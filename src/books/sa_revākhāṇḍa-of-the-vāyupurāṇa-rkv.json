{
  "title": "sa_revākhāṇḍa-of-the-vāyupurāṇa-rkv",
  "body": "<body xmlns='http://www.tei-c.org/ns/1.0'>\n\n<p>Revākhaṇḍa of the Vāyupurāṇa</p>\n\n<p>RKV adhyāya 1\n<l>śrīgaṇeśāya namaḥ // RKV_1.1 //</l></p>\n\n<p>oṃ namaḥ śrīpuruṣottamāya /\n<lg>\n<l>oṃ namaḥ śrīnarmadāyai /</l>\n<l>oṃ namo hariharahiraṇyagarbhebhyo namo vyāsavālmīkiśukaparāśarebhyo namo gurugobrāhmaṇebhyaḥ /</l>\n<l>oṃ majjanmātaṅgagaṇḍacyutamadamadirāmodamattālimālaṃ snānaiḥ siddhāṅganānāṃ kucayugavigalat kuṅkumāsaṅgapiṅgam /</l>\n<l>sāyaṃ prātarmunīnāṃ kusumacayasamācchannatīrasthavṛkṣaṃ pāyādvo narmadāmbhaḥ karimakarakarākrāntarahaṃstaraṃgam // RKV_1.2 //</l>\n</lg></p>\n\n<lg>\n<l>ubhayataṭapuṇyatīrthā prakṣālitasakalalalokaduritaughā /</l>\n<l>devamunimanujavandyā haratu sadā narmadā duritam // RKV_1.3 //</l>\n</lg>\n\n<lg>\n<l>nāśayatu duritamakhilaṃ bhūtaṃ bhavyaṃ bhavacca bhuvi bhavinām /</l>\n<l>sakalapavitri tava sudhā puṇyajalā narmadā bhavati // RKV_1.4 //</l>\n</lg>\n\n<lg>\n<l>taṭapulinaṃ śivadevā yasyā yatayo 'pi kāmayante vā /</l>\n<l>muninivahavihitasevā śivāya mama jāyatāṃ revā // RKV_1.5 //</l>\n</lg>\n\n<lg>\n<l>nārāyaṇaṃ namaskṛtvā naraṃ caiva narottamam /</l>\n<l>devīṃ sarasvatīṃ vyāsaṃ tato jayamudīrayet // RKV_1.6 //</l>\n</lg>\n\n<lg>\n<l>naimiṣe puṇyanilaye nānāṛṣiniṣevite /</l>\n<l>śaunakaḥ satramāsīnaḥ sūta papraccha vistarāt // RKV_1.7 //</l>\n</lg>\n\n<lg>\n<l>manye 'haṃ dharmanaipuṇyaṃ tvayi sūta sadārcitam /</l>\n<l>puṇyāmṛtakathāvaktā vyāsasaśiṣyastvameva hi // RKV_1.8 //</l>\n</lg>\n\n<lg>\n<l>atastvāṃ paripṛcchāmi dharmatīrthāśrayaṃ kave /</l>\n<l>bahūni santi tīrthāni bahuśo me śrutāni ca // RKV_1.9 //</l>\n</lg>\n\n<lg>\n<l>śrutā divyanadī brāhmī tathā viṣṇunadī mayā /</l>\n<l>tṛtīyā na mayā kvāpi śrutā raudrī saridvarā // RKV_1.10 //</l>\n</lg>\n\n<lg>\n<l>tāṃ vedagarbhāṃ vikhyātāṃ vibudhaughābhivanditām /</l>\n<l>vada me tvaṃ mahāprājña tīrthapūgapariṣkṛtām // RKV_1.11 //</l>\n</lg>\n\n<lg>\n<l>kaṃ deśam āśritā revā kathaṃ śrīrudrasaṃbhavā /</l>\n<l>tatsaṃśritāni tīrthāni yāni tāni vadasva me // RKV_1.12 //</l>\n</lg>\n\n<lg>\n<l>sūta uvāca:</l>\n<l>sādhu pṛṣṭaṃ kulapate caritraṃ narmadāśritam /</l>\n<l>citraṃ pavitraṃ doṣaghnaṃ śrutamuktaṃ ca sattama // RKV_1.13 //</l>\n</lg>\n\n<lg>\n<l>vedopavedavedāṅgādīnyabhivyasya pūritaḥ /</l>\n<l>aṣṭādaśapurāṇānāṃ vaktā satyavatīsutaḥ // RKV_1.14 //</l>\n</lg>\n\n<lg>\n<l>taṃ namaskṛtya vakṣyāmi purāṇāni yathākramam /</l>\n<l>yeṣām abhivyāharaṇād abhivṛddhir vṛṣāyuṣoḥ // RKV_1.15 //</l>\n</lg>\n\n<lg>\n<l>śrutiḥ smṛtiśca viprāṇāṃ cakṣuṣī parikīrtite /</l>\n<l>kāṇastatraikayā hīno dvābhyāmandhaḥ prakīrtitaḥ // RKV_1.16 //</l>\n</lg>\n\n<lg>\n<l>śrutismṛtipurāṇāni viduṣāṃ locanatrayam /</l>\n<l>yastribhirnayanaiḥ paśyet so 'ṃśo māheśvaro mataḥ // RKV_1.17 //</l>\n</lg>\n\n<lg>\n<l>ātmano vedavidyā ca īśvareṇa vinirmitā /</l>\n<l>śaunakīyā ca paurāṇī dharmaśāstrātmikā ca yā // RKV_1.18 //</l>\n</lg>\n\n<lg>\n<l>tisro vidyā imā mukhyāḥ sarvaśāstravinirṇaye /</l>\n<l>purāṇaṃ pañcamo veda iti brahmānuśāsanam // RKV_1.19 //</l>\n</lg>\n\n<lg>\n<l>yo na veda purāṇaṃ hi na sa vedātra kiṃcana /</l>\n<l>katamaḥ sa hi dharmo 'sti kiṃ vā jñānaṃ tathāvidham // RKV_1.20 //</l>\n</lg>\n\n<lg>\n<l>anyadvā tatkimatrāha purāṇe yanna dṛśyate /</l>\n<l>vedāḥ pratiṣṭhitāḥ pūrvaṃ purāṇe nātra saṃśayaḥ // RKV_1.21 //</l>\n</lg>\n\n<lg>\n<l>bibhetyalpaśrutādvedo māmayaṃ pratariṣyati /</l>\n<l>itihāsapurāṇaiśca kṛto'yaṃ niścayaḥ purā // RKV_1.22 //</l>\n</lg>\n\n<lg>\n<l>ātmā purāṇaṃ vedānāṃ pṛthagaṃgāni tāni ṣaṭ /</l>\n<l>yacca dṛṣṭaṃ hi vedeṣu taddṛṣṭaṃ smṛtibhiḥ kila // RKV_1.23 //</l>\n</lg>\n\n<lg>\n<l>ubhābhyāṃ yattu dṛṣṭaṃ hi tatpurāṇeṣu gīyate /</l>\n<l>purāṇaṃ sarvaśāstrāṇāṃ prathamaṃ brahmaṇaḥ smṛtam // RKV_1.24 //</l>\n</lg>\n\n<lg>\n<l>anantaraṃ ca vaktrebhyo vedāstasya vinirgatāḥ /</l>\n<l>purāṇamekamevāsīd asmin kalpāntare mune // RKV_1.25 //</l>\n</lg>\n\n<lg>\n<l>trivargasādhanaṃ puṇyaṃ śatakoṭipravistaram /</l>\n<l>smṛtvā jagāda ca munīnprati devaścaturmukhaḥ // RKV_1.26 //</l>\n</lg>\n\n<lg>\n<l>pravṛttiḥ sarvaśāstrāṇāṃ purāṇasyābhavattataḥ /</l>\n<l>kālenāgrahaṇaṃ dṛṣṭvā purāṇasya tato muniḥ // RKV_1.27 //</l>\n</lg>\n\n<lg>\n<l>vyāsarūpaṃ vibhuḥ kṛtvā saṃharetsa yuge yuge /</l>\n<l>aṣṭalakṣapramāṇe tu dvāpare dvāpare sadā // RKV_1.28 //</l>\n</lg>\n\n<lg>\n<l>tadaṣṭādaśadhā kṛtvā bhūloke 'smin prabhāṣyate /</l>\n<l>adyāpi devaloke tacchatakoṭipravistaram // RKV_1.29 //</l>\n</lg>\n\n<lg>\n<l>tathātra caturlakṣaṃ saṃkṣepeṇa niveśitam /</l>\n<l>purāṇāni daśāṣṭau ca sāmprataṃ tadihocyate /</l>\n<l>nāmatastāni vakṣyāmi śṛṇu tvamṛṣisattama // RKV_1.30 //</l>\n</lg>\n\n<lg>\n<l>sargaśca pratisargaśca vaṃśo manvantarāṇi ca /</l>\n<l>vaṃśānucaritaṃ caiva purāṇaṃ pañcalakṣaṇam // RKV_1.31 //</l>\n</lg>\n\n<lg>\n<l>brāhmaṃ purāṇaṃ tatrādyaṃ saṃhitāyāṃ vibhūṣitam /</l>\n<l>ślokānāṃ daśasāhasraṃ nānāpuṇyakathāyutam // RKV_1.32 //</l>\n</lg>\n\n<lg>\n<l>pādmaṃ ca pañcapañcāśatsahasrāṇi nigadyate /</l>\n<l>tṛtīyaṃ vaiṣṇavaṃnāma trayoviṃśatisaṃkhyayā // RKV_1.33 //</l>\n</lg>\n\n<lg>\n<l>caturthaṃ vāyunā proktaṃ vāyavīyamiti smṛtam /</l>\n<l>śivabhaktisamāyogācchaivaṃ taccāparākhyayā // RKV_1.34 //</l>\n</lg>\n\n<lg>\n<l>caturviṃśatisaṃkhyātaṃ sahasrāṇi tu śaunaka /</l>\n<l>caturbhiḥ parvabhiḥ proktaṃ bhaviṣyaṃ pañcamaṃ tathā // RKV_1.35 //</l>\n</lg>\n\n<lg>\n<l>caturdaśasahasrāṇi tathā pañca śatāni tat /</l>\n<l>mārkaṇḍaṃ navasāhasraṃ ṣaṣṭhaṃ tatparikīrtitam // RKV_1.36 //</l>\n</lg>\n\n<lg>\n<l>āgneyaṃ saptamaṃ proktaṃ sahasrāṇi tu ṣoḍaśa /</l>\n<l>aṣṭamaṃ nāradīyaṃ tu proktaṃ vai pañcaviṃśatiḥ // RKV_1.37 //</l>\n</lg>\n\n<lg>\n<l>navamaṃ bhagavannāma bhāgadvayavibhūṣitam /</l>\n<l>tadaṣṭādaśasāhasraṃ procyate granthasaṃkhyayā // RKV_1.38 //</l>\n</lg>\n\n<lg>\n<l>daśamaṃ brahmavaivartaṃ tāvatsaṃkhyam ihocyate /</l>\n<l>laiṅgamekādaśaṃ jñeyaṃ tathaikādaśasaṃkhyayā // RKV_1.39 //</l>\n</lg>\n\n<lg>\n<l>bhāgadvayaṃ viracitaṃ talliṅgamṛṣipuṃgava /</l>\n<l>caturviṃśatisāhasraṃ vārāhaṃ dvādaśaṃ viduḥ // RKV_1.40 //</l>\n</lg>\n\n<lg>\n<l>vibhaktaṃ saptabhiḥ khaṇḍaiḥ skāndaṃ bhāgyavatāṃ vara /</l>\n<l>tadekāśītisāhasraṃ saṃkhyayā vai nirūpitam // RKV_1.41 //</l>\n</lg>\n\n<lg>\n<l>tatastu vāmanaṃ nāma caturdaśatamaṃ smṛtam /</l>\n<l>saṃkhyayā daśasāhasraṃ proktaṃ kulapate purā // RKV_1.42 //</l>\n</lg>\n\n<lg>\n<l>kaurmaṃ pañcadaśaṃ prāhur bhāgadvayavibhūṣitam /</l>\n<l>daśasaptasahasrāṇi purā sāṃkhyapate kalau // RKV_1.43 //</l>\n</lg>\n\n<lg>\n<l>mātsyaṃ matsyena yatproktaṃ manave ṣoḍaśaṃ kramāt /</l>\n<l>taccaturdaśasāhasraṃ saṃkhyayā vadatāṃ vara // RKV_1.44 //</l>\n</lg>\n\n<lg>\n<l>gāruḍaṃ saptadaśamaṃ smṛtaṃ caikonaviṃśatiḥ /</l>\n<l>aṣṭādaśaṃ tu brahmāṇḍaṃ bhāgadvayavibhūṣitam // RKV_1.45 //</l>\n</lg>\n\n<lg>\n<l>tacca dvādaśasāhasraṃ śatamaṣṭasamanvitam /</l>\n<l>tathaivopapurāṇāni yāni coktāni vedhasā // RKV_1.46 //</l>\n</lg>\n\n<lg>\n<l>idaṃ brahmapurāṇasya sulabhaṃ sauramuttamam /</l>\n<l>saṃhitādvayasaṃyuktaṃ puṇyaṃ śivakathāśrayam // RKV_1.47 //</l>\n</lg>\n\n<lg>\n<l>ādyā sanatkumāroktā dvitīyā sūryabhāṣitā /</l>\n<l>sanatkumāranāmnā hi tadvikhyātaṃ mahāmune // RKV_1.48 //</l>\n</lg>\n\n<lg>\n<l>dvitīyaṃ nārasiṃhaṃ ca purāṇe pādmasaṃjñite /</l>\n<l>śaukeyaṃ hi tṛtīyaṃ tu purāṇe vaiṣṇave matam // RKV_1.49 //</l>\n</lg>\n\n<lg>\n<l>bārhaspatyaṃ caturthaṃ ca vāyavyaṃ saṃmataṃ sadā /</l>\n<l>daurvāsasaṃ pañcamaṃ ca smṛtaṃ bhāgavate sadā // RKV_1.50 //</l>\n</lg>\n\n<lg>\n<l>bhaviṣye nāradoktaṃ ca sūribhiḥ kathitaṃ purā /</l>\n<l>kāpilaṃ mānavaṃ caiva tathaivośanaseritam // RKV_1.51 //</l>\n</lg>\n\n<lg>\n<l>brahmāṇḍaṃ vāruṇaṃ cātha kālikādvayameva ca /</l>\n<l>māheśvaraṃ tathā sāmbaṃ sauraṃ sarvārthasaṃcayam // RKV_1.52 //</l>\n</lg>\n\n<lg>\n<l>pārāśaraṃ bhāgavataṃ kaurmaṃ cāṣṭādaśaṃ kramāt /</l>\n<l>etānyupapurāṇāni mayoktāni yathākramam // RKV_1.53 //</l>\n</lg>\n\n<lg>\n<l>purāṇasaṃhitāmetāṃ yaḥ paṭhedvā śṛṇoti ca /</l>\n<l>so 'nantapuṇyabhāgī syānmṛto brahmapuraṃ vrajet // RKV_1.54 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe purāṇasaṃhitāvarṇanām prathamo 'dhyāyaḥ ||</p>\n\n<p>RKV adhyāya 2\n<l>sūta uvāca // RKV_2.1 //</l></p>\n\n<lg>\n<l>narmadāyāstu māhātmyaṃ kṛṣṇadvaipāyano 'bravīt /</l>\n<l>tatte 'haṃ sampravakṣyāmi yattvayā paripṛcchitam // RKV_2.2 //</l>\n</lg>\n\n<lg>\n<l>vistaraṃ narmadāyāstu tīrthānāṃ munisattama /</l>\n<l>ko 'nyaḥ śakto 'sti vai vaktumṛte brahmāṇamīśvaram // RKV_2.3 //</l>\n</lg>\n\n<lg>\n<l>etameva purā praśnaṃ pṛṣṭavāñjanamejayaḥ /</l>\n<l>vaiśaṃpāyanasaṃjñaṃ tu śiṣyaṃ dvaipāyanasya ha // RKV_2.4 //</l>\n</lg>\n\n<lg>\n<l>revātīrthāśritaṃ puṇyaṃ tatte vakṣyāmi śaunaka /</l>\n<l>purā pārīkṣito rājā yajñādīkṣāsu dīkṣitaḥ // RKV_2.5 //</l>\n</lg>\n\n<lg>\n<l>saṃbhṛte tu havirdravye vartamāneṣu karmasu /</l>\n<l>āsīneṣu dvijāgryeṣu hūyamāne hutāśane // RKV_2.6 //</l>\n</lg>\n\n<lg>\n<l>vartamānāsu sarvatra tathā dharmakathāsu ca /</l>\n<l>śrūyamāṇe tathā śabde janairukte tvaharniśam // RKV_2.7 //</l>\n</lg>\n\n<lg>\n<l>yajñabhūmau kulapate dīyatāṃ bhujyatām iti /</l>\n<l>vividhāṃśca vinodānvai kurvāṇeṣu vinodiṣu // RKV_2.8 //</l>\n</lg>\n\n<lg>\n<l>evaṃvidhe vartamāne yajñe svargasadaḥsame /</l>\n<l>vaiśaṃpāyanam āsīnaṃ papraccha janamejayaḥ // RKV_2.9 //</l>\n</lg>\n\n<lg>\n<l>janamejaya uvāca:</l>\n<l>dvaipāyanaprasādena jñānavānasi me mataḥ /</l>\n<l>vaiśaṃpāyana tasmāt tvāṃ pṛcchāmi ṛṣisannidhau // RKV_2.10 //</l>\n</lg>\n\n<lg>\n<l>brūhi me tvaṃ purāvṛttaṃ pitḥṇāṃ tīrthasevanam /</l>\n<l>ciraṃ nānāvidhānkleśān prāptāsta iti me śrutam // RKV_2.11 //</l>\n</lg>\n\n<lg>\n<l>kathaṃ dyūtajitāḥ pārthā mama pūrvapitāmahāḥ /</l>\n<l>āsamudrāṃ mahīṃ vipra bhramantastīrthalobhataḥ // RKV_2.12 //</l>\n</lg>\n\n<lg>\n<l>kena te sahitāstāta bhūmibhāgān anekaśaḥ /</l>\n<l>ceruḥ kathaya tatsarvaṃ sarvajño 'si mato mama // RKV_2.13 //</l>\n</lg>\n\n<l>vaiśaṃpāyana uvāca // RKV_2.14 //</l>\n\n<lg>\n<l>kathayiṣyāmi bhūnātha yatpṛṣṭaṃ tu tvayā 'nagha /</l>\n<l>namaskṛtya virūpākṣaṃ vedavyāsaṃ mahākavim // RKV_2.15 //</l>\n</lg>\n\n<lg>\n<l>pitāmahāstu te pañca pāṇḍavāḥ saha kṛṣṇayā /</l>\n<l>uṣitvā brāhmaṇaiḥ sārdhaṃ kāmyake vana uttame // RKV_2.16 //</l>\n</lg>\n\n<lg>\n<l>pradhānoddālake tatra kaśyapo 'tha mahāmatiḥ /</l>\n<l>vibhāṇḍakaśca rājendra muruścaiva mahāmuniḥ // RKV_2.17 //</l>\n</lg>\n\n<lg>\n<l>pulastyo lomaśaścaiva tathānye putrapautriṇaḥ /</l>\n<l>snātvā niḥśeṣatīrtheṣu gatāste vindhyaparvatam // RKV_2.18 //</l>\n</lg>\n\n<lg>\n<l>te ca tatrāśramaṃ puṇyaṃ sarvairvṛkṣaiḥ samākulam /</l>\n<l>campakaiḥ karṇakāraiśca punnāgairnāgakesaraiḥ // RKV_2.19 //</l>\n</lg>\n\n<lg>\n<l>bakulaiḥ kovidāraiśca dāḍimairupaśobhitam /</l>\n<l>puṣpitairarjunaiścaiva bilvapāṭalaketakaiḥ // RKV_2.20 //</l>\n</lg>\n\n<lg>\n<l>kadambāmramadhūkaiśca nimbajambīratindukaiḥ /</l>\n<l>nālikeraiḥ kapitthaiśca kharjūrapanasaistathā // RKV_2.21 //</l>\n</lg>\n\n<lg>\n<l>nānādrumalatākīrṇaṃ nānāvallībhirāvṛtam /</l>\n<l>sapuṣpaṃ phalitaṃ kāntaṃ vanaṃ caitrarathaṃ yathā // RKV_2.22 //</l>\n</lg>\n\n<lg>\n<l>jalāśrayaistu vipulaiḥ padminīkhaṇḍamaṇḍitam /</l>\n<l>sitotpalaiśca saṃchannaṃ nīlapītaiḥ sitāruṇaiḥ // RKV_2.23 //</l>\n</lg>\n\n<lg>\n<l>haṃsakāraṇḍavākīrṇaṃ cakravākopaśobhitam /</l>\n<l>āḍīkākabalākābhiḥ sevitaṃ kokilādibhiḥ // RKV_2.24 //</l>\n</lg>\n\n<lg>\n<l>siṃhairvyāghrairvarāhaiśca gajaiścaiva mahotkaṭaiḥ /</l>\n<l>mahiṣaiśca mahākāyaiḥ kuraṅgaiś citrakaiḥ śaśaiḥ // RKV_2.25 //</l>\n</lg>\n\n<lg>\n<l>gaṇḍakaiścaiva khaḍgaiśca gomāyusurabhī yutam /</l>\n<l>sāraṅgair mallakaiścaiva dvipadaiśca catuṣpadaiḥ // RKV_2.26 //</l>\n</lg>\n\n<lg>\n<l>tathāca kokilākīrṇaṃ manaḥkāntaṃ suśobhitam /</l>\n<l>jīvaṃjīvakasaṃghaiśca nānāpakṣisamāyutam // RKV_2.27 //</l>\n</lg>\n\n<lg>\n<l>duḥkhaśokavinirmuktaṃ sattvotkaṭamanoramam /</l>\n<l>kṣuttṛṣārahitaṃ kāntaṃ sarvavyādhivivarjitam // RKV_2.28 //</l>\n</lg>\n\n<lg>\n<l>siṃhīstanaṃ pibantyatra kuraṃgāḥ snehasaṃyutam /</l>\n<l>mārjāramūṣakau cobhāvavalehata unmukhau // RKV_2.29 //</l>\n</lg>\n\n<lg>\n<l>pañcāsyāḥ potakebhāśca bhoginastu kalāpinaḥ /</l>\n<l>dṛṣṭvā tadvipinaṃ ramyaṃ praviṣṭāḥ pāṇḍunandanāḥ // RKV_2.30 //</l>\n</lg>\n\n<lg>\n<l>mārkaṇḍaṃ dṛṣṭavāṃstatra taruṇādityasannibham /</l>\n<l>ṛṣibhiḥ sevyamānaṃ tu nānāśāstraviśāradaiḥ // RKV_2.31 //</l>\n</lg>\n\n<lg>\n<l>kulīnaiḥ sattvasampannaiḥ śaucācārasamanvitaiḥ /</l>\n<l>dhīsaṃgataiḥ kṣamāyuktaistrisaṃdhyaṃ japatatparaiḥ // RKV_2.32 //</l>\n</lg>\n\n<lg>\n<l>ṛgyajuḥsāmavihitair mantrair homaparāyaṇaiḥ /</l>\n<l>kecitpañcāgnimadhyasthāḥ kecidekāntasaṃsthitāḥ // RKV_2.33 //</l>\n</lg>\n\n<lg>\n<l>ūrdhvabāhunirālambā ādityabhramaṇāḥ pare /</l>\n<l>sāyaṃprātarbhujaścānye ekāhārāstathā pare // RKV_2.34 //</l>\n</lg>\n\n<lg>\n<l>dvādaśāhāttathā cānye anye māsārdhabhojanāḥ /</l>\n<l>darśe darśe tathā cānye anye śaivālabhojanāḥ // RKV_2.35 //</l>\n</lg>\n\n<lg>\n<l>piṇyākamapare 'bhujan kecit pālāśabhojanāḥ /</l>\n<l>apare niyatāhārā vāyubhakṣyāmbubhojanāḥ // RKV_2.36 //</l>\n</lg>\n\n<lg>\n<l>evaṃbhūtais tathā vṛddhaiḥ sevyate munipuṃgavaiḥ /</l>\n<l>tato dharmasutaḥ śrīmān āśramaṃ taṃ praviśya saḥ // RKV_2.37 //</l>\n</lg>\n\n<lg>\n<l>dṛṣṭvā munivaraṃ śāntaṃ dhyāyamānaṃ paraṃ padam /</l>\n<l>prādakṣiṇyena sahasā daṇḍavatpatito 'grataḥ // RKV_2.38 //</l>\n</lg>\n\n<lg>\n<l>bhaktyānupatitaṃ dṛṣṭvā cirādādāya locanam /</l>\n<l>ko bhavānityuvācedaṃ dharmaṃ dhīmānapṛcchata // RKV_2.39 //</l>\n</lg>\n\n<lg>\n<l>tasya tadvacanaṃ śrutvā dārakastatsamīpagaḥ /</l>\n<l>āhāyaṃ dharmarājaste darśanārthaṃ samāgataḥ // RKV_2.40 //</l>\n</lg>\n\n<lg>\n<l>tacchrutvādārakeṇoktaṃ vacanaṃ prāha sādaraḥ /</l>\n<l>ehyehi vatsavatseti kiṃcit sthānāccalanmuniḥ /</l>\n<l>taṃ tu snehādupāghrāya āsane upaveśayat // RKV_2.41 //</l>\n</lg>\n\n<lg>\n<l>upaviṣṭe sabhāyāṃ tu pūjāṃ kṛtvā yathāvidhi /</l>\n<l>vanyairdhānyaiḥ phalair mūlai rasaiścaiva pṛthagvidhaiḥ // RKV_2.42 //</l>\n</lg>\n\n<lg>\n<l>pāṇḍavā brāhmaṇaiḥ sārddhaṃ yathāyogyaṃ prapūjitāḥ /</l>\n<l>muhūrtādatha viśramya dharmaputro yudhiṣṭhiraḥ // RKV_2.43 //</l>\n</lg>\n\n<lg>\n<l>pṛcchati sma muniśreṣṭhaṃ kautūhalasamanvitaḥ /</l>\n<l>bhagavansarvalokānāṃ dīrghāyustvaṃ mato mama // RKV_2.44 //</l>\n</lg>\n\n<lg>\n<l>saptakalpānaśeṣeṇa kathayasva mamānagha /</l>\n<l>kalpakṣaye 'pi lokasya sthāvarasyetarasya ca // RKV_2.45 //</l>\n</lg>\n\n<lg>\n<l>na vinaṣṭo 'si viprendra kathaṃ vā kena hetunā /</l>\n<l>gaṅgādyāḥ saritaḥ sarvāḥ samudrāntāśca yā mune // RKV_2.46 //</l>\n</lg>\n\n<lg>\n<l>tāsāṃ madhye sthitāḥ kāḥ svitkāścaiva pralayaṃ gatāḥ /</l>\n<l>kā nu puṇyajalā nityaṃ kānu na kṣayamāgatā // RKV_2.47 //</l>\n</lg>\n\n<lg>\n<l>etat kathaya me tāta prasannenāntarātmanā /</l>\n<l>śrotumicchāmyaśeṣeṇa ṛṣibhiḥ saha bāndhavaiḥ // RKV_2.48 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhusādhu mahāprājña dharmaputra yudhiṣṭhira /</l>\n<l>kathayāmi yathā nyāyaṃ yatpṛcchasi mamānagha // RKV_2.49 //</l>\n</lg>\n\n<lg>\n<l>sarvapāpaharaṃ puṇyaṃ purāṇaṃ rudrabhāṣitam /</l>\n<l>yaḥ śṛṇoti naro bhaktyā tasya puṇyaphalaṃ śṛṇu // RKV_2.50 //</l>\n</lg>\n\n<lg>\n<l>aśvamedha sahasreṇa vājapeyaśatena ca /</l>\n<l>tatphalaṃ samavāpnoti rājannāstyatra saṃśayaḥ // RKV_2.51 //</l>\n</lg>\n\n<lg>\n<l>brahmaghnaśca surāpī ca steyī goghnaśca yo naraḥ /</l>\n<l>mucyate sarvapāpebhyo rudrasya vacanaṃ yathā // RKV_2.52 //</l>\n</lg>\n\n<lg>\n<l>gaṅgā tu saritāṃ śreṣṭhā tathā caiva sarasvatī /</l>\n<l>kāverī devikā caiva sindhuḥ sālakuṭī tathā // RKV_2.53 //</l>\n</lg>\n\n<lg>\n<l>sarayūḥ śatarudrā ca mahī carmilayā saha /</l>\n<l>godāvarī tathā puṇyā tathaiva yamunā nadī // RKV_2.54 //</l>\n</lg>\n\n<lg>\n<l>payoṣṇī ca śatadruśca tathā dharmanadī śubhā /</l>\n<l>etāścānyāśca saritaḥ sarvapāpaharāḥ smṛtāḥ // RKV_2.55 //</l>\n</lg>\n\n<lg>\n<l>kiṃ tu te kāraṇaṃ tāta vakṣyāmi nṛpasattama /</l>\n<l>samudrāḥ saritaḥ sarvāḥ kalpe kalpe kṣayaṃ gatāḥ // RKV_2.56 //</l>\n</lg>\n\n<lg>\n<l>saptakalpakṣaye kṣīṇe na mṛtā tena narmadā /</l>\n<l>narmadaikaiva rājendra paraṃ tiṣṭhet saridvarā // RKV_2.57 //</l>\n</lg>\n\n<lg>\n<l>toyapūrṇā mahābhāga munisaṃghairabhiṣṭutā /</l>\n<l>gaṃgādyāḥ saritaścānyāḥ kalpe kalpe kṣayaṃ gatāḥ // RKV_2.58 //</l>\n</lg>\n\n<l>eṣā devī purā dṛṣṭā tena vakṣyāmi te 'nagha // RKV_2.59 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revāmāhātmyavarṇanaṃnāma dvitīyo 'dhyāyaḥ ||</p>\n\n<p>RKV adhyāya 3</p>\n\n<lg>\n<l>yudhiṣṭhira uvāca:</l>\n<l>saptakalpakṣayā ghorāstvayā dṛṣṭā mahāmune /</l>\n<l>na cāpīhāsti bhagavandīrghāyuriha kaścana // RKV_3.1 //</l>\n</lg>\n\n<lg>\n<l>tvayā hyekārṇave suptaḥ padmanābhaḥ surārihā /</l>\n<l>dṛṣṭaḥ sahasracaraṇaḥ sahasranayanodaraḥ // RKV_3.2 //</l>\n</lg>\n\n<lg>\n<l>tvaṃ kilānugrahāt tasya dahyamāne carācare /</l>\n<l>na kṣayaṃ samanuprāpto varadānānmahātmanaḥ // RKV_3.3 //</l>\n</lg>\n\n<lg>\n<l>kiṃ tvayāścaryabhūtaṃ hi dṛṣṭaṃ ca bhramatānagha /</l>\n<l>etadācakṣva bhagavanparaṃ kautūhalaṃ hi me // RKV_3.4 //</l>\n</lg>\n\n<lg>\n<l>samprāpte ca mahāghore yugasyānte mahākṣaye /</l>\n<l>anāvṛṣṭihate loke purā varṣaśatādhike // RKV_3.5 //</l>\n</lg>\n\n<lg>\n<l>auṣadhīnāṃ kṣaye ghore devadānavavarjite /</l>\n<l>nirvīrye nirvaṣaṭkāre kalinā dūṣite bhṛśam // RKV_3.6 //</l>\n</lg>\n\n<lg>\n<l>saritsarastaḍāgeṣu palvalopavaneṣu ca /</l>\n<l>saṃśuṣkeṣu tadā brahmannirākāre yugakṣaye // RKV_3.7 //</l>\n</lg>\n\n<lg>\n<l>janaṃ prāpte maharloke brahmakṣatraviśādayaḥ /</l>\n<l>ṛṣayaśca mahātmāno divyatejaḥsamanvitāḥ // RKV_3.8 //</l>\n</lg>\n\n<lg>\n<l>sthitāni kāni bhūtāni gatānyeva mahāmune /</l>\n<l>etatsarvaṃ mahābhāga kathayasva pṛthakpṛthak // RKV_3.9 //</l>\n</lg>\n\n<lg>\n<l>bhūtāni kāni viprendra kathaṃ siddhim avāpnuyāt /</l>\n<l>brahmaviṣṇvindrarudrāṇāṃ kāle prāpte sudāruṇe // RKV_3.10 //</l>\n</lg>\n\n<lg>\n<l>evamuktas tataḥ so 'tha dharmarājena dhīmatā /</l>\n<l>mārkaṇḍaḥ pratyuvācedamṛṣisaṃghaiḥ samāvṛtaḥ // RKV_3.11 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śṛṇvantu ṛṣayaḥ sarve tvayā saha nareśvara /</l>\n<l>mahatpurāṇaṃ pūrvoktaṃ śaṃbhunā vāyudaivate // RKV_3.12 //</l>\n</lg>\n\n<lg>\n<l>vāyoḥ sakāśātskandena śrutametatpurātanam /</l>\n<l>vasiṣṭhaḥ śrutavāṃstasmāt parāśarastataḥ param // RKV_3.13 //</l>\n</lg>\n\n<lg>\n<l>tasmācca jātūkarṇyena tasmāccaiva maharṣibhiḥ /</l>\n<l>evaṃ paramparāproktaṃ śatasaṃkhyair dvijottamaiḥ // RKV_3.14 //</l>\n</lg>\n\n<lg>\n<l>saṃhitā śatasāhasrī puroktā śaṃbhunā kila /</l>\n<l>āloḍya sarvaśāstrāṇi vadārthaṃ tattvataḥ purā // RKV_3.15 //</l>\n</lg>\n\n<lg>\n<l>yugarūpeṇa sā paścāc caturdhā viniyojitā /</l>\n<l>madaprajñānusāreṇa narāṇāṃ tu maharṣibhiḥ // RKV_3.16 //</l>\n</lg>\n\n<lg>\n<l>ārādhya paśubhartāraṃ mayā pūrvaṃ maheśvaram /</l>\n<l>purāṇaṃ śrutametaddhi tatte vakṣyāmyaśeṣataḥ // RKV_3.17 //</l>\n</lg>\n\n<lg>\n<l>yacchrutvā mucyate jantuḥ sarvapāpairnareśvara /</l>\n<l>mānasaiḥ karmajaiścaiva saptajanmasu saṃcitaiḥ // RKV_3.18 //</l>\n</lg>\n\n<lg>\n<l>saptakalpakṣayā ghorā mayā dṛṣṭāḥ punaḥpunaḥ /</l>\n<l>prasādāddevadevasya viṣṇośca parameṣṭhinaḥ // RKV_3.19 //</l>\n</lg>\n\n<lg>\n<l>dvādaśādityanirdagdhe jagatyekārṇavīkṛte /</l>\n<l>śrānto 'haṃ vibhramaṃs tatra taranbāhubhir arṇavam // RKV_3.20 //</l>\n</lg>\n\n<lg>\n<l>athāhaṃ salile rājannādityasamarūpiṇam /</l>\n<l>purā puruṣamadrākṣamanādinidhanaṃ prabhum // RKV_3.21 //</l>\n</lg>\n\n<lg>\n<l>śṛṅgaṃ caivādrirājasya bhāsayantaṃ diśo daśa /</l>\n<l>dvitīyo 'nyo manurdṛṣṭaḥ putrapautrasamanvitaḥ // RKV_3.22 //</l>\n</lg>\n\n<lg>\n<l>agādhe bhramate so 'pi tamobhūte mahārṇave /</l>\n<l>aviśramanmuhūrtaṃ tu cakrārūḍha iva bhraman // RKV_3.23 //</l>\n</lg>\n\n<lg>\n<l>athāhaṃ bhayādudvignastaranbāhubhir arṇavam /</l>\n<l>tatrastho'haṃ mahāmatsyam apaśyaṃ madasaṃyutam // RKV_3.24 //</l>\n</lg>\n\n<lg>\n<l>tato 'bravītsa māṃ dṛṣṭvā ehyehīti ca bhārata /</l>\n<l>paraṃ pradhānaḥ sarveṣāṃ matsyarūpo maheśvaraḥ // RKV_3.25 //</l>\n</lg>\n\n<lg>\n<l>tato 'haṃ tvarayā gatvā tanmukhe manujeśvara /</l>\n<l>suśrānto vigatajñānaḥ paraṃ nirvedamāgataḥ // RKV_3.26 //</l>\n</lg>\n\n<lg>\n<l>tato 'drākṣaṃ samudrānte mahadāvartasaṃkulām /</l>\n<l>udyattaraṃgasalilāṃ phenapuñjāṭṭahāsinīm // RKV_3.27 //</l>\n</lg>\n\n<lg>\n<l>nadīṃ kāmagamāṃ puṇyāṃ jhaṣamīnasamākulām /</l>\n<l>nadyāstasyāstu madhyasthā pramadā kāmarūpiṇī // RKV_3.28 //</l>\n</lg>\n\n<lg>\n<l>nīlotpaladalaśyāmā mahatprakṣobhavāhinī /</l>\n<l>divyahāṭakacitrāṅgī kanakojjvalaśobhitā // RKV_3.29 //</l>\n</lg>\n\n<lg>\n<l>dvābhyāṃ saṃgṛhya jānubhyāṃ mahatpotaṃ vyavasthitā /</l>\n<l>tāṃ manuḥ pratyuvācedaṃ kā tvaṃ divyavarāṅgane // RKV_3.30 //</l>\n</lg>\n\n<lg>\n<l>tiṣṭhase kena kāryeṇa tvamatra surasundari /</l>\n<l>surāsuragaṇe naṣṭe bhramase līlayārṇave // RKV_3.31 //</l>\n</lg>\n\n<lg>\n<l>saritaḥ sāgarāḥ śailāḥ kṣayaṃ prāptā hyanekaśaḥ /</l>\n<l>tvamekā tu kathaṃ sādhvi tiṣṭhase kāraṇaṃ mahat /</l>\n<l>śrotumicchāmyahaṃ devi kathayasva hyaśeṣataḥ // RKV_3.32 //</l>\n</lg>\n\n<lg>\n<l>abalovāca:</l>\n<l>īśvarāṅgasamudbhūtā hyamṛtānāma viśrutā /</l>\n<l>saritpāpaharā puṇyā māmāśritya bhayaṃ kutaḥ // RKV_3.33 //</l>\n</lg>\n\n<lg>\n<l>sāhaṃ potamimaṃ tubhyaṃ gṛhītvā hyāgatā dvija /</l>\n<l>na hyasya potasya kṣayo yatra tiṣṭhati śaṃkaraḥ // RKV_3.34 //</l>\n</lg>\n\n<lg>\n<l>tasyās tad vacanaṃ śrutvā vismayotphullalocanaḥ /</l>\n<l>manunā saha rājendra potārūḍho hyahaṃ tadā // RKV_3.35 //</l>\n</lg>\n\n<lg>\n<l>kṛtāñjalipuṭo bhūtvā praṇamya śirasā vibhum /</l>\n<l>vyāpinaṃ parameśānamastauṣamabhayapradam // RKV_3.36 //</l>\n</lg>\n\n<lg>\n<l>sadyojātāya devāya vāmadevāya vai namaḥ /</l>\n<l>bhave bhave namastubhyaṃ bhaktigamyāya te namaḥ // RKV_3.37 //</l>\n</lg>\n\n<lg>\n<l>bhūrbhuvāya namastubhyaṃ rāmajyeṣṭhāya vai namaḥ /</l>\n<l>namaste bhadrakālāya kalirūpāya vai namaḥ // RKV_3.38 //</l>\n</lg>\n\n<lg>\n<l>acintyāvyaktarūpāya mahādevāya dhāmane /</l>\n<l>vidmahe devadevāya tanno rudra namonamaḥ // RKV_3.39 //</l>\n</lg>\n\n<lg>\n<l>jagatsṛṣṭivināśānāṃ kāraṇāya namonamaḥ /</l>\n<l>evaṃ stuto mahādevaḥ pūrvaṃ sṛṣṭayā mayānagha // RKV_3.40 //</l>\n</lg>\n\n<l>prasanno māvadat paścādvaraṃ varaya suvrata // RKV_3.41 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye mārkaṇḍeyadharmarājasaṃvāde kalpakṣaye mārkaṇḍeyakṛtapotārdhārohaṇavṛttāntavarṇanaṃnāma tṛtīyo 'dhyāyaḥ ||</p>\n\n<p>RKV adhyāya 4</p>\n\n<lg>\n<l>śrīmārkaṇḍeya uvāca:</l>\n<l>tato 'rṇavātsamuttīrya trikūṭaśikhare sthitam /</l>\n<l>mahākanakavarṇābhe nānāvarṇaśilācite // RKV_4.1 //</l>\n</lg>\n\n<lg>\n<l>mahāśṛṅge samāsīnaṃ rudrakoṭisamanvitam /</l>\n<l>mahādevaṃ mahātmānamīśānamajam avyayam // RKV_4.2 //</l>\n</lg>\n\n<lg>\n<l>sarvabhūtamayaṃ tāta manunā saha suvrata /</l>\n<l>bhūyo vavande caraṇau sarvadevanamaskṛtau // RKV_4.3 //</l>\n</lg>\n\n<lg>\n<l>tatkāle yugasāhasraṃ saha rudreṇa mānada /</l>\n<l>tasminnekārṇave ghore sthito 'haṃ kurunaṃdana // RKV_4.4 //</l>\n</lg>\n\n<lg>\n<l>yudhiṣṭhira uvāca:</l>\n<l>etacchrutvā tu me tāta paraṃ kautūhalaṃ hṛdi /</l>\n<l>jātaṃ tatkathayasveti śṛṇvataḥ saha bāndhavaiḥ // RKV_4.5 //</l>\n</lg>\n\n<lg>\n<l>kā sā padmapalāśākṣī tamobhūte mahārṇave /</l>\n<l>yogivadbhramate nityaṃ rudrajāṃ svāṃ ca yābravīt // RKV_4.6 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>etameva mayā praśnaṃ purā pṛṣṭo manuḥ svayam /</l>\n<l>tadeva te 'dya vakṣyāmi abalāyāḥ samudbhavam // RKV_4.7 //</l>\n</lg>\n\n<lg>\n<l>vyatītāyāṃ niśāyāṃ tu brahmaṇaḥ parameṣṭhinaḥ /</l>\n<l>tataḥ prabhāte vimale sṛjyamāneṣu jantuṣu // RKV_4.8 //</l>\n</lg>\n\n<lg>\n<l>manuṃ praṇamya śirasā pṛcchāmyetad yudhiṣṭhira /</l>\n<l>keyaṃ padmapalāśākṣī śyāmā caṃdranibhānanā // RKV_4.9 //</l>\n</lg>\n\n<lg>\n<l>ekārṇave bhramatyekā rudrajāsmīti vādinī /</l>\n<l>sāvitrī vedamātā ca hyathavā sā sarasvatī // RKV_4.10 //</l>\n</lg>\n\n<lg>\n<l>mandākinī saricchreṣṭhā lakṣmīrvā kimatho umā /</l>\n<l>kālarātrirbhavetsākṣāt prakṛtirvā sukhocitā // RKV_4.11 //</l>\n</lg>\n\n<lg>\n<l>etadācakṣva bhagavankā sā hyamṛtasaṃbhavā /</l>\n<l>caratyekārṇave ghore pranaṣṭoragarākṣase // RKV_4.12 //</l>\n</lg>\n\n<lg>\n<l>manuruvāca:</l>\n<l>śṛṇu vatsa yathānyāyamasyā vakṣyāmi saṃbhavam /</l>\n<l>yayā rudrasamudbhūtā yā ceyaṃ varavarṇinī // RKV_4.13 //</l>\n</lg>\n\n<lg>\n<l>purā śivaḥ śāntatanuścacāra vipulaṃ tapaḥ /</l>\n<l>hitārthaṃ sarvalokānāmumayā saha śaṃkaraḥ // RKV_4.14 //</l>\n</lg>\n\n<lg>\n<l>ṛkṣaśailaṃ samāruhya tapastepe sudāruṇam /</l>\n<l>adṛśyaḥ sarvabhūtānāṃ sarvabhūtātmako vaśī // RKV_4.15 //</l>\n</lg>\n\n<lg>\n<l>tapatastasya devasya svedaḥ samabhavatkila /</l>\n<l>taṃ giriṃ plāvayāmāsa sa svedo rudrasaṃbhavaḥ // RKV_4.16 //</l>\n</lg>\n\n<lg>\n<l>tasmād āsīt samudbhūtā mahāpuṇyā saridvarā /</l>\n<l>yā sā tvayārṇave dṛṣṭā padmapatrāyatekṣaṇā // RKV_4.17 //</l>\n</lg>\n\n<lg>\n<l>strīrūpaṃ samavasthāya rudramārādhayatpurā /</l>\n<l>ādye kṛtayuge tasminsamānāmayutaṃ nṛpa // RKV_4.18 //</l>\n</lg>\n\n<lg>\n<l>tatastuṣṭo mahādeva umayā saha śaṃkaraḥ /</l>\n<l>brūhi tvaṃ tu mahābhāge yatte manasi vartate // RKV_4.19 //</l>\n</lg>\n\n<lg>\n<l>sariduvāca:</l>\n<l>pralaye samanuprāpte naṣṭe sthāvarajaṃgame /</l>\n<l>prasādāttava deveśa akṣayāhaṃ bhave prabho // RKV_4.20 //</l>\n</lg>\n\n<lg>\n<l>saritsu sāgareṣveva parvateṣu kṣayiṣvapi /</l>\n<l>tava prasādāddeveśa puṇyā kṣayyā bhave prabho // RKV_4.21 //</l>\n</lg>\n\n<lg>\n<l>pāpopapātakairyuktā mahāpātakino 'pi ye /</l>\n<l>mucyante sarvapāpebhyo bhaktyā snātvā tu śaṃkara // RKV_4.22 //</l>\n</lg>\n\n<lg>\n<l>uttare jāhnavīdeśe mahāpātakanāśinī /</l>\n<l>bhavāmi dakṣiṇe mārge yadyevaṃ surapūjitā // RKV_4.23 //</l>\n</lg>\n\n<lg>\n<l>svargādāgamya gaṃgeti yathā khyātā kṣitau vibho /</l>\n<l>tathā dakṣiṇagaṅgeti bhaveyaṃ tridaśeśvara // RKV_4.24 //</l>\n</lg>\n\n<lg>\n<l>pṛthivyāṃ sarvatīrtheṣu snātvā yallabhate phalam /</l>\n<l>tatphalaṃ labhate martyo bhaktyā snātvā maheśvara // RKV_4.25 //</l>\n</lg>\n\n<lg>\n<l>brahmahatyādikaṃ pāpam yadāste saṃcitaṃ kvacit /</l>\n<l>māsamātreṇa taddeva kṣayaṃ yātvavagāhanāt // RKV_4.26 //</l>\n</lg>\n\n<lg>\n<l>yatphalaṃ sarvavedeṣu sarvayajñeṣu śaṃkara /</l>\n<l>avagāhena tatsarvaṃ bhavatviti matirmama // RKV_4.27 //</l>\n</lg>\n\n<lg>\n<l>sarvadānopavāseṣu sarvatīrthāvagāhane /</l>\n<l>tatphalaṃ mama toyena jāyatāmiti śaṃkara // RKV_4.28 //</l>\n</lg>\n\n<lg>\n<l>mama tīre narā ye tu arcayanti maheśvaram /</l>\n<l>te gatāstava lokaṃ syur etad eva bhavecchiva // RKV_4.29 //</l>\n</lg>\n\n<lg>\n<l>mama kūle maheśāna umayā saha daivataiḥ /</l>\n<l>vasa nityaṃ jagannātha eṣa eva varo mama // RKV_4.30 //</l>\n</lg>\n\n<lg>\n<l>sukarmā vā vikarmā vā śānto dānto jitendriyaḥ /</l>\n<l>mṛto janturmama jale gacchatād amarāvatīm // RKV_4.31 //</l>\n</lg>\n\n<lg>\n<l>triṣu lokeṣu vikhyātā mahāpātakanāśinī /</l>\n<l>bhavāmi devadeveśa prasanno yadi manyase // RKV_4.32 //</l>\n</lg>\n\n<lg>\n<l>etāṃścānyānvarāndivyānprārthito nṛpasattama /</l>\n<l>narmadayā tataḥ prāha prasanno vṛṣavāhanaḥ // RKV_4.33 //</l>\n</lg>\n\n<lg>\n<l>śrīmaheśa uvāca:</l>\n<l>evaṃ bhavatu kalyāṇi yattvayoktamanindite /</l>\n<l>nānyā varārhā lokeṣu muktvā tvāṃ kamalekṣaṇe // RKV_4.34 //</l>\n</lg>\n\n<lg>\n<l>yadaiva mama dehāt tvaṃ samudbhūtā varānane /</l>\n<l>tadaiva sarvapāpānāṃ mocinī tvaṃ na saṃśayaḥ // RKV_4.35 //</l>\n</lg>\n\n<lg>\n<l>kalpakṣayakare kāle kāle ghore viśeṣataḥ /</l>\n<l>uttaraṃ kūlamāśritya nivasanti ca ye narāḥ // RKV_4.36 //</l>\n</lg>\n\n<lg>\n<l>api kīṭapataṅgāśca vṛkṣagulmalatādayaḥ /</l>\n<l>ā dehapatanāddevi te 'pi yāsyanti sadgatim // RKV_4.37 //</l>\n</lg>\n\n<lg>\n<l>dakṣiṇaṃ kūlamāśritya ye dvijā dharmavatsalāḥ /</l>\n<l>ā mṛtyor nivasiṣyanti te gatāḥ pitṛmandire // RKV_4.38 //</l>\n</lg>\n\n<lg>\n<l>ahaṃ hi tava vākyena kasmiṃścit kāraṇāntare /</l>\n<l>tvattīre nivasiṣyāmi sadaiva hyumayā samam // RKV_4.39 //</l>\n</lg>\n\n<lg>\n<l>evaṃ devi mahādevi evameva na saṃśayaḥ /</l>\n<l>brahmendracandravaruṇaiḥ sādhyaiśca saha viṣṇunā // RKV_4.40 //</l>\n</lg>\n\n<lg>\n<l>uttare devi te kūle vasiṣyanti mamājñayā /</l>\n<l>dakṣiṇe pitṛbhiḥ sārddhaṃ tathānye surasundari // RKV_4.41 //</l>\n</lg>\n\n<lg>\n<l>vasiṣyanti mayā sārddhameṣa te vara uttamaḥ /</l>\n<l>gaccha gaccha mahābhāge martyānpāpādvimocaya // RKV_4.42 //</l>\n</lg>\n\n<lg>\n<l>sahitā ṛṣisaṃghaiśca tathā siddhasurāsuraiḥ /</l>\n<l>evamuktā mahādeva umayā sahito vibhuḥ // RKV_4.43 //</l>\n</lg>\n\n<lg>\n<l>vandyamāno 'tha manunā mayā cādarśanaṃ gataḥ /</l>\n<l>tena caiṣā mahāpuṇyā mahāpātakanāśinī // RKV_4.44 //</l>\n</lg>\n\n<lg>\n<l>kathitā pṛcchyate yā te mā te bhavatu vismayaḥ /</l>\n<l>eṣā gaṃgā mahāpuṇyā triṣu lokeṣu viśrutā // RKV_4.45 //</l>\n</lg>\n\n<lg>\n<l>daśābhiḥ pañcabhiḥ srotaiḥ plāvayantī diśo daśa /</l>\n<l>śoṇo mahānadaścaiva narmadā surasā kṛtā // RKV_4.46 //</l>\n</lg>\n\n<lg>\n<l>mandākinī daśārṇā ca citrakūṭā tathaiva ca /</l>\n<l>tamasā vidiśā caiva karabhā yamunā tathā // RKV_4.47 //</l>\n</lg>\n\n<lg>\n<l>citrotpalā vipāśā ca rañjanā vāluvāhinī /</l>\n<l>ṛkṣapādaprasūtāstāḥ sarvā vai rudrasaṃbhavāḥ // RKV_4.48 //</l>\n</lg>\n\n<lg>\n<l>sarvapāpaharāḥ puṇyāḥ sarvamaṃgaladāḥ śivāḥ /</l>\n<l>ityetairnāmabhirdivyaiḥ stūyate vedapāragaiḥ // RKV_4.49 //</l>\n</lg>\n\n<lg>\n<l>purāṇajñair mahābhāgairājyapaiḥ somapaistathā /</l>\n<l>ityetatsarvamākhyātaṃ mahābhāgyaṃ narottama // RKV_4.50 //</l>\n</lg>\n\n<lg>\n<l>manunoktaṃ purā mahyam amṛtāyāḥ samudbhavam /</l>\n<l>puṇyaṃ pavitramatulaṃ rudrodgītamidaṃ śubham // RKV_4.51 //</l>\n</lg>\n\n<lg>\n<l>ye narāḥ kīrtayiṣyanti bhaktyā śṛṇvanti ye 'pi ca /</l>\n<l>prātarutthāya nāmāni daśa pañca ca bhārata // RKV_4.52 //</l>\n</lg>\n\n<lg>\n<l>te narāḥ sakalaṃ puṇyaṃ labhiṣyantyavagāhajam /</l>\n<l>vimānenārkavarṇena ghaṇṭāśataninādinā // RKV_4.53 //</l>\n</lg>\n\n<l>tyaktvā mānuṣyakaṃ bhāvaṃ yāsyanti paramāṃ gatim // RKV_4.54 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāpañcadaśanāmavarṇanaṃ nāma caturtho 'dhyāyaḥ ||</p>\n\n<p>RKV adhyāya 5</p>\n\n<lg>\n<l>yudhiṣṭhira uvāca:</l>\n<l>āścaryametadakhilaṃ kathitaṃ bho dvijottama /</l>\n<l>vismayaṃ paramāpannā ṛṣisaṃghā mayā saha // RKV_5.1 //</l>\n</lg>\n\n<lg>\n<l>aho bhagavatī puṇyā narmadeyamayonijā /</l>\n<l>rudradehādviniṣkrāntā mahāpāpakṣayaṃkarī // RKV_5.2 //</l>\n</lg>\n\n<lg>\n<l>saptakalpakṣaye prāpte tvayeyaṃ saha suvrata /</l>\n<l>na mṛtā ca mahābhāgā kimataḥ puṇyamuttamam // RKV_5.3 //</l>\n</lg>\n\n<lg>\n<l>ke te kalpāḥ samuddiṣṭāḥ sapta kalpakṣayaṃkarāḥ /</l>\n<l>na mṛtā cediyaṃ devī tvaṃ caiva ṛṣipuṃgava // RKV_5.4 //</l>\n</lg>\n\n<lg>\n<l>apakṣigaṇasaṃghāte jagatyekārṇavīkṛte /</l>\n<l>kīdṛgrūpaḥ samabhavanmahādevo yugakṣaye // RKV_5.5 //</l>\n</lg>\n\n<lg>\n<l>kathaṃ saṃharate viśvaṃ kathaṃ cāste mahārṇave /</l>\n<l>kathaṃ ca sṛjate viśvaṃ kathaṃ dhārayate prajāḥ // RKV_5.6 //</l>\n</lg>\n\n<lg>\n<l>kīdṛgrūpā bhaveddevī sarid ekārṇavīkṛte /</l>\n<l>kimarthaṃ narmadā proktā revatī ca kathaṃ smṛtā // RKV_5.7 //</l>\n</lg>\n\n<lg>\n<l>añjaneti kimarthaṃ vā kimarthaṃ suraseti ca /</l>\n<l>mandākinī kimarthaṃ ca śoṇaśceti kathaṃ bhavet // RKV_5.8 //</l>\n</lg>\n\n<lg>\n<l>trikūṭeti kimarthaṃ vā kimarthaṃ vāluvāhinī /</l>\n<l>koṭikoṭyo hi tīrthānāṃ praviṣṭā yā mahārṇavam // RKV_5.9 //</l>\n</lg>\n\n<lg>\n<l>kiyatyaḥ saritāṃ koṭyo narmadāṃ samupāsate /</l>\n<l>yajñopavītairṛṣibhir devatābhis tathaiva ca // RKV_5.10 //</l>\n</lg>\n\n<lg>\n<l>vibhakteyaṃ kimarthaṃ ca śrūyate munisattama /</l>\n<l>vaiṣṇavīti purāṇajñaiḥ kimarthamiha cocyate // RKV_5.11 //</l>\n</lg>\n\n<lg>\n<l>keṣu sthāneṣu tīrtheṣu pūjanīyā saridvarā /</l>\n<l>tīrthāni ca pṛthagbrūhi yatra saṃnihito haraḥ // RKV_5.12 //</l>\n</lg>\n\n<lg>\n<l>yatpramāṇā ca sā devī yā rudreṇa vinirmitā /</l>\n<l>kīdṛśāni ca karmāṇi rudreṇa kathitāni te // RKV_5.13 //</l>\n</lg>\n\n<lg>\n<l>kathaṃ mlecchasamākīrṇo deśo 'yaṃ dvijasattama /</l>\n<l>etadācakṣva māṃ brahmanmārkaṇḍeya mahāmate // RKV_5.14 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śṛṇvantu ṛṣayaḥ sarve tvaṃ ca tāta yudhiṣṭhira /</l>\n<l>purāṇaṃ narmadāyāṃ tu kathitaṃ ca triśūlinā // RKV_5.15 //</l>\n</lg>\n\n<lg>\n<l>vāyoḥ sakāśācca mayā tenāpi ca maheśvarāt /</l>\n<l>aśakyatvānmanuṣyāṇāṃ saṃkṣiptam ṛṣibhiḥ purā // RKV_5.16 //</l>\n</lg>\n\n<lg>\n<l>māyūraṃ prathamaṃ tāta kaurmyam ca tadanantaram /</l>\n<l>puram tathā kauśikaṃ ca mātsyaṃ dviradam eva ca // RKV_5.17 //</l>\n</lg>\n\n<lg>\n<l>vārāhaṃ yanmayā dṛṣṭaṃ vaiṣṇavaṃ cāṣṭamaṃ param /</l>\n<l>nyagrodhākhyam ataḥ cāsīd ākāṅkṣaṃ punaruttamam // RKV_5.18 //</l>\n</lg>\n\n<lg>\n<l>padmaṃ ca tāmasaṃ caiva saṃvartodvartameva ca /</l>\n<l>mahāpralayamityāhuḥ purāṇe vedacintakāḥ // RKV_5.19 //</l>\n</lg>\n\n<lg>\n<l>etatsaṃkṣepataḥ sarvaṃ saṃkṣiptaṃ tairmahātmabhiḥ /</l>\n<l>vibhaktaṃ ca caturbhāgair brahmādyaiśca maharṣibhiḥ // RKV_5.20 //</l>\n</lg>\n\n<lg>\n<l>tadahaṃ sampravakṣyāmi purāṇārthaviśārada /</l>\n<l>sapta kalpā mahāghorā yair iyaṃ na mṛtā sarit // RKV_5.21 //</l>\n</lg>\n\n<lg>\n<l>ā jaṅgamaṃ tamobhūtam aprajñātamalakṣaṇam /</l>\n<l>naṣṭacandrārkakiraṇam āsīd bhūtavivarjitam // RKV_5.22 //</l>\n</lg>\n\n<lg>\n<l>tamaso 'to mahānāmnā puruṣaḥ sa jagadguruḥ /</l>\n<l>cacāra tasminnekākī vyaktāvyaktaḥ sanātanaḥ // RKV_5.23 //</l>\n</lg>\n\n<lg>\n<l>sa cauṃkāramayo 'tīto gāyatrīmasṛjaddvijaḥ /</l>\n<l>sa tayā sārddham īśānaścikrīḍa puruṣo virāṭ // RKV_5.24 //</l>\n</lg>\n\n<lg>\n<l>svadehādasṛjad viśvaṃ pañcabhūtātmasaṃjñitam /</l>\n<l>krīḍansamasṛjadviśvaṃ pañcabhūtātmasaṃjñitam // RKV_5.25 //</l>\n</lg>\n\n<lg>\n<l>krīḍan sṛjad virāṭsaṃjñaḥ sabījaṃ ca hiraṇmayam /</l>\n<l>taccāṇḍam abhavad divyaṃ dvādaśādityasannibham // RKV_5.26 //</l>\n</lg>\n\n<lg>\n<l>tadbhittvā puruṣo jajñe caturvaktraḥ pitāmahaḥ /</l>\n<l>so 'sṛjadviśvam evaṃ tu sadevāsuramānuṣam // RKV_5.27 //</l>\n</lg>\n\n<lg>\n<l>satiryakpaśupakṣīkaṃ svedāṇḍajajarāyujam /</l>\n<l>etadaṇḍaṃ purāṇeṣu prathamaṃ parikīrtitam // RKV_5.28 //</l>\n</lg>\n\n<lg>\n<l>pūrvakalpe nṛpaśreṣṭha krīḍantyā parameṣṭhinā /</l>\n<l>umayā saha rudrasya krīḍataścārṇavīkṛtaḥ // RKV_5.29 //</l>\n</lg>\n\n<lg>\n<l>harṣājjajñe śubhā kanyā umāyāḥ svedasaṃbhavā /</l>\n<l>śarvasyoraḥsthalājjajñe umā kucavimardanāt // RKV_5.30 //</l>\n</lg>\n\n<lg>\n<l>svedādvijajñe mahatī kanyā rājīvalocanā /</l>\n<l>dvitīyaḥ saṃbhavo yasyā rudradehād yudhiṣṭhira // RKV_5.31 //</l>\n</lg>\n\n<lg>\n<l>sā paribhramate lokān sadevāsuramānavān /</l>\n<l>trailokyonmādajananī rūpeṇa 'pratimā tadā // RKV_5.32 //</l>\n</lg>\n\n<lg>\n<l>tāṃ dṛṣṭvā devadaityendrā mohitā labhate katham /</l>\n<l>mṛgayanti sma tāṃ kanyām itaścetaśca bhārata // RKV_5.33 //</l>\n</lg>\n\n<lg>\n<l>hāvabhāvavilāsaiśca mohayatyakhilaṃ jagat /</l>\n<l>bhramate divyarūpā sā vidyutsaudāminī yathā // RKV_5.34 //</l>\n</lg>\n\n<lg>\n<l>meghamadhye sthitā bhābhiḥ sarvayoṣidanuttamā /</l>\n<l>tato rudraṃ surāḥ sarve daityāśca saha dānavaiḥ // RKV_5.35 //</l>\n</lg>\n\n<lg>\n<l>varayanti sma tāṃ kanyāṃ kāmenākulitā bhṛśam /</l>\n<l>tato 'bravīnmahādevo devadānavayordvayoḥ // RKV_5.36 //</l>\n</lg>\n\n<lg>\n<l>balena tejasā caiva hyadhiko yo bhaviṣyati /</l>\n<l>sa imāṃ prāpsyate kanyāṃ nānyathā vai surottamāḥ // RKV_5.37 //</l>\n</lg>\n\n<lg>\n<l>tato devāsurāḥ sarve kanyāṃ vai samupāgaman /</l>\n<l>ahamenāṃ grahīṣyāmi ahamenāmiti bruvan // RKV_5.38 //</l>\n</lg>\n\n<lg>\n<l>paśyatāmeva sarveṣāṃ sā kanyāntaradhīyata /</l>\n<l>punastāṃ dadṛśuḥ sarve yojanāntaradhiṣṭhitām // RKV_5.39 //</l>\n</lg>\n\n<lg>\n<l>jagmuste tvaritāḥ sarve yatra sā samadṛśyata /</l>\n<l>tribhiścaturbhiśca tathā yojanairdaśabhiḥ punaḥ // RKV_5.40 //</l>\n</lg>\n\n<lg>\n<l>dhiṣṭhitāṃ samapaśyaṃste sarve mātaṃgagāminīm /</l>\n<l>yojanānāṃ śatairbhūyaḥ sahasraiścāpyadhiṣṭhitām // RKV_5.41 //</l>\n</lg>\n\n<lg>\n<l>tathā śatasahasreṇa laghutvāt samadṛśyata /</l>\n<l>agrataḥ pṛṣṭhataścaiva diśāsu vidiśāsu ca // RKV_5.42 //</l>\n</lg>\n\n<lg>\n<l>tāṃ paśyanti varārohām ekadhā bahudhā punaḥ /</l>\n<l>divyavarṣasahasraṃ tu bhrāmitāste tayā purā // RKV_5.43 //</l>\n</lg>\n\n<lg>\n<l>na cāvāptā tu sā kanyā mahādevāṅgasaṃbhavā /</l>\n<l>sahomayā tato devo jahāsoccaiḥ punaḥpunaḥ // RKV_5.44 //</l>\n</lg>\n\n<lg>\n<l>gaṇāstālakasaṃpātair nṛtyanti ca mudānvitāḥ /</l>\n<l>akasmāddṛśyate kanyā śaṃkarasya samīpagā // RKV_5.45 //</l>\n</lg>\n\n<lg>\n<l>tāṃ dṛṣṭvā vismayāpannā devā yānti parāṅmukhāḥ /</l>\n<l>tasyāś cakre tato nāma svayameva pinākadhṛk // RKV_5.46 //</l>\n</lg>\n\n<lg>\n<l>narma caibhyo dade yasmāt tatkṛtaiś ceṣṭitaiḥ pṛthak /</l>\n<l>bhaviṣyasi varārohe saricchreṣṭhā tu narmadā // RKV_5.47 //</l>\n</lg>\n\n<lg>\n<l>svarūpamāsthito devaḥ prāpa hāsyaṃ yato bhuvi /</l>\n<l>narmadā tena cokteyaṃ suśītalajalā śivā // RKV_5.48 //</l>\n</lg>\n\n<lg>\n<l>saptakalpakṣaye jāte yaduktaṃ śaṃbhunā purā /</l>\n<l>na mṛtā tena rājendra narmadā khyātimāgatā // RKV_5.49 //</l>\n</lg>\n\n<lg>\n<l>tatastāmadadātkanyāṃ śīlavatīṃ suśobhanām /</l>\n<l>mahārṇavāya deveśaḥ sarvabhūtapatiḥ prabhuḥ // RKV_5.50 //</l>\n</lg>\n\n<lg>\n<l>tataḥ sā ṛkṣaśailendrāt phenapuñjāṭṭahāsinī /</l>\n<l>viveśa narmadā devī samudraṃ saritāṃ patim // RKV_5.51 //</l>\n</lg>\n\n<lg>\n<l>evaṃ brāhme purā kalpe samudbhūteyamīśvarāt /</l>\n<l>mātsye kalpe mayā dṛṣṭā samākhyātā mayā śṛṇu // RKV_5.52 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pañcamo 'dhyāyaḥ ||</p>\n\n<p>RKV adhyāya 6</p>\n\n<lg>\n<l>mārkaṇḍeya uvāca:</l>\n<l>punaryugānte samprāpte tṛtīye nṛpasattama /</l>\n<l>dādaśārkavapurbhūtvā bhagavānnīlalohitaḥ // RKV_6.1 //</l>\n</lg>\n\n<lg>\n<l>saptadvīpasamudrāntāṃ saśailavanakānanām /</l>\n<l>nirdagdhāṃ tu mahīṃ kṛtsnāṃ kālo bhūtvā maheśvaraḥ // RKV_6.2 //</l>\n</lg>\n\n<lg>\n<l>tato mahāghano bhūtvā plāvayāmāsa vāriṇā /</l>\n<l>kṛṣṇaṃ kṛṣṇavapus tvenāṃ vidyuccandrāyudhāṅkitām // RKV_6.3 //</l>\n</lg>\n\n<lg>\n<l>plāvayitvā jagatsarvaṃ tasminnekārṇavīkṛte /</l>\n<l>suṣvāpa vimale toye jagatsaṃkṣipya māyayā // RKV_6.4 //</l>\n</lg>\n\n<lg>\n<l>tato 'haṃ bhramamāstu tamobhūte mahārṇave /</l>\n<l>divyaṃ varṣasahasraṃ tu vāyubhūte maheśvare // RKV_6.5 //</l>\n</lg>\n\n<lg>\n<l>oṃkṛtvā devadeveśaṃ yenedaṃ gahanīkṛtam /</l>\n<l>dhyāyamānastato devaṃ rājendra vimale jale // RKV_6.6 //</l>\n</lg>\n\n<lg>\n<l>tasminmahārṇave ghore naṣṭe sthāvarajaṅgame /</l>\n<l>mayūraṃ svarṇapatrāḍhyam apaśyaṃsahasā jale /</l>\n<l>vicitracandrakopetaṃ nīlakaṃṭhaṃ sulocanam // RKV_6.7 //</l>\n</lg>\n\n<lg>\n<l>tato mayūraḥ sa mahārṇavānte vikṣobhayitvā hi mahāsveṇa /</l>\n<l>cacāra devastriśikhī śikhaṇḍī trailokyagoptā sa mahānubhāvaḥ // RKV_6.8 //</l>\n</lg>\n\n<lg>\n<l>śivaśca raudreṇa mayūrarūpiṇā vikṣobhyamāṇe salile 'pi tasmin /</l>\n<l>saha bhramantīṃ ca mahārṇavānte sarinmahaughāṃ sumahāndadarśa // RKV_6.9 //</l>\n</lg>\n\n<lg>\n<l>sa tāṃ mahādevamayūrarūpo dṛṣṭvā bhramantīṃ sahasormijālaiḥ /</l>\n<l>kā tvaṃ śubhe śāśvatadehabhūtā kṣayaṃ na yātāsi mahākṣayānte // RKV_6.10 //</l>\n</lg>\n\n<lg>\n<l>devāsuragaṇe naṣṭe saritsaramahārṇave /</l>\n<l>kā tvaṃ bhramasi padmākṣi kva gatāsi ca na kṣayam // RKV_6.11 //</l>\n</lg>\n\n<lg>\n<l>narmadovāca:</l>\n<l>tava prasādāddeveśa mṛtyurmama na vidyate /</l>\n<l>sṛja deva punarviśvaṃ śarvarī kṣayamāgatā // RKV_6.12 //</l>\n</lg>\n\n<lg>\n<l>evamukto mahādevo vyadhunotpakṣapañjaram /</l>\n<l>tāvatpañjaramadhyānte tasya pakṣādviniḥsṛtāḥ // RKV_6.13 //</l>\n</lg>\n\n<lg>\n<l>tāvanto devadaityendrāḥ pakṣābhyāṃ tasya jajñire /</l>\n<l>teṣāṃ madhye punaḥ sā tu narmadā bhramate sarit // RKV_6.14 //</l>\n</lg>\n\n<lg>\n<l>tataścānyo mahāśailo dṛśyate bharatarṣabha /</l>\n<l>tribhiḥ kūṭaiḥ suvistīrṇaiḥ śṛṅgavāniva govṛṣaḥ // RKV_6.15 //</l>\n</lg>\n\n<lg>\n<l>trikūṭastu iti khyātaḥ sarvaratnairvibhūṣitaḥ /</l>\n<l>tatastasmāttrikūṭācca plāvayantī mahīṃ yayau // RKV_6.16 //</l>\n</lg>\n\n<lg>\n<l>trikūṭī tena vikhyātā pitḥṇāṃ trāyaṇī parā /</l>\n<l>dvitīyācca tato gaṅgā vistīrṇā dharaṇītale // RKV_6.17 //</l>\n</lg>\n\n<lg>\n<l>tṛtīyaṃ ca tataḥ śṛṅgaṃ saptadhā khaṇḍaśo gatam /</l>\n<l>jambūdvīpe tu saṃjātāḥ sapta te kulaparvatāḥ // RKV_6.18 //</l>\n</lg>\n\n<lg>\n<l>candranakṣatrasahitā grahagrāmanadīnadāḥ /</l>\n<l>aṇḍajaṃ svedajaṃ jātamudbhijjaṃ ca jarāyujam // RKV_6.19 //</l>\n</lg>\n\n<lg>\n<l>evaṃ jagadidaṃ sarvaṃ mayūrādabhavatpurā /</l>\n<l>samastaṃ naraśārdūla mahādevasamudbhavam // RKV_6.20 //</l>\n</lg>\n\n<lg>\n<l>tato nadīḥ samudrāṃśca saṃvibhajya pṛthakpṛthak /</l>\n<l>narmadāmāha deveśo gaccha tvaṃ dakṣiṇāṃ diśam // RKV_6.21 //</l>\n</lg>\n\n<lg>\n<l>evaṃ sā dakṣiṇā gaṃgā mahāpātakanāśinī /</l>\n<l>uttare jāhnavī deśe puṇyā tvaṃ dakṣiṇe śubhā // RKV_6.22 //</l>\n</lg>\n\n<lg>\n<l>yathā gaṃgā mahāpuṇyā mama mastakasaṃbhavā /</l>\n<l>tadviśiṣṭā mahābhāge tvaṃ caiveti na saṃśayaḥ // RKV_6.23 //</l>\n</lg>\n\n<lg>\n<l>tvayā saha bhaviṣyāmi ekenāṃśena suvrate /</l>\n<l>mahāpātakayuktānām auṣadhaṃ tvaṃ bhaviṣyasi // RKV_6.24 //</l>\n</lg>\n\n<lg>\n<l>evamuktā tu devena mahāpātakanāśinī /</l>\n<l>dakṣiṇaṃ digvibhāgaṃ tu sā jagāmāśu vikramā // RKV_6.25 //</l>\n</lg>\n\n<lg>\n<l>ṛkṣaśailendramāsādya candramauler anugrahāt /</l>\n<l>vāryaughaiḥ prasthitā yasmānmahādevapraṇoditā // RKV_6.26 //</l>\n</lg>\n\n<lg>\n<l>mahatā cāpi vegena yasmād eṣā samucchritā /</l>\n<l>mahatī tena sā proktā mahādevānmahīpate // RKV_6.27 //</l>\n</lg>\n\n<lg>\n<l>tapatastasya devasya śūlāgrādbindavo 'patan /</l>\n<l>tenaiṣā śoṇasaṃjñā tu daśa sapta ca tāḥ smṛtāḥ // RKV_6.28 //</l>\n</lg>\n\n<lg>\n<l>sarveṣāṃ narmadā puṇyā rudradehādviniḥsṛtā /</l>\n<l>sarvābhyaśca saridbhyaś ca varadānānmahātmanaḥ // RKV_6.29 //</l>\n</lg>\n\n<lg>\n<l>śaṃkarānuprahād devī mahāpātakanāśinī /</l>\n<l>yasmān mahārṇave ghore dṛśyate mahatī ca sā // RKV_6.30 //</l>\n</lg>\n\n<lg>\n<l>suvyaktāṅgī mahākāyā mahatī tena sā smṛtā /</l>\n<l>tasmād vikṣobhyamāṇā hi diggajairambudopamaiḥ // RKV_6.31 //</l>\n</lg>\n\n<lg>\n<l>kaluṣatvaṃ nayatyeva rasena surasā tathā /</l>\n<l>kṛpāṃ karoti sā yasmāllokānāmabhayapradā // RKV_6.32 //</l>\n</lg>\n\n<lg>\n<l>saṃsārārṇavamagnānāṃ tena caiṣā kṛpā smṛtā /</l>\n<l>purā kṛtayuge puṇye divyamandārabhūṣitā // RKV_6.33 //</l>\n</lg>\n\n<lg>\n<l>kalpavṛkṣasamākīrṇā rohītakasamākulā /</l>\n<l>vahatyeṣā ca mandena tena mandākinī smṛtā // RKV_6.34 //</l>\n</lg>\n\n<lg>\n<l>bhittvā mahārṇavaṃ kṣipraṃ yasmāllokamihāgatā /</l>\n<l>pūjyā suraiśca siddhaiśca tasmādeṣā mahārṇavā // RKV_6.35 //</l>\n</lg>\n\n<l>vicitrotpalasaṃghātair ṛkṣadvipasamākulā // RKV_6.36 //</l>\n\n<lg>\n<l>bhittvā śailaṃ ca vipulaṃ prayātyevaṃ mahārṇavam /</l>\n<l>bhrāmayantī diśaḥ sarvā raveṇa mahatā purā // RKV_6.37 //</l>\n</lg>\n\n<lg>\n<l>plāvayantī virājantī tena revā iti smṛtā /</l>\n<l>bhāryāputrasuduḥkhāḍhyānnarāñchāpaiḥ samāvṛtān // RKV_6.38 //</l>\n</lg>\n\n<lg>\n<l>vipāpānkurute yasmādvipāpā tena sā smṛtā /</l>\n<l>viṇmūtranicayāṃ ghorāṃ pāṃśuśoṇitakardamām // RKV_6.39 //</l>\n</lg>\n\n<lg>\n<l>pāśairnityaṃ tu sambādhāṃ yasmānmocayate bhṛśam /</l>\n<l>vipāśeti ca sā proktā saṃsārārṇavatāriṇī // RKV_6.40 //</l>\n</lg>\n\n<lg>\n<l>narmadā vimalāmbhā ca vimalenduśubhānanā /</l>\n<l>tamobhūte mahāghore yasmādeṣā mahāprabhā // RKV_6.41 //</l>\n</lg>\n\n<lg>\n<l>vimalā tena sā proktā vidvadbhirnṛpasattama /</l>\n<l>karair indukaraprakhyaiḥ sūryaraśmisamaprabhā // RKV_6.42 //</l>\n</lg>\n\n<lg>\n<l>kṣarantī modate viśvaṃ karabhā tena cocyate /</l>\n<l>yasmād rañjayate lokāndarśanādeva bhārata // RKV_6.43 //</l>\n</lg>\n\n<lg>\n<l>rañjanād rañjanā proktā dhātvarthe rājasattama /</l>\n<l>tṛṇavīrudhagulmādyās tiryañcaḥ pakṣiṇastathā /</l>\n<l>tānudbhūtānnayetsvargaṃ tenoktā vāyuvāhinī // RKV_6.44 //</l>\n</lg>\n\n<lg>\n<l>evaṃ yo vetti nāmāni nirgamaṃ ca viśeṣataḥ /</l>\n<l>sa yāti pāpavirmukto rudralokaṃ na saṃśayaḥ // RKV_6.45 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye sahaitukarevānāmamāhātmyavarṇane mayūrakalpasamudbhavo nāma ṣaṣṭho 'dhyāyaḥ ||</p>\n\n<p>RKV adhyāya 7</p>\n\n<lg>\n<l>śrīmārkaṇḍeya uvāca:</l>\n<l>punarekārṇave ghore naṣṭe sthāvarajaṃgame /</l>\n<l>salilenāplute loke nirāloke tamodbhave // RKV_7.1 //</l>\n</lg>\n\n<lg>\n<l>brahmaiko vicaraṃstatra tamībhūte mahārṇave /</l>\n<l>divyavarṣasahasraṃ tu khadyota iva rūpavān // RKV_7.2 //</l>\n</lg>\n\n<lg>\n<l>śete yojanasāhasram aprameyam anuttamam /</l>\n<l>dvādaśādityasaṃkāśaṃ sahasracaraṇekṣaṇam // RKV_7.3 //</l>\n</lg>\n\n<lg>\n<l>prasuptaṃ cārṇave ghore hyapaśyatkūrmarūpiṇam /</l>\n<l>taṃ dṛṣṭvā vismayāpanno brahmā bodhayate śanaiḥ // RKV_7.4 //</l>\n</lg>\n\n<lg>\n<l>stutibhirmaṃgalaiścaiva vedavedāṃgasaṃbhavaiḥ /</l>\n<l>vācaspate vibudhyasva mahābhūta namo 'stu te // RKV_7.5 //</l>\n</lg>\n\n<lg>\n<l>tavodare jagatsarvaṃ tiṣṭhate parameśvara /</l>\n<l>tadvimuñca mahāsattva yatpūrvaṃ saṃhṛtaṃ tvayā // RKV_7.6 //</l>\n</lg>\n\n<lg>\n<l>vyatītā rajanī brāhmī dinaṃ samanuvartate /</l>\n<l>nirīkṣya sarvalokeśa yena saṃbhavate jagat // RKV_7.7 //</l>\n</lg>\n\n<lg>\n<l>sa niśamya vacastasya utthitaḥ parameśvaraḥ /</l>\n<l>samudgiran sa lokāṃstrīn grastān kalpakṣaye tadā // RKV_7.8 //</l>\n</lg>\n\n<lg>\n<l>devadānavagandharvāḥ sayakṣoragarākṣasāḥ /</l>\n<l>sacandrārkagrahāḥ sarve śarīrāttasya nirgatāḥ // RKV_7.9 //</l>\n</lg>\n\n<lg>\n<l>tato hyekārṇavaṃ sarvaṃ vibhajya parameśvaraḥ /</l>\n<l>vistīrṇopalatoyaughāṃ saritsaravivardhitām // RKV_7.10 //</l>\n</lg>\n\n<lg>\n<l>paśyate medinīṃ devaḥ savṛkṣauṣadhipalvalām /</l>\n<l>himavantaṃ giriśreṣṭhaṃ śvetaṃ parvatamuttamam // RKV_7.11 //</l>\n</lg>\n\n<lg>\n<l>śṛṅgavantaṃ mahāśailaṃ ye cānye kulaparvatāḥ /</l>\n<l>jaṃbudvīpaṃ kuśaṃ krauñcaṃ sagomedaṃ saśālmalam // RKV_7.12 //</l>\n</lg>\n\n<lg>\n<l>puṣkarāntāśca ye dvīpā ye ca saptamahārṇavāḥ /</l>\n<l>lokālokaṃ mahāśailaṃ sarvaṃ ca purataḥ sthitam // RKV_7.13 //</l>\n</lg>\n\n<lg>\n<l>catuḥprakṛtisaṃyuktaṃ jagat sthāvarajaṃgamam /</l>\n<l>yugānte tu viniṣkrāntam apaśyatsa maheśvaraḥ // RKV_7.14 //</l>\n</lg>\n\n<lg>\n<l>viprakīrṇaśilājālāmapaśyatsa vasuṃdharām /</l>\n<l>kūrmapṛṣṭhopagāṃ devīṃ mahārṇavagatāṃ prabhuḥ // RKV_7.15 //</l>\n</lg>\n\n<lg>\n<l>tasmin viśīrṇaśailāgre saritsarovivarjite /</l>\n<l>nānātaraṃgabhinnoda āvartodvartasaṃkule // RKV_7.16 //</l>\n</lg>\n\n<lg>\n<l>nānauṣadhiprajvalite nānotpalaśilātale /</l>\n<l>nānāvihaṃgasaṃghuṣṭāṃ matsyakūrmasamākulām // RKV_7.17 //</l>\n</lg>\n\n<lg>\n<l>divyamāyāmayīṃ devīm utkṛṣṭāmbudasannibhām /</l>\n<l>nadīmapaśyaddeveśo hyanaupamyajalāśayām // RKV_7.18 //</l>\n</lg>\n\n<lg>\n<l>madhye tasyāmbudaśyāmāṃ pīnorujaghanastanīm /</l>\n<l>vastrairanupamairdivyairnānābharaṇabhūṣitām // RKV_7.19 //</l>\n</lg>\n\n<lg>\n<l>sanūpuraravoddāmāṃ hārakeyūramaṇḍitām /</l>\n<l>tādṛśīṃ narmadāṃ devīṃ svayaṃ strīrūpadhāriṇīm // RKV_7.20 //</l>\n</lg>\n\n<lg>\n<l>yogamāyāmayaiścitrairbhūṣaṇaiḥ svairvibhūṣitām /</l>\n<l>avyaktāṅgīṃ mahābhāgāmapaśyatsa tu narmadām // RKV_7.21 //</l>\n</lg>\n\n<lg>\n<l>ardhodyatabhujāṃ bālāṃ padmapatrāyatekṣaṇām /</l>\n<l>stuvantīṃ devadeveśamutthitāṃ tu jalāttadā // RKV_7.22 //</l>\n</lg>\n\n<lg>\n<l>vismayāviṣṭahṛdayo hyahamudvīkṣya tāṃ śubhām /</l>\n<l>snātvā jale śubhe tasyāḥ stotumabhyudyatastataḥ // RKV_7.23 //</l>\n</lg>\n\n<lg>\n<l>arcayāmāsa saṃhṛṣṭo mantrairvedāṃgasaṃbhavaiḥ /</l>\n<l>sṛṣṭaṃ ca tatpurā rājanpaśyeyaṃ sacarācaram // RKV_7.24 //</l>\n</lg>\n\n<lg>\n<l>sadevāsuragandharvaṃ sapannagamahoragam /</l>\n<l>paśyāmyeṣā mahābhāgā naiva yātā kṣayaṃ purā // RKV_7.25 //</l>\n</lg>\n\n<lg>\n<l>mahādevaprasādācca taccharīrasamudbhavā /</l>\n<l>bhūyo bhūyo mayā dṛṣṭā kathitā te nṛpottama // RKV_7.26 //</l>\n</lg>\n\n<lg>\n<l>prādurbhāvamimaṃ kaurmyaṃ ye 'dhīyante dvijottamāḥ /</l>\n<l>ye 'pi śṛṇvanti vidvāṃso mucyante te 'pi kilbiṣaiḥ // RKV_7.27 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kūrmakalpasamudbhavo nāma saptamo 'dhyāyaḥ ||</p>\n\n<p>RKV adhyāya 8</p>\n\n<lg>\n<l>mārkaṇḍeya uvāca:</l>\n<l>naṣṭe loke punaścānye salilena samāvṛte /</l>\n<l>mahārṇavasya madhyastho bāhubhyāmataraṃ jalam // RKV_8.1 //</l>\n</lg>\n\n<lg>\n<l>divye varṣaśate pūrṇe śrānto 'haṃ nṛpasattama /</l>\n<l>dhyātuṃ samārabhaṃ devaṃ mahadarṇavatāraṇam // RKV_8.2 //</l>\n</lg>\n\n<lg>\n<l>dhyāyamānastataḥ kāle apaśyaṃ pakṣiṇaṃ param /</l>\n<l>hārakundendusaṃkāśaṃ bakaṃ gokṣīrapāṇḍuram // RKV_8.3 //</l>\n</lg>\n\n<lg>\n<l>tato 'haṃ vismayāviṣṭastaṃ bakaṃ samudīkṣya vai /</l>\n<l>asmin mahārṇave ghore kuto 'yaṃ pakṣisaṃbhavaḥ // RKV_8.4 //</l>\n</lg>\n\n<lg>\n<l>taranbāhubhiraśrāntastaṃ bakaṃ pratyabhāṣiṣi /</l>\n<l>pākṣarūpaṃ samāsthāya kastvamekārṇavīkṛte // RKV_8.5 //</l>\n</lg>\n\n<lg>\n<l>bhramase divyayogātmanmohayanniva māṃ prabho /</l>\n<l>etatkathaya me sarvaṃ yo 'si so 'si namo 'stu te // RKV_8.6 //</l>\n</lg>\n\n<lg>\n<l>so 'bravīnmāṃ mahādevo brahmāhaṃ viṣṇureva ca /</l>\n<l>jagatsarvaṃ mayā vatsa saṃhṛtaṃ kiṃ na budhyase // RKV_8.7 //</l>\n</lg>\n\n<lg>\n<l>tava mātā pitāhaṃ vai viśvasya ca mahāmune /</l>\n<l>kāruṇyaṃ mama saṃjātaṃ dṛṣṭvā magnaṃ mahārṇave // RKV_8.8 //</l>\n</lg>\n\n<lg>\n<l>pakṣirūpaṃ samāsthāya ato 'trāhaṃ samāgataḥ /</l>\n<l>kim arthamāturo bhūtvā bhramasītthaṃ mahārṇave // RKV_8.9 //</l>\n</lg>\n\n<lg>\n<l>śīghraṃ praviśa matpakṣau yena viśramase dvija /</l>\n<l>evamuktastatastena devenāhaṃ nareśvara // RKV_8.10 //</l>\n</lg>\n\n<lg>\n<l>tato 'haṃ tasya pakṣānte pralīnastu bhramañjale /</l>\n<l>kāle yugasāhasrānte aśrānto 'rṇavamadhyagaḥ // RKV_8.11 //</l>\n</lg>\n\n<lg>\n<l>tataḥ śṛṇomi sahasā dikṣu sarvāsu suvrata /</l>\n<l>kiṃcinnūpurasaṃmiśram adbhutaṃ śabdamuttamam // RKV_8.12 //</l>\n</lg>\n\n<lg>\n<l>tadārṇavajalaṃ sarvaṃ saṃkṣiptaṃ sahasābhavat /</l>\n<l>kimetaditi saṃcintya diśaḥ samavalokayam // RKV_8.13 //</l>\n</lg>\n\n<lg>\n<l>daśa kanyāstato dikṣu āgatāśca mahārṇave /</l>\n<l>vastrālaṃkārasahitā digbhyo nūpurabhūṣitāḥ // RKV_8.14 //</l>\n</lg>\n\n<lg>\n<l>kāciccandrasamābhāsā kācidādityasaprabhā /</l>\n<l>kācidaṃjanapuñjābhā kācidraktotpalaprabhā // RKV_8.15 //</l>\n</lg>\n\n<lg>\n<l>nānārūpadharā saumyā nānābharaṇabhūṣitā /</l>\n<l>arghyapādyādibhirmālyairbakamabhyarcya suvratāḥ // RKV_8.16 //</l>\n</lg>\n\n<lg>\n<l>tatastaṃ parvatākāraṃ guhyaṃ pakṣiṇamavyayam /</l>\n<l>praviveśa mahāghoraṃ parvato hyarṇavaṃ svarāṭ // RKV_8.17 //</l>\n</lg>\n\n<lg>\n<l>yojanānāṃ sahasrāṇi tāvantyeva śatāni ca /</l>\n<l>triṃśadyojanasāhasraṃ yāvadbhūmaṇḍalaṃ tviti // RKV_8.18 //</l>\n</lg>\n\n<lg>\n<l>tato bhūmaṇḍalaṃ divyaṃ pañcaratnasamākulam /</l>\n<l>divyasphaṭikasopānaṃ rukmastaṃbhamanoramam // RKV_8.19 //</l>\n</lg>\n\n<lg>\n<l>yojanānāṃ sahasraṃ tu vistarāddviguṇāyatam /</l>\n<l>vāpīkūpasamākīrṇaṃ prāsādāṭṭālakāvṛtam // RKV_8.20 //</l>\n</lg>\n\n<lg>\n<l>kalpavṛkṣasamākīrṇaṃ dhvajaṣaṣṭivibhūṣitam /</l>\n<l>tasminpuravare ramye nānāratnopaśobhitam // RKV_8.21 //</l>\n</lg>\n\n<lg>\n<l>tathānyacca puraṃ ramyaṃ patākojjvalavedikam /</l>\n<l>śatayojanavistīrṇaṃ tāvaddviguṇamāyatam // RKV_8.22 //</l>\n</lg>\n\n<lg>\n<l>puramadhye tatastasminnadī paramaśobhanā /</l>\n<l>mahatī puṇyasalilā nānāratnaśilā tathā // RKV_8.23 //</l>\n</lg>\n\n<lg>\n<l>tasyāstīre mayā dṛṣṭaṃ taḍitsūryasamaprabham /</l>\n<l>indranīlamahānīlaiścitaṃ ratnaiḥ samantataḥ // RKV_8.24 //</l>\n</lg>\n\n<lg>\n<l>kvacidvahnisamākāraṃ kvacidindrāyudhaprabham /</l>\n<l>kvaciddhūmraṃ kvacitpītaṃ kvacidraktaṃ kvacitsitam // RKV_8.25 //</l>\n</lg>\n\n<lg>\n<l>nānāvarṇaiḥ samāyuktaṃ liṅgamadbhutadarśanam /</l>\n<l>brahmaviṣṇvindrasādhyaiśca samantātparivāritam // RKV_8.26 //</l>\n</lg>\n\n<lg>\n<l>nandīśvaragaṇādhyakṣaiścendrādityaiśca tadvṛtam /</l>\n<l>paśyāmi liṅgamīśānaṃ mahāliṅgaṃ tameva ca // RKV_8.27 //</l>\n</lg>\n\n<lg>\n<l>parivārya tatastaṃ tu prasuptāndevadānavān /</l>\n<l>nimīlitākṣānpaśyāmi divyābharaṇabhūṣitān // RKV_8.28 //</l>\n</lg>\n\n<lg>\n<l>tatastāḥ padmapatrākṣyo nāryaḥ paramasaṃmatāḥ /</l>\n<l>nadyāstasyā jale snātvā divyapuṣpairmanoramaiḥ // RKV_8.29 //</l>\n</lg>\n\n<lg>\n<l>dattvārghapādyaṃ vidhivalliṃgasya saha pakṣiṇā /</l>\n<l>arcayantīrvarārohā daśa tāḥ pramadottamāḥ // RKV_8.30 //</l>\n</lg>\n\n<lg>\n<l>tatastvabhyarcya talliṅgaṃ tasminneva purottame /</l>\n<l>sarvā adarśanaṃ jagmurvidyuto 'bhragaṇeṣviva // RKV_8.31 //</l>\n</lg>\n\n<lg>\n<l>na cāsau pakṣirāṭ tasminna striyo na ca devatāḥ /</l>\n<l>tadevaikaṃ sthitaṃ liṅgamarcayanvismayānvitaḥ // RKV_8.32 //</l>\n</lg>\n\n<lg>\n<l>tato'haṃ duḥkhamūḍhātmā rudramāyeti cintayan /</l>\n<l>tataḥ kanyāḥ samuttīrya divyāṃbaravibhūṣaṇāḥ // RKV_8.33 //</l>\n</lg>\n\n<lg>\n<l>bhāsayantyo jagatsarvaṃ vidyuto 'bhragaṇāniva /</l>\n<l>padmairhiraṇmayairdivyairarcayitvā śubhānanāḥ // RKV_8.34 //</l>\n</lg>\n\n<lg>\n<l>viviśustajjalaṃ kṣipraṃ samaṃtād varabhūṣaṇāḥ /</l>\n<l>tasminpuravare cānye tāmevāhaṃ punaḥpunaḥ // RKV_8.35 //</l>\n</lg>\n\n<lg>\n<l>paśyāmi hyamarāṃ kanyām arcayantīṃ maheśvaram /</l>\n<l>tato 'haṃ tāṃ varārohāmapṛcchaṃ kamalekṣaṇām // RKV_8.36 //</l>\n</lg>\n\n<lg>\n<l>kā tvamasminpure devi vasase śivamarcatī /</l>\n<l>tāścāgatāḥ striyaḥ sarvāḥ kva gatāste gaṇeśvarāḥ // RKV_8.37 //</l>\n</lg>\n\n<lg>\n<l>namo 'stu te mahābhāge brūhi puṇye maheśvari /</l>\n<l>tava prasādādvijñātumetadicchāmi suvrate /</l>\n<l>dayāṃ kṛtvā mahādevi kathayasva mamānaghe // RKV_8.38 //</l>\n</lg>\n\n<lg>\n<l>śryuvāca:</l>\n<l>vismṛtāhaṃ kathaṃ vipra dṛṣṭvā kalpe purātane /</l>\n<l>mā te 'bhūtsmṛtivibhraṃśaḥ sā cāhaṃ kalpavāhinī // RKV_8.39 //</l>\n</lg>\n\n<lg>\n<l>narmadā nāma vikhyātā rudradehād viniḥsṛtā /</l>\n<l>yāstāḥ kanyāstvayā dṛṣṭā hyarcayantyo maheśvaram // RKV_8.40 //</l>\n</lg>\n\n<lg>\n<l>yābhistviha samānītaḥ pakṣirājasamanvitāḥ /</l>\n<l>diśastā viddhi sarveśāḥ sarvāstvaṃ munisattama // RKV_8.41 //</l>\n</lg>\n\n<lg>\n<l>tiryakpakṣisvarūpeṇa mahāyogī maheśvaraḥ /</l>\n<l>ebhiḥ śivapurādvipra ānītaḥ sa maheśvaraḥ // RKV_8.42 //</l>\n</lg>\n\n<lg>\n<l>saiṣa devo mahādevo liṅgamūrtirvyavasthitaḥ /</l>\n<l>arcyate brahmaviṣṇvindraiḥ surāsurajagadguruḥ // RKV_8.43 //</l>\n</lg>\n\n<lg>\n<l>layamāyāti yasmāddhi jagatsarvaṃ carācaram /</l>\n<l>tena liṅgamiti proktaṃ purāṇajñair maharṣibhiḥ // RKV_8.44 //</l>\n</lg>\n\n<lg>\n<l>tena devagaṇāḥ sarve saṃkṣiptā māyayā purā /</l>\n<l>pralīnāścaiva lokeśa na dṛśyante hi sāṃpratam // RKV_8.45 //</l>\n</lg>\n\n<lg>\n<l>punardṛśyā bhaviṣyanti sṛjamānāḥ svayaṃbhuvā /</l>\n<l>sāhaṃ liṅgārcanaparā narmadā nāma nāmataḥ // RKV_8.46 //</l>\n</lg>\n\n<lg>\n<l>kālaṃ yugasahasrasya rudrasya paricārikā /</l>\n<l>asya prasādādamarastathā tvaṃ dvijapuṃgava // RKV_8.47 //</l>\n</lg>\n\n<lg>\n<l>satyārjavadayāyuktaḥ siddho 'si tvaṃ śivārcanāt /</l>\n<l>evamuktvā tu sā devī tatraivāntaradhīyata // RKV_8.48 //</l>\n</lg>\n\n<lg>\n<l>tāḥ striyaḥ sa ca deveśo bakarūpo maheśvaraḥ /</l>\n<l>tasyāstadvacanaṃ śrutvā avatīrya mahānadīm // RKV_8.49 //</l>\n</lg>\n\n<lg>\n<l>snātvā samarcaya tvaṃ hi vidhinā mantrapūrvakam /</l>\n<l>tato 'haṃ sahasā tasmāt samuttīrya jalāśayāt // RKV_8.50 //</l>\n</lg>\n\n<lg>\n<l>na ca paśyāmi talliṅgaṃ na ca tāṃ nimnagāṃ nṛpa /</l>\n<l>tadaiva lokāḥ saṃjātāḥ kṣitiścaiva sakānanā // RKV_8.51 //</l>\n</lg>\n\n<lg>\n<l>ṛkṣacandrārkavitataṃ tadeva ca nabhastalam /</l>\n<l>yathāpūrvam adṛṣṭaṃ tu tathaiva ca punaḥ kṛtam /</l>\n<l>nato'haṃ manasā devamapūjayaṃ maheśvaram // RKV_8.52 //</l>\n</lg>\n\n<lg>\n<l>evaṃ bake purā kalpe mayā dṛṣṭeyam avyayā /</l>\n<l>narmadā martyalokasya mahāpātakanāśinī // RKV_8.53 //</l>\n</lg>\n\n<lg>\n<l>tasmāddharmaparair vipraiḥ kṣatraśūdraviśādibhiḥ /</l>\n<l>sadā sevyā mahābhāgā dharmavṛddhyarthakāribhiḥ // RKV_8.54 //</l>\n</lg>\n\n<lg>\n<l>ye 'pi bhaktayā sakṛttoye narmadāyā maheśvaram /</l>\n<l>snātvā te sarvaṃ pāpaṃ nāśayantyasaṃśayam // RKV_8.55 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye bakakalpasamudbhavo nāmāṣṭamo 'dhyāyaḥ ||</p>\n\n<p>RKV adhyāya 9</p>\n\n<lg>\n<l>śrīmārkaṇḍeya uvāca:</l>\n<l>punaryugāntaṃ te cānyaṃ sampravakṣyāmi tacchṛṇu /</l>\n<l>sūryairādīpite loke jaṅgame sthāvare purā // RKV_9.1 //</l>\n</lg>\n\n<lg>\n<l>saritsaraḥsamudreṣu kṣayaṃ yāteṣu sarvaśaḥ /</l>\n<l>nirmānuṣavaṣaṭkāre hyamaryādagatiṃ gate // RKV_9.2 //</l>\n</lg>\n\n<lg>\n<l>nānārūpaistato medhaiḥ śakrāyudhavirājitaiḥ /</l>\n<l>sarvamāpūritaṃ vyoma vāryaughaiḥ pūrite tadā // RKV_9.3 //</l>\n</lg>\n\n<lg>\n<l>tatastvekārṇavībhūte sarvataḥ salilāvṛte /</l>\n<l>jagatkṛtvodare sarvaṃ suṣvāpa bhagavānharaḥ // RKV_9.4 //</l>\n</lg>\n\n<lg>\n<l>prakṛtiṃ svāmavaṣṭabhya yogātmā sa prajāpatiḥ /</l>\n<l>śete yugasahasrāntaṃ kālamāviśya sārṇavam // RKV_9.5 //</l>\n</lg>\n\n<lg>\n<l>tatra suptaṃ mahātmānaṃ brahmalokanivāsinaḥ /</l>\n<l>bhṛgvādiṛṣayaḥ sarve ye cānye sanakādayaḥ // RKV_9.6 //</l>\n</lg>\n\n<lg>\n<l>paryaṅke vimale śubhre nānāstaraṇasaṃstṛte /</l>\n<l>śayānaṃ dadṛśurdevaṃ sapatnīkaṃ vṛṣadhvajam // RKV_9.7 //</l>\n</lg>\n\n<lg>\n<l>viśvarūpā tu sā nārī viśvarūpo maheśvaraḥ /</l>\n<l>gāḍhamāliṅgya suptas tāṃ dadṛśe cāhamavyayam // RKV_9.8 //</l>\n</lg>\n\n<lg>\n<l>pādamūle tatastasya śyāmāṃ tāṃ padmalakṣaṇām /</l>\n<l>kanyāṃ paśyāmi suśroṇīṃ caraṇau tasya mṛdgatīm // RKV_9.9 //</l>\n</lg>\n\n<lg>\n<l>vimalāmbarasaṃvītāṃ vyālayajñopavītinīm /</l>\n<l>śyāmāṃ kamalapatrākṣīṃ sarvābharaṇabhūṣitām // RKV_9.10 //</l>\n</lg>\n\n<lg>\n<l>sakalaṃ yugasāhasraṃ narmadeyaṃ vijānatī /</l>\n<l>prasuptaṃ devadeveśamupāste varavarṇinī // RKV_9.11 //</l>\n</lg>\n\n<lg>\n<l>hṛtairvedaiścaturbhiśca brahmāpyevaṃ maheśvaraḥ /</l>\n<l>bhṛgvādyairmānasaiḥ putraiḥ stauti śaṅkaramavyayam // RKV_9.12 //</l>\n</lg>\n\n<lg>\n<l>bhaktyā paramayā rājaṃstatra śambhum anāmayam /</l>\n<l>stuvantastatra deveśaṃ mantrairīśvarasambhavaiḥ // RKV_9.13 //</l>\n</lg>\n\n<lg>\n<l>prasuptaṃ devamīśānaṃ bodhayansamupasthitaḥ /</l>\n<l>uttiṣṭha hara piṅgākṣa mahādeva maheśvara // RKV_9.14 //</l>\n</lg>\n\n<lg>\n<l>mama vedā hṛtāḥ sarve ato 'haṃ stotumudyataḥ /</l>\n<l>vedairvyāptaṃ jagatsarvaṃ divyādivyaṃ carācaram // RKV_9.15 //</l>\n</lg>\n\n<lg>\n<l>atītaṃ vartamānaṃ ca smarāmi ca sṛjāmyaham /</l>\n<l>tairvinā cāhamekastu mūko 'dho jaḍavatsadā // RKV_9.16 //</l>\n</lg>\n\n<lg>\n<l>gatirvīryaṃ balotsāhau tairvinā na prajāyate /</l>\n<l>tairvinā devadeveśa nāhaṃ kiṃcit smarāmi vai // RKV_9.17 //</l>\n</lg>\n\n<lg>\n<l>tānvedāndevadeveśa śīghraṃ me dātumarhasi /</l>\n<l>jaḍāndhabadhiraṃ sarvaṃ jagatsthāvarajaṅgamam // RKV_9.18 //</l>\n</lg>\n\n<lg>\n<l>sthānādi daśa catvāri na śobhante sureśvara /</l>\n<l>praṇamāmy alpavīryatvād vedahīnaḥ sureśvara // RKV_9.19 //</l>\n</lg>\n\n<lg>\n<l>vedebhyaḥ sakalaṃ jātaṃ yatkiṃcitsacarācaram /</l>\n<l>tāvacchobhanti śāstrāṇi samastāni jagadguro // RKV_9.20 //</l>\n</lg>\n\n<lg>\n<l>yāvadvedanidhirayaṃ nopatiṣṭhetsanātanaḥ /</l>\n<l>yathoditena sūryeṇa tamo yāti vināśatām // RKV_9.21 //</l>\n</lg>\n\n<lg>\n<l>evaṃ samastapāpāni yānti vedasya dhāraṇāt /</l>\n<l>vede rahasi yatsūkṣmaṃ yattadbrahma sanātanam // RKV_9.22 //</l>\n</lg>\n\n<lg>\n<l>hṛdisthaṃ deva jānāmi gataṃ tadvedagarjanāt /</l>\n<l>vedānuccarato me 'dya tava śaṅkara cāgrataḥ // RKV_9.23 //</l>\n</lg>\n\n<lg>\n<l>akasmātte gatā vedā na sṛjeyaṃ vibho bhuvam /</l>\n<l>te 'pi sarve mahādeva praviṣṭāḥ sammukhārṇavam // RKV_9.24 //</l>\n</lg>\n\n<lg>\n<l>te yācyamānā deveśa tiṣṭhantu smaraṇe mama /</l>\n<l>duhiteyaṃ viśālākṣī sarvaḥ sarvaṃ vijānate // RKV_9.25 //</l>\n</lg>\n\n<lg>\n<l>jāyatī yugasāhasraṃ nānyā kācidbhavedṛśī /</l>\n<l>ṛṣiścāyaṃ mahābhāgo mārkaṇḍo dhīmatāṃ varaḥ // RKV_9.26 //</l>\n</lg>\n\n<lg>\n<l>kalpe kalpe mahādeva tvāmayaṃ paryupāsate /</l>\n<l>jagattrayahitārthāya carate vratamuttamam // RKV_9.27 //</l>\n</lg>\n\n<lg>\n<l>evamuktastu deveśo brahmaṇā parameṣṭhinā /</l>\n<l>uvāca ślakṣṇayā vācā narmadāṃ saritāṃ varām // RKV_9.28 //</l>\n</lg>\n\n<lg>\n<l>kathayasva mahābhāge brahmaṇastvaṃ tu pṛcchataḥ /</l>\n<l>kena vedā hṛtāḥ sarve vedhaso jagatīguroḥ // RKV_9.29 //</l>\n</lg>\n\n<lg>\n<l>evamuktā tu rudreṇa uvāca mṛgalocanā /</l>\n<l>brahmaṇo japato vedāṃstvayi supte maheśvara // RKV_9.30 //</l>\n</lg>\n\n<lg>\n<l>bhavataśchidramāsādya ghore 'sminsalilāvṛte /</l>\n<l>pūrvakalpasamudbhūtāvasurau suradurjayau // RKV_9.31 //</l>\n</lg>\n\n<lg>\n<l>śriyāvṛttau mahādeva tvayā cotpāditau purā /</l>\n<l>surāsurasudurjeyau dānavau madhukaiṭabhau // RKV_9.32 //</l>\n</lg>\n\n<lg>\n<l>tau vāyubhūtau sūkṣmau ca paṭhato 'smātpitāmahāt /</l>\n<l>tāvāśu hṛtvā vedāṃśca praviṣṭau ca mahārṇavam // RKV_9.33 //</l>\n</lg>\n\n<lg>\n<l>etacchrutvā mahātejā hyamṛtāyāstato vacaḥ /</l>\n<l>sasmāra sa ca deveśaṃ śaṅkhacakragadādharam // RKV_9.34 //</l>\n</lg>\n\n<lg>\n<l>sa viveśa mahārāja bhūtalaṃ sasurottamaḥ /</l>\n<l>dānavāntakaro devaḥ sarvadaivatapūjitaḥ // RKV_9.35 //</l>\n</lg>\n\n<lg>\n<l>mīnarūpadharo devo loḍayāmāsa cārṇam /</l>\n<l>vedāṃśca dadṛśe tatra pātāle nihitānprabhuḥ // RKV_9.36 //</l>\n</lg>\n\n<lg>\n<l>tau ca daityau mahāvīryau dṛṣṭavānmadhusūdanaḥ /</l>\n<l>mahāvegau mahābāhū sūdayāmāsa tejasā // RKV_9.37 //</l>\n</lg>\n\n<lg>\n<l>vedāṃstatrāpi toyasthānānināya jagadguruḥ /</l>\n<l>caturvaktrāya devāyādadāccakravibhūṣitaḥ // RKV_9.38 //</l>\n</lg>\n\n<lg>\n<l>tataḥ prahṛṣṭo bhagavān vedāṃllabdhvā pitāmahaḥ /</l>\n<l>janayāmāsa nikhilaṃ jagadbhūyaścarācaram // RKV_9.39 //</l>\n</lg>\n\n<lg>\n<l>sā ca devī nadī puṇyā rudrasya paricārikā /</l>\n<l>pāvanī sarvabhūtānāṃ provāha salilaṃ tadā // RKV_9.40 //</l>\n</lg>\n\n<lg>\n<l>tasyāstīre tato devā ṛṣayaśca tapodhanāḥ /</l>\n<l>yajanti tryambakaṃ devaṃ prahṛṣṭenāntarātmanā // RKV_9.41 //</l>\n</lg>\n\n<lg>\n<l>ekā mūrtirmaheśasya kāraṇāntaragatā /</l>\n<l>traiguṇyā kurute karma brahmacakrīśarūpataḥ // RKV_9.42 //</l>\n</lg>\n\n<lg>\n<l>eteṣāṃ tu pṛthagbhāvaṃ ye kurvanti sumohitāḥ /</l>\n<l>teṣāṃ dharmaḥ kutaḥ siddhirjāyate pāpakarmiṇām // RKV_9.43 //</l>\n</lg>\n\n<lg>\n<l>evametā mahānadyastisro rudrasamudbhavāḥ /</l>\n<l>ekā eva tridhā bhūtā gaṅgā revā sarasvatī // RKV_9.44 //</l>\n</lg>\n\n<lg>\n<l>gaṅgā tu vaiṣṇavī mūrtiḥ sarvapāpapraṇāśinī /</l>\n<l>rudradehasamudbhūtā narmadā caivameva tu // RKV_9.45 //</l>\n</lg>\n\n<lg>\n<l>brāhmī sarasvatī mūrtistriṣu lokeṣu viśrutā /</l>\n<l>divyā kāmagamā devī vāgvibhūtyai tu saṃsthitā // RKV_9.46 //</l>\n</lg>\n\n<lg>\n<l>narmadā paramā kācinmartyamūrtikalā śivā /</l>\n<l>divyā kāmagamā devī sarvatra surapūjitā // RKV_9.47 //</l>\n</lg>\n\n<lg>\n<l>vyāpinī sarvabhūtānāṃ sūkṣmātsūkṣmatarā smṛtā /</l>\n<l>akṣayā hyamṛtā hyeṣā svargasopānamuttamā // RKV_9.48 //</l>\n</lg>\n\n<l>sṛṣṭā rudreṇa lokānāṃ saṃsārārṇavatāriṇī // RKV_9.49 //</l>\n\n<lg>\n<l>sīrajalaṃ ye 'pi pibanti loke mucyanti te pāpaviśeṣasaṅghaiḥ /</l>\n<l>vrajanti saṃsāramanādibhāvaṃ tyaktvā ciraṃ mokṣapadaṃ viśuddham // RKV_9.50 //</l>\n</lg>\n\n<lg>\n<l>yathā gaṅgā tathā revā tathā caiva sarasvatī /</l>\n<l>samaṃ puṇyaphalaṃ proktaṃ snānadarśanacintanaiḥ // RKV_9.51 //</l>\n</lg>\n\n<lg>\n<l>varadānānmahābhāgā hyadhikā cocyate budhaiḥ /</l>\n<l>kāruṇyāntarabhāvena na mṛtā samupāgatā // RKV_9.52 //</l>\n</lg>\n\n<lg>\n<l>mucyante darśanāttena pātakaiḥ snānamaṅgalaiḥ /</l>\n<l>narmadāyāṃ nṛpaśreṣṭha ye namanti trilocanam // RKV_9.53 //</l>\n</lg>\n\n<lg>\n<l>umārudrāṅgasambhūtā yena caiṣā mahānadī /</l>\n<l>lokānprāpayate svargaṃ tena puṇyatvamāgatā // RKV_9.54 //</l>\n</lg>\n\n<lg>\n<l>ya evamīśānavarasya dehaṃ vibhajya devīmiha saṃśṛṇoti /</l>\n<l>sa yāti rudraṃ mahatāraveṇa gandharvayakṣairiva gīyamānaḥ // RKV_9.55 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadotpattitatsnānaphalādikathanaṃ nāma navamo 'dhyāyaḥ ||</p>\n\n<p>RKV adhyāya 10</p>\n\n<lg>\n<l>yudhiṣṭhira uvāca:</l>\n<l>kasminkalpe mahābhāgā narmadeyaṃ dvijottama /</l>\n<l>vibhaktā ṛṣibhiḥ sarvaistapoyuktairmahātmabhiḥ // RKV_10.1 //</l>\n</lg>\n\n<lg>\n<l>etadvistarataḥ sarvaṃ brūhi me vadatāṃ vara /</l>\n<l>kalpānte yadbhavetkaṣṭaṃ lokānāṃ tattvameva ca // RKV_10.2 //</l>\n</lg>\n\n<lg>\n<l>atīte tu purā kalpe yatheyaṃ vartate 'nagha /</l>\n<l>asyāntyasya ca kalpasya vyavasthāṃ kathaya prabho /</l>\n<l>evamuktaḥ sabhāmadhye mārkaṇḍo vākyamabravīt // RKV_10.3 //</l>\n</lg>\n\n<p>mārkaṇḍeya uvāca:\n<l>vakṣye 'haṃ śrūyatāṃ sarvaiḥ katheyaṃ pūrvataḥ śrutā // RKV_10.4 //</l></p>\n\n<lg>\n<l>mahatkatheyaṃ vaiśiṣṭī kalpādasmātparaṃ tu yā /</l>\n<l>lokakṣayakaro ghora āsītkālaḥ sudāruṇaḥ // RKV_10.5 //</l>\n</lg>\n\n<lg>\n<l>tasminnapi mahāghore yatheyaṃ vā mṛtā satī /</l>\n<l>parituṣṭairvibhaktā ca śṛṇudhvaṃ tāṃ kathāmimām // RKV_10.6 //</l>\n</lg>\n\n<lg>\n<l>yugānte samanuprāpte pitāmahadinatraye /</l>\n<l>mānasā brahmaṇaḥ putrāḥ sākṣādbrahmeva sattamāḥ // RKV_10.7 //</l>\n</lg>\n\n<lg>\n<l>sanakādyā mahātmāno ye ca vaimānikā gaṇāḥ /</l>\n<l>yamendravaruṇādyāśca lokapālā dinatraye // RKV_10.8 //</l>\n</lg>\n\n<lg>\n<l>kālāpekṣāstu tiṣṭhanti lokavṛttāntatatparāḥ /</l>\n<l>tataḥ kalpakṣaye prāpte teṣāṃ jñānamanuttamam // RKV_10.9 //</l>\n</lg>\n\n<lg>\n<l>sarveṣāṃ naśyate cāyuryugarūpānusārataḥ /</l>\n<l>bhūrlokaṃ te parityajya agamaṃśca bhuvaṃ tadā // RKV_10.10 //</l>\n</lg>\n\n<lg>\n<l>svarlokaṃ ca mahaścaiva janaścaiva tapastadā /</l>\n<l>āśrayaṃ satyalokaṃ ca sarvalokamanuttamam // RKV_10.11 //</l>\n</lg>\n\n<lg>\n<l>kālaṃ yugasahasrāntaṃ putrapautrasamanvitāḥ /</l>\n<l>satyaloke ca tiṣṭhanti yāvatsaṃjāyate jagat // RKV_10.12 //</l>\n</lg>\n\n<lg>\n<l>brahmaputrāśca ye kecitkalpādau na bhavanti ha /</l>\n<l>trailokyaṃ te parityajya anādhāraṃ bhavanti ca // RKV_10.13 //</l>\n</lg>\n\n<lg>\n<l>taiḥ sārdhaṃ ye tu te viprā anye cāpi tapodhanāḥ /</l>\n<l>yakṣarakṣaḥpiśācāśca anye vaimānikā gaṇāḥ // RKV_10.14 //</l>\n</lg>\n\n<lg>\n<l>ṛṣayaśca mahābhāgā varṇāścānye pṛthagvidhāḥ /</l>\n<l>sīdanti bhūmyāṃ sahitā ye cānye talavāsinaḥ // RKV_10.15 //</l>\n</lg>\n\n<lg>\n<l>anāvṛṣṭirabhūttatra mahatī śatavārṣikī /</l>\n<l>lokakṣayakarī raudrā vṛkṣavīrudvināśinī // RKV_10.16 //</l>\n</lg>\n\n<lg>\n<l>trailokyasaṃkṣobhakarī saptārṇavaviśoṣaṇī /</l>\n<l>tato lokāḥ kṣudhāviṣṭā bhramantīva diśo daśa // RKV_10.17 //</l>\n</lg>\n\n<lg>\n<l>kaṃdairmūlaiḥ phalairvāpi vartayante suduḥkhitāḥ /</l>\n<l>saritaḥ sāgarāḥ kūpāḥ sevante pāvanāni ca // RKV_10.18 //</l>\n</lg>\n\n<lg>\n<l>tatrāpi sarve śuṣyanti saridbhiḥ saha sāgarāḥ /</l>\n<l>tato yānyalpasārāṇi sattvāni pṛthivītale // RKV_10.19 //</l>\n</lg>\n\n<lg>\n<l>tānyevāgre pralīyante bhinnānyurujalena vai /</l>\n<l>atha saṃkṣīyamāṇāsu saritsu saha sāgaraiḥ // RKV_10.20 //</l>\n</lg>\n\n<lg>\n<l>ṛṣīṇāṃ ṣaṣṭisāhasraṃ kurukṣetranivāsinām /</l>\n<l>ye ca vaikhānasā viprā dantolūkhalinastathā // RKV_10.21 //</l>\n</lg>\n\n<lg>\n<l>himācalaguhāguhye ye vasanti tapodhanāḥ /</l>\n<l>sarve te māmupāgamya kṣuttṛṣārtāstapodhanāḥ // RKV_10.22 //</l>\n</lg>\n\n<lg>\n<l>ūcuḥ prāñjalayaḥ sarve sīdayāmo mahāmune /</l>\n<l>saritsāgaraśailāntaṃ jagatsaṃśuṣyate dvija // RKV_10.23 //</l>\n</lg>\n\n<lg>\n<l>kutra yāsyāma sahitā yāvatkālasya paryayaḥ /</l>\n<l>dīrghāyurasi viprendra na mṛtastvaṃ yugakṣaye // RKV_10.24 //</l>\n</lg>\n\n<lg>\n<l>bhūtaṃ bhavyaṃ bhaviṣyacca sarvaṃ tava hṛdi sthitam /</l>\n<l>tasmāttvaṃ vetsi sarvaṃ ca kathayasva mahāvrata // RKV_10.25 //</l>\n</lg>\n\n<lg>\n<l>kīdṛkkālaṃ mahābhāga kṣapiṣyāmo 'tha suvrata /</l>\n<l>anāvṛṣṭihataṃ sarvaṃ sīdate sacarācaram // RKV_10.26 //</l>\n</lg>\n\n<lg>\n<l>paritrāhi mahābhāga na yathā yāma saṃkṣayam /</l>\n<l>tataḥ saṃcintya manasā tvaranviprān athābravam // RKV_10.27 //</l>\n</lg>\n\n<lg>\n<l>kurukṣetraṃ tyajadhvaṃ ca putradārasamanvitāḥ /</l>\n<l>tyaktvodīcīṃ diśaṃ sarve yāmo yāmyāmanuttamām // RKV_10.28 //</l>\n</lg>\n\n<lg>\n<l>nagaragrāmaghoṣāḍhyāṃ purapattanaśobhitām /</l>\n<l>gacchāmo narmadātīraṃ bahusiddhaniṣevitam // RKV_10.29 //</l>\n</lg>\n\n<lg>\n<l>rudrāṅgīṃ tāṃ mahāpuṇyāṃ sarvapāpapraṇāśinīm /</l>\n<l>paśyāmastāṃ mahābhāgāṃ nyagrodhāvārasaṃkulām // RKV_10.30 //</l>\n</lg>\n\n<lg>\n<l>māheśvarairbhāgavataiḥ sāṃkhyaiḥ siddhaiḥ susevitām /</l>\n<l>anāvṛṣṭibhayādbhītāḥ kūlayorubhayorapi // RKV_10.31 //</l>\n</lg>\n\n<lg>\n<l>āśrame hyāśramāndivyānkārayāmo jitavratāḥ /</l>\n<l>evamuktāstu te sarve sametānucaraiḥ saha // RKV_10.32 //</l>\n</lg>\n\n<lg>\n<l>narmadātīramāsādya sthitāḥ sarve 'kutobhayāḥ /</l>\n<l>kiṃcit pūrvam anusmṛtya purā kalpādibhirbhayam // RKV_10.33 //</l>\n</lg>\n\n<lg>\n<l>prāptāstu narmadātīramādāveva kalau yuge /</l>\n<l>tato varṣaśataṃ pūrṇaṃ divyaṃ revātaṭe 'vasan // RKV_10.34 //</l>\n</lg>\n\n<lg>\n<l>ṣaḍviṃśacca sahasrāṇi varṣāṇāṃ mānuṣāṇi ca /</l>\n<l>tatrāścaryaṃ mayā dṛṣṭamṛṣīṇāṃ vasatāṃ nṛpa // RKV_10.35 //</l>\n</lg>\n\n<lg>\n<l>anāvṛṣṭihate loke saṃśuṣke sthāvare care /</l>\n<l>bhinne yugādikalane hāhābhūte vicetane // RKV_10.36 //</l>\n</lg>\n\n<lg>\n<l>cāturvarṇe pralīne tu naṣṭe homabalikrame /</l>\n<l>niḥsvāhe nirvaṣaṭkāre śaucācāravivarjite // RKV_10.37 //</l>\n</lg>\n\n<lg>\n<l>iyamekā saricchreṣṭhā ṛṣikoṭiniṣevitā /</l>\n<l>nānyā kācittriloke 'pi ramaṇīyā nareśvara // RKV_10.38 //</l>\n</lg>\n\n<lg>\n<l>yatheyaṃ puṇyasalilā indrasyevāmarāvatī /</l>\n<l>devatāyatanaiḥ śubhrairāśramaiśca sukalpitaiḥ // RKV_10.39 //</l>\n</lg>\n\n<lg>\n<l>śobhate narmadā devī svarge mandākinī yathā /</l>\n<l>yāvadvṛkṣā mahāśailā yāvatsāgarasaṃbhavā // RKV_10.40 //</l>\n</lg>\n\n<lg>\n<l>ubhayoḥ kūlayos tāvan maṇḍitāyatanaiḥ śubhaiḥ /</l>\n<l>hūyadbhir agnihotraiśca havirdhūmasamākulā // RKV_10.41 //</l>\n</lg>\n\n<lg>\n<l>babhūva narmadā devī prāvṛṭkāla iva śarvarī /</l>\n<l>devatāyatanairnaikaiḥ pūjāsaṃskāraśobhitā // RKV_10.42 //</l>\n</lg>\n\n<lg>\n<l>saridbhirbhrājate śreṣṭhā purī śākrī ca bhāskarī /</l>\n<l>kecitpañcāgnitapasaḥ kecidapyagnihotriṇaḥ // RKV_10.43 //</l>\n</lg>\n\n<lg>\n<l>kecid dhūmakamaśnanti tapasyugre vyavasthitāḥ /</l>\n<l>ātmayajñaratāḥ kecidapare bhaktibhāginaḥ // RKV_10.44 //</l>\n</lg>\n\n<lg>\n<l>vaiṣṇavajñānam āsādya kecicchaivaṃ vrataṃ tathā /</l>\n<l>ekarātraṃ dvirātraṃ ca kecitṣaṣṭhāhabhojanāḥ // RKV_10.45 //</l>\n</lg>\n\n<lg>\n<l>cāndrāyaṇavidhānaiśca kṛcchriṇaścātikṛcchriṇaḥ /</l>\n<l>evaṃvidhaistapobhiśca narmadātīraśobhitaiḥ // RKV_10.46 //</l>\n</lg>\n\n<lg>\n<l>yajadbhiḥ śaṃkaraṃ devaṃ keśavaṃ bhāti nityadā /</l>\n<l>ekatve ca pṛthaktve ca yajatāṃ ca maheśvaram // RKV_10.47 //</l>\n</lg>\n\n<lg>\n<l>kalau yuge mahāghore prāptāḥ siddhimanuttamām /</l>\n<l>yasya yasya hi yā bhaktirvijñānaṃ yasya yādṛśam // RKV_10.48 //</l>\n</lg>\n\n<lg>\n<l>yasminyasmiṃśca deve tu tāṃtāmīśo 'dadātprabhuḥ /</l>\n<l>svabhāvaikatayā bhaktyā tāmetyāntaḥ pralīyate // RKV_10.49 //</l>\n</lg>\n\n<lg>\n<l>saṃsāre parivartante ye pṛthagbhājino narāḥ /</l>\n<l>ye mahāvṛkṣamīśānaṃ tyaktvā śākhāvalambinaḥ // RKV_10.50 //</l>\n</lg>\n\n<lg>\n<l>punarāvartamānāste jāyante hi caturyuge /</l>\n<l>devānte sthāvarānte ca saṃsāre cābhramankramāt // RKV_10.51 //</l>\n</lg>\n\n<lg>\n<l>punarjanma punaḥ svarge punarghore ca raurave /</l>\n<l>ye punardevamīśānaṃ bhavaṃ bhaktisusaṃsthitāḥ // RKV_10.52 //</l>\n</lg>\n\n<lg>\n<l>yajanti narmadātīre na punaste bhavanti ca /</l>\n<l>ā dehapatanāt kecid upāsantaḥ paraṃ gatāḥ // RKV_10.53 //</l>\n</lg>\n\n<lg>\n<l>keciddvādaśabhirvarṣaiḥ ṣaḍbharanye tapodhanāḥ /</l>\n<l>tribhiḥ saṃvatsaraiḥ kecitkecitsaṃvatsareṇa tu // RKV_10.54 //</l>\n</lg>\n\n<lg>\n<l>ṣaḍbhirmāsaistu saṃsiddhās tribhir māsais tathāpare /</l>\n<l>munayo devamāśritya narmadāṃ ca yaśasvinīm // RKV_10.55 //</l>\n</lg>\n\n<lg>\n<l>chittvā saṃsāradoṣāṃśca agamanbrahma śāśvatam /</l>\n<l>evaṃ kaliyuge ghore śataśo 'tha sahasraśaḥ // RKV_10.56 //</l>\n</lg>\n\n<l>narmadātīramāśritya munayo rudramāviśan // RKV_10.57 //</l>\n\n<lg>\n<l>ye narmadātīramupetya viprāḥ śaive vrate yatnam upaprapannāḥ /</l>\n<l>trikālam ambhaḥ pravigāhya bhaktyā devaṃ samabhyarcya śivaṃ vrajanti // RKV_10.58 //</l>\n</lg>\n\n<lg>\n<l>dhyānārcanairjāpyamahāvrataiśca nārāyaṇaṃ vā satataṃ smaranti /</l>\n<l>te dhautapāṇḍurapaṭā iva rājahaṃsāḥ saṃsārasāgarajalasya taranti pāram // RKV_10.59 //</l>\n</lg>\n\n<lg>\n<l>satyaṃ satyaṃ punaḥ satyamutkṣipya bhujam ucyate /</l>\n<l>idamekaṃ suniṣpannaṃ dhyeyo nārāyaṇaḥ sadā // RKV_10.60 //</l>\n</lg>\n\n<lg>\n<l>yo vā haraṃ pūjayate jitātmā māsaṃ ca pakṣaṃ ca vasennarendra /</l>\n<l>revāṃ samāśritya mahānubhāvaḥ sa devadevo 'tha bhavetpinākī // RKV_10.61 //</l>\n</lg>\n\n<lg>\n<l>kīṭāḥ pataṃgāśca pipīlikāśca ye vai mriyante 'mbhasi narmadāyāḥ /</l>\n<l>te divyarūpāstu kulaprasūtāḥ śataṃ samā dharmaparā bhavanti // RKV_10.62 //</l>\n</lg>\n\n<lg>\n<l>kālena vṛkṣāḥ prapatanti ye 'pi mahātaraṃgaughanikṛttamūlāḥ /</l>\n<l>te narmadāṃbhobhirapāstapāpā dedīpyamānāstridivaṃ prayānti // RKV_10.63 //</l>\n</lg>\n\n<lg>\n<l>akāmakāmāśca tathā sakāmā revāntam āśritya mriyanti tīre /</l>\n<l>jaḍāndhamūkās tridivaṃ prayānti kimatra viprā bhavabhāvayuktāḥ // RKV_10.64 //</l>\n</lg>\n\n<lg>\n<l>māsopavāsairapi śoṣitāṅgā na tāṃ gatiṃ yānti vimuktadehāḥ /</l>\n<l>mriyanti revājalapūtakāyāḥ śivārcane keśavabhāvayuktāḥ // RKV_10.65 //</l>\n</lg>\n\n<lg>\n<l>nīvāraśyāmākayaveṅgudādyair anyair munīndrā iha vartayanti /</l>\n<l>āpritya kūlaṃ tridaśānugītaṃ te narmadāyā na viśanti mṛtyum // RKV_10.66 //</l>\n</lg>\n\n<lg>\n<l>bhramanti ye tīramupetya devyās trikāladevārcanasatyapūtāḥ /</l>\n<l>viṇmūtracarmāsthitiropadhānāḥ kukṣau yuvatyā na vasanti bhūyaḥ // RKV_10.67 //</l>\n</lg>\n\n<lg>\n<l>kiṃ yajñadānairbahubhiśca teṣāṃ niṣevitaistīrthavaraiḥ samastaiḥ /</l>\n<l>revātaṭaṃ dakṣiṇamuttaraṃ vā sevanti te rudracarānupūrvam // RKV_10.68 //</l>\n</lg>\n\n<lg>\n<l>te vañcitāḥ paṅgujaḍāndhabhūtā lokeṣu martyāḥ paśubhiśca tulyāḥ /</l>\n<l>ye nāśritā rudraśarīrabhūtāṃ sopānapaṅktiṃ tridivasya revām // RKV_10.69 //</l>\n</lg>\n\n<lg>\n<l>yugaṃ kaliṃ ghoramimaṃ ya iccheddraṣṭuṃ kadācinna punar dvijendraḥ /</l>\n<l>sa narmadātīramupetya sarvaṃ sampūjayet sarvavimuktasaṃgaḥ // RKV_10.70 //</l>\n</lg>\n\n<lg>\n<l>vighnair anekair atiyojyamānā ye tīram ujhanti na narmadāyāḥ /</l>\n<l>te caiva sarvasya hitārthabhūtā vandyāśca te sarvajanasya mānyāḥ // RKV_10.71 //</l>\n</lg>\n\n<lg>\n<l>bhṛgvatrigārgeyavaśiṣṭhakaṅkāḥ śataiḥ sametair niyatās tvasaṃkhyaiḥ /</l>\n<l>siddhiṃ parāṃ te hi jalaplutāṅgāḥ prāptāstu lokānmarutāṃ na cānye // RKV_10.72 //</l>\n</lg>\n\n<lg>\n<l>jñānaṃ mahatpuṇyatamaṃ pavitraṃ paṭhantyado nityaviśuddhasattvāḥ /</l>\n<l>gatiṃ parāṃ yānti mahānubhāvā rudrasya vākyaṃ hi yathā pramāṇam // RKV_10.73 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadāsnānaphalaśrutikathanaṃ nāma daśamo'dhyāyaḥ ||</p>\n\n<p>RKV adhyāya 11</p>\n\n<lg>\n<l>yudhiṣṭhira uvāca:</l>\n<l>aho mahatpuṇyatamā viśiṣṭā kṣayaṃ na yātā iha yā yugānte /</l>\n<l>tasmātsadā sevyatamā munīndrair dhyānārcanasnānaparāyaṇaiśca // RKV_11.1 //</l>\n</lg>\n\n<lg>\n<l>yāmāśritya gatā mokṣamṛṣayo dharmavatsalāḥ /</l>\n<l>ye tvayoktāstu niyamā ṛṣīṇāṃ vedanirmitāḥ // RKV_11.2 //</l>\n</lg>\n\n<lg>\n<l>mokṣāvāptirbhavedyeṣāṃ niyamaiśca pṛthagvidhaiḥ /</l>\n<l>daśadvādaśabhirvāpi ṣaḍbhiraṣṭābhir eva vā // RKV_11.3 //</l>\n</lg>\n\n<lg>\n<l>tribhistathā caturbhirvā varṣairmāsaistathaiva ca /</l>\n<l>mucyante kalidoṣaiste deveśānasamarcanāt // RKV_11.4 //</l>\n</lg>\n\n<lg>\n<l>brahmāṇaṃ vā suraśreṣṭha keśavaṃ vā jagadgurum /</l>\n<l>arcayanpāpamakhilaṃ jahātyeva na saṃśayaḥ // RKV_11.5 //</l>\n</lg>\n\n<lg>\n<l>etadvistarataḥ sarvaṃ kathayasva mamānagha /</l>\n<l>yasminsaṃsāragahane nimagnāḥ sarvajantavaḥ /</l>\n<l>te kathaṃ tridivaṃ prāptā iti me saṃśayo vada // RKV_11.6 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>janmāntarairanekaistu mānuṣyamupalabhyate /</l>\n<l>bhaktirutpadyate cātra kathaṃcidapi śaṅkare // RKV_11.7 //</l>\n</lg>\n\n<lg>\n<l>tīrthadānopavāsānāṃ yajñairdevadvijārcanaiḥ /</l>\n<l>avāptirjāyate puṃsāṃ śraddhayā parayā nṛpa // RKV_11.8 //</l>\n</lg>\n\n<lg>\n<l>tasmācchraddhā prakartavyā mānavairdharmavatsalaiḥ /</l>\n<l>īśo 'pi śraddhayā sādhyastena śraddhā viśiṣyate // RKV_11.9 //</l>\n</lg>\n\n<lg>\n<l>anyathā niṣphalaṃ sarvaṃ śraddhāhīnaṃ tu bhārata /</l>\n<l>tasmāt samāśrayed bhaktiṃ rudrasya parameṣṭhinaḥ // RKV_11.10 //</l>\n</lg>\n\n<lg>\n<l>teṣāṃhi saphalaṃ janma yeṣāṃ bhaktiracañcalā /</l>\n<l>sā caiva trividhā bhaktiḥ sāttvikī rājasī tathā // RKV_11.11 //</l>\n</lg>\n\n<lg>\n<l>tāmasī sarvalokasya trividhaṃ ca phalaṃ labhet /</l>\n<l>te karmaphalasaṃyogādāvartante punaḥpunaḥ // RKV_11.12 //</l>\n</lg>\n\n<lg>\n<l>janmāntaraśataisteṣāṃ jñānināṃ devayājinām /</l>\n<l>devatraye bhavedbhaktiḥ kṣayātpāpasya karmaṇaḥ // RKV_11.13 //</l>\n</lg>\n\n<lg>\n<l>īśānāttu punarmokṣo jāyate chinnasaṃśayaḥ /</l>\n<l>ye punarnarmadātīramāśritya dvijapuṃgavāḥ // RKV_11.14 //</l>\n</lg>\n\n<lg>\n<l>trayīmārgam asandigdhāste yānti paramāṃ gatim /</l>\n<l>ekāgramanaso ye tu śaṅkaraṃ śivamavyayam // RKV_11.15 //</l>\n</lg>\n\n<lg>\n<l>arcayantīha niratāḥ kṣipraṃ sidhyanti te janāḥ /</l>\n<l>kālena mahatā siddhirjāyate 'nyatra dehinām // RKV_11.16 //</l>\n</lg>\n\n<lg>\n<l>narmadāyāḥ punastīre kṣipraṃ siddhiravāpyate /</l>\n<l>ṣaḍbhirvarṣaistu sidhyanti ye tu sāṃkhyavido janāḥ // RKV_11.17 //</l>\n</lg>\n\n<lg>\n<l>vaiṣṇavā jñānasampannāste 'pi sidhyanti cāgrataḥ /</l>\n<l>sarvayogavido ye ca samudramiva sindhavaḥ // RKV_11.18 //</l>\n</lg>\n\n<lg>\n<l>ekībhavanti kalpānte yoge māheśvare gatāḥ /</l>\n<l>sarveṣāmeva yogānāṃ yogo māheśvaro varaḥ // RKV_11.19 //</l>\n</lg>\n\n<lg>\n<l>tamāsādya vimucyante ye 'pi syuḥ pāpayonayaḥ /</l>\n<l>śivamarcya nadīkūle jāyante te na yoniṣu // RKV_11.20 //</l>\n</lg>\n\n<lg>\n<l>gatireṣā durārohā sarvapāpakṣayaṃkarī /</l>\n<l>mucyante maṅkṣu saṃsārādrevāmāśritya jantavaḥ // RKV_11.21 //</l>\n</lg>\n\n<lg>\n<l>tasmātsnāyī bhavennityaṃ tathā bhasmavilepanaḥ /</l>\n<l>narmadātīramāsādya kṣipraṃ siddhimavāpnuyāt // RKV_11.22 //</l>\n</lg>\n\n<lg>\n<l>trikālaṃ pūjayecchānto yo naro liṅgam ādarāt /</l>\n<l>sarvarogavinirmuktaḥ sa yāti paramāṃ gatim // RKV_11.23 //</l>\n</lg>\n\n<lg>\n<l>ṣaḍbhiḥ sidhyati masaistu yadyapi syātsa pāpakṛt /</l>\n<l>ye punaḥ śuddhamanaso māsaiḥ śudhyanti te tribhiḥ // RKV_11.24 //</l>\n</lg>\n\n<lg>\n<l>yathā dinakaraspṛṣṭaṃ himaṃ śailād viśīryante /</l>\n<l>tadvadvilīyate pāpaṃ spṛṣṭaṃ bhasmakaṇaiḥ śubhaiḥ // RKV_11.25 //</l>\n</lg>\n\n<lg>\n<l>vainateyabhayatrastā yathā naśyanti pannagāḥ /</l>\n<l>tadvatpāpāni naśyanti bhasmanābhyukṣitāni ha // RKV_11.26 //</l>\n</lg>\n\n<lg>\n<l>narmadātoyapūtena bhasmanoddhūlayanti ye /</l>\n<l>sadyaste pāpasaṅghācca mucyante nātra saṃśayaḥ // RKV_11.27 //</l>\n</lg>\n\n<lg>\n<l>vrataṃ pāśupataṃ bhaktayā yathoktaṃ pālayanti ye /</l>\n<l>śūdrānnena vihīnāstu te yānti paramāṃ gatim // RKV_11.28 //</l>\n</lg>\n\n<lg>\n<l>amṛtaṃ brāhmaṇasyānnaṃ kṣatriyānnaṃ payaḥ smṛtam /</l>\n<l>vaiśyānnam annameva syācchūdrānnaṃ rudhiraṃ smṛtam // RKV_11.29 //</l>\n</lg>\n\n<lg>\n<l>śūdrānnarasasaṃpuṣṭā ye mriyante dvijottamāḥ /</l>\n<l>te tapojñānahīnāstu kākā gṛdhrā bhavanti te // RKV_11.30 //</l>\n</lg>\n\n<lg>\n<l>duṣkṛtaṃ hi manuṣyāṇāmannamāśritya tiṣṭhati /</l>\n<l>yo yasyānnaṃ samaśnāti sa tasyāśnāti kilbiṣam // RKV_11.31 //</l>\n</lg>\n\n<lg>\n<l>viśeṣādyatidharmeṇa tapolaulyaṃ samāśritāḥ /</l>\n<l>narakaṃ yāntyasandigdhamityevaṃ śaṅkaro 'bravīt // RKV_11.32 //</l>\n</lg>\n\n<lg>\n<l>īdṛgrūpāśca ye viprāḥ pāśupatye vyavasthitāḥ /</l>\n<l>te mahatpāpasaṃghātaṃ dahantyeva na saṃśayaḥ // RKV_11.33 //</l>\n</lg>\n\n<lg>\n<l>viḍambena ca saṃyuktā laulupyena ca pīḍitāḥ /</l>\n<l>asaṃgrāhyā ityevaṃ śrutinodanā // RKV_11.34 //</l>\n</lg>\n\n<lg>\n<l>mātāpitṛkṛtairdoṣairanye kecitsvakarmajaiḥ /</l>\n<l>naṣṭā jñānāvalepena ahaṅkāreṇa 'pare // RKV_11.35 //</l>\n</lg>\n\n<lg>\n<l>śāṅkare prasthitā dharme ye smṛtyarthabahiṣkṛtāḥ /</l>\n<l>kliśyamānāstu kalena te yānti paramāṃ gatim // RKV_11.36 //</l>\n</lg>\n\n<lg>\n<l>aśraddadhānāḥ puruṣā mūrkhā dambhavivardhitāḥ /</l>\n<l>na sidhyanti durātmānaḥ kudṛṣṭāntārthakīrtanāḥ // RKV_11.37 //</l>\n</lg>\n\n<lg>\n<l>mahābhāgye 'pi tīrthasya śāṅkaraṃ vratamāsthitāḥ /</l>\n<l>viyoniṃ yāntyasandigdhaṃ laulupyena samanvitāḥ // RKV_11.38 //</l>\n</lg>\n\n<lg>\n<l>na tīrthairna ca dānaiśca duṣkṛtaṃ hi vilupyate /</l>\n<l>ajñānācca pramādācca kṛtaṃ pāpaṃ vinaśyati // RKV_11.39 //</l>\n</lg>\n\n<lg>\n<l>evaṃ jñātvā tu vidhinā vartitavyaṃ dvijātibhiḥ /</l>\n<l>paraṃ brahma japadbhiśca vārtitavyaṃ muhurmuhuḥ // RKV_11.40 //</l>\n</lg>\n\n<lg>\n<l>ūrdhvarūpaṃ virūpākṣaṃ yo'dhīte rudrameva ca /</l>\n<l>īśānaṃ paśyate sākṣāt ṣaṇmāsāt saṅgavarjitaḥ // RKV_11.41 //</l>\n</lg>\n\n<lg>\n<l>saṃhitāyā daśāvṛttīryaḥ karoti susaṃyataḥ /</l>\n<l>narmadātaṭamāśritya sa mucyetsarvapātakaiḥ // RKV_11.42 //</l>\n</lg>\n\n<lg>\n<l>purāṇasaṃhitāṃ vāpi śaivīṃ vā vaiṣṇavīmapi /</l>\n<l>yaḥ paṭhennarmadātīre śivāgre sa śivātmakaḥ // RKV_11.43 //</l>\n</lg>\n\n<lg>\n<l>ā bhūtasaṃkṣayaṃ yāvatsvargaloke mahīyate /</l>\n<l>saṃsākhyasanaṃ hātuṃ purā proktaṃ tu nandinā // RKV_11.44 //</l>\n</lg>\n\n<lg>\n<l>devarṣisiddhagandharvasamavāye śivālaye /</l>\n<l>nandigītāmimāṃ rājañchṛṇuṣvaikamanāḥ śubhām // RKV_11.45 //</l>\n</lg>\n\n<l>svargamokṣapradāṃ puṇyāṃ saṃsārabhayanāśinīm // RKV_11.46 //</l>\n\n<lg>\n<l>saṃsāragahvaraguhāṃ pravihātumetāṃ cedicchatha pratipadaṃ bhavatāpakhinnāḥ /</l>\n<l>nānāvidhairnijakṛtairbahukarmapāśairbaddhāḥ sukhāya śṛṇutaikahitaṃ mayoktam // RKV_11.47 //</l>\n</lg>\n\n<lg>\n<l>śakra vakragatiṃ mā gā mā kṛthā yama yātanām /</l>\n<l>cetaḥ pracetaḥ śamaya laulupyaṃ tyaja vittapa // RKV_11.48 //</l>\n</lg>\n\n<lg>\n<l>dīnānāthaviśiṣṭebhyo dhanaṃ sarvaṃ parityaja /</l>\n<l>yadi saṃsārajaladher vīcīpreṅkhollanāturaḥ // RKV_11.49 //</l>\n</lg>\n\n<lg>\n<l>janmodvignaṃ mṛtestrastaṃ grastaṃ kāmādibhirnaram /</l>\n<l>srastaṃ yo na yamādibhyaḥ pinākī pāti pāvanaḥ // RKV_11.50 //</l>\n</lg>\n\n<lg>\n<l>mā dhehi garvaṃ kīnāśa hāsyaṃ yāsyasi pīḍayan /</l>\n<l>prāṇinaṃ sarvaśaraṇaṃ tadbhāvi śaraṇaṃ tava // RKV_11.51 //</l>\n</lg>\n\n<lg>\n<l>kālaḥ karālako bālaḥ ko mṛtyuḥ ko yamādhamaḥ /</l>\n<l>śivaviṣṇuparāṇāṃ hi narāṇāṃ kiṃ bhayaṃ bhavet // RKV_11.52 //</l>\n</lg>\n\n<lg>\n<l>bhavabhārārtajantūnāṃ revātīranivāsinām /</l>\n<l>bhargaśca bhagavāṃścaiva bhavabhītivibhedanau // RKV_11.53 //</l>\n</lg>\n\n<lg>\n<l>śivaṃ bhaja śivaṃ dhyāya śivaṃ stuhi śivaṃ yaja /</l>\n<l>śivaṃ nama varāka tvaṃ jñānaṃ mokṣaṃ yadīcchasi // RKV_11.54 //</l>\n</lg>\n\n<lg>\n<l>paṭha pañcānanaṃ śāstraṃ mantraṃ pañcākṣaraṃ japa /</l>\n<l>dhehi pañcātmakaṃ tattvaṃ yaja pañcānanaṃ param // RKV_11.55 //</l>\n</lg>\n\n<lg>\n<l>kiṃ taiḥ karmagaṇaiḥ śocyairnānābhāvaviśeṣitaiḥ /</l>\n<l>yadi pañcānanaḥ śrīmān sevyate sarvathā śivaḥ // RKV_11.56 //</l>\n</lg>\n\n<lg>\n<l>kiṃ saṃsāragajonmattabṛṃhitair nibhṛtairapi /</l>\n<l>yadi pañcānano devo bhāvagandhopasevitaḥ // RKV_11.57 //</l>\n</lg>\n\n<lg>\n<l>re mūḍha kiṃ viṣādena prāpya karmakadarthanām /</l>\n<l>bhavānīvallabhaṃ bhīmaṃ japa tvaṃ bhayanāśanam // RKV_11.58 //</l>\n</lg>\n\n<lg>\n<l>narmadātīranilayaṃ duḥkhaughavilayaṃkaram /</l>\n<l>svargamokṣapradaṃ bhargaṃ bhaja mūḍha sureśvaram // RKV_11.59 //</l>\n</lg>\n\n<lg>\n<l>vihāya revāṃ surasindhusevyāṃ tattīrasaṃsthaṃ ca haraṃ hariṃ ca /</l>\n<l>unmattavad bhāvavivarjitastvaṃ kva yāsi re mūḍha digantarāṇi // RKV_11.60 //</l>\n</lg>\n\n<lg>\n<l>bhaja revājalaṃ puṇyaṃ yaja rudraṃ sanātanam /</l>\n<l>japa pañcākṣarīṃ vidyāṃ vraja sthānaṃ ca vāñchitam // RKV_11.61 //</l>\n</lg>\n\n<lg>\n<l>kleśayitvā nijaṃ kāyam upāyair bahubhistu kim /</l>\n<l>bhaja revāṃ śivaṃ prāpya sukhasādhyaṃ paraṃ padam // RKV_11.62 //</l>\n</lg>\n\n<lg>\n<l>evaṃ kailāsamāsādya nadīṃ sa śivasannidhau /</l>\n<l>jagau yallokapālānāṃ tanmayoktaṃ tavādhunā // RKV_11.63 //</l>\n</lg>\n\n<lg>\n<l>mārkaṇḍeya uvāca:</l>\n<l>snānadānaparo yastu nityaṃ dharmamanuvrataḥ /</l>\n<l>narmadātīramāśritya mucyate sarvapātakaiḥ // RKV_11.64 //</l>\n</lg>\n\n<lg>\n<l>vidhihīno japennityaṃ vedānsarvāñchataṃ samāḥ /</l>\n<l>mṛtyulāṅgalajāpyena samo yo 'pyadhiko guṇaiḥ // RKV_11.65 //</l>\n</lg>\n\n<lg>\n<l>bījayonyaviśuddhastu yathā rudraṃ na vindati /</l>\n<l>tathā lāṅgalamantro 'pi na tiṣṭhati gatāyuṣi // RKV_11.66 //</l>\n</lg>\n\n<lg>\n<l>gāyatrījapasaṃyuktaḥ saṃyamī hyadhiko guṇaiḥ /</l>\n<l>agnim īḍe iṣetvo vā agna āyāhi nityadā // RKV_11.67 //</l>\n</lg>\n\n<l>śanno devīti kūlastho japenmucyeta kilbiṣaiḥ // RKV_11.68 //</l>\n\n<lg>\n<l>sāṅgopāṅgāṃs tathā vedāñjapannityaṃ samāhitaḥ /</l>\n<l>na tatphalamavāpnoti gāyatryā saṃyamī yathā // RKV_11.69 //</l>\n</lg>\n\n<lg>\n<l>rudrādhyāyaṃ sakṛjjaptvā vipro vedasamanvitaḥ /</l>\n<l>mucyate sarvapāpebhyo viṣṇulokaṃ sa gacchati // RKV_11.70 //</l>\n</lg>\n\n<lg>\n<l>anyadvai japyasaṃsthānaṃ sūktamāraṇyakaṃ tathā /</l>\n<l>mucyate sarvapāpebhyo viṣṇulokaṃ sa gacchati // RKV_11.71 //</l>\n</lg>\n\n<lg>\n<l>yatkiṃcitkriyate jāpyaṃ yacca dānaṃ pradīyate /</l>\n<l>narmadājalamāśritya tatsarvaṃ cākṣayaṃ bhavet // RKV_11.72 //</l>\n</lg>\n\n<lg>\n<l>evaṃvidhairvratairnityaṃ narmadāṃ ye samāśritāḥ /</l>\n<l>te mṛtā vaiṣṇavaṃ yānti padaṃ vā śaivam avyayam // RKV_11.73 //</l>\n</lg>\n\n<lg>\n<l>satyalokaṃ narāḥ kecitsūryalokaṃ tathāpare /</l>\n<l>apsarogaṇasaṃvītā yāvadābhūtasamplavam // RKV_11.74 //</l>\n</lg>\n\n<lg>\n<l>evaṃ vai vartamāne 'smiṃlloke tu nṛpapuṃgava /</l>\n<l>ṛṣīṇāṃ daśakoṭyastu kurukṣetranivāsinām // RKV_11.75 //</l>\n</lg>\n\n<lg>\n<l>mayā saha mahābhāga narmadātaṭamāśritāḥ /</l>\n<l>phalamūlakṛtāhārā arcayantaḥ sthitāḥ śivam // RKV_11.76 //</l>\n</lg>\n\n<lg>\n<l>tacca varṣaśataṃ divyaṃ kālasaṃkhyānumānataḥ /</l>\n<l>ṣaḍviṃśatisahasrāṇi tāni mānuṣasaṃkhyayā // RKV_11.77 //</l>\n</lg>\n\n<lg>\n<l>tatastasyāmatītāyāṃ sandhyāyāṃ nṛpasattama /</l>\n<l>śeṣaṃ mānuṣyamekaṃ tu kāle varṣaśataṃ sthitam // RKV_11.78 //</l>\n</lg>\n\n<lg>\n<l>tato 'bhavadanāvṛṣṭirlokakṣayakarī tadā /</l>\n<l>yayā yātaṃ jagatsarvaṃ kṣayaṃ bhūyo hi dāruṇam // RKV_11.79 //</l>\n</lg>\n\n<lg>\n<l>ye pūrvamiha saṃsiddhā ṛṣayo vedapāragāḥ /</l>\n<l>teṣāṃ prabhāvād bhagavān vavarṣa balavṛtrahā // RKV_11.80 //</l>\n</lg>\n\n<lg>\n<l>mahatī bhūrisalilā samantādvṛṣṭirāhitā /</l>\n<l>tato vṛṣṭyā tu teṣāṃ vai vartanaṃ samajāyata // RKV_11.81 //</l>\n</lg>\n\n<lg>\n<l>punar yugānte samprāpte kiṃciccheṣe kalau yuge /</l>\n<l>niḥśeṣam abhavat sarvaṃ śuṣkaṃ sthāvarajaṅgamam // RKV_11.82 //</l>\n</lg>\n\n<lg>\n<l>nirvṛkṣauṣadhagulmaṃ ca tṛṇavīrudvivarjitam /</l>\n<l>anāvṛṣṭihataṃ sarvaṃ bhūmaṇḍalam abhūdbhṛśam // RKV_11.83 //</l>\n</lg>\n\n<lg>\n<l>tataste ṛṣayaḥ sarve kṣuttṛṣārtāḥ sahasraśaḥ /</l>\n<l>yugasvabhāvamāviṣṭā hīnasattvā abhavannṛpa // RKV_11.84 //</l>\n</lg>\n\n<lg>\n<l>naṣṭahomasvadhākāre yugānte samupasthite /</l>\n<l>kiṃ kāryaṃ kva nu yāsyāmaḥ ko 'smākaṃ śaraṇaṃ bhavet // RKV_11.85 //</l>\n</lg>\n\n<lg>\n<l>tānahaṃ pratyuvācedaṃ mā bhaiṣṭeti punaḥpunaḥ /</l>\n<l>īdṛgvidhā mayā dṛṣṭā bahavaḥ kālaparyayāḥ // RKV_11.86 //</l>\n</lg>\n\n<lg>\n<l>narmadātīramāśritya te sarve gamitā mayā /</l>\n<l>eṣā hi śaraṇaṃ devī samprāpte hi yugakṣaye // RKV_11.87 //</l>\n</lg>\n\n<lg>\n<l>nānyā gatirihāsmākaṃ vidyate dvijasattamāḥ /</l>\n<l>janitrī sarvabhūtānāṃ viśeṣeṇa dvijottamāḥ // RKV_11.88 //</l>\n</lg>\n\n<lg>\n<l>pitāmahā ye pitaro ye cānye prapitāmahāḥ /</l>\n<l>te samastā gatāḥ svargaṃ samāśritya mahānadīm // RKV_11.89 //</l>\n</lg>\n\n<lg>\n<l>bhṛgvādyāḥ sapta ye tvāsanmama pūrvapitāmahāḥ /</l>\n<l>dhaumṛṇī ca mahābhāgā mama bhāryā śucismitā /</l>\n<l>manasvatī ca yā matā bhārgavo'ṅgirasastathā // RKV_11.90 //</l>\n</lg>\n\n<lg>\n<l>pulastyaḥ pulahaścaiva vasiṣṭhātreyakāśyapāḥ /</l>\n<l>tathānye ca mahābhāgā niyamavratacāriṇaḥ /</l>\n<l>anye ca śatasāhasrā atra siddhiṃ samāgatāḥ // RKV_11.91 //</l>\n</lg>\n\n<lg>\n<l>tasmādiyaṃ mahābhāgā na moktavyā kadācana /</l>\n<l>nānyā kācinnadī śaktā lokatrayaphalapradā // RKV_11.92 //</l>\n</lg>\n\n<lg>\n<l>dvandvairanekairbahubhiḥ kṣuttṛṣādyair mahābhayaiḥ /</l>\n<l>mucyante te narāḥ sadyo narmadātīravāsinaḥ // RKV_11.93 //</l>\n</lg>\n\n<lg>\n<l>tasmāt sarvaprayatnena sevitavyā saridvarā /</l>\n<l>vāñchadbhiḥ paramaṃ śreya iha loke paratra ca // RKV_11.94 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmyavarṇanaṃ nāma ekādaśo'dhyāyaḥ ||</p>\n\n<p>RKV adhyāya 12</p>\n\n<lg>\n<l>śrīmārkaṇḍeya uvāca:</l>\n<l>etacchrutvā vaco rājansaṃhṛṣṭā ṛṣayo 'bhavan /</l>\n<l>narmadāṃ stotumārabdhāḥ kṛtāñjalipuṭā dvijāḥ // RKV_12.1 //</l>\n</lg>\n\n<lg>\n<l>namo 'stu te puṇyajale namo makaragāmini /</l>\n<l>namaste pāpamocinyai namo devi varānane // RKV_12.2 //</l>\n</lg>\n\n<lg>\n<l>namo 'stu te puṇyajalāśraye śubhe viśuddhasattvaṃ surasiddhasevite /</l>\n<l>namo 'stu te tīrthagaṇairniṣevite namo 'stu rudrāṅgasamudbhave vare // RKV_12.3 //</l>\n</lg>\n\n<lg>\n<l>namo 'stu te devi samudragāmini namo 'stu te devi varaprade śive /</l>\n<l>namo 'stu lokadvayasaukhyadāyini hyanekabhūtaughasamāśrite 'naghe // RKV_12.4 //</l>\n</lg>\n\n<lg>\n<l>saridvare pāpahare vicitrite gandharvayakṣoragasevitāṅge /</l>\n<l>sanātani prāṇigaṇānukampini mokṣaprade devi vidhehi śaṃ naḥ // RKV_12.5 //</l>\n</lg>\n\n<lg>\n<l>mahāgajair ghamahiṣair varāhaiḥ saṃsevite devi mahormimāle /</l>\n<l>natāḥ sma sarve varade sukhaprade vimocayāsmānpaśupāśabandhāt // RKV_12.6 //</l>\n</lg>\n\n<lg>\n<l>pāpairanekairaśubhairvibaddhā bhramanti tāvannarakeṣu martyāḥ /</l>\n<l>mahānilodbhūtataraṅgabhūtaṃ yāvattavāmbho hi na saṃspṛśanti // RKV_12.7 //</l>\n</lg>\n\n<lg>\n<l>anekaduḥkhaughabhayārditānāṃ pāpairanekairabhiveṣṭitānām /</l>\n<l>gatistvam ambhojasamānavakre dvandvairanekairapi saṃvṛtānām // RKV_12.8 //</l>\n</lg>\n\n<lg>\n<l>nadyaśca pūtā vimalā bhavanti tvāṃ devi samprāpya na saṃśayo 'tra /</l>\n<l>duḥkhāturāṇām abhayaṃ dadāsi śiṣṭairanekairabhipūjitāsi // RKV_12.9 //</l>\n</lg>\n\n<lg>\n<l>spṛṣṭaṃ karaiścandramaso raveśca tadaiva dadyātparamaṃ padaṃ tu /</l>\n<l>yatropalāḥ puṇyajalāplutāste śivatvam āyānti kimatra citram // RKV_12.10 //</l>\n</lg>\n\n<lg>\n<l>bhramanti tāvannarakeṣu martyā duḥkhāturāḥ pāpaparītadehāḥ /</l>\n<l>mahānilodbhūtataraṅgabhaṅgaṃ yāvattavāmbho na hi saṃśrayanti // RKV_12.11 //</l>\n</lg>\n\n<lg>\n<l>mlecchāḥ pulindāstvatha yātudhānāḥ pibanti ye 'mbhastava devi puṇyam /</l>\n<l>muktā bhavantīha bhayāttu ghorānniḥsaṃśayaṃ te'pi kimatra citram // RKV_12.12 //</l>\n</lg>\n\n<lg>\n<l>sarāṃsi nadyaḥ kṣayamabhyupetā ghore yuge 'smin hi kalau pradūṣite /</l>\n<l>tvaṃ bhrājase devi jalaughapūrṇā divīva nakṣatrapathe ca gaṅgā // RKV_12.13 //</l>\n</lg>\n\n<lg>\n<l>tava prasādād varade variṣṭhe kālaṃ yathemaṃ paripālayitvā /</l>\n<l>yāmo 'tha rudraṃ tava suprasādād vayaṃ tathā tvaṃ kuru vai prasādam // RKV_12.14 //</l>\n</lg>\n\n<lg>\n<l>gatistvamambeva piteva putrāṃstvaṃ pāhi no yāvadimaṃ yugāntam /</l>\n<l>kālaṃ tvanāvṛṣṭihataṃ sughoraṃ yāvattarāmastava suprasādāt // RKV_12.15 //</l>\n</lg>\n\n<lg>\n<l>paṭhanti ye stotramidaṃ dvijendrāḥ śṛṇvanti ye cāpi narāḥ praśāntāḥ /</l>\n<l>te yānti rudraṃ vṛṣasaṃyutena yānena divyāmbarabhūṣitāśca // RKV_12.16 //</l>\n</lg>\n\n<lg>\n<l>ye stotrametat satataṃ paṭhanti snātvā tu toye khalu narmadāyāḥ /</l>\n<l>ante hi teṣāṃ sariduttameyaṃ gatiṃ viśuddhām acirād dadāti // RKV_12.17 //</l>\n</lg>\n\n<lg>\n<l>prātaḥ samutthāya tathā śayāno yaḥ kīrtayetānudinaṃ stavaṃ ca /</l>\n<l>sa muktapāpaḥ suviśuddhadehaḥ samāśrayaṃ yāti maheśvarasya // RKV_12.18 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye narmadāstotrakathanaṃ nāma dvādaśo 'dhyāyaḥ ||</p>\n\n<p>RKV adhyāya 13</p>\n\n<lg>\n<l>śrīmārkaṇḍeya uvāca:</l>\n<l>evaṃ bhagavatī puṇyā stutā sā munipuṃgavaiḥ /</l>\n<l>cintayāmāsa sarveṣāṃ dāsyāmi varamuttamam // RKV_13.1 //</l>\n</lg>\n\n<lg>\n<l>tataḥ prasuptāṃstāñjñātvā rātrau devī jagāma ha /</l>\n<l>ekaikasya ṛṣeḥ svapne darśanaṃ cāruhāsinī // RKV_13.2 //</l>\n</lg>\n\n<lg>\n<l>tato 'rdharātre samprāpta utthitā jalamadhyataḥ /</l>\n<l>vimalāmbarasaṃvītā divyamālāvibhūṣitā // RKV_13.3 //</l>\n</lg>\n\n<lg>\n<l>ghṛtātapatrā suśroṇī padmarāgavibhūṣitā /</l>\n<l>jagāda mā bhair iti tān ekaikaṃ tu pṛthakpṛthak // RKV_13.4 //</l>\n</lg>\n\n<l>vasadhvaṃ mama pārśve tu bhayaṃ tyaktvā kṣudhādijam // RKV_13.5 //</l>\n\n<lg>\n<l>evamuktvā tadā devī svapnānte tānmahāmunīn /</l>\n<l>jagāmādarśanaṃ paścātpraviśya jalam ātmikam // RKV_13.6 //</l>\n</lg>\n\n<lg>\n<l>tataḥ prabhāte munayo mitha ūcurmudanvitāḥ /</l>\n<l>tathā dṛṣṭā mayā dṛṣṭā svapne devī sudarśanā // RKV_13.7 //</l>\n</lg>\n\n<lg>\n<l>abhayaṃ dattamasmākaṃ siddhiścāpyacireṇa tu /</l>\n<l>praśastaṃ darśanaṃ tasyā narmadāyā na saṃśayaḥ // RKV_13.8 //</l>\n</lg>\n\n<lg>\n<l>athānyadivase rājanmatsyānāṃ rūpam uttamam /</l>\n<l>paśyanti saparīvārāḥ svakīyāśramasannidhau // RKV_13.9 //</l>\n</lg>\n\n<lg>\n<l>tāndṛṣṭvā vismayāviṣṭā matsyāṃstatra maharṣayaḥ /</l>\n<l>pūjayāmāsuravyagrā havyakavyena devatāḥ // RKV_13.10 //</l>\n</lg>\n\n<lg>\n<l>tānmatsyasaṅghānsamprāpya mahādevyāḥ prasādataḥ /</l>\n<l>saputradārabhṛtyāste vartayanti pṛthakpṛthak // RKV_13.11 //</l>\n</lg>\n\n<lg>\n<l>dine dine tathāpyevamāśrameṣu dvijātayaḥ /</l>\n<l>matsyānāṃ sañcayaṃ dṛṣṭvā vismitāścābhavaṃstadā // RKV_13.12 //</l>\n</lg>\n\n<lg>\n<l>mṛtāṃstāṃstu supuṣṭāṅgān pāṭhīnāṃśca viśeṣataḥ /</l>\n<l>dvāre dvāre cāśramāṇāṃ tāpasānāṃ yudhiṣṭhira // RKV_13.13 //</l>\n</lg>\n\n<lg>\n<l>hṛṣṭapuṣṭāstadā sarve narmadātīravāsinaḥ /</l>\n<l>ṛṣayaste bhayaṃ sarve tatyajuḥ kṣuttṛṣodbhavam // RKV_13.14 //</l>\n</lg>\n\n<lg>\n<l>te japantastapantaśca tiṣṭhanti bharatarṣabha /</l>\n<l>arcayanti pitḥndevānnarmadātaṭamāśritāḥ // RKV_13.15 //</l>\n</lg>\n\n<lg>\n<l>tairjapadbhistapadbhiśca satataṃ dvijasattamaiḥ /</l>\n<l>bhrājate sā saricchreṣṭhā tārābhir dyaur grahairiva // RKV_13.16 //</l>\n</lg>\n\n<lg>\n<l>tatra tairbahulaiḥ śubhrair brāhmaṇair vedaparāgaiḥ /</l>\n<l>narmadā dharmadā pūrvaṃ saṃvibhaktā yathākramam // RKV_13.17 //</l>\n</lg>\n\n<lg>\n<l>ṛṣibhir daśakoṭibhir narmadātīravāsibhiḥ /</l>\n<l>vibhakteyaṃ vibhaktāṅgī narmadā śarmadā nṛṇām // RKV_13.18 //</l>\n</lg>\n\n<lg>\n<l>yajñopavītaiśca śubhair akṣasūtraiśca bhārata /</l>\n<l>kūladvaye mahāpuṇyā narmadodadhigāminī // RKV_13.19 //</l>\n</lg>\n\n<lg>\n<l>pṛthagāyatanaiḥ śubhrairliṅgairvālukamṛnmayaiḥ /</l>\n<l>bhrājate yā saricchreṣṭhā nakṣatrairiva śarvarī // RKV_13.20 //</l>\n</lg>\n\n<lg>\n<l>evaṃ ta ṛṣayaḥ sarve tarpayantaḥ surānpitḥn /</l>\n<l>nyavasannarmadātīre yāvadābhūtasamplavam // RKV_13.21 //</l>\n</lg>\n\n<lg>\n<l>kiṃcidgate tatastasminghore varṣaśatādhike /</l>\n<l>ardharātre tadā kanyā jalāduttīrya bhārata // RKV_13.22 //</l>\n</lg>\n\n<lg>\n<l>vidyutpuṃjasamābhāsā vyālayajñopavītinī /</l>\n<l>triśūlāgrakarā saumyā tānuvāca ṛṣīṃstadā // RKV_13.23 //</l>\n</lg>\n\n<lg>\n<l>āgacchadhvaṃ munigaṇā viśadhvaṃ māmayonijām /</l>\n<l>sametāḥ putradāraiśca tataḥ siddhimavāpsyatha // RKV_13.24 //</l>\n</lg>\n\n<lg>\n<l>yasya yasya hi yā vāñchā tasya tāṃ tāṃ dadāmyaham /</l>\n<l>viṣṇuṃ brahmāṇamīśānamanyaṃ vā suramuttamam // RKV_13.25 //</l>\n</lg>\n\n<lg>\n<l>tatra sarvānnayiṣyāmi prasannā varadā hyaham /</l>\n<l>prāṇāyāmaparā bhūtvā māṃ viśadhvaṃ samāhitāḥ // RKV_13.26 //</l>\n</lg>\n\n<lg>\n<l>saha putraiśca dāraiśca tyaktvāśramapadāni ca /</l>\n<l>kālakṣepo na kartavyaḥ pralayo 'yamupasthitaḥ // RKV_13.27 //</l>\n</lg>\n\n<lg>\n<l>saṃhāraḥ sarvabhūtānāṃ kalpadāhaḥ sudāruṇaḥ /</l>\n<l>ekāham abhavaṃ pūrvaṃ mahāghore janakṣaye // RKV_13.28 //</l>\n</lg>\n\n<lg>\n<l>śeṣā nadyaḥ samudrāśca sarva eva kṣayaṃgatāḥ /</l>\n<l>varadānān maheśasya tenāhaṃ na kṣayaṃ gatā // RKV_13.29 //</l>\n</lg>\n\n<lg>\n<l>amṛtaḥ śāśvato devaḥ sthāṇurīśaḥ sanātanaḥ /</l>\n<l>sa pūjitaḥ prārthito vā kiṃ na dadyād dvijottamāḥ // RKV_13.30 //</l>\n</lg>\n\n<lg>\n<l>evamuktvā ṛṣīvrevā praviveśa jalaṃ tataḥ /</l>\n<l>karāttaśūlā sā devī vyālayajñopavītinī // RKV_13.31 //</l>\n</lg>\n\n<lg>\n<l>tataste tadvacaḥ śrutvā vismayāpannamānasāḥ /</l>\n<l>abhivandya ca māṃ sarve kṣāmayantaḥ punaḥ punaḥ // RKV_13.32 //</l>\n</lg>\n\n<lg>\n<l>kṣamyatāṃ no yaduktaṃ hi vasatāṃ tava saṃśraye /</l>\n<l>gṛhāṃstyaktvā mahābhāgāḥ saśiṣyāḥ sahabāndhavāḥ // RKV_13.33 //</l>\n</lg>\n\n<lg>\n<l>japtvā caikākṣaraṃ brahma hṛdi dhyātvā maheśvaram /</l>\n<l>snātvā ca mantrapūtābhiratha cādbhir jitavratāḥ // RKV_13.34 //</l>\n</lg>\n\n<lg>\n<l>viviśurnarmadātoyaṃ sapakṣā iva parvatāḥ /</l>\n<l>dyotayanto diśaḥ sarvāḥ kuśahastāḥ sahāgrayaḥ // RKV_13.35 //</l>\n</lg>\n\n<lg>\n<l>gateṣu teṣu rājendra ahamekaḥ sthitastadā /</l>\n<l>amareśaṃ samāsādya pūjayannarmadāṃ nadīm // RKV_13.36 //</l>\n</lg>\n\n<lg>\n<l>anubhūtāḥ saptakalpā māyūrādyā mayā nṛpa /</l>\n<l>prasādād vedhasaḥ sarve revayā saha bhārata // RKV_13.37 //</l>\n</lg>\n\n<l>janmato'dya dinaṃ yāvanna jāne 'syāḥ purāsthitim // RKV_13.38 //</l>\n\n<lg>\n<l>iyaṃ hi śāṃkarī śaktiḥ kalā śambhorilāhvayā /</l>\n<l>narmadā duritadhvaṃsakāriṇī bhavatāriṇī // RKV_13.39 //</l>\n</lg>\n\n<lg>\n<l>yadāhamapi nābhūvaṃ purākalpeṣu pāṇḍava /</l>\n<l>caturdaśasu kalpeṣu teṣviyaṃ sukhasaṃsthitā // RKV_13.40 //</l>\n</lg>\n\n<lg>\n<l>caturdaśa purā kalpā na mṛtā yeṣu narmadā /</l>\n<l>tānahaṃ sampravakṣyāmi devī prāha yathā mama // RKV_13.41 //</l>\n</lg>\n\n<lg>\n<l>kāpilaṃ prathamaṃ viddhi prājāpatyaṃ dvitīyakam /</l>\n<l>brāhmaṃ saumyaṃ ca sāvitraṃ bārhaspatyaṃ prabhāsakam // RKV_13.42 //</l>\n</lg>\n\n<lg>\n<l>māhendram agnikalpaṃ ca jayantaṃ mārutaṃ tathā /</l>\n<l>vaiṣṇavaṃ bahurūpaṃ ca jyautiṣaṃ ca caturdaśam // RKV_13.43 //</l>\n</lg>\n\n<lg>\n<l>ete kalpā mayā khyātā na mṛtā yeṣu narmadā /</l>\n<l>māyūraṃ pañcadaśamaṃ kaurmaṃ caivātra ṣoḍaśam // RKV_13.44 //</l>\n</lg>\n\n<lg>\n<l>bakaṃ mātsyaṃ ca pādmaṃ ca vaṭakalpaṃ ca bhārata /</l>\n<l>ekaviṃśatimaṃ caitaṃ vārāhaṃ sāṃpratīnakam // RKV_13.45 //</l>\n</lg>\n\n<lg>\n<l>ime sapta mayā sākaṃ revayā pariśīlitāḥ /</l>\n<l>ekaviṃśatikalpāstu narmadāyāḥ śivāṅgataḥ // RKV_13.46 //</l>\n</lg>\n\n<lg>\n<l>saṃjātāyā nṛpaśreṣṭha mayā dṛṣṭā hyanekaśaḥ /</l>\n<l>kathitā nṛpatiśreṣṭha bhūyaḥ kiṃ kathayāmi te // RKV_13.47 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmya ekaviṃśatikalpakathānakavarṇanaṃ nāma trayodaśo 'dhyāyaḥ ||</p>\n\n<p>RKV adhyāya 14</p>\n\n<lg>\n<l>yudhiṣṭhira uvāca:</l>\n<l>tatasta ṛṣayaḥ sarve mahābhāgāstapodhanāḥ /</l>\n<l>gatāstu paramaṃ lokaṃ tataḥ kiṃ jātamadbhutam // RKV_14.1 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tatasteṣu prayāteṣu narmadātīravāsiṣu /</l>\n<l>babhūva raudrasaṃhāraḥ sarvabhūtakṣayaṃkaraḥ // RKV_14.2 //</l>\n</lg>\n\n<lg>\n<l>kailāsaśikharasthaṃ tu mahādevaṃ sanātanam /</l>\n<l>brahmādyāḥ prāstuvan devam ṛgyajuḥsāmabhiḥ śivam // RKV_14.3 //</l>\n</lg>\n\n<lg>\n<l>saṃhara tvaṃ jagad deva sadevāsuramānuṣam /</l>\n<l>prāpto yugasahasrāntaḥ kālaḥ saṃharaṇakṣamaḥ // RKV_14.4 //</l>\n</lg>\n\n<lg>\n<l>madrūpaṃ tu samāsthāya tvayā caitadvinirmitam /</l>\n<l>vaiṣṇavīṃ mūrtimāsthāya tvayaitatparipālitam // RKV_14.5 //</l>\n</lg>\n\n<lg>\n<l>ekā mūrtistridhā jātā brāhmī śaivī ca vaiṣṇavī /</l>\n<l>sṛṣṭisaṃhārarakṣārthaṃ bhavedevaṃ maheśvara // RKV_14.6 //</l>\n</lg>\n\n<lg>\n<l>etacchrutvā vacastathyaṃ viṣṇośca parameṣṭhinaḥ /</l>\n<l>sagaṇaḥ saparīvāraḥ saha tābhyāṃ sahomayā // RKV_14.7 //</l>\n</lg>\n\n<lg>\n<l>samalokānvibhidyemānbhagavānnīlalohitaḥ /</l>\n<l>bhūrādyabrahmalokāntaṃ bhittvāṇḍaṃ parataḥ param // RKV_14.8 //</l>\n</lg>\n\n<lg>\n<l>śaivaṃ padam ajaṃ divyam āviśat saha tairvibhuḥ /</l>\n<l>na tatra vāyur nākāśaṃ nāgnistatra na bhūtalam // RKV_14.9 //</l>\n</lg>\n\n<lg>\n<l>yatra saṃtiṣṭhe deva umayā saha śaṅkaraḥ /</l>\n<l>na sūryo na grahāstatra na ṛkṣāṇi diśastathā // RKV_14.10 //</l>\n</lg>\n\n<l>na lokapālā na sukhaṃ na ca duḥkhaṃ nṛpottama // RKV_14.11 //</l>\n\n<lg>\n<l>brāhmaṃ padaṃ yatkavayo vadanti śaivaṃ padaṃ yatkavayo vadanti /</l>\n<l>kṣetrajñamīśaṃ pravadanti cānye sāṃkhyāśca gāyanti kilādimokṣam // RKV_14.12 //</l>\n</lg>\n\n<lg>\n<l>yadbrahma ādyaṃ pravadanti kecidyaṃ sarvamīśānamajaṃ purāṇam /</l>\n<l>tam ekarūpaṃ tam anekarūpam arūpam ādyaṃ param avyayākhyam // RKV_14.13 //</l>\n</lg>\n\n<lg>\n<l>avarṇamapyartham anāmagotraṃ turyaṃ padaṃ yatkavayo vadanti /</l>\n<l>dhyānārthavijñānamayaṃ susūkṣmam ātmastham īśānavaraṃ vareṇyam // RKV_14.14 //</l>\n</lg>\n\n<lg>\n<l>tatastrayaste bhagavantamīśaṃ samprāpya saṃkṣipya bhavantyarthakam /</l>\n<l>pṛthaksvarūpaistu punasta eva jagat samastaṃ paripālayanti // RKV_14.15 //</l>\n</lg>\n\n<lg>\n<l>saṃhāraṃ sarvabhūtānāṃ rudratve kurute prabhuḥ /</l>\n<l>viṣṇutve pālayellokānbrahmatve sṛṣṭikārakaḥ // RKV_14.16 //</l>\n</lg>\n\n<lg>\n<l>prakṛtyā saha saṃyuktaḥ kālo bhūtvā maheśvaraḥ /</l>\n<l>viśvarūpā mahābhāgā tasya pārśve vyavasthitā // RKV_14.17 //</l>\n</lg>\n\n<lg>\n<l>yāmāhuḥ prakṛtiṃ tajjñāḥ padārthānāṃ vicakṣaṇāḥ /</l>\n<l>puruṣatve prakṛtitve ca kāraṇaṃ parameśvaraḥ // RKV_14.18 //</l>\n</lg>\n\n<lg>\n<l>tasmād etajjagatsarvaṃ carācaram /</l>\n<l>tasminneva layaṃ yāti yugānte samupasthite // RKV_14.19 //</l>\n</lg>\n\n<lg>\n<l>bhagaliṅgāṅkitaṃ sarvaṃ vyāptaṃ vai parameṣṭhinā /</l>\n<l>bhagarūpo bhavedviṣṇurliṅgarūpo maheśvaraḥ // RKV_14.20 //</l>\n</lg>\n\n<lg>\n<l>bhāti sarveṣu lokeṣu gīyate bhūrbhuvādiṣu /</l>\n<l>praviṣṭaḥ sarvabhūteṣu tena viṣṇurbhagaḥ smṛtaḥ // RKV_14.21 //</l>\n</lg>\n\n<lg>\n<l>viśanādviṣṇurityuktaḥ sarvadevamayo mahān /</l>\n<l>bhāsanādgamanāccaiva bhagasaṃjñā prakīrtitā // RKV_14.22 //</l>\n</lg>\n\n<lg>\n<l>brahmādistambaparyantaṃ yasminneti layaṃ jagat /</l>\n<l>ekabhāvaṃ samāpannaṃ liṅgaṃ tasmād vidurbudhāḥ // RKV_14.23 //</l>\n</lg>\n\n<lg>\n<l>mahādevastato devīmāha pārśve sthitāṃ tadā /</l>\n<l>saṃharasva jagatsarvaṃ mā vilambasva śobhane // RKV_14.24 //</l>\n</lg>\n\n<lg>\n<l>tyaja saumyamidaṃ rūpaṃ sitacandrāṃśunirmalam /</l>\n<l>rudraṃ rūpaṃ samāsthāya saṃharasva carācaram // RKV_14.25 //</l>\n</lg>\n\n<lg>\n<l>raudrairbhūtagaṇairghorairdevi tvaṃ parivāritā /</l>\n<l>jīvalokamimaṃ sarvaṃ bhakṣayasvāmbujekṣaṇe // RKV_14.26 //</l>\n</lg>\n\n<lg>\n<l>tato 'haṃ mardayiṣyāmi plāvayiṣye tathā jagat /</l>\n<l>kṛtvā caikārṇavaṃ bhūyaḥ sukhaṃ svapsye tvayā saha // RKV_14.27 //</l>\n</lg>\n\n<lg>\n<l>śrīdevyuvāca:</l>\n<l>nāhaṃ deva jagaccaitatsaṃharāmi mahādyute /</l>\n<l>ambā bhūtvā viceṣṭaṃ na bhakṣayāmi bhṛśāturam // RKV_14.28 //</l>\n</lg>\n\n<lg>\n<l>strīsvabhāvena kāruṇyaṃ karoti hṛdayaṃ mama /</l>\n<l>kathaṃ vai nirdahiṣyāmi jagad etajjagatpate // RKV_14.29 //</l>\n</lg>\n\n<lg>\n<l>tasmāt tvaṃ svayamevedaṃ jagatsaṃhara śaṅkara /</l>\n<l>athaivamuktastāṃ devīṃ dhūrjaṭirnīlalohitaḥ // RKV_14.30 //</l>\n</lg>\n\n<lg>\n<l>kruddho nirbhartsayāmāsa huṅkāreṇa maheśvarīm /</l>\n<l>oṃ huṃphaṭ tvaṃ sa ityāha kopāviṣṭair athekṣaṇaiḥ // RKV_14.31 //</l>\n</lg>\n\n<lg>\n<l>huṃkāritā viśālākṣī pīnorujaghanasthalā /</l>\n<l>tatkṣaṇāccābhavadraudrā kālarātrīva bhārata // RKV_14.32 //</l>\n</lg>\n\n<lg>\n<l>huṃkurvatī mahānādairnādayantī diśo daśa /</l>\n<l>vyavardhata mahāraudrā vidyutsaudāminī yathā // RKV_14.33 //</l>\n</lg>\n\n<lg>\n<l>vidyutsampātaduṣprekṣyā vidyutsaṃghātacañcalā /</l>\n<l>vidyujjvālākulā raudrā vidyudagninibhekṣaṇā // RKV_14.34 //</l>\n</lg>\n\n<lg>\n<l>muktakeśī viśālākṣī kṛśagrīvā kṛśodarī /</l>\n<l>vyāghracarmāmbaradharā vyālayajñopavītinī // RKV_14.35 //</l>\n</lg>\n\n<lg>\n<l>vṛścikairagnipuñjābhair gonasaiśca vibhūṣitā /</l>\n<l>trailokyaṃ pūrayāmāsa vistāreṇocchrayeṇa ca // RKV_14.36 //</l>\n</lg>\n\n<lg>\n<l>bhāsurāṅgā tu saṃvṛttā kṛṣṇasarpaikakuṇḍalā /</l>\n<l>citradaṇḍodyatakarā vyāghracarmopasevitā // RKV_14.37 //</l>\n</lg>\n\n<lg>\n<l>vyavardhata mahāraudrā jagatsaṃhārakāriṇī /</l>\n<l>sṛkkiṇī lelihānā ca krūraphūtkārakāriṇī // RKV_14.38 //</l>\n</lg>\n\n<lg>\n<l>vyāttāsyā ghurghurārāvā jagatsaṃkṣobhakāriṇī /</l>\n<l>kheladbhūtānugā krūrā niḥśvāsocchvāsakāriṇī // RKV_14.39 //</l>\n</lg>\n\n<lg>\n<l>jātāṭṭaahāsā durnāsā vahnikuṇḍasamekṣaṇā /</l>\n<l>prodyatkilakilārāvā dadāha sakalaṃ jagat // RKV_14.40 //</l>\n</lg>\n\n<lg>\n<l>dahyamānāḥ surāstatra patanti dharaṇītale /</l>\n<l>patanti yakṣagandharvāḥ sakinnaramahoragāḥ // RKV_14.41 //</l>\n</lg>\n\n<lg>\n<l>patanti bhūtasaṅghāśca hāhāhaihaivirāviṇaḥ /</l>\n<l>bumbāpātaiḥ sanirghātair uditārtasvarairapi // RKV_14.42 //</l>\n</lg>\n\n<lg>\n<l>vyāptam āsīt tadā viśvaṃ trailokyaṃ sacarācaram /</l>\n<l>saṃpatadbhiḥ patadbhiśca jvaladbhūtagaṇairmahī // RKV_14.43 //</l>\n</lg>\n\n<lg>\n<l>jātaiścaṭacaṭāśabdaiḥ patadbhirgirisānubhiḥ /</l>\n<l>tatra raudrotsave jātā rudrānandavivardhinī // RKV_14.44 //</l>\n</lg>\n\n<lg>\n<l>vihiṃsamānā bhūtāni carvamāṇācarānapi /</l>\n<l>tattadgandham upādāya śivārāvavirāviṇī // RKV_14.45 //</l>\n</lg>\n\n<lg>\n<l>galacchoṇitadhārābhimukhā digdhakalevarā /</l>\n<l>caṇḍaśīlābhavaccaṇḍī jagatsaṃhārakarmaṇi // RKV_14.46 //</l>\n</lg>\n\n<lg>\n<l>ye 'pi prāptā maharlokaṃ bhṛgvādyāśca maharṣayaḥ /</l>\n<l>te 'pi naśyanti śataśo brahmakṣattraviśādayaḥ // RKV_14.47 //</l>\n</lg>\n\n<lg>\n<l>devāsurā bhayatrastāḥ sayakṣoragarākṣasāḥ /</l>\n<l>viśanti ke'pi pātālaṃ līyante ca guhādiṣu // RKV_14.48 //</l>\n</lg>\n\n<lg>\n<l>sā ca devī diśaḥ sarvā vyāpya mṛtyur iva sthitā /</l>\n<l>yugakṣayakare kāle devena viniyojitā // RKV_14.49 //</l>\n</lg>\n\n<lg>\n<l>ekāpi navadhā jātā daśadhā daśadhā tathā /</l>\n<l>catuḥṣaṣṭisvarūpā ca śatarūpāṭṭahāsinī // RKV_14.50 //</l>\n</lg>\n\n<lg>\n<l>jajñe sahasrarūpā ca lakṣakoṭitanuḥ śivā /</l>\n<l>nānārūpāyudhākārā nānāvādanacāriṇī // RKV_14.51 //</l>\n</lg>\n\n<lg>\n<l>evaṃrūpā 'bhavaddevī śivasyānujñayā nṛpa /</l>\n<l>dikṣu sarvāsu gagane vikaṭāyudhaśīlinaḥ // RKV_14.52 //</l>\n</lg>\n\n<lg>\n<l>rundhanto naśyamānāṃstāngaṇā māheśvarāḥ sthitāḥ /</l>\n<l>vicaranti tayā sārddhaṃ śūlapaṭṭiśapāṇayaḥ // RKV_14.53 //</l>\n</lg>\n\n<lg>\n<l>tato mātṛgaṇāḥ kecidvināyakagaṇaiḥ saha /</l>\n<l>vyavardhanta mahāraudrā jagatsaṃhārakāriṇaḥ // RKV_14.54 //</l>\n</lg>\n\n<lg>\n<l>tatastasyā vyavardhanta daṃṣṭrāḥ kundendusannibhāḥ /</l>\n<l>yojanānāṃ sahasrāṇi ayutānyarbudāni ca // RKV_14.55 //</l>\n</lg>\n\n<lg>\n<l>daṃṣṭrāvaliḥ kararuhāḥ krūrāstīkṣṇāśca karkaśāḥ /</l>\n<l>viyaddiśo likhantyeva saptadvīpāṃ vasuṃdharām // RKV_14.56 //</l>\n</lg>\n\n<lg>\n<l>tasyā daṃṣṭrābhisampātaiścūrṇitā vanaparvatāḥ /</l>\n<l>śilāsaṃcayasaṃghātā viśīryate sahasraśaḥ // RKV_14.57 //</l>\n</lg>\n\n<lg>\n<l>himavānhemakūṭaśca niṣadho gandhamādanaḥ /</l>\n<l>mālyavāṃścaiva nīlaśca śvetaścaiva mahāgiriḥ // RKV_14.58 //</l>\n</lg>\n\n<lg>\n<l>merumadhyamilāpīṭhaṃ saptadvīpaṃ ca sārṇavam /</l>\n<l>lokālokena sahitaṃ prākampata nṛpottama // RKV_14.59 //</l>\n</lg>\n\n<lg>\n<l>daṃṣṭrāśanivispṛṣṭāśca viśīryante mahādrumāḥ /</l>\n<l>utpātaiśca diśo vyāptā ghorarūpaiḥ samantataḥ // RKV_14.60 //</l>\n</lg>\n\n<lg>\n<l>tārā grahagaṇāḥ sarve ye ca vaimānikā gaṇāḥ /</l>\n<l>śivāsahasrair ākīrṇā mahāmātṛgaṇaistathā // RKV_14.61 //</l>\n</lg>\n\n<lg>\n<l>sā cacāra jagat kṛtsnaṃ yugānte samupasthite /</l>\n<l>bhramadbhiśca bruvadbhiśca krośadbhiśca samantataḥ // RKV_14.62 //</l>\n</lg>\n\n<lg>\n<l>pramathadbhir jvaladbhiśca raudrairvyāptā diśo daśa /</l>\n<l>vistīrṇaṃ śailasaṅghātaṃ vighūrṇitagiridrumam // RKV_14.63 //</l>\n</lg>\n\n<lg>\n<l>prabhinnagopuradvāraṃ keśaśuṣkāsthisaṃkulam /</l>\n<l>pradagdhagrāmanagaraṃ bhasmapuṃjābhisaṃvṛtam // RKV_14.64 //</l>\n</lg>\n\n<lg>\n<l>citādhūmākulaṃ sarvaṃ trailokyaṃ sacarācaram /</l>\n<l>hāhākārākulaṃ sarvamahahasvananisvanam // RKV_14.65 //</l>\n</lg>\n\n<l>jagad etad abhūt sarvamaśaraṇyaṃ nirāśrayam // RKV_14.66 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kalpānukathane kālarātrikṛtajagatsaṃharaṇavarṇanaṃ nāma caturdaśo 'dhyāyaḥ ||</p>\n\n<p>RKV adhyāya 15</p>\n\n<lg>\n<l>śrīmārkaṇḍeya uvāca:</l>\n<l>tato mātṛsahasraiśca raudraiśca parivāritā /</l>\n<l>kālarātrir jagatsarvaṃ harate dīptalocanā // RKV_15.1 //</l>\n</lg>\n\n<lg>\n<l>tatastā mātaro ghorā brahmaviṣṇuśivātmikāḥ /</l>\n<l>vāyvindrānalakauberā yamatoyeśaśaktayaḥ // RKV_15.2 //</l>\n</lg>\n\n<lg>\n<l>skandakroḍanṛsiṃhānāṃ vicarantyo bhayānakāḥ /</l>\n<l>cakraśūlagadākhaḍgavajraśaktyṛṣṭipaṭṭiśaiḥ // RKV_15.3 //</l>\n</lg>\n\n<lg>\n<l>khaṭvāṅgairulmukairdīptairvyacaranmātaraḥ kṣaye /</l>\n<l>umāsaṃnoditā sarvāḥ pradhāvantyo diśo daśa // RKV_15.4 //</l>\n</lg>\n\n<lg>\n<l>tāsāṃ caraṇavikṣepair huṅkārodgāranisvanaiḥ /</l>\n<l>trailokyametatsakalaṃ vipradagdhaṃ samantataḥ // RKV_15.5 //</l>\n</lg>\n\n<lg>\n<l>hāhāravākranditanisvanaiśca prabhinnarathyāgṛhagopuraiśca /</l>\n<l>babhūva ghorā dharaṇī samantāt kapālakośākulakarburāṅgī // RKV_15.6 //</l>\n</lg>\n\n<lg>\n<l>yadetacchatasāhasraṃ jambūdvīpaṃ nigadyate /</l>\n<l>sarvameva tad ucchannaṃ samādhṛṣya nṛpottama // RKV_15.7 //</l>\n</lg>\n\n<lg>\n<l>jambuṃ śākaṃ kuśaṃ krauñcaṃ gomedaṃ śālmalistathā /</l>\n<l>puṣkaradvīpasahitā ye ca parvatavāsinaḥ // RKV_15.8 //</l>\n</lg>\n\n<lg>\n<l>te grastā mṛtyunā sarve bhūtairmātṛgaṇaistathā /</l>\n<l>mahāsurakapālaiśca māṃsamedovasotkaṭaiḥ // RKV_15.9 //</l>\n</lg>\n\n<lg>\n<l>rudhirodgāraśoṇāṅgī mahāmāyā subhīṣaṇā /</l>\n<l>pibantī rudhiraṃ tatra mahāmāṃsavasāpriyā // RKV_15.10 //</l>\n</lg>\n\n<lg>\n<l>kapālahastā vikaṭā bhakṣayantī surāsurān /</l>\n<l>nṛtyantī ca hasantī ca viparītā mahāravā // RKV_15.11 //</l>\n</lg>\n\n<lg>\n<l>trailokyasaṃtrāsakarī vidyutsaṃsphoṭahāsinī /</l>\n<l>saptadvīpasamudrāntāṃ bhakṣayitvā ca medinīm // RKV_15.12 //</l>\n</lg>\n\n<lg>\n<l>tataḥ svasthānamagamadyatra devo maheśvaraḥ /</l>\n<l>narmadātīram āśrityāvasanmātṛgaṇaiḥ saha // RKV_15.13 //</l>\n</lg>\n\n<lg>\n<l>amarāṇāṃ kaṭe tuṅge nṛtyantī hasitānanā /</l>\n<l>amarā devatāḥ proktāḥ śarīraṃ kaṭamucyate // RKV_15.14 //</l>\n</lg>\n\n<lg>\n<l>taiḥ kaṭairāvṛto yasmāt parvato 'yaṃ nṛpottama /</l>\n<l>chinnabhinnāsthinikarair vasāmedo'sraviplutaiḥ // RKV_15.15 //</l>\n</lg>\n\n<lg>\n<l>amaraṃkaṭa ityevaṃ tena prokto manīṣibhiḥ /</l>\n<l>mahāpavitro lokeṣu śambhunā sa vinirmitaḥ // RKV_15.16 //</l>\n</lg>\n\n<lg>\n<l>nityaṃ saṃnihitastatra śaṅkaro hyumayā saha /</l>\n<l>tato 'haṃ niyatastatra tasya pādāgrasaṃsthitaḥ // RKV_15.17 //</l>\n</lg>\n\n<lg>\n<l>prahvaḥ praṇatabhāvena staumi taṃ nīlalohitam /</l>\n<l>tatas tālakasampātair gaṇair mātṛgaṇaiḥ saha // RKV_15.18 //</l>\n</lg>\n\n<lg>\n<l>saṃpranṛtyati saṃhṛṣṭo mṛtyunā saha śaṅkaraḥ /</l>\n<l>khaṭvāṅgairulmukaiścaiva paṭṭiśaiḥ parighais tathā // RKV_15.19 //</l>\n</lg>\n\n<lg>\n<l>māṃsamedovasāhastā hṛṣṭā nṛtyanti saṃghaśaḥ /</l>\n<l>vāmanā jaṭilā muṇḍā lambagrīvoṣṭhamūrddhajāḥ // RKV_15.20 //</l>\n</lg>\n\n<lg>\n<l>mahāśiśnodarabhujā nṛtyanti ca hasanti ca /</l>\n<l>vikṛtairānanair ghorair arbhujolbaṇamukhādibhiḥ // RKV_15.21 //</l>\n</lg>\n\n<lg>\n<l>amaraṃ kaṇṭakaṃ cakruḥ prāpte kālaviparyaye /</l>\n<l>teṣāṃ madhye mahāghoraṃ jagatsantrāsakāraṇam // RKV_15.22 //</l>\n</lg>\n\n<lg>\n<l>mṛtyuṃ paśyāmi nṛtyantaṃ taḍitpiṅgalamūrddhajam /</l>\n<l>tasya pārśve sthitāṃ devīṃ vimalāmbarabhūṣitām // RKV_15.23 //</l>\n</lg>\n\n<lg>\n<l>kuṇḍalodghuṣṭagaṇḍāṃ tāṃ nāgayajñopavītinīm /</l>\n<l>vicitrairupahāraiśca pūjayantīṃ maheśvaram // RKV_15.24 //</l>\n</lg>\n\n<lg>\n<l>apaśyaṃ narmadāṃ tatra mātaraṃ viśvavanditām /</l>\n<l>nānātaraṅgāṃ sāvartāṃ suvelārṇavasaṃnibhām // RKV_15.25 //</l>\n</lg>\n\n<lg>\n<l>mahāsaraḥsaritpātair adṛśyāṃ dṛśyarūpiṇīm /</l>\n<l>vandyamānāṃ suraiḥ siddhairmunisaṅghaiśca bhārata // RKV_15.26 //</l>\n</lg>\n\n<lg>\n<l>etasminnantare ghorāṃ saptasaptakasaṃjñitām /</l>\n<l>mahāvīcyaughaphenāḍhyāṃ kurvantīṃ sajalaṃ jagat // RKV_15.27 //</l>\n</lg>\n\n<lg>\n<l>dṛṣṭavānnarmadāṃ devīṃ mṛgakṛṣṇāmbarāṃ punaḥ /</l>\n<l>sadhūmāśaninirhrādair vahantīṃ saptadhā tadā // RKV_15.28 //</l>\n</lg>\n\n<lg>\n<l>iti saṃhāramatulaṃ dṛṣṭavānrājasattama /</l>\n<l>naṣṭacandrārkakiraṇam abhūd etaccarācaram // RKV_15.29 //</l>\n</lg>\n\n<lg>\n<l>mahotpātasamudbhūtaṃ naṣṭanakṣatramaṇḍalam /</l>\n<l>alātacakravat tūrṇam aśeṣaṃ bhrāmayaṃstataḥ // RKV_15.30 //</l>\n</lg>\n\n<lg>\n<l>vimānakoṭisaṃkīrṇaḥ sa kiṃnaramahoragaḥ /</l>\n<l>mahāvātaḥ sanirghāto yenākampaccarācaram // RKV_15.31 //</l>\n</lg>\n\n<lg>\n<l>rudravaktrātsamudbhūtaḥ saṃvarto nāma viśrutaḥ /</l>\n<l>vāyuḥ saṃśoṣayāmāsa vitatan saptasāgarān // RKV_15.32 //</l>\n</lg>\n\n<lg>\n<l>uddhūlitāṅgaḥ kapilākṣamūrddhajo jaṭākalāpair avabaddhamūrddhajaḥ /</l>\n<l>mahāravo dīptaviśālaśūladhṛksa pātu yuṣmāṃśca dine dine haraḥ // RKV_15.33 //</l>\n</lg>\n\n<lg>\n<l>śūlī dhanuṣmānkavacī kirīṭī śmaśānabhasmokṣitasarvagātraḥ /</l>\n<l>kapālamālākulakaṇṭhanālo mahāhisūtrairavabaddhamauliḥ // RKV_15.34 //</l>\n</lg>\n\n<lg>\n<l>sa gonasaughaiḥ pariveṣṭitāṅgo viṣāgnicandrāmarasindhumauliḥ /</l>\n<l>pinākakhaṇṭūvāṅgakarālapāṇiḥ sa kṛttivāsā ḍamarupraṇādaḥ // RKV_15.35 //</l>\n</lg>\n\n<lg>\n<l>sa saptalokāntaraniḥsṛtātmā mahabhujāveṣṭitasarvagātraḥ /</l>\n<l>netreṇa sūryodayasannibhena pravālakāṅkūranibhodareṇa // RKV_15.36 //</l>\n</lg>\n\n<lg>\n<l>sandhyābhraraktotpalapadmarāgasindūravidyutprakarāruṇena /</l>\n<l>tatena liṅgena ca locanena cikrīḍamānaḥ sa yugāntakāle // RKV_15.37 //</l>\n</lg>\n\n<lg>\n<l>hiraṇmayenaiva samutsṛjan sa daṇḍena yadvad bhagavān sameruḥ /</l>\n<l>pādāgravikṣepaviśīrṇaśailaḥ kurvañjagat so 'pi jagāma tatra // RKV_15.38 //</l>\n</lg>\n\n<lg>\n<l>saṃhartukāmastridivaṃ tvaśeṣaṃ pramuñcamāno vikṛtāṭṭahāsam /</l>\n<l>jahāra sarvaṃ tridivaṃ mahātmā saṃkṣobhayanvai jagadīśa ekaḥ // RKV_15.39 //</l>\n</lg>\n\n<lg>\n<l>taṃ devamīśānamajaṃ vareṇyaṃ dṛṣṭvā jagatsaṃharaṇaṃ maheśam /</l>\n<l>sā kālarātriḥ saha mātṛbhiśca gaṇāśca sarve śivamarcayanti // RKV_15.40 //</l>\n</lg>\n\n<lg>\n<l>nandī ca bhṛṅgī ca gaṇādayaśca taṃ sarvabhūtaṃ praṇamanti devam /</l>\n<l>jāgadvaraṃ sarvajanasya kāraṇaṃ haraṃ smarārātim aharniśaṃ te // RKV_15.41 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ pañcama āvantyakhaṇḍe revākhaṇḍe narmadāmāhātmye sṛṣṭisaṃharaṇasaṃrambhavarṇanaṃ nāma pañcadaśo 'dhyāyaḥ ||</p>\n\n<p>RKV adhyāya 16</p>\n\n<lg>\n<l>śrīmārkaṇḍeya uvāca:</l>\n<l>samātṛbhirbhūtagaṇaśca ghorairvṛtaḥ samantātsa nanarta śūlī /</l>\n<l>gajendracarmāvaraṇe vasānaḥ saṃhartukāmaśca jagatsamastam // RKV_16.1 //</l>\n</lg>\n\n<lg>\n<l>maheśvaraḥ sarvasureśvarāṇāṃ mantrair anekekhabaddhamālī /</l>\n<l>medovasāraktavicarcitāṅgastrailokyadāhe praṇanarta śambhuḥ // RKV_16.2 //</l>\n</lg>\n\n<lg>\n<l>sa kālarātryā sahito mahātmā kāle trilokīṃ sakalāṃ jahāra /</l>\n<l>saṃvartakākhyaḥ sahabhānubhāvaḥ śambhurmahātmā jagato variṣṭhaḥ // RKV_16.3 //</l>\n</lg>\n\n<lg>\n<l>sa visphuliṅgotkaradhūmamiśraṃ maholkavajrāśanivātatulyam /</l>\n<l>tato 'ṭṭahāsaṃ pramumoca ghoraṃ vivṛtya vaktraṃ vaḍavāmukhābham // RKV_16.4 //</l>\n</lg>\n\n<lg>\n<l>sahasravajrāśanisaṃnibhena tenāṭṭahāsena harodgatena /</l>\n<l>āpūritāstatra diśo daśaiva saṃkṣobhitāḥ sarvamahārṇavāśca // RKV_16.5 //</l>\n</lg>\n\n<lg>\n<l>sa brahmalokaṃ prajagāma śabdo brahmāṇḍabhāṇḍaṃ pracacāla sarvam /</l>\n<l>kimetadityākulacetanāste vitrastarūpā ṛṣayo babhūvuḥ // RKV_16.6 //</l>\n</lg>\n\n<lg>\n<l>praṇamya sarve sahasaiva bhītā brahmāṇamūcuḥ parameśvareśam /</l>\n<l>bhītāśca sarve ṛṣayastataste surāsuraiścaiva mahoragaiśca // RKV_16.7 //</l>\n</lg>\n\n<lg>\n<l>vidyutprabhābhāsurabhīṣaṇāṅgaḥ ka eṣa cikrīḍati bhūtalasthaḥ /</l>\n<l>kālānalaṃ gātramidaṃ dadhāno yasyāṭṭahāsena jagadvimūḍham // RKV_16.8 //</l>\n</lg>\n\n<lg>\n<l>vitrastarūpaṃ prababhau kṣaṇena saṃhartumicchetkimayaṃ trilokīm /</l>\n<l>sārdhaṃ tvayā saptabhirarṇakaiśca janastapaḥ satyamabhiprayāti // RKV_16.9 //</l>\n</lg>\n\n<lg>\n<l>saṃhartukāmo hi ka eṣa deva etatsamastaṃ kathayāprameya /</l>\n<l>na dṛṣṭametad viṣamaṃ kadāpi jānāsi tattvaṃ paramo mato naḥ // RKV_16.10 //</l>\n</lg>\n\n<l>niśamya tadvākyamathābabhāṣe brahmā samāśvāsya surādisaṅghān // RKV_16.11 //</l>\n\n<lg>\n<l>śrībrahmovāca:</l>\n<l>sa eṣa kālastridivaṃ tvaśeṣaṃ saṃhartukāmo jagadakṣayātmā /</l>\n<l>pūrṇe ca śete parivatsarāṇāṃ bhaviṣyatīśānavibhurna citram // RKV_16.12 //</l>\n</lg>\n\n<lg>\n<l>saṃvatsaro 'yaṃ parivatsaraśca udvatsaro vatsara eṣa devaḥ /</l>\n<l>dṛṣṭo 'pyadṛṣṭaḥ prahutaḥ prakāśī sthūlaśca sūkṣmaḥ paramāṇureṣaḥ // RKV_16.13 //</l>\n</lg>\n\n<lg>\n<l>nātaḥ paraṃ kiṃcidihāsti loke parāparo 'yaṃ prabhurātmavādī /</l>\n<l>tuṣyeta me kālasamānarūpa ityevamuktvā bhagavānsureśaḥ // RKV_16.14 //</l>\n</lg>\n\n<l>sanatkumārapramukhaiḥ sametaḥ saṃtoṣayāmāsa tato yatātmā // RKV_16.15 //</l>\n\n<lg>\n<l>brahmovāca:</l>\n<l>namo 'stu sarvāya suśāntamūrtāye hyaghorarūpāya namonamaste /</l>\n<l>sarvātmane sarva namonamaste mahātmane bhūtapate namaste // RKV_16.16 //</l>\n</lg>\n\n<lg>\n<l>oṅkāra huṅkārapariṣkṛtāya svadhāvaṣaṭkāra namonamaste /</l>\n<l>guṇatrayeśāya maheśvarāya te trayīmayāya triguṇātmane namaḥ // RKV_16.17 //</l>\n</lg>\n\n<lg>\n<l>tvaṃ śaṅkaratvaṃ hi maheśvaro 'si pradhānamagryaṃ tvamasi praviṣṭaḥ /</l>\n<l>tvaṃ viṣṇurīśaḥ prapitāmahaśca tvaṃ saptajihvastvamanantajihvaḥ // RKV_16.18 //</l>\n</lg>\n\n<lg>\n<l>sraṣṭāsi sṛṣṭiśca vibho tvameva viśvasya vedyaṃ ca paraṃ nidhānam /</l>\n<l>āhurdvijā vedavido vareṇyaṃ parātparastvaṃ parataḥ paro 'si // RKV_16.19 //</l>\n</lg>\n\n<l>sūkṣmātisūkṣmaṃ pravadanti yacca vāco nivartanti mano yataśca // RKV_16.20 //</l>\n\n<lg>\n<l>śrīmahādeva uvāca:</l>\n<l>tvayā stuto'haṃ vividhaiśca mantraiḥ puṣṇāmi śāntiṃ tava padmayone /</l>\n<l>īkṣasva māṃ lokamimaṃ jvalantaṃ vaktrairanekaiḥ prasabhaṃ harantam // RKV_16.21 //</l>\n</lg>\n\n<lg>\n<l>evamuktvā sa deveśo devyā saha jagatpatiḥ /</l>\n<l>pitāmahaṃ samāśvāsya tatraivāntaradhīyata // RKV_16.22 //</l>\n</lg>\n\n<lg>\n<l>idaṃ mahatpuṇyatamaṃ variṣṭhaṃ stotraṃ niśamyeha gatiṃ labhante /</l>\n<l>pāpairanekaiḥ pariveṣṭitā ye prayānti rudraṃ vimalairvimānaiḥ // RKV_16.23 //</l>\n</lg>\n\n<lg>\n<l>bhayaṃ ca teṣāṃ na bhavetkadācitpaṭhanti ye tāta idaṃ dvijāgryāḥ /</l>\n<l>saṅgrāmacaurāgnivane tathābdhau teṣāṃ śivastrāti na saṃśayo 'tra // RKV_16.24 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye brahmakṛtaśivastutivarṇanaṃ nāma ṣoḍaśo 'dhyāyaḥ ||</p>\n\n<p>RKV adhyāya 17</p>\n\n<lg>\n<l>śrīmārkaṇḍeya uvāca:</l>\n<l>evaṃ saṃstūyamānastu brahmādyair munipuṃgavaiḥ /</l>\n<l>brahmalokagataistatra saṃjahāra jagatprabhuḥ // RKV_17.1 //</l>\n</lg>\n\n<lg>\n<l>sa tadbhīmaṃ mahāraudraṃ dakṣiṇaṃ vaktramavyayam /</l>\n<l>mahādaṃṣṭrotkaṭārāvaṃ pātālatalasaṃnibham // RKV_17.2 //</l>\n</lg>\n\n<lg>\n<l>vidyujjvalanapiṅgākṣaṃ bhairavaṃ lomaharṣaṇam /</l>\n<l>mahājihvaṃ mahādaṃṣṭraṃ mahāsarpaśirodharam // RKV_17.3 //</l>\n</lg>\n\n<lg>\n<l>mahāsuraśiromālaṃ mahāpralayakāraṇam /</l>\n<l>grasatsamudranihitavātavārimayaṃ haviḥ // RKV_17.4 //</l>\n</lg>\n\n<lg>\n<l>vaḍavāmukhasaṅkāśaṃ mahādevasya tanmukham /</l>\n<l>jihvāgreṇa jagatsarvaṃ lelihānamapaśyata // RKV_17.5 //</l>\n</lg>\n\n<lg>\n<l>yojanānāṃ sahasrāṇi sahasrāṇāṃ śatāni ca /</l>\n<l>diśo daśa mahāghorā māṃsamedovasotkaṭāḥ // RKV_17.6 //</l>\n</lg>\n\n<lg>\n<l>tasya daṃṣṭrā vyavardhata śataśo 'tha sahasraśaḥ /</l>\n<l>sāsurānsuragandharvān sayakṣoragarākṣasān // RKV_17.7 //</l>\n</lg>\n\n<lg>\n<l>tasya daṃṣṭrāgrasaṃlagnānsa dadarśa pitāmahaḥ /</l>\n<l>dantayantrāntasaṃviṣṭaṃ vicūrṇitaśirodharam // RKV_17.8 //</l>\n</lg>\n\n<lg>\n<l>jagat paśyāmi rājendra viśantaṃ vyādite mukhe /</l>\n<l>nānātaraṅgabhaṅgāṅgā mahāphenaughasaṃkulāḥ /</l>\n<l>yathā nadyo layaṃ yānti samudraṃ prāpya sasvanāḥ // RKV_17.9 //</l>\n</lg>\n\n<lg>\n<l>tathā tataṃ viśvamidaṃ samastamanekajīvārṇavadurvigāhyam /</l>\n<l>viveśa rudrasya mukhaṃ viśālaṃ jvalattadugraṃ ghananādaghoram // RKV_17.10 //</l>\n</lg>\n\n<lg>\n<l>jvālāstatastasya mukhātsughorāḥ savisphuliṅgā bahulāḥ sadhūmāḥ /</l>\n<l>anekarūpā jvalanaprakāśāḥ pradīpayantīva diśo 'khilāśca // RKV_17.11 //</l>\n</lg>\n\n<lg>\n<l>tato ravijvālasahasramāli babhūva vaktraṃ calajihvadaṃṣṭram /</l>\n<l>maheśvarasyādbhutarūpiṇas tadā sa dvādaśātmā prababhūva ekaḥ // RKV_17.12 //</l>\n</lg>\n\n<lg>\n<l>tataste dvādaśādityā rudravaktrādvinirgatāḥ /</l>\n<l>āśritya dakṣiṇāmāśāṃ nirdahanto vasuṃdharām // RKV_17.13 //</l>\n</lg>\n\n<lg>\n<l>bhaumaṃ yajjīvanaṃ kiṃcinnānāvṛkṣatṛṇālayam /</l>\n<l>śuṣkaṃ pūrvamanāvṛṣṭyā sakalākulabhūtalam // RKV_17.14 //</l>\n</lg>\n\n<lg>\n<l>taddīpyamānaṃ sahasā sūryais tai rudrasambhavaiḥ /</l>\n<l>dhūmākulamabhūtsarvaṃ praṇaṣṭagrahatārakam // RKV_17.15 //</l>\n</lg>\n\n<lg>\n<l>jajvāla sahasā dīptaṃ bhūmaṇḍalamaśeṣataḥ /</l>\n<l>jvālāmālākulaṃ sarvamabhūdetaccarācaram // RKV_17.16 //</l>\n</lg>\n\n<l>saptadvīpasamudreṣu saritsu ca sarassu ca agniratti jagatsarvamājyāhutimivādhvare // RKV_17.17 //</l>\n\n<lg>\n<l>viśālatejasā dīptā mahājvālāsamākulāḥ /</l>\n<l>dadahur vai jagatsarvamādityā rudrasambhavāḥ // RKV_17.18 //</l>\n</lg>\n\n<lg>\n<l>ādityānāṃ raśmayaśca saṃspṛṣṭā vai parasparam /</l>\n<l>evaṃ dadāha bhagavāṃstrailokyaṃ sacarācaram // RKV_17.19 //</l>\n</lg>\n\n<lg>\n<l>saptadvīpapramāṇastu so 'gnirbhūtvā maheśvaraḥ /</l>\n<l>saptadvīpasamudrāntāṃ nirdadāha vasuṃdharām // RKV_17.20 //</l>\n</lg>\n\n<lg>\n<l>sumerumandarāntāṃ ca nirdahur vasudhāṃ tadā /</l>\n<l>bhittvā tu saptapātālaṃ nāgalokaṃ tato 'dahat // RKV_17.21 //</l>\n</lg>\n\n<lg>\n<l>bhūmyadhaḥ saptapātālānnirdahaṃstārakaiḥ saha /</l>\n<l>cacārāgniḥ samantāttu nirdahanvai yudhiṣṭhira // RKV_17.22 //</l>\n</lg>\n\n<lg>\n<l>dhamyamāna ivāṅgārair loharātrir iva jvalan /</l>\n<l>tathā tatprājvalatsarvaṃ saṃvartāgnipradīpitam // RKV_17.23 //</l>\n</lg>\n\n<lg>\n<l>nirvṛkṣā nistṛṇā bhūmir nirnirjharasaraḥ sarit /</l>\n<l>viśīrṇaśailaśṛṅgaughā kūrmapṛṣṭhopamābhavat // RKV_17.24 //</l>\n</lg>\n\n<lg>\n<l>jvālāmālākulaṃ kṛtvā jagatsarvaṃ cidāmakam /</l>\n<l>mahārūpadharo rudro vyatiṣṭhata maheśvaraḥ // RKV_17.25 //</l>\n</lg>\n\n<lg>\n<l>samātṛgaṇabhūyiṣṭhā sayakṣoragarākṣasā /</l>\n<l>tato devī mahādevaṃ viveśa harilocanā // RKV_17.26 //</l>\n</lg>\n\n<lg>\n<l>nirvāṇaṃ paramāpannā śānteva śikhinaḥ śikhā /</l>\n<l>jagatsarvaṃ hi nirdagdhaṃ tribhirlokaiḥ sahānagha // RKV_17.27 //</l>\n</lg>\n\n<lg>\n<l>rudraprasādānmuktvā māṃ narmadāṃ cāpyayonijām /</l>\n<l>yugānāmayutaṃ devo mayā cādya bubhakṣaṇāt // RKV_17.28 //</l>\n</lg>\n\n<lg>\n<l>purā hyārādhitaḥ śūlī tenāhamajarāmaraḥ /</l>\n<l>aghamarṣaṇaghoraṃ ca vāmadevaṃ ca tryambakam // RKV_17.29 //</l>\n</lg>\n\n<lg>\n<l>ṛṣabhaṃ trisuparṇaṃ ca durgāṃ sāvitrameva ca /</l>\n<l>bṛhadāraṇyakaṃ caiva bṛhatsāma tathottaram // RKV_17.30 //</l>\n</lg>\n\n<lg>\n<l>raudrīṃ paramagāyatrīṃ śivopaniṣadaṃ tathā /</l>\n<l>yathā pratirathaṃ sūktaṃ japtvā mṛtyuṃjayaṃ tathā // RKV_17.31 //</l>\n</lg>\n\n<lg>\n<l>saritsāgaraparyantā vasudhā bhasmasātkṛtā /</l>\n<l>varjayitvā mahābhāgāṃ narmadāmamṛtopamām // RKV_17.32 //</l>\n</lg>\n\n<lg>\n<l>mahendro malayaḥ sahyo hemakūṭo 'tha mālyavān /</l>\n<l>vindhyaśca pāriyātraśca saptaite kulaparvatāḥ // RKV_17.33 //</l>\n</lg>\n\n<lg>\n<l>dvādaśādityanirdagdhāḥ śailāḥ śīrṇaśilāḥ pṛthak /</l>\n<l>bhasmībhūtāstu dṛśyante na naṣṭā narmadā tadā // RKV_17.34 //</l>\n</lg>\n\n<lg>\n<l>himavānhemakūṭaśca niṣadho gandhamādanaḥ /</l>\n<l>mālyavāṃśca giriśreṣṭho nīlaḥ śveto 'tha śṛṅgavān // RKV_17.35 //</l>\n</lg>\n\n<lg>\n<l>ete parvatarā jāno devagandharvasevitāḥ /</l>\n<l>yugāntāgnivinirdagdhāḥ sarve śīrṇamahāśilāḥ // RKV_17.36 //</l>\n</lg>\n\n<lg>\n<l>evaṃ mayā purā dṛṣṭo yugānte sarvasaṃkṣayaḥ /</l>\n<l>varjayitvā mahāpuṇyāṃ narmadāṃ nṛpasattama // RKV_17.37 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye dvādaśādityarūpeṇa jagatsaṃharaṇavarṇanaṃ nāma saptadaśo 'dhyāyaḥ ||</p>\n\n<p>RKV adhyāya 18</p>\n\n<lg>\n<l>śrīmārkaṇḍeya uvāca:</l>\n<l>nirdagdhe 'smiṃstato loke sūryairīśvarasambhavaiḥ /</l>\n<l>saptabhiścārṇavaiḥ śuṣkairdvīpaiḥ saptabhireva ca // RKV_18.1 //</l>\n</lg>\n\n<lg>\n<l>tato mukhāt tasya ghanā maholbaṇā niścerurindrāyudhatulyarūpāḥ /</l>\n<l>ghorāḥ payodā jagadandhakāraṃ kurvanta īśānavaraprayuktāḥ // RKV_18.2 //</l>\n</lg>\n\n<lg>\n<l>nīlotpalābhāḥ kvacidaṃjanābhā gokṣīrakundendunibhāśca kecit /</l>\n<l>mayūracandrākṛtayas tathā 'nye kecidvidhūmānalasaprabhāśca // RKV_18.3 //</l>\n</lg>\n\n<lg>\n<l>kecinmahāparvatakalparūpāḥ kecinmahāmīnakulopamāśca /</l>\n<l>kecidgajendrākṛtayaḥ surūpāḥ kecinmahākūṭanibhāḥ payodāḥ // RKV_18.4 //</l>\n</lg>\n\n<lg>\n<l>calattaraṅgormisamānarūpā mahāpurodhānanibhāśca kecit /</l>\n<l>sagopurāṭṭālakasaṃnikāśāḥ savidyudulkāśanimaṇḍitāntāḥ // RKV_18.5 //</l>\n</lg>\n\n<lg>\n<l>samāvṛtāṅgaḥ sa babhūva devaḥ saṃvartakonāma gaṇaḥ sa raudraḥ /</l>\n<l>pravarṣamāṇo jagadapramāṇamekārṇavaṃ sarvamidaṃ cakāra // RKV_18.6 //</l>\n</lg>\n\n<lg>\n<l>tato mahāmeghavivardhamānam īśānam indrāśanibhir vṛtāṅgam /</l>\n<l>dadarśa nāhaṃ bhayavihvalāṅgo gaṅgājalaughaiśca samāvṛtāṅgaḥ // RKV_18.7 //</l>\n</lg>\n\n<lg>\n<l>gajāḥ punaścaiva punaḥ pibanto jagat samantāt paridahyamānam /</l>\n<l>āpūritaṃ caiva jagat samantāt sarvaiśca tairjagmuradarśanaṃ ca te // RKV_18.8 //</l>\n</lg>\n\n<lg>\n<l>mahārṇavāḥ sapta sarāṃsi dvīpā nadyo 'tha sarvā atha bhūrbhuvaśca /</l>\n<l>āpūryamāṇāḥ salilaughajālair ekārṇavaṃ sarvamidaṃ babhūva // RKV_18.9 //</l>\n</lg>\n\n<lg>\n<l>na dṛśyate kiṃcidaho carācaraṃ niragnicandrārkamaye 'pi loke /</l>\n<l>praṇaṣṭanakṣatratamo'ndhakāre praśāntavātāstamitaikanīḍeḥ // RKV_18.10 //</l>\n</lg>\n\n<lg>\n<l>mahājalaughe 'sya viśuddhasattvā stutirmayā bhūpa kṛtā tadānīm /</l>\n<l>tato'hamityeva vicintayānaḥ śaraṇyam ekaṃ kva nu yāmi śāntam // RKV_18.11 //</l>\n</lg>\n\n<lg>\n<l>smarāmi devaṃ hṛdi cintayitvā prabhuṃ śaraṇyaṃ jalasaṃniviṣṭaḥ /</l>\n<l>namāmi devaṃ śaraṇaṃ prapadye dhyānaṃ ca tasyeti kṛtaṃ mayā ca // RKV_18.12 //</l>\n</lg>\n\n<lg>\n<l>dhyātvā tato 'haṃ salilaṃ tatāra tasya prasādādavimūḍhacetāḥ /</l>\n<l>glāniḥ śramaścaiva mama praṇaṣṭau devyāḥ prasādena narendraputra // RKV_18.13 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmyavarṇanaṃ nāmāṣṭādaśo 'dhyāyaḥ ||</p>\n\n<p>RKV adhyāya 19</p>\n\n<lg>\n<l>śrīmārkaṇḍeya uvāca:</l>\n<l>tatastvekārṇave tasmin mumūrṣurahamāturaḥ /</l>\n<l>kākūcchvāsastaraṃstoyaṃ bāhubhyāṃ nṛpasattama // RKV_19.1 //</l>\n</lg>\n\n<lg>\n<l>śṛṇomyarṇavamadhyastho niḥśabdastimite tadā /</l>\n<l>ambhoravamanaupamyaṃ diśo daśa vinādinam // RKV_19.2 //</l>\n</lg>\n\n<lg>\n<l>haṃsakudendusaṃkāśāṃ hāragokṣīrapāṇḍurām /</l>\n<l>nānāratnavicitrāṅgīṃ svarṇaśṛṅgāṃ manoramām // RKV_19.3 //</l>\n</lg>\n\n<lg>\n<l>suraiḥ pravālakamayairlāṅguladhvajaśobhitām /</l>\n<l>pralambaghoṇāṃ nardantīṃ khurair arṇavagāhinīm // RKV_19.4 //</l>\n</lg>\n\n<lg>\n<l>gāṃ dadarśāhamudvigno māmevābhimukhīṃ sthitām /</l>\n<l>kiṃkiṇījālamuktābhiḥ svarṇaghaṇṭāsamāvṛtām // RKV_19.5 //</l>\n</lg>\n\n<lg>\n<l>tasyāścaraṇavikṣepaiḥ sarvamekārṇavaṃ jalam /</l>\n<l>vikṣiptaphenapuñjaughairnṛtyantīva samaṃ tataḥ // RKV_19.6 //</l>\n</lg>\n\n<lg>\n<l>rarāsa salilotkṣepaiḥ kṣobhayantī mahārṇavam /</l>\n<l>sā māmāha mahābhāga ślakṣṇagambhīrayā girā // RKV_19.7 //</l>\n</lg>\n\n<lg>\n<l>mā bhaiṣīr vatsa vatseti mṛtyustava na vidyate /</l>\n<l>mahādevaprasādena na mṛtyus te mamāpi ca // RKV_19.8 //</l>\n</lg>\n\n<lg>\n<l>mamāśrayasva lāṅgūlaṃ tvāmatastārayāmyaham /</l>\n<l>ghorād asmād bhayād vipra yāvat saṃplavate jagat // RKV_19.9 //</l>\n</lg>\n\n<lg>\n<l>kṣuttṛṣāpratighātārthaṃ stanau me tvaṃ pibasva ha /</l>\n<l>payo 'mṛtāśrayaṃ divyaṃ tatpītvā nirvṛto bhava // RKV_19.10 //</l>\n</lg>\n\n<lg>\n<l>tasyāstadvacanaṃ śrutvā harṣātpīto mayā stanaḥ /</l>\n<l>na kṣuttṛṣā pītamātre stane mahyaṃ tadābhavat // RKV_19.11 //</l>\n</lg>\n\n<lg>\n<l>divyaṃ prāṇabalaṃ jajñe samudraplavanakṣamam /</l>\n<l>tatastāṃ pratyuvācedaṃ kā tvamekārṇavīkṛte // RKV_19.12 //</l>\n</lg>\n\n<lg>\n<l>bhramase brūhi tattvena vismayo me mahānhṛdi /</l>\n<l>bhramato 'tra mamārtasya mumūrṣoḥ prahatasya // RKV_19.13 //</l>\n</lg>\n\n<l>tvaṃ hi me śaraṇaṃ jātā bhāgyaśeṣeṇa suvrate // RKV_19.14 //</l>\n\n<lg>\n<l>gauruvāca:</l>\n<l>kimahaṃ vismṛtā tubhyaṃ viśvarūpā maheśvarī /</l>\n<l>narmadā dharmadā nḥṇāṃ svargaśarmabalapradā // RKV_19.15 //</l>\n</lg>\n\n<lg>\n<l>dṛṣṭvā tvāṃ sīdamānaṃ tu rudreṇāhaṃ visarjitā /</l>\n<l>taṃ dvijaṃ tārayasvārye mā prāṇāṃstyajatāṃ jale // RKV_19.16 //</l>\n</lg>\n\n<lg>\n<l>gorūpeṇa vibhorvākyāttvatsakāśamihāgatā /</l>\n<l>mā mṛṣāvacanaḥ śambhurbhavediti ca satvarā // RKV_19.17 //</l>\n</lg>\n\n<lg>\n<l>evamuktastayāhaṃ tu indrāyudhanibhaṃ śubham /</l>\n<l>lāṅgūlamavyayaṃ jñātvā bhujābhyām avalambitaḥ // RKV_19.18 //</l>\n</lg>\n\n<lg>\n<l>tato 'taraṃ taṃ jaladhiṃ lāṅgūladhvajamāśritaḥ /</l>\n<l>asau devo mahādeva iti māṃ pratyabhāṣata // RKV_19.19 //</l>\n</lg>\n\n<lg>\n<l>tato yugasahasrāntam ahaṃ kālaṃ tayā saha /</l>\n<l>vyacaraṃ vai tamobhūte sarvataḥ salilāvṛte // RKV_19.20 //</l>\n</lg>\n\n<lg>\n<l>mahārṇave tatas tasmin bhramangoḥ pucchamāśritaḥ /</l>\n<l>nirvāte cāndhakāre ca nirāloke nirāmaye // RKV_19.21 //</l>\n</lg>\n\n<lg>\n<l>akasmāt salile tasminnatasīpuṣpasannibham /</l>\n<l>vibhinnāṃjanasaṅkāśamākāśamiva nirmalam // RKV_19.22 //</l>\n</lg>\n\n<lg>\n<l>nīlotpaladalaśyāmaṃ pītavāsasamavyayam /</l>\n<l>kirīṭenārkavarṇena vidyudvidyotakāriṇā // RKV_19.23 //</l>\n</lg>\n\n<lg>\n<l>bhrājamānena śirasā khamivātyantarūpiṇam /</l>\n<l>kuṇḍaloddhaṣṭagallaṃ tu hāroddyotitavakṣasam // RKV_19.24 //</l>\n</lg>\n\n<lg>\n<l>jāmbūnadamayair divyair bhūṣaṇair upaśobhitam /</l>\n<l>nāgopadhānaśayanaṃ sahasrādityavarcasam // RKV_19.25 //</l>\n</lg>\n\n<lg>\n<l>anekabāhūrudharaṃ naikavaktraṃ manoramam /</l>\n<l>suptamekārṇave vīraṃ sahasrākṣaśirodharam // RKV_19.26 //</l>\n</lg>\n\n<lg>\n<l>jaṭājūṭena mahatā sphuradvidyutsamārciṣā /</l>\n<l>ekārṇavaṃ jagatsarvaṃ vyāpya devaṃ vyavasthitam // RKV_19.27 //</l>\n</lg>\n\n<lg>\n<l>grasitvā śaṅkaraḥ sarvaṃ sadevāsuramānavam /</l>\n<l>prapaśyāmyahamīśānaṃ suptamekārṇave prabhum // RKV_19.28 //</l>\n</lg>\n\n<lg>\n<l>sarvavyāpinamavyaktamanantaṃ viśvatomukham /</l>\n<l>tasya pādatalābhyāśe svarṇakeyūramaṇḍitām // RKV_19.29 //</l>\n</lg>\n\n<lg>\n<l>viśvarūpāṃ mahābhāgāṃ viśvamāyāvadhāriṇīm /</l>\n<l>śrīmayīṃ hrīmayīṃ devīṃ dhīmayīṃ vāṅmayīṃ śivām // RKV_19.30 //</l>\n</lg>\n\n<lg>\n<l>siddhiṃ kīrtiṃ ratiṃ brāhmīṃ kālarātrimayonijām /</l>\n<l>tām evāhaṃ tadātyantamīśvarāntikamāsthitām // RKV_19.31 //</l>\n</lg>\n\n<l>adrākṣaṃ candravadanāṃ dhṛtiṃ sarveśvarīmumām // RKV_19.32 //</l>\n\n<lg>\n<l>śāntaṃ prasuptaṃ navahemavarṇamumāsahāyaṃ bhagavantamīśam /</l>\n<l>tamovṛtaṃ puṇyatamaṃ vīraṣṭhaṃ pradakṣiṇīkṛtya namaskaromi // RKV_19.33 //</l>\n</lg>\n\n<lg>\n<l>tataḥ prasuptaḥ sahasā vibuddho rātrikṣaye devavaraḥ svabhāvāt /</l>\n<l>vikṣobhayan bāhubhir arṇavāmbho jagatpraṇaṣṭaṃ salile vimṛśya // RKV_19.34 //</l>\n</lg>\n\n<lg>\n<l>kiṃ kāryamityeva vicintayitvā vārāharūpo 'bhavadadbhutāṅgaḥ /</l>\n<l>mahāghanāmbhodharatulyavarcāḥ pralambamālāmbaraniṣkamālī // RKV_19.35 //</l>\n</lg>\n\n<lg>\n<l>saśaṅkhacakrāsidharaḥ kirīṭī savedavedāṅgamayo mahātmā /</l>\n<l>trailokyanirmāṇakaraḥ purāṇo devatrayīrūpadharaśca kārye // RKV_19.36 //</l>\n</lg>\n\n<lg>\n<l>sa eva rudraḥ sa jagajjahāra sṛṣṭyarthamīśaḥ prapitāmaho 'bhūt /</l>\n<l>saṃrakṣaṇārthaṃ jagataḥ sa eva hariḥ sucakrāsigadābjapāṇiḥ // RKV_19.37 //</l>\n</lg>\n\n<lg>\n<l>teṣāṃ vibhāgo na hi kartumarho mahātmanām ekaśarīrabhājām /</l>\n<l>mīmāṃsāhetvarthaviśeṣatarkair yasteṣu kuryāt pravibhedam ajñaḥ // RKV_19.38 //</l>\n</lg>\n\n<lg>\n<l>sa yāti ghoraṃ narakaṃ krameṇa vibhāgakṛddveṣamatirdurātmā /</l>\n<l>yā yasya bhaktiḥ sa tayaiva nūnaṃ dehaṃ tyajan svaṃ hyamṛtatvameti // RKV_19.39 //</l>\n</lg>\n\n<lg>\n<l>saṃmohayan mūrtibhir atra lokaṃ sraṣṭā ca goptā kṣayakṛtsa devaḥ /</l>\n<l>tasmān na mohātmakamāviśeta dveṣaṃ na kuryāt pravibhinnamūrtiḥ // RKV_19.40 //</l>\n</lg>\n\n<lg>\n<l>vārāhamīśānavaro 'pyato 'sau rūpaṃ samāsthāya jagadvidhātā /</l>\n<l>naṣṭe triloke 'rṇavatoyamagne vimārgitoyaughamaye 'ntarātmā // RKV_19.41 //</l>\n</lg>\n\n<lg>\n<l>bhittvārṇavaṃ toyamathāntarasthaṃ viveśa pātālatalaṃ kṣaṇena /</l>\n<l>jale nimagnāṃ dharaṇīṃ samastāṃ samaspṛśatpaṅkajapatranetrām // RKV_19.42 //</l>\n</lg>\n\n<lg>\n<l>viśīrṇaśailopalaśṛṅgakūṭāṃ vasuṃdharāṃ tāṃ pralaye pralīnām /</l>\n<l>daṃṣṭraikayā viṣṇuratulyasāhasaḥ samuddadhāra svayameva devaḥ // RKV_19.43 //</l>\n</lg>\n\n<lg>\n<l>sā tasya daṃṣṭrāgravilambitāṅgī kailāsaśṛṅgāgragateva jyotsnā /</l>\n<l>vibhrājate sāpyasamānamūrtiḥ śaśāṅkaśṛṅge ca taḍidvilagnā // RKV_19.44 //</l>\n</lg>\n\n<lg>\n<l>tāmujjahārārṇavatoyamagnāṃ karī nimagnāmiva hastinīṃ haṭhāt /</l>\n<l>nāvaṃ viśīrṇāmiva toyamadhyād udīrṇasattvo 'nupamaprabhāvaḥ // RKV_19.45 //</l>\n</lg>\n\n<lg>\n<l>sa tāṃ samuttārya mahājalaughāt samudramāryo vyabhajatsamastam /</l>\n<l>mahārṇaveṣveva mahārṇavāmbho nikṣepayāmāsa punarnadīṣu // RKV_19.46 //</l>\n</lg>\n\n<lg>\n<l>śīrṇāṃśca śailānsa cakāra bhūyo dvīpānsamastāṃśca tathārṇavāṃśca /</l>\n<l>śailopalairye vicitāḥ samantācchiloccayāṃstānsa cakāra kalpe // RKV_19.47 //</l>\n</lg>\n\n<lg>\n<l>anekarūpaṃ pravibhajya dehaṃ cakāra devendragaṇānsamastān /</l>\n<l>mukhācca vahnirmanasaśca candraścakṣośca sūryaḥ sahasā babhūva // RKV_19.48 //</l>\n</lg>\n\n<lg>\n<l>jajñe 'tha tasyeśvarayogamūrteḥ pradhyāyamānasya surendrasaṅghaḥ /</l>\n<l>vedāśca yajñāśca tathaiva varṇās tathā hi sarvauṣadhayo rasāśca // RKV_19.49 //</l>\n</lg>\n\n<lg>\n<l>jagatsamastaṃ manasā babhūva yatsthāvaraṃ kiṃcidihāṇḍajaṃ vā /</l>\n<l>jarāyujaṃ svedajam udbhijjaṃ vā yat kiṃcid ā kīṭapipīlakādyam // RKV_19.50 //</l>\n</lg>\n\n<lg>\n<l>tato vijajñe manasā kṣaṇena anekarūpāḥ sahasā maheśā /</l>\n<l>cakāra yanmūrtibhir avyayātmā aṣṭābhir āviśya punaḥ sa tatra // RKV_19.51 //</l>\n</lg>\n\n<lg>\n<l>līlāṃ cakārātha samṛddhatejā ato 'tra me paśyata eva viprāḥ /</l>\n<l>teṣāṃ mayā darśanameva sarvaṃ yāvanmuhūrtātsamakāri bhūpa // RKV_19.52 //</l>\n</lg>\n\n<lg>\n<l>kṛtvā tvaśeṣaṃ kila līlayaiva sa devadevo jagatāṃ vidhātā /</l>\n<l>sarvatradṛksarvaga eva devo jagāma cādarśanamādikartā // RKV_19.53 //</l>\n</lg>\n\n<lg>\n<l>yattanmuhūrtādiha nāmarūpaṃ tāvat prapaśyāmi jagattathaiva /</l>\n<l>dvīpaiḥ samudrair abhisaṃvṛtaṃ hi nakṣatratārādivimānakīrṇam // RKV_19.54 //</l>\n</lg>\n\n<lg>\n<l>viyatpayodagrahacakracitraṃ nānāvidhaiḥ prāṇigaṇair vṛtaṃ ca /</l>\n<l>tāṃ vai na paśyāmi mahānubhāvāṃ gorūpiṇīṃ sarvasureśvarīṃ ca // RKV_19.55 //</l>\n</lg>\n\n<lg>\n<l>kva sāṃprataṃ seti vicintya rājanvibhrāntacittastvabhavaṃ tadaiva /</l>\n<l>diśo vibhāgānavalokayān ṛte punastāṃ kathamīśvarāṅgīm // RKV_19.56 //</l>\n</lg>\n\n<lg>\n<l>paśyāmi tāmatra punaśca śubhrāṃ mahābhranīlāṃ śuciśubhratoyām /</l>\n<l>vṛkṣairanekairupaśobhitāṅgīṃ gajaisturaṅgairvihagairvṛtāṃ ca // RKV_19.57 //</l>\n</lg>\n\n<lg>\n<l>yathā purātīramupetya devyāḥ samāsthitaścāpyamarakaṇṭake tu /</l>\n<l>tathaiva paśyāmi sukhopaviṣṭa ātmānam avyagramavāptasaukhyam // RKV_19.58 //</l>\n</lg>\n\n<lg>\n<l>tathaiva puṇyā malatoyavāhāṃ dṛṣṭvā punaḥ kalpaparikṣaye 'pi /</l>\n<l>ambām ivāryām anukampamānām akṣīṇatoyāṃ virujāṃ viśokaḥ // RKV_19.59 //</l>\n</lg>\n\n<lg>\n<l>evaṃ mahatpuṇyatamaṃ ca kalpaṃ paṭhanti śṛṇvanti ca ye dvijendrāḥ /</l>\n<l>mahāvarāhasya maheśvarasya dine dine te vimalā bhavanti // RKV_19.60 //</l>\n</lg>\n\n<lg>\n<l>aśubhaśatasahasraṃ te vidhūya prapannāstridivamamarajuṣṭaṃ siddhagandharvayuktam /</l>\n<l>vimalaśaśinibhābhiḥ sarva evāpsarobhiḥ saha vividhavilāsaiḥ svargasaukhyaṃ labhante // RKV_19.61 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye vārāhakalpavṛttāntavarṇanaṃ nāmaikonaviṃśo 'dhyāyaḥ ||</p>\n\n<p>RKV adhyāya 20</p>\n\n<lg>\n<l>yudhiṣṭhira uvāca:</l>\n<l>śrutā me vividhā dharmāḥ saṃhārāstvatprasādataḥ /</l>\n<l>kṛtā devena sarveṇa ye ca dṛṣṭāstvayānagha // RKV_20.1 //</l>\n</lg>\n\n<lg>\n<l>sāmprataṃ śrotumicchāmi prabhāvaṃ śārṅgadhanvanaḥ /</l>\n<l>tvayānubhūtaṃ viprendra tanme tvaṃ vaktumarhasi // RKV_20.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>ataḥ paraṃ pravakṣyāmi prajāsaṃhāralakṣaṇam /</l>\n<l>yaccihnaṃ dṛśyate tatra yathā kalpo vidhīyate // RKV_20.3 //</l>\n</lg>\n\n<lg>\n<l>ulkāpātāḥ sanirghātā bhūmikampastathaiva ca /</l>\n<l>patate pāṃśuvarṣaṃ ca nirghoṣaścaiva dāruṇaḥ // RKV_20.4 //</l>\n</lg>\n\n<lg>\n<l>yakṣakinnaragandharvāḥ piśācoragarākṣasāḥ /</l>\n<l>sarve te pralayaṃ yānti yugānte samupasthite // RKV_20.5 //</l>\n</lg>\n\n<lg>\n<l>parvatāḥ sāgarā nadyaḥ sarāṃsi vividhāni ca /</l>\n<l>vṛkṣāḥ śeṣaṃ samāyānti vallījātaṃ tṛṇāni ca // RKV_20.6 //</l>\n</lg>\n\n<lg>\n<l>evaṃ hi vyākulībhūte sarvauṣadhijalojjhite /</l>\n<l>kāṣṭhabhūte tu saṃjāte trailokye sacarācare // RKV_20.7 //</l>\n</lg>\n\n<lg>\n<l>yāvatpaśyāmi madhyāhne snānakāla upasthite /</l>\n<l>trailokyaṃ jvalanākāraṃ durnirīkṣaṃ durāsadam // RKV_20.8 //</l>\n</lg>\n\n<lg>\n<l>dvau sūryau pūrvatastāta paścimottarayostathā /</l>\n<l>tathaiva dakṣiṇe dvau ca sūryau dṛṣṭau pratāpinau // RKV_20.9 //</l>\n</lg>\n\n<lg>\n<l>dvau sūryau nāgalokasthau madhye dvau gaganasya ca /</l>\n<l>ityete dvādaśādityāstapante sarvato diśam // RKV_20.10 //</l>\n</lg>\n\n<lg>\n<l>pṛthivīmadahansarvāṃ saśailavanakānanām /</l>\n<l>nādagdhaṃ dṛśyate kiṃcidṛte revāṃ ca māṃ tathā // RKV_20.11 //</l>\n</lg>\n\n<lg>\n<l>pṛthivyāṃ dahyamānāyāṃ havirgandhaśca jāyate /</l>\n<l>tato me śuṣyate gātraṃ tṛṣāpyevaṃ durāsadā // RKV_20.12 //</l>\n</lg>\n\n<lg>\n<l>na hi vindāmi pānīyaṃ śoṣitaṃ ca divākaraiḥ /</l>\n<l>yāvatkamaṇḍaluṃ vīkṣe śuṣkaṃ tatrāpi tajjalam // RKV_20.13 //</l>\n</lg>\n\n<lg>\n<l>tato 'haṃ śokasaṃtapto viśeṣātkṣuttṛṣārditaḥ /</l>\n<l>utpapāta kṣiterūrdhvaṃ paśyamāno divaṃ prati // RKV_20.14 //</l>\n</lg>\n\n<lg>\n<l>tāvatpaśyāmi gagane gṛhaṃ śṛṅgārabhūṣitam /</l>\n<l>tatastajjñātukāmo 'haṃ prasthito rājasattama // RKV_20.15 //</l>\n</lg>\n\n<lg>\n<l>prākāreṇa vicitreṇa kapāṭārgalabhūṣitam /</l>\n<l>vicitraśikharopetaṃ dvāradeśamupāgataḥ // RKV_20.16 //</l>\n</lg>\n\n<lg>\n<l>ṣaḍaśītisahasrāṇi yojanānāṃ samucchraye /</l>\n<l>tadardhaṃ tu pṛthaktvena kāñcanaṃ ratnabhūṣitam // RKV_20.17 //</l>\n</lg>\n\n<lg>\n<l>tatra madhye parāṃ śayyāṃ paśyāmi nṛpasattama /</l>\n<l>śayyopari śayānaṃ tu puruṣaṃ divyamūrdhajam // RKV_20.18 //</l>\n</lg>\n\n<lg>\n<l>vikuñcitāgrakeśāntaṃ samastaṃ yojanāyatam /</l>\n<l>mukuṭena vicitreṇa dīptikāntena śobhitam // RKV_20.19 //</l>\n</lg>\n\n<lg>\n<l>śyāmaṃ kamalapatrābhaṃ suprabhaṃ ca sunāsikam /</l>\n<l>siṃhāsyamāyatabhujaṃ gallaśmaśruvarāṅkitam // RKV_20.20 //</l>\n</lg>\n\n<lg>\n<l>trivalībhaṅgasubhagaṃ karṇakuṇḍalabhūṣitam /</l>\n<l>viśālābhaṃ supīnāṅgaṃ pārśvasvāvartabhūṣitam // RKV_20.21 //</l>\n</lg>\n\n<lg>\n<l>śobhitaṃ kaṭibhāgena vibhaktaṃ jānujaṅghayoḥ /</l>\n<l>padmāṅkitatalaṃ devam ātāmrasunakhāṅgulim // RKV_20.22 //</l>\n</lg>\n\n<lg>\n<l>meghanādasugambhīraṃ sarvāvayavasundaram /</l>\n<l>śayyāmadhyagataṃ devamapaśyaṃ puruṣottamam // RKV_20.23 //</l>\n</lg>\n\n<lg>\n<l>śaṅkhacakragadāpāṇiṃ śayānaṃ dakṣiṇena tu /</l>\n<l>akṣasūtrodyatakaraṃ sūryāyutasamaprabham // RKV_20.24 //</l>\n</lg>\n\n<lg>\n<l>taṃ dṛṣṭvā bhaktimāndevaṃ stotukāmo vyavasthitaḥ /</l>\n<l>jayeśa jaya vāgīśa jaya divyāṅgabhūṣaṇa // RKV_20.25 //</l>\n</lg>\n\n<lg>\n<l>jaya devapate śrīmansākṣādbrahma sanātana /</l>\n<l>tava lokāḥ śarīrasthāstvaṃ gatiḥ parameśvara // RKV_20.26 //</l>\n</lg>\n\n<lg>\n<l>tvadādhārā hi deveśa sarve lokā vyavasthitāḥ /</l>\n<l>tvaṃ śreṣṭhaḥ sarvasattvānāṃ tvaṃ kartā dharaṇīdharaḥ // RKV_20.27 //</l>\n</lg>\n\n<lg>\n<l>tvaṃ hautram agnihotrāṇāṃ sūtramantrastvameva ca /</l>\n<l>gokarṇaṃ bhadrakarṇaṃ ca tvaṃ ca māheśvaraṃ padam // RKV_20.28 //</l>\n</lg>\n\n<lg>\n<l>tvaṃ kīrtiḥ sarvakīrtīnāṃ dainyapāpapraṇāśinī /</l>\n<l>tvaṃ naimiṣaṃ kurukṣetraṃ tvaṃ ca viṣṇupadaṃ param // RKV_20.29 //</l>\n</lg>\n\n<lg>\n<l>tvayā tu līlayā deva padākrāntā ca medinī /</l>\n<l>tvayā baddho balirdeva tvayendrasya padaṃ kṛtam // RKV_20.30 //</l>\n</lg>\n\n<lg>\n<l>tvaṃ kalirdvāparaṃ deva tretā kṛtayugaṃ tathā /</l>\n<l>pralambadamanaśca tvaṃ sraṣṭā tvaṃ ca vināśakṛt // RKV_20.31 //</l>\n</lg>\n\n<lg>\n<l>tvayā vai dhāryate lokāstvaṃ kālaḥ sarvasaṃkṣayaḥ /</l>\n<l>tvayā hi deva sṛṣṭāstāḥ sarvā vai devayonayaḥ // RKV_20.32 //</l>\n</lg>\n\n<lg>\n<l>tvaṃ panthāḥ sarvalokānāṃ tvaṃ ca mokṣaḥ parā gatiḥ /</l>\n<l>brahmā tvadudbhavo devo rajorūpaḥ sanātanaḥ /</l>\n<l>rudraḥ krodhodbhavo 'pyevaṃ tvaṃ ca sattve vyavasthitaḥ // RKV_20.33 //</l>\n</lg>\n\n<lg>\n<l>etaccarācaraṃ deva krīḍanārthaṃ tvayā kṛtam /</l>\n<l>evaṃ saṃtaptadehena stuto devo mayā prabhuḥ // RKV_20.34 //</l>\n</lg>\n\n<lg>\n<l>bhaktyā paramayā rājansarvabhūtapatiḥ prabhuḥ /</l>\n<l>stuvanvai tatra paśyāmi vāripūrṇāṃstato ghaṭān // RKV_20.35 //</l>\n</lg>\n\n<lg>\n<l>tato mayā vismṛtā yā tṛṣā sā vardhitā punaḥ /</l>\n<l>upāsarpaṃ tatastasya pārśvaṃ vai puruṣasya hi // RKV_20.36 //</l>\n</lg>\n\n<lg>\n<l>pānīyaṃ pātukāmena cintitaṃ ca mayā punaḥ /</l>\n<l>nāpaśyata hi māṃ caiṣa supto 'pi na ca budhyate // RKV_20.37 //</l>\n</lg>\n\n<lg>\n<l>yastu pāpena saṃmūḍhaḥ sukhaṃ suptaṃ prabodhayet /</l>\n<l>jāyate tasya pāpasya brahmahatyāphalaṃ mahat // RKV_20.38 //</l>\n</lg>\n\n<lg>\n<l>evaṃ saṃcintyamāne tu dvitīyo hyāgataḥ pumān /</l>\n<l>nekṣate jalpate kiṃcidvāmaskandhe mṛgājinī // RKV_20.39 //</l>\n</lg>\n\n<lg>\n<l>jaṭī kamaṇḍaludharo daṇḍī mekhalayā vṛtaḥ /</l>\n<l>bhasmonmṛditasarvāṅgo mahātejāstrilocanaḥ // RKV_20.40 //</l>\n</lg>\n\n<lg>\n<l>yāvat taṃ stotukāmo 'ham apaśyaṃ svacchacakṣuṣā /</l>\n<l>tāvat sarvāṅgasambhūtyāmahatyā rūpasampadā // RKV_20.41 //</l>\n</lg>\n\n<lg>\n<l>apaśyaṃ saṃvṛtāṃ nārīṃ sarvābharaṇabhūṣitām /</l>\n<l>dṛṣṭvā tāṃ patito bhūmau jayasveti bruvaṃstataḥ // RKV_20.42 //</l>\n</lg>\n\n<lg>\n<l>jaya rudrāṅgasambhūte jayavāhini sanātani /</l>\n<l>jaya kaumāri māhendri vaiṣṇavī vāruṇī tathā // RKV_20.43 //</l>\n</lg>\n\n<lg>\n<l>jaya kauberi sāvitri jaya dhātri varānane /</l>\n<l>tṛṣṇayā taptade hasya rakṣāṃ kuru carācare // RKV_20.44 //</l>\n</lg>\n\n<lg>\n<l>śrīdevyuvāca:</l>\n<l>prasannā vipraśārdūla tava vākyaiḥ suśobhanaiḥ /</l>\n<l>vartate mānase yatte mayā jñātaṃ dvijottama // RKV_20.45 //</l>\n</lg>\n\n<lg>\n<l>śṛṇu vipra mamāpyasti vratametatsudāruṇam /</l>\n<l>strīlaghutvānmayārabdhaṃ duṣkaraṃ mandamedhayā // RKV_20.46 //</l>\n</lg>\n\n<lg>\n<l>yadi bhāvī ca me putro dharmiṣṭho lokaviśrutaḥ /</l>\n<l>viprasya tu stanaṃ dattvā paścāddāsyāmi bālake // RKV_20.47 //</l>\n</lg>\n\n<lg>\n<l>sa me putraḥ samutpanno yathokto me mahāmune /</l>\n<l>stanaṃ piba tvaṃ viprendra yadi jīvitumicchasi // RKV_20.48 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>akāryametadviprāṇāṃ yastvimaṃ pibate stanam /</l>\n<l>punaścaivopanayanaṃ vratasiddhiṃ na gacchati // RKV_20.49 //</l>\n</lg>\n\n<lg>\n<l>brāhmaṇatvaṃ tribhirlokairdurlabhaṃ padmalocane /</l>\n<l>saṃskāraiḥ saṃskṛto vipro yaiśca jāyeta tacchṛṇu // RKV_20.50 //</l>\n</lg>\n\n<lg>\n<l>prathamaṃ caiva nārīṣu saṃskārair bījavāpatam /</l>\n<l>bījaprakṣepaṇādeva bījakṣepaḥ sa ucyate // RKV_20.51 //</l>\n</lg>\n\n<lg>\n<l>tadante ca mahābhāge garbhādhānaṃ dvitīyakam /</l>\n<l>puṃsavanaṃ tṛtīyaṃ tu sīmantaṃ ca caturthakam // RKV_20.52 //</l>\n</lg>\n\n<lg>\n<l>pañcamaṃ jātakarma syānnāma vai ṣaṣṭhamucyate /</l>\n<l>niṣkrāmaḥ saptamaścaiva hyannaprāśanamaṣṭamam // RKV_20.53 //</l>\n</lg>\n\n<lg>\n<l>navamaṃ vai cūḍakarma daśamaṃ mauñjibandhanam /</l>\n<l>aiṣikaṃ dārvikaṃ caiva saumikaṃ bhaumikaṃ tathā // RKV_20.54 //</l>\n</lg>\n\n<lg>\n<l>patnīsaṃyojanaṃ cānyaddaivakarma tataḥ param /</l>\n<l>mānuṣyaṃ pitṛkarma syāddaśamāṣṭāsu śobhane // RKV_20.55 //</l>\n</lg>\n\n<l>bhūtaṃ bhavyaṃ tatheṣṭaṃ ca pārvaṇaṃ ca tataḥ param // RKV_20.56 //</l>\n\n<lg>\n<l>śrāddhaṃ śrāvaṇyāmāgrayaṇaṃ ca caitrāśvayujyāṃ daśapaurṇamāsyām /</l>\n<l>nirūḍhapaśusavanasautrāmaṇyagniṣṭomātyagniṣṭomāḥ // RKV_20.57 //</l>\n</lg>\n\n<lg>\n<l>ṣoḍaṣīvājapeyātirātrāptoryāmodaśavājapeyāḥ /</l>\n<l>sarvabhūteṣu kṣāntiranasūyā śaucamaṅgalam akārpaṇyam aspṛheti // RKV_20.58 //</l>\n</lg>\n\n<l>ebhir aṣṭacatvāriṃśadbhiḥ saṃskāraiḥ saṃkṛto brāhmaṇo bhavati // RKV_20.59 //</l>\n\n<lg>\n<l>evaṃ jñātvā mahābhāge na tu māṃ pātumarhasi /</l>\n<l>śiśupeyaṃ stanaṃ bhadre kathaṃ vai madvidhaḥ pibet // RKV_20.60 //</l>\n</lg>\n\n<l>mamaitadvacanaṃ śrutvā nārī vacanamabravīt // RKV_20.61 //</l>\n\n<lg>\n<l>yadi tvaṃ na pibeḥ stanyaṃ payo bālo mariṣyati /</l>\n<l>śrūyate triṣu lokeṣu vedeṣu ca smṛtiṣvapi /</l>\n<l>mucyate sarvapāpebhyo bhrūṇahatyā na muñcati // RKV_20.62 //</l>\n</lg>\n\n<lg>\n<l>bhavitrī tava hatyā ca mahābhāgavataḥ punaḥ /</l>\n<l>janmāni ca śatānyaṣṭau kliśyate bhrūṇahatyayā // RKV_20.63 //</l>\n</lg>\n\n<lg>\n<l>mṛtaḥ śunatvaṃ cāpnoti varṣāṇāṃ tu śatatrayam /</l>\n<l>tatastasya kṣaye jāte kākayoniṃ vrajetpunaḥ // RKV_20.64 //</l>\n</lg>\n\n<lg>\n<l>tatrāpi ca śatānyaṣṭau kliśyate pāpakarmaṇi /</l>\n<l>varāho daśa janmāni tadante jāyate kṛmiḥ // RKV_20.65 //</l>\n</lg>\n\n<lg>\n<l>tataścārohiṇīṃ prāpya gogajāśvanṛjanmabhāk /</l>\n<l>śrūyate śrutiśāstreṣu vedeṣu ca paraṃtapa // RKV_20.66 //</l>\n</lg>\n\n<lg>\n<l>sarvapāpādhikaṃ pāpaṃ bālahatyā dvijottama /</l>\n<l>bālahatyāyuto vipraḥ pacyate narake dhruvam // RKV_20.67 //</l>\n</lg>\n\n<lg>\n<l>varṣāṇi ca śatānyaṣṭau prāpnoti yamayātanām /</l>\n<l>tasmādalpataro doṣaḥ pibato me stanaṃ tava // RKV_20.68 //</l>\n</lg>\n\n<lg>\n<l>tathaivāpibataḥ pāpaṃ jāyate bahuvarṣikam /</l>\n<l>kṣudhātṛṣāvirāmaste puṇyaṃ ca pibataḥ stanam // RKV_20.69 //</l>\n</lg>\n\n<lg>\n<l>ato na cetaḥ saṃdigdhaṃ kartavyamiha karhicit /</l>\n<l>ehi vipra yathākāmaṃ bālārthe piba me stanam // RKV_20.70 //</l>\n</lg>\n\n<lg>\n<l>tato 'haṃ vacanaṃ śrutvā stanaṃ pātuṃ samudyataḥ /</l>\n<l>na ca tṛptiṃ vijānāmi pibataḥ stanamuttamam // RKV_20.71 //</l>\n</lg>\n\n<lg>\n<l>triṃśadvarṣasahasrāṇi bhārataivaṃ śatāni ca /</l>\n<l>tataḥ prabuddhotsaṅge 'haṃ māyānidrāvimohitaḥ // RKV_20.72 //</l>\n</lg>\n\n<lg>\n<l>nidrāvigatamoho 'haṃ yāvatpaśyāmi pāṇḍava /</l>\n<l>tāvatsuptaṃ na paśyāmi na ca taṃ bālakaṃ vibho // RKV_20.73 //</l>\n</lg>\n\n<lg>\n<l>caturastāṃśca vai kumbhān paśyāmi tatra bhārata /</l>\n<l>na ca paśyāmi tāṃ devīṃ gatā vai kutracicca te // RKV_20.74 //</l>\n</lg>\n\n<lg>\n<l>evaṃ vimṛśyamānasya cintayānasya tiṣṭhataḥ /</l>\n<l>īṣaddhasitayā vācā devī vacanamabravīt // RKV_20.75 //</l>\n</lg>\n\n<lg>\n<l>śrīdevyuvāca:</l>\n<l>kṛṣṇaḥ sa puruṣaḥ supto dvitīyo 'pyāgato haraḥ /</l>\n<l>ye catvāraśca te kumbhāḥ samudrāste dvijottama // RKV_20.76 //</l>\n</lg>\n\n<lg>\n<l>yaśca bālastvayā dṛṣṭo brāhmā lokapitāmahaḥ /</l>\n<l>ahaṃ ca pṛthivī jñeyā saptadvīpā sarvatā // RKV_20.77 //</l>\n</lg>\n\n<lg>\n<l>yā gatā tvāṃ parityajya bhūtale supratiṣṭhitā /</l>\n<l>imāṃ ca prekṣase vipra narmadāṃ saritāṃ varām // RKV_20.78 //</l>\n</lg>\n\n<lg>\n<l>sarvasattvopakārāya bṛhate puṇyalakṣaṇā /</l>\n<l>revānadī tu vikhyātā na mṛtā tena narmadā // RKV_20.79 //</l>\n</lg>\n\n<lg>\n<l>evaṃ jñātvā śamaṃ gaccha svastho bhava mahāmune /</l>\n<l>ityuktvā māṃ tadā devī tatraivāntaradhīyata // RKV_20.80 //</l>\n</lg>\n\n<lg>\n<l>evaṃ hi śete bhagavānsattvasthaḥ pralaye sadā /</l>\n<l>sattvarūpo mahādevo yadādhāre jagatsthitam // RKV_20.81 //</l>\n</lg>\n\n<lg>\n<l>evaṃ mayānubhūtaṃ tu dṛṣṭamāścaryamuttamam /</l>\n<l>sarvapāpaharaṃ puṇyaṃ kathitaṃ te narottama // RKV_20.82 //</l>\n</lg>\n\n<lg>\n<l>viṣṇoścaritamityuktaṃ yattvayā paripṛcchitam /</l>\n<l>bhūya eva mahābāho kimanyacchrotumicchasi // RKV_20.83 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vārāhakalpavṛttāntavarṇanaṃ nāma viṃśo 'dhyāyaḥ ||</p>\n\n<p>RKV adhyāya 21</p>\n\n<lg>\n<l>yudhiṣṭhira uvāca:</l>\n<l>śrutaṃ me vividhāścaryaṃ tvatprasādāddvijottama /</l>\n<l>bhūyaśca śrotumicchāmi tanme kathaya suvrata // RKV_21.1 //</l>\n</lg>\n\n<lg>\n<l>kathameṣā nadī puṇyā sarvanadīṣu cottamā /</l>\n<l>narmadā nāma vikhyātā bhūyo me kathayānagha // RKV_21.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>narmadā saritāṃ śreṣṭhā sarvapāpapraṇāśinī /</l>\n<l>tārayetsarvabhūtāni sthāvarāṇi carāṇi ca // RKV_21.3 //</l>\n</lg>\n\n<lg>\n<l>narmadāyāstu māhātmyaṃ yatpūrveṇa mayā śrutam /</l>\n<l>tatte 'haṃ sampravakṣyāmi śṛṇuṣvaikamanā nṛpa // RKV_21.4 //</l>\n</lg>\n\n<lg>\n<l>gaṅgā kanakhale puṇyā kurukṣetre sarasvatī /</l>\n<l>grāme vā yadi vāraṇye puṇyā sarvatra narmadā // RKV_21.5 //</l>\n</lg>\n\n<lg>\n<l>tribhiḥ sārasvataṃ toyaṃ saptāhena tu yāmunam /</l>\n<l>sadyaḥ punāti gāṅgeyaṃ darśanādeva nārmadam // RKV_21.6 //</l>\n</lg>\n\n<lg>\n<l>kaliṅgadeśāt paścārdhe parvate 'marakaṇṭake /</l>\n<l>puṇyā ca triṣu lokeṣu ramaṇīyā pade pade // RKV_21.7 //</l>\n</lg>\n\n<lg>\n<l>tatra devāśca gandharvā ṛṣayaśca tapodhanāḥ /</l>\n<l>tapastaptvā mahārāja siddhiṃ paramikāṃ gatāḥ // RKV_21.8 //</l>\n</lg>\n\n<lg>\n<l>tatra snātvā naro rājanniyamastho jitendriyaḥ /</l>\n<l>upoṣya rajanīmekāṃ kulānāṃ tārayecchatam // RKV_21.9 //</l>\n</lg>\n\n<lg>\n<l>siddhikṣetraṃ paraṃ tāta parvato hyamaraṃkaṭaḥ /</l>\n<l>sarvadevāśrito yasmādṛṣibhiḥ parisevitaḥ // RKV_21.10 //</l>\n</lg>\n\n<lg>\n<l>siddhavidyādharā bhūtagandharvāḥ sthānamuttamam /</l>\n<l>dṛśyādṛśyāśca rājendra sevante siddhikāṅkṣiṇaḥ // RKV_21.11 //</l>\n</lg>\n\n<lg>\n<l>ahaṃ ca paramaṃ sthānaṃ tataḥ prabhṛti saṃśritaḥ /</l>\n<l>atra praṇavarūpo vai sthāne tiṣṭhatyumāpatiḥ // RKV_21.12 //</l>\n</lg>\n\n<lg>\n<l>śrīkaṇṭhaḥ sagaṇaḥ sarvabhūtasaṅghairniṣevitaḥ /</l>\n<l>asmādgirivarādbhūpa vakṣye tīrthasya vistaram // RKV_21.13 //</l>\n</lg>\n\n<lg>\n<l>yāni santīha tīrthāni puṇyāni nṛpasattama /</l>\n<l>yāni yānīha tīrthāni narmadāyāstaṭadvaye // RKV_21.14 //</l>\n</lg>\n\n<lg>\n<l>na teṣāṃ vistaraṃ vaktuṃ śakto brahmāpi bhūpate /</l>\n<l>yojanānāṃ śataṃ sāgraṃ śrūyate sariduttamā // RKV_21.15 //</l>\n</lg>\n\n<lg>\n<l>vistareṇa tu rājendra ardhayojanamāyatā /</l>\n<l>ṣaṣṭitīrthasahasrāṇi ṣaṣṭikoṭyastathaiva ca // RKV_21.16 //</l>\n</lg>\n\n<l>parvatād udadhiṃ yāvad ubhe kūle na saṃśayaḥ // RKV_21.17 //</l>\n\n<lg>\n<l>saptaṣaṣṭisahasrāṇi saptaṣaṣṭiśatāni ca /</l>\n<l>saptaṣaṣṭistathā koṭyo vāyus tīrthāni cābravīt // RKV_21.18 //</l>\n</lg>\n\n<lg>\n<l>paraṃ kṛtayuge tāni yānti pratyakṣatāṃ nṛpa /</l>\n<l>paśyanti mānavāḥ sarve satataṃ dharmabuddhayaḥ // RKV_21.19 //</l>\n</lg>\n\n<lg>\n<l>yathāyathā kalirghoro vartate dāruṇo nṛpa /</l>\n<l>tathātathālpatāṃ yānti hīnasattvā yato narāḥ // RKV_21.20 //</l>\n</lg>\n\n<lg>\n<l>jāleśvarāditīrthāni parvate 'sminnarādhipa /</l>\n<l>pitṛtṛptipradānyāhuḥ svargamokṣapradāni ca // RKV_21.21 //</l>\n</lg>\n\n<lg>\n<l>śreṣṭhaṃ dāruvanaṃ tatra carukāsaṃgamaḥ śubhaḥ /</l>\n<l>uttare narmadāyāstu carukeśvaram uttamam // RKV_21.22 //</l>\n</lg>\n\n<lg>\n<l>dārukeśvaratīrthaṃ ca vyatīpāteśvaraṃ tathā /</l>\n<l>pātāleśvaratīrthaṃ ca koṭiyajñaṃ tathaiva ca // RKV_21.23 //</l>\n</lg>\n\n<lg>\n<l>iti caivottare kūle revāyā nṛpasattama /</l>\n<l>amareśvarapārśve ca liṅgānyaṣṭottaraṃ śatam // RKV_21.24 //</l>\n</lg>\n\n<l>varuṇeśvaramukhyāni sarvapāpaharāṇi ca // RKV_21.25 //</l>\n\n<lg>\n<l>māndhātṛpurapārśve ca siddheśvarayameśvarau /</l>\n<l>oṅkārātpūrvabhāge ca kedāraṃ tīrthamuttamam // RKV_21.26 //</l>\n</lg>\n\n<lg>\n<l>tatsamīpe mahārāja svargadvāramaghāpaham /</l>\n<l>nāmnā brahmeśvaraṃ puṇyaṃ saptasārasvataṃ puraḥ // RKV_21.27 //</l>\n</lg>\n\n<lg>\n<l>rudrāṣṭakaṃ ca sāvitraṃ somatīrthaṃ tathaiva ca /</l>\n<l>etāni dakṣiṇe tīre revāyā bharatarṣabha // RKV_21.28 //</l>\n</lg>\n\n<lg>\n<l>asmiṃstu parvate tāta rudrāṇāṃ koṭayaḥ sthitāḥ /</l>\n<l>snānaistuṣṭirbhavetteṣāṃ gandhamālyānulepanaiḥ // RKV_21.29 //</l>\n</lg>\n\n<lg>\n<l>prītāste 'pi bhavantyatra rudrā rājan na saṃśayaḥ /</l>\n<l>japena pāpasaṃśuddhirdhyānenānantyam aśnute // RKV_21.30 //</l>\n</lg>\n\n<lg>\n<l>dānena bhogānāpnoti ityevaṃ śaṅkaro 'bravīt /</l>\n<l>parvatāt paścime deśe svayaṃ devo maheśvaraḥ /</l>\n<l>sthitaḥ praṇavarūpo 'sau jagadādiḥ sanātanaḥ // RKV_21.31 //</l>\n</lg>\n\n<lg>\n<l>tatra snātvā śucirbhūtvā brahmacārī jitendriyaḥ /</l>\n<l>pitṛkāryaṃ prakurvīta vidhidṛṣṭena karmaṇā // RKV_21.32 //</l>\n</lg>\n\n<lg>\n<l>tilodakena tatraiva tarpayetpitṛdevatāḥ /</l>\n<l>ā saptamaṃ kulaṃ tasya svarge modati pāṇḍava // RKV_21.33 //</l>\n</lg>\n\n<lg>\n<l>ātmanā saha bhogāṃśca vividhān labhate sukhī /</l>\n<l>ṣaṣṭivarṣasahasrāṇi krīḍate surapūjitaḥ // RKV_21.34 //</l>\n</lg>\n\n<lg>\n<l>modate suciraṃ kālaṃ pitṛpūjāphaladhitaḥ /</l>\n<l>tataḥ svargātparibhraṣṭo jāyate vimale kule // RKV_21.35 //</l>\n</lg>\n\n<lg>\n<l>dhanavāndānaśīlaśca nīrogo lokapūjitaḥ /</l>\n<l>punaḥ smarati tattīrthaṃ gamanaṃ kurute punaḥ // RKV_21.36 //</l>\n</lg>\n\n<lg>\n<l>dvitīye janmani bhaveddhradasyānucarotkaṭaḥ /</l>\n<l>tathaiva brahmacaryeṇa sopavāso jitendriyaḥ // RKV_21.37 //</l>\n</lg>\n\n<lg>\n<l>sarvahiṃsānivṛttastu labhate phalamuttamam /</l>\n<l>evaṃ dharmasamācāro yastu prāṇānparityajet // RKV_21.38 //</l>\n</lg>\n\n<lg>\n<l>tasya puṇyaphalaṃ yadvai tannibodha narādhipa /</l>\n<l>śataṃ varṣasahasrāṇi svarge modati pāṇḍava // RKV_21.39 //</l>\n</lg>\n\n<lg>\n<l>apsarogaṇasaṃkīrṇe divyaśabdānunādite /</l>\n<l>divyagandhānuliptāṅgo divyālaṅkārabhūṣitaḥ // RKV_21.40 //</l>\n</lg>\n\n<lg>\n<l>krīḍate daivataiḥ sārddhaṃ siddhagandharvasaṃstutaḥ /</l>\n<l>tataḥ svargātparibhraṣṭo rājā bhavati vīryavān // RKV_21.41 //</l>\n</lg>\n\n<lg>\n<l>hastyaśvarathayānaiśca dharmajñaḥ śāstratatparaḥ /</l>\n<l>gṛhe stambhaśatākīrṇe sauvarṇe rajatānvite // RKV_21.42 //</l>\n</lg>\n\n<lg>\n<l>saptāṣṭabhūmisudvāre dāsīdāsasamākule /</l>\n<l>mattamātaṅganiḥśvāsairvājiheṣitanāditaiḥ // RKV_21.43 //</l>\n</lg>\n\n<lg>\n<l>kṣubhyate tasya taddvāramindrasya bhuvanaṃ yathā /</l>\n<l>rājarājeśvaraḥ śrīmānsarvastrījanavallabhaḥ // RKV_21.44 //</l>\n</lg>\n\n<lg>\n<l>tasmingṛhe vasitvā tu krīḍābhogasamanvitaḥ /</l>\n<l>jīvedvarṣaśataṃ sāgraṃ sarvavyādhivivarjitaḥ // RKV_21.45 //</l>\n</lg>\n\n<lg>\n<l>evaṃ teṣāṃ bhavetsarvaṃ ye mṛtā hyamareśvare /</l>\n<l>agnipraveśaṃ yaḥ kuryād bhaktyā hyamarakaṇṭake // RKV_21.46 //</l>\n</lg>\n\n<lg>\n<l>sa mṛtaḥ svargamāpnoti yāsyate paramāṃ gatim /</l>\n<l>snānaṃ dānaṃ japo homaḥ śubhaṃ vā yadi vāśubham // RKV_21.47 //</l>\n</lg>\n\n<lg>\n<l>purāṇe śrūyate rājansarvaṃ koṭiguṇaṃ bhavet /</l>\n<l>tasyāstīre tu ye vṛkṣāḥ patitāḥ kālaparyaye // RKV_21.48 //</l>\n</lg>\n\n<lg>\n<l>narmadātoyasaṃspṛṣṭāste yānti paramāṃ gatim /</l>\n<l>anivṛttikā gatistasya pavanasyāmbare yathā // RKV_21.49 //</l>\n</lg>\n\n<lg>\n<l>patanaṃ kurute yastu tasmiṃstīrthe narādhipa /</l>\n<l>kanyāstrīṇi sahasrāṇi pātāle bhogabhāginaḥ // RKV_21.50 //</l>\n</lg>\n\n<lg>\n<l>tiṣṭhanti bhavane tasya preṣaṇe prārthayanti ca /</l>\n<l>divyabhogaiḥ susampannaḥ krīḍate kālam // RKV_21.51 //</l>\n</lg>\n\n<lg>\n<l>pṛthivyāṃ hy āsamudrāyāṃ tādṛśo naiva jāyate /</l>\n<l>yādṛśo 'yaṃ naraśreṣṭha parvato 'marakaṇṭakaḥ // RKV_21.52 //</l>\n</lg>\n\n<lg>\n<l>tatra tīrthaṃ tu vijñeyaṃ parvatasyānu paścime /</l>\n<l>hrado jāleśvaro nāma triṣu lokeṣu viśrutaḥ // RKV_21.53 //</l>\n</lg>\n\n<lg>\n<l>tatra piṇḍapradānena sandhyopāsanakena tu /</l>\n<l>pitaro dvādaśābdāni tarpitāstu bhavanti vai // RKV_21.54 //</l>\n</lg>\n\n<lg>\n<l>dakṣiṇe narmadātīre kapilā tu mahānadī /</l>\n<l>saralārjunasaṃchannā khadirairupaśobhitā // RKV_21.55 //</l>\n</lg>\n\n<lg>\n<l>mādhavīsallakībhiśca vallībhiś cāpyalaṃkṛtā /</l>\n<l>śvāpadairgarjamānaiśca gomāyuvānarādibhiḥ // RKV_21.56 //</l>\n</lg>\n\n<lg>\n<l>pakṣijātiviśeṣaiśca nityaṃ pramuditā nṛpa /</l>\n<l>sāgraṃ koṭiśataṃ tatra ṛṣīṇāmiti śuśruma // RKV_21.57 //</l>\n</lg>\n\n<lg>\n<l>tapastaptvā gataṃ mokṣaṃ yeṣāṃ janma na cāgamaḥ /</l>\n<l>yena tatra tapastaptaṃ kapilena mahātmanā // RKV_21.58 //</l>\n</lg>\n\n<lg>\n<l>tatra taccābhavattīrthaṃ puṇyaṃ siddhaniṣevitam /</l>\n<l>yena sā kāpilaistāta sevitā ṛṣibhiḥ purā // RKV_21.59 //</l>\n</lg>\n\n<lg>\n<l>tena sā kapilā nāma gītā pāpakṣayaṃkarī /</l>\n<l>tatra koṭiśataṃ sāgraṃ tīrthānām amareśvare // RKV_21.60 //</l>\n</lg>\n\n<lg>\n<l>ahorātroṣito bhūtvā mucyate sarvakilbiṣaiḥ /</l>\n<l>dānaṃ ca vidhivad dattvā yathāśaktyā dvijottame // RKV_21.61 //</l>\n</lg>\n\n<lg>\n<l>īśvarānugrahātsarvaṃ tatra koṭiguṇaṃ bhavet /</l>\n<l>yasmādanakṣaraṃ rūpaṃ praṇavasyeha bhārata // RKV_21.62 //</l>\n</lg>\n\n<lg>\n<l>śivasvarūpasya tataḥ kṛtamātrākṣaraṃ bhavet /</l>\n<l>tiryañcaḥ paśavaścaiva vṛkṣā gulmalatādayaḥ // RKV_21.63 //</l>\n</lg>\n\n<lg>\n<l>te 'pi tatra kṣayaṃ yātāḥ svargaṃ yānti na saṃśayaḥ /</l>\n<l>viśalyā tatra yā proktā tatraiva tu mahānadī // RKV_21.64 //</l>\n</lg>\n\n<lg>\n<l>snātvā dattvā yathānyāyaṃ tatrāpi sukṛtī bhavet /</l>\n<l>tatra devagaṇāḥ sarve sakinnaramahoragāḥ // RKV_21.65 //</l>\n</lg>\n\n<lg>\n<l>yakṣarākṣasagandharvā ṛṣayaśca tapodhanāḥ /</l>\n<l>sarve samāgatāstāṃ vai paśyanti hyamareśvare // RKV_21.66 //</l>\n</lg>\n\n<lg>\n<l>taiśca sarvaiḥ samāgamya vanditau tau śubhau kaṭau /</l>\n<l>purā yuge mahāghore sarvalokabhayaṃkare // RKV_21.67 //</l>\n</lg>\n\n<lg>\n<l>narmadāyāḥ sutastatra saśalyo viśalīkṛtaḥ /</l>\n<l>sarvadevaiśca ṛṣibhirviśalyā tena sā smṛtā // RKV_21.68 //</l>\n</lg>\n\n<lg>\n<l>yudhiṣṭhira uvāca:</l>\n<l>utpannā tu kathaṃ tāta viśalyā kapilā katham /</l>\n<l>kathaṃ vā narmadāputraḥ śalyayukto 'bhavanmune // RKV_21.69 //</l>\n</lg>\n\n<l>āścaryabhūtaṃ lokasya śrotumicchāmi suvrata // RKV_21.70 //</l>\n\n<lg>\n<l>śrīmārkaṇḍeya uvāca:</l>\n<l>purā dākṣāyaṇī nāma sahitā śūlapāṇinā /</l>\n<l>krīḍitvā narmadātoye parayā ca mudā nṛpa // RKV_21.71 //</l>\n</lg>\n\n<lg>\n<l>jalāduttīrya sahasā vastramanyatsamāharat /</l>\n<l>devyāstu snānavastraṃ tatpīḍitaṃ līlayā nṛpa // RKV_21.72 //</l>\n</lg>\n\n<lg>\n<l>sahitānucarībhistu indrāyudhanibhaṃ bhṛśam /</l>\n<l>tasminniṣpīḍyamāne tu vāri yanniḥsṛtaṃ tadā // RKV_21.73 //</l>\n</lg>\n\n<lg>\n<l>tasmādiyaṃ sarijjajñe kapilākhyā mahānadī /</l>\n<l>saṃyogādaṅgarāgasya vastrodyatkapilaṃ jalam // RKV_21.74 //</l>\n</lg>\n\n<lg>\n<l>galitaṃ tena kapilā varṇato nāmato 'bhavat /</l>\n<l>tathā gandharasairyuktaṃ nānāpuṣpaistu vāsitam // RKV_21.75 //</l>\n</lg>\n\n<lg>\n<l>nānāvarṇāruṇaṃ śubhraṃ vastrādyadvāri niḥsṛtam /</l>\n<l>pīḍyamānaṃ karaiḥ śubhrais tais tu pallavakomalaiḥ // RKV_21.76 //</l>\n</lg>\n\n<lg>\n<l>kapilaṃ jalamiśraistu tasmādeṣā saridvarā /</l>\n<l>kapilā cocyate tajjñaiḥ purāṇārthaviśāradaiḥ // RKV_21.77 //</l>\n</lg>\n\n<lg>\n<l>eṣā vai vastrasambhūtā narmadātoyasambhavā /</l>\n<l>mahāpuṇyatamā jñeyā kapilā sariduttamā // RKV_21.78 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kapilāsaritsambhavavarṇanaṃ nāmaikaviṃśo 'dhyāyaḥ ||</p>\n\n<p>RKV adhyāya 22</p>\n\n<lg>\n<l>śrī mārkaṇḍeya uvāca:</l>\n<l>ataḥ paraṃ pravakṣyāmi sā viśalyā hyabhūdyathā /</l>\n<l>āścaryabhūtā lokasya sarvapāpakṣayaṃkarī // RKV_22.1 //</l>\n</lg>\n\n<lg>\n<l>brahmaṇo mānasaḥ putro mukhyo hyagnirajāyata /</l>\n<l>mukhyo vahniritiprokta ṛṣiḥ paramadhārmikaḥ // RKV_22.2 //</l>\n</lg>\n\n<lg>\n<l>tasya svāhābhavatpatnī smṛtā dākṣāyaṇī tu sā /</l>\n<l>tasyāṃ mukhyā mahārāja trayaḥ putrāstadā 'bhavan // RKV_22.3 //</l>\n</lg>\n\n<lg>\n<l>agnirāhavanīyastu dakṣiṇāgnistathaiva ca /</l>\n<l>gārhapatyastṛtīyastu trailokyaṃ yaiśca dhāryate // RKV_22.4 //</l>\n</lg>\n\n<lg>\n<l>tathā vai gārhapatyo 'gnirjajñe putradvayaṃ śubham /</l>\n<l>padmakaḥ śaṅkunāmā ca tāvubhāvagnisattamau // RKV_22.5 //</l>\n</lg>\n\n<lg>\n<l>vasannagnirnadītīre samāśritya mahattapaḥ /</l>\n<l>rudramārādhayāmāsa jitātmā susamāhitaḥ // RKV_22.6 //</l>\n</lg>\n\n<lg>\n<l>daśavarṣasahasrāṇi cacāra vipulaṃ tapaḥ /</l>\n<l>tamuvāca mahādevaḥ prasanno vṛṣabhadhvajaḥ // RKV_22.7 //</l>\n</lg>\n\n<lg>\n<l>bhobho brūhi mahābhāga yatte manasi vartate /</l>\n<l>dātā hyaham asaṃdeho yadyapi syāt sudurlabham // RKV_22.8 //</l>\n</lg>\n\n<lg>\n<l>agniruvāca:</l>\n<l>narmadeyaṃ mahābhāgā sarito yāśca ṣoḍaśa /</l>\n<l>bhavantu mama patnyastāstvatprasādānmaheśvara // RKV_22.9 //</l>\n</lg>\n\n<lg>\n<l>tāsu vai cintitān putrān agryān utpādayāmyaham /</l>\n<l>eṣa eva varo deva dīyatāṃ me maheśvara // RKV_22.10 //</l>\n</lg>\n\n<lg>\n<l>īśvara uvāca:</l>\n<l>etāstu dhiṣṇināmnyo vai bhaviṣyanti saridvarāḥ /</l>\n<l>patnyastava viśālākṣyo vede khyātā na saṃśayaḥ // RKV_22.11 //</l>\n</lg>\n\n<lg>\n<l>tāsāṃ putrā bhaviṣyanti hyagnayo ye 'dhvare smṛtāḥ /</l>\n<l>dhiṣṇyānāma suvikhyātā yāvadābhūtasamplavam // RKV_22.12 //</l>\n</lg>\n\n<lg>\n<l>evamuktvā mahādevastatraivāntaradhīyata /</l>\n<l>narmadā ca saricchreṣṭhā tasya bhāryā babhūva ha // RKV_22.13 //</l>\n</lg>\n\n<lg>\n<l>kāverī kṛṣṇaveṇī ca revā ca yamunā tathā /</l>\n<l>godāvarī vitastā ca candrabhāgā irāvatī // RKV_22.14 //</l>\n</lg>\n\n<lg>\n<l>vipāśā kauśikī caiva sarayūḥ śatarudrikā /</l>\n<l>śiprā sarasvatī caiva hrādinī pāvanī tathā // RKV_22.15 //</l>\n</lg>\n\n<lg>\n<l>etāḥ ṣoḍaśā nadyo vai bhāryārthaṃ saṃvyavasthitāḥ /</l>\n<l>tadātmānaṃ vibhajyāśu dhiṣṇīṣu sa mahādyutiḥ // RKV_22.16 //</l>\n</lg>\n\n<lg>\n<l>vyabhicārāt tu bhartur vai narmadādyāsu dhiṣṇiṣu /</l>\n<l>utpannāḥ śucayaḥ putrāḥ sarve te dhiṣṇyapāḥ smṛtāḥ // RKV_22.17 //</l>\n</lg>\n\n<lg>\n<l>tasyāśca narmadāyāstu dhiṣṇīndro nāma viśrutaḥ /</l>\n<l>babhūva putro balavānrūpeṇāpratimo nṛpa // RKV_22.18 //</l>\n</lg>\n\n<lg>\n<l>tato devāsuraṃ yuddham abhavallomaharṣaṇam /</l>\n<l>mayatārakam ityevaṃ triṣu lokeṣu viśrutam // RKV_22.19 //</l>\n</lg>\n\n<lg>\n<l>tatra daityair mahāghorair mayatārapurogamaiḥ /</l>\n<l>tāḍitāste surāstrastā viṣṇuṃ vai śaraṇaṃ yayuḥ // RKV_22.20 //</l>\n</lg>\n\n<lg>\n<l>trāyasva no hṛṣīkeśā ghorādasmānmahābhayāt /</l>\n<l>daityānsarvānsaṃharasva mayatārapurogamān // RKV_22.21 //</l>\n</lg>\n\n<lg>\n<l>evamuktaḥ sa bhagavāndiśo daśa vyalokayat /</l>\n<l>tato bhagavatā dṛṣṭau raṇe pāvakamārutau // RKV_22.22 //</l>\n</lg>\n\n<lg>\n<l>āhūtau viṣṇunā tau tu sakāśaṃ jagmatuḥ kṣaṇāt /</l>\n<l>sthitau tau praṇatau cāgre devadevasya dhīmataḥ // RKV_22.23 //</l>\n</lg>\n\n<lg>\n<l>tato dhiṣṇiḥ pāvakendro devenokto mahātmanā /</l>\n<l>nirdahemān mahāghorān nārmadeya mahāsurān // RKV_22.24 //</l>\n</lg>\n\n<lg>\n<l>athaivamukau tau devau raṇe pāvakamārutau /</l>\n<l>daityān dadahatuḥ sarvān mayatārapurogamān // RKV_22.25 //</l>\n</lg>\n\n<lg>\n<l>dahyamānāstu te sarve śastrairagniṃ tvaveṣṭayan /</l>\n<l>divyairagnyarkasaṅkāśaiḥ śataśo 'tha sahasraśaḥ // RKV_22.26 //</l>\n</lg>\n\n<lg>\n<l>tāṃścāgniḥ śastranikarairnirdadāha mahāsurān /</l>\n<l>jvālāmālākulaṃ sarvaṃ vāyunā nirmitaṃ tadā // RKV_22.27 //</l>\n</lg>\n\n<lg>\n<l>dahyamānāstato daityā agnijvālāsamāvṛtāḥ /</l>\n<l>praviśya pātālatalaṃ jale līnāḥ sahasraśaḥ // RKV_22.28 //</l>\n</lg>\n\n<lg>\n<l>tataḥ kumāramagniṃ tu narmadāputramavyayam /</l>\n<l>pūjayitvā surāḥ sarve jagmuste tridaśālayam // RKV_22.29 //</l>\n</lg>\n\n<lg>\n<l>saśalyastu mahātejā revāputro vṛto 'gnibhiḥ /</l>\n<l>narmadāmāgataḥ kṣipraṃ mātaraṃ draṣṭumutsukaḥ // RKV_22.30 //</l>\n</lg>\n\n<lg>\n<l>taṃ dṛṣṭvā putram āyāntaṃ śastraugheṇa parikṣatam /</l>\n<l>narmadā puṇyasalilā abhyutthāya suvismitā // RKV_22.31 //</l>\n</lg>\n\n<lg>\n<l>paryaṣvajata bāhubhyāṃ prasnavāpīḍitastanī /</l>\n<l>saśalyaṃ putramādāya kāpilaṃ hradamāviśat // RKV_22.32 //</l>\n</lg>\n\n<lg>\n<l>praviṣṭamātre tu hrade kāpile pāpanāśini /</l>\n<l>saśalyaṃ taṃ viśalyaṃ ca kṣaṇātkṛtavatī tadā // RKV_22.33 //</l>\n</lg>\n\n<lg>\n<l>sa viśalyo 'bhavad yasmāt prāpya tasyāḥ śivaṃ jalam /</l>\n<l>kapilā nāmatas tena viśalyā cocyate budhaiḥ // RKV_22.34 //</l>\n</lg>\n\n<lg>\n<l>anye 'pi tatra ye snātāḥ śucayastu samāhitāḥ /</l>\n<l>pāpaśalyaiḥ pramucyante mṛtā yānti surālayam // RKV_22.35 //</l>\n</lg>\n\n<lg>\n<l>etatte sarvamākhyātaṃ yatpṛṣṭo 'haṃ purā tvayā /</l>\n<l>utpattikāraṇaṃ tāta viśalyāyā nareśvara // RKV_22.36 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye viśalyāsambhavo nāma dvāviṃśo 'dhyāyaḥ ||</p>\n\n<p>RKV adhyāya 23</p>\n\n<lg>\n<l>mārkaṇḍeya uvāca:</l>\n<l>tatraiva saṅgame rājanbhaktyā paramayā nṛpa /</l>\n<l>prāṇāṃstyajanti ye martyāste yānti paramāṃ gatim // RKV_23.1 //</l>\n</lg>\n\n<lg>\n<l>saṃnyastasarvasaṃkalpo yastu prāṇānparityajet /</l>\n<l>amareśvaramāsādya sa svarge niyataṃ vaset // RKV_23.2 //</l>\n</lg>\n\n<lg>\n<l>śailendraṃ yaḥ samāsādya ātmānaṃ muñcate naraḥ /</l>\n<l>vimānenārkavarṇena sa gacchedamarāvatīm // RKV_23.3 //</l>\n</lg>\n\n<lg>\n<l>naraṃ patantamālokya nagād amarakaṇṭakāt /</l>\n<l>bruvantyapsarasaḥ sarvā mama bhartā bhavediti // RKV_23.4 //</l>\n</lg>\n\n<lg>\n<l>samaṃ jalaṃ dharmavido vadanti sārasvataṃ gāṅgamiti prabuddhāḥ /</l>\n<l>tasyopariṣṭāt pravadanti tajjñā revājalaṃ nātra vicāraṇāsti // RKV_23.5 //</l>\n</lg>\n\n<lg>\n<l>anekavidyādharakinnarādyair adhyāsitaṃ puṇyatamādhivāsaiḥ /</l>\n<l>revājalaṃ dhārayato hi mūrdhnā sthānaṃ surendrādhipateḥ samīpe // RKV_23.6 //</l>\n</lg>\n\n<lg>\n<l>narmadā sarvadā sevyā bahunoktena kiṃ nṛpa /</l>\n<l>yadīcchenna punardraṣṭuṃ ghoraṃ saṃsārasāgaram // RKV_23.7 //</l>\n</lg>\n\n<lg>\n<l>trayāṇāmapi lokānāṃ mahatī pāvanī smṛtā /</l>\n<l>yatra tatra mṛtasyāpi dhruvaṃ gāṇeśvarī gatiḥ // RKV_23.8 //</l>\n</lg>\n\n<lg>\n<l>anekayajñāyatanair vṛtāṅgī na hyatra kiṃcidyadatīrthamasti /</l>\n<l>tasyāstu tīre bhavatā yaduktaṃ tapasvino vāpyatapasvino vā // RKV_23.9 //</l>\n</lg>\n\n<l>mriyanti ye pāpakṛto manuṣyāste svargamāyānti yathā 'marendrāḥ // RKV_23.10 //</l>\n\n<lg>\n<l>evaṃ tu kapilā caiva viśalyā rājasattama /</l>\n<l>īśvareṇa purā sṛṣṭā lokānāṃ hitakāmyayā // RKV_23.11 //</l>\n</lg>\n\n<lg>\n<l>tatra snātvā naro rājansopavāso jitendriyaḥ /</l>\n<l>aśvamedhasya mahato 'saṃśayaṃ phalamāpnuyāt // RKV_23.12 //</l>\n</lg>\n\n<lg>\n<l>anāśakaṃ ca yaḥ kuryāt tasmiṃstīrthe narādhipa /</l>\n<l>sarvapāpavinirmukto yāti vai śivamandiram // RKV_23.13 //</l>\n</lg>\n\n<lg>\n<l>pṛthivyāṃ sāgarāntāyāṃ snānadānena yatphalam /</l>\n<l>viśalyāsaṅgame snātvā sakṛttatphalamaśnute // RKV_23.14 //</l>\n</lg>\n\n<lg>\n<l>evaṃ puṇyā pavitrā ca kathitā tava bhūpate /</l>\n<l>bhūyo māṃ pṛcchasi ca yattaccaiva kathayāmyaham // RKV_23.15 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe viśalyāsaṅgamamāhātmyavarṇanaṃ nāma trayoviṃśo 'dhyāyaḥ ||</p>\n\n<p>RKV adhyāya 24</p>\n\n<lg>\n<l>śrīmārkaṇḍeya uvāca:</l>\n<l>saṅgamaḥ karanarmadayoḥ pure māndhātṛsaṃjñite /</l>\n<l>gatvā snātvā tapayitvā pitḥnviṣṇupuraṃ nayet // RKV_24.1 //</l>\n</lg>\n\n<lg>\n<l>mardayitvā karau pūrvaṃ viṣṇurdaityajighāṃsayā /</l>\n<l>cakraṃ jagrāha tatraiva svedājjātā saridvarā // RKV_24.2 //</l>\n</lg>\n\n<l>saṃgatā revayā tatra snātvā pāpaiḥ pramucyate // RKV_24.3 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye karanarmadāsaṅgamamāhātmyavarṇanaṃ nāma caturviṃśo 'dhyāyaḥ ||</p>\n\n<p>RKV adhyāya 25</p>\n\n<lg>\n<l>śrīmārkaṇḍeya uvāca:</l>\n<l>oṃkārātpūrvabhāge vai saṅgamo lokaviśrutaḥ /</l>\n<l>revayā saṃgatā yatra nīlagaṅgā nṛpottama // RKV_25.1 //</l>\n</lg>\n\n<lg>\n<l>tatra snātvā japitvā ca ko 'rtho 'labhyo bhavedbhuvi /</l>\n<l>ṣaṣṭirvarṣasahasrāṇi nīlakaṇṭhapure vaset // RKV_25.2 //</l>\n</lg>\n\n<lg>\n<l>tarpayitvā pitḥñ śrāddhe tilamiśrairjalairapi /</l>\n<l>uddharedātmanā sārdhaṃ puruṣānekaviṃśatim // RKV_25.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye nīlagaṅgāyāḥ saṅgamamāhātmyavarṇanaṃnāma pañcaviṃśo 'dhyāyaḥ ||</p>\n\n<p>RKV adhyāya 26</p>\n\n<lg>\n<l>yudhiṣṭhira uvāca:</l>\n<l>jāleśvare 'pi yatproktaṃ tvayā pūrvaṃ dvijottama /</l>\n<l>tatkathaṃ tu bhavetpuṇyam ṛṣisiddhaniṣevitam // RKV_26.1 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>jāleśvarāt paraṃ tīrthaṃ na bhūtaṃ na bhaviṣyati /</l>\n<l>tasyotpattiṃ kathayataḥ śṛṇu tvaṃ pāṇḍunandana // RKV_26.2 //</l>\n</lg>\n\n<lg>\n<l>purā ṛṣigaṇāḥ sarve sendrāścaiva marudgaṇāḥ /</l>\n<l>tāpitā asuraiḥ sarvaiḥ kṣayaṃ nītā hyanekaśaḥ // RKV_26.3 //</l>\n</lg>\n\n<lg>\n<l>bāṇāsuraprabhṛtibhirjambhaśumbhapurogamaiḥ /</l>\n<l>vadhyamānā hyanekaiśca brahmāṇaṃ śaraṇaṃ gatāḥ // RKV_26.4 //</l>\n</lg>\n\n<lg>\n<l>vimānaiḥ parvatākārair hayaiścaiva gajopamaiḥ /</l>\n<l>syandanairnagarākāraiḥ siṃhaśārdūlayojitaiḥ // RKV_26.5 //</l>\n</lg>\n\n<lg>\n<l>kacchapairmakaraiścānye jagmuranye padātayaḥ /</l>\n<l>prāpya te paramaṃ sthānamaśakyaṃ yadadhārmikaiḥ // RKV_26.6 //</l>\n</lg>\n\n<lg>\n<l>dṛṣṭvā padmodbhavaṃ devaṃ sarvalokasya śaṅkaram /</l>\n<l>te sarve tatra gatvā tu stutiṃ cakruḥ samāhitāḥ // RKV_26.7 //</l>\n</lg>\n\n<lg>\n<l>devā ūcuḥ /</l>\n<l>jayāmeya jayābheda jaya sambhūtikāraka /</l>\n<l>padmayone suraśreṣṭha tvāṃ vayaṃ śaraṇaṃ gatāḥ // RKV_26.8 //</l>\n</lg>\n\n<lg>\n<l>tacchrutvā tu vaco devo devānāṃ bhāvitātmanām /</l>\n<l>meghagambhīrayā vācā pratyuvāca pitāmahaḥ // RKV_26.9 //</l>\n</lg>\n\n<lg>\n<l>kiṃ vo hyāgamanaṃ devāḥ sarveṣāṃ ca vivarṇatā /</l>\n<l>kenāvamānitāḥ sarve śīghraṃ kathayatāmarāḥ // RKV_26.10 //</l>\n</lg>\n\n<lg>\n<l>devā ūcuḥ /</l>\n<l>bāṇo nāma mahāvīryo dānavo baladarpitaḥ /</l>\n<l>tenāsmākaṃ hṛtaṃ sarvaṃ dhanaratnairviyojitāḥ // RKV_26.11 //</l>\n</lg>\n\n<lg>\n<l>devānāṃ vacanaṃ śrutvā brahmā lokapitāmahaḥ /</l>\n<l>cintayāmāsa deveśastasya nāśāya yā kriyā // RKV_26.12 //</l>\n</lg>\n\n<lg>\n<l>avadhyo dānavaḥ pāpaḥ sarveṣāṃ vai divaukasām /</l>\n<l>muktvā tu śaṅkaraṃ devaṃ na mayā na ca viṣṇunā // RKV_26.13 //</l>\n</lg>\n\n<lg>\n<l>tatraiva sarve gacchāmo yatra devo maheśvaraḥ /</l>\n<l>sa gatiścaiva sarveṣāṃ vidyate 'nyo na kaścana // RKV_26.14 //</l>\n</lg>\n\n<lg>\n<l>evamuktvā suraiḥ sarvairbrahmā vedavidāṃvaraḥ /</l>\n<l>brāhmaṇaiḥ saha vidvadbhirato yatra maheśvaraḥ // RKV_26.15 //</l>\n</lg>\n\n<l>stutibhiśca supuṣṭābhistuṣṭāva parameśvaram // RKV_26.16 //</l>\n\n<lg>\n<l>devā ūcuḥ /</l>\n<l>jaya tvaṃ devadeveśa jayomārdhaśarīradhṛk /</l>\n<l>vṛṣāsana mahābāho śaśāṅkakṛtabhūṣaṇa // RKV_26.17 //</l>\n</lg>\n\n<lg>\n<l>namaḥ śūlāgrahastāya namaḥ khaṭvāṅgadhāriṇe /</l>\n<l>jaya bhūtapate deva dakṣayajñavināśana // RKV_26.18 //</l>\n</lg>\n\n<lg>\n<l>pañcākṣara namo deva pañcabhūtātmavigraha /</l>\n<l>pañcavaktramayeśāna vedaistvaṃ tu pragīyase // RKV_26.19 //</l>\n</lg>\n\n<lg>\n<l>sṛṣṭipālanasaṃhārāṃstvaṃ sadā kuruṣe namaḥ /</l>\n<l>aṣṭamūrte smarahara smara satyaṃ yathā stutaḥ // RKV_26.20 //</l>\n</lg>\n\n<lg>\n<l>pañcātmikā tanurdeva brāhmaṇaiste pragīyate /</l>\n<l>sadyo vāme tathāghore īśo tatpuruṣe tathā // RKV_26.21 //</l>\n</lg>\n\n<lg>\n<l>hemajāle suvistīrṇe haṃsavatkūjase hara /</l>\n<l>evaṃ stuto munigaṇairbrahmādyaiśca surāsuraiḥ // RKV_26.22 //</l>\n</lg>\n\n<l>prahṛṣṭaḥ sumanā bhūtvā surasaṅghānuvāca ha // RKV_26.23 //</l>\n\n<lg>\n<l>īśvara uvāca:</l>\n<l>svāgataṃ devaviprāṇāṃ suprabhātādya śarvarī /</l>\n<l>kiṃ kurmo vadata kṣipraṃ ko 'nyaḥ sevyaḥ surāsuraiḥ // RKV_26.24 //</l>\n</lg>\n\n<lg>\n<l>kiṃ duḥkhaṃ ko nu santāpaḥ kuto vo bhayamāgatam /</l>\n<l>kathayadhvaṃ mahābhāgāḥ kāraṇaṃ yanmanogatam // RKV_26.25 //</l>\n</lg>\n\n<lg>\n<l>evamuktāstu rudreṇa pratyavocansurarṣabhāḥ /</l>\n<l>svānsvāndehāndarśayanto lajjamānā adhomukhāḥ // RKV_26.26 //</l>\n</lg>\n\n<lg>\n<l>asti ghoro mahāvīryo dānavo baladarpitaḥ /</l>\n<l>bāṇo nāmeti vikhyāto yasya tattripuraṃ mahat // RKV_26.27 //</l>\n</lg>\n\n<lg>\n<l>tena vai sutapastaptaṃ daśavarṣaśatāni hi /</l>\n<l>tasya tuṣṭo 'bhavadbrahmā niyamena damena ca // RKV_26.28 //</l>\n</lg>\n\n<lg>\n<l>purāṇi tānyabhedyāni dadau kāmagamāni vai /</l>\n<l>āyasaṃ rājataṃ caiva sauvarṇaṃ ca tathāparam // RKV_26.29 //</l>\n</lg>\n\n<lg>\n<l>tripuraṃ brahmaṇā sṛṣṭaṃ bhramattatkāmagāmi ca /</l>\n<l>tasyaiva tu balotkṛṣṭāstripure dānavāḥ sthitāḥ // RKV_26.30 //</l>\n</lg>\n\n<lg>\n<l>trailokyaṃ sakalaṃ deva pīḍayanti mahāsurāḥ /</l>\n<l>daṇḍapāśāsiśastrāṇi avikāre vikurvate /</l>\n<l>tripuraṃ dānavairjuṣṭaṃ bhramattaccakrasaṃnibham // RKV_26.31 //</l>\n</lg>\n\n<l>kvaciddṛśyamadṛśyaṃ vā mṛgatṛṣṇaiva lakṣyate // RKV_26.32 //</l>\n\n<lg>\n<l>yasminpatati taddivyaṃ dṛptasya tripuraṃ mahat /</l>\n<l>na tatra brāhmaṇā devā gāvo naiva tu jantavaḥ // RKV_26.33 //</l>\n</lg>\n\n<lg>\n<l>na tatra dṛśyate kiṃcitpatedyatra puratrayam /</l>\n<l>nadyo grāmāśca deśāśca bahavo bhasmasātkṛtāḥ // RKV_26.34 //</l>\n</lg>\n\n<lg>\n<l>suvarṇaṃ rajataṃ caiva maṇimauktikameva ca /</l>\n<l>strīratnaṃ śobhanaṃ yacca tatsarvaṃ karṣate balāt // RKV_26.35 //</l>\n</lg>\n\n<lg>\n<l>na śastreṇa na cāstreṇa na divā niśi vā hara /</l>\n<l>śakyate devasaṅghaiśca nihantuṃ sa kathaṃcana // RKV_26.36 //</l>\n</lg>\n\n<lg>\n<l>taddahasva mahādeva tvaṃ hi naḥ paramā gatiḥ /</l>\n<l>evaṃ prasādaṃ deveśa sarveṣāṃ kartumarhasi // RKV_26.37 //</l>\n</lg>\n\n<lg>\n<l>yena devāśca gandharvā ṛṣayaśca tapodhanāḥ /</l>\n<l>parāṃ dhṛtiṃ samāyānti tatprabho kartumarhasi // RKV_26.38 //</l>\n</lg>\n\n<lg>\n<l>īśvara uvāca:</l>\n<l>etatsarvaṃ kariṣyāmi mā viṣādaṃ gamiṣyatha /</l>\n<l>acireṇaiva kālena kuryāṃ yuṣmatsukhāvaham // RKV_26.39 //</l>\n</lg>\n\n<lg>\n<l>āśvāsayitvā tāndevānsarvānindrapurogamān /</l>\n<l>cintayāmāsa deveśastripurasya vadhaṃ prati // RKV_26.40 //</l>\n</lg>\n\n<lg>\n<l>kathaṃ kena prakāreṇa hantavyaṃ tripuraṃ mayā /</l>\n<l>tamekaṃ nāradaṃ muktvā nānyopāyo vidhīyate // RKV_26.41 //</l>\n</lg>\n\n<lg>\n<l>evaṃ saṃstabhya cātmānaṃ tato dhyātaḥ sa nāradaḥ /</l>\n<l>tatkṣaṇādeva samprāpto vāyubhūto mahātapāḥ // RKV_26.42 //</l>\n</lg>\n\n<lg>\n<l>kamaṇḍaludharo devastridaṇḍī jñānakovidaḥ /</l>\n<l>yogapaṭṭākṣasūtreṇa chatreṇaiva virājitaḥ // RKV_26.43 //</l>\n</lg>\n\n<lg>\n<l>jaṭājūṭābaddhaśirā jvalanārkasamaprabhaḥ /</l>\n<l>tridhā pradakṣiṇīkṛtya daṇḍavatpatito bhuvi // RKV_26.44 //</l>\n</lg>\n\n<lg>\n<l>kṛtāñjalipuṭo bhūtvā nārado bhagavānmuniḥ /</l>\n<l>stotreṇa mahatā śarvaḥ stuto bhaktyā mahāmanāḥ // RKV_26.45 //</l>\n</lg>\n\n<lg>\n<l>nārada uvāca:</l>\n<l>jaya śambho virūpākṣa jaya deva trilocana /</l>\n<l>jaya śaṅkara īśāna rudreśvara namo 'stu te // RKV_26.46 //</l>\n</lg>\n\n<lg>\n<l>tvaṃ patistvaṃ jagatkartā tvameva layakṛdvibho /</l>\n<l>tvameva jagatāṃ nātho duṣṭātakaniṣūdanaḥ // RKV_26.47 //</l>\n</lg>\n\n<lg>\n<l>tvaṃ naḥ pāhi sureśāna trayīmūrte sanātana /</l>\n<l>bhavamūrte bhavāre tvaṃ bhajatāmabhayo bhava // RKV_26.48 //</l>\n</lg>\n\n<lg>\n<l>bhavabhāvavināśārthaṃ bhava tvāṃ śaraṇaṃ bhaje /</l>\n<l>kimarthaṃ cintito deva ājñā me dīyatāṃ prabho // RKV_26.49 //</l>\n</lg>\n\n<lg>\n<l>kasya saṃkṣobhaye cittaṃ ko vādya patatu kṣitau /</l>\n<l>kamadya kalahenāhaṃ yojaye jayatāṃvara // RKV_26.50 //</l>\n</lg>\n\n<lg>\n<l>nāradasya vacaḥ śrutvā devadevo maheśvaraḥ /</l>\n<l>utphullanayano bhūtvā idaṃ vacanam abravīt // RKV_26.51 //</l>\n</lg>\n\n<lg>\n<l>svāgataṃ te muniśreṣṭha sadaiva kalahapriya /</l>\n<l>vīṇāvādanatattvajña brahmaputra sanātana // RKV_26.52 //</l>\n</lg>\n\n<lg>\n<l>gaccha nārada śīghraṃ tvaṃ yatra tattripuraṃ mahat /</l>\n<l>bāṇasya dānavendrasya sarvalokabhayāvaham // RKV_26.53 //</l>\n</lg>\n\n<lg>\n<l>bhartāro devatātulyāḥ striyastatrāpsaraḥsamāḥ /</l>\n<l>tāsāṃ vai tejasā caiva bhramate tripuraṃ mahat // RKV_26.54 //</l>\n</lg>\n\n<lg>\n<l>na śakyate kathaṃ bhettuṃ sarvopāyairdvijottama /</l>\n<l>gatvā tvaṃ mohaya kṣipraṃ pṛthagdharmairanekadhā // RKV_26.55 //</l>\n</lg>\n\n<lg>\n<l>nārada uvāca:</l>\n<l>tava vākyena deveśa bhedayāmi purottamam /</l>\n<l>abhedyaṃ bahudhopāyairyattu devaiḥ savāsavaiḥ // RKV_26.56 //</l>\n</lg>\n\n<lg>\n<l>evamuktvā gato bhūpa śatayojanamāyatam /</l>\n<l>bāṇasya tatpuraśreṣṭham ṛddhivṛddhisamāyutam // RKV_26.57 //</l>\n</lg>\n\n<lg>\n<l>kṛtakautukasambādhaṃ nānādhātuvicitritam /</l>\n<l>anekaharmyasaṃchannam anekāyatanojjvalam // RKV_26.58 //</l>\n</lg>\n\n<lg>\n<l>dvāratoraṇasaṃyuktaṃ kapāṭārgalabhūṣitam /</l>\n<l>bahuyantrasamopetaṃ prākāraparikhojjvalam // RKV_26.59 //</l>\n</lg>\n\n<lg>\n<l>vāpīkṛpataḍāgaiśca devatāyatanairyutam /</l>\n<l>haṃsakāraṇḍavākīrṇaṃ padminīkhaṇḍamaṇḍitam // RKV_26.60 //</l>\n</lg>\n\n<lg>\n<l>anekavanaśobhāḍhyaṃ nānāvihagamaṇḍitam /</l>\n<l>evaṃ guṇagaṇākīrṇaṃ bāṇasya puramuttamam // RKV_26.61 //</l>\n</lg>\n\n<lg>\n<l>tasya madhye mahākāyaṃ saptakakṣaṃ suśobhitam /</l>\n<l>bāṇasya bhavanaṃ divyaṃ sarvaṃ kāñcanabhūṣitam // RKV_26.62 //</l>\n</lg>\n\n<lg>\n<l>mauktikādāmaśobhāḍhyaṃ vajravaiḍūryabhūṣitam /</l>\n<l>rukmapaṭṭatalākīrṇaṃ ratnabhūmyā suśobhitam // RKV_26.63 //</l>\n</lg>\n\n<lg>\n<l>mattamātaṅganiḥśvāsaiḥ syandanaiḥ saṃkulīkṛtam /</l>\n<l>hayaheṣitaśabdaiśca nārīṇāṃ nūpurasvanaiḥ // RKV_26.64 //</l>\n</lg>\n\n<lg>\n<l>khaḍgatomarahastaiśca vajrāṅkuśaśarāyudhaiḥ /</l>\n<l>rakṣitaṃ ghorarūpaiśca dānavairbaladarpitaiḥ // RKV_26.65 //</l>\n</lg>\n\n<lg>\n<l>evaṃ guṇagaṇākīrṇaṃ bāṇasya bhavanottamam /</l>\n<l>kailāsaśikharaprakhyaṃ mahendrabhavanopamam // RKV_26.66 //</l>\n</lg>\n\n<lg>\n<l>nārado gagane śīghramagamatpurasaṃmukhaḥ /</l>\n<l>dvāradeśaṃ samāsādya kṣattāraṃ vākyamabravīt // RKV_26.67 //</l>\n</lg>\n\n<lg>\n<l>bhobhoḥ kṣattarmahābuddhe rājakāryaviśārada /</l>\n<l>śīghraṃ bāṇāya cācakṣva nārado dvāri tiṣṭhati // RKV_26.68 //</l>\n</lg>\n\n<lg>\n<l>sa vandayitvā caraṇau nāradasya tvarānvitaḥ /</l>\n<l>sabhāmadhyagataṃ bāṇaṃ vijñaptum upacakrame // RKV_26.69 //</l>\n</lg>\n\n<lg>\n<l>vepamānāṅgayaṣṭistu kareṇāpihitānanaḥ /</l>\n<l>śṛṇvatāṃ sarvayodhānāmidaṃ vacanamabravīt // RKV_26.70 //</l>\n</lg>\n\n<lg>\n<l>vandito devagandharvairyakṣakinnaradānavaiḥ /</l>\n<l>kalipriyo durārādhyo nārado dvāri tiṣṭhati // RKV_26.71 //</l>\n</lg>\n\n<lg>\n<l>dvārapālasya tadvākyaṃ śrutvā bāṇastvarānvitaḥ /</l>\n<l>dvāḥsthamāha mahādaityaḥ savismayamidaṃ tadā // RKV_26.72 //</l>\n</lg>\n\n<lg>\n<l>bāṇa uvāca:</l>\n<l>brahmaputraṃ satejaskaṃ duḥsahaṃ duratikramam /</l>\n<l>praveśaya mahābhāgaṃ kimarthaṃ vārito bahiḥ // RKV_26.73 //</l>\n</lg>\n\n<lg>\n<l>śrutvā prabhorvacastasya prāveśayadudīritam /</l>\n<l>gatvā vegena mahatā nāradaṃ gṛhamāgatam // RKV_26.74 //</l>\n</lg>\n\n<lg>\n<l>dṛṣṭvā devarṣim āyāntaṃ nāradaṃ surapūjitam /</l>\n<l>sāhasotthāya saṃhṛṣṭo vavande caraṇau muneḥ // RKV_26.75 //</l>\n</lg>\n\n<lg>\n<l>dadau cāsanamarghyaṃ ca pādyaṃ pūjāṃ yathāvidhi /</l>\n<l>nyavedayacca tadrājyamātmānaṃ bāndhavaiḥ saha // RKV_26.76 //</l>\n</lg>\n\n<l>papraccha kuśalaṃ cāpi muniṃ bāṇāsuraḥ svayam // RKV_26.77 //</l>\n\n<lg>\n<l>nārada uvāca:</l>\n<l>sādhu sādhu mahābāho danorvaṃśavivarddhana /</l>\n<l>ko 'nyastribhuvane ślāghyas tvāṃ muktvā danupuṃgava // RKV_26.78 //</l>\n</lg>\n\n<lg>\n<l>pūjito'haṃ danuśreṣṭha dhanaratnaiḥ suśobhanaiḥ /</l>\n<l>rājyena cātmanā vāpi hyevaṃ kaḥ pūjayetparaḥ // RKV_26.79 //</l>\n</lg>\n\n<lg>\n<l>na me kāryaṃ hi bhogena bhuṅkṣva rājyamanāmayam /</l>\n<l>tvaddarśanotsukaḥ prāpto dṛṣṭvā devaṃ maheśvaram // RKV_26.80 //</l>\n</lg>\n\n<lg>\n<l>bhramate tripuraṃ loke strīsatītvānmayā śrutam /</l>\n<l>tāndraṣṭukāmaḥ samprāptastvaddārāndānaveśvara // RKV_26.81 //</l>\n</lg>\n\n<lg>\n<l>manyase yadi me śīghraṃ darśayasva ca māciram /</l>\n<l>nāradasya vacaḥ śrutvā kañcukiṃ samudīkṣya vai // RKV_26.82 //</l>\n</lg>\n\n<lg>\n<l>antaḥpuracaraṃ vṛddhaṃ daṇḍapāṇiṃ guṇānvitam /</l>\n<l>uvāca rājā hṛṣṭātmā śabdenāpūrayandiśaḥ // RKV_26.83 //</l>\n</lg>\n\n<lg>\n<l>nāradāya mahādevīṃ darśayasveha kañcukin /</l>\n<l>antaḥpuracaraiḥ sarvaiḥ sametām aviśaṅkitaḥ // RKV_26.84 //</l>\n</lg>\n\n<lg>\n<l>nāthasyājñāṃ puraskṛtya gṛhītvā nāradaṃ kare /</l>\n<l>praviśyākathayaddevyai nārado 'yaṃ samāgataḥ // RKV_26.85 //</l>\n</lg>\n\n<lg>\n<l>dṛṣṭvā devī muniśreṣṭhaṃ kṛtvā pādābhivandanam /</l>\n<l>āsanaṃ kāñcanaṃ śubhram arghyapādyādikaṃ dadau // RKV_26.86 //</l>\n</lg>\n\n<lg>\n<l>tasyai sa bhagavāṃstuṣṭo hyāśīrvādamadātparam /</l>\n<l>nānyā devi triloke 'pi tvatsamā dṛśyate 'ṅganā // RKV_26.87 //</l>\n</lg>\n\n<lg>\n<l>pativratā śubhācārā satyaśaucasamanvitā /</l>\n<l>yasyāḥ prabhāvāttripuraṃ bhramate cakravatsadā // RKV_26.88 //</l>\n</lg>\n\n<lg>\n<l>tacchrutvā vacanaṃ devī nāradasya sudānvitam /</l>\n<l>paryapṛcchadṛṣiṃ bhaktyā dharmaṃ dharmabhṛtāṃvarā // RKV_26.89 //</l>\n</lg>\n\n<lg>\n<l>rājñyuvāca:</l>\n<l>bhagavanmānuṣe loke devāstuṣyanti kairvrataiḥ /</l>\n<l>kāni dānāni dīyante yeṣāṃ ca syānmahatphalam // RKV_26.90 //</l>\n</lg>\n\n<lg>\n<l>upavāsāśca ye kecitstrīdharme kathitā budhaiḥ /</l>\n<l>yaiḥ kṛtaiḥ svargamāyānti sukṛtinyaḥ striyo yathā // RKV_26.91 //</l>\n</lg>\n\n<lg>\n<l>yat tat sarvaṃ mahābhāga kathayasva yathātatham /</l>\n<l>śrotumicchāmyahaṃ sarvaṃ kathayasvāviśaṅkitaḥ // RKV_26.92 //</l>\n</lg>\n\n<lg>\n<l>nārada uvāca:</l>\n<l>sādhu sādhu mahābhāge praśno 'yaṃ veditastvayā /</l>\n<l>yaṃ śrutvā sarvanārīṇāṃ dharmavṛddhistu jāyate // RKV_26.93 //</l>\n</lg>\n\n<lg>\n<l>upavāsaiśca dānaiśca patiputrau vaśānugau /</l>\n<l>bāndhavaiḥ pūjyate nityaṃ yaiḥ kṛtaiḥ kathayāmi te // RKV_26.94 //</l>\n</lg>\n\n<lg>\n<l>durbhagā subhagā yaistu subhagā durbhagā bhavet /</l>\n<l>putriṇī putrarahitā hyaputrā putriṇī tathā // RKV_26.95 //</l>\n</lg>\n\n<lg>\n<l>bhartāraṃ labhate kanyā tathānyā bhartṛvarjitā /</l>\n<l>kṛtākṛtaiśca jāyante tannibodhasva sundari // RKV_26.96 //</l>\n</lg>\n\n<lg>\n<l>tiladhenuṃ suvarṇaṃ ca rūpyaṃ gā vāsasī tathā /</l>\n<l>pānīyaṃ bhūmidānaṃ ca gandhadhūpānulepanam // RKV_26.97 //</l>\n</lg>\n\n<lg>\n<l>pādukopānahau chatraṃ puṇyāni vyañjanāni ca /</l>\n<l>pādābhyaṅgaṃ śiro'bhyaṅgaṃ snānaṃ śayyāsanāni ca // RKV_26.98 //</l>\n</lg>\n\n<lg>\n<l>etāni ye prayacchanti nopasarpanti te yamam /</l>\n<l>madhu māṣaṃ payaḥ sarpirlavaṇaṃ guḍamauṣadham // RKV_26.99 //</l>\n</lg>\n\n<lg>\n<l>pānīyaṃ bhūmidānaṃ ca śālīnikṣurasāṃstathā /</l>\n<l>āraktavāsasī ślakṣṇe dampatyorlalitādine // RKV_26.100 //</l>\n</lg>\n\n<lg>\n<l>saubhāgyaṃ jāyate caiva iha loke paratra ca /</l>\n<l>brāhmaṇe vṛttasampanne surūpe ca guṇānvite // RKV_26.101 //</l>\n</lg>\n\n<lg>\n<l>tithau yasyāmidaṃ deyaṃ tatte rājñi vadāmyaham /</l>\n<l>pratipatsu ca yā nārī pūrvāhṇe ca śucivratā // RKV_26.102 //</l>\n</lg>\n\n<lg>\n<l>indhanaṃ brāhmaṇe dadyātprīyatāṃ me hutāśanaḥ /</l>\n<l>tasyā janmāni ṣaṭtriṃśadaṅgapratyaṅgasandhiṣu // RKV_26.103 //</l>\n</lg>\n\n<lg>\n<l>na rajo naiva santāpo jāyate rājavallabhe /</l>\n<l>dvitīyāyāṃ tu yā nārī navanītamudānvitā // RKV_26.104 //</l>\n</lg>\n\n<lg>\n<l>dadāti dvijamukhyāya sukumāratanurbhavet /</l>\n<l>lavaṇaṃ vipravaryāya tṛtīyāyāṃ prayacchati // RKV_26.105 //</l>\n</lg>\n\n<lg>\n<l>gaurī me prīyatāṃ devī tasyāḥ puṇyaphalaṃ śṛṇu /</l>\n<l>kaumārikā patiṃ prāpya tena sārddhamumā yathā // RKV_26.106 //</l>\n</lg>\n\n<lg>\n<l>krīḍatyavidhavā cāpi labhate sā mahadyaśaḥ /</l>\n<l>naktaṃ kṛtvā caturthyāṃ vai dadyādviprāya modakān // RKV_26.107 //</l>\n</lg>\n\n<lg>\n<l>prīyatāṃ mama deveśo gaṇanātho vināyakaḥ /</l>\n<l>tasyāstena phalenāśu sarvakarmasu bhāmini // RKV_26.108 //</l>\n</lg>\n\n<lg>\n<l>vighnaṃ na jāyate kvāpi evamāha pitāmahaḥ /</l>\n<l>pañcamīṃ tu tataḥ prāpya brāhmaṇe tiladā tu yā // RKV_26.109 //</l>\n</lg>\n\n<lg>\n<l>sā bhavedrūpasampannā yathā caiva tilottamā /</l>\n<l>ṣaṣṭhyāṃ tu yā madhūkasya phaladā tu bhavetsadā // RKV_26.110 //</l>\n</lg>\n\n<lg>\n<l>uddiśya cāgnijaṃ devaṃ brāhmaṇe vedapārage /</l>\n<l>tasyāḥ putro yathā skando devasaṅgheṣu cottamaḥ // RKV_26.111 //</l>\n</lg>\n\n<lg>\n<l>utpadyate mahārājaḥ sarvalokeṣu pūjitaḥ /</l>\n<l>saptamyāṃ yā dvijaśreṣṭhaṃ suvarṇena prapūjayet // RKV_26.112 //</l>\n</lg>\n\n<lg>\n<l>uddiśya jagato nāthaṃ devadevaṃ divākaram /</l>\n<l>tasya puṇyaphalaṃ yadvai kathitaṃ dvijasattamaiḥ // RKV_26.113 //</l>\n</lg>\n\n<lg>\n<l>tatte rājñi pravakṣyāmi śṛṇuṣvaikamanāḥ sati /</l>\n<l>dadrūcitrakakuṣṭhāni maṇḍalāni vicarcikā // RKV_26.114 //</l>\n</lg>\n\n<lg>\n<l>na bhavantīha cāṅgeṣu pūrvakarmārjitānyapi /</l>\n<l>kṛṣṇāṃ dhenuṃ tathāṣṭamyāṃ yā prayacchati bhāminī // RKV_26.115 //</l>\n</lg>\n\n<lg>\n<l>brāhmaṇe vṛttasampanne prīyatāṃ me maheśvaraḥ /</l>\n<l>tasyā janmārjitaṃ pāpaṃ naśyate vibhavānvitā // RKV_26.116 //</l>\n</lg>\n\n<lg>\n<l>jāyate nātra sandeho yasmāddānamanuttamam /</l>\n<l>gandhadhūpaṃ tu yā nārī bhaktyā viprāya dāpayet // RKV_26.117 //</l>\n</lg>\n\n<lg>\n<l>kātyāyanīṃ samuddiśya navamyāṃ śṛṇu yatphalam /</l>\n<l>tasyā bhrātā pitā putraḥ patirvā raṇamuttamam // RKV_26.118 //</l>\n</lg>\n\n<lg>\n<l>prāpyate naiva sīdanti tena dānena rakṣitāḥ /</l>\n<l>ikṣudaṇḍarasaṃ devi daśamyāṃ yā prayacchati // RKV_26.119 //</l>\n</lg>\n\n<lg>\n<l>lokapālānsamuddiśya brāhmaṇe vyaṅgavarjite /</l>\n<l>tena dānena sā nityaṃ sarvalokasya vallabhā // RKV_26.120 //</l>\n</lg>\n\n<lg>\n<l>jāyate nātra sandeha ityevaṃ śaṅkaro 'bravīt /</l>\n<l>ekādaśyāmupoṣyātha dvādaśyāmudakapradā // RKV_26.121 //</l>\n</lg>\n\n<lg>\n<l>nārāyaṇaṃ samuddiśya brāhmaṇe viṣṇutatpare /</l>\n<l>sā sadā sparśasambhāṣairdrāvayedbhāvayejjanam // RKV_26.122 //</l>\n</lg>\n\n<lg>\n<l>yasmāddānaṃ maharloke hyanantam udake bhavet /</l>\n<l>pādābhyaṅgaṃ śiro'bhyaṅgaṃ kāmamuddiśya vai dvije // RKV_26.123 //</l>\n</lg>\n\n<lg>\n<l>dadāti ca trayodaśyāṃ bhaktyā paramayāṅganā /</l>\n<l>yasyāṃ yasyāṃ mṛtā jāyed bhūyo yonyāṃ tu janmani // RKV_26.124 //</l>\n</lg>\n\n<lg>\n<l>tasyāṃ tasyāṃ tu sā bharturna viyujyeta karhicit /</l>\n<l>tathāpyevaṃ caturdaśyāṃ dadyāt pātramupānahau // RKV_26.125 //</l>\n</lg>\n\n<lg>\n<l>brahmaṇe dharmamuddiśya tasyā lokā hyanāmayāḥ /</l>\n<l>evaṃ ca pakṣapakṣānte śrāddhe tarped dvijottamān // RKV_26.126 //</l>\n</lg>\n\n<lg>\n<l>avyucchinnā sadā rājñi santatir jāyate bhuvi /</l>\n<l>evaṃ te tithimāhātmyaṃ dānayogena bhāṣitam // RKV_26.127 //</l>\n</lg>\n\n<lg>\n<l>tathā vanaspatīnāṃ tu ārādhanavidhiṃ śṛṇu /</l>\n<l>jambūṃ nimbataruṃ caiva tindukaṃ madhukaṃ tathā // RKV_26.128 //</l>\n</lg>\n\n<lg>\n<l>āmraṃ cāmalakaṃ caiva śālmaliṃ vaṭapippalau /</l>\n<l>śamībilvāmalīvṛkṣaṃ kadalīṃ pāṭalīṃ tathā // RKV_26.129 //</l>\n</lg>\n\n<l>anyānpuṇyatamānvṛkṣānupetya svargamāpnuyāt // RKV_26.130 //</l>\n\n<lg>\n<l>nārada uvāca:</l>\n<l>caitre māse tu yā nārī kuryādvratamanuttamam /</l>\n<l>tasya vratasya cānyāni kalāṃ nārhanti ṣoḍaśīm // RKV_26.131 //</l>\n</lg>\n\n<lg>\n<l>śrutena yena subhage durbhagatvaṃ na paśyati /</l>\n<l>yathā himaṃ raviṃ prāpya vilayaṃ yāti bhūtale // RKV_26.132 //</l>\n</lg>\n\n<lg>\n<l>tathā duḥkhaṃ ca daurbhāgyaṃ vratādasmādvilīyate /</l>\n<l>madhukākhyāṃ tu lalitāmārādhayati yena vai // RKV_26.133 //</l>\n</lg>\n\n<lg>\n<l>vidhiṃ taṃ śṛṇu subhage kathyamānaṃ sukhāvaham /</l>\n<l>caitre śuklatṛtīyāyāṃ susnātā śuddhamānasā // RKV_26.134 //</l>\n</lg>\n\n<lg>\n<l>pratimāṃ madhuvṛkṣasya śāṅkarīm umayā saha /</l>\n<l>kārayitvā dvijavaraiḥ pratiṣṭhāpya yathāvidhi // RKV_26.135 //</l>\n</lg>\n\n<lg>\n<l>sugandhikusumairdhūpaistathā karpūrakuṅkumaiḥ /</l>\n<l>pūjayed vidhinā devaṃ mantrayuktena bhāminī // RKV_26.136 //</l>\n</lg>\n\n<lg>\n<l>pādau namaḥ śivāyeti meḍhre vai manmathāya ca /</l>\n<l>kālodarāyet yudaraṃ nīlakaṃṭhāya kaṇṭhakam // RKV_26.137 //</l>\n</lg>\n\n<lg>\n<l>śiraḥ sarvātmane pūjya umāṃ paścātprapūjayet /</l>\n<l>kṣāmodarāyaihyudaraṃ sukaṇṭhāyai ca kaṇṭhakam // RKV_26.138 //</l>\n</lg>\n\n<l>śiraḥ saubhāgyadāyinyai paścādarghyaṃ pradāpayet // RKV_26.139 //</l>\n\n<lg>\n<l>namaste devadeveśa umāvara jagatpate /</l>\n<l>arghyeṇānena me sarvaṃ daurbhāgyaṃ nāśaya prabho /</l>\n<l>iti arghyamantraḥ // RKV_26.140 //</l>\n</lg>\n\n<lg>\n<l>arghyaṃ dattvā tataḥ paścātkarakaṃ vāripūritam /</l>\n<l>madhūkapātropabhṛtaṃ sahiraṇyaṃ tu śaktitaḥ // RKV_26.141 //</l>\n</lg>\n\n<lg>\n<l>karakaṃ vārisampūrṇaṃ saubhāgyena tu saṃyutam /</l>\n<l>dattaṃ tu lalite tubhyaṃ saubhāgyādivivardhanam /</l>\n<l>iti karakadānamantraḥ // RKV_26.142 //</l>\n</lg>\n\n<lg>\n<l>mantreṇānena viprāya dadyāt karakamuttamam /</l>\n<l>lavaṇaṃ varjayec chuklāṃ yāvadanyāṃ tṛtīyikām // RKV_26.143 //</l>\n</lg>\n\n<lg>\n<l>kṣamāpya devīṃ deveśāṃ naktam adyātsvayaṃ haviḥ /</l>\n<l>anena vidhinā sārdhaṃ māsi māsi hy apakramet // RKV_26.144 //</l>\n</lg>\n\n<lg>\n<l>phālgunasya tṛtīyāyāṃ śuklāyāṃ tu samāpyate /</l>\n<l>vaiśākhe lavaṇaṃ deyaṃ jyeṣṭhe cājyaṃ pradīyate // RKV_26.145 //</l>\n</lg>\n\n<lg>\n<l>āṣāḍhe māsi niṣpāvāḥ payo deyaṃ tu śrāvaṇe /</l>\n<l>mudgā deyā nabhasye tu śālimāśvayuje tathā // RKV_26.146 //</l>\n</lg>\n\n<lg>\n<l>kārttike śarkarāpātraṃ karakaṃ rasasaṃbhṛtam /</l>\n<l>mārgaśīrṣe tu kārpāsaṃ karakaṃ ghṛtasaṃyutam // RKV_26.147 //</l>\n</lg>\n\n<lg>\n<l>pauṣe tu kuṅkumaṃ deyaṃ māghe pātraṃ tilair bhṛtam /</l>\n<l>phālgune māsi samprāpte pātraṃ modakasaṃbhṛtam // RKV_26.148 //</l>\n</lg>\n\n<lg>\n<l>paścāttṛtīyādeyaṃ yattatpūrvasyāṃ vivarjayet /</l>\n<l>vidhānamāsāṃ sarvāsāṃ sāmānyaṃ manasaḥ priye // RKV_26.149 //</l>\n</lg>\n\n<lg>\n<l>pratimāṃ madhuvṛkṣasya tāmeva pratipūjayet /</l>\n<l>tasmai sarvaṃ tu viprāya ācāryāya pradīyate // RKV_26.150 //</l>\n</lg>\n\n<lg>\n<l>tataḥ saṃvatsarasyānte udyāpanavidhiṃ śṛṇu /</l>\n<l>madhuvṛkṣaṃ tato gatvā bahusambhārasaṃvṛtaḥ // RKV_26.151 //</l>\n</lg>\n\n<lg>\n<l>nikhanetpratimāṃ madhye mādhūkīṃ madhukasya ca /</l>\n<l>tatrasthaṃ pūjayet sarvam umādehārddhadhāriṇam // RKV_26.152 //</l>\n</lg>\n\n<lg>\n<l>pūjopahārairvipulaiḥ kuṅkumena punaḥpunaḥ /</l>\n<l>ślakṣṇābhiḥ puṣpamālābhiḥ kausumbhaiḥ kesareṇa ca // RKV_26.153 //</l>\n</lg>\n\n<lg>\n<l>kausumbhe vāsasī śubhre atasīpuṣpasannibhe /</l>\n<l>paridhāpya tāṃ pratimāṃ dampatī ravisaṃkhyayā // RKV_26.154 //</l>\n</lg>\n\n<lg>\n<l>upānadyugalaiśchatraiḥ kaṇṭhasūtraiḥ sakaṇṭhikaiḥ /</l>\n<l>kaṭakairaṅgulīyaiśca śayanīyaiḥ śubhāstṛtaiḥ // RKV_26.155 //</l>\n</lg>\n\n<lg>\n<l>kuṅkumena viliptāṅgau bahupuṣpaiśca pūjitau /</l>\n<l>bhojayed vividhai ratnair madhūkāvāsake sthitau // RKV_26.156 //</l>\n</lg>\n\n<lg>\n<l>bhuktotthitau tu viśrāmya śayyāsu ca kṣamāpayet /</l>\n<l>gurumūlaṃ yataḥ sarvaṃ gururjñeyo maheśvaraḥ // RKV_26.157 //</l>\n</lg>\n\n<lg>\n<l>prīte gurau tataḥ sarvaṃ jagatprītaṃ surāsuram /</l>\n<l>yadyadiṣṭatamaṃ loke yatkiṃciddayitaṃ gṛhe // RKV_26.158 //</l>\n</lg>\n\n<lg>\n<l>tatsarvaṃ gurave deyamātmanaḥ śreya icchatā /</l>\n<l>idaṃ tu dhanibhir deyamanyair deyaṃ yathocyate // RKV_26.159 //</l>\n</lg>\n\n<lg>\n<l>dāmpatyamekaṃ vidhivatpratipūjya śubhavrataiḥ /</l>\n<l>dvitīyaṃ gurudāmpatyaṃ vittaśāṭhyaṃ vivarjayet // RKV_26.160 //</l>\n</lg>\n\n<lg>\n<l>tataḥ kṣamāpayeddevīṃ devaṃ ca brāhmaṇaṃ gurum /</l>\n<l>yathā tvaṃ devi lalite na viyuktāsi śambhunā // RKV_26.161 //</l>\n</lg>\n\n<lg>\n<l>tathā me patiputrāṇām aviyogaḥ pradīyatām /</l>\n<l>anena vidhinā kṛtvā tṛtīyāṃ madhusaṃjñikām // RKV_26.162 //</l>\n</lg>\n\n<lg>\n<l>indrāṇī cendrapatnītvamavāpa sutamuttamam /</l>\n<l>saubhāgyaṃ sarvalokeṣu sarvarddhisukhamuttamam // RKV_26.163 //</l>\n</lg>\n\n<lg>\n<l>anena vidhinā yā tu kumārī vratamācaret /</l>\n<l>śobhanaṃ patimāpnoti yathendrāṇyā śatakratuḥ // RKV_26.164 //</l>\n</lg>\n\n<lg>\n<l>durbhagā subhagatvaṃ ca subhagā putriṇī bhavet /</l>\n<l>putriṇyakṣayamāpnoti na śokaṃ paśyati kvacit // RKV_26.165 //</l>\n</lg>\n\n<lg>\n<l>anekajanmajanitaṃ daurbhāgyaṃ naśyati dhruvam /</l>\n<l>mṛtā tu tridivaṃ prāpya umayā saha modate // RKV_26.166 //</l>\n</lg>\n\n<lg>\n<l>kalpakoṭiśataṃ sāgraṃ bhuktvā bhogān yathepsitān /</l>\n<l>punastu sambhave loke pārthivaṃ patim āpnuyāt // RKV_26.167 //</l>\n</lg>\n\n<l>subhagā rūpasampannā pārthivaṃ janayet sutam // RKV_26.168 //</l>\n\n<lg>\n<l>etatte kathitaṃ sarvaṃ vratānāmuttamaṃ vratam /</l>\n<l>anyatpṛcchasva subhage vāñchitaṃ yaddhṛdi sthitam // RKV_26.169 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye madhūkatṛtīyāvratavidhānamāhātmyavarṇanaṃ nāma ṣaḍviṃśo 'dhyāyaḥ ||</p>\n\n<p>RKV adhyāya 27</p>\n\n<lg>\n<l>śrīmārkaṇḍeya uvāca:</l>\n<l>nāradasya vacaḥ śrutvā rājñī vacanam abravīt /</l>\n<l>prasādaṃ kuru viprendra gṛhṇa dānaṃ yathepsitam // RKV_27.1 //</l>\n</lg>\n\n<lg>\n<l>suvarṇamaṇiratnāni vastrāṇi vividhāni ca /</l>\n<l>tatte dārayāmi viprendra yaccānyad api durlabham // RKV_27.2 //</l>\n</lg>\n\n<lg>\n<l>rājñyāstu vacanaṃ śrutvā nārado vākyam abravīt /</l>\n<l>anyeṣāṃ dīyatāṃ bhadre ye dvijāḥ kṣīṇavṛttayaḥ // RKV_27.3 //</l>\n</lg>\n\n<lg>\n<l>vayaṃ tu sarvasampannā bhaktigrāhyāḥ sadaiva hi /</l>\n<l>ityuktā sā tadā rājñī vedavedāṅgapāragān // RKV_27.4 //</l>\n</lg>\n\n<lg>\n<l>āhūya brāhmaṇān niḥsvāndātuṃ samupacakrame /</l>\n<l>yat kiṃcinnāradenoktaṃ dānasaubhāgyavardhanam // RKV_27.5 //</l>\n</lg>\n\n<lg>\n<l>tena dānena me nityaṃ prīyetāṃ hariśaṅkarau /</l>\n<l>tato rājñī ca sā prāha nāradaṃ munipuṃgavam // RKV_27.6 //</l>\n</lg>\n\n<lg>\n<l>rājñyuvāca:</l>\n<l>dānaṃ dattaṃ tvayoktaṃ yadbhartṛkarmaparaṃ hi tat /</l>\n<l>ājanmajanma me bhartā bhavedbāṇo dvijottama // RKV_27.7 //</l>\n</lg>\n\n<lg>\n<l>nānyo hi daivataṃ tāta muktvā bāṇaṃ dvijottama /</l>\n<l>tena satyena me bhartā jīvecca śaradāṃ śatam // RKV_27.8 //</l>\n</lg>\n\n<lg>\n<l>nānyo dharmo bhavet strīṇāṃ daivataṃ hi patiryathā /</l>\n<l>tathāpi tava vākyena dānaṃ dattaṃ yathāvidhi // RKV_27.9 //</l>\n</lg>\n\n<lg>\n<l>svakaṃ karma kariṣyāmo bhartāraṃ prati mānada /</l>\n<l>brahmarṣe gaccha cedānīṃ tvamāśīrvādaḥ pradīyatām // RKV_27.10 //</l>\n</lg>\n\n<lg>\n<l>tatheti tāmanujñāpya nārado nṛpasattama /</l>\n<l>sarvāsāṃ mānasaṃ hṛtvā anyataḥ kṛtamānasaḥ // RKV_27.11 //</l>\n</lg>\n\n<lg>\n<l>jagāmādarśanaṃ vipraḥ pūjyamānastu khecaraiḥ /</l>\n<l>tato gatamanaskāstā bhartāraṃ prati bhārata // RKV_27.12 //</l>\n</lg>\n\n<l>vivarṇā niṣprabhā jātā nāradena vimohitāḥ // RKV_27.13 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye tripurakṣobhaṇavarṇanaṃ nāma saptaviṃśo 'dhyāyaḥ ||</p>\n\n<p>RKV adhyāya 28</p>\n\n<lg>\n<l>mārkaṇḍeya uvāca:</l>\n<l>etasminn antare rudro narmadātaṭamāsthitaḥ /</l>\n<l>krīḍate hyumayā sārddhaṃ nāradas tatra cāgataḥ // RKV_28.1 //</l>\n</lg>\n\n<lg>\n<l>praṇamya devadeveśamumayā saha śaṅkaram /</l>\n<l>vyajñāpayat tadā devaṃ yad vṛttaṃ tripure tadā // RKV_28.2 //</l>\n</lg>\n\n<lg>\n<l>gato 'haṃ svāminirdeśād yatra tadbāṇamandiram /</l>\n<l>dṛṣṭā bāṇaṃ yathānyāyaṃ gato hyantaḥpuraṃ mahat // RKV_28.3 //</l>\n</lg>\n\n<lg>\n<l>tatra bhāryāsahasrāṇi dṛṣṭvā bāṇasya dhīmataḥ /</l>\n<l>yathāyogyaṃ yathākāmam āgataḥ kṣobhya tatpuram // RKV_28.4 //</l>\n</lg>\n\n<lg>\n<l>nāradasya vacaḥ śrutvā sādhu sādhviti pūjayan /</l>\n<l>cintayāmāsa deveśo bhramaṇaṃ tripurasya hi // RKV_28.5 //</l>\n</lg>\n\n<lg>\n<l>karamuktaṃ yathā cakraṃ viṣṇunā prabhaviṣṇunā /</l>\n<l>mahāvegaṃ mahāyāmaṃ rakṣitaṃ tejasā mama // RKV_28.6 //</l>\n</lg>\n\n<lg>\n<l>sa ca me bhaktinirato bāṇo loke ca viśrutaḥ /</l>\n<l>bhāratī ca mayā dattā brāhmaṇānāṃ viśeṣataḥ // RKV_28.7 //</l>\n</lg>\n\n<lg>\n<l>evaṃ sa suciraṃ kālaṃ devadevo maheśvaraḥ /</l>\n<l>cintayitvā sunirvāṇaṃ kāryaṃ prati janeśvaraḥ // RKV_28.8 //</l>\n</lg>\n\n<lg>\n<l>tato 'sau mandaraṃ dhyātvā cāpe kṛtvā guṇe mahīm /</l>\n<l>viṣṇuṃ sanātanaṃ devaṃ bāṇe dhyātvā trilocanaḥ // RKV_28.9 //</l>\n</lg>\n\n<lg>\n<l>phale hutāśanaṃ devaṃ jvalantaṃ sarvatomukham /</l>\n<l>suparṇaṃ puṅkhayor madhye jave vāyuṃ prakalpya ca // RKV_28.10 //</l>\n</lg>\n\n<lg>\n<l>rathaṃ mahīmayaṃ kṛtvā dhuri tāvaśvināvubhau /</l>\n<l>akṣe sureśvaraṃ devam agrakīlyāṃ dhanādhipam // RKV_28.11 //</l>\n</lg>\n\n<lg>\n<l>yamaṃ tu dakṣiṇe pārśve vāme kālaṃ sudāruṇam /</l>\n<l>ādityacandrau cakre tu gandharvānārakādiṣu // RKV_28.12 //</l>\n</lg>\n\n<lg>\n<l>yantāraṃ ca surajyeṣṭhaṃ vedānkṛtvā hayottamān /</l>\n<l>khalīnādiṣu cāṅgāni raśmīṃśchandāṃsi cākarot // RKV_28.13 //</l>\n</lg>\n\n<lg>\n<l>kṛtvā pratodam oṃkāraṃ mukhagrāhyaṃ maheśvaraḥ /</l>\n<l>dhātāraṃ cāgrataḥ kṛtvā vidhātāraṃ ca pṛṣṭhataḥ // RKV_28.14 //</l>\n</lg>\n\n<lg>\n<l>mārutātsarvato digbhya ūrdhvayantre tathaiva ca /</l>\n<l>mahoragapiśācāṃśca siddhavidyādharāṃstathā // RKV_28.15 //</l>\n</lg>\n\n<lg>\n<l>gaṇāṃśca bhūtasaṅghāṃśca sarve sarvāṅgasaṃdhiṣu /</l>\n<l>yugamadhye sthito meruryugasyādho mahāgiriḥ // RKV_28.16 //</l>\n</lg>\n\n<lg>\n<l>sarpā yantrasthitā ghorāḥ śamye varuṇanairṛtau /</l>\n<l>gāyatrī caiva sāvitrī sthite te raśmibandhane // RKV_28.17 //</l>\n</lg>\n\n<lg>\n<l>satyaṃ rathadhvaje śaucaṃ damaṃ rakṣāṃ samantataḥ /</l>\n<l>rathaṃ devamayaṃ kṛtvā devadevo maheśvaraḥ // RKV_28.18 //</l>\n</lg>\n\n<lg>\n<l>saṃnaddhaḥ kavacī khaḍgī baddhagodhāṅgulitravān /</l>\n<l>baddhā parikaraṃ gāḍhaṃ jaṭājūṭaṃ niyamya ca // RKV_28.19 //</l>\n</lg>\n\n<lg>\n<l>sajjaṃ kṛtvā dhanurdivyaṃ yojayitvā rathottamam /</l>\n<l>rathamadhye sthito devaḥ śuśubhe ca yudhiṣṭhira // RKV_28.20 //</l>\n</lg>\n\n<lg>\n<l>dhanuṣaḥ śabdanādenākampayacca jagattrayam /</l>\n<l>sthānaṃ kṛtvā tu vaiśākhaṃ nibhṛtaṃ saṃsthito haraḥ // RKV_28.21 //</l>\n</lg>\n\n<lg>\n<l>nirīkṣya suciraṃ kālaṃ kopasaṃraktalocanaḥ /</l>\n<l>dhyātvā taṃ paramaṃ mantram ātmānaṃ ca nirudhya saḥ // RKV_28.22 //</l>\n</lg>\n\n<lg>\n<l>mumoca sahasā bāṇaṃ purasya vadhakāṅkṣayā /</l>\n<l>yadā trīṇi sametāni antarikṣasthitāni tu // RKV_28.23 //</l>\n</lg>\n\n<lg>\n<l>tataḥ kālanimeṣārdhaṃ dṛṣṭvaikyaṃ tripurasya ca /</l>\n<l>triparvaṇā triśalyena tatastānyavasādayat // RKV_28.24 //</l>\n</lg>\n\n<lg>\n<l>tato lokā bhayatrastās tripure bharatottama /</l>\n<l>sarvāsuravināśāya kālarūpā bhayāvahāḥ // RKV_28.25 //</l>\n</lg>\n\n<lg>\n<l>aṭṭahāsān pramuñcanti kaṣṭarūpā narās tadā /</l>\n<l>nimeṣonmeṣaṇaṃ caiva kurvanti lipikarmasu // RKV_28.26 //</l>\n</lg>\n\n<lg>\n<l>niṣpandanayanā martyāścitreṣvālikhitā iva /</l>\n<l>devāyatanagā devā raṭanti prahasanti ca /</l>\n<l>svapne paśyanti cātmānaṃ raktāmbaravibhūṣitam // RKV_28.27 //</l>\n</lg>\n\n<lg>\n<l>raktamālyottamāṅgāśca patantaḥ kārdame hrade /</l>\n<l>paśyanti nāma cātmānaṃ satailābhyaṅgamastakam // RKV_28.28 //</l>\n</lg>\n\n<lg>\n<l>paśyanti yānamārūḍhaṃ rāsabhaiśca nṛpottama /</l>\n<l>saṃvartako mahāvāyuryugāntapratimo mahān // RKV_28.29 //</l>\n</lg>\n\n<lg>\n<l>gṛhān unmūlayāmāsa vṛkṣajātīnanekaśaḥ /</l>\n<l>bhūmikampāḥ sanirghātā ulkāpātāḥ sahasraśaḥ // RKV_28.30 //</l>\n</lg>\n\n<lg>\n<l>rudhiraṃ varṣate devo miśritaṃ karkarairbahu /</l>\n<l>agnikuṇḍeṣu viprāṇāṃ hutaḥ samyagghutāśanaḥ // RKV_28.31 //</l>\n</lg>\n\n<lg>\n<l>jvalate dhūmasaṃyukto visphuliṅgakaṇaiḥ saha /</l>\n<l>kuṃjarā vimadā jātāsturagāḥ sattvavarjitāḥ // RKV_28.32 //</l>\n</lg>\n\n<lg>\n<l>avāditāni vādyante vāditrāṇi sahasraśaḥ /</l>\n<l>dhvajā hyakampitāḥ petuśchatrāṇi vividhāni ca // RKV_28.33 //</l>\n</lg>\n\n<lg>\n<l>jvalati pādapāstatra parṇāni ca sabhaṃ tataḥ /</l>\n<l>sarvaṃ tadvyākulībhūtaṃ hāhākārasamanvitam // RKV_28.34 //</l>\n</lg>\n\n<lg>\n<l>udyānāni vicitrāṇi prababhañja prabhañjanaḥ /</l>\n<l>tena saṃpreritāḥ sarve jvalanti viśikhāḥ śikhāḥ // RKV_28.35 //</l>\n</lg>\n\n<lg>\n<l>vṛkṣagulmalatāvallyo gṛhāṇi ca samantataḥ /</l>\n<l>digvibhāgaiśca sarvaiśca pravṛtto havyavāhanaḥ // RKV_28.36 //</l>\n</lg>\n\n<lg>\n<l>sarvaṃ kiṃśukaparṇābhaṃ prajvalaccaiva dṛśyate /</l>\n<l>gṛhādgṛhaṃ tadā gantuṃ naiva dhūmena śakyate // RKV_28.37 //</l>\n</lg>\n\n<lg>\n<l>harakopāgninirdagdhāḥ krandante tripure janāḥ /</l>\n<l>pradīptaṃ sarvato dikṣu dahyate tripuraṃ param // RKV_28.38 //</l>\n</lg>\n\n<lg>\n<l>patanti śikharāgrāṇi viśīrṇāni sahasraśaḥ /</l>\n<l>pāvako dhūmasaṃpṛkto dahyamānaḥ samantataḥ // RKV_28.39 //</l>\n</lg>\n\n<lg>\n<l>nṛtyanvai vyāptadigdeśaḥ kāntāreṣvabhidhāvati /</l>\n<l>devāgāreṣu sarveṣu gṛheṣvaṭṭālakeṣu ca // RKV_28.40 //</l>\n</lg>\n\n<lg>\n<l>pravṛtto hutabhuktatra pure kālapracoditaḥ /</l>\n<l>dadāha lokānsarvatra harakopaprakopitaḥ // RKV_28.41 //</l>\n</lg>\n\n<lg>\n<l>dahate traipuraṃ lokaṃ bālavṛddhasamanvitam /</l>\n<l>sapuraṃ sagṛhadvāraṃ savāhanavanaṃ nṛpa // RKV_28.42 //</l>\n</lg>\n\n<lg>\n<l>kecidbhojanasaktāśca pānāsaktāstathāpare /</l>\n<l>aparā nṛtyagīteṣu saṃsaktā vārayoṣitaḥ // RKV_28.43 //</l>\n</lg>\n\n<lg>\n<l>anyonyaṃ ca pariṣvajya hutāśanaśikhārditāḥ /</l>\n<l>dahyamānā nṛpaśreṣṭha sarve gacchantyacetanāḥ // RKV_28.44 //</l>\n</lg>\n\n<lg>\n<l>athānye dānavāstatra dahyante 'gnivimohitāḥ /</l>\n<l>na śaktāścānyato gantuṃ dhūmenākulitānanāḥ /</l>\n<l>haṃsakāraṇḍavākīrṇā nalinyo hemapaṅkajāḥ // RKV_28.45 //</l>\n</lg>\n\n<lg>\n<l>dahyante vividhās tatra vāpyaḥ kūpāśca bhārata /</l>\n<l>dṛśyante 'naladagdhāni purodyānāni dīrghikāḥ /</l>\n<l>amlānaiḥ paṅkajaiśchannā vistīrṇāvasuyojanāḥ // RKV_28.46 //</l>\n</lg>\n\n<lg>\n<l>girikūṭanibhāstatra prāsādā ratnaśobhitāḥ /</l>\n<l>dṛśyante 'nalasaṃdagdhā viśīrṇā dharaṇītale // RKV_28.47 //</l>\n</lg>\n\n<lg>\n<l>narastrībālavṛddheṣu dahyamāneṣu sarvataḥ /</l>\n<l>nirdayaṃ jvalate vahnirhāhākāro mahānabhūt /</l>\n<l>kācicca sukhasaṃsuptāpramattānyā nṛpottama // RKV_28.48 //</l>\n</lg>\n\n<lg>\n<l>krīḍitvā ca suvistīrṇaśayanasthā varāṅganā /</l>\n<l>kācitsuptā viśālākṣī hārāvalivibhūṣitā /</l>\n<l>dhūmenākulitā dīnā nyapataddhavyavāhane // RKV_28.49 //</l>\n</lg>\n\n<lg>\n<l>kācittasminpure dīpte putrasnehānulālasā /</l>\n<l>putram āliṅgate gāḍhaṃ dahyate tripure 'gninā // RKV_28.50 //</l>\n</lg>\n\n<lg>\n<l>kācitkanakavarṇābhā indranīlavibhūṣitā /</l>\n<l>bhartāraṃ patitaṃ dṛṣṭvā patitā tasya copari // RKV_28.51 //</l>\n</lg>\n\n<lg>\n<l>kācidādityavarṇābhā prasuptā tu priyopari /</l>\n<l>agnijvālāhatā gāḍhaṃ kaṃṭhamāliṅgate nṛpa // RKV_28.52 //</l>\n</lg>\n\n<lg>\n<l>medhavarṇā parā nārī calatkanakamekhalā /</l>\n<l>śvetavastrottarīyā tu papāta dharaṇītale // RKV_28.53 //</l>\n</lg>\n\n<lg>\n<l>kācitkundenduvarṇābhā nīlaratnavibhūṣitā /</l>\n<l>śirasā prāñjalir bhūtvā vijñāpayati pāvakam // RKV_28.54 //</l>\n</lg>\n\n<lg>\n<l>kasyāścijjvalate vastraṃ keśāḥ kasyāśca bhārata /</l>\n<l>jvalajjvalanasaṅkāśair hemabhāṇḍaistrasaṃhita ca // RKV_28.55 //</l>\n</lg>\n\n<lg>\n<l>kācitprabhūtaduḥkhārtā vilalāpa varāṅganā /</l>\n<l>bhasmībhūtaṃ patiṃ dṛṣṭvā krandantī kurarī yathā // RKV_28.56 //</l>\n</lg>\n\n<lg>\n<l>āliṅgya gāḍhaṃ sahasā patitā tasya mūrdhani /</l>\n<l>kācicca bahuduḥkhārtā vyalapatstrī svaveśmani // RKV_28.57 //</l>\n</lg>\n\n<lg>\n<l>bhasmasācca kṛtaṃ dṛṣṭvā krandate kurarī yathā /</l>\n<l>mātaraṃ pitaraṃ kāciddṛṣṭvā vigatacetanam // RKV_28.58 //</l>\n</lg>\n\n<lg>\n<l>vepate patitā bhūmau kheditā vaḍavā yathā /</l>\n<l>itaścetaśca kācicca dahyamānā varāṅganā // RKV_28.59 //</l>\n</lg>\n\n<lg>\n<l>nāpaśyadbālamutsaṅge viparītamukhī sthitā /</l>\n<l>kumbhilasya gṛhaṃ dagdhaṃ patitaṃ dharaṇītale // RKV_28.60 //</l>\n</lg>\n\n<lg>\n<l>kūṣmāṇḍasya ca dhūmrasya kuhakasya bakasya ca /</l>\n<l>virūpanayanasyāpi virūpākṣasya caiva hi // RKV_28.61 //</l>\n</lg>\n\n<lg>\n<l>śumbho ḍimbhaśca raudraśca prahlādaścāsurottamaḥ /</l>\n<l>daṇḍapāṇir vipāṇiśca siṃhavaktras tathānagha // RKV_28.62 //</l>\n</lg>\n\n<lg>\n<l>dundubhaścaiva saṃhrādo ḍiṇḍirmuṇḍis tathaiva ca /</l>\n<l>bāṇabhrātā ca bāṇaśca kravyādavyāghravaktrakau // RKV_28.63 //</l>\n</lg>\n\n<lg>\n<l>evamanye 'pi ye keciddānavā baladarpitāḥ /</l>\n<l>teṣāṃ gṛhe tathā vahnirjvalate nirdayo nṛpa /</l>\n<l>dahyamānāḥ striyastāta vilapanti gṛhe gṛhe // RKV_28.64 //</l>\n</lg>\n\n<lg>\n<l>karuṇākṣaravādinyo nirādhārā gatāḥ śivam /</l>\n<l>yadi vairaṃ surāreśca puruṣoparipāvaka // RKV_28.65 //</l>\n</lg>\n\n<lg>\n<l>striyaḥ kimaparādhyanti gṛhapañjarakokilāḥ /</l>\n<l>anirdayo nṛśaṃsastvaṃ kaste kopaḥ striyaṃ prati // RKV_28.66 //</l>\n</lg>\n\n<lg>\n<l>kiṃ tvayā na śrutaṃ loke avadhyāḥ sarvathā striyaḥ /</l>\n<l>kiṃ tu tubhyaṃ guṇo hyasti dahane pavaneritaḥ // RKV_28.67 //</l>\n</lg>\n\n<lg>\n<l>na kāruṇyaṃ tvayā kiṃcid dākṣiṇyaṃ ca striyaṃ prati /</l>\n<l>dayāṃ mlecchā hi kurvanti vacanaṃ vīkṣya yoṣitām // RKV_28.68 //</l>\n</lg>\n\n<lg>\n<l>mlecchānām api ca mleccho durnivāryo hyacetanaḥ /</l>\n<l>evaṃ vilapamānānāṃ strīṇāṃ tatraiva bhārata // RKV_28.69 //</l>\n</lg>\n\n<lg>\n<l>jvālākalāpabahulaḥ prajvalatyeva pāvakaḥ /</l>\n<l>evaṃ dṛṣṭvā tato bāṇo dahyamāna uvāca ha // RKV_28.70 //</l>\n</lg>\n\n<lg>\n<l>avajñāya vinaṣṭo 'haṃ pāpātmā haramañjasā /</l>\n<l>mayā pāpena mūrkheṇa ye lokā nāśitā dhruvam // RKV_28.71 //</l>\n</lg>\n\n<lg>\n<l>gobrāhmaṇā hatā nityamiha loke paratra ca /</l>\n<l>nāśitānyannapānāni maṭhārāmāśramāstathā // RKV_28.72 //</l>\n</lg>\n\n<lg>\n<l>ṛṣīṇāmāśramāścaiva devārāmā gaṇālayāḥ /</l>\n<l>tena pāpena me dhvaṃsastapasaśca balasya ca // RKV_28.73 //</l>\n</lg>\n\n<l>kiṃ dhanena kariṣyāmi rājyeṇāntaḥpureṇa ca // RKV_28.74 //</l>\n\n<lg>\n<l>varaṃ śaṅkarapādau ca śaraṇaṃ yāmi mūḍhadhīḥ /</l>\n<l>na mātā na pitā caiva na bandhur nāparo janaḥ // RKV_28.75 //</l>\n</lg>\n\n<lg>\n<l>muktvā caiva maheśānaṃ paramārtiharaṃ param /</l>\n<l>ātmanā ca kṛtaṃ pāpamātmanaiva tu bhujyate // RKV_28.76 //</l>\n</lg>\n\n<lg>\n<l>ahaṃ punaḥ samastaiśca dahyāmi saha sādhubhiḥ /</l>\n<l>evamuktvā śivaṃ liṅgaṃ kṛtvā tanmastakopari // RKV_28.77 //</l>\n</lg>\n\n<lg>\n<l>nirjagāma gṛhācchīghraṃ pāvakenāvaguṇṭhitaḥ /</l>\n<l>sa khinnaḥ svinnagātrastu praskhalaṃstu muhur muhuḥ // RKV_28.78 //</l>\n</lg>\n\n<lg>\n<l>haraṃ gadgadayā vācā stuvanvai śaraṇaṃ yayau /</l>\n<l>tvatkopānalanirdagdho yadi vadhyo 'smi śaṅkara // RKV_28.79 //</l>\n</lg>\n\n<lg>\n<l>tvatprasādānmahādeva mā me liṅgaṃ praṇaśyatu /</l>\n<l>arcitaṃ me suraśreṣṭha dhyātaṃ bhaktyā mayā vibho // RKV_28.80 //</l>\n</lg>\n\n<lg>\n<l>prāṇādiṣṭatamaṃ deva tasmād rakṣitum arhasi /</l>\n<l>yadi te 'ham anugrāhyo vadhyo vā surasattama // RKV_28.81 //</l>\n</lg>\n\n<lg>\n<l>pratijanma mahādeva tvadbhaktiracalāstu me /</l>\n<l>paśukīṭapataṅgeṣu tiryagyonigateṣu ca /</l>\n<l>svakarmaṇā mahādeva tvadbhaktiracalāstu me // RKV_28.82 //</l>\n</lg>\n\n<lg>\n<l>evamuktvā mahābhāgo bāṇo bhaktimatāṃ varaḥ /</l>\n<l>stotreṇa devadeveśaṃ chandayāmāsa bhārata // RKV_28.83 //</l>\n</lg>\n\n<lg>\n<l>bāṇa uvāca:</l>\n<l>śiva śaṅkara sarvaharāya namo bhavabhītabhayārtiharāya namaḥ /</l>\n<l>kusumāyudhadehavināśaṃkara pramadāpriyakāmaka deva namaḥ // RKV_28.84 //</l>\n</lg>\n\n<lg>\n<l>jaya pārvatīśa paramārthasāra jaya viracitabhīmabhujaṅgahāra /</l>\n<l>jaya nirmalabhasmaviliptagātra jaya mantramūla jagadekapātra // RKV_28.85 //</l>\n</lg>\n\n<lg>\n<l>jaya viṣadharakapilajaṭākalāpa jaya bhairavavighṛtapinākacāpa /</l>\n<l>jaya viṣamanayanaparimuktasaṅga jaya śaṅkara dhṛtagāṅgataraṅga // RKV_28.86 //</l>\n</lg>\n\n<lg>\n<l>jaya bhīmarūpa khaṭvāṅgahasta śaśiśekhara jaya jagatāṃ praśasta /</l>\n<l>jaya sukhareśa suralokasāra jaya sarvasakalanirdagdhasāra // RKV_28.87 //</l>\n</lg>\n\n<lg>\n<l>jaya kīrtanīya jagatāṃ pavitra jaya vṛṣāṅka bahuvidhacaritra /</l>\n<l>jaya viracitanarakaṅkālamāla aghāsuradehakaṅkālakāla // RKV_28.88 //</l>\n</lg>\n\n<lg>\n<l>jaya nīlakaṃṭha varavṛṣabhagamana jaya sakalalokaduritānuśamana /</l>\n<l>jaya siddhasurāsuravinatacaraṇa jaya rudra raudrabhavajaladhitaraṇa // RKV_28.89 //</l>\n</lg>\n\n<lg>\n<l>jaya giriśa sureśvaramānanīya jaya sūkṣmarūpa saṃcitanīya /</l>\n<l>jaya dagdhatripura viśvasattva jaya sakalaśāstraparamārthatattva // RKV_28.90 //</l>\n</lg>\n\n<lg>\n<l>jaya duravabodha saṃsāratāra kalikaluṣamahārṇavaghoratāra /</l>\n<l>jaya surāsuradevagaṇeśa namo hayavānarasiṃhagajendramukha // RKV_28.91 //</l>\n</lg>\n\n<lg>\n<l>atihrasvasthūlasudīrghatama upalabdhir na śakyate te hyamaraiḥ /</l>\n<l>praṇato 'smi nirañjana te caraṇau jaya sāmba sulocanakāntihara // RKV_28.92 //</l>\n</lg>\n\n<lg>\n<l>aprāpya tvāṃ kim atyantam ucchrayī na vināśayet /</l>\n<l>atipramāthi ca tadā tapo mahatsudāruṇam // RKV_28.93 //</l>\n</lg>\n\n<lg>\n<l>na putrabāndhavā dārā na samastaḥ suhṛjjanaḥ /</l>\n<l>saṅkaṭe 'bhyupagacchanti vrajantamekagāminam // RKV_28.94 //</l>\n</lg>\n\n<lg>\n<l>yadeva karma kaivalyaṃ kṛtaṃ tena śubhāśubham /</l>\n<l>tadeva sārthavat tasya bhavatyagre tu gacchataḥ // RKV_28.95 //</l>\n</lg>\n\n<lg>\n<l>nirdhanasyaiva carato na bhayaṃ vidyate kvacit /</l>\n<l>dhanībhayairna mucyeta dhanaṃ tasmāttyajāmyaham // RKV_28.96 //</l>\n</lg>\n\n<lg>\n<l>lubdhāḥ pāpāni kurvanti śuddhāṃśā naiva mānavāḥ /</l>\n<l>śrutvā dharmasya sarvasvaṃ śrutvā caivāvadhārya tat // RKV_28.97 //</l>\n</lg>\n\n<lg>\n<l>tvaṃ viṣṇustvaṃ jagannātho brahmarūpaḥ sanātanaḥ /</l>\n<l>indrastvaṃ devadeveśa suranātha namo 'stu te // RKV_28.98 //</l>\n</lg>\n\n<lg>\n<l>tvaṃ kṣitirvaruṇaścaiva pavanastvaṃ hutāśanaḥ /</l>\n<l>tvaṃ dīkṣā yajamānaśca ākāśaṃ soma eva ca // RKV_28.99 //</l>\n</lg>\n\n<lg>\n<l>tvaṃ sūryastvaṃ tu vitteśo yamastvaṃ gurureva ca /</l>\n<l>tvayā vyāptaṃ jagatsarvaṃ trailokyaṃ bhāsvatā yathā // RKV_28.100 //</l>\n</lg>\n\n<lg>\n<l>etadbāṇakṛtaṃ stotraṃ śrutvā devo maheśvaraḥ /</l>\n<l>krodhaṃ muktvā prasannātmā tadā vacanam abravīt // RKV_28.101 //</l>\n</lg>\n\n<lg>\n<l>īśvara uvāca:</l>\n<l>na bhetavyaṃ na bhetavyamadyaprabhṛti dānava /</l>\n<l>sauvarṇe bhavane tiṣṭha mama pārśve 'thavā punaḥ // RKV_28.102 //</l>\n</lg>\n\n<lg>\n<l>putrapautraprapautraiśca bāndhavaiḥ saha bhāryayā /</l>\n<l>adyaprabhṛti vatsa tvamavadhyaḥ sarvaśatruṣu // RKV_28.103 //</l>\n</lg>\n\n<lg>\n<l>mārkaṇḍeya uvāca:</l>\n<l>bhūyastasya varo datto devadevena bhārata /</l>\n<l>svarge martye ca pātāle pūjitaḥ sasurāsuraiḥ // RKV_28.104 //</l>\n</lg>\n\n<lg>\n<l>akṣayaścāvyayaścaiva vasa tvaṃ vai yathāsukham /</l>\n<l>tato nivārayāmāsa rudraḥ saptaśikhaṃ tadā // RKV_28.105 //</l>\n</lg>\n\n<lg>\n<l>tṛtīyaṃ rakṣitaṃ tasya puraṃ devena śambhunā /</l>\n<l>jvālāmālākulaṃ cānyatpatitaṃ dharaṇītale // RKV_28.106 //</l>\n</lg>\n\n<lg>\n<l>ardhena prasthitādūrdhvaṃ tasya jvālā divaṃ gatāḥ /</l>\n<l>hāhākāro mahāṃstatra ṛṣisaṅghairudīritaḥ // RKV_28.107 //</l>\n</lg>\n\n<lg>\n<l>daivataiśca mahābhāgaiḥ siddhavidyādharādibhiḥ /</l>\n<l>ekaṃ tu patitaṃ tatra śrīśaile khaṇḍamuttaram // RKV_28.108 //</l>\n</lg>\n\n<lg>\n<l>dvitīyaṃ patitaṃ rājañchaile hyamarakaṇṭake /</l>\n<l>prajvalatpatitaṃ tatra tena jvāleśvaraṃ smṛtam // RKV_28.109 //</l>\n</lg>\n\n<lg>\n<l>dagdhe tu tripure rājanpatite khaṇḍa uttame /</l>\n<l>rudro devaḥ sthitastatra jvālāmālānivārakaḥ // RKV_28.110 //</l>\n</lg>\n\n<lg>\n<l>hāhākāraparāṇāṃ tu ṛṣīṇāṃ rakṣaṇāya ca /</l>\n<l>svayaṃ mūrtirmaheśān umāvṛṣabhasaṃyutaḥ // RKV_28.111 //</l>\n</lg>\n\n<lg>\n<l>manasāpi smared yastu bhaktyā hyamarakaṇṭakam /</l>\n<l>cāndrāyaṇādhikaṃ puṇyaṃ sa labhennātra saṃśayaḥ // RKV_28.112 //</l>\n</lg>\n\n<lg>\n<l>atipuṇyo giriśreṣṭho yasmād bharatasattama /</l>\n<l>asmānnityaṃ bhaved rājansarvapāpakṣayaṃkaraḥ // RKV_28.113 //</l>\n</lg>\n\n<lg>\n<l>nānādrumalatākīrṇo nānāpuṣpopaśobhitaḥ /</l>\n<l>nānāgulmalatākīrṇo nānāvallībhir āvṛtaḥ // RKV_28.114 //</l>\n</lg>\n\n<lg>\n<l>siṃhavyāghrasamākīrṇo mṛgayūthairalaṃkṛtaḥ /</l>\n<l>śvāpadānāṃ ca ghoṣeṇa nityaṃ pramudito 'bhavat // RKV_28.115 //</l>\n</lg>\n\n<lg>\n<l>brahmendraviṣṇupramukhairhyamaraiśca sahasraśaḥ /</l>\n<l>sevyate devadeveśaḥ śaṅkarastatra parvate // RKV_28.116 //</l>\n</lg>\n\n<lg>\n<l>patanaṃ kurute yo 'sminparvate 'marakaṇṭake /</l>\n<l>krīḍate kramaśo rājanbhuvanāni caturdaśa // RKV_28.117 //</l>\n</lg>\n\n<lg>\n<l>aindraṃ vāhnaṃ ca kauberaṃ vāyavyaṃ yāmyameva ca /</l>\n<l>nairṛtyaṃ vāruṇaṃ caiva saumyaṃ sauraṃ tathaiva ca // RKV_28.118 //</l>\n</lg>\n\n<lg>\n<l>brāhmaṃ ca padamakliṣṭaṃ vaiṣṇavaṃ tadanantaram /</l>\n<l>umārudraṃ mahābhāga aiśvaraṃ tadanantaram // RKV_28.119 //</l>\n</lg>\n\n<lg>\n<l>paraṃ sadāśivaṃ śāntaṃ sūkṣmaṃ jyotiratīndriyam /</l>\n<l>tasminyāti layaṃ dhīro vidhinā nātra saṃśayaḥ // RKV_28.120 //</l>\n</lg>\n\n<lg>\n<l>yudhiṣṭhira uvāca:</l>\n<l>ko 'pyatra vidhiruddiṣṭaḥ patane ṛṣisattama /</l>\n<l>etanme sarvamācakṣva saṃśayo 'sti mahāmune // RKV_28.121 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śṛṇuṣva kathayiṣyāmi taṃ vidhiṃ pāṇḍunandana /</l>\n<l>yatkṛtvā prathamaṃ karma nipatettadanantaram // RKV_28.122 //</l>\n</lg>\n\n<lg>\n<l>kṛtvā kṛcchratrayaṃ pūrvaṃ japtvā lakṣaṃ daśaiva tu /</l>\n<l>śākayāvakabhukcaiva śucistriṣavaṇo nṛpa // RKV_28.123 //</l>\n</lg>\n\n<lg>\n<l>trikālamarcayedīśaṃ devadevaṃ trilocanam /</l>\n<l>daśāṃśena tu rājendra homaṃ tatraiva kārayet // RKV_28.124 //</l>\n</lg>\n\n<lg>\n<l>lakṣavāraṃ japeddevaṃ gandhamālyaiśca pūjayet /</l>\n<l>rātrau svapne tadā paśyedvimānasthaṃ tataḥ kṣipet // RKV_28.125 //</l>\n</lg>\n\n<lg>\n<l>anenaiva vidhānena ātmānaṃ yastu nikṣipet /</l>\n<l>svargalokamanuprāpya krīḍate tridaśaiḥ saha // RKV_28.126 //</l>\n</lg>\n\n<lg>\n<l>triṃśadvarṣasahasrāṇi triṃśatkoṭyas tathaiva ca /</l>\n<l>muktvā manoramānbhogāṃs tadā gacchenmahītalam // RKV_28.127 //</l>\n</lg>\n\n<lg>\n<l>pṛthivīmekacchatreṇa bhunakti lokapūjitaḥ /</l>\n<l>vyādhiśokavinirmukto jīvecca śaradāṃ śatam // RKV_28.128 //</l>\n</lg>\n\n<lg>\n<l>jvāleśvaraṃ tu tattīrthaṃ triṣu lokeṣu viśrutam /</l>\n<l>tatra jvālā nadī pārtha prasrutā śivanirmitā // RKV_28.129 //</l>\n</lg>\n\n<lg>\n<l>nirvāpya tad bāṇapuraṃ revayā saha saṃgatā /</l>\n<l>tatra snātvā mahārāja vidhinā mantrasaṃyutaḥ // RKV_28.130 //</l>\n</lg>\n\n<lg>\n<l>tilasaṃmiśratoyena tarpayet pitṛdevatāḥ /</l>\n<l>piṇḍadānena ca pitḥn paiṇḍarīkaphalaṃ labhet // RKV_28.131 //</l>\n</lg>\n\n<lg>\n<l>anāśakaṃ tu yaḥ kuryāttasmiṃstīrthe narādhipa /</l>\n<l>mucyate sarvapāpebhyo rudralokaṃ sa gacchati // RKV_28.132 //</l>\n</lg>\n\n<lg>\n<l>amarāṇāṃ śataiścaiva sevito hyamareśvaraḥ /</l>\n<l>tathaiva ṛṣisaṅghaiśca tena puṇyatamo mahān // RKV_28.133 //</l>\n</lg>\n\n<lg>\n<l>samantādyojanaṃ tīrthaṃ puṇyaṃ hy amarakaṇṭakam /</l>\n<l>rudrakoṭisamopetaṃ tena tatpuṇyamuttamam // RKV_28.134 //</l>\n</lg>\n\n<lg>\n<l>tasya parvatarājasya yaḥ karoti pradakṣiṇam /</l>\n<l>pradakṣiṇīkṛtā tena pṛthivī nātra saṃśayaḥ // RKV_28.135 //</l>\n</lg>\n\n<lg>\n<l>vācikaṃ mānasaṃ caiva kāyikaṃ trividhaṃ ca yat /</l>\n<l>naśyate pātakaṃ sarvamityevaṃ śaṅkaro 'bravīt // RKV_28.136 //</l>\n</lg>\n\n<lg>\n<l>amareśvarapārśve ca tīrthaṃ śakreśvaraṃ nṛpa /</l>\n<l>tapas taptvā purā tatra śakreṇa sthāpitaṃ kila // RKV_28.137 //</l>\n</lg>\n\n<lg>\n<l>kuśāvartaṃ nāma tīrthaṃ brahmaṇā ca kṛtaṃ śubham /</l>\n<l>brahmakuṇḍamiti khyātaṃ haṃsatīrthaṃ tathā param // RKV_28.138 //</l>\n</lg>\n\n<lg>\n<l>ambarīṣasya tīrthaṃ ca mahākāleśvaraṃ tathā /</l>\n<l>kāveryāḥ pūrvabhāge ca tīrthaṃ vai mātṛkeśvaram // RKV_28.139 //</l>\n</lg>\n\n<lg>\n<l>etāni dakṣiṇe tīre revāyā bharatarṣabha /</l>\n<l>saṃsevanasnānadānaiḥ pāpasaṅghaharāṇi ca // RKV_28.140 //</l>\n</lg>\n\n<lg>\n<l>bhṛgutuṅge mahārāja prasiddho bhairavaḥ śivaḥ /</l>\n<l>tasya yāmyavibhāge ca tīrthaṃ vai capaleśvaram // RKV_28.141 //</l>\n</lg>\n\n<lg>\n<l>etau sthitau duḥkhaharau revāyā uttare taṭe /</l>\n<l>tāvabhyarcya tathā natvā samyag yātrāphalaṃ bhavet /</l>\n<l>adṛṣṭapūjitau tau hi narāṇāṃ vighnakārakau // RKV_28.142 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tripuravidhvaṃsane jvāleśvaratīrthāmareśvatīrthamāhātmyavarṇanaṃ nāmāṣṭāviṃśo 'dhyāyaḥ ||</p>\n\n<p>RKV adhyāya 29</p>\n\n<lg>\n<l>yudhiṣṭhira uvāca:</l>\n<l>kāverīti ca vikhyātā triṣu lokeṣu sattama /</l>\n<l>māhātmyaṃ śrotum icchāmi tasyā mārkaṇḍa tattvataḥ // RKV_29.1 //</l>\n</lg>\n\n<lg>\n<l>kīdṛśaṃ darśanaṃ tasyāḥ phalaṃ sparśe 'thavā vibho /</l>\n<l>snāne jāpye 'thavā dāna upavāse tathā mune // RKV_29.2 //</l>\n</lg>\n\n<lg>\n<l>kathayasva mahābhāga kāverīsaṅgame phalam /</l>\n<l>dharmaḥ śruto 'tha dṛṣṭo vā kathito vā kṛto 'pi vā // RKV_29.3 //</l>\n</lg>\n\n<lg>\n<l>anumodito vā viprendra punātīti śrutaṃ mayā /</l>\n<l>yathā dharmaprasaṅge tu mune dharmo 'pi jāyate // RKV_29.4 //</l>\n</lg>\n\n<l>svargaśca narakaścaiva ityevaṃ vaidikī śrutiḥ // RKV_29.5 //</l>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahābhāga yatpṛṣṭo 'haṃ tvayādhunā /</l>\n<l>śṛṇuṣvaikamanā bhūtvā kāverīphalam uttamam // RKV_29.6 //</l>\n</lg>\n\n<lg>\n<l>asti yakṣo mahāsattvaḥ kuberonāma viśrutaḥ /</l>\n<l>so 'pi tīrthaprabhāvena rājanyakṣādhipo 'bhavat // RKV_29.7 //</l>\n</lg>\n\n<lg>\n<l>tacchṛṇuṣva vidhānena bhaktyā paramayā nṛpa /</l>\n<l>siddhiṃ prāpto mahābhāga kāverīsaṅgamena tu // RKV_29.8 //</l>\n</lg>\n\n<lg>\n<l>kāveryā narmadāyās tu saṅgame lokaviśrute /</l>\n<l>tatra snātvā śucirbhūtvā kuberaḥ satyavikramaḥ // RKV_29.9 //</l>\n</lg>\n\n<lg>\n<l>vidhivanniyamaṃ kṛtvā śāstrayuktyā narottama /</l>\n<l>ārādhayanmahādevamekacittaḥ sanātanam // RKV_29.10 //</l>\n</lg>\n\n<lg>\n<l>ekāhāro vasanmāsaṃ tathā ṣaṣṭhāhnakālikaḥ /</l>\n<l>pakṣopavāsī nyavasat kaṃcit kālaṃ nṛpottama // RKV_29.11 //</l>\n</lg>\n\n<lg>\n<l>mūlaśākaphalaiścānyaṃ kālaṃ nayati buddhimān /</l>\n<l>kiṃcitkālaṃ vasaṃstatra tīrthe śaivālabhojanaḥ // RKV_29.12 //</l>\n</lg>\n\n<lg>\n<l>parākeṇānayatkālaṃ kṛcchreṇāpi ca mānada /</l>\n<l>cāndrāyaṇena cāpyanyamanyaṃ vāyvambubhojanaḥ // RKV_29.13 //</l>\n</lg>\n\n<lg>\n<l>evaṃ tatra naraśreṣṭha kāmarāgavivarjitaḥ /</l>\n<l>sthito varṣaśataṃ sāgraṃ karṣayansvaṃ tathā vapuḥ // RKV_29.14 //</l>\n</lg>\n\n<lg>\n<l>tato varṣaśatasyānte devadevo maheśvaraḥ /</l>\n<l>tuṣṭastu parayā bhaktyā tamuvāca hasanniva // RKV_29.15 //</l>\n</lg>\n\n<lg>\n<l>bhobho yakṣa mahāsattva varaṃ varaya suvrata /</l>\n<l>parituṣṭo 'smi te bhaktyā tava dāsye yathepsitam // RKV_29.16 //</l>\n</lg>\n\n<lg>\n<l>yakṣa uvāca:</l>\n<l>yadi tuṣṭo 'si deveśa umayā saha śaṅkara /</l>\n<l>adyaprabhṛti sarveṣāṃ yakṣāṇāmadhipo bhave // RKV_29.17 //</l>\n</lg>\n\n<lg>\n<l>akṣayaścāvyayaścaiva tava bhaktipuraḥsaraḥ /</l>\n<l>dharme matiṃ ca me nityaṃ dadasva parameśvara // RKV_29.18 //</l>\n</lg>\n\n<lg>\n<l>īśvara uvāca:</l>\n<l>yattvayā prārthitaṃ sarvaṃ phalaṃ dharmasya tattathā /</l>\n<l>ityevamuktvā taṃ tatra jagāmādarśanaṃ haraḥ // RKV_29.19 //</l>\n</lg>\n\n<lg>\n<l>so 'pi snātvā vidhānena saṃtarpya pitṛdevatāḥ /</l>\n<l>āmantrayitvā tattīrthaṃ kṛtārthaśca gṛhaṃ yayau // RKV_29.20 //</l>\n</lg>\n\n<lg>\n<l>pūjitastatra yakṣaistu so 'bhiṣikto vidhānataḥ /</l>\n<l>cakāra vipulaṃ tatra rājyamīpsitamuttamam // RKV_29.21 //</l>\n</lg>\n\n<lg>\n<l>tatra cānye surāḥ siddhā yakṣagandharvakiṃnarāḥ /</l>\n<l>gaṇāścāpsarasāṃ tatra ṛṣayaśca tathānagha // RKV_29.22 //</l>\n</lg>\n\n<lg>\n<l>kāverīsaṅgamaṃ tena sarvapāpaharaṃ viduḥ /</l>\n<l>svargāṇāmapi sarveṣāṃ dvārametadyudhiṣṭhira // RKV_29.23 //</l>\n</lg>\n\n<lg>\n<l>te dhanyāste mahātmānasteṣāṃ janma sujīvitam /</l>\n<l>kāverīsaṅgame snātvā yairdattaṃ hi tilodakam // RKV_29.24 //</l>\n</lg>\n\n<lg>\n<l>daśa pūrve pare tāta mātṛtaḥ pitṛtastathā /</l>\n<l>pitaraḥ pitāmahāstena uddhṛtā narakārṇavāt // RKV_29.25 //</l>\n</lg>\n\n<lg>\n<l>tasmātsarvaprayatnena tatra snāyīta mānavaḥ /</l>\n<l>arcayedīśvaraṃ devaṃ yadīcchecchāśvatīṃ gatim // RKV_29.26 //</l>\n</lg>\n\n<lg>\n<l>kāverīsaṅgame rājansnānadānārcanaṃ naraiḥ /</l>\n<l>kṛtaṃ bhaktyā naraśreṣṭha aśvamedhādhikaṃ phalam // RKV_29.27 //</l>\n</lg>\n\n<lg>\n<l>homena cākṣayaḥ svargo japādāyurvivardhate /</l>\n<l>dhyānato nityamāyāti padaṃ śivakalātmakam // RKV_29.28 //</l>\n</lg>\n\n<lg>\n<l>agnipraveśaṃ yaḥ kuryāt tasmiṃs tīrthe nareśvara /</l>\n<l>agniloke vasettāvadyāvadābhūtasamplavam // RKV_29.29 //</l>\n</lg>\n\n<lg>\n<l>anāśakaṃ tu yaḥ kuryāt tasmiṃstīrthe narādhipa /</l>\n<l>tasya puṇyaphalaṃ yadvai tacchṛṇuṣva narottama // RKV_29.30 //</l>\n</lg>\n\n<lg>\n<l>gandharvāpsaraḥsaṃkīrṇe vimāne sūryasannibhe /</l>\n<l>vījyamāno varastrībhirdaivataiḥ saha modate // RKV_29.31 //</l>\n</lg>\n\n<lg>\n<l>ṣaṣṭivarṣasahasrāṇi ṣaṣṭivarṣaśatāni ca /</l>\n<l>krīḍate rudralokasthastadante bhuvi cāgataḥ // RKV_29.32 //</l>\n</lg>\n\n<lg>\n<l>bhogavāndānaśīlaśca jāyate pṛthivīpatiḥ /</l>\n<l>ādhiśokavinirmukto jīvecca śaradāṃ śatam // RKV_29.33 //</l>\n</lg>\n\n<lg>\n<l>evaṃ guṇagaṇākīrṇā kāverī sā sarinnṛpa /</l>\n<l>triṣu lokeṣu vikhyātā narmadāsaṅgame sadā // RKV_29.34 //</l>\n</lg>\n\n<lg>\n<l>jitavākkāyacittāśca dhyeyadhyānaratās tathā /</l>\n<l>kāverīsaṅgame tāta te 'pi mokṣamavāpnuyuḥ // RKV_29.35 //</l>\n</lg>\n\n<lg>\n<l>śṛṇu te 'nyatpravakṣyāmi āścaryaṃ nṛpasattama /</l>\n<l>triṣu lokeṣu kā tvanyā dṛśyate saritā samā // RKV_29.36 //</l>\n</lg>\n\n<lg>\n<l>labdhaṃ yair narmadātoyaṃ ye ca kuryuḥ pradakṣiṇam /</l>\n<l>ye pibanti jalaṃ tatra te puṇyā nātra saṃśayaḥ // RKV_29.37 //</l>\n</lg>\n\n<lg>\n<l>na teṣāṃ santaticchedo daśa janmāni pañca ca /</l>\n<l>teṣāṃ pāpaṃ vilīyeta himaṃ sūryodaye yathā // RKV_29.38 //</l>\n</lg>\n\n<lg>\n<l>gaṅgāyamunasaṅge vai yatphalaṃ labhate naraḥ /</l>\n<l>tatphalaṃ labhate martyaḥ kāverīsnānamācaran // RKV_29.39 //</l>\n</lg>\n\n<lg>\n<l>bhaume tu bhūtajāyoge vyatīpāte ca saṃkrame /</l>\n<l>rāhusomasamāyoge tadevāṣṭaguṇaṃ smṛtam // RKV_29.40 //</l>\n</lg>\n\n<lg>\n<l>aśītiśca yavāḥ proktā gaṅgāyāmunasaṅgame /</l>\n<l>kāverīnarmadāyoge tadevāṣṭaguṇaṃ smṛtam // RKV_29.41 //</l>\n</lg>\n\n<lg>\n<l>gaṅgā ṣaṣṭisahasraistu kṣetrapālaiḥ prapūjyate /</l>\n<l>tadardhair anyatīrthāni rakṣante nātra saṃśayaḥ // RKV_29.42 //</l>\n</lg>\n\n<lg>\n<l>amareśvare tu saritāṃ ye yogāḥ parikīrtitāḥ /</l>\n<l>te tvaśītisahasraistu kṣetrapālaistu rakṣitāḥ // RKV_29.43 //</l>\n</lg>\n\n<lg>\n<l>tathāmareśvare yāmye liṅgaṃ vai capaleśvaram /</l>\n<l>dvitīyaṃ caṇḍahastākhyaṃ dve liṅge tīrtharakṣake // RKV_29.44 //</l>\n</lg>\n\n<lg>\n<l>śivena sthāpite pūrvaṃ kāveryādyabhirakṣake /</l>\n<l>lakṣeṇa rakṣitā devī narmadā bahukalpagā // RKV_29.45 //</l>\n</lg>\n\n<lg>\n<l>dhanuṣāṃ ṣaṣṭyabhiyutaiḥ puruṣairīśayojitaiḥ /</l>\n<l>oṃ kāraśatasāhasraiḥ parvataścābhirakṣitaḥ // RKV_29.46 //</l>\n</lg>\n\n<lg>\n<l>anyadeśakṛtaṃ pāpam asmin kṣetre vinaśyati /</l>\n<l>asmiṃstīrthe kṛtaṃ pāpaṃ vajralepo bhaviṣyati // RKV_29.47 //</l>\n</lg>\n\n<lg>\n<l>eṣā te kathitā tāta kāverī saritāṃ varā /</l>\n<l>rudradehasamutpannā tena puṇyā saridvarā // RKV_29.48 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kāverīsaṅgamamāhātmyavarṇanaṃ nāmaikonatriṃśo 'dhyāyaḥ ||</p>\n\n<p>RKV adhyāya 30</p>\n\n<lg>\n<l>śrīmārkaṇḍeya uvāca:</l>\n<l>narmadottarakūle tu dārutīrthamanuttamam /</l>\n<l>yatra siddho mahābhāga tapastaptvā dvijottamaḥ // RKV_30.1 //</l>\n</lg>\n\n<lg>\n<l>yudhiṣṭhira uvāca:</l>\n<l>ko 'sau dvijavaraśreṣṭhaḥ siddhastatra mahāmune /</l>\n<l>dāruketi sutaḥ kasya etanme vaktum arhasi // RKV_30.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>bhārgave vipule vaṃśe dhīmato devaśārmaṇaḥ /</l>\n<l>dārurnāma mahābhāgo vedavedāṅgapāragaḥ // RKV_30.3 //</l>\n</lg>\n\n<lg>\n<l>brahmacārī gṛhasthaśca vānaprastho vidhikramāt /</l>\n<l>yatidharmavidhānena cacāra vipulatapaḥ // RKV_30.4 //</l>\n</lg>\n\n<lg>\n<l>dhyāyanvai sa mahādevaṃ nirāhāro yudhiṣṭhira /</l>\n<l>uvāsa tīrthe tasmin vai yāvatprāṇaparikṣayam // RKV_30.5 //</l>\n</lg>\n\n<lg>\n<l>tasya nāmnā tu tattīrthaṃ triṣu lokeṣu viśrutam /</l>\n<l>tatra snātvā vidhānena arcayetpitṛdevatāḥ // RKV_30.6 //</l>\n</lg>\n\n<lg>\n<l>satyavādī jitakrodhaḥ sarvabhūtahite rataḥ /</l>\n<l>sarvānkāmān avāpnoti rājannatraiva savarthā // RKV_30.7 //</l>\n</lg>\n\n<l>yaḥ kuryād upavāsaṃ ca satyaśaucaparāyaṇaḥ sautrāmaṇiphalaṃ cāsya sambhavatyavicāritam // RKV_30.8 //</l>\n\n<lg>\n<l>ṛgvedajāpī ṛgvedī sāma vā sāmapāragaḥ /</l>\n<l>yajurvedī yajurjaptvā labhate phalam uttamam // RKV_30.9 //</l>\n</lg>\n\n<lg>\n<l>prāṇāṃs tyajati yo martyas tasmiṃstīrthe vidhānataḥ /</l>\n<l>anivartikā gatistasya ityevaṃ śaṅkaro 'bravīt // RKV_30.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dārutīrthamāhātmyavarṇanaṃ nāma triṃśo 'dhyāyaḥ ||</p>\n\n<p>RKV adhyāya 31</p>\n\n<lg>\n<l>śrīmārkaṇḍeya uvāca:</l>\n<l>tato gacchecca rājendra tīrthaṃ trailokyaviśrutam /</l>\n<l>brahmāvartamiti khyātaṃ sarvapāpapraṇāśanam // RKV_31.1 //</l>\n</lg>\n\n<lg>\n<l>tatra saṃnihito brahmā nityasevī yudhiṣṭhira /</l>\n<l>ūrdhvabāhurnirālambacakāra bhramaṇaṃ sadā // RKV_31.2 //</l>\n</lg>\n\n<lg>\n<l>ekāhāravaśe 'tiṣṭhaddvādaśābdaṃ mahāvratī /</l>\n<l>atra tīrthe vidhānena cintayan vai maheśvaram // RKV_31.3 //</l>\n</lg>\n\n<lg>\n<l>tena tatpuṇyamākhyātaṃ brahmāvartamiti prabho /</l>\n<l>tatra snātvā vidhānena tarpayet pitṛdevatāḥ // RKV_31.4 //</l>\n</lg>\n\n<lg>\n<l>arcayeddevamīśānaṃ viṣṇuṃ vā parameśvaram /</l>\n<l>yatphalaṃ sarvayajñānāṃ vidhivaddakṣiṇāvatām // RKV_31.5 //</l>\n</lg>\n\n<lg>\n<l>tatphalaṃ samavāpnoti tattīrthasya prabhāvataḥ /</l>\n<l>yasmiṃstīrthe tu yo devo dānavo vā dvijo 'tha vā // RKV_31.6 //</l>\n</lg>\n\n<lg>\n<l>siddhastenaiva tannāmnā khyātaṃ loke mahacca tat /</l>\n<l>na jalaṃ na sthalaṃ nāma kṣetraṃ vā hyūṣarāṇi ca // RKV_31.7 //</l>\n</lg>\n\n<lg>\n<l>pavitratvaṃ labhantyete pauruṣeṇa vinā nṛṇām /</l>\n<l>sāmarthyānniścayāddhairyātsidhyanti puruṣā nṛpa // RKV_31.8 //</l>\n</lg>\n\n<l>pramādāt tasya lobhena patanti narake dhruvam // RKV_31.9 //</l>\n\n<lg>\n<l>saṃnirudhyendriyagrāmaṃ yatra yatra vasen muniḥ /</l>\n<l>tatra tatra kurukṣetraṃ naimiṣaṃ puṣkarāṇi ca // RKV_31.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe brahmāvartatīrthamāhātmyavarṇanaṃ nāmaikatriṃśo 'dhyāyaḥ ||</p>\n\n<p>RKV adhyāya 32</p>\n\n<lg>\n<l>śrīmārkaṇḍeya uvāca:</l>\n<l>pattreśvaraṃ tato gacchet sarvapāpapraṇāśanam /</l>\n<l>yatra siddho mahābhāgaścitrasenasuto balī // RKV_32.1 //</l>\n</lg>\n\n<lg>\n<l>yudhiṣṭhira uvāca:</l>\n<l>ko 'sau siddhas tadā brahmaṃstasmiṃstīrthe mahātapāḥ /</l>\n<l>putraḥ kasya tu ko heturetadicchāmi veditum // RKV_32.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>citronāma mahātejā indrasya dayitaḥ purā /</l>\n<l>tasya putro nṛpaśreṣṭha pattreśvara iti śrutaḥ // RKV_32.3 //</l>\n</lg>\n\n<lg>\n<l>rūpavān subhagaścaiva sarvaśatrubhayaṃkaraḥ /</l>\n<l>indrasya dayito 'tyarthaṃ jaya ityeva cāparaḥ // RKV_32.4 //</l>\n</lg>\n\n<lg>\n<l>sa kadācit sabhāmadhye sarvadevasamāgame /</l>\n<l>menakānṛtyagītena mohitaḥ suciraṃ kila // RKV_32.5 //</l>\n</lg>\n\n<lg>\n<l>tiṣṭhate gatamaryādo gataprāṇa iva kṣaṇāt /</l>\n<l>tāvatsurapatirdevaḥ śaśāpāthājitendriyam // RKV_32.6 //</l>\n</lg>\n\n<lg>\n<l>yasmāt tvaṃ svargasaṃstho 'pi martyadharmam upeyivān /</l>\n<l>tasmān martye ciraṃ kālaṃ kṣapayiṣyasyasaṃśayam // RKV_32.7 //</l>\n</lg>\n\n<lg>\n<l>evam uktaḥ surendreṇa citrasenasuto yuvā /</l>\n<l>vepamānaḥ suraśreṣṭhaḥ kṛtāñjaliruvāca ha // RKV_32.8 //</l>\n</lg>\n\n<lg>\n<l>pattreśvara uvāca:</l>\n<l>mayā pāpena mūḍhena ajitendriyacetasā /</l>\n<l>prāptaṃ vai yatphalaṃ tasya prasādaṃ kartum arhasi // RKV_32.9 //</l>\n</lg>\n\n<lg>\n<l>śakra uvāca:</l>\n<l>narmadātaṭamāśritya dvādaśābdaṃ jitendriyaḥ /</l>\n<l>ārādhaya śivaṃ śāntaṃ punaḥ prāpsyasi sadgatim // RKV_32.10 //</l>\n</lg>\n\n<lg>\n<l>satyaśaucaratānāṃ ca dharmiṣṭhānāṃ jitātmanām /</l>\n<l>loko'yaṃ pāpināṃ naiva iti śāstrasya niścayaḥ // RKV_32.11 //</l>\n</lg>\n\n<lg>\n<l>evamukte mahārāja sahasrākṣeṇa dhīmatā /</l>\n<l>gandharvatanayo dhīmānpraṇamyāgāttu bhūtalam // RKV_32.12 //</l>\n</lg>\n\n<lg>\n<l>revāyā vimale toye brahmāvartasamīpataḥ /</l>\n<l>snātvā japtvā vidhānena arcayitvā ca śaṅkaram // RKV_32.13 //</l>\n</lg>\n\n<lg>\n<l>vāyvambupiṇyākaphalaiśca puṣpaiḥ parṇaiśca mūlāśanayāvakena /</l>\n<l>tatāpa pañcāgnitapobhir ugraistataśca toṣaṃ samagāt sa devaḥ // RKV_32.14 //</l>\n</lg>\n\n<lg>\n<l>pinākapāṇiṃ varadaṃ triśūlinamumāpatiṃ hyandhakanāśanaṃ ca /</l>\n<l>candrārdhamauliṃ gajakṛttivāsasaṃ dṛṣṭvā papātāgragataṃ samīkṣya // RKV_32.15 //</l>\n</lg>\n\n<lg>\n<l>īśvara uvāca:</l>\n<l>varaṃ vṛṇīṣva bhadraṃ te varado 'haṃ tavānagha /</l>\n<l>yamicchasi dadāmyadya nātra kāryā vicāraṇā // RKV_32.16 //</l>\n</lg>\n\n<lg>\n<l>pattreśvara uvāca:</l>\n<l>yadi tuṣṭo 'si deveśa yadi deyo varo mama /</l>\n<l>atra tvaṃ satataṃ tīrthe mama nāmnā bhava prabho // RKV_32.17 //</l>\n</lg>\n\n<lg>\n<l>etacchrutvā mahādevo harṣagadgadayā girā /</l>\n<l>tathetyuktvā yayau hṛṣṭa umayā saha śaṅkaraḥ // RKV_32.18 //</l>\n</lg>\n\n<lg>\n<l>so 'pi tattīrtham āplutya gate deve divaṃ prati /</l>\n<l>snātvā jāpyavidhānena tarpayitvā pitḥn punaḥ // RKV_32.19 //</l>\n</lg>\n\n<lg>\n<l>sthāpayāmāsa deveśaṃ tasmiṃs tīrthe vidhānataḥ /</l>\n<l>pattreśvaraṃ tu vikhyātaṃ triṣu lokeṣu bhārata // RKV_32.20 //</l>\n</lg>\n\n<lg>\n<l>indralokaṃ gataḥ śāpānmuktaḥ so 'pi nareśvara /</l>\n<l>hṛṣṭaḥ pramudito ramyaṃ jayaśabdādimaṅgalaiḥ // RKV_32.21 //</l>\n</lg>\n\n<lg>\n<l>eṣa te kathitaḥ praśnaḥ pṛṣṭo yo vai yudhiṣṭhira /</l>\n<l>tatra snānena caikena sarvapāpaiḥ pramucyate // RKV_32.22 //</l>\n</lg>\n\n<lg>\n<l>yastvarcayenmahādevaṃ tasmiṃstīrthe yudhiṣṭhira /</l>\n<l>snātvābhyarcya pitḥn devān so 'śvamedhaphalaṃ labhet // RKV_32.23 //</l>\n</lg>\n\n<lg>\n<l>mṛto varṣaśataṃ sāgraṃ krīḍitvā ca śive pure /</l>\n<l>rājā vā rājatulyo vā paścānmartyeṣu jāyate // RKV_32.24 //</l>\n</lg>\n\n<lg>\n<l>vedavedāṅgatattvajño jīvecca śaradaḥ śatam /</l>\n<l>vyādhiśokavinirmuktaḥ punaḥ smarati tajjalam // RKV_32.25 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe patreśvaratīrthamāhātmyavarṇanaṃ nāma dvātriṃśo'dhyāyaḥ ||</p>\n\n<p>RKV adhyāya 33</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra agnitīrthamanuttamam /</l>\n<l>yatra saṃnihito hyagnirgataḥ kāmena mohitaḥ // RKV_33.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ devo jagaddhātā kāmena kaluṣīkṛtaḥ /</l>\n<l>kathaṃ ca nityadā vāsa ekasthāneṣu jāyate // RKV_33.2 //</l>\n</lg>\n\n<lg>\n<l>etattvāścaryamatulaṃ sarvalokeṣvanuttamam /</l>\n<l>kathayasva mahābhāga paraṃ kautūhalaṃ mama // RKV_33.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahāprājña pṛṣṭaḥ praśnastvayānava /</l>\n<l>kathayāmi yathāpūrvaṃ śrutametanmaheśvarāt // RKV_33.4 //</l>\n</lg>\n\n<lg>\n<l>āsītkṛtayuge rājā nāmnā duryodhano mahān /</l>\n<l>hastyaśvarathasampūrṇo medinīparipālakaḥ // RKV_33.5 //</l>\n</lg>\n\n<lg>\n<l>rūpayauvanasampannaṃ dṛṣṭvā taṃ pṛthivīpatim /</l>\n<l>divyopabhogasampannaṃ prārthayāmāsa narmadā // RKV_33.6 //</l>\n</lg>\n\n<lg>\n<l>sa tu tāṃ cakame kanyāṃ tyaktvā 'nyaṃ pramadājanam /</l>\n<l>mudā paramayā yukto māhiṣmatyāḥ patirnṛpa // RKV_33.7 //</l>\n</lg>\n\n<lg>\n<l>ramate sa tayā sārddhaṃ kāle vai nṛpasattama /</l>\n<l>narmadā janayāmāsa kanyāṃ padmadalekṣaṇām // RKV_33.8 //</l>\n</lg>\n\n<lg>\n<l>aṅgapratyaṅgasampannā yasmāllokeṣu viśrutā /</l>\n<l>tasyāṃ pitā ca mātā ca cakratuḥ premabandhanam // RKV_33.9 //</l>\n</lg>\n\n<lg>\n<l>kālenātisudīrgheṇa yauvanasthā varāṅganā /</l>\n<l>prārthyamānāpi rājanvai nātmānaṃ dātumicchati // RKV_33.10 //</l>\n</lg>\n\n<lg>\n<l>tato 'nyadivase vahnirdvijarūpo mahātapāḥ /</l>\n<l>rājānaṃ prārthayāmāsa raho gatvā śanaiḥ śanaiḥ // RKV_33.11 //</l>\n</lg>\n\n<lg>\n<l>bhobho raghukulaśreṣṭha dvijo'haṃ mandasantatiḥ /</l>\n<l>daridro hy asahāyaśca bhāryārthe varayāmi tām // RKV_33.12 //</l>\n</lg>\n\n<lg>\n<l>kanyā sudarśanā nāma rūpeṇāpratimā bhuvi /</l>\n<l>tāṃ dadasva mahābhāga vardhate tava mandire // RKV_33.13 //</l>\n</lg>\n\n<lg>\n<l>brahmacaryeṇa nirviṇṇa ekākī kāmapīḍitaḥ /</l>\n<l>yācamānasya me tāta prasādaṃ kartumarhasi // RKV_33.14 //</l>\n</lg>\n\n<lg>\n<l>rājovāca:</l>\n<l>nāhaṃ dravyavihīnasya asavarṇasya karhicit /</l>\n<l>dāsyāmi svāṃ sutāṃ śubhrāṃ gamyatāṃ dvijapuṃgava // RKV_33.15 //</l>\n</lg>\n\n<lg>\n<l>evamuktastadā vahniḥ parāṃ pīḍām upāgataḥ /</l>\n<l>na kiṃcid uktvā rājānaṃ tatraivāntaradhīyata // RKV_33.16 //</l>\n</lg>\n\n<lg>\n<l>gate cādarśanaṃ vipre rājā mantripurohitaiḥ /</l>\n<l>mantrayitvātha kāle tu tuṣṭo makhamukhe sthitaḥ // RKV_33.17 //</l>\n</lg>\n\n<lg>\n<l>yajataśca makhe bhaktyā brāhmaṇaiḥ saha bhārata /</l>\n<l>tataścādarśanaṃ vahniḥ sarveṣāṃ paśyatāmagāt // RKV_33.18 //</l>\n</lg>\n\n<lg>\n<l>viprā durmanaso bhūtvā gatā rājño hi mandiram /</l>\n<l>vahnināśaṃ vimanaso rājānam idam abruvan // RKV_33.19 //</l>\n</lg>\n\n<lg>\n<l>brāhmaṇā ūcuḥ /</l>\n<l>duryodhana mahārāja śrūyatāṃ mahadadbhutam /</l>\n<l>na śrutaṃ na ca dṛṣṭaṃ vā kautukaṃ nṛpapuṃgava // RKV_33.20 //</l>\n</lg>\n\n<lg>\n<l>agnikāryapravṛttānāṃ sarveṣāṃ vidhivannṛpa /</l>\n<l>kenāpi hetunā vahnirdṛśyate na jvalatyuta // RKV_33.21 //</l>\n</lg>\n\n<lg>\n<l>tacchrutvā vipriyaṃ ghoraṃ rājā vipramukhāccyutam /</l>\n<l>āsanātpatito bhūmau chinnamūla iva drumaḥ // RKV_33.22 //</l>\n</lg>\n\n<lg>\n<l>āśvasya ca muhūrtena unmatta iva saṃstadā /</l>\n<l>nirīkṣya ca diśaḥ sarvā idaṃ vacanamabravīt // RKV_33.23 //</l>\n</lg>\n\n<lg>\n<l>kim etad āścaryaparamiti bhobho dvijottamāḥ /</l>\n<l>kathyatāṃ kāraṇaṃ sarvaṃ śāstradṛṣṭyā vibhāvya ca // RKV_33.24 //</l>\n</lg>\n\n<lg>\n<l>mama vā duṣkṛtaṃ kiṃcidutāho bhavatāmiha /</l>\n<l>yena naṣṭo 'gniśālāyāṃ hutabhuk kena hetunā // RKV_33.25 //</l>\n</lg>\n\n<lg>\n<l>mantracchidram athānyadvā naiva kiṃcidadakṣiṇam /</l>\n<l>kriyāhīnaṃ kṛtaṃ vātha kena vahnir na dṛśyate // RKV_33.26 //</l>\n</lg>\n\n<lg>\n<l>annahīno dahed rāṣṭraṃ mantrahīnastu ṛtvijaḥ /</l>\n<l>dātāraṃ dakṣiṇāhīno nāsti yajñasamo ripuḥ // RKV_33.27 //</l>\n</lg>\n\n<lg>\n<l>brāhmaṇā ūcuḥ /</l>\n<l>na mantrahīnā hi vayaṃ na ca rājanvrataistathā /</l>\n<l>dravyeṇa ca na hīnastvamanyat pāpaṃ vicintyatām // RKV_33.28 //</l>\n</lg>\n\n<lg>\n<l>rājovāca:</l>\n<l>tathāpi yūyaṃ sahitā upāyaṃ cintayantviti /</l>\n<l>yena śreyo bhaven nityam iha loke paratra ca // RKV_33.29 //</l>\n</lg>\n\n<lg>\n<l>evamuktāstataḥ sarve brāhmaṇāḥ kṛtaniścayāḥ /</l>\n<l>nirāhārāḥ sthitāḥ śarve yatra naṣṭo hutāśanaḥ // RKV_33.30 //</l>\n</lg>\n\n<lg>\n<l>tataḥ svapne mahātejā hutabhugbrāhmaṇāṃstadā /</l>\n<l>uvāca śrūyatāṃ sarvair mama nāśasya kāraṇam // RKV_33.31 //</l>\n</lg>\n\n<lg>\n<l>prārthito 'yaṃ mayā rājā sutāṃ dātuṃ na cecchati /</l>\n<l>tena naṣṭo 'gniśaraṇādahaṃ bho dvijasattamāḥ // RKV_33.32 //</l>\n</lg>\n\n<lg>\n<l>yadi me svasutāṃ rājā dadāti paramārcitām /</l>\n<l>tadāsya jvalamāno 'haṃ gṛhe tiṣṭhāmi nānyathā // RKV_33.33 //</l>\n</lg>\n\n<lg>\n<l>tacchrutvā vacanaṃ viprā vaiśvānaramukhodgatam /</l>\n<l>vismayotphullanayanā rājānam idam abruvan // RKV_33.34 //</l>\n</lg>\n\n<lg>\n<l>bhavato matamājñāya sarve gatvāgnimandiram /</l>\n<l>nirāhārāḥ sthitā rātrau paśyāmo jātavedasam // RKV_33.35 //</l>\n</lg>\n\n<lg>\n<l>tenoktāḥ svasutāṃ cet tu rājā me dātum icchati /</l>\n<l>tato 'sya bhūyo 'pi gṛhe jvale 'haṃ nānyathā dvijāḥ // RKV_33.36 //</l>\n</lg>\n\n<l>evaṃ jñātvā mahārāja svasutāṃ dātumarhasi // RKV_33.37 //</l>\n\n<lg>\n<l>rājovāca:</l>\n<l>bhavatāṃ tasya vā kāryaṃ devasya vacanaṃ hṛdi /</l>\n<l>samayaṃ kartum icchāmi kanyādāne hyanuttamam // RKV_33.38 //</l>\n</lg>\n\n<lg>\n<l>mama saṃnihito nityaṃ gṛhe tiṣṭhatu pāvakaḥ /</l>\n<l>dadāmi rucirāpāṅgīṃ nānyathā karavāṇi vai // RKV_33.39 //</l>\n</lg>\n\n<lg>\n<l>evaṃ te brāhmaṇāḥ śrutvā tathāgniṃ prāpya satvaram /</l>\n<l>kathayitvā vivāhena yojayāmāsurāśu vai // RKV_33.40 //</l>\n</lg>\n\n<lg>\n<l>sudarśanāyā lābhena parituṣṭo hutāśanaḥ /</l>\n<l>jvalate sannidhau nityaṃ māhiṣmatyāṃ yudhiṣṭhira // RKV_33.41 //</l>\n</lg>\n\n<lg>\n<l>tataḥ prabhṛti tattīrthamagnitīrthaṃ pracakṣate /</l>\n<l>ye tatra pakṣasandhau tu snānadānaistu bhāvitāḥ // RKV_33.42 //</l>\n</lg>\n\n<lg>\n<l>tarpayanti pitḥn devāṃste 'śvamedhaphalairyutāḥ /</l>\n<l>suvarṇaṃ ye prayacchanti tasmiṃstīrthe narādhipa // RKV_33.43 //</l>\n</lg>\n\n<lg>\n<l>pṛthvīdānaphalaṃ tatra jāyate nātra saṃśayaḥ /</l>\n<l>anāśakaṃ tu yaḥ kuryāt tasmiṃstīrthe narādhipa // RKV_33.44 //</l>\n</lg>\n\n<lg>\n<l>sa mṛto hyagniloke tu krīḍate surapūjitaḥ /</l>\n<l>eṣa te hyagnitīrthasya sambhavaḥ kathito mayā // RKV_33.45 //</l>\n</lg>\n\n<lg>\n<l>sarvapāpaharaḥ puṇyaḥ śrutamātro narottama /</l>\n<l>dhanyaḥ pāpaharo nityamityevaṃ śaṅkaro 'bravīt // RKV_33.46 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'gnitīrthamāhātmyavarṇanaṃ nāma trayastriṃśo 'dhyāyaḥ ||</p>\n\n<p>RKV adhyāya 34</p>\n\n<lg>\n<l>śrīmārkaṇḍeya uvāca:</l>\n<l>tatraiva tu bhavedanyad ādityasya mahātmanaḥ /</l>\n<l>kīrtayāmi naraśreṣṭha yadi te śravaṇe matiḥ // RKV_34.1 //</l>\n</lg>\n\n<lg>\n<l>yudhiṣṭhira uvāca:</l>\n<l>etadāścaryamatulaṃ śrutvā tava mukhodgatam /</l>\n<l>vismayāddhṛṣṭaromāhaṃ jāto 'smi munisattama // RKV_34.2 //</l>\n</lg>\n\n<lg>\n<l>sahasrakiraṇo devo hartā kartā nirañjanaḥ /</l>\n<l>avatāreṇa lokānām uddhartā narmadātaṭe // RKV_34.3 //</l>\n</lg>\n\n<lg>\n<l>puruṣākāro bhagavānutāho tapasaḥ phalāt /</l>\n<l>kasya gotre samutpannaḥ kasya devo 'bhavad vaśī // RKV_34.4 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>kulikānvayasambhūto brāhmaṇo bhaktimāñchuciḥ /</l>\n<l>īkṣyāmīti raviṃ tatra tīrthe yātrākṛtodyamaḥ // RKV_34.5 //</l>\n</lg>\n\n<lg>\n<l>yojanānāṃ śataṃ sāgraṃ nirāhāro gatodakaḥ /</l>\n<l>prasthito devadevena svapnānte vāritaḥ kila // RKV_34.6 //</l>\n</lg>\n\n<lg>\n<l>bhobho mune mahāsattva alaṃ te vratamīdṛśam /</l>\n<l>sarvaṃ vyāpya sthitaṃ paśya sthāvaraṃ jaṅgamaṃ ca mām // RKV_34.7 //</l>\n</lg>\n\n<lg>\n<l>tapāmyahaṃ tato varṣaṃ nigṛhṇāmy utsṛjāmi ca /</l>\n<l>na bhṛtaṃ caiva mṛtyuṃ ca yaḥ paśyati sa paśyati // RKV_34.8 //</l>\n</lg>\n\n<l>varaṃ varaya bhadraṃ tvam ātmano yastavepsitam // RKV_34.9 //</l>\n\n<lg>\n<l>brāhmaṇa uvāca:</l>\n<l>yadi tuṣṭo 'si me deva deyo yadi varo mama /</l>\n<l>uttare narmadākūle sadā saṃnihito bhava // RKV_34.10 //</l>\n</lg>\n\n<lg>\n<l>ye bhaktyā parayā deva yojanānāṃ śate sthitāḥ /</l>\n<l>smariṣyanti jitātmānas teṣāṃ tvaṃ varado bhava // RKV_34.11 //</l>\n</lg>\n\n<lg>\n<l>kubjāndhabadhirā mūkā ye kecidvikalendriyāḥ /</l>\n<l>tava pādau namasyanti teṣāṃ tvaṃ varado bhava // RKV_34.12 //</l>\n</lg>\n\n<lg>\n<l>śīrṇaghrāṇā gatadhiyo hyasthicarmāvaśeṣitāḥ /</l>\n<l>teṣāṃ tvaṃ karuṇāṃ deva acireṇa kuruṣva ha // RKV_34.13 //</l>\n</lg>\n\n<lg>\n<l>ye 'pi tvāṃ narmadātoye snātvā tatra dine dine /</l>\n<l>arcayanti jagannātha teṣāṃ tvaṃ varado bhava // RKV_34.14 //</l>\n</lg>\n\n<lg>\n<l>prabhāte ye staviṣyanti stavairvaidikalaukikaiḥ /</l>\n<l>abhipretaṃ varaṃ deva teṣāṃ tvaṃ dada bhocyuta // RKV_34.15 //</l>\n</lg>\n\n<lg>\n<l>tavāgre vapanaṃ deva kārayanti narā bhuvi /</l>\n<l>svāmiṃsteṣāṃ varo deya eṣa me paramo varaḥ // RKV_34.16 //</l>\n</lg>\n\n<lg>\n<l>evamastviti taṃ coktvā muniṃ karuṇayā punaḥ /</l>\n<l>śatabhāgena rājendra sthitvā cādarśanaṃ gataḥ // RKV_34.17 //</l>\n</lg>\n\n<lg>\n<l>tatra tīrthe naro bhaktyā gatvā snānaṃ samācaret /</l>\n<l>tarpayet pitṛdevāṃśca so 'gniṣṭomaphalaṃ labhet // RKV_34.18 //</l>\n</lg>\n\n<lg>\n<l>agnipraveśaṃ yaḥ kuryāttasmiṃs tīrthe narādhipa /</l>\n<l>dyotayanvai diśaḥ sarvā agnilokaṃ sa gacchati // RKV_34.19 //</l>\n</lg>\n\n<lg>\n<l>yastattīrthaṃ samāsādya tyajatīha kalevaram /</l>\n<l>sa gato vāruṇaṃ lokamityevaṃ śaṅkaro 'bravīt // RKV_34.20 //</l>\n</lg>\n\n<lg>\n<l>tatra tīrthe tu yaḥ kaścit saṃnyāsena tanuṃ tyajet /</l>\n<l>ṣaṣṭivarṣasahasrāṇi svargaloke mahīyate // RKV_34.21 //</l>\n</lg>\n\n<lg>\n<l>apsarogaṇasaṃkīrṇe divyaśabdānunādite /</l>\n<l>uṣitvāyāti martye vai vedavedāṅgavid bhavet // RKV_34.22 //</l>\n</lg>\n\n<lg>\n<l>vyādhiśokavinirmukto dhanakoṭipatirbhavet /</l>\n<l>putradārasamopeto jīvecca śaradaḥ śatam // RKV_34.23 //</l>\n</lg>\n\n<lg>\n<l>prātarutthāya yastatra smarate bhāskaraṃ tadā /</l>\n<l>ājanmajanitāt pāpān mucyate nātra saṃśayaḥ // RKV_34.24 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthavarṇanaṃ nāma catustriṃśo 'dhyāyaḥ ||</p>\n\n<p>RKV adhyāya 35</p>\n\n<lg>\n<l>yudhiṣṭhira uvāca:</l>\n<l>jalamadhye mahādevaḥ kena tiṣṭhati hetunā /</l>\n<l>uttaraṃ dakṣiṇaṃ kūlaṃ varjayitvā dvijottama // RKV_35.1 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>etadākhyānamatulaṃ puṇyaṃ śrutimukhāvaham /</l>\n<l>purāṇe yacchrutaṃ tāta tatte vakṣyāmyaśeṣataḥ // RKV_35.2 //</l>\n</lg>\n\n<lg>\n<l>tretāyuge mahābhāga rāvaṇo devakaṇṭakaḥ /</l>\n<l>trailokyavijayī raudraḥ surāsurabhayaṃkaraḥ // RKV_35.3 //</l>\n</lg>\n\n<lg>\n<l>devadānavagandharvair ṛṣibhiśca tapodhanaiḥ /</l>\n<l>avadhyo 'tha vimānena yāvatparyaṭate mahīm // RKV_35.4 //</l>\n</lg>\n\n<lg>\n<l>tāvaddhindhyagirer madhye dānavo baladarpitaḥ /</l>\n<l>mayo nāmeti vikhyāto guhāvāsī tapaścaran // RKV_35.5 //</l>\n</lg>\n\n<lg>\n<l>tasya pārśvagato rakṣo vinayād avaniṃ gataḥ /</l>\n<l>pūjito dānasanmānair idaṃ vacanam abravīt // RKV_35.6 //</l>\n</lg>\n\n<lg>\n<l>kasyeyaṃ padmapatrākṣī pūrṇacandranibhānanā /</l>\n<l>kiṃnāmadheyā tapati tapa ugraṃ kathaṃ vibho // RKV_35.7 //</l>\n</lg>\n\n<lg>\n<l>maya uvāca:</l>\n<l>dānavānāṃ patiḥ śreṣṭho mayo 'haṃ nāma nāmataḥ /</l>\n<l>bhāryā tejovatī nāma tasyāstu tanayā śubhā // RKV_35.8 //</l>\n</lg>\n\n<lg>\n<l>mandodarīti vikhyātā tapate bhartṛkāraṇāt /</l>\n<l>ārādhayantī bhartāramumāyā dayitaṃ śubham // RKV_35.9 //</l>\n</lg>\n\n<lg>\n<l>tacchrutvā vacanaṃ tasya rāvaṇo madamohitaḥ /</l>\n<l>prasṛtaḥ praṇato bhūtvā mayaṃ vacanam abravīt // RKV_35.10 //</l>\n</lg>\n\n<lg>\n<l>paulastyānvayasaṃjāto devadānavadarpahā /</l>\n<l>prārthayāmi mahābhāga sutāṃ tvaṃ dātumarhasi // RKV_35.11 //</l>\n</lg>\n\n<lg>\n<l>jñātvā paitāmahaṃ vṛttaṃ mayenāpi mahātmanā /</l>\n<l>rāvaṇāya sutā dattā pūjayitvā vidhānataḥ // RKV_35.12 //</l>\n</lg>\n\n<lg>\n<l>gṛhītvā tāṃ tadā rakṣo 'bhyarcyamāno niśācaraiḥ /</l>\n<l>devodyāne vimānaiśca krīḍate sa tayā saha // RKV_35.13 //</l>\n</lg>\n\n<lg>\n<l>kenacittvatha kālena rāvaṇo lokarāvaṇaḥ /</l>\n<l>putraṃ putravatāṃ śreṣṭho janayāmāsa bhārata // RKV_35.14 //</l>\n</lg>\n\n<lg>\n<l>tenaiva jātamātreṇa rāvo mukto mahātmanā /</l>\n<l>saṃvartakasya meghasya tena lokā jaḍīkṛtāḥ // RKV_35.15 //</l>\n</lg>\n\n<lg>\n<l>śrutvā tannarditaṃ ghoraṃ brahmā lokapitāmahaḥ /</l>\n<l>nāma cakre tadā tasya meghanādo bhaviṣyati // RKV_35.16 //</l>\n</lg>\n\n<lg>\n<l>evaṃnāmā kṛtaḥ so 'pi paramaṃ vratamāsthitaḥ /</l>\n<l>toṣayāmāsa deveśamumayā saha śaṅkaram // RKV_35.17 //</l>\n</lg>\n\n<lg>\n<l>vratairniyamadānaiśca homajāpyavidhānataḥ /</l>\n<l>kṛcchracāndrāyaṇairnityaṃ kṛśaṃ kurvankalevaram // RKV_35.18 //</l>\n</lg>\n\n<lg>\n<l>evam anyaddine tāta kailāsaṃ dharaṇīdharam /</l>\n<l>gatvā liṅgadvayaṃ gṛhya prasthito dakṣiṇāmukhaḥ // RKV_35.19 //</l>\n</lg>\n\n<lg>\n<l>narmadātaṭam āśritya snātukāmo mahābalaḥ /</l>\n<l>nikṣipya pūjayan devaṃ kṛtajāpyo nareśvara // RKV_35.20 //</l>\n</lg>\n\n<lg>\n<l>tatrāyatanāvāsena snāto hutahutāśanaḥ /</l>\n<l>kṛtakṛtyamivātmānaṃ mānayitvā niśācaraḥ // RKV_35.21 //</l>\n</lg>\n\n<lg>\n<l>gantukāmaḥ paraṃ mārgaṃ laṅkāyāṃ nṛpasattama /</l>\n<l>ekamuddharato liṅgaṃ praṇataḥ savyapāṇinā // RKV_35.22 //</l>\n</lg>\n\n<lg>\n<l>dvitīyaṃ tu dvitīyena bhaktyā paulastyanandanaḥ /</l>\n<l>tāvad eva mahāliṅgaṃ patitaṃ narmadāṃbhasi // RKV_35.23 //</l>\n</lg>\n\n<lg>\n<l>yāhi yāhīti cetyuktvā jalamadhye pratiṣṭhitaḥ /</l>\n<l>namitvā rāvaṇistasya devasya parameṣṭhinaḥ // RKV_35.24 //</l>\n</lg>\n\n<lg>\n<l>jagāmākāśam āviśya pūjyamāno niśācaraiḥ /</l>\n<l>tadā prabhṛti tattīrthaṃ meghanādeti viśrutam // RKV_35.25 //</l>\n</lg>\n\n<lg>\n<l>pūrvaṃ tu garjanaṃ nāma sarvapāpakṣayaṃkaram /</l>\n<l>tasmiṃstīrthe tu rājendra yastu snānaṃ samācaret // RKV_35.26 //</l>\n</lg>\n\n<lg>\n<l>ahorātroṣito bhūtvā aśvamedhaphalaṃ labhet /</l>\n<l>piṇḍadānaṃ tu yaḥ kuryāt tasmiṃstīrthe narādhipa // RKV_35.27 //</l>\n</lg>\n\n<lg>\n<l>yatphalaṃ sattrayajñena tadbhavennātra saṃśayaḥ /</l>\n<l>tena dvādaśavarṣāṇi pitaraḥ saṃpratarpitāḥ // RKV_35.28 //</l>\n</lg>\n\n<lg>\n<l>yastu bhojayate vipraṃ ṣaḍrasātrena bhārata /</l>\n<l>akṣayapuṇyam āpnoti tatra tīrthe narottama // RKV_35.29 //</l>\n</lg>\n\n<lg>\n<l>prāṇatyāgaṃ tu yaḥ kuryād bhāvito bhāvitātmanā /</l>\n<l>sa vasecchāṅkare loke yāvad ā bhūtasamplavam // RKV_35.30 //</l>\n</lg>\n\n<lg>\n<l>eṣā te naraśārdūla garjanotpattiruttamā /</l>\n<l>kathitā snehabandhena sarvapāpakṣayakarī // RKV_35.31 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe meghanādatīrthamāhātmyavarṇanaṃ nāma pañcatriṃśo 'dhyāyaḥ ||</p>\n\n<p>RKV adhyāya 36</p>\n\n<lg>\n<l>mārkaṇḍeya uvāca:</l>\n<l>tato gacchecca rājendra dārutīrthamanuttamam /</l>\n<l>dāruko yatra saṃsiddha indrasya dayitaḥ purā // RKV_36.1 //</l>\n</lg>\n\n<lg>\n<l>yudhiṣṭhira uvāca:</l>\n<l>dārukeṇa kathaṃ tāta tapaścīrṇaṃ purānagha /</l>\n<l>vidhānaṃ śrotumicchāmi tvatsakāśāddvijottama // RKV_36.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>hanta te kathayiṣyāmi vicitraṃ yatpurātanam /</l>\n<l>vṛttaṃ svargasabhāmadhye ṛṣīṇāṃ bhāvitātmanām // RKV_36.3 //</l>\n</lg>\n\n<lg>\n<l>sūto vajradharasyeṣṭo mātalirnāma nāmataḥ /</l>\n<l>sa putraṃ śaptavānpūrvaṃ kasmiṃścitkāraṇāntare // RKV_36.4 //</l>\n</lg>\n\n<lg>\n<l>śāpāhato vepamāna indrasya caraṇau śubhau /</l>\n<l>prapīḍya mūrdhnā deveśaṃ vijñāpayati bhārata // RKV_36.5 //</l>\n</lg>\n\n<lg>\n<l>tamuvācābhiśaptaṃ cāpyanāthaṃ ca sureśvaraḥ /</l>\n<l>karmaṇā kena śāpasya ghorasyānto bhaviṣyati // RKV_36.6 //</l>\n</lg>\n\n<lg>\n<l>narmadātaṭamāśritya toṣayanvai maheśvaram /</l>\n<l>tiṣṭha yāvad yugasyāntaṃ punarjanma hyavāpsyasi // RKV_36.7 //</l>\n</lg>\n\n<lg>\n<l>punarbhūtvā tu pūtastvaṃ dāruko nāma viśrutaḥ /</l>\n<l>saṃsevya paramaṃ devaṃ śaṅkhacakragadādharam // RKV_36.8 //</l>\n</lg>\n\n<lg>\n<l>mānuṣaṃ bhāvamāpannastataḥ siddhimavāpsyasi /</l>\n<l>evamuktastu devena sahasrākṣeṇa dhīmatā // RKV_36.9 //</l>\n</lg>\n\n<lg>\n<l>praṇamya śirasā bhūmim āgato 'sau hyacetanaḥ /</l>\n<l>narmadātaṭamāśritya karṣayannijavigraham // RKV_36.10 //</l>\n</lg>\n\n<lg>\n<l>vratopavāsasaṃkhinno japahomarataḥ sadā /</l>\n<l>mahādevaṃ mahātmānaṃ varadaṃ śūlapāṇinam // RKV_36.11 //</l>\n</lg>\n\n<lg>\n<l>bhaktyā tu parayā rājanyāvadābhūtasamplavam /</l>\n<l>aṃśāvataraṇād viṣṇoḥ sūto bhūtvā mahāmatiḥ // RKV_36.12 //</l>\n</lg>\n\n<l>toṣayan vai jagannāthaṃ tato yāto hi sadgatim // RKV_36.13 //</l>\n\n<lg>\n<l>eṣa tatsambhavastāta dārutīrthasya suvrata /</l>\n<l>kathito 'yaṃ mayā pūrvaṃ yathā me śaṅkaro 'bravīt // RKV_36.14 //</l>\n</lg>\n\n<lg>\n<l>tato yudhiṣṭhiraḥ śrutvā vismayaṃ paramaṃ gataḥ /</l>\n<l>bhrātḥn vilokayāmāsa hṛṣṭaromā muhurmuhuḥ // RKV_36.15 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tasmiṃstīrthe naraḥ snātvā vidhipūrvaṃ nareśvara /</l>\n<l>upāsya saṃdhyāṃ deveśamarcayedyaśca śaṅkaram // RKV_36.16 //</l>\n</lg>\n\n<lg>\n<l>vedābhyāsaṃ tu tatraiva yaḥ karoti samāhitaḥ /</l>\n<l>so 'śvamedhaphalaṃ rājaṃllabhate nātra saṃśayaḥ // RKV_36.17 //</l>\n</lg>\n\n<lg>\n<l>tasmiṃstīrthe tu yo bhaktyā bhojayed brāhmaṇāñchuciḥ /</l>\n<l>sa tu viprasahasrasya labhate phalamuttamam // RKV_36.18 //</l>\n</lg>\n\n<lg>\n<l>snānaṃ dānaṃ japo homaḥ svādhyāyo devatārcanam /</l>\n<l>yatkṛtaṃ śuddhabhāvena tatsarvaṃ saphalaṃ bhavet // RKV_36.19 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dārukatīrthamāhātmyavarṇanaṃ nāma ṣaṭtriṃśo 'dhyāyaḥ ||</p>\n\n<p>RKV adhyāya 37</p>\n\n<lg>\n<l>śrīmārkaṇḍeya uvāca:</l>\n<l>tato gaccheta rājendra devatīrthamanuttamam /</l>\n<l>yena devāstrayastriṃśat snātvā siddhiṃ parāṃ gatāḥ // RKV_37.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ tāta surāḥ sarve dānavairbalavattaraiḥ /</l>\n<l>nirjitāstatra tīrthe ca snātvā siddhiṃ parāṃ gatāḥ // RKV_37.2 //</l>\n</lg>\n\n<lg>\n<l>mārkaṇḍeya uvāca:</l>\n<l>purā daityagaṇairugrairyuddhe 'tibalavattaraiḥ /</l>\n<l>indro devagaṇaiḥ sārddhaṃ svarājyāccyāvito nṛpa // RKV_37.3 //</l>\n</lg>\n\n<lg>\n<l>hastyaśvarathayānaughairmardayitvā varūthinīm /</l>\n<l>vidhvastā bhejire mārgaṃ prahārair jarjarīkṛtāḥ // RKV_37.4 //</l>\n</lg>\n\n<lg>\n<l>jambhaśumbhaiśca kūṣmāṇḍakuhakādibhiḥ /</l>\n<l>vepamānārditāḥ sarve brahmāṇamupatasthire // RKV_37.5 //</l>\n</lg>\n\n<lg>\n<l>praṇamya śirasā devaṃ brahmāṇaṃ parameṣṭhinam /</l>\n<l>tadā vijñāpayāmāsurdevā vahnipurogamāḥ // RKV_37.6 //</l>\n</lg>\n\n<lg>\n<l>paśya paśya mahābhāga dānavaiḥ śakalīkṛtāḥ /</l>\n<l>viyojitāḥ putradāraistvāmeva śaraṇaṃ gatāḥ // RKV_37.7 //</l>\n</lg>\n\n<lg>\n<l>paritrāyasva deveśa sarvalokapitāmaha /</l>\n<l>nānyā gatiḥ sureśāna tvāṃ muktvā parameśvara // RKV_37.8 //</l>\n</lg>\n\n<lg>\n<l>brahmovāca:</l>\n<l>dānavānāṃ vighātārthaṃ narmadātaṭam āsthitāḥ /</l>\n<l>tapaḥ kurudhvaṃ svasthāḥ stha tapo hi paramaṃ balam // RKV_37.9 //</l>\n</lg>\n\n<lg>\n<l>nānyopāyo na vai mantro vidyate na ca me kriyā /</l>\n<l>vinā revājalaṃ puṇyaṃ sarvapāpakṣayaṃkaram // RKV_37.10 //</l>\n</lg>\n\n<lg>\n<l>dāridryavyādhimaraṇabandhanavyasanāni ca /</l>\n<l>etāni caiva pāpasya phalānīti matirmama // RKV_37.11 //</l>\n</lg>\n\n<lg>\n<l>evaṃ jñātvā tataścaiva tapaḥ kuruta duṣkaram /</l>\n<l>tathā caiva surāḥ sarve devā hyagnipurogamāḥ // RKV_37.12 //</l>\n</lg>\n\n<lg>\n<l>tacchrutvā vacanaṃ tathyaṃ brahmaṇaḥ parameṣṭhinaḥ /</l>\n<l>narmadām āgatāḥ sarve devā hyagnipurogamāḥ // RKV_37.13 //</l>\n</lg>\n\n<lg>\n<l>cerurvai tatra vipulaṃ tapaḥ siddhimavāpnuvan /</l>\n<l>tadāprabhṛti tattīrthaṃ devatīrtham anuttamam // RKV_37.14 //</l>\n</lg>\n\n<lg>\n<l>gīyate triṣu lokeṣu sarvapāpakṣayaṃkaram /</l>\n<l>tatra gatvā ca yo martyo vidhinā saṃyatendriyaḥ // RKV_37.15 //</l>\n</lg>\n\n<lg>\n<l>snānaṃ samācaredbhaktyā sa labhenmauktikaṃ phalam /</l>\n<l>yastu bhojayate viprāṃstasmiṃstīrthe narādhipa // RKV_37.16 //</l>\n</lg>\n\n<lg>\n<l>sa labhenmukhyaviprāṇāṃ phalaṃ sāhasrikaṃ nṛpa /</l>\n<l>tatra devaśilā ramyā mahāpuṇyavivardhinī // RKV_37.17 //</l>\n</lg>\n\n<lg>\n<l>saṃnyāsena mṛtā ye tu teṣāṃ syād akṣayā gatiḥ /</l>\n<l>agnipraveśaṃ yaḥ kuryāt tasmiṃs tīrthe narādhipa // RKV_37.18 //</l>\n</lg>\n\n<lg>\n<l>rudraloke vaset tāvad yāvad ābhūtasaṃplavam /</l>\n<l>evaṃ snānaṃ japo homaḥ svādhyāyo devatārcanam // RKV_37.19 //</l>\n</lg>\n\n<lg>\n<l>sukṛtaṃ duṣkṛtaṃ vā 'pi tatra tīrthe 'kṣayaṃ bhavet /</l>\n<l>eṣa te vidhiruddiṣṭa utpattiścaiva bhārata // RKV_37.20 //</l>\n</lg>\n\n<lg>\n<l>devatīrthasya nikhilā yathā vai śaṅkarācchrutā /</l>\n<l>paṭhanti ye pāpaharaṃ sarvaduḥkhavimocanam // RKV_37.21 //</l>\n</lg>\n\n<l>devatīrthasya caritaṃ devalokaṃ vrajanti te // RKV_37.22 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāma saptaviṃśo 'dhyāyaḥ ||</p>\n\n<p>RKV adhyāya 38</p>\n\n<lg>\n<l>śrīmārkaṇḍeya uvāca:</l>\n<l>tato gaccheta rājendra guhāvāsīti cottamam /</l>\n<l>yatra siddho mahādevo guhāvāsī samārbudam // RKV_38.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kena kāryeṇa bho tāta mahādevo jagadguruḥ /</l>\n<l>guhāyām anayatkālaṃ sudīrghaṃ dvijasattama // RKV_38.2 //</l>\n</lg>\n\n<lg>\n<l>etadvistarataḥ sarvaṃ kathayasva mamānagha /</l>\n<l>śrotumicchāmyahaṃ sarvaparaṃ kautūhalaṃ hi me // RKV_38.3 //</l>\n</lg>\n\n<lg>\n<l>mārkaṇḍeya uvāca:</l>\n<l>sādhu praśno mahārāja pṛṣṭo yo vai tvayottamaḥ /</l>\n<l>purāṇe vistaro hyasya na śakyo hi mayādhunā // RKV_38.4 //</l>\n</lg>\n\n<lg>\n<l>kathituṃ vṛddhabhāvatvādatīto bahukālikaḥ /</l>\n<l>saṃkṣepāt tena te tāta kathayāmi nibodha me // RKV_38.5 //</l>\n</lg>\n\n<lg>\n<l>purā kṛtayuge rājannāsīd dāruvanaṃ mahat /</l>\n<l>nānādrumalatākīrṇaṃ nānāvallyupaśobhitam // RKV_38.6 //</l>\n</lg>\n\n<lg>\n<l>siṃhavyāghravarāhaiśca gajaiḥ khaḍgairniṣevitam /</l>\n<l>bahupakṣiyutaṃ divyaṃ yathā caitrarathaṃ vanam // RKV_38.7 //</l>\n</lg>\n\n<lg>\n<l>tatra kecin mahāprājñā vasanti saṃśitavratāḥ /</l>\n<l>vasanti parayā bhaktyā caturāśramabhāvitāḥ // RKV_38.8 //</l>\n</lg>\n\n<lg>\n<l>brahmacārī gṛhasthaśca vānaprastho yatis tathā /</l>\n<l>svadharmaniratāḥ sarve vāñchantaḥ paramaṃ padam // RKV_38.9 //</l>\n</lg>\n\n<lg>\n<l>tāvadvasantasamaye kasmiṃścit kāraṇāntare /</l>\n<l>vimānastho mahādevo gacchanvai hyumayā saha // RKV_38.10 //</l>\n</lg>\n\n<lg>\n<l>dadarśa toya āvāsamṛksāmayajurnāditam /</l>\n<l>alakṣyāgatanirgamyaṃ sarvapāpakṣayaṃkaram // RKV_38.11 //</l>\n</lg>\n\n<lg>\n<l>taṃ dṛṣṭvā muditā devī harṣagaṅgadayā girā /</l>\n<l>papraccha devadeveśaṃ śaśāṅkakṛtabhūṣaṇam // RKV_38.12 //</l>\n</lg>\n\n<lg>\n<l>devyuvāca:</l>\n<l>kasyāyamāśramo deva vedadhvaninināditaḥ /</l>\n<l>yaṃ dṛṣṭvā kṣutpipāsādyaiḥ śramaiśca parihīyate // RKV_38.13 //</l>\n</lg>\n\n<lg>\n<l>maheśvara uvāca:</l>\n<l>kiṃ tvayā na śrutaṃ devi mahādāruvanaṃ mahat /</l>\n<l>bahuviprajano yatra gṛhadharmeṇa vartate // RKV_38.14 //</l>\n</lg>\n\n<lg>\n<l>atra yaḥ strījanaḥ kaścid bhartṛśuśrūṣaṇe rataḥ /</l>\n<l>nānyo devo na vai dharmo jñāyate śailanandini // RKV_38.15 //</l>\n</lg>\n\n<lg>\n<l>etacchrutvā paraṃ vākyaṃ devadevena bhāṣitam /</l>\n<l>kautūhalasamāviṣṭā śaṅkaraṃ punarabravīt // RKV_38.16 //</l>\n</lg>\n\n<lg>\n<l>yattvayoktaṃ mahādeva patidharmaratāḥ striyaḥ /</l>\n<l>tāsāṃ tvaṃ madano bhūtvā cāritraṃ kṣobhaya prabho // RKV_38.17 //</l>\n</lg>\n\n<lg>\n<l>īśvara uvāca:</l>\n<l>yattvayoktaṃ ca vacanaṃ na hi me rocate priye /</l>\n<l>brāhmaṇā hi mahadbhūtaṃ na caiṣāṃ vipriyaṃ caret // RKV_38.18 //</l>\n</lg>\n\n<lg>\n<l>manyupraharaṇā viprāścakrapraharaṇo hariḥ /</l>\n<l>cakrātkrūrataro manyus tasmād vipraṃ na kopayet // RKV_38.19 //</l>\n</lg>\n\n<lg>\n<l>na te devā na te lokā na te nagā na cāsurāḥ /</l>\n<l>dṛśyante triṣu lokeṣu ye tairdṛṣṭair na nāśitāḥ // RKV_38.20 //</l>\n</lg>\n\n<lg>\n<l>teṣāṃ mokṣas tathā svargo bhūmirmartye phalāni ca /</l>\n<l>yeṣāṃ tuṣṭā mahābhāgā brāhmaṇāḥ kṣitidevatāḥ // RKV_38.21 //</l>\n</lg>\n\n<lg>\n<l>evaṃ jñātvā mahābhāge asadgrāhaṃ parityaja /</l>\n<l>tatra loke viruddhaṃ vai kupyante yena vai dvijāḥ // RKV_38.22 //</l>\n</lg>\n\n<lg>\n<l>devyuvāca:</l>\n<l>nāhaṃ te dayitā deva nāhaṃ te vaśavartinī /</l>\n<l>akṛtvādhaśva vai tāsāṃ mānaṃ surasupūjitam // RKV_38.23 //</l>\n</lg>\n\n<lg>\n<l>lokaloke mahādeva aśakyaṃ nāsti te prabho /</l>\n<l>kriyatāṃ mama caivaikam etat kāryaṃ surottama // RKV_38.24 //</l>\n</lg>\n\n<lg>\n<l>evamukto mahādevo devyā vākyahite rataḥ /</l>\n<l>kṛtvā kāpālikaṃ rūpaṃ yayau dāruvanaṃ prati // RKV_38.25 //</l>\n</lg>\n\n<lg>\n<l>mahāhitajaṭājūṭaṃ niyamya śaśibhūṣaṇam /</l>\n<l>kaṇṭhatrāṇaṃ paraṃ kṛtvā dhārayan karṇakuṇḍale // RKV_38.26 //</l>\n</lg>\n\n<lg>\n<l>vyāghracarmaparīdhāno mekhalāhārabhūṣitaḥ /</l>\n<l>nūpuradhvaninighoṣaiḥ kampayan vai vasuṃdharām // RKV_38.27 //</l>\n</lg>\n\n<lg>\n<l>mahānūrddhvajaṭāmālī kṛttibhasmānulepanaḥ /</l>\n<l>kṛtvā haste kapālaṃ tu brahmaṇaśca mahātmanaḥ // RKV_38.28 //</l>\n</lg>\n\n<lg>\n<l>mahāḍamarughoṣeṇa kampayan vai vasuṃdharām /</l>\n<l>prabhātasamaye prāpto mahādāruvanaṃ prati // RKV_38.29 //</l>\n</lg>\n\n<lg>\n<l>tāvat puṇyajanaḥ sarvapuṣpapatraphalārthikaḥ /</l>\n<l>nirgato bahubhiḥ sārddhaṃ pavamānaḥ samantataḥ // RKV_38.30 //</l>\n</lg>\n\n<lg>\n<l>tad dṛṣṭvā mahadāścaryaṃ rūpaṃ devasya bhārata /</l>\n<l>yuvatīnāṃ manas tāsāṃ kāmena kaluṣīkṛtam // RKV_38.31 //</l>\n</lg>\n\n<lg>\n<l>śobhanaṃ puruṣaṃ dṛṣṭvā sarvā api varāṅganāḥ /</l>\n<l>kledabhāvaṃ tato jagmurmudā dāruvanastriyaḥ // RKV_38.32 //</l>\n</lg>\n\n<lg>\n<l>vikārā bahavastāsāṃ devaṃ dṛṣṭvā mahādbhutam /</l>\n<l>saṃjātā viprapatnīnāṃ tadā tāsu narottama // RKV_38.33 //</l>\n</lg>\n\n<lg>\n<l>paridhānaṃ na jānanti kāścid dṛṣṭvā varāṅganāḥ /</l>\n<l>uttarīyaṃ tathā cānyā mahāmohasamanvitāḥ // RKV_38.34 //</l>\n</lg>\n\n<lg>\n<l>keśabhāraparibhraṣṭā kācidevāsanotthitā /</l>\n<l>dātukāmā tadā bhaikṣyaṃ ceṣṭituṃ naiva cāśakat // RKV_38.35 //</l>\n</lg>\n\n<lg>\n<l>kācid dṛṣṭvā mahādevaṃ rūpayauvanagarvitā /</l>\n<l>utsaṅge saṃsthitaṃ bālaṃ vismṛtā pāyitum stanam // RKV_38.36 //</l>\n</lg>\n\n<lg>\n<l>kāmabāṇahatā cānyā bāhubhyāṃ pīḍya sustanau /</l>\n<l>niḥśvasantī tadā coṣṇaṃ na kiṃcit pratijalpati // RKV_38.37 //</l>\n</lg>\n\n<lg>\n<l>evaṃ saṃkṣobhya taṃ sarvaṃ strījanaṃ parameśvaraḥ /</l>\n<l>jagāma tatra vai tāsāṃ kṣobhaṃ kṛtvā mahādbhutam // RKV_38.38 //</l>\n</lg>\n\n<lg>\n<l>tāvat te brāhmaṇāḥ sarve bhramitvā kānanaṃ mahat /</l>\n<l>āgatāḥ svagṛhe dārān dadṛśuś ca hataujasaḥ // RKV_38.39 //</l>\n</lg>\n\n<lg>\n<l>yāsāṃ pūrvatarā bhaktiḥ pātivratye patīnprati /</l>\n<l>calitāstā viditvāśu nirjagmurdvijasattamāḥ // RKV_38.40 //</l>\n</lg>\n\n<lg>\n<l>saṃvidaṃ paramāṃ kṛtvā jñātvā devaṃ maheśvaram /</l>\n<l>kṣobhayitvā manastāsāṃ tataścādarśanaṃ gatam // RKV_38.41 //</l>\n</lg>\n\n<lg>\n<l>krodhāviṣṭo dvijaḥ kaścid daṇḍamudyamya dhāvati /</l>\n<l>kalmāṣayaṣṭimanye ca tathānye darbhamuṣṭikām // RKV_38.42 //</l>\n</lg>\n\n<lg>\n<l>itaścetaśca te sarve bhramitvā kānanaṃ nṛpa /</l>\n<l>ekībhūtvā mahātmāno vyājahruśca ruṣā giram // RKV_38.43 //</l>\n</lg>\n\n<lg>\n<l>yad idaṃ ca hutaṃ kiṃcid guravas toṣitā yadi /</l>\n<l>tena satyena devasya liṅgaṃ patatu cottamam // RKV_38.44 //</l>\n</lg>\n\n<lg>\n<l>āśramād āśramaṃ sarve na tyajāmo vidhikramāt /</l>\n<l>tena satyena devasya liṅgaṃ patatu bhūtale // RKV_38.45 //</l>\n</lg>\n\n<lg>\n<l>evaṃ satyaprabhāvena triruktena dvijanmanām /</l>\n<l>śivasya paśyato liṅgaṃ patitaṃ dharaṇītale // RKV_38.46 //</l>\n</lg>\n\n<lg>\n<l>hāhākāro mahānāsīllokāloke 'pi bhārata /</l>\n<l>devasya patite liṅge jagataśca mahākṣaye // RKV_38.47 //</l>\n</lg>\n\n<lg>\n<l>patamānasya liṅgasya śabdo 'bhūcca sudāruṇaḥ /</l>\n<l>ulkāpātā diśāṃ hāhā bhūmikampāśca dāruṇāḥ // RKV_38.48 //</l>\n</lg>\n\n<lg>\n<l>patanti parvatāgrāṇi śoṣaṃ yānti ca sāgarāḥ /</l>\n<l>devasya patite liṅge devā vimanaso 'bhavan // RKV_38.49 //</l>\n</lg>\n\n<lg>\n<l>sametya sahitāḥ sarve brahmāṇaṃ parameṣṭhinam /</l>\n<l>kṛtāñjalipuṭāḥ sarve stuvanti vividhaiḥ stavaiḥ // RKV_38.50 //</l>\n</lg>\n\n<lg>\n<l>tatas tuṣṭo jagannāthaś caturvadanapaṅkajaḥ /</l>\n<l>ārtānprāha surānsarvānmā viṣādaṃ gamiṣyatha // RKV_38.51 //</l>\n</lg>\n\n<lg>\n<l>brahmaśāpābhibhūto 'sau devadevastrilocanaḥ /</l>\n<l>tuṣṭaistaistapasā yuktaiḥ punarmokṣaṃ gamiṣyati // RKV_38.52 //</l>\n</lg>\n\n<lg>\n<l>etacchrutvā yayurdevā yathāgatamarindama /</l>\n<l>bhāvayitvā tataḥ sarve munayaścaiva bhārata // RKV_38.53 //</l>\n</lg>\n\n<lg>\n<l>viśvāmitravasiṣṭhādyā jābāliratha kaśyapaḥ /</l>\n<l>sametya sahitāḥ sarve tamūcus tripurāntakam // RKV_38.54 //</l>\n</lg>\n\n<lg>\n<l>brahmatejo hi balavaddvijānāṃ hi sureśvara /</l>\n<l>kṣāntiyuktastapastaptvā bhaviṣyasi gataklamaḥ // RKV_38.55 //</l>\n</lg>\n\n<lg>\n<l>yataḥ kṣobhādṛṣīṇāṃ ca tadevaṃ liṅgamuttamam /</l>\n<l>patitaṃ te mahādeva na tatpūjyaṃ bhaviṣyati // RKV_38.56 //</l>\n</lg>\n\n<lg>\n<l>na tacchreyo 'gnihotreṇa nāgniṣṭomena labhyate /</l>\n<l>prāpnuvanti ca yacchreyo mānavā liṅgapūjane // RKV_38.57 //</l>\n</lg>\n\n<lg>\n<l>devadānavayakṣāṇāṃ gandharvoragarakṣasām /</l>\n<l>vacanena tu viprāṇām etat pūjyaṃ bhaviṣyati // RKV_38.58 //</l>\n</lg>\n\n<lg>\n<l>brahmaviṣṇvindracandrāṇām etat pūjyaṃ bhaviṣyati /</l>\n<l>yatphalaṃ tava liṅgasya iha loke paratra ca // RKV_38.59 //</l>\n</lg>\n\n<lg>\n<l>evamukto jagannāthaḥ praṇipatya dvijottamān /</l>\n<l>mudā paramayā yuktaḥ kṛtāñjalir abhāṣata // RKV_38.60 //</l>\n</lg>\n\n<lg>\n<l>brāhmaṇā jaṅgamaṃ tīrthaṃ nirjalaṃ sārvakāmikam /</l>\n<l>yeṣāṃ vākyodakenaiva śudhyanti malino janāḥ // RKV_38.61 //</l>\n</lg>\n\n<lg>\n<l>na tatkṣetraṃ na tattīrthamūṣaraṃ puṣkarāṇi ca /</l>\n<l>brāhmaṇe manyumutpādya yatra gatvā sa śudhyati // RKV_38.62 //</l>\n</lg>\n\n<lg>\n<l>na tacchāstraṃ yanna viprapraṇītaṃ na tad dānaṃ yanna viprapradeyam /</l>\n<l>na tatsaukhyaṃ yannavipraprasādānna tadduḥkhaṃ yanna vipraprakopāt // RKV_38.63 //</l>\n</lg>\n\n<lg>\n<l>pṛthivyāṃ yāni tīrthāni gaṅgādyāḥ saritas tathā /</l>\n<l>ekasya vipravākyasya kalāṃ nārhanti ṣoḍaśīm // RKV_38.64 //</l>\n</lg>\n\n<lg>\n<l>abhinandya dvijānsarvānanujñāto maharṣibhiḥ /</l>\n<l>tato 'gamat tadā devo narmadātaṭamuttamam // RKV_38.65 //</l>\n</lg>\n\n<lg>\n<l>paramaṃ vratamāsthāya guhāvāsī samārbudam /</l>\n<l>tapaścacāra bhagavāñjapasnānarataḥ sadā // RKV_38.66 //</l>\n</lg>\n\n<lg>\n<l>samāpte niyame tāta sthāpayitvā maheśvaram /</l>\n<l>vandyamānaḥ suraiḥ sārddhaṃ kailāsamagamat prabhuḥ // RKV_38.67 //</l>\n</lg>\n\n<lg>\n<l>narmadāyās taṭe tena sthāpitaḥ parameśvaraḥ /</l>\n<l>tenaiva kāraṇenāsau narmadeśvara ucyate // RKV_38.68 //</l>\n</lg>\n\n<lg>\n<l>yo 'rcayennarmadeśānaṃ yatir vai saṃjitendriyaḥ /</l>\n<l>snātvā caiva mahādevam aśvamedhaphalaṃ labhet // RKV_38.69 //</l>\n</lg>\n\n<lg>\n<l>dadāti yaḥ pitṛbhyastu tilapuṣpakuśodakam /</l>\n<l>triḥsaptapūrvajāstasya svarge modanti pāṇḍava // RKV_38.70 //</l>\n</lg>\n\n<lg>\n<l>yastu bhojayate viprāṃs tasmiṃstīrthe narādhipa /</l>\n<l>pāyasaṃ ghṛtamiśraṃ tu sa labhet koṭijaṃ phalam // RKV_38.71 //</l>\n</lg>\n\n<lg>\n<l>suvarṇaṃ rajataṃ vāpi brāhmaṇebhyo yudhiṣṭhira /</l>\n<l>dadāti toyamadhyasthaḥ so 'gniṣṭomaphalaṃ labhet // RKV_38.72 //</l>\n</lg>\n\n<lg>\n<l>aṣṭamyāṃvā caturdaśyāṃ nirāhāro vaset tu yaḥ /</l>\n<l>narmadeśvaramāsādya prāpnuyājjanmanaḥ phalam // RKV_38.73 //</l>\n</lg>\n\n<lg>\n<l>agnipraveśaṃ yaḥ kuryāt tasmiṃstīrthe narādhipa /</l>\n<l>tasya vyādhibhayaṃ na syāt saptajanmasu bhārata // RKV_38.74 //</l>\n</lg>\n\n<lg>\n<l>anāśakaṃ tu yaḥ kuryāt tasmiṃstīrthe narādhipa /</l>\n<l>anivartikā gatis tasya rudraloke bhaviṣyati // RKV_38.75 //</l>\n</lg>\n\n<lg>\n<l>eṣa te vidhir uddiṣṭas tasyotpattir narottama /</l>\n<l>purāṇe vihitā tāta saṃjñā tasya tu vistarāt // RKV_38.76 //</l>\n</lg>\n\n<lg>\n<l>etaṃ kīrtayate yastu narmadeśvarasambhavam /</l>\n<l>bhaktyā śṛṇoti ca naraḥ so 'pi snānaphalaṃ labhet // RKV_38.77 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadeśvaratīrthamāhātmyavarṇanaṃ nāmāṣṭatriṃśo 'dhyāyaḥ ||</p>\n\n<p>RKV adhyāya 39</p>\n\n<lg>\n<l>śrīmārkaṇḍeya uvāca:</l>\n<l>tato gacchecca rājendra kapilātīrthamuttamam /</l>\n<l>snānamātrānnaro bhaktyā mucyate sarvakilbiṣaiḥ // RKV_39.1 //</l>\n</lg>\n\n<lg>\n<l>yudhiṣṭhira uvāca:</l>\n<l>āścaryabhūtaṃ lokeṣu kathitaṃ dvijasattama /</l>\n<l>narmadeśvaramāhātmyaṃ kāpilaṃ kathayasva me // RKV_39.2 //</l>\n</lg>\n\n<lg>\n<l>yasmin kāle 'tha sambandhe utpannaṃ tīrtham uttamam /</l>\n<l>sarvapāpaharaṃ puṇyaṃ tīrthaṃ jātaṃ kathaṃ prabho // RKV_39.3 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu vakṣye'dya te rājankapilātīrthamuttamam /</l>\n<l>yena te vismayaḥ sarvaḥ śrutvā gacchati bhārata // RKV_39.4 //</l>\n</lg>\n\n<lg>\n<l>purā kṛtayugasyādau brahmā lokapitāmahaḥ /</l>\n<l>utpādayitvā sakalaṃ bhūtagrāmaṃ caturvidham // RKV_39.5 //</l>\n</lg>\n\n<lg>\n<l>japahomaparo bhaktyā kṣaṇaṃ dhyātvā ca tiṣṭhati /</l>\n<l>jvalamānāt tu kapilā tāvat kuṇḍātsamutthitā // RKV_39.6 //</l>\n</lg>\n\n<lg>\n<l>agnijvālojjvalaiḥ śṛṅgaistrinetrā supayasvinī /</l>\n<l>agnipūrṇā hyagnimukhā agnighrāṇāgnilocanā // RKV_39.7 //</l>\n</lg>\n\n<lg>\n<l>agnikhurā hyagnipṛṣṭhā agnisarvāṅgasaṃsthitiḥ /</l>\n<l>sarvalakṣaṇasampūrṇā ghaṇṭālalitaniḥsvanā // RKV_39.8 //</l>\n</lg>\n\n<lg>\n<l>dṛṣṭvā tu tāṃ mahābhāgāṃ kapilāṃ kuṇḍamadhyagām /</l>\n<l>brahmā lokagurustāta praṇamyedam uvāca ha // RKV_39.9 //</l>\n</lg>\n\n<lg>\n<l>namaste kapile puṇye sarvalokanamaskṛte /</l>\n<l>maṅgalye maṅgale devi triṣu lokeṣvanupame // RKV_39.10 //</l>\n</lg>\n\n<lg>\n<l>tvaṃ lakṣmīstvaṃ smṛtirmedhā tvaṃ dhṛtistvaṃ varānane /</l>\n<l>umādevīti vikhyātā tvaṃ satī nātra saṃśayaḥ // RKV_39.11 //</l>\n</lg>\n\n<lg>\n<l>vaiṣṇavī tvaṃ mahādevī brahmāṇī tvaṃ varānane /</l>\n<l>kumārī tvaṃ mahābhāge bhaktiḥ śraddhā tathaiva ca // RKV_39.12 //</l>\n</lg>\n\n<lg>\n<l>kālarātristu bhūtānāṃ kumārī parameśvarī /</l>\n<l>tvaṃ lavastvaṃ truṭiścaiva muhūrtaṃ lakṣameva ca // RKV_39.13 //</l>\n</lg>\n\n<lg>\n<l>saṃvatsarastvaṃ māsastvaṃ kālastvaṃ ca kṣaṇastathā /</l>\n<l>nāsti kiṃcit tvayā hīnaṃ trailokye sacarācare // RKV_39.14 //</l>\n</lg>\n\n<lg>\n<l>evaṃ stutā tu mānena kapilā parameṣṭhinā /</l>\n<l>tamuvāca mahābhāgaṃ prahṛṣya padmasambhavam // RKV_39.15 //</l>\n</lg>\n\n<lg>\n<l>prasannā tava vākyena devadeva jagadguro /</l>\n<l>kiṃ karomi priyaṃ te 'dya brūhi sarvaṃ pitāmaha // RKV_39.16 //</l>\n</lg>\n\n<lg>\n<l>brahmovāca:</l>\n<l>jagaddhitāya janitā mayā tvaṃ parameśvari /</l>\n<l>svargānmartyaṃ tato yāhi lokānāṃ hitakāmyayā // RKV_39.17 //</l>\n</lg>\n\n<lg>\n<l>sarvadevamayī tvaṃ tu sarvalokamayī tathā /</l>\n<l>vidhinā ye pradāsyanti teṣāṃ vāsastriviṣṭape // RKV_39.18 //</l>\n</lg>\n\n<lg>\n<l>evamuktvā tato devī brahmāṇaṃ parameśvarī /</l>\n<l>vandyamānā suraiḥ siddhair ājagāma dharātalam // RKV_39.19 //</l>\n</lg>\n\n<lg>\n<l>yudhiṣṭhira uvāca:</l>\n<l>yadāyāteha sā tāta brāhmaṇo vacanācchubhā /</l>\n<l>tadā devāśca lokāśca kathamaṅgeṣu saṃsthitāḥ // RKV_39.20 //</l>\n</lg>\n\n<lg>\n<l>kathaṃ vā saṃsthitāgatya kapilā sā dvijottama /</l>\n<l>tīrthe vā hyūṣare kṣetra etanme kathaya dvija // RKV_39.21 //</l>\n</lg>\n\n<lg>\n<l>mārkaṇḍeya uvāca:</l>\n<l>sā tadā brahmaṇā coktā dhātrā lokasya bhārata /</l>\n<l>brahmalokādgatā puṇyāṃ narmadāṃ lokapāvanīm // RKV_39.22 //</l>\n</lg>\n\n<lg>\n<l>tapaḥ kṛtvā suvipulaṃ narmadātaṭam āśritā /</l>\n<l>cacāra pṛthivīṃ sarvāṃ saśailavanakānanām // RKV_39.23 //</l>\n</lg>\n\n<lg>\n<l>tadāprabhṛti rājendra kapilātīrtham uttamam /</l>\n<l>sarvapāpaharaṃ khyātamṛṣisaṅghair niṣevitam // RKV_39.24 //</l>\n</lg>\n\n<lg>\n<l>tattīrthe vidhivat snātvā kapilāyāḥ prayacchati /</l>\n<l>pṛthvī tena bhaveddattā saśailavanakānanā // RKV_39.25 //</l>\n</lg>\n\n<lg>\n<l>tāṃ tu paśyati yo bhaktyā dīyamānāṃ dvijottame /</l>\n<l>tasya varṣaśataṃ pāpaṃ naśyate nātra saṃśayaḥ // RKV_39.26 //</l>\n</lg>\n\n<lg>\n<l>bhūrbhuvaḥ svarmahaścaiva janaḥ satyaṃ tapastathā /</l>\n<l>te tatpṛṣṭhaṃ samāśritya sthitā lokā nṛpottama // RKV_39.27 //</l>\n</lg>\n\n<lg>\n<l>mukhe hyagniḥ sthito devo danteṣu ca bhujaṅgamāḥ /</l>\n<l>dhātā vidhātā hyoṣṭhau ca jihvāyāṃ tu sarasvatī // RKV_39.28 //</l>\n</lg>\n\n<lg>\n<l>sahasrakiraṇau devau candrādityau sulocanau /</l>\n<l>nāsikāmadhyagaścaiva māruto nṛpasattama // RKV_39.29 //</l>\n</lg>\n\n<lg>\n<l>lalāṭe tu mahādevo hyaśvinau karṇasaṃsthitau /</l>\n<l>naranārāyaṇau śṛṅge śṛṅgamadhye pitāmahaḥ // RKV_39.30 //</l>\n</lg>\n\n<lg>\n<l>kambalo 'dhigatas tāta pāśadhṛg varuṇas tathā /</l>\n<l>yamaśca bhagavāndeva āśritya codaraṃ śritaḥ // RKV_39.31 //</l>\n</lg>\n\n<lg>\n<l>khureṣu pannagāścaivaṃ pucchāgre sūryaraśmayaḥ /</l>\n<l>evambhūtāṃ hi kapilāṃ sarvadevamayīṃ nṛpa // RKV_39.32 //</l>\n</lg>\n\n<lg>\n<l>ye dhārayanti ca gṛhe dhanyāste nātra saṃśayaḥ /</l>\n<l>prātar utthāya yastasyāḥ kurute tu pradakṣiṇām // RKV_39.33 //</l>\n</lg>\n\n<lg>\n<l>pradakṣiṇā kṛtā tena saśailavanakānanā /</l>\n<l>kapilāpañcagavyena yaḥ snāpayati śaṅkaram // RKV_39.34 //</l>\n</lg>\n\n<lg>\n<l>upavāsaparo yastu tasmiṃstīrthe narādhipa /</l>\n<l>snātvā hyuktavidhānena tarpayet pitṛdevatāḥ // RKV_39.35 //</l>\n</lg>\n\n<lg>\n<l>tasya te vaṃśajāḥ sarve daśa pūrve daśāpare /</l>\n<l>tṛptā rohanti vai svarge dhyāyanto 'sya manorathān // RKV_39.36 //</l>\n</lg>\n\n<lg>\n<l>eṣa te vidhiruddiṣṭaḥ sambhavo nṛpasattama /</l>\n<l>tīrthasya ca phalaṃ puṇyaṃ kimanyat paripṛcchasi // RKV_39.37 //</l>\n</lg>\n\n<lg>\n<l>dhanyaṃ yaśasyamāyuṣyaṃ sarvaduḥkhaghnamuttamam /</l>\n<l>yacchrutvā sarvapāpebhyo mucyate nātra saṃśayaḥ // RKV_39.38 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye kapilātīrthamāhātmyavarṇanaṃ nāmaikonacatvāriṃśo 'dhyāyaḥ ||</p>\n\n<p>RKV adhyāya 40</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra karañjeśvaram uttamam /</l>\n<l>yatra siddho mahābhāgo daityo lokeṣu viśrutaḥ // RKV_40.1 //</l>\n</lg>\n\n<lg>\n<l>yudhiṣṭhira uvāca:</l>\n<l>yo 'sau siddho mahābhāga tatra tīrthe mahātapāḥ /</l>\n<l>kasya putraḥ kathaṃ siddhaḥ kasminkāle vada dvija // RKV_40.2 //</l>\n</lg>\n\n<lg>\n<l>mārkaṇḍeya uvāca:</l>\n<l>purā kṛtayuge rājanmānaso brahmaṇaḥ sutaḥ /</l>\n<l>vedavedāṅgatattvajño marīcirnāma nāmataḥ // RKV_40.3 //</l>\n</lg>\n\n<lg>\n<l>tasyāpi tapaso rāśeḥ kālena mahatānagha /</l>\n<l>putro 'tha mānaso jātaḥ sākṣād brahmeva cāparaḥ // RKV_40.4 //</l>\n</lg>\n\n<lg>\n<l>kṣamā damo dayā dānaṃ satyaṃ śaucam athārjavam /</l>\n<l>marīceśca guṇā hyete santi tasya ca bhārata // RKV_40.5 //</l>\n</lg>\n\n<lg>\n<l>evaṃ guṇagaṇākīrṇaṃ kaśyapaṃ dvijasattamam /</l>\n<l>jñātvā prajāpatir dakṣo bhāryārthe svasutāṃ dadau // RKV_40.6 //</l>\n</lg>\n\n<lg>\n<l>aditirditirdanuścaiva tathāpyevaṃ daśāparāḥ /</l>\n<l>yāsāṃ putrāśca saṃjātāḥ pautrāśca bharatarṣabha // RKV_40.7 //</l>\n</lg>\n\n<lg>\n<l>aditirjanayāmāsa putrān indrapurogamān /</l>\n<l>jātāstasya mahābāho kaśyapasya prajāpateḥ // RKV_40.8 //</l>\n</lg>\n\n<lg>\n<l>yaistu lokatrayaṃ vyāptaṃ sthāvaraṃ jaṅgamaṃ mahat /</l>\n<l>tathānyasya mahābhāgo danoḥ putro vyajāyata // RKV_40.9 //</l>\n</lg>\n\n<lg>\n<l>sarvalakṣaṇasampannaḥ karañjo nāma nāmataḥ /</l>\n<l>bāla eva mahābhāga cacāra sa mahattapaḥ // RKV_40.10 //</l>\n</lg>\n\n<lg>\n<l>narmadātaṭamāśritya cātighoram anuttamam /</l>\n<l>divyaṃ varṣasahasraṃ ca kṛcchracāndrāyaṇaṃ nṛpa // RKV_40.11 //</l>\n</lg>\n\n<lg>\n<l>śākamūlaphalāhāraḥ snānahomaparāyaṇaḥ /</l>\n<l>tatastuṣṭo mahādeva umayā sahitaḥ kila // RKV_40.12 //</l>\n</lg>\n\n<lg>\n<l>vareṇa chandayāmāsa tripurāntakaraḥ prabhuḥ /</l>\n<l>bhoḥ karañja mahāsattva parituṣṭo 'smi te 'nagha // RKV_40.13 //</l>\n</lg>\n\n<l>varaṃ vṛṇīṣva te dadmi hyamaratvamṛte mama // RKV_40.14 //</l>\n\n<lg>\n<l>karañja uvāca:</l>\n<l>yadi tuṣṭo mahādeva yadi deyo varo mama /</l>\n<l>tarhi putrāśca pautrāśca santu me dharmavatsalāḥ // RKV_40.15 //</l>\n</lg>\n\n<lg>\n<l>tathetyuktvā mahādeva umayā sahitas tadā /</l>\n<l>vṛṣārūḍho gaṇaiḥ sārddhaṃ tatraivāntaradhīyata // RKV_40.16 //</l>\n</lg>\n\n<lg>\n<l>gate cādarśanaṃ deve so 'pi daityo mudānvitaḥ /</l>\n<l>svanāmnātra mahādevaṃ sthāpayitvā yayau gṛham // RKV_40.17 //</l>\n</lg>\n\n<lg>\n<l>tadāprabhṛti tattīrthaṃ sarvatīrtheṣvanuttamam /</l>\n<l>snānamātrānarastatra mucyate sarvapātakaiḥ // RKV_40.18 //</l>\n</lg>\n\n<lg>\n<l>tatra tīrthe tu yaḥ snātvā tarpayet pitṛdevatāḥ /</l>\n<l>so 'gniṣṭomasya yajñasya phalaṃ prāpnoty asaṃśayam // RKV_40.19 //</l>\n</lg>\n\n<lg>\n<l>anāśakaṃ tu yaḥ kuryāt tasmiṃstīrthe narādhipa /</l>\n<l>anivartyā gatistasya rudralokaṃ sa gacchati // RKV_40.20 //</l>\n</lg>\n\n<lg>\n<l>athavāgnijale prāṇānyastyajed dharmanandana /</l>\n<l>ayutadvitayaṃ vaste varṣāṇāṃ śivamandire // RKV_40.21 //</l>\n</lg>\n\n<lg>\n<l>tataścaiva kṣaye jāte jāyate vimale kule /</l>\n<l>vedavedāṅgatattvajñaḥ sarvaśāstraviśāradaḥ // RKV_40.22 //</l>\n</lg>\n\n<lg>\n<l>rājā vā rājatulyo vā jīvecca śaradaḥ śatam /</l>\n<l>putrapautrasamopetaḥ sarvavyādhivivarjitaḥ // RKV_40.23 //</l>\n</lg>\n\n<lg>\n<l>evaṃ te sarvamākhyātaṃ pṛṣṭaṃ yadyattvayānagha /</l>\n<l>tīrthasya tu phalaṃ tasya snānadāneṣu bhārata // RKV_40.24 //</l>\n</lg>\n\n<lg>\n<l>etatpuṇyaṃ pāpaharaṃ dhanyaṃ duḥsvapnanāśanam /</l>\n<l>paṭhatāṃ śṛṇvatāṃ caiva tīrthamāhātmyamuttamam // RKV_40.25 //</l>\n</lg>\n\n<lg>\n<l>yastu śrāvayate śrāddhe paṭhet pitṛparāyaṇaḥ /</l>\n<l>akṣayaṃ jāyate puṇyamityevaṃ śaṅkaro 'bravīt // RKV_40.26 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye karañjeśvaratīrthamāhātmyavarṇanaṃ nāma catvāriṃśo 'dhyāyaḥ ||</p>\n\n<p>RKV adhyāya 41</p>\n\n<lg>\n<l>śrīmārkaṇḍeya uvāca:</l>\n<l>tato gacchecca rājendra kuṇḍaleśvaramuttamam /</l>\n<l>yatra siddho mahāyakṣaḥ kuṇḍadhāro nṛpottama // RKV_41.1 //</l>\n</lg>\n\n<lg>\n<l>tapaḥ kṛtvā suvipulaṃ surāsurabhayaṃkaram /</l>\n<l>paulastyamandire caiva cikrīḍa nṛpasattama // RKV_41.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kasminyuge samutpannaḥ kasya putro mahāmatiḥ /</l>\n<l>tapastaptvā suvipulaṃ toṣito yena śaṅkaraḥ // RKV_41.3 //</l>\n</lg>\n\n<lg>\n<l>etadvistaratastāta kathayasva mamānagha /</l>\n<l>śṛṇvataśca na tṛptir me kathāmṛtamanuttamam // RKV_41.4 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tretāyuge brahmasamaḥ paulastyonāma viśravāḥ /</l>\n<l>tapaḥ kṛtvā suvipulaṃ bharadvājasutodbhavaḥ // RKV_41.5 //</l>\n</lg>\n\n<lg>\n<l>putraṃ pautragaṇair yuktaṃ patnyā bhaktyā sutoṣitaḥ /</l>\n<l>dhanadaṃ janayāmāsa sarvalakṣaṇalakṣitam // RKV_41.6 //</l>\n</lg>\n\n<lg>\n<l>jātamātraṃ tu taṃ jñātvā brahmā lokapitāmahaḥ /</l>\n<l>cakāra nāma suprīta ṛṣidevasamanvitaḥ // RKV_41.7 //</l>\n</lg>\n\n<lg>\n<l>yasmād viśravaso jāto mama pautratvam āgataḥ /</l>\n<l>tasmād vaiśravaṇo nāma tava dattaṃ mayānagha // RKV_41.8 //</l>\n</lg>\n\n<lg>\n<l>tathā tvaṃ sarvadevānāṃ dhanagoptā bhaviṣyasi /</l>\n<l>caturtho lokapālānāmakṣayaścāvyayo bhuvi // RKV_41.9 //</l>\n</lg>\n\n<lg>\n<l>tasya bhāryā mahārāja īśvarīti ca viśrutā /</l>\n<l>yakṣo yakṣādhipaḥ śreṣṭhastasya kuṇḍo 'bhavat sutaḥ // RKV_41.10 //</l>\n</lg>\n\n<lg>\n<l>sa ca rūpaṃ paraṃ prāpya mātāpitroranujñayā /</l>\n<l>tapaś cacāra vipulaṃ narmadātaṭamāśritaḥ // RKV_41.11 //</l>\n</lg>\n\n<lg>\n<l>grīṣme pañcāgnisaṃtapto varṣāsu sthaṇḍileśayaḥ /</l>\n<l>hemante jalamadhyastho vāyubhakṣaḥ śataṃ samāḥ // RKV_41.12 //</l>\n</lg>\n\n<lg>\n<l>evaṃ varṣaśate pūrṇe ekāṅguṣṭhe 'bhavan nṛpa /</l>\n<l>asthibhūtaḥ paraṃ tāta ūrdhvabāhustataḥ param // RKV_41.13 //</l>\n</lg>\n\n<lg>\n<l>atapacca ghṛtaśvāsaḥ kuṇḍalo bharatarṣabha /</l>\n<l>caturthe varṣaśatake tutoṣa vṛṣavāhanaḥ // RKV_41.14 //</l>\n</lg>\n\n<lg>\n<l>varaṃ vṛṇīṣva bho vatsa yatte manasi rocate /</l>\n<l>dadāmi te na sandehastapasā toṣito hyaham // RKV_41.15 //</l>\n</lg>\n\n<lg>\n<l>kuṇḍala uvāca:</l>\n<l>yakṣādhipaprasādena tasyaivānucaraḥ pure /</l>\n<l>vicarāmi yathākāmamavadhyaḥ sarvaśatruṣu // RKV_41.16 //</l>\n</lg>\n\n<lg>\n<l>tathetyuktvā mahādevaḥ sarvalokanamaskṛtaḥ /</l>\n<l>jagāmākāśamāviśya kailāsaṃ dharaṇīdharam // RKV_41.17 //</l>\n</lg>\n\n<lg>\n<l>gate cādarśanaṃ deve so 'pi yakṣo mudānvitaḥ /</l>\n<l>sthāpayāmāsa deveśaṃ kuṇḍaleśvaramuttamam // RKV_41.18 //</l>\n</lg>\n\n<lg>\n<l>alaṃkṛtvā jagannāthaṃ puṣpadhūpānulepanaiḥ /</l>\n<l>vimānaiścāmaraiśchatrais tathā vai liṅgapūraṇaiḥ // RKV_41.19 //</l>\n</lg>\n\n<lg>\n<l>tarpayitvā dvijānsamyagannapānādibhūṣaṇaiḥ /</l>\n<l>prīṇayitvā mahādevaṃ tataḥ svabhavanaṃ yayau // RKV_41.20 //</l>\n</lg>\n\n<lg>\n<l>tadāprabhṛti tattīrthaṃ triṣu lokeṣu viśrutam /</l>\n<l>uttamaṃ paramaṃ puṇyaṃ kuṇḍaleśvaranāmataḥ // RKV_41.21 //</l>\n</lg>\n\n<lg>\n<l>tatra tīrthe tu yaḥ kaścid upavāsaparāyaṇaḥ /</l>\n<l>arcayed devamīśānaṃ sarvapāpaiḥ pramucyate // RKV_41.22 //</l>\n</lg>\n\n<lg>\n<l>suvarṇaṃ rajataṃ vāpi maṇiṃ mauktikameva ca /</l>\n<l>dadyād bhojyaṃ brāhmaṇebhyaḥ sa sukhī modate divi // RKV_41.23 //</l>\n</lg>\n\n<lg>\n<l>tatra tīrthe tu yaḥ snātvā ṛgyajuḥsāmago 'pi vā /</l>\n<l>ṛcamekāṃ japitvā tu sakalaṃ phalamaśnute // RKV_41.24 //</l>\n</lg>\n\n<lg>\n<l>gāṃ prayacchati viprebhyastatphalaṃ śṛṇu pāṇḍava /</l>\n<l>yāvanti tasyā romāṇi tatprasūtikuleṣu ca // RKV_41.25 //</l>\n</lg>\n\n<lg>\n<l>tāvadvarṣasahasrāṇi svargaloke mahīyate /</l>\n<l>svarge vāso bhavettasya putrapautraiḥ samanvitaḥ // RKV_41.26 //</l>\n</lg>\n\n<lg>\n<l>tāvanti varṣāṇi mahānubhāvaḥ svarge vaset putrapautraiśca sārddham /</l>\n<l>tatrānnado yāti maheśalokamasaṃkhyavarṣāṇi na saṃśayo 'tra // RKV_41.27 //</l>\n</lg>\n\n<lg>\n<l>sa vai sukhī modate svargaloke gandharvasiddhāpsaraḥsampragīte /</l>\n<l>evaṃ tu te dharmasuta prabhāvastīrthasya sarvaḥ kathitaśca pārtha // RKV_41.28 //</l>\n</lg>\n\n<l>śrutvā stuvanmucyate sarvapāpaiḥ punastrilokīm iha tatprabhāvāt // RKV_41.29 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kuṇḍaleśvaratīrthamāhātmyavarṇanaṃ nāmaikacatvāriṃśo 'dhyāyaḥ ||</p>\n\n<p>RKV adhyāya 42</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra pippaleśvaramuttamam /</l>\n<l>yatra siddho mahāyogī pippalādo mahātapāḥ // RKV_42.1 //</l>\n</lg>\n\n<lg>\n<l>yudhiṣṭhira uvāca:</l>\n<l>pippalādasya caritaṃ śrotumicchāmyahaṃ vibho /</l>\n<l>māhātmyaṃ tasya tīrthasya yatra siddho mahātapāḥ // RKV_42.2 //</l>\n</lg>\n\n<lg>\n<l>kasya putro mahābhāga kimarthaṃ kṛtavāṃstapaḥ /</l>\n<l>etadvistarataḥ sarvaṃ kathayasva mamānagha // RKV_42.3 //</l>\n</lg>\n\n<lg>\n<l>mārkaṇḍeya uvāca:</l>\n<l>mithilāstho mahābhāgo vedavedāṅgapāragaḥ /</l>\n<l>yājñavalkyaḥ purā tāta cacāra vipulaṃ tapaḥ // RKV_42.4 //</l>\n</lg>\n\n<lg>\n<l>tāpasī tasya bhaginī yājñavalkyasya dhīmataḥ /</l>\n<l>sā saptame 'pi varṣe ca vaidhavyaṃ prāpa daivataḥ // RKV_42.5 //</l>\n</lg>\n\n<lg>\n<l>pūrvakarmavipākena hīnābhūtpitṛmātṛtaḥ /</l>\n<l>nābhūttatpatipakṣe 'pi ko'pītyekākinī sthitā // RKV_42.6 //</l>\n</lg>\n\n<lg>\n<l>bhūmau bhramantī bhrātuḥ sā samīpamagamacchanaiḥ /</l>\n<l>cacāra ca tapaḥ so 'pi paralokasukhepsayā // RKV_42.7 //</l>\n</lg>\n\n<lg>\n<l>cacāra sāpi tatrasthā śuśrūṣantī mahattapaḥ /</l>\n<l>kasmiṃścit samaye sātha snātāhani rajasvalā // RKV_42.8 //</l>\n</lg>\n\n<lg>\n<l>antarvāso dhṛtavatī dṛṣṭvā karpaṭakaṃ rahaḥ /</l>\n<l>yājñavalkyo 'pi tadrātrau supto yatra susaṃvṛtaḥ // RKV_42.9 //</l>\n</lg>\n\n<lg>\n<l>svapnaṃ dṛṣṭvātyajacchukraṃ kaupīne raktabinduvat /</l>\n<l>virājitena tapasā siddhaṃ tadanalaprabham // RKV_42.10 //</l>\n</lg>\n\n<lg>\n<l>yāvatprabuddho vipro 'sau vīkṣyocchiṣṭaṃ tad aṃśukam /</l>\n<l>cikṣepa dūrato 'spṛśyaṃ śaucaṃ kṛtvā vidhānataḥ // RKV_42.11 //</l>\n</lg>\n\n<lg>\n<l>niṣiddhaṃ tu niśi snānamiti suṣvāpa sa dvijaḥ /</l>\n<l>niśīthe sāpi tadvastraṃ bhagasyāvaraṇaṃ vyadhāt // RKV_42.12 //</l>\n</lg>\n\n<lg>\n<l>prātar anveṣayāmāsa munirvastramitastataḥ /</l>\n<l>tataḥ sā brāhmaṇī prāha kiṃ anveṣayase prabho /</l>\n<l>kena kāryaṃ tava tathā vadasva mama tattvataḥ // RKV_42.13 //</l>\n</lg>\n\n<lg>\n<l>yājñavalkya uvāca:</l>\n<l>apavitro mayā bhadre svapno dṛṣṭo 'dya vai niśi /</l>\n<l>sakledaṃ tatra me vastraṃ nikṣiptaṃ tanna dṛśyate // RKV_42.14 //</l>\n</lg>\n\n<lg>\n<l>tacchrutvā brāhmaṇī vākyaṃ bhītabhītāvadan nṛpa /</l>\n<l>tadvastraṃ tu mayā vipra snātvā hyantaḥ kṛtaṃ mahat // RKV_42.15 //</l>\n</lg>\n\n<lg>\n<l>tasyāstadvacanaṃ śrutvā hāhetyuktvā mahāmuniḥ /</l>\n<l>nipapāta tadā bhūmau chinnamūla iva drumaḥ // RKV_42.16 //</l>\n</lg>\n\n<lg>\n<l>kimetaditi setyuktvā hyākāśamiva nirmalā /</l>\n<l>āśvāsayantī taṃ vipraṃ provāca vacanaṃ tadā // RKV_42.17 //</l>\n</lg>\n\n<lg>\n<l>vadasva kāraṇaṃ tāta guhyād guhyataraṃ yadi /</l>\n<l>pratīkāro 'sya yenaiva vimṛśya kriyate tvarā // RKV_42.18 //</l>\n</lg>\n\n<lg>\n<l>tataḥ sa suciraṃ dhyātvā labdhavāgvai tataḥ kṣaṇam /</l>\n<l>provāca sādhvasamanā yattacchṛṇu nareśvara // RKV_42.19 //</l>\n</lg>\n\n<lg>\n<l>nātra doṣo 'sti te kaścinmama caiva śubhavrate /</l>\n<l>tavodare tu garbho yastatra daivaṃ parāyaṇam // RKV_42.20 //</l>\n</lg>\n\n<lg>\n<l>tasya tattvena rakṣā ca tvayā kāryā sadaiva hi /</l>\n<l>vināśī naiva kartavyo yāvatkālasya paryayaḥ // RKV_42.21 //</l>\n</lg>\n\n<lg>\n<l>tatheti vrīḍitā sādhvī dūyamānena cetasā /</l>\n<l>apālayacca taṃ garbhaṃ yāvatputro hyajāyata // RKV_42.22 //</l>\n</lg>\n\n<lg>\n<l>jātamātraṃ ca taṃ garbhaṃ gṛhītvā brāhmaṇī ca sā /</l>\n<l>aśvatthacchāyām āśritya tam utsṛjya vaco 'bravīt // RKV_42.23 //</l>\n</lg>\n\n<lg>\n<l>yāni sattvāni lokeṣu sthāvarāṇi carāṇi ca /</l>\n<l>tāni sarvāṇi rakṣantu tyaktaṃ vai bālakaṃ mayā // RKV_42.24 //</l>\n</lg>\n\n<lg>\n<l>evamuktvā gatā sā tu brāhmaṇī nṛpasattama /</l>\n<l>tathāgataḥ sa tu śiśus tatra sthitvā muhūrtakam // RKV_42.25 //</l>\n</lg>\n\n<lg>\n<l>pāṇipādau vinikṣipya nikuñcya nayane śubhe /</l>\n<l>āsyaṃ tu vikṛtaṃ kṛtvā ruroda vikṛtaiḥ svaraiḥ // RKV_42.26 //</l>\n</lg>\n\n<lg>\n<l>tena śabdena vitrastāḥ sthāvarā jaṅgamāśca ye /</l>\n<l>ākampitā mahotpātaiḥ saśailavanakānanā // RKV_42.27 //</l>\n</lg>\n\n<lg>\n<l>tato jñātvā mahadbhūtaṃ kṣudhāviṣṭaṃ dvijarṣabham /</l>\n<l>na jahāti nagaśchāyāṃ pānārthāya tataḥ param /</l>\n<l>apibacca sutaṃ tasmādabhṛtaṃ caiva bhārata // RKV_42.28 //</l>\n</lg>\n\n<lg>\n<l>evaṃ sa vardhitas tatra kumāro nijacetasi /</l>\n<l>cintayāmāsa viśrabdhaḥ kiṃ mama grahagocaram // RKV_42.29 //</l>\n</lg>\n\n<lg>\n<l>tataḥ krūrasabhācāraḥ krūraṃ dṛṣṭvā nirīkṣitaḥ /</l>\n<l>papāta sahasā bhūmau śanaiścārī śanaiścaraḥ // RKV_42.30 //</l>\n</lg>\n\n<lg>\n<l>uvāca ca bhayatrastaḥ kṛtāñjalipuṭastadā /</l>\n<l>kiṃ mayāpakṛtaṃ vipra pippalāda mahāmune // RKV_42.31 //</l>\n</lg>\n\n<lg>\n<l>caranvai gaganād yena pātito dharaṇītale /</l>\n<l>sauriṇā hyevamuktastu pippalādo mahāmuniḥ // RKV_42.32 //</l>\n</lg>\n\n<lg>\n<l>krodharūpo 'bravīdvākyaṃ tacchṛṇuṣva narādhipa /</l>\n<l>pitṛmātṛvihīnasya mama bālasya durmate /</l>\n<l>pīḍāṃ karoṣi kasmāt tvaṃ saure brūhi hyaśeṣataḥ // RKV_42.33 //</l>\n</lg>\n\n<lg>\n<l>śanaiścara uvāca:</l>\n<l>krūrasvabhāvaḥ sahajo mama dṛṣṭistathedṛśī /</l>\n<l>muñcasva māṃ tathā kartā yadbravīṣi na saṃśayaḥ // RKV_42.34 //</l>\n</lg>\n\n<lg>\n<l>pippalāda uvāca:</l>\n<l>adyaprabhṛti bālānāṃ varṣād ā ṣoḍaśādgraha /</l>\n<l>pīḍā tvayā na kartavyā eṣa te samayaḥ kṛtaḥ // RKV_42.35 //</l>\n</lg>\n\n<lg>\n<l>evamastviti coktvā sa jagāma punarāgataḥ /</l>\n<l>devamārgaṃ śanaiścārī praṇamya ṛṣisattamam // RKV_42.36 //</l>\n</lg>\n\n<lg>\n<l>gate cādarśanaṃ tatra so 'pi bālo mahāgrahaḥ /</l>\n<l>vicintayanvai pitaraṃ krodhena kaluṣīkṛtaḥ // RKV_42.37 //</l>\n</lg>\n\n<lg>\n<l>āgneyīṃ dhāraṇāṃ dhyātvā janayāmāsa pāvakam /</l>\n<l>kṛtyāmantrairjuhāvāgnau kṛtyā vai saṃbhavatviti // RKV_42.38 //</l>\n</lg>\n\n<lg>\n<l>tāvajjhaṭiti sā kanyā jvālāmālāvibhūṣitā /</l>\n<l>hutabhuksadṛśākārā kiṃ karomīti cābravīt // RKV_42.39 //</l>\n</lg>\n\n<lg>\n<l>śoṣayāmi samudrān kiṃ cūrṇayāmi ca parvatān /</l>\n<l>avaniṃ veṣṭayāmīti pātaye kiṃ nabhastalam // RKV_42.40 //</l>\n</lg>\n\n<lg>\n<l>kasya mūrdhni patiṣyāmi ghātayāmi ca kaṃ dvija /</l>\n<l>śīghramādiśyatāṃ kāryaṃ mā me kālātyayo bhavet // RKV_42.41 //</l>\n</lg>\n\n<lg>\n<l>tasyāstadvacanaṃ śrutvā pippalādo mahātapāḥ /</l>\n<l>krodhasaṃraktanayana idaṃ vacanam abravīt // RKV_42.42 //</l>\n</lg>\n\n<lg>\n<l>mahatā krodhavegena mayā tvaṃ cintitā śubhe /</l>\n<l>pitā me yājñavalkyaśca tasya tvaṃ pata māciram // RKV_42.43 //</l>\n</lg>\n\n<lg>\n<l>evamuktvāgamacchīghraṃ sphoṭayantī nabhastalam /</l>\n<l>mithilāstho mahāprājñastapastepe mahāmanāḥ // RKV_42.44 //</l>\n</lg>\n\n<lg>\n<l>yāvatpaśyati digbhāgaṃ jvalanārkasamaprabham /</l>\n<l>yājñavalkyo mahātejā mahadbhūtamupasthitam // RKV_42.45 //</l>\n</lg>\n\n<lg>\n<l>tad dṛṣṭvā sahasāyāntaṃ bhītabhīto mahāmuniḥ /</l>\n<l>anuyukto 'tha bhūtena janakaṃ nṛpatiṃ yayau // RKV_42.46 //</l>\n</lg>\n\n<lg>\n<l>śaraṇyaṃ mām anuprāptaṃ viddhi tvaṃ nṛpasattama /</l>\n<l>mahadbhūtabhayādrakṣa yadi śaknoṣi pārthiva // RKV_42.47 //</l>\n</lg>\n\n<lg>\n<l>brahmatejobhavaṃ bhūtamanivāryaṃ durāsadam /</l>\n<l>na ca śaknomyahaṃ trātuṃ rājā vacanam abravīt // RKV_42.48 //</l>\n</lg>\n\n<lg>\n<l>tataścānyaṃ nṛpaśreṣṭhaṃ śaraṇārthī mahātapāḥ /</l>\n<l>jagāma tena mukto 'sau cendrasya sadanaṃ bhayāt // RKV_42.49 //</l>\n</lg>\n\n<lg>\n<l>devarāja namaste 'stu mahābhūtabhayānnṛpa /</l>\n<l>kampamāno 'bravīd vipro rakṣasveti punaḥpunaḥ // RKV_42.50 //</l>\n</lg>\n\n<lg>\n<l>tasya tadvacanaṃ śrutvā devarājo 'bravīd idam /</l>\n<l>na śaknomi paritrātuṃ brahmakopādahaṃ mune // RKV_42.51 //</l>\n</lg>\n\n<lg>\n<l>tataḥ sa brahmabhavanaṃ brāhmaṇo brahmavittamaḥ /</l>\n<l>jagāma viṣṇulokaṃ ca tenāpītyukta eva saḥ // RKV_42.52 //</l>\n</lg>\n\n<lg>\n<l>tataḥ sa munirudvigno nirāśo jīvite nṛpa /</l>\n<l>anugamyamāno bhūtena agacchacchaṅkarālayam // RKV_42.53 //</l>\n</lg>\n\n<lg>\n<l>tasya yogabalopeto mahādevasya pāṇḍava /</l>\n<l>nakhamāṃsāntare gupto yathā devo na paśyati // RKV_42.54 //</l>\n</lg>\n\n<lg>\n<l>tadante cāgamadbhūtaṃ jvalanārkasamaprabham /</l>\n<l>muñca muñceti puruṣaṃ devadevaṃ maheśvaram // RKV_42.55 //</l>\n</lg>\n\n<lg>\n<l>evamukto mahādevas tena bhūtena bhārata /</l>\n<l>yogīndraṃ darśayāmāsa nakhamāṃsāntare tadā // RKV_42.56 //</l>\n</lg>\n\n<lg>\n<l>saṃsthāpya bhūtaṃ bhūteśaḥ paramāpadgataṃ munim /</l>\n<l>uvāca mā bhaistvaṃ vipra nirgacchasva mahāmune // RKV_42.57 //</l>\n</lg>\n\n<lg>\n<l>tataḥ susūkṣmadehasthaṃ bhūtaṃ dṛṣṭvābravīdidam /</l>\n<l>kimasya tvaṃ mahābhūta kariṣyasi vadasva me // RKV_42.58 //</l>\n</lg>\n\n<lg>\n<l>kṛtyovāca:</l>\n<l>krodhāviṣṭena deveśa pippalādena cintitā /</l>\n<l>asya dehaṃ haniṣyāmi hiṃsārthaṃ viddhi māṃ prabho // RKV_42.59 //</l>\n</lg>\n\n<lg>\n<l>etacchrutvā mahādevo bhūtasya vadanāccyutam /</l>\n<l>kaṭisthaṃ yājñavalkyaṃ ca mantrayāmāsa mantravit // RKV_42.60 //</l>\n</lg>\n\n<lg>\n<l>yogīśvareti viprasya kṛtvā nāma yudhiṣṭhira /</l>\n<l>visarjayitvā deveśastatraivāntaradhīyata // RKV_42.61 //</l>\n</lg>\n\n<lg>\n<l>preṣayitvā tu taṃ bhūtaṃ pippalādo 'pi durmanāḥ /</l>\n<l>pitṛmātṛsamudvigno narmadātaṭamāśritaḥ // RKV_42.62 //</l>\n</lg>\n\n<lg>\n<l>ekāṅguṣṭho nirāhāro varṣād ā ṣoḍaśān nṛpa /</l>\n<l>toṣayāmāsa deveśamumayā saha śaṅkaram // RKV_42.63 //</l>\n</lg>\n\n<l>tatastattapasā tuṣṭaḥ śaṅkaro vākyamabravīt // RKV_42.64 //</l>\n\n<lg>\n<l>īśvara uvāca:</l>\n<l>parituṣṭo 'smi te vipra tapasānena suvrata /</l>\n<l>varaṃ vṛṇīṣva te dadmi manasā cepsitaṃ śubham // RKV_42.65 //</l>\n</lg>\n\n<lg>\n<l>pippalāda uvāca:</l>\n<l>yadi me bhagavāṃs tuṣṭo yadi deyo varo mama /</l>\n<l>atra saṃnihito deva tīrthe bhava maheśvara // RKV_42.66 //</l>\n</lg>\n\n<lg>\n<l>evamuktastathetyuktvā pippalādaṃ mahāmunim /</l>\n<l>jagāmādarśanaṃ devo bhūtasaṅghasamanvitaḥ // RKV_42.67 //</l>\n</lg>\n\n<lg>\n<l>pippalādo gate deve snātvā tatra mahāmbhasi /</l>\n<l>sthāpayitvā mahādevaṃ jagāmottaraparvatam // RKV_42.68 //</l>\n</lg>\n\n<lg>\n<l>tatra tīrthe naro bhaktyā snātvā mantrayutaṃ nṛpa /</l>\n<l>tarpayitvā pitḥn devān pūjayecca maheśvaram // RKV_42.69 //</l>\n</lg>\n\n<lg>\n<l>aśvamedhasya yajñasya phalaṃ prāpnotyanuttamam /</l>\n<l>mṛto rudrapuraṃ yāti nātra kāryā vicāraṇā // RKV_42.70 //</l>\n</lg>\n\n<lg>\n<l>atha yo bhojayed viprān pitḥn uddiśya bhārata /</l>\n<l>tasya te dvādaśābdāni modante divi tarpitāḥ // RKV_42.71 //</l>\n</lg>\n\n<lg>\n<l>saṃnyāsena tu yaḥ kaścit tatra tīrthe tanuṃ tyajet /</l>\n<l>anivartikā gatistasya rudralokāt kadācana // RKV_42.72 //</l>\n</lg>\n\n<lg>\n<l>etatsarvaṃ samākhyātaṃ yatpṛṣṭhe hi tvayānagha /</l>\n<l>māhātmyaṃ pippalādasya tīrthasyotpattireva ca // RKV_42.73 //</l>\n</lg>\n\n<lg>\n<l>etatpuṇyaṃ pāpaharaṃ dhanyaṃ duḥsvapnanāśanam /</l>\n<l>paṭhatāṃ śṛṇvatāṃ caiva sarvapāpakṣayo bhavet // RKV_42.74 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye pippalādatīrthamāhātmyavarṇanaṃ nāma dvicatvāriṃśo 'dhyāyaḥ ||</p>\n\n<p>RKV adhyāya 43</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra vimaleśvaram uttamam /</l>\n<l>tatra devaśilā ramyā svayaṃ devair vinirmitā // RKV_43.1 //</l>\n</lg>\n\n<lg>\n<l>tatra snātvā tu yo bhaktyā brāhmaṇānpūjayen nṛpa /</l>\n<l>svalpenāpi hi dānena tasya cānto na vidyate // RKV_43.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kāni dānāni viprendra śastāni dharaṇītale /</l>\n<l>yāni dattvā naro bhaktyā mucyate sarvapātakaiḥ // RKV_43.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>suvarṇaṃ rajataṃ tāmraṃ maṇimauktikameva ca /</l>\n<l>bhūmidānaṃ ca godānaṃ mocayat paśubhānnaram // RKV_43.4 //</l>\n</lg>\n\n<lg>\n<l>tatra tīrthe tu yaḥ kaścitkurute prāṇasaṃkṣayam /</l>\n<l>rudraloke vaset tāvad yāvad ā bhūtasamplavam // RKV_43.5 //</l>\n</lg>\n\n<lg>\n<l>tataḥ puṣkariṇīṃ gacchet sarvapāpakṣayaṃkarīm /</l>\n<l>tatra snātvārcayeddevaṃ tejorāśiṃ divākaram // RKV_43.6 //</l>\n</lg>\n\n<lg>\n<l>ṛcamekāṃ japet sāmnaḥ sāmavedaphalaṃ labhet /</l>\n<l>yajurvedasya japanād ṛgvedasya tathaiva ca // RKV_43.7 //</l>\n</lg>\n\n<lg>\n<l>akṣaraṃ vā japen mantraṃ dhyāyamāno divākaram /</l>\n<l>ādityahṛdayaṃ japtvā mucyate sarvakilbiṣaiḥ // RKV_43.8 //</l>\n</lg>\n\n<lg>\n<l>tatra tīrthe tu yaḥ snātvā vidhinā japeddvijān /</l>\n<l>tasya koṭiguṇaṃ puṇyaṃ jāyate nātra saṃśayaḥ // RKV_43.9 //</l>\n</lg>\n\n<lg>\n<l>anāśakenāgnigatyā jale vā dehapātanāt /</l>\n<l>tasmiṃstīrthe mṛto yastu sa yāti paramāṃ gatim // RKV_43.10 //</l>\n</lg>\n\n<lg>\n<l>brāhmaṇaḥ kṣatriyo vaiśyaḥ śūdro vā nṛpasattama /</l>\n<l>vihitaṃ karma kurvāṇaḥ sa gacchet paramāṃ gatim // RKV_43.11 //</l>\n</lg>\n\n<lg>\n<l>yudhiṣṭhira uvāca:</l>\n<l>vyādhiṃ sattvakṣayaṃ mohaṃ jñātvā varṇā dvijottama /</l>\n<l>pāpebhyo vipramucyante kena tatsādhanaṃ vada // RKV_43.12 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tilodakī tilasnāyī kāmakrodhavivarjitaḥ /</l>\n<l>brāhmaṇo 'naśanaiḥ prāṇāṃs tyajallabhati sadgatim // RKV_43.13 //</l>\n</lg>\n\n<lg>\n<l>saṅgrāme sadgatiṃ tāta kṣatriyo nidhane labhet /</l>\n<l>tadabhāvānmahāprājña sevamāno labhed iti // RKV_43.14 //</l>\n</lg>\n\n<lg>\n<l>vyādhigrahagṛhīto vā vṛddho vā vikalendriyaḥ /</l>\n<l>ātmānaṃ dāhayitvāgnau vidhinā sadgatiṃ labhet // RKV_43.15 //</l>\n</lg>\n\n<lg>\n<l>vaiśyo 'pi hi tyajanprāṇānevaṃ vai śubhabhāg bhavet /</l>\n<l>jale vā śuddhabhāvena tyaktvā prāṇāñchivo bhavet // RKV_43.16 //</l>\n</lg>\n\n<lg>\n<l>śūdro 'pi dvijaśuśrūṣustoṣayitvā maheśvaram /</l>\n<l>vimucya nānyathā pāpaḥ patate narake dhruvam // RKV_43.17 //</l>\n</lg>\n\n<lg>\n<l>athavā praṇavāśakto dvijebhyo gurave tathā /</l>\n<l>pañcāgnau śoṣayeddehamāpṛcchya dvijasattamān // RKV_43.18 //</l>\n</lg>\n\n<lg>\n<l>śāntadāntajitakrodhāñchāstrayuktān vicakṣaṇān /</l>\n<l>teṣāṃ caivopadeśena karīṣāgniṃ prasādhayet // RKV_43.19 //</l>\n</lg>\n\n<lg>\n<l>evaṃ varṇā yathātvena mūḍhāhaṅkāramohitāḥ /</l>\n<l>patanti narake ghore yathāndho girigahvare // RKV_43.20 //</l>\n</lg>\n\n<lg>\n<l>ye śāstravidhimutsṛjya vartante kāmacārataḥ /</l>\n<l>kṛmiyoniṃ prapadyante teṣāṃ piṇḍo na ca kriyā // RKV_43.21 //</l>\n</lg>\n\n<lg>\n<l>śrutismṛtyuditaṃ dharmaṃ tyaktvā yathecchācārasevinaḥ /</l>\n<l>aṣṭāviṃśatirvai koṭyo narakāṇāṃ yudhiṣṭhira // RKV_43.22 //</l>\n</lg>\n\n<lg>\n<l>pratyekaṃ vā patantyete magnā narakasāgare /</l>\n<l>durlabhaṃ mānuṣaṃ janma bahudharmārjitaṃ nṛpa // RKV_43.23 //</l>\n</lg>\n\n<lg>\n<l>tallabdhvā madamātsaryaṃ yo vai tyajati mānavaḥ /</l>\n<l>saṃniyamya sadātmānaṃ jñānacakṣur naro hi saḥ // RKV_43.24 //</l>\n</lg>\n\n<l>ajñānatimirāndhasya jñānāṃjanaśalākayā // RKV_43.25 //</l>\n\n<lg>\n<l>yasya nonmīlitaṃ cakṣurjñeyo jātyandha eva saḥ /</l>\n<l>etatte kathitaṃ sarvaṃ yatpṛṣṭaṃ nṛpasattama // RKV_43.26 //</l>\n</lg>\n\n<lg>\n<l>tathāniṣṭatarāṇāṃ hi rudrasya vacanaṃ yathā /</l>\n<l>narmadā saritāṃ śreṣṭhā rudradehād viniḥsṛtā // RKV_43.27 //</l>\n</lg>\n\n<lg>\n<l>tārayet sarvabhūtāni sthāvarāṇi carāṇi ca /</l>\n<l>sarvadevādhidevena īśvareṇa mahātmanā // RKV_43.28 //</l>\n</lg>\n\n<lg>\n<l>lokānāṃ ca hitārthāya mahāpuṇyāvatāritā /</l>\n<l>mānasaṃ vācikaṃ pāpaṃ snānānnaśyati karmajam // RKV_43.29 //</l>\n</lg>\n\n<lg>\n<l>rudradehādviniṣkrāntā tena puṇyatamā hi sā /</l>\n<l>prātarutthāya yo nityaṃ bhūmimākramya bhaktitaḥ // RKV_43.30 //</l>\n</lg>\n\n<lg>\n<l>etanmantraṃ japettāta snānasya labhate phalam /</l>\n<l>namaḥ puṇyajale devi namaḥ sāgaragāmini // RKV_43.31 //</l>\n</lg>\n\n<l>namo'stu pāpanirmoce namo devi varānane // RKV_43.32 //</l>\n\n<lg>\n<l>namo 'stu te ṛṣivarasaṅghasevite namo 'stu te trinayanadehaniḥsṛte /</l>\n<l>namo 'stu te sukṛtavatāṃ sadā vare namo 'stu te satatapavitrapāvani // RKV_43.33 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vimaleśvaratīrthamāhātmyavarṇanaṃ nāma tricatvāriṃśo 'dhyāyaḥ ||</p>\n\n<p>RKV adhyāya 44</p>\n\n<lg>\n<l>śrīmārkaṇḍeya uvāca:</l>\n<l>tīrthānāṃ paramaṃ tīrthaṃ tacchṛṇuṣva narādhipa /</l>\n<l>revāyā dakṣiṇe kūle nirmitaṃ śūlapāṇinā // RKV_44.1 //</l>\n</lg>\n\n<p>mokṣārthaṃ mānavendrāṇāṃ nirmitaṃ nṛpasattama /</p>\n\n<lg>\n<l>yudhiṣṭhira uvāca:</l>\n<l>śrutā me vividhā dharmāstīrthāni vividhāni ca /</l>\n<l>dānadharmāḥ samastāśca tvatprasādāddvijottama // RKV_44.2 //</l>\n</lg>\n\n<lg>\n<l>anyacca śrotumicchāmi saṃsāraśchidyate yathā /</l>\n<l>punarāgamanaṃ nāsti mokṣaprāptirbhaved yathā // RKV_44.3 //</l>\n</lg>\n\n<l>etadākhyāhi me sarvaṃ prasādād dvijasattama // RKV_44.4 //</l>\n\n<lg>\n<l>mārkaṇḍeya uvāca:</l>\n<l>śṛṇuṣvaikamanā bhūtvā tīrthāt tīrthāntaraṃ mahat /</l>\n<l>śrute yasya prabhāve tu mucyate cābdikādaghāt // RKV_44.5 //</l>\n</lg>\n\n<lg>\n<l>vācikairmānasairvāpi śārīraiśca viśeṣataḥ /</l>\n<l>kīrtanāt tasya tīrthasya mucyate sarvapātakaiḥ // RKV_44.6 //</l>\n</lg>\n\n<lg>\n<l>pañcakrośapramāṇaṃ tu tacca tīrthaṃ mahīpate /</l>\n<l>bhuktimuktipradaṃ divyaṃ prāṇināṃ pāpakarmiṇām // RKV_44.7 //</l>\n</lg>\n\n<lg>\n<l>revāyā dakṣiṇe kūle parvato bhṛgusaṃjñitaḥ /</l>\n<l>tasya mūrdhni ca tattīrthaṃ sthāpitaṃ caiva śambhunā // RKV_44.8 //</l>\n</lg>\n\n<lg>\n<l>śūlabhedeti vikhyātaṃ triṣu lokeṣu bhūpate /</l>\n<l>tatra sthitāśca ye vṛkṣāstīrthāccaiva caturdiśam // RKV_44.9 //</l>\n</lg>\n\n<lg>\n<l>patitā nilayaṃ yānti rudrasya nātra saṃśayaḥ /</l>\n<l>mṛtāstatraiva ye kecij jantavo bhuvi pakṣiṇaḥ // RKV_44.10 //</l>\n</lg>\n\n<lg>\n<l>te yānti paramaṃ lokaṃ tatra tīrthe na saṃśayaḥ /</l>\n<l>pātālān niḥsṛtā gaṅgā bhogavatītisaṃjñitā // RKV_44.11 //</l>\n</lg>\n\n<lg>\n<l>niṣkrāntā śūlabhedāc ca sarvapāpakṣayaṃkarī /</l>\n<l>yā sā gīrvāṇanāmnyanyā vahet puṇyā mahānadī // RKV_44.12 //</l>\n</lg>\n\n<lg>\n<l>patitā kuṇḍamadhye tu yatra bhinnaṃ triśūlinā /</l>\n<l>śambhunā ca purā tāta utpādya ca sarasvatī // RKV_44.13 //</l>\n</lg>\n\n<lg>\n<l>sā tatra patitā rājan prācīnāghavimocinī /</l>\n<l>bhāsvatyā tritayaṃ yatra śilā gīrvāṇasaṃjñitā // RKV_44.14 //</l>\n</lg>\n\n<lg>\n<l>tatra tīrthe ca tattīrthaṃ na bhūtaṃ na bhaviṣyati /</l>\n<l>kedāraṃ ca prayāgaṃ ca kurukṣetraṃ gayā tathā // RKV_44.15 //</l>\n</lg>\n\n<lg>\n<l>anyāni ca sutīrthāni kalāṃ nārhanti ṣoḍaśīm /</l>\n<l>pañca sthānāni tīrthāni pṛthagbhūtāni yāni ca // RKV_44.16 //</l>\n</lg>\n\n<lg>\n<l>vakṣyāmi ca samāsena ekaikaṃ ca pṛthakpṛthak /</l>\n<l>gayā nābhyāṃ yathā puṇyā cakratīrthaṃ ca tatsamam // RKV_44.17 //</l>\n</lg>\n\n<lg>\n<l>dharmāraṇye yathā kūpaṃ śūlabhedaṃ ca tatsamam /</l>\n<l>brahmayūpaṃ yathā puṇyaṃ devanadyāstathaiva ca // RKV_44.18 //</l>\n</lg>\n\n<lg>\n<l>yathā gayāśiraḥ puṇyaṃ surāṇāṃ ca yathā śilā /</l>\n<l>yathā ca puṣkaraṃ sthānaṃ mārkaṇḍahrada eva ca // RKV_44.19 //</l>\n</lg>\n\n<lg>\n<l>dattvā piṇḍodakaṃ tatra piṇḍāṇāṃ ca tathākṣayam /</l>\n<l>yas tatra kurute śrāddhaṃ toyaṃ pibati nityaśaḥ /</l>\n<l>mucyate sarvapāpaistu uragaḥ kañcukairiva /</l>\n<l>anindyānpūjayed viprān dambhakrodhavivarjitān // RKV_44.20 //</l>\n</lg>\n\n<lg>\n<l>trayodaśadinaṃ dānaṃ trayodaśaguṇaṃ bhavet /</l>\n<l>abhyarcitaṃ suraṃ dṛṣṭvā gaṇanāthaṃ gajānanam // RKV_44.21 //</l>\n</lg>\n\n<l>sarve vighnā vinaśyanti dṛṣṭvā kambalakṣetrapam // RKV_44.22 //</l>\n\n<l>pūjayetparayā bhaktyā śūlapāṇiṃ maheśvaram // RKV_44.23 //</l>\n\n<lg>\n<l>devasya pūrvabhāge tu umā pūjyā prayatnataḥ /</l>\n<l>mārkaṇḍeśaṃ tato bhaktyā pūjayed guhavāsinam // RKV_44.24 //</l>\n</lg>\n\n<lg>\n<l>mucyante pātakaiḥ sarvair ajñānajñānasaṃcitaiḥ /</l>\n<l>guhāmadhye praviṣṭastu japet sūktaṃ tu tryakṣaram // RKV_44.25 //</l>\n</lg>\n\n<lg>\n<l>nīlaparvatajaṃ puṇyaṃ ṣaṣṭhāṃśena labheta saḥ /</l>\n<l>trinarās tatra tiṣṭhanti sādityamarutaiḥ saha // RKV_44.26 //</l>\n</lg>\n\n<lg>\n<l>sarvadevamayaṃ sthānaṃ koṭiliṅgamanuttamam /</l>\n<l>yathā nadīnadāḥ sarve sāgare yānti saṃkṣayam // RKV_44.27 //</l>\n</lg>\n\n<lg>\n<l>tathā pāpāni naśyanti śūlabhedasya darśanāt /</l>\n<l>pratyakṣo dṛśyate 'dyāpi pratyayo hyavanīpate // RKV_44.28 //</l>\n</lg>\n\n<lg>\n<l>visphuliṅgā liṅgamadhye spandante snānayogataḥ /</l>\n<l>dvitīyaḥ pratyayas tatra tailabindur na sarpati // RKV_44.29 //</l>\n</lg>\n\n<lg>\n<l>evaṃ hi pratyayas tatra śūlabhedaprabhāvajaḥ /</l>\n<l>yaḥ smarecchūlabhedaṃ tu trikālaṃ nityameva ca // RKV_44.30 //</l>\n</lg>\n\n<lg>\n<l>sa pūtaśca bhavetsākṣāt sabāhyābhyantaro nṛpa /</l>\n<l>na kasyacin mayā khyātaṃ pṛṣṭo 'haṃ tridaśairapi // RKV_44.31 //</l>\n</lg>\n\n<lg>\n<l>guhyādguhyataraṃ tīrthaṃ sadā gopyaṃ kṛtaṃ mayā /</l>\n<l>sarvapāpaharaṃ puṇyaṃ sarvadoṣaghnamuttamam // RKV_44.32 //</l>\n</lg>\n\n<lg>\n<l>sarvatīrthamayaṃ tīrthaṃ śūlabhedaṃ janeśvara /</l>\n<l>śrute yasya prabhāve tu mucyate sarvapātakaiḥ // RKV_44.33 //</l>\n</lg>\n\n<lg>\n<l>śūlabhedaṃ mayā tāta saṃkṣepāt kathitaṃ tava /</l>\n<l>yaḥ śṛṇoti naro bhaktyā mucyate sarvapātakaiḥ // RKV_44.34 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedapraśaṃsāvarṇanaṃ nāma catuścatvāriṃśo 'dhyāyaḥ||</p>\n\n<p>RKV adhyāya 45</p>\n\n<lg>\n<l>śrīmārkaṇḍeya uvāca:</l>\n<l>eṣa eva purā praśnaḥ paripṛṣṭo maheśvaram /</l>\n<l>rājñā cottānapādena ṛṣidevasamāgame // RKV_45.1 //</l>\n</lg>\n\n<lg>\n<l>uttānapāda uvāca:</l>\n<l>idaṃ tīrthaṃ mahāpuṇyaṃ sarvadevamayaṃ param /</l>\n<l>guhyādguhyataraṃ sthānaṃ na dṛṣṭaṃ na śrutaṃ hara // RKV_45.2 //</l>\n</lg>\n\n<lg>\n<l>śūlabhedaṃ kathaṃ jātaṃ kenaivotpāditaṃ purā /</l>\n<l>māhātmyaṃ tasya tīrthasya vistarācchaṃsa me prabho // RKV_45.3 //</l>\n</lg>\n\n<lg>\n<l>īśvara uvāca:</l>\n<l>āsītpurā mahāvīryo dānavo baladarpitaḥ /</l>\n<l>martye na tādṛśaḥ kaścid vikrameṇa balena vā // RKV_45.4 //</l>\n</lg>\n\n<lg>\n<l>sūnur brahmasutasyāyam andhako nāma durmadaḥ /</l>\n<l>nijasthāne vasan pāpaḥ kurvan rājyam akaṇṭakam // RKV_45.5 //</l>\n</lg>\n\n<lg>\n<l>hṛṣṭapuṣṭo vasan martye sa surairnābhibhūyate /</l>\n<l>bhavanaṃ tasya pāpasya vahnerupavanaṃ yathā // RKV_45.6 //</l>\n</lg>\n\n<lg>\n<l>etasminn andhakaḥ kāle cintayāmāsa bhārata /</l>\n<l>toṣayāmi mahādevaṃ yena sānugraho bhavet // RKV_45.7 //</l>\n</lg>\n\n<lg>\n<l>prārthayāmi varaṃ divyaṃ yo me manasi vartate /</l>\n<l>paraṃ sa niścayaṃ kṛtvā so 'ndhako nirgato gṛhāt // RKV_45.8 //</l>\n</lg>\n\n<lg>\n<l>revātaṭaṃ samāsādya dānavastapasi sthitaḥ /</l>\n<l>ugraṃ tapaścacārāsau dāruṇaṃ lomaharṣaṇam // RKV_45.9 //</l>\n</lg>\n\n<lg>\n<l>divyaṃ varṣasahasraṃ sa nirāhāro 'bhavat tataḥ /</l>\n<l>dvitīyaṃ tu sahasraṃ sa nyavasadvāribhojanaḥ // RKV_45.10 //</l>\n</lg>\n\n<lg>\n<l>tṛtīyaṃ tu sahasraṃ sa dhūmapānarato 'bhavat /</l>\n<l>caturthaṃ varṣasāhasraṃ yogābhyāsena saṃsthitaḥ // RKV_45.11 //</l>\n</lg>\n\n<lg>\n<l>kopīha nedṛśa cakre tapaḥ paramadāruṇam /</l>\n<l>asthicarmāvaśeṣo 'sau yāvattiṣṭhati bhārata // RKV_45.12 //</l>\n</lg>\n\n<lg>\n<l>tasya mūrdhni tato rājan dhūmavārttir viniḥsṛtā /</l>\n<l>devalokamatītyāsau kailāsaṃ vyāpya saṃsthitā // RKV_45.13 //</l>\n</lg>\n\n<lg>\n<l>tāvaddevasamīpasthā umā vacanam abravīt /</l>\n<l>ko 'styayaṃ mānuṣe loke tapasogreṇa saṃsthitaḥ // RKV_45.14 //</l>\n</lg>\n\n<lg>\n<l>caturvarṣasahasrāṇi vyatīyuḥ parameśvara /</l>\n<l>na kenāpīdṛśaṃ taptaṃ tapo dṛṣṭaṃ śrutaṃ tathā // RKV_45.15 //</l>\n</lg>\n\n<lg>\n<l>avajñāṃ kuruṣe deva kimatra niyamānvite /</l>\n<l>sarvasya datse śīghraṃ tvamalpena tapasā vibho // RKV_45.16 //</l>\n</lg>\n\n<lg>\n<l>nākṣakrīḍāṃ kariṣye 'dya tvayā saha maheśvara /</l>\n<l>yāvannotthāpyate hyeṣa dānavo bhaktavatsala // RKV_45.17 //</l>\n</lg>\n\n<lg>\n<l>īśvara uvāca:</l>\n<l>sādhu sādhu mahādevi sarvalakṣaṇalakṣite /</l>\n<l>ahaṃ taṃ na vijānāmi kliśyantaṃ dānaveśvaram // RKV_45.18 //</l>\n</lg>\n\n<lg>\n<l>yogābhyāse sthito bhadre dhyāyaṃstatparamaṃ padam /</l>\n<l>tatrāgaccha mayā sārddhaṃ yatra tapyatyasau tapaḥ // RKV_45.19 //</l>\n</lg>\n\n<lg>\n<l>umayā sahito devo gatastatra maheśvaraḥ /</l>\n<l>asthicarmāvaśeṣastu dṛṣṭo devena śambhunā // RKV_45.20 //</l>\n</lg>\n\n<lg>\n<l>pratyuvāca prasanno 'sau devadevo maheśvaraḥ /</l>\n<l>bhobhoḥ kaṣṭaṃ kṛtaṃ bhīmaṃ dāruṇaṃ lomaharṣaṇam // RKV_45.21 //</l>\n</lg>\n\n<lg>\n<l>īdṛśaṃ ca tapo ghoraṃ kasmādvatsa tvayā kṛtam /</l>\n<l>varaṃ dāsyāmyahaṃ vatsa yaste manasi vartate // RKV_45.22 //</l>\n</lg>\n\n<lg>\n<l>andhaka uvāca:</l>\n<l>yadi tuṣṭo 'si me deva varado yadi śaṅkara /</l>\n<l>surān sarvān vijeṣyāmi tvatprasādān maheśvara // RKV_45.23 //</l>\n</lg>\n\n<lg>\n<l>īśvara uvāca:</l>\n<l>svapne 'pi tridaśāḥ sarve na yoddhavyāḥ kadācana /</l>\n<l>asaṃbhāvyaṃ na vaktavyaṃ manaso yanna rocate // RKV_45.24 //</l>\n</lg>\n\n<lg>\n<l>anyaṃ kimapi yācasva yaste manasi vartate /</l>\n<l>svarge vā yadi vā martye pātāleṣu ca saṃsthitān // RKV_45.25 //</l>\n</lg>\n\n<lg>\n<l>martyeṣu vividhān bhogān bhokṣyasi tvaṃ yathepsitān /</l>\n<l>kuru niṣkaṇṭakaṃ rājyaṃ svarge devapatiryathā // RKV_45.26 //</l>\n</lg>\n\n<lg>\n<l>devasya vacanaṃ śrutvā so 'ndhako vimanāḥ sthitaḥ /</l>\n<l>vṛthā kleśaśca me jāto na kiṃcit sādhitaṃ mayā // RKV_45.27 //</l>\n</lg>\n\n<lg>\n<l>niśvāsaṃ paramaṃ muktvā nipapāta dharātale /</l>\n<l>mūlacchinno yathā vṛkṣo nirucchvāsas tadābhavat // RKV_45.28 //</l>\n</lg>\n\n<lg>\n<l>mūrcchāpannaṃ tato dṛṣṭvā devī vacanam abravīt /</l>\n<l>yaṃ kāmaṃ kāmayatyeṣa tamasmai dehi śaṅkara // RKV_45.29 //</l>\n</lg>\n\n<l>bhaktānupekṣamāṇasya tavākīrtir bhaviṣyati // RKV_45.30 //</l>\n\n<lg>\n<l>īśvara uvāca:</l>\n<l>yadi dāsye varaṃ devi icchābhūtaṃ kadācana /</l>\n<l>tato na maṃsyate viṣṇuṃ na brahmāṇaṃ na māmapi // RKV_45.31 //</l>\n</lg>\n\n<l>uccatvamāpto deveśi anyānapi surāsurān // RKV_45.32 //</l>\n\n<lg>\n<l>devyuvāca:</l>\n<l>kamapyupāyamāśritya utthāpaya maheśvara /</l>\n<l>viṣṇuvarjaṃ surānsarvāñjayasveti varaṃ vada // RKV_45.33 //</l>\n</lg>\n\n<lg>\n<l>īśvara uvāca:</l>\n<l>upāyaḥ śobhano devi yo me manasi vartate /</l>\n<l>tamevāsmai pradāsyāmi yastvayā kathito varaḥ // RKV_45.34 //</l>\n</lg>\n\n<lg>\n<l>tato 'mṛtena saṃsiktaḥ svastho 'bhūt tatkṣaṇād ayam /</l>\n<l>tathā punarnavo jātaḥ sarvāvayavaśobhitaḥ // RKV_45.35 //</l>\n</lg>\n\n<lg>\n<l>śṛṇuṣvaikamanā bhūtvā gṛhāṇa varamuttamam /</l>\n<l>viṣṇuvarjaṃ pradāsyāmi yattavābhimataṃ priyam // RKV_45.36 //</l>\n</lg>\n\n<lg>\n<l>sarvaṃ ca saphalaṃ tubhyaṃ mā dharmaste 'nyathā bhavet /</l>\n<l>dadāmīti varaṃ tubhyaṃ manyase yadi cāsura // RKV_45.37 //</l>\n</lg>\n\n<l>viṣṇuvarjaṃ surān sarvāñjeṣyasi tvaṃ ca māṃ vinā // RKV_45.38 //</l>\n\n<lg>\n<l>andhaka uvāca:</l>\n<l>bhavatvevam iti prāha balamāsthāya kevalam /</l>\n<l>viṣṇuvarjaṃ vijeṣye 'haṃ svabalena maheśvara // RKV_45.39 //</l>\n</lg>\n\n<lg>\n<l>kṛtārtho 'haṃ hi saṃjāta ityuktvā praṇatiṃ gataḥ /</l>\n<l>gaccha devomayāsārddhaṃ kailāsaśikharaṃ varam // RKV_45.40 //</l>\n</lg>\n\n<lg>\n<l>vṛṣapuṃgavam āruhya devo 'sāvumayā saha /</l>\n<l>varaṃ dattvā sa tasyaivaṃ tatraivāntaradhīyata // RKV_45.41 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe andhakavarapradānavarṇanaṃ nāma pañcacatvāriṃśo 'dhyāyaḥ ||</p>\n\n<p>RKV adhyāya 46</p>\n\n<lg>\n<l>śrīmārkaṇḍeya uvāca:</l>\n<l>sa dānavo varaṃ labdhvā jagāma svapuraṃ prati /</l>\n<l>dadarśa svapuraṃ rājañchobhitaṃ citracatvaraiḥ // RKV_46.1 //</l>\n</lg>\n\n<lg>\n<l>udyānaiścaiva vividhaiḥ kadalīkhaṇḍamaṇḍitaiḥ /</l>\n<l>panasairbakulaiścaivāmrātairāmraiśca campakaiḥ // RKV_46.2 //</l>\n</lg>\n\n<lg>\n<l>aśokairnālikeraiśca mātuliṅgaiḥ sadāḍimaiḥ /</l>\n<l>nānāvṛkṣaiśca śobhāḍhyaṃ taḍāgairupaśobhitam // RKV_46.3 //</l>\n</lg>\n\n<lg>\n<l>devatāyatanair divyair dhvajamālāsuśobhitaiḥ /</l>\n<l>vedādhyayananirghoṣair maṅgalādyair vināditam // RKV_46.4 //</l>\n</lg>\n\n<lg>\n<l>prāviśadbhavane divye kāñcane rukmamālini /</l>\n<l>apaśyatsa sutān bhāryām amātyān dāsabhṛtyakān // RKV_46.5 //</l>\n</lg>\n\n<lg>\n<l>tato jayapradān sarvān itaścetaśca dhāvataḥ /</l>\n<l>hṛcchobhāṃ ca prakurvāṇān vai jayantībhiruccakaiḥ // RKV_46.6 //</l>\n</lg>\n\n<lg>\n<l>kecit toraṇam ābadhya kecit puṣpāṇyavākiran /</l>\n<l>mātuliṅgakarāścānye dhāvanti hyandhakaṃ prati // RKV_46.7 //</l>\n</lg>\n\n<lg>\n<l>pure janāśca dṛśyante bhājanairannapūritaiḥ /</l>\n<l>pūrṇahastāḥ pradṛśyante tatraiva bahavo janāḥ // RKV_46.8 //</l>\n</lg>\n\n<lg>\n<l>sākṣatair bhājanais tatra śatasāhasrayoṣitaḥ /</l>\n<l>mantrān paṭhanti viprāśca maṅgalānyapi yoṣitaḥ // RKV_46.9 //</l>\n</lg>\n\n<lg>\n<l>amātyāścaiva bhṛtyāśca gajāṃścāḍhaukayanti ca /</l>\n<l>vardhāpayanti te sarve ye kecit puravāsinaḥ // RKV_46.10 //</l>\n</lg>\n\n<lg>\n<l>hṛṣṭastuṣṭo 'vasattatra sacivaiḥ saha so 'ndhakaḥ /</l>\n<l>dadarśa sa jagatsarvaṃ turaṅgāṃśca padātikān // RKV_46.11 //</l>\n</lg>\n\n<lg>\n<l>tathaiva vividhān kośāṃs tatra kāñcanapūritān /</l>\n<l>mahiṣīrgā vṛṣāṃścaivāpaśyacchatrāṇyanekadhā // RKV_46.12 //</l>\n</lg>\n\n<lg>\n<l>sa evamandhakas tatra kiyantaṃ kālamāvasat /</l>\n<l>hṛṣṭastuṣṭo vasan martye sa surair nābhyabhūyata // RKV_46.13 //</l>\n</lg>\n\n<lg>\n<l>varaṃ labdhaṃ tu taṃ jñātvā śaṅkitāḥ svargavāsinaḥ /</l>\n<l>ekībhūtāśca te sarve vāsavaṃ śaraṇaṃ gatāḥ // RKV_46.14 //</l>\n</lg>\n\n<lg>\n<l>śakra uvāca:</l>\n<l>kathamāgamanaṃ vo 'tra sarveṣām api nākinām /</l>\n<l>kasmādvo bhayamutpannamāgatāḥ śaraṇaṃ katham // RKV_46.15 //</l>\n</lg>\n\n<l>tataste hyamarāḥ sarve śakram etad vaco 'bruvan // RKV_46.16 //</l>\n\n<lg>\n<l>devā ūcuḥ /</l>\n<l>suranāthāndhako nāma daityaḥ śambhuvarorjitaḥ /</l>\n<l>ajeyaḥ sarvadevānāṃ kiṃ nu kāryamataḥ param // RKV_46.17 //</l>\n</lg>\n\n<lg>\n<l>tattvaṃ cintaya deveśa ka upāyo vidhīyatām /</l>\n<l>itthaṃ vadanti te devāḥ śakrāgre mantraṇodyatāḥ // RKV_46.18 //</l>\n</lg>\n\n<lg>\n<l>mantrayanti ca yāvad vai tāvaccāramukheritam /</l>\n<l>jñātvā tatra sa devaughaṃ dānavo nirgato gṛhāt // RKV_46.19 //</l>\n</lg>\n\n<lg>\n<l>ekākī syandanārūḍha āyurdhaibahubhir vṛtaḥ /</l>\n<l>durgamaṃ merupṛṣṭhaṃ sa līlayaiva gato nṛpa // RKV_46.20 //</l>\n</lg>\n\n<lg>\n<l>svarṇaprākārasaṃyuktaṃ śobhitaṃ vividhāśramaiḥ /</l>\n<l>durgamaṃ śatruvargasya tadā pārthivasattama // RKV_46.21 //</l>\n</lg>\n\n<lg>\n<l>praviveśāsurastatra līlayā svagṛhe yathā /</l>\n<l>vṛtrahā bhayamāpannaḥ svakīyaṃ cāsanaṃ dadau // RKV_46.22 //</l>\n</lg>\n\n<lg>\n<l>upaviṣṭo 'ndhakastatra śakrasyaivāsane śubhe /</l>\n<l>āsthānaṃ kalayāmāsa sarvatastridaśāvṛtam // RKV_46.23 //</l>\n</lg>\n\n<lg>\n<l>śakra uvāca:</l>\n<l>kiṃ tavāgamanaṃ cātra kiṃ kāryaṃ kathayasva me /</l>\n<l>yadasmadīyaṃ vittaṃ hi tatte dāsyāmi dānava // RKV_46.24 //</l>\n</lg>\n\n<lg>\n<l>andhaka uvāca:</l>\n<l>nāhaṃ vai kāmaye kośaṃ na gajāṃśca sureśvara /</l>\n<l>svakīyaṃ darśayasvādya svargaśṛṅgārabhūṣitam // RKV_46.25 //</l>\n</lg>\n\n<lg>\n<l>airāvataṃ mahānāgaṃ taṃ caivoccaiḥśravohayam /</l>\n<l>urvaśyādīni ratnāni mama darśaya gopate // RKV_46.26 //</l>\n</lg>\n\n<lg>\n<l>pārijātakapuṣpāṇi vṛkṣajātīnanekaśaḥ /</l>\n<l>vāditrāṇi ca sarvāṇi darśayasva śacīpate // RKV_46.27 //</l>\n</lg>\n\n<lg>\n<l>tasya tadvacanaṃ śrutvā śakraś cintitavān idam /</l>\n<l>yo 'muṃ nihanti pāpmānaṃ na taṃ paśyāmi karhicit // RKV_46.28 //</l>\n</lg>\n\n<lg>\n<l>nāsti rakṣāpradaḥ kaścitsvargalokasya duḥkhinaḥ /</l>\n<l>bhayatrasto dadāvanyadvāditrādyapsarogaṇaiḥ // RKV_46.29 //</l>\n</lg>\n\n<lg>\n<l>raṅgabhūmāvupāviśya kārayāmāsa tāṇḍavam /</l>\n<l>upaviṣṭāḥ surāḥ sarve yamamārutakinnarāḥ // RKV_46.30 //</l>\n</lg>\n\n<lg>\n<l>urvaśyādyā apsaraso gītavāditrayogataḥ /</l>\n<l>nanṛtuḥ puratastasya sarvā ekaikaśo nṛpa // RKV_46.31 //</l>\n</lg>\n\n<lg>\n<l>na vyaśrāmyata taccittaṃ dṛṣṭvā cāpsarasastadā /</l>\n<l>śacīṃ prati manastasya sakāmamabhavannṛpa // RKV_46.32 //</l>\n</lg>\n\n<lg>\n<l>gṛhītvā śakrabhāryāṃ sa prasthitaḥ svapuraṃ prati /</l>\n<l>tataḥ pravavṛte yuddhamandhakasya suraiḥ saha // RKV_46.33 //</l>\n</lg>\n\n<lg>\n<l>tena devagaṇāḥ sarve dhvastāḥ pārthivasattama /</l>\n<l>saṃgrāme vividhaiḥ śastraiś cakravajrādibhirghanaiḥ // RKV_46.34 //</l>\n</lg>\n\n<lg>\n<l>saṃtāpitāḥ surāḥ sarve kṣayaṃ nītā hyanekaśaḥ /</l>\n<l>sarve 'pi marutastena bhagnāḥ saṃgrāmamūrdhani // RKV_46.35 //</l>\n</lg>\n\n<lg>\n<l>yathā siṃhogajān sarvān vicitya vicared vanam /</l>\n<l>tadvad ekena te devā jitāḥ sarve parāṅmukhāḥ // RKV_46.36 //</l>\n</lg>\n\n<lg>\n<l>bālo 'dhipo yathā grāme svecchayā pīḍayejjanān /</l>\n<l>svairamākramya gṛhṇāti kośavāsāṃsi cāsakṛt // RKV_46.37 //</l>\n</lg>\n\n<lg>\n<l>gataṃ na paśyaty ātmānaṃ prajāsaṃtāpanena ca /</l>\n<l>gṛhītvā śakrabhāryāṃ sa gato vai dānavottamaḥ // RKV_46.38 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye śacīharaṇavarṇanaṃ nāma ṣaṭcatvāriṃśo 'dhyāyaḥ ||</p>\n\n<p>RKV adhyāya 47</p>\n\n<lg>\n<l>śrīmārkaṇḍeya uvāca:</l>\n<l>gīrvāṇāśca tataḥ sarve brahmāṇaṃ śaraṇaṃ gatāḥ /</l>\n<l>gajair girivarākārair hayaiścaiva gajopamaiḥ // RKV_47.1 //</l>\n</lg>\n\n<lg>\n<l>syandanairnagarākāraiḥ siṃhaśārdūlayojitaiḥ /</l>\n<l>kacchapair mahiṣaiścānyair makaraiśca tathāpare // RKV_47.2 //</l>\n</lg>\n\n<lg>\n<l>brahmalokamanuprāptā devāḥ śakrapurogamāḥ /</l>\n<l>dṛṣṭvā padmodbhavaṃ devaṃ sāṣṭāṅgaṃ praṇatāḥ surāḥ // RKV_47.3 //</l>\n</lg>\n\n<lg>\n<l>devā ūcuḥ /</l>\n<l>jaya deva jagadvandya jaya saṃsṛtikāraka /</l>\n<l>padmayone suraśreṣṭha tvāmeva śaraṇaṃ gatāḥ // RKV_47.4 //</l>\n</lg>\n\n<lg>\n<l>sodvegaṃ bhāṣitaṃ śrutvā devānāṃ bhāvitātmanām /</l>\n<l>meghagambhīrayā vācā devarājamuvāca ha // RKV_47.5 //</l>\n</lg>\n\n<lg>\n<l>kimatrāgamanaṃ devāḥ sarveṣāṃ vai vivarṇatā /</l>\n<l>kenāpamānitāḥ sarve śīghraṃ me kathyatāṃ svayam // RKV_47.6 //</l>\n</lg>\n\n<lg>\n<l>devā ūcuḥ /</l>\n<l>andhakākhyo mahādaityo balavān padmasambhava /</l>\n<l>tena devagaṇāḥ sarve dhanaratnair viyojitāḥ // RKV_47.7 //</l>\n</lg>\n\n<lg>\n<l>hatvā devagaṇāṃs tāvad asicakraparaddviśvadhaiḥ /</l>\n<l>gṛhītvā śakrabhāryāṃ sa dānavo 'pi gato balāt // RKV_47.8 //</l>\n</lg>\n\n<lg>\n<l>devānāṃ vacanaṃ śrutvā brahmā lokapitāmahaḥ /</l>\n<l>cintayāmāsa rājendra vadhārthaṃ dānavasya ha // RKV_47.9 //</l>\n</lg>\n\n<lg>\n<l>avadhyo dānavaḥ pāpaḥ sarveṣāṃ vo divaukasām /</l>\n<l>sa trātā sarvajagatāṃ nānyo vidyeta kutracit // RKV_47.10 //</l>\n</lg>\n\n<lg>\n<l>evamuktāḥ surāḥ sarve brahmaṇā tadanantaram /</l>\n<l>brahmāṇaṃ te puraskṛtya gatā yatra sa keśavaḥ /</l>\n<l>tuṣṭuvurvividhaiḥ stotrair brahmādyāś cakrapāṇinam // RKV_47.11 //</l>\n</lg>\n\n<lg>\n<l>devā ūcuḥ /</l>\n<l>jaya tvaṃ devadeveśa lakṣmyā vakṣaḥsthalāśritaḥ /</l>\n<l>asurakṣaya deveśa vayaṃ te śaraṇaṃ gatāḥ // RKV_47.12 //</l>\n</lg>\n\n<lg>\n<l>stūyamānaḥ suraiḥ sarvairbrahmādyaiśca janārdanaḥ /</l>\n<l>samprahṛṣṭamanā bhūtvā surasaṅghamuvāca ha // RKV_47.13 //</l>\n</lg>\n\n<lg>\n<l>śrīvāsudeva uvāca:</l>\n<l>svāgataṃ devaviprāṇāṃ suprabhātādya śarvarī /</l>\n<l>kiṃ kāryaṃ procyatāṃ kṣipraṃ kasya ruṣṭā divaukasaḥ // RKV_47.14 //</l>\n</lg>\n\n<lg>\n<l>kiṃ duḥkhaṃ kaśca saṃtāpaḥ kuto vā bhayam āgatam /</l>\n<l>kathayantu mahābhāgāḥ kāraṇaṃ yanmanogatam // RKV_47.15 //</l>\n</lg>\n\n<lg>\n<l>parābhavaḥ kṛto yena so 'dya yātu yamālayam /</l>\n<l>evamuktāstu kṛṣṇena kathayāmāsurasya tat // RKV_47.16 //</l>\n</lg>\n\n<lg>\n<l>darśayantaḥ svakāndehān lajjamānā hyadhomukhāḥ /</l>\n<l>hṛtarājyā hyandhakena kṛtā nistejasaḥ prabho // RKV_47.17 //</l>\n</lg>\n\n<lg>\n<l>piteva putraṃ parirakṣa deva jahīndraśatruṃ saha putrapautraiḥ /</l>\n<l>tatheti coktaḥ kamalāsanena surāsurair vanditapādapadmaḥ // RKV_47.18 //</l>\n</lg>\n\n<lg>\n<l>śaṅkhaṃ cakraṃ gadāṃ cāpaṃ saṃgṛhya parameśvaraḥ /</l>\n<l>utthito bhogaparyaṅkād devānāṃ puratastadā // RKV_47.19 //</l>\n</lg>\n\n<lg>\n<l>śrīvāsudeva uvāca:</l>\n<l>pātāle yadi vā martye nāke vā yadi tiṣṭhati /</l>\n<l>taṃ haniṣyāmyahaṃ pāpaṃ yena saṃtāpitāḥ surāḥ // RKV_47.20 //</l>\n</lg>\n\n<lg>\n<l>svaṃ sthānaṃ yāntu gīrvāṇāḥ saṃtuṣṭā bhāvitaujasaḥ /</l>\n<l>viṣṇostadvacanaṃ śrutvā brahmādyāste savāsavāḥ // RKV_47.21 //</l>\n</lg>\n\n<l>svayānaistu hariṃ natvā hṛdi tuṣṭā divaṃ yayuḥ // RKV_47.22 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gīrvāṇasvargamanavarṇanaṃ nāma saptacatvāriṃśo 'dhyāyaḥ ||</p>\n\n<p>RKV adhyāya 48</p>\n\n<lg>\n<l>uttānapāda uvāca:</l>\n<l>kasminsthāne 'vasad deva so 'ndhako daityapuṃgavaḥ /</l>\n<l>sarvāndevāṃśca nirjitya kasminsthāne samāsthitaḥ // RKV_48.1 //</l>\n</lg>\n\n<lg>\n<l>śrīmaheśa uvāca:</l>\n<l>praviṣṭo dānavo yatra kathayāmi narādhipa /</l>\n<l>pātālalokamāśritya kanyā vidhvaṃsate tu saḥ // RKV_48.2 //</l>\n</lg>\n\n<lg>\n<l>tatra sthitaṃ taṃ vijñāya cāpamādāya keśavaḥ /</l>\n<l>vyasṛjadbāṇamāgneyaṃ dahyatāmiti cintayan // RKV_48.3 //</l>\n</lg>\n\n<lg>\n<l>dahyamāno 'gninā so 'pi vāruṇāstraṃ sa saṃdadhe /</l>\n<l>vāruṇāstreṇa mahatā āgneyaṃ śamitaṃ tadā // RKV_48.4 //</l>\n</lg>\n\n<lg>\n<l>tato 'sau cintayāmāsa kena bāṇo visarjitaḥ /</l>\n<l>kasyaiṣā pauruṣī śaktiḥ ko yāsyati yamālayam // RKV_48.5 //</l>\n</lg>\n\n<lg>\n<l>tato 'ndhako mṛdhe kruddho bāṇamārgeṇa nirgataḥ /</l>\n<l>sa dṛṣṭvā bāṇamārgeṇa cāpahastaṃ janārdanam // RKV_48.6 //</l>\n</lg>\n\n<lg>\n<l>andhaka uvāca:</l>\n<l>na śarma lapsyase hyadya mayā dṛṣṭyābhivīkṣitaḥ /</l>\n<l>na śaknoṣi tathā gantuṃ nāgaḥ śārdūladarśanāt // RKV_48.7 //</l>\n</lg>\n\n<lg>\n<l>āgacchati yathā bhakṣyaṃ mārjārasya ca mūṣikaḥ /</l>\n<l>na śaknoṣi tathā yātuṃ saṃsthitas tvaṃ mamāgrataḥ // RKV_48.8 //</l>\n</lg>\n\n<lg>\n<l>ahaṃ tvāṃ preṣayiṣyāmi yamamārge sudāruṇe /</l>\n<l>ahamanveṣayiṣyāmi kila yāsyāmi te gṛham // RKV_48.9 //</l>\n</lg>\n\n<lg>\n<l>upanīto 'si kālena saṅgrāme mama keśava /</l>\n<l>ye tvayā nirjitāḥ pūrvaṃ dānavā apyanekaśaḥ // RKV_48.10 //</l>\n</lg>\n\n<lg>\n<l>na bhavanti pumāṃsaste striyastāś caiva keśava /</l>\n<l>paraṃ na śastrasaṅgrāmaṃ kariṣyāmi tvayā saha // RKV_48.11 //</l>\n</lg>\n\n<lg>\n<l>vadato dānavendrasya na cukopa sa keśavaḥ /</l>\n<l>ayudhyamānaṃ taṃ dṛṣṭvā cintayāmāsa dānavaḥ // RKV_48.12 //</l>\n</lg>\n\n<lg>\n<l>dvandvayuddhaṃ kariṣyāmi niścitya yuyudhe nṛpa /</l>\n<l>sa kṛṣṇena padākṣiptaḥ patitaḥ pṛthivītale // RKV_48.13 //</l>\n</lg>\n\n<lg>\n<l>muhūrtātsa samāśvasya utthāyedaṃ vyacintayat /</l>\n<l>aśakto dvandvayuddhāya tataḥ sāma prayuktavān /</l>\n<l>pāṇibhyāṃ sampuṭaṃ kṛtvā sāṣṭāṅgaṃ praṇataḥ śuciḥ // RKV_48.14 //</l>\n</lg>\n\n<lg>\n<l>andhaka uvāca:</l>\n<l>jaya kṛṣṇāya haraye viṣṇave jiṣṇave namaḥ /</l>\n<l>hṛṣīkeśa jagaddhātre acyutāya mahātmane // RKV_48.15 //</l>\n</lg>\n\n<lg>\n<l>namaḥ paṅkajanābhāya namaḥ paṅkajamāline /</l>\n<l>janārdanāya śrīśāya śrīpate pītavāsase // RKV_48.16 //</l>\n</lg>\n\n<lg>\n<l>govindāya namo nityaṃ namo jaladhiśāyine /</l>\n<l>namaḥ karālavaktrāya narasiṃhāya nādine // RKV_48.17 //</l>\n</lg>\n\n<lg>\n<l>śārṅgiṇe sitavarṇāya śaṅkhacakragadābhṛte /</l>\n<l>namo vāmanarūpāya yajñarūpāya te namaḥ // RKV_48.18 //</l>\n</lg>\n\n<lg>\n<l>namo varāharūpāya krāntalokatrayāya ca /</l>\n<l>vyāptāśeṣadigantāya keśavāya namonamaḥ // RKV_48.19 //</l>\n</lg>\n\n<lg>\n<l>vāsudeva namastubhyaṃ namaḥ kaiṭabhanāśine /</l>\n<l>lakṣmyālaya suraśreṣṭha namaste suranāyaka // RKV_48.20 //</l>\n</lg>\n\n<lg>\n<l>viṣṇordevādhidevasya pramāṇaṃ ye 'pi kurvate /</l>\n<l>prajāpaterjagaddhātus teṣām api namāmyaham // RKV_48.21 //</l>\n</lg>\n\n<lg>\n<l>samastabhūtadevasya vāsudevasya dhīmataḥ /</l>\n<l>praṇāmaṃ ye prakurvanti teṣāmapi namāmyaham // RKV_48.22 //</l>\n</lg>\n\n<lg>\n<l>tasya yajñavarāhasya viṣṇoramitatejasaḥ /</l>\n<l>praṇāmaṃ ye prakurvanti teṣāmapi namāmyaham // RKV_48.23 //</l>\n</lg>\n\n<lg>\n<l>guṇānāṃ hi nidhānāya namaste 'stu punaḥpunaḥ /</l>\n<l>kāruṇyāmbunidhe deva sarvabhaktipriyāya ca // RKV_48.24 //</l>\n</lg>\n\n<lg>\n<l>śrībhagavān uvāca:</l>\n<l>tuṣṭaste dānavendrāhaṃ varaṃ vṛṇu yathepsitam /</l>\n<l>dadāmi te varaṃ nūnamapi trailokyadurlabham // RKV_48.25 //</l>\n</lg>\n\n<lg>\n<l>andhaka uvāca:</l>\n<l>yadi tuṣṭo 'si me deva varaṃ dāsyasi cepsitam /</l>\n<l>tadā dadasva me deva yuddhaṃ paramaśobhanam /</l>\n<l>avaddhastapūto yenāhaṃ lokāngantāsmi śobhanān // RKV_48.26 //</l>\n</lg>\n\n<lg>\n<l>śrībhagavānuvāca:</l>\n<l>kathaṃ dadāmi te yuddhaṃ toṣito 'haṃ tvayā punaḥ /</l>\n<l>na tvāṃ tu prabhavetkopaḥ kathaṃ yudhyāmi te 'ndhaka // RKV_48.27 //</l>\n</lg>\n\n<lg>\n<l>yadi te vartate buddhiryuddhaṃ prati na saṃśayaḥ /</l>\n<l>tato gacchasva yuddhāya devaṃ prati maheśvaram // RKV_48.28 //</l>\n</lg>\n\n<p>andhaka uvāca:\n<l>na tatra sidhyate kāryaṃ devaṃ prati maheśvaram // RKV_48.29 //</l></p>\n\n<p>śrībhagavān uvāca:\n<l>putra tvaṃ śikharaṃ gatvā dhūnayasva balena ca // RKV_48.30 //</l></p>\n\n<lg>\n<l>vidhūte tatra deveśaḥ kopaṃ kartā sudāruṇam /</l>\n<l>kopitaḥ śaṅkaro raudraṃ yuddhaṃ dāsyati dānava // RKV_48.31 //</l>\n</lg>\n\n<lg>\n<l>viṣṇuvākyādasau pāpo gato yatra maheśvaraḥ /</l>\n<l>kailāsaśikharaṃ prāpya dhunoti sma muhurmuhuḥ // RKV_48.32 //</l>\n</lg>\n\n<lg>\n<l>dhūnite tatra śikhare kampitaṃ bhuvanatrayam /</l>\n<l>nipetuḥ śikharāgrāṇi kampamānānyanekaśaḥ // RKV_48.33 //</l>\n</lg>\n\n<lg>\n<l>catvāraḥ sāgarāḥ kṣipramekībhūtā mahīpate /</l>\n<l>nipeturulkāpātāśca pādapā apyanekaśaḥ // RKV_48.34 //</l>\n</lg>\n\n<lg>\n<l>umayā sahito devo vismayaṃ paramaṃ gataḥ /</l>\n<l>gāḍhamāliṅgya girijā devaṃ vacanam abravīt // RKV_48.35 //</l>\n</lg>\n\n<lg>\n<l>kimarthaṃ kampate śailaḥ kimarthaṃ kampate dharā /</l>\n<l>kimarthaṃ kampate nāgo martyaḥ pātālameva ca /</l>\n<l>kiṃ vā yugakṣayo deva tanmamākhyātum arhasi // RKV_48.36 //</l>\n</lg>\n\n<lg>\n<l>īśvara uvāca:</l>\n<l>kasyaiṣā durmatirjātā kṣiptaḥ sarpamukhe karaḥ /</l>\n<l>lalāṭe ca kṛtaṃ varma sa yāsyati yamālayam // RKV_48.37 //</l>\n</lg>\n\n<lg>\n<l>kailāsamāśrito yena supto 'haṃ yena bodhitaḥ /</l>\n<l>taṃ vadhiṣye na sandehaḥ sammukho vā bhaved yadi // RKV_48.38 //</l>\n</lg>\n\n<lg>\n<l>cintayāmāsa deveśo hyandhako 'yaṃ na saṃśayaḥ /</l>\n<l>upāyaṃ cintayāmāsa yenāsau vadhyate kṣaṇāt // RKV_48.39 //</l>\n</lg>\n\n<lg>\n<l>āgatāśca surāḥ sarve brahmādyā vasubhiḥ saha /</l>\n<l>rathaṃ devamayaṃ kṛtvā sarvalakṣaṇasaṃyutam // RKV_48.40 //</l>\n</lg>\n\n<lg>\n<l>keciddevāḥ sthitāścakre kecit tuṇḍāgrapārśvayoḥ /</l>\n<l>kecin nābhyāṃ sthitā devāḥ keciddhuryeṣu saṃsthitāḥ // RKV_48.41 //</l>\n</lg>\n\n<lg>\n<l>dhurīṣu niścalāḥ kecitkecidyūpeṣu saṃsthitāḥ /</l>\n<l>kecitsyandanasaṃstambhāḥ kecitsyandanaveṣṭakāḥ // RKV_48.42 //</l>\n</lg>\n\n<lg>\n<l>āmalasārake 'nye 'pi anye 'pi kalaśe sthitāḥ /</l>\n<l>riporbhayaṃkaraṃ divyaṃ dhvajamālādiśobhitam // RKV_48.43 //</l>\n</lg>\n\n<lg>\n<l>rathaṃ devamayaṃ kṛtvā tamārūḍho jagadguruḥ /</l>\n<l>niryayau dānavo yatra kopāviṣṭo maheśvaraḥ // RKV_48.44 //</l>\n</lg>\n\n<lg>\n<l>tiṣṭha tiṣṭhetyuvācātha kva prayāsyasi durmate /</l>\n<l>śarāsanaṃ kare gṛhya śarāṃścikṣepa dānave // RKV_48.45 //</l>\n</lg>\n\n<lg>\n<l>dānave 'dhiṣṭhite yuddhe śaraiścicheda sāyakān /</l>\n<l>śarāsaneṇa tatraiva andhakaśchāditas tadā // RKV_48.46 //</l>\n</lg>\n\n<lg>\n<l>na tatra dṛśyate sūryo nākāśaṃ na ca candramāḥ /</l>\n<l>āgneyamastraṃ vyasṛjaddānavo 'pi śivaṃ prati // RKV_48.47 //</l>\n</lg>\n\n<lg>\n<l>dahyamānāḥ śarāṅgāraistatrasuḥ sarvadevatāḥ /</l>\n<l>rakṣa rakṣa mahādeva dahyamānāṃstu dānavāt // RKV_48.48 //</l>\n</lg>\n\n<lg>\n<l>tato devādhidevo 'sau vāruṇāstramayo 'jayat /</l>\n<l>vāruṇāstreṇa nimiṣādāgneyaṃ nāśitaṃ tadā // RKV_48.49 //</l>\n</lg>\n\n<lg>\n<l>dānavena tadā muktaṃ vāyavyāstraṃ raṇājire /</l>\n<l>vāruṇaṃ ca gataṃ tāta vāyavyāstravināśitam // RKV_48.50 //</l>\n</lg>\n\n<lg>\n<l>devo vyasarjayatsārpaṃ krodhāviṣṭena cetasā /</l>\n<l>mārutaṃ nāśitaṃ bāṇaiḥ sarpais tatra na saṃśayaḥ // RKV_48.51 //</l>\n</lg>\n\n<lg>\n<l>dānavena tato muktaṃ garuḍāstraṃ ca līlayā /</l>\n<l>gāruḍāstraṃ ca tad dṛṣṭvā sārpaṃ naiva vyadṛśyata // RKV_48.52 //</l>\n</lg>\n\n<lg>\n<l>tato devādhidevena nārasiṃhaṃ visarjitam /</l>\n<l>nārasiṃhāstrabāṇena gāruḍāstraṃ praśāmitam // RKV_48.53 //</l>\n</lg>\n\n<lg>\n<l>astramastreṇa śamyeta na bādhyeta parasparam /</l>\n<l>mahad yuddham abhūt tātasurāsurabhayaṃkaram // RKV_48.54 //</l>\n</lg>\n\n<lg>\n<l>cakranālīkanārācaistomaraiḥ khaḍgamudgaraiḥ /</l>\n<l>vatsadantaistathā bhallaiḥ karṇikāraiśca śobhanaiḥ // RKV_48.55 //</l>\n</lg>\n\n<lg>\n<l>evaṃ na śakyate hantuṃ dānavo vividhāyudhaiḥ /</l>\n<l>tadā jvālākarālāśca khaḍganārācatomarāḥ // RKV_48.56 //</l>\n</lg>\n\n<lg>\n<l>vṛṣāṅkena vimuktāstu samare dānavaṃ prati /</l>\n<l>na saṃspṛśanti śastrāṇi gātraṃ gauḍavadhūriva // RKV_48.57 //</l>\n</lg>\n\n<lg>\n<l>āyudhāni tatastyaktvā bāhuyuddham upasthitau /</l>\n<l>karaṃ kareṇa saṃgṛhya praharantau svamuṣṭibhiḥ /</l>\n<l>raṇaprayogairyudhyantau yuyudhāte śivāndhakau // RKV_48.58 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>andhakaṃ prati deveśaścintayāmāsa nigraham /</l>\n<l>haniṣyāmi na sandeho duṣṭātmānaṃ na saṃśayaḥ // RKV_48.59 //</l>\n</lg>\n\n<lg>\n<l>sa śivena yadā kṣiptaḥ patitaḥ pṛthivītale /</l>\n<l>ūrdhvabāhuradhovaktro dānavo nṛpasattama // RKV_48.60 //</l>\n</lg>\n\n<lg>\n<l>krodhāviṣṭena deveśaḥ saṅgrāme devaśatruṇā /</l>\n<l>kakṣayoḥ kuhare kṣiptvā bandhenākramya pīḍitaḥ // RKV_48.61 //</l>\n</lg>\n\n<lg>\n<l>nispandaścābhavad devo mūrcchāyukto maheśvaraḥ /</l>\n<l>mūrcchāpannaṃ tu taṃ jñātvā cintayāmāsa dānavaḥ // RKV_48.62 //</l>\n</lg>\n\n<lg>\n<l>hāhā kaṣṭaṃ kṛtaṃ me 'dya duṣkṛtaṃ pāpakarmaṇā /</l>\n<l>kiṃ karomi kathaṃ karma kasminsthāne tu mocaye // RKV_48.63 //</l>\n</lg>\n\n<lg>\n<l>gṛhītvā devamutsaṅge gataḥ kailāsaparvatam /</l>\n<l>śayyāyāṃ śaṅkaraṃ nyasya niryayau daityarāṭ tataḥ // RKV_48.64 //</l>\n</lg>\n\n<lg>\n<l>śayyāyāṃ patito devaḥ prapede vedanāṃ tataḥ /</l>\n<l>tāvaddadarśa cātmānaṃ svakīyabhavanasthitam // RKV_48.65 //</l>\n</lg>\n\n<lg>\n<l>parābhavaḥ kṛto madyaṃ kathaṃ tena durātmanā /</l>\n<l>krodhavegasamāviṣṭo niryayau dānavaṃ prati // RKV_48.66 //</l>\n</lg>\n\n<lg>\n<l>āyasīṃ laguḍīṃ gṛhya prabhur bhārasahasrajām /</l>\n<l>dānavaṃ ca tato dṛṣṭvā prākṣipattasya mūrdhani // RKV_48.67 //</l>\n</lg>\n\n<lg>\n<l>khaḍgena tāḍayāmāsa dānavaḥ prahasanraṇe /</l>\n<l>devenāthasmṛtaṃ cāstraṃ kauccherākhyaṃ mahāhave // RKV_48.68 //</l>\n</lg>\n\n<lg>\n<l>dīpyamānaṃ samutsṛjya hṛdaye tāḍitaḥ kṣaṇāt /</l>\n<l>tataḥ sa tāḍitastena rudhirodgāramudvaman // RKV_48.69 //</l>\n</lg>\n\n<lg>\n<l>patito 'dhomukho bhūtvā tataḥ śūlena bheditaḥ /</l>\n<l>punaśca devadevena śūlena dvidalīkṛtaḥ // RKV_48.70 //</l>\n</lg>\n\n<lg>\n<l>śūlāgre 'sau sthitaḥ pāpo bhrāntavāṃś cakravat tadā /</l>\n<l>ye ye bhūmyāṃ patanti sma tatkāyād raktabindavaḥ // RKV_48.71 //</l>\n</lg>\n\n<lg>\n<l>te te sarve samuttasthur dānavāḥ śāstrapāṇayaḥ /</l>\n<l>vyākulastu tato devo dānavena tarasvinā // RKV_48.72 //</l>\n</lg>\n\n<lg>\n<l>devenātha smṛtā durgā cāmuṇḍā bhīṣaṇānanā /</l>\n<l>āyātā bhīṣaṇākārā nānāyudhavirājitā // RKV_48.73 //</l>\n</lg>\n\n<lg>\n<l>mahādaṃṣṭrā mahākāyā piṅgākṣī lambakarṇikā /</l>\n<l>ādeśo dīyatāṃ deva ko yāsyati yamālayam // RKV_48.74 //</l>\n</lg>\n\n<lg>\n<l>īśvara uvāca:</l>\n<l>pibāsya rudhiraṃ bhadre yatheṣṭaṃ dānavasya ca /</l>\n<l>nipatadrudhiraṃ bhūmau durge gṛhṇīṣva māciram // RKV_48.75 //</l>\n</lg>\n\n<lg>\n<l>nihanmi dānavaṃ yāvatsāhāyyaṃ kuru sundari /</l>\n<l>evamuktā tu sā durgā papau ca rudhiraṃ tataḥ // RKV_48.76 //</l>\n</lg>\n\n<lg>\n<l>nihatā dānavāḥ sarve deveśena sahasraśaḥ /</l>\n<l>andhako 'pi ca tān dṛṣṭvā dānavānavaniṃ gatān /</l>\n<l>tato vāgbhiḥ pratuṣṭāva devadevaṃ maheśvaram // RKV_48.77 //</l>\n</lg>\n\n<lg>\n<l>andhaka uvāca:</l>\n<l>jayasva devadeveśa umārdhārdhāśarīradhṛk /</l>\n<l>namaste devadeveśa sarvāya triguṇātmane // RKV_48.78 //</l>\n</lg>\n\n<lg>\n<l>vṛṣabhāsanamārūḍha śaśāṅkakṛtaśekhara /</l>\n<l>jaya khaṭvāṅgahastāya gaṅgādhara namo 'stu te // RKV_48.79 //</l>\n</lg>\n\n<lg>\n<l>namo ḍamaruhastāya namaḥ kapālamāline /</l>\n<l>smaradehavināśāya maheśāya namo 'stu te // RKV_48.80 //</l>\n</lg>\n\n<lg>\n<l>pūṣṇo dantanipātāya gaṇanāthāya te namaḥ /</l>\n<l>jaya svarūpadehāya arūpabahurūpiṇe // RKV_48.81 //</l>\n</lg>\n\n<lg>\n<l>uttamāṅgavināśāya viriñcerapi śaṅkara /</l>\n<l>śmaśānavāsine nityaṃ nityaṃ bhairavarūpiṇe // RKV_48.82 //</l>\n</lg>\n\n<lg>\n<l>tvaṃ sarvago 'si tvaṃ kartā tvaṃ hartā nānya eva ca /</l>\n<l>tvaṃ bhūmistvaṃ diśaścaiva tvaṃ gururbhārgavastathā // RKV_48.83 //</l>\n</lg>\n\n<lg>\n<l>sauristvaṃ devadeveśa bhūmiputras tathaiva ca /</l>\n<l>ṛkṣagrahādikaṃ sarvaṃ yaddṛśyaṃ tattvameva ca // RKV_48.84 //</l>\n</lg>\n\n<lg>\n<l>evaṃ stutiṃ tadā kṛtvā devaṃ prati sa dānavaḥ /</l>\n<l>saṃhatābhyāṃ tu pāṇibhyāṃ praṇanāma maheśvaram // RKV_48.85 //</l>\n</lg>\n\n<lg>\n<l>īśvara uvāca:</l>\n<l>sādhu sādhu mahāsattva varaṃ yācasva dānava /</l>\n<l>dātāhaṃ yācakastvaṃ hi dadāmīha yathepsitam // RKV_48.86 //</l>\n</lg>\n\n<lg>\n<l>andhaka uvāca:</l>\n<l>yadi tuṣṭo'si deveśa yadi deyo varo mama /</l>\n<l>tadātmasadṛśo 'haṃ te kartavyo nāparo varaḥ // RKV_48.87 //</l>\n</lg>\n\n<lg>\n<l>bhasmī jaṭī trinetrī ca triśūlī ca caturbhujaḥ /</l>\n<l>vyāghracarmottarīyaśca nāgayajñopavītakaḥ // RKV_48.88 //</l>\n</lg>\n\n<l>etadicchāmyahaṃ sarvaṃ yadi tuṣṭo maheśvara // RKV_48.89 //</l>\n\n<lg>\n<l>īśvara uvāca:</l>\n<l>dadāmi te varaṃ hyadya yastvayā yācito 'nagha /</l>\n<l>gaṇeṣu me sthitaḥ putra bhṛṅgīśastvaṃ bhaviṣyasi // RKV_48.90 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'ndhakavadhatadvarapradānavarṇanaṃ nāmāṣṭacatvāriṃśo 'dhyāyaḥ ||</p>\n\n<p>RKV adhyāya 49</p>\n\n<lg>\n<l>mārkaṇḍeya uvāca:</l>\n<l>andhakaṃ tu nihatyātha devadevo maheśvaraḥ /</l>\n<l>umayā sahito rudraḥ kailāsamagamannagam // RKV_49.1 //</l>\n</lg>\n\n<lg>\n<l>āgatāśca tato devā brahmādyāśca savāsavāḥ /</l>\n<l>hṛṣṭāstuṣṭāśca te sarve praṇemuḥ pārvatīpatim // RKV_49.2 //</l>\n</lg>\n\n<lg>\n<l>īśvara uvāca:</l>\n<l>upāviśantu te sarve ye kecana samāgatāḥ /</l>\n<l>nihato dānavo hyeṣa gīrvāṇārthe pitāmaha // RKV_49.3 //</l>\n</lg>\n\n<lg>\n<l>raktena tasya me śūlaṃ nirmalaṃ naiva jāyate /</l>\n<l>śubhavratatapojapyarato brahmanmayā hataḥ // RKV_49.4 //</l>\n</lg>\n\n<lg>\n<l>kartumicchāmyahaṃ samyak tīrthayānaṃ caturmukha /</l>\n<l>āgacchantu mayā sārddhaṃ ye yūyamiha saṃgatāḥ // RKV_49.5 //</l>\n</lg>\n\n<lg>\n<l>ityuktvā devadeveśaḥ prabhāsaṃ pratiniryayau /</l>\n<l>prabhāsādyāni tīrthāni gaṅgāsāgaramadhyataḥ // RKV_49.6 //</l>\n</lg>\n\n<lg>\n<l>avagāhyāpi sarvāṇi nairmalyaṃ nābhavannṛpa /</l>\n<l>narmadāyāṃ tato gatvā devo devaiḥ samanvitaḥ // RKV_49.7 //</l>\n</lg>\n\n<lg>\n<l>uttaraṃ dakṣiṇaṃ kūlam avāgāhat priyavrataḥ /</l>\n<l>gatastu dakṣiṇe kūle parvate bhṛgusaṃjñitam // RKV_49.8 //</l>\n</lg>\n\n<lg>\n<l>tatra sthitvā mahādevo devaiḥ saha mahīpate /</l>\n<l>bhrāntvā bhrāntvā ciraṃ śrānto nirviṇṇo niṣasāda ha // RKV_49.9 //</l>\n</lg>\n\n<lg>\n<l>manohāri yataḥ sthānaṃ sarveṣāṃ vai divaukasām /</l>\n<l>tīrthaṃ viśiṣṭaṃ tanmatvā sthito devo maheśvaraḥ // RKV_49.10 //</l>\n</lg>\n\n<lg>\n<l>giriṃ vivyādha śūlena bhinnaṃ tena rasātalam /</l>\n<l>nirmalaṃ cābhavacchūlaṃ na lepo dṛśyate kvacit // RKV_49.11 //</l>\n</lg>\n\n<lg>\n<l>devair āhvānitā tatra mahāpuṇyā ca bhāratī /</l>\n<l>parvatān niḥsṛtā tatra mahāpuṇyā sarasvatī // RKV_49.12 //</l>\n</lg>\n\n<lg>\n<l>dvitīyaḥ saṅgamas tatra yathā veṇyāṃ sitāsitaḥ /</l>\n<l>tatra brahmā svayaṃ devo brahmeśaṃ liṅgam uttamam // RKV_49.13 //</l>\n</lg>\n\n<lg>\n<l>saṃsthāpayāmāsa puṇyaṃ sarvaduḥkhaghnamuttamam /</l>\n<l>tasya yāmye diśo bhāge svayaṃ devo janārdanaḥ // RKV_49.14 //</l>\n</lg>\n\n<lg>\n<l>tiṣṭhate ca sadā tatra viṣṇupādāgrasaṃsthitā /</l>\n<l>ambhaso na bhaven mārgaḥ kuṇḍamadhyasthitasya ca // RKV_49.15 //</l>\n</lg>\n\n<lg>\n<l>śūlāgreṇa kṛtā rekhā tatas toyaṃ vahen nṛpa /</l>\n<l>tat toyaṃ ca gataṃ tatra yatra revā mahānadī // RKV_49.16 //</l>\n</lg>\n\n<lg>\n<l>jalaliṅgaṃ mahāpuṇyaṃ cakatīrthaṃ nṛpottama /</l>\n<l>śūlabhede ca deveśaḥ snānaṃ kuryād yathāvidhi // RKV_49.17 //</l>\n</lg>\n\n<lg>\n<l>ātmānaṃ manyate śuddhaṃ na kiṃcit kalmaṣaṃ kṛtam /</l>\n<l>tasyaivottarakāṣṭhāyāṃ devadevo jagadguruḥ // RKV_49.18 //</l>\n</lg>\n\n<lg>\n<l>ātmanā devadeveśaḥ śūlapāṇiḥ pratiṣṭhitaḥ /</l>\n<l>sarvatīrtheṣu tattīrthaṃ sarvadevamayaṃ param // RKV_49.19 //</l>\n</lg>\n\n<lg>\n<l>sarvapāpaharaṃ puṇyaṃ sarvaduḥkhaghnam uttamam /</l>\n<l>tatra tīrthe pratiṣṭhāpya devadevaṃ jagadguruḥ // RKV_49.20 //</l>\n</lg>\n\n<lg>\n<l>rakṣāpālāṃs tato muktvā śataṃ sāṣṭavināyakān /</l>\n<l>kṣetrapālāḥ śataṃ sāṣṭaṃ tadrakṣanti prayatnataḥ // RKV_49.21 //</l>\n</lg>\n\n<lg>\n<l>vighnāstasyopajāyante yastatra sthātum icchati /</l>\n<l>kecit kuṭumbāttatāsu vyāgrāḥ kecit kṛṣīṣu ca // RKV_49.22 //</l>\n</lg>\n\n<lg>\n<l>kecitsabhāṃ prakurvanti keciddravyārjane ratāḥ /</l>\n<l>parokṣavādaṃ kurvanti ke 'pi hiṃsāratāḥ sadā // RKV_49.23 //</l>\n</lg>\n\n<lg>\n<l>paradāraratāḥ kecitkecidvṛttivihiṃsakāḥ /</l>\n<l>anye kecidvadantyevaṃ kathaṃ tīrtheṣu gamyate // RKV_49.24 //</l>\n</lg>\n\n<lg>\n<l>kṣudhayā pīḍyate bhāryā putrabhṛtyādayas tadā /</l>\n<l>mohajāleṣu yojyante evaṃ devagaṇair narāḥ // RKV_49.25 //</l>\n</lg>\n\n<lg>\n<l>pāpācārāśca ye martyāḥ snānaṃ teṣāṃ na jāyate /</l>\n<l>saṃrakṣanti ca tattīrthaṃ devabhṛtyagaṇāḥ sadā // RKV_49.26 //</l>\n</lg>\n\n<lg>\n<l>dhanyāḥ puṇyāśca ye martyās teṣāṃ snānaṃ prajāyate /</l>\n<l>sarasvatyā bhogavatyā devanadyā viśeṣataḥ // RKV_49.27 //</l>\n</lg>\n\n<lg>\n<l>ayaṃ tu saṅgamaḥ puṇyo yathā veṇyāṃ sitāsitaḥ /</l>\n<l>dṛṣṭvā tīrthaṃ tu te sarve gīrvāṇā hṛṣṭacetasaḥ // RKV_49.28 //</l>\n</lg>\n\n<lg>\n<l>devasya sannidhau bhūtvā varṇayāmāsuruttamam /</l>\n<l>idaṃ tīrthaṃ tu deveśa gayātīrthena te samam // RKV_49.29 //</l>\n</lg>\n\n<lg>\n<l>guhyādguhyatamaṃ tīrthaṃ na bhūtaṃ na bhaviṣyati /</l>\n<l>śūlapāṇiḥ samabhyarcya indrādyairapsarogaṇaiḥ // RKV_49.30 //</l>\n</lg>\n\n<lg>\n<l>yakṣakinnaragandharvair dikpālair lokapairapi /</l>\n<l>nṛtyagītais tathā stotraiḥ sarvaiścāpi surāsuraiḥ // RKV_49.31 //</l>\n</lg>\n\n<lg>\n<l>pūjyamāno gaṇaiḥ sarvaiḥ siddhair nāgair maheśvaraḥ /</l>\n<l>devena bheditaṃ tatra śūlāgreṇa narādhipa // RKV_49.32 //</l>\n</lg>\n\n<lg>\n<l>tridhā yatrekṣyate 'dyāpi hyāvartaḥ surapūritaḥ /</l>\n<l>kuṇḍatrayaṃ naravyāghra mahatkalakalānvitam // RKV_49.33 //</l>\n</lg>\n\n<lg>\n<l>sarvapāpakṣayakaraṃ sarvaduḥkhaghnam uttamam /</l>\n<l>tatra tīrthe tu yaḥ snāti upavāsaparāyaṇaḥ // RKV_49.34 //</l>\n</lg>\n\n<lg>\n<l>dīkṣāmantravihīno 'pi mucyate cābdikādaghāt /</l>\n<l>ye punarvidhivatsnānti mantraiḥ pañcabhireva ca // RKV_49.35 //</l>\n</lg>\n\n<lg>\n<l>vedoktaiḥ pañcabhirmantraiḥ sahiraṇyaghaṭaiḥ śubhaiḥ /</l>\n<l>akṣarair daśabhiścaiva ṣaḍbhirvā tribhireva vā // RKV_49.36 //</l>\n</lg>\n\n<lg>\n<l>pṛthagbhūtairdvijātīnāṃ tīrthe kāryaṃ narādhipa /</l>\n<l>brahmakṣatraviśāṃ vāpi strīśūdrāṇāṃ tathaiva ca // RKV_49.37 //</l>\n</lg>\n\n<lg>\n<l>puruṣāṇāṃ trayīṃ dhyātvā snānaṃ kuryād yathāvidhi /</l>\n<l>daśākṣareṇa mantreṇa ye pibanti jalaṃ narāḥ // RKV_49.38 //</l>\n</lg>\n\n<lg>\n<l>te gacchanti paraṃ lokaṃ yatra devo maheśvaraḥ /</l>\n<l>kedāre ca yathā pītaṃ rudrakuṇḍe tathaiva ca // RKV_49.39 //</l>\n</lg>\n\n<lg>\n<l>pañcarephasamāyuktaṃ kṣakāraṃ surapūjitam /</l>\n<l>oṅkāreṇa samāyuktam etad vedyaṃ prakīrtitam // RKV_49.40 //</l>\n</lg>\n\n<lg>\n<l>yastatra kurute snānaṃ vidhiyukto jitendriyaḥ /</l>\n<l>tilamiśreṇa toyena tarpayet pitṛdevatāḥ // RKV_49.41 //</l>\n</lg>\n\n<lg>\n<l>kulānāṃ tārayed viṃśaṃ daśapūrvāndaśāparān /</l>\n<l>gayādipañcasthāneṣu yaḥ śrāddhaṃ kurute naraḥ // RKV_49.42 //</l>\n</lg>\n\n<lg>\n<l>sa tatra phalamāpnoti śūlabhede na saṃśayaḥ /</l>\n<l>yastatra vidhinā yukto dadyāddānāni bhaktitaḥ // RKV_49.43 //</l>\n</lg>\n\n<lg>\n<l>tudakṣayaṃ phalaṃ tatra sukṛtaṃ duṣkṛtaṃ tathā /</l>\n<l>gayāśiro yathā puṇyaṃ pitṛkāryeṣu sarvadā // RKV_49.44 //</l>\n</lg>\n\n<lg>\n<l>śūlabhedaṃ tathā puṇyaṃ snānadānāditarpaṇaiḥ /</l>\n<l>bhaktyā dadāti yastatra kāñcanaṃ gāṃ mahīṃ tilān // RKV_49.45 //</l>\n</lg>\n\n<lg>\n<l>āsanopānahau śayyāṃ varāśvān kṣatriyas tathā /</l>\n<l>vastrayugmaṃ ca dhānyaṃ ca gṛhaṃ pūrṇaṃ prayatnataḥ // RKV_49.46 //</l>\n</lg>\n\n<lg>\n<l>sayoktraṃ lāṅgalaṃ dadyāt kṛṣṭāṃ caiva vasuṃdharām /</l>\n<l>dānānyetāni yo dadyād brāhmaṇe vedapārage // RKV_49.47 //</l>\n</lg>\n\n<lg>\n<l>śrotriye kulasampanne śuciṣmati jitendriye /</l>\n<l>śrutādhyayanasampanne dambhahīne kriyānvite /</l>\n<l>trayodaśāhaḥsvekaikaṃ trayodaśaguṇaṃ bhavet // RKV_49.48 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedotpattimāhātmyavarṇanaṃ nāmaikonapañcāśattamo 'dhyāyaḥ ||</p>\n\n<p>RKV adhyāya 50</p>\n\n<lg>\n<l>uttānapāda uvāca:</l>\n<l>dvijāśca kīdṛśāḥ pūjyā apūjyāḥ kīdṛśāḥ smṛtāḥ /</l>\n<l>śrāddhe vaivāhike kārye dāne caiva viśeṣataḥ // RKV_50.1 //</l>\n</lg>\n\n<lg>\n<l>yadi śraddhā bhaved daivayogācchrāddhādike vidhau /</l>\n<l>etadākhyāhi me deva kasya dānaṃ na dīyate // RKV_50.2 //</l>\n</lg>\n\n<lg>\n<l>īśvara uvāca:</l>\n<l>yathā kāṣṭhamayo hastī yathā carmamayo mṛgaḥ /</l>\n<l>brāhmaṇaścānadhīyānastrayaste nāmadhārakāḥ // RKV_50.3 //</l>\n</lg>\n\n<lg>\n<l>yathā ṣaṇḍho 'phalaḥ strīṣu yathā gaur gavi cāphalā /</l>\n<l>yathā cājñe 'phalaṃ dānaṃ tathā vipro 'nṛco 'phalaḥ // RKV_50.4 //</l>\n</lg>\n\n<lg>\n<l>yathā 'nṛṇe bījamuptvā vaptā na labhate phalam /</l>\n<l>tathānṛce havirdattvā na dātā labhate phalam // RKV_50.5 //</l>\n</lg>\n\n<lg>\n<l>rogī hīnātiriktāṅgaḥ kāṇaḥ paunarbhavastathā /</l>\n<l>avakīrṇī śyāvadantaḥ sarvāśī vṛṣalīpatiḥ // RKV_50.6 //</l>\n</lg>\n\n<lg>\n<l>mitradhruk piśunaḥ somavikrayī paranindakaḥ /</l>\n<l>pitṛmātṛgurutyāgī nityaṃ brāhmaṇanindakaḥ // RKV_50.7 //</l>\n</lg>\n\n<lg>\n<l>śūdrānnaṃ mantrasaṃyuktaṃ yo vipro bhakṣayennṛpa /</l>\n<l>so 'spṛśyaḥ karmacāṇḍālaḥ spṛṣṭvā snānaṃ samācaret // RKV_50.8 //</l>\n</lg>\n\n<lg>\n<l>kunakhī vṛṣalī steyī vārddhuṣyaḥ kuṇḍagolakau /</l>\n<l>mahādānarato yaśca yaścātmahanane rataḥ // RKV_50.9 //</l>\n</lg>\n\n<lg>\n<l>bhṛtakādhyāpakaḥ klībaḥ kanyādūṣyabhiśastakaḥ /</l>\n<l>ete viprāḥ sadā tyājyāḥ paribhāvya prayatnataḥ // RKV_50.10 //</l>\n</lg>\n\n<lg>\n<l>pratigrahaṃ gṛhītvā tu vāṇijyaṃ yastu kārayet /</l>\n<l>tasya dānaṃ na dātavyaṃ vṛthā bhavati tasya tat // RKV_50.11 //</l>\n</lg>\n\n<lg>\n<l>śrutādhyayanasampannā ye dvijā vṛttatatparāḥ /</l>\n<l>teṣāṃ yaddīyate dānaṃ sarvamakṣayatāṃ vrajet // RKV_50.12 //</l>\n</lg>\n\n<lg>\n<l>daridrānbhara bhūpāla mā samṛddhān kadācana /</l>\n<l>vyādhitasyauṣadhaṃ pathyaṃ nīrujasya kimauṣadhaiḥ // RKV_50.13 //</l>\n</lg>\n\n<lg>\n<l>uttānapāda uvāca:</l>\n<l>kīdṛśo 'tha vidhistatra tīrthaśrāddhasya kā kriyā /</l>\n<l>dānaṃ ca dīyate yadvat tanmamākhyāhi śaṅkara // RKV_50.14 //</l>\n</lg>\n\n<lg>\n<l>īśvara uvāca:</l>\n<l>śrāddhaṃ kṛtvā gṛhe bhaktyā śuciścāpi jitendriyaḥ /</l>\n<l>guruṃ pradakṣiṇīkṛtya bhojya sīmāntake tataḥ // RKV_50.15 //</l>\n</lg>\n\n<lg>\n<l>vāgyataḥ pravrajet tāvad yāvat sīmāṃ na laṅghayet /</l>\n<l>śūlabhedaṃ tato gatvā snānaṃ kuryād yathāvidhi // RKV_50.16 //</l>\n</lg>\n\n<lg>\n<l>pañcasthāneṣu ca śrāddhaṃ havyakavyādibhiḥ kramāt /</l>\n<l>piṇḍadānaṃ ca yaḥ kuryāt pāyasair madhusarpiṣā // RKV_50.17 //</l>\n</lg>\n\n<lg>\n<l>pitarastasya tṛpyanti dvādaśābdāni pañca ca /</l>\n<l>akṣatair badarair bilvair gudamadhusarpiṣā // RKV_50.18 //</l>\n</lg>\n\n<lg>\n<l>sāpi tatphalamāpnoti tīrthe 'sminnātra saṃśayaḥ /</l>\n<l>upānahau ca yo dadyādbrāhmaṇebhyaḥ prayatnataḥ // RKV_50.19 //</l>\n</lg>\n\n<lg>\n<l>so 'pi svargam avāpnoti hayārūḍho na saṃśayaḥ /</l>\n<l>śayyāmaśvaṃ ca yo dadyācchattrikāṃ vā viśeṣataḥ // RKV_50.20 //</l>\n</lg>\n\n<lg>\n<l>gacched vimānamārūḍhaḥ so 'psarovṛndaveṣṭitaḥ /</l>\n<l>uttamaṃ yo gṛhaṃ dadyāt saptadhānyasamanvitam // RKV_50.21 //</l>\n</lg>\n\n<lg>\n<l>svecchayā me vaselloke kāñcane bhavane hi saḥ /</l>\n<l>tiladhenuṃ ca yo dadyāt savatsāṃ vastrasaṃplutām // RKV_50.22 //</l>\n</lg>\n\n<lg>\n<l>nākapṛṣṭhe vaset tāvad yāvad ābhūtasamplavam /</l>\n<l>gṛhe vā yadi vāraṇye tīrthavartmani vā nṛpa // RKV_50.23 //</l>\n</lg>\n\n<lg>\n<l>toyamannaṃ ca yo dadyād yamalokaṃ sa nekṣate /</l>\n<l>sarvadānāni dīyante teṣāṃ phalam avāpyate // RKV_50.24 //</l>\n</lg>\n\n<lg>\n<l>udakaṃ cātra dānaṃ ca dadyād abhayam eva ca /</l>\n<l>annadānāt paraṃ dānaṃ na bhūtaṃ na bhaviṣyati // RKV_50.25 //</l>\n</lg>\n\n<lg>\n<l>kanyādānaṃ tu yaḥ kuryād vṛṣaṃ vā yaḥ samutsṛjet /</l>\n<l>tasya vāso bhavet tatra yatrāham iti nānyathā // RKV_50.26 //</l>\n</lg>\n\n<lg>\n<l>uttānapāda uvāca:</l>\n<l>kanyādānaṃ kathaṃ svāmin kartavyaṃ dhārmikaiḥ sadā /</l>\n<l>parigraho yathā poṣyaḥ kanyodvāhas tathaiva ca // RKV_50.27 //</l>\n</lg>\n\n<lg>\n<l>anyatpṛcchāmi deveśa kasya kanyā na dīyate /</l>\n<l>dātavyaṃ kutra taddeva kasmai dattam athākṣayam // RKV_50.28 //</l>\n</lg>\n\n<lg>\n<l>uttamaṃ madhyamaṃ vāpi kanīyaḥ syāt kathaṃ vibho /</l>\n<l>rājasaṃ tāmasaṃ vāpi niḥśreyasam athāpi vā // RKV_50.29 //</l>\n</lg>\n\n<lg>\n<l>īśvara uvāca:</l>\n<l>sarveṣāmeva dānānāṃ kanyādānaṃ viśiṣyate /</l>\n<l>yo dadyātparayā bhaktyābhigamya tanayāṃ nijām // RKV_50.30 //</l>\n</lg>\n\n<lg>\n<l>kulīnāya surūpāya guṇajñāya manīṣiṇe /</l>\n<l>sulagne sumuhūrte ca dadyāt kanyām alaṃkṛtām // RKV_50.31 //</l>\n</lg>\n\n<lg>\n<l>aśvānnā gāṃśca vāsāṃsi yo 'tra dadyātsvaśaktitaḥ /</l>\n<l>tasya vāso bhavet tatra padaṃ yatra nirāmayam // RKV_50.32 //</l>\n</lg>\n\n<lg>\n<l>yenātra duhitā dattā prāṇebhyo 'pi garīyasī /</l>\n<l>tena sarvamidaṃ dattaṃ trailokyaṃ sacarācaram // RKV_50.33 //</l>\n</lg>\n\n<lg>\n<l>yaḥ kanyārthaṃ tato labdhvā bhikṣate caiva taddhanam /</l>\n<l>sa bhavet karmacaṇḍālaḥ kāṣṭhakīlo bhaven mṛtaḥ // RKV_50.34 //</l>\n</lg>\n\n<lg>\n<l>gṛhe 'pi tasya yo 'śnīyājjihvālaulyāt kathaṃcana /</l>\n<l>cāndrāyaṇena śudhyeta taptakṛcchreṇa vā punaḥ // RKV_50.35 //</l>\n</lg>\n\n<lg>\n<l>uttānapāda uvāca:</l>\n<l>vittaṃ na vidyate yasya kanyaivāsti ca yadgṛhe /</l>\n<l>kathaṃ codvāhanaṃ tasya na yāñcāṃ kurute yadi // RKV_50.36 //</l>\n</lg>\n\n<lg>\n<l>īśvara uvāca:</l>\n<l>avitenaiva kartavyaṃ kanyodvahanakaṃ nṛpa /</l>\n<l>kanyānāma samuccārya na doṣāya kadācana // RKV_50.37 //</l>\n</lg>\n\n<lg>\n<l>abhigamyottamaṃ dānaṃ yacca dānamayācitam /</l>\n<l>bhaviṣyati yugasyāntastasyānto naiva vidyate // RKV_50.38 //</l>\n</lg>\n\n<lg>\n<l>abhigamyottamaṃ dānaṃ smṛtam āhūya madhyamam /</l>\n<l>yācyamānaṃ kanīyaḥ syād dehi dehīti cādhamam // RKV_50.39 //</l>\n</lg>\n\n<lg>\n<l>yathaivāśmāśmanābaddho nikṣipto vārimadhyataḥ /</l>\n<l>dvāvetau nidhanaṃ yātas tadvad annam apātrake // RKV_50.40 //</l>\n</lg>\n\n<lg>\n<l>asamarthe tato dānaṃ na pradeyaṃ kadācana /</l>\n<l>dātāraṃ nayate 'dhastādātmānaṃ ca viśeṣataḥ // RKV_50.41 //</l>\n</lg>\n\n<lg>\n<l>samarthastārayeddvau tu kāṣṭhaṃ śuṣkaṃ yathā jale /</l>\n<l>yathā nauśca tathā vidvānprāpayedaparaṃ taṭam // RKV_50.42 //</l>\n</lg>\n\n<lg>\n<l>āhitāgniśca gṛhṇāti yaḥ śūdrāṇāṃ pratigraham /</l>\n<l>iha janmani śūdro 'sau mṛtaḥ śvā copajāyate // RKV_50.43 //</l>\n</lg>\n\n<lg>\n<l>vṛthā kleśaśca jāyeta brāhmaṇe hyagnihotriṇi /</l>\n<l>asatpratigrahaṃ kurvanguptaṃ nīcasya garhitam // RKV_50.44 //</l>\n</lg>\n\n<lg>\n<l>abhojyaḥ sa bhavenmartyo dahyate kāriṣāgninā /</l>\n<l>kaṭakāro bhavet paścāt sapta janma na saṃśayaḥ // RKV_50.45 //</l>\n</lg>\n\n<lg>\n<l>lajjādākṣiṇyalobhācca yad dānaṃ coparodhajam /</l>\n<l>bhṛtyebhyaśca tu yad dānaṃ tadvṛthā niṣphalaṃ bhavet // RKV_50.46 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye pātrāpātraparīkṣādānādiniyamavarṇanaṃ nāma pañcāśattamo 'dhyāyaḥ ||</p>\n\n<p>RKV adhyāya 51</p>\n\n<lg>\n<l>uttānapāda uvāca:</l>\n<l>kāle tatkriyate kasmiñchrāddhaṃ dānaṃ tatheśvara /</l>\n<l>yātrā tatra prakartavyā tithau yasyāṃ vadāśu tat // RKV_51.1 //</l>\n</lg>\n\n<lg>\n<l>īśvara uvāca:</l>\n<l>pitṛtīrthaṃ yathā puṇyaṃ sarvakāmikamuttamam /</l>\n<l>idaṃ tīrthaṃ tathā puṇyaṃ snānadānāditarpaṇaiḥ // RKV_51.2 //</l>\n</lg>\n\n<lg>\n<l>viśeṣeṇa tu kurvīta śrāddhaṃ sarvayugādiṣu /</l>\n<l>manvantarādayo vatsa śrūyantāṃ ca caturdaśa // RKV_51.3 //</l>\n</lg>\n\n<lg>\n<l>aśvayukchuklanavamī dvādaśī kārttikasya ca /</l>\n<l>tṛtīyā caitramāsasya tathā bhādrapadasya ca // RKV_51.4 //</l>\n</lg>\n\n<lg>\n<l>āṣāḍhasyaiva daśamī māghasyaiva tu saptamī /</l>\n<l>śrāvaṇasyāṣṭamī kṛṣṇā tathāṣāḍhasya pūrṇimā // RKV_51.5 //</l>\n</lg>\n\n<lg>\n<l>phālgunasya tvamāvāsyā pauṣasyaikādaśī sitā /</l>\n<l>kārttikī phālgunī caitrī jyaiṣṭhī pañcadaśī tathā // RKV_51.6 //</l>\n</lg>\n\n<lg>\n<l>manvantarādayaścaite anantaphaladāḥ smṛtāḥ /</l>\n<l>ayane cottare rājandakṣiṇe śrāddhamācaret // RKV_51.7 //</l>\n</lg>\n\n<lg>\n<l>kārttikī ca tathā māghī vaiśākhasya tṛtīyikā /</l>\n<l>paurṇamāsī ca caitrasya jyeṣṭhasya ca viśeṣataḥ // RKV_51.8 //</l>\n</lg>\n\n<lg>\n<l>aṣṭakāsu ca saṃkrāntau vyatīpāte tathaiva ca /</l>\n<l>śrāddhakālā ime sarve dattameṣvakṣayaṃ smṛtam // RKV_51.9 //</l>\n</lg>\n\n<lg>\n<l>madhumāse site pakṣa ekādaśyāmupoṣitaḥ /</l>\n<l>niśi jāgaraṇaṃ kuryād viṣṇupādasamīpataḥ // RKV_51.10 //</l>\n</lg>\n\n<lg>\n<l>dhūpadīpādinaivedyaiḥ sraṅmālāgurucandanaiḥ /</l>\n<l>arcāṃ kurvanti ye viṣṇoḥ paṭheyuḥ prāktanīṃ kathām // RKV_51.11 //</l>\n</lg>\n\n<lg>\n<l>ṛgyajuḥsāmamantroktaṃ sūktaṃ japati yo dvijaḥ /</l>\n<l>sarvapāpavinirmukto viṣṇulokaṃ sa gacchati // RKV_51.12 //</l>\n</lg>\n\n<lg>\n<l>prātaḥ śrāddhaṃ prakurvīta dvijān sampūjya yatnataḥ /</l>\n<l>dānaṃ dadyād yathāśakti gohiraṇyāmbarādikam // RKV_51.13 //</l>\n</lg>\n\n<lg>\n<l>pitarastasya tṛpyanti yāvad ābhūtasamplavam /</l>\n<l>śrāddhadastu vrajet tatra yatra devo janārdanaḥ // RKV_51.14 //</l>\n</lg>\n\n<lg>\n<l>trayodaśyāṃ tato gacchedguhāvāsini liṅgake /</l>\n<l>dṛṣṭvā mārkaṇḍamīśānaṃ mucyate sarvapātakaiḥ // RKV_51.15 //</l>\n</lg>\n\n<lg>\n<l>uttānapāda uvāca:</l>\n<l>guhāmadhye mahādeva liṅgaṃ paramaśobhitam /</l>\n<l>yena pratiṣṭhitaṃ deva tanmamākhyātum arhasi // RKV_51.16 //</l>\n</lg>\n\n<lg>\n<l>īśvara uvāca:</l>\n<l>triṣu lokeṣu vikhyāto mārkaṇḍeyo munīśvaraḥ /</l>\n<l>divyaṃ varṣasahasraṃ sa tapastepe sudāruṇam // RKV_51.17 //</l>\n</lg>\n\n<lg>\n<l>guhāmadhyaṃ praviṣṭo 'sau yogābhyāsamupāśritaḥ /</l>\n<l>liṅgaṃ tu sthāpitaṃ tena mārkaṇḍeśvarasaṃjñitam // RKV_51.18 //</l>\n</lg>\n\n<lg>\n<l>tatra snātvā ca yo bhaktyā sopavāso jitendriyaḥ /</l>\n<l>tatra jāgaraṇaṃ kurvan dadyād dīpaṃ prayatnataḥ // RKV_51.19 //</l>\n</lg>\n\n<lg>\n<l>devasya snapanaṃ kuryānmṛtaiḥ pañcabhis tathā /</l>\n<l>yathā śaktyā samālabhya pūjāṃ kuryād yathāvidhi // RKV_51.20 //</l>\n</lg>\n\n<lg>\n<l>svaśākhotpannamantraiśca japaṃ kuryur dvijātayaḥ /</l>\n<l>sāvitryaṣṭasahasraṃ tu śatāṣṭakam athāpi vā // RKV_51.21 //</l>\n</lg>\n\n<lg>\n<l>etatkṛtvā nṛpaśreṣṭha janmanaḥ phalamāpnuyāt /</l>\n<l>caturdaśyāṃ tu vai snātvā pūjāṃ kṛtvā yathāvidhi // RKV_51.22 //</l>\n</lg>\n\n<lg>\n<l>pātraṃ parīkṣya dātavyam ātmanaḥ śreya icchatā /</l>\n<l>pitarastasya tṛpyanti dvādaśābdānyasaṃśayam // RKV_51.23 //</l>\n</lg>\n\n<lg>\n<l>dātā sa gacchate tatra yatra bhogāḥ sanātanāḥ /</l>\n<l>guhāmadhye praviṣṭastu loṭayeccaiva śaktitaḥ // RKV_51.24 //</l>\n</lg>\n\n<lg>\n<l>nīle girau hi yatpuṇyaṃ tatsamastaṃ labhanti te /</l>\n<l>śūlabhede tu yaḥ kuryācchrāddhaṃ parvaṇi parvaṇi // RKV_51.25 //</l>\n</lg>\n\n<lg>\n<l>viśeṣāccaitramāsānte tasya puṇyaphalaṃ śṛṇu /</l>\n<l>kedāre caiva yatpuṇyaṃ gaṅgāsāgarasaṅgame // RKV_51.26 //</l>\n</lg>\n\n<lg>\n<l>sitāsite tu yatpuṇyamanyatīrthe viśeṣataḥ /</l>\n<l>arbude vidyate puṇyaṃ puṇyaṃ cāmaraparvate // RKV_51.27 //</l>\n</lg>\n\n<lg>\n<l>gayādisarvatīrthānāṃ phalamāpnoti mānavaḥ /</l>\n<l>vidhimantrasamāyuktas tarpayet pitṛdevatāḥ // RKV_51.28 //</l>\n</lg>\n\n<lg>\n<l>kulānāṃ tārayed viṃśaṃ daśa pūrvān daśāparān /</l>\n<l>dakṣiṇasyāṃ tato mūrtau śucirbhūtvā samāhitaḥ // RKV_51.29 //</l>\n</lg>\n\n<lg>\n<l>nyāsaṃ kṛtvā tu pūrvoktaṃ pradadyād aṣṭapuṣpikām /</l>\n<l>śāstroktairaṣṭabhiḥ puṣpairmānasaiḥ śṛṇu tadyathā // RKV_51.30 //</l>\n</lg>\n\n<lg>\n<l>vārijaṃ saumyamāgneyaṃ vāyavyaṃ pārthivaṃ punaḥ /</l>\n<l>vānaspatyaṃ bhavet ṣaṣṭhaṃ prājāpatyaṃ tu saptamam // RKV_51.31 //</l>\n</lg>\n\n<lg>\n<l>aṣṭamaṃ śivapuṣpaṃ syād eṣāṃ śṛṇu vinirṇayam /</l>\n<l>vārijaṃ salilaṃ jñeyaṃ saumyaṃ madhughṛtaṃ payaḥ // RKV_51.32 //</l>\n</lg>\n\n<lg>\n<l>āgneyaṃ dhūpadīpādyaṃ vāyavyaṃ candanādikam /</l>\n<l>pārthivaṃ kandamūlādyaṃ vānaspatyaṃ phalātmakam // RKV_51.33 //</l>\n</lg>\n\n<lg>\n<l>prājāpatyaṃ tu pāṭhādyaṃ śivapuṣpaṃ tu vāsanā /</l>\n<l>ahiṃsā prathamaṃ puṣpaṃ puṣpamindriyanigrahaḥ // RKV_51.34 //</l>\n</lg>\n\n<lg>\n<l>tṛtīyaṃ tu dayā puṣpaṃ kṣamā puṣpaṃ caturthakam /</l>\n<l>dhyānapuṣpaṃ tapaḥ puṣpaṃ jñānapuṣpaṃ tu saptamam // RKV_51.35 //</l>\n</lg>\n\n<lg>\n<l>satyaṃ caivāṣṭamaṃ puṣpamebhis tuṣyanti devatāḥ /</l>\n<l>bhaktyā tapasvinaḥ pūjyā jñāninaśca narādhipa // RKV_51.36 //</l>\n</lg>\n\n<lg>\n<l>chatramāvaraṇaṃ dadyād upānadyugalaṃ tathā /</l>\n<l>tena pūjitamātreṇa pūjitāḥ puruṣāstrayaḥ // RKV_51.37 //</l>\n</lg>\n\n<lg>\n<l>svargaloke vaset tāvad yāvad ābhūtasamplavam /</l>\n<l>śūlapāṇestu bhaktyā vai jāpyaṃ kurvanti ye narāḥ // RKV_51.38 //</l>\n</lg>\n\n<lg>\n<l>pañcāmṛtaiḥ pañcagavyair yakṣakardamakuṅkumaiḥ /</l>\n<l>samālabheta deveśaṃ śrīkhaṇḍāgurucandanaiḥ // RKV_51.39 //</l>\n</lg>\n\n<lg>\n<l>nānāvidhaiśca ye puṣpairarcāṃ kurvanti śūlinaḥ /</l>\n<l>niśi jāgaraṇaṃ kuryur dīpadānaṃ prayatnataḥ // RKV_51.40 //</l>\n</lg>\n\n<lg>\n<l>dhūpanaivedyakaṃ dadyāt paṭhetpaurāṇikīṃ kathām /</l>\n<l>tatra sthāne sthitā bhaktyā japaṃ kurvanti ye narāḥ // RKV_51.41 //</l>\n</lg>\n\n<lg>\n<l>śrīsūktaṃ pauruṣaṃ sūktaṃ pāvamānaṃ vṛṣākapim /</l>\n<l>vedoktaiścaiva mantraiśca raudrīṃ vā bahurūpiṇīm // RKV_51.42 //</l>\n</lg>\n\n<lg>\n<l>brāhmaṇān pūjayed bhaktyā pūjayitvā praṇamya ca /</l>\n<l>nānāvidhair mahābhogaiḥ śivaloke mahīyate // RKV_51.43 //</l>\n</lg>\n\n<lg>\n<l>agnim ityādi jāpyāni ṛgvedī japate tu yaḥ /</l>\n<l>rudrān puruṣasūktaṃ ca ślokādhyāyaṃ ca śukriyam // RKV_51.44 //</l>\n</lg>\n\n<lg>\n<l>iṣetvā dikamantraughaṃ jyotirbrāhmaṇameva ca /</l>\n<l>gāyatryaṃ vai madhu caiva maṇḍalabrāhmaṇāni ca // RKV_51.45 //</l>\n</lg>\n\n<lg>\n<l>etāñjapyāṃstu yo bhaktyā yajurvedī japed yadi /</l>\n<l>devavrataṃ vāmadevyaṃ puruṣarṣabhameva ca // RKV_51.46 //</l>\n</lg>\n\n<lg>\n<l>bṛhadrathāntaraṃ caiva yo japed bhaktitatparaḥ /</l>\n<l>sa prayāti naraḥ sthānaṃ yatra devo maheśvaraḥ // RKV_51.47 //</l>\n</lg>\n\n<lg>\n<l>pādaśaucaṃ tathābhyaṅgaṃ kurute yo 'tra bhaktitaḥ /</l>\n<l>godāne caiva yatpuṇyaṃ labhate nātra saṃśayaḥ // RKV_51.48 //</l>\n</lg>\n\n<lg>\n<l>brāhmaṇān bhojayet tatra madhunā pāyasena ca /</l>\n<l>ekasmin bhojite vipre koṭir bhavati bhojitā // RKV_51.49 //</l>\n</lg>\n\n<lg>\n<l>suvarṇaṃ rajataṃ vastraṃ dadyād bhaktyā dvijottame /</l>\n<l>tarpitāstena devāḥ syur manuṣyāḥ pitaras tathā // RKV_51.50 //</l>\n</lg>\n\n<lg>\n<l>candrasūryagrahe bhaktyā snānaṃ kurvanti ye narāḥ /</l>\n<l>devārcanaṃ ye ca kuryur japaṃ homaṃ viśeṣataḥ /</l>\n<l>dadyād dānaṃ yathāśakti brāhmaṇe vedapārage // RKV_51.51 //</l>\n</lg>\n\n<lg>\n<l>aśvaṃ rathaṃ gajaṃ yānaṃ tulāpuruṣameva ca /</l>\n<l>śakaṭaṃ yaḥ pradadyādvā saptadhānyaprapūritam // RKV_51.52 //</l>\n</lg>\n\n<lg>\n<l>sayoktraṃ lāṅgalaṃ dadyādyuvānau tu dhuraṃdharau /</l>\n<l>gobhūtilahiraṇyādi pātre dātavyam arcitam // RKV_51.53 //</l>\n</lg>\n\n<lg>\n<l>apātre viduṣā kiṃcinna deyaṃ bhūtimicchatā /</l>\n<l>yato 'sau sarvabhūtāni dadhāti dharaṇī kila // RKV_51.54 //</l>\n</lg>\n\n<lg>\n<l>tato viprāya sā deyā sarvasasyaughamālinī /</l>\n<l>athānyacchṛṇu rājendra godānasya tu yatphalam // RKV_51.55 //</l>\n</lg>\n\n<lg>\n<l>yāvadvatsasya pādau dvau mukhaṃ yonyāṃ pradṛśyate /</l>\n<l>tāvadgauḥ pṛthivī jñeyā yāvad garbhaṃ na muñcati // RKV_51.56 //</l>\n</lg>\n\n<lg>\n<l>yena kenāpyupāyena brāhmaṇe tāṃ samarpayet /</l>\n<l>pṛthvī dattā bhavet tena saśailavanakānanā // RKV_51.57 //</l>\n</lg>\n\n<lg>\n<l>tārayenniyataṃ dattā kulānām ekaviṃśatim /</l>\n<l>raupyakhurīṃ kāṃsyadohāṃ savastrāṃ ca payasvinīm // RKV_51.58 //</l>\n</lg>\n\n<lg>\n<l>ye prayacchanti kṛtino graste sūrye niśākare /</l>\n<l>teṣāṃ saṃkhyāṃ na jānāmi puṇyasyābdaśātair api // RKV_51.59 //</l>\n</lg>\n\n<lg>\n<l>sarvasyāpi hi dānasya saṃkhyāstīha narādhipa /</l>\n<l>candrasūryoparāge ca dānasaṃkhyā na vidyate // RKV_51.60 //</l>\n</lg>\n\n<lg>\n<l>yatra gaur dṛśyate rājan sarvatīrthāni tatra hi /</l>\n<l>tatra parva vijānīyānnātra kāryā vicāraṇā // RKV_51.61 //</l>\n</lg>\n\n<lg>\n<l>punaḥ smṛtvā tu tattīrthaṃ yaḥ kuryād gamanaṃ naraḥ /</l>\n<l>athavā mriyate yo 'tra rudrasyānucaro bhavet // RKV_51.62 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhede dānadharmapraśaṃsāvarṇanaṃ nāmaikapañcāśattamo 'dhyāyaḥ ||</p>\n\n<p>RKV adhyāya 52</p>\n\n<lg>\n<l>īśvara uvāca:</l>\n<l>anyadākhyānakaṃ vakṣye purā vṛttaṃ narādhipa /</l>\n<l>sakuṭumbo gataḥ svargaṃ muniryatra mahātapāḥ // RKV_52.1 //</l>\n</lg>\n\n<lg>\n<l>uttānapāda uvāca:</l>\n<l>kathaṃ nākaṃ gato vipraḥ sakuṭumbo mahānṛṣiḥ /</l>\n<l>kautukaṃ paramaṃ deva kathayasva mama prabho // RKV_52.2 //</l>\n</lg>\n\n<lg>\n<l>īśvara uvāca:</l>\n<l>citrasena iti khyātaḥ kāśīrājaḥ purābhavat /</l>\n<l>śūro dātā sudharmātmā sarvakāmasamṛddhimān // RKV_52.3 //</l>\n</lg>\n\n<lg>\n<l>sā purī janasaṃkīrṇā nānāratnopaśobhitā /</l>\n<l>vārāṇasīti vikhyātā gaṅgātīram upāśritā // RKV_52.4 //</l>\n</lg>\n\n<lg>\n<l>śaraccandrapratīkāśā vidvajjanavibhūṣitā /</l>\n<l>indrayaṣṭisamākīrṇā gopagokulasaṃvṛtā // RKV_52.5 //</l>\n</lg>\n\n<lg>\n<l>bahudhvajasamākīrṇā vedadhvaninināditā /</l>\n<l>vaṇigjanair bahuvidhaiḥ krayavikrayaśālinī // RKV_52.6 //</l>\n</lg>\n\n<lg>\n<l>yantrādānaiḥ pratolībhiruccaiścānyaiḥ suśobhitā /</l>\n<l>devatāyatanair divyair āśramair gahanair yutā // RKV_52.7 //</l>\n</lg>\n\n<lg>\n<l>nānāpuṣpaphalair ramyā kadalīkhaṇḍamaṇḍitā /</l>\n<l>panasair bakulais tālair aśokair āmrakais tathā // RKV_52.8 //</l>\n</lg>\n\n<lg>\n<l>rājavṛkṣakapitthaiśca dāḍimair upaśobhitā /</l>\n<l>vedādhyayananirghoṣaiḥ pavitrīkṛtamaṅgalā // RKV_52.9 //</l>\n</lg>\n\n<lg>\n<l>tasyā uttaradigbhāge āśramo 'bhūtsuśobhanaḥ /</l>\n<l>tanmandāravanaṃ nāma triṣu lokeṣu viśrutam // RKV_52.10 //</l>\n</lg>\n\n<lg>\n<l>bahumandārasaṃyuktaṃ tena mandārakaṃ viduḥ /</l>\n<l>vipro dīrghatapā nāma sarvadā tatra tiṣṭhati // RKV_52.11 //</l>\n</lg>\n\n<lg>\n<l>tapastapati so 'tyarthaṃ tena dīrghatapāḥ smṛtaḥ /</l>\n<l>sa tiṣṭhati sapatnīkaḥ sasutaḥ sasnuṣas tathā // RKV_52.12 //</l>\n</lg>\n\n<lg>\n<l>śuśrūṣanti sadā tasya putrāḥ pañca prayatnataḥ /</l>\n<l>tasya putraḥ kanīyāṃstu ṛkṣaśṛṅgo mahātapāḥ // RKV_52.13 //</l>\n</lg>\n\n<lg>\n<l>vedādhyayanasampanno brahmacārī guṇānvitaḥ /</l>\n<l>yogābhyāsarato nityaṃ kandamūlaphalāśanaḥ // RKV_52.14 //</l>\n</lg>\n\n<lg>\n<l>tiṣṭhate mṛgarūpeṇa mṛgayūthacarastadā /</l>\n<l>dinānte ca dinānte ca mātāpitroḥ samīpagaḥ // RKV_52.15 //</l>\n</lg>\n\n<lg>\n<l>abhivādayate nityaṃ bhaktimān muniputrakaḥ /</l>\n<l>punargacchati tatraiva kānane girigahvare // RKV_52.16 //</l>\n</lg>\n\n<lg>\n<l>krīḍanbālamṛgaiḥ sārddhaṃ pratyahaṃ sa muneḥ sutaḥ /</l>\n<l>kadāciddaivayogena ṛkṣaśṛṅgo mamāra saḥ // RKV_52.17 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye ṛkṣaśṛṅgacaritre dīrghatapomunyākhyānavarṇanaṃ nāma dvipañcāśattamo 'dhyāyaḥ ||</p>\n\n<p>RKV adhyāya 53</p>\n\n<lg>\n<l>uttānapāda uvāca:</l>\n<l>āśrame vasatas tasya sa dīrghatapaso muneḥ /</l>\n<l>kanīyāṃs tanayo deva kathaṃ mṛtyumupāgataḥ // RKV_53.1 //</l>\n</lg>\n\n<lg>\n<l>īśvara uvāca:</l>\n<l>śṛṇuṣvaikamanā bhūtvā kathāṃ divyāṃ mahīpate /</l>\n<l>śravaṇādeva yasyāstu mucyate sarvakilbiṣaiḥ // RKV_53.2 //</l>\n</lg>\n\n<lg>\n<l>kāśīrājo mahāvīryo mahābalaparākramaḥ /</l>\n<l>citrasena iti khyātāṃ dharaṇyāṃ sa narādhipa // RKV_53.3 //</l>\n</lg>\n\n<lg>\n<l>tasya rājye sadā dharmo nādharmo vidyate kvacit /</l>\n<l>vedadharmarato nityaṃ prajā dharmeṇa pālayan // RKV_53.4 //</l>\n</lg>\n\n<lg>\n<l>svadharmanirataścaiva yuddhātithyapriyaḥ sadā /</l>\n<l>kṣatradharmaṃ samāśritya bhogānbhuṅkte sa kāmataḥ // RKV_53.5 //</l>\n</lg>\n\n<lg>\n<l>kośasyānto na vidyeta hastyaśvarathapattimān /</l>\n<l>itihāsapurāṇajñaiḥ paṇḍitaiḥ saha saṃkathām // RKV_53.6 //</l>\n</lg>\n\n<lg>\n<l>kathayanrājate rājā kailāsa iva śaṅkaraḥ /</l>\n<l>evaṃ sa pālayanrājyaṃ rājā mantriṇam abravīt // RKV_53.7 //</l>\n</lg>\n\n<lg>\n<l>mṛgayāyāṃ gamiṣyāmi tiṣṭhadhvaṃ rājyapālane /</l>\n<l>gamyatāṃ sacivaiḥ prokte gato 'sau vasudhādhipaḥ // RKV_53.8 //</l>\n</lg>\n\n<lg>\n<l>aśvārūḍhāśca dhāvanto rājāno maṇḍalādhipāḥ /</l>\n<l>chatraiśchatrāṇi ghṛṣyanto 'nujagmuḥ kānanaṃ prati // RKV_53.9 //</l>\n</lg>\n\n<lg>\n<l>rajastatrotthitaṃ bhaumaṃ gajavājipadāhatam /</l>\n<l>tenaitacchāditaṃ sarvaṃ sadiṅmārtaṇḍamaṃlam // RKV_53.10 //</l>\n</lg>\n\n<lg>\n<l>na tatra dṛśyate sūryo na kāṣṭhā na ca candramāḥ /</l>\n<l>pādapāśca na dṛśyante giriśṛṅgāṇi sarvataḥ // RKV_53.11 //</l>\n</lg>\n\n<lg>\n<l>parasparaṃ na paśyanti niśārddhe vārṣike yathā /</l>\n<l>tatrāsau sumahadyūthaṃ mṛgāṇāṃ samalakṣyata // RKV_53.12 //</l>\n</lg>\n\n<lg>\n<l>adhāvatsahitaḥ sarvaiḥ sa rājā rājaputrakaiḥ /</l>\n<l>vṛndāsphoṭo 'bhavat teṣāṃ śīghraṃ jagmurdiśo daśa // RKV_53.13 //</l>\n</lg>\n\n<lg>\n<l>ekamārgagato rājā citraseno mahīpatiḥ /</l>\n<l>ekākī sa gatastatra yatra yatra ca te mṛgāḥ // RKV_53.14 //</l>\n</lg>\n\n<lg>\n<l>praviṣṭo 'sau tato durgaṃ kānanaṃ girigahvaram /</l>\n<l>vallīgulmasamākīrṇaṃ sthito yatra na lakṣyate // RKV_53.15 //</l>\n</lg>\n\n<lg>\n<l>adṛśyāṃstu mṛgānmatvā diśo rājā vyalokayat /</l>\n<l>kāṃ diśaṃ nu gamiṣyāmi kva me sainyasamāgamaḥ // RKV_53.16 //</l>\n</lg>\n\n<lg>\n<l>evaṃ kaṣṭaṃ gato rājā citraseno narādhipaḥ /</l>\n<l>vṛkṣacchāyāṃ samāśritya viśrāmamakaronnṛpaḥ // RKV_53.17 //</l>\n</lg>\n\n<lg>\n<l>kṣuttṛṣārto bhramandurge kānane girigahvare /</l>\n<l>tato 'paśyatsaro divyaṃ padminīkhaṇḍamaṇḍitam // RKV_53.18 //</l>\n</lg>\n\n<lg>\n<l>haṃsakāraṇḍavākīrṇaṃ cakravākopaśobhitam /</l>\n<l>tato dṛṣṭvā sa rājendraḥ samprahṛṣṭatanūruhaḥ // RKV_53.19 //</l>\n</lg>\n\n<lg>\n<l>kamalāni gṛhītvā tu tataḥ snānaṃ samācarat /</l>\n<l>tarpayitvā pitṛdevānmanuṣyāṃśca yathāvidhi // RKV_53.20 //</l>\n</lg>\n\n<lg>\n<l>ācchādya śatapatraiśca pūjayāmāsa śaṅkaram /</l>\n<l>yayau pānīyamamalaṃ yathāvatsa samāhitaḥ // RKV_53.21 //</l>\n</lg>\n\n<lg>\n<l>uttīrya salilāttīre dṛṣṭvā vṛkṣaṃ samīpagam /</l>\n<l>uttarīyamadhaḥ kṛtvopaviṣṭo dharaṇītale // RKV_53.22 //</l>\n</lg>\n\n<lg>\n<l>cintayannupaviṣṭo 'sau kimadya prakaromyaham /</l>\n<l>tatrāsīno dadarśātha vanoddeśe mṛgānbahūn // RKV_53.23 //</l>\n</lg>\n\n<lg>\n<l>kecitpūrvamukhāstatra cāpare dakṣiṇāmukhāḥ /</l>\n<l>vāruṇyamimukhāḥ kecit kecit kauberadiṅmukhāḥ // RKV_53.24 //</l>\n</lg>\n\n<lg>\n<l>kecin nidrāparāḥ kecidūrdhvakarṇāḥ sthitāḥ pare /</l>\n<l>mṛgamadhye sthito yogī ṛkṣaśṛṅgo mahātapāḥ // RKV_53.25 //</l>\n</lg>\n\n<lg>\n<l>mṛgāndṛṣṭvā tato rājā āhārārtham acintayat /</l>\n<l>hatvaiteṣu mṛgaṃ kaṃcidbhakṣayāmi yadṛcchayā // RKV_53.26 //</l>\n</lg>\n\n<lg>\n<l>svasthāvastho bhaviṣyāmi mṛgamāṃsasya bhakṣaṇāt /</l>\n<l>kāśīṃ prati gamiṣyāmi mārgamanviṣya yatnataḥ // RKV_53.27 //</l>\n</lg>\n\n<lg>\n<l>vicintyaivaṃ tato rājā vṛkṣamūlamupāśritaḥ /</l>\n<l>cāpaṃ gṛhya karāgreṇa sa śaraṃ saṃdadhe tataḥ // RKV_53.28 //</l>\n</lg>\n\n<lg>\n<l>vicikṣepa śaraṃ tatra yatra te bahavo mṛgāḥ /</l>\n<l>teṣāṃ madhye sa vai viddha ṛkṣaśṛṅgo mahātapāḥ // RKV_53.29 //</l>\n</lg>\n\n<lg>\n<l>jagmustrastāstu te sarve śabdaṃ kṛtvā vanaukasaḥ /</l>\n<l>sa ṛṣiḥ patitas tatra kṛṣṇa kṛṣṇeti cābravīt // RKV_53.30 //</l>\n</lg>\n\n<lg>\n<l>hāhā kaṣṭaṃ kṛtaṃ tena yenāhaṃ ghātito 'dhunā /</l>\n<l>kasyaiṣā durmatirjātā pāpabuddher mamopari // RKV_53.31 //</l>\n</lg>\n\n<lg>\n<l>mṛgamadhye sthitaścāhaṃ na kaṃcid uparodhaye /</l>\n<l>tāṃ vācaṃ mānuṣīṃ śrutvā sa rājā vismayānvitaḥ // RKV_53.32 //</l>\n</lg>\n\n<lg>\n<l>śīghraṃ gatvā tato 'paśyad brāhmaṇaṃ brahmatejasā /</l>\n<l>hāhā kaṣṭaṃ kṛtaṃ me 'dya yenāsau ghātito dvijaḥ // RKV_53.33 //</l>\n</lg>\n\n<lg>\n<l>citrasena uvāca:</l>\n<l>akāmādghātitastvaṃ tu mṛgabhrāntyā mayānagha /</l>\n<l>gṛhītvā bahudārūṇi svatanuṃ dāhayāmyaham // RKV_53.34 //</l>\n</lg>\n\n<lg>\n<l>dṛṣṭādṛṣṭaṃ tu yatkiṃcinna samaṃ brahmahatyayā /</l>\n<l>anyathā brahmahatyāyāḥ śuddhir me na bhaviṣyati // RKV_53.35 //</l>\n</lg>\n\n<lg>\n<l>ṛkṣaśṛṅga uvāca:</l>\n<l>na te siddhir bhavet kācinmayi pañcatvamāgate /</l>\n<l>bahvyo hatyā bhaviṣyanti vināśe mama sāmpratam // RKV_53.36 //</l>\n</lg>\n\n<lg>\n<l>jananī me pitā vṛddho bhrātaraśca tapasvinaḥ /</l>\n<l>bhrātṛjāyā mariṣyanti mayi pañcatvam āgate // RKV_53.37 //</l>\n</lg>\n\n<lg>\n<l>etā hatyā bhaviṣyanti kathaṃ śuddhirbhavet tava /</l>\n<l>upāyaṃ kathayiṣyāmi taṃ kartuṃ yadi manyase // RKV_53.38 //</l>\n</lg>\n\n<lg>\n<l>citrasena uvāca:</l>\n<l>upāyaḥ kathyatāṃ me 'dya yaste manasi vartate /</l>\n<l>kariṣye tamahaṃ sarvaṃ yatnenāpi mahāmune // RKV_53.39 //</l>\n</lg>\n\n<lg>\n<l>ṛkṣaśṛṅga uvāca:</l>\n<l>pṛcchāmi tvāṃ kathaṃ ko vā kutastvamiha cāgataḥ /</l>\n<l>brahmakṣatraviśāṃ madhye ko bhavānuta śūdrajaḥ // RKV_53.40 //</l>\n</lg>\n\n<lg>\n<l>citrasena uvāca:</l>\n<l>nāhaṃ śūdro 'smi bhostāta na vaiśyo brāhmaṇo na vā /</l>\n<l>na cāntyajo 'smi viprendra kṣatriyo 'smi mahāmune // RKV_53.41 //</l>\n</lg>\n\n<lg>\n<l>dharmajñaśca kṛtajñaśca sarvasattvahite rataḥ /</l>\n<l>akāmāt pātakaṃ jātaṃ kathaṃ śuddhirbhaviṣyati // RKV_53.42 //</l>\n</lg>\n\n<lg>\n<l>ṛkṣaśṛṅga uvāca:</l>\n<l>māṃ gṛhītvā āśramaṃ gaccha yatra tau pitarau mama /</l>\n<l>āvedayasva cātmānaṃ putraghātinam āturam // RKV_53.43 //</l>\n</lg>\n\n<lg>\n<l>te dṛṣṭvā māṃ kariṣyanti kāruṇyaṃ ca tavopari /</l>\n<l>upāyaṃ kathayiṣyanti yena śāntirbhaviṣyati // RKV_53.44 //</l>\n</lg>\n\n<lg>\n<l>tasya tadvacanaṃ śrutvā citraseno nṛpottama /</l>\n<l>skandhe kṛtvā tu taṃ vipraṃ jagāmāśramasannidhau // RKV_53.45 //</l>\n</lg>\n\n<lg>\n<l>na śaknoti yadā voḍhuṃ viśrāmyati punaḥpunaḥ /</l>\n<l>tāvat paśyati taṃ vipraṃ mūrchitaṃ vikalendriyam // RKV_53.46 //</l>\n</lg>\n\n<lg>\n<l>mumoca citrasenas taṃ chāyāyāṃ vaṭabhūruhaḥ /</l>\n<l>vastraṃ caturguṇaṃ kṛtvā cakre vātaṃ muhurmuhuḥ // RKV_53.47 //</l>\n</lg>\n\n<lg>\n<l>paśyatas tasya rājendra ṛkṣaśṛṅgo mahātapāḥ /</l>\n<l>pañcatvamagamacchīghraṃ dhyānayogena yogavit // RKV_53.48 //</l>\n</lg>\n\n<lg>\n<l>dāhayāmāsa taṃ vipraṃ vidhidṛṣṭena karmaṇā /</l>\n<l>snānaṃ kṛtvā sa śokārto vilalāpa muhurmuhuḥ // RKV_53.49 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye ṛkṣaśṛṅgasvargagamanavarṇanaṃ nāma tripañcāśattamo 'dhyāyaḥ ||</p>\n\n<p>RKV adhyāya 54</p>\n\n<lg>\n<l>īśvara uvāca:</l>\n<l>tataścānantaraṃ rājā jagāmodvegam uttamam /</l>\n<l>kathaṃ yāmi gṛhaṃ tvadya vārāṇasyām ahaṃ punaḥ // RKV_54.1 //</l>\n</lg>\n\n<lg>\n<l>brahmahatyāsamāviṣṭo juhomyagnau kalevaram /</l>\n<l>athavā tasya vākyena taṃ gacchāmyāśramaṃ prati // RKV_54.2 //</l>\n</lg>\n\n<lg>\n<l>kathayāmi yathāvṛttaṃ gatvā tasya mahāmuneḥ /</l>\n<l>evaṃ saṃcintya rājāsau jagāmāśramasannidhau // RKV_54.3 //</l>\n</lg>\n\n<lg>\n<l>ṛkṣaśṛṅgasya cāsthīni gṛhītvā sa nṛpottamaḥ /</l>\n<l>dṛṣṭimārge sthitastasya maharṣer bhāvitātmanaḥ // RKV_54.4 //</l>\n</lg>\n\n<lg>\n<l>dīrghatapā uvāca:</l>\n<l>āgaccha svāgataṃ te 'stu āsane 'tropaviśyatām /</l>\n<l>arghaṃ dadāmyahaṃ yena madhuparkaṃ saviṣṭaram // RKV_54.5 //</l>\n</lg>\n\n<lg>\n<l>citrasena uvāca:</l>\n<l>arghasyāsya na yogyo 'haṃ maharṣe nāsmi bhāṣaṇe /</l>\n<l>mṛgamadhyasthito vipras tava putro mayā hataḥ // RKV_54.6 //</l>\n</lg>\n\n<lg>\n<l>putraghnaṃ viddhi māṃ vipra tīvradaṇḍena daṇḍaya /</l>\n<l>mṛgabhrāntyā hato vipra ṛkṣaśṛṅgo mahātapāḥ // RKV_54.7 //</l>\n</lg>\n\n<lg>\n<l>iti matvā muniśreṣṭha kuru me tvaṃ yathocitam /</l>\n<l>mātā tadvacanaṃ śrutvā gṛhān niṣkramya vihvalā // RKV_54.8 //</l>\n</lg>\n\n<lg>\n<l>hā hatāsmītyuvācedaṃ papāta dharaṇītale /</l>\n<l>vilalāpa suduḥkhārtā putraśokena pīḍitā // RKV_54.9 //</l>\n</lg>\n\n<lg>\n<l>hā hatā putra putreti karuṇaṃ kurarī yathā /</l>\n<l>vilalāpāturā mātā kva gato māṃ vihāya vai /</l>\n<l>mukhaṃ darśaya cātmīyaṃ mātaraṃ māṃ hi mānaya // RKV_54.10 //</l>\n</lg>\n\n<lg>\n<l>śrutādhyayanasampannaṃ japahomaparāyaṇam /</l>\n<l>āgataṃ tvāṃ gṛhadvāre kadā drakṣyāmi putraka // RKV_54.11 //</l>\n</lg>\n\n<lg>\n<l>lokoktyā śrūyate caitaccandanaṃ kila śītalam /</l>\n<l>putragātrapariṣvaṅgaścandanād api śītalaḥ // RKV_54.12 //</l>\n</lg>\n\n<l>kiṃ candanena pīyūpabindunā kiṃ kimindunā // RKV_54.13 //</l>\n\n<l>putragātrapariṣvaṅgapātraṃ gātraṃ bhavedyadi // RKV_54.14 //</l>\n\n<lg>\n<l>pariṣvajitum icchāmi tvāmahaṃ putra supriya /</l>\n<l>pañcatvam anuyāsyāmi tvadvihīnādya duḥkhitā // RKV_54.15 //</l>\n</lg>\n\n<lg>\n<l>evaṃ vilapatī dīnā putraśokena pīḍitā /</l>\n<l>mūrchitā vihvalā dīnā nipapāta mahītale // RKV_54.16 //</l>\n</lg>\n\n<lg>\n<l>bhāryāṃ ca patitāṃ dṛṣṭvā putraśokena pīḍitām /</l>\n<l>cukopa sa munistatra citrasenāya bhūbhṛte // RKV_54.17 //</l>\n</lg>\n\n<lg>\n<l>dīrghatapā uvāca:</l>\n<l>yāhi yāhi mahāpāpa mā mukhaṃ darśayasva me /</l>\n<l>kiṃ tvayā ghātito vipro hyakāmācca suto mama // RKV_54.18 //</l>\n</lg>\n\n<lg>\n<l>brahmahatyā bhaviṣyanti bahvyaste vasudhādhipa /</l>\n<l>sakuṭumbasya me tvaṃ hi mṛtyureṣa upasthitaḥ // RKV_54.19 //</l>\n</lg>\n\n<lg>\n<l>evamuktvā tato vipro vicintya ca punaḥpunaḥ /</l>\n<l>parityajya tadā krodhaṃ munibhāvājjagāda ha // RKV_54.20 //</l>\n</lg>\n\n<lg>\n<l>dīrghatapā uvāca:</l>\n<l>udvegaṃ tyaja bho vatsa duruktaṃ gadito mayā /</l>\n<l>putraśokābhibhūtena duḥkhataptena mānada // RKV_54.21 //</l>\n</lg>\n\n<lg>\n<l>kiṃ karoti naraḥ prājñaḥ preryamāṇaḥ svakarmabhiḥ /</l>\n<l>prāgeva hi manuṣyāṇāṃ buddhiḥ karmānusāriṇī // RKV_54.22 //</l>\n</lg>\n\n<lg>\n<l>anenaiva vidhānena pañcatvaṃ vihitaṃ mama /</l>\n<l>hatyāstava bhaviṣyanti pūrvamuktā na saṃśayaḥ // RKV_54.23 //</l>\n</lg>\n\n<lg>\n<l>brahmakṣatraviśāṃ madhye śūdracaṇḍālajātiṣu /</l>\n<l>kastvaṃ kathaya satyaṃ me kasmācca nihato dvijaḥ // RKV_54.24 //</l>\n</lg>\n\n<lg>\n<l>citrasena uvāca:</l>\n<l>vijñāpayāmi viprarṣe kṣantavyaṃ te mamopari /</l>\n<l>nāhaṃ vipro 'smi vai tāta na vaiśyo na ca śūdrajaḥ // RKV_54.25 //</l>\n</lg>\n\n<lg>\n<l>na vyādhaścāntyajāto vā kṣatriyo 'haṃ mahāmune /</l>\n<l>kāśīrājo mṛgān hantum āgato vanamuttamam // RKV_54.26 //</l>\n</lg>\n\n<lg>\n<l>bhrāntyā nipātito hyeṣa mṛgarūpadharo muniḥ /</l>\n<l>idānīṃ tava pādānte saṃśritaḥ pātakānvitaḥ // RKV_54.27 //</l>\n</lg>\n\n<l>kiṃ kartavyaṃ mayā vipra upāyaṃ kathayasva me // RKV_54.28 //</l>\n\n<lg>\n<l>dīrghatapā uvāca:</l>\n<l>brahmahatyā na śakyetāpyekā nistarituṃ prabho /</l>\n<l>daśaikā ca kathaṃ śakyāstāḥ śṛṇuṣva nareśvara // RKV_54.29 //</l>\n</lg>\n\n<lg>\n<l>catvāro me sutā rājan sabhāryā mātṛpūrvakāḥ /</l>\n<l>mayā saha na jīvanti ṛkṣaśṛṅgasya kāraṇe // RKV_54.30 //</l>\n</lg>\n\n<lg>\n<l>upāyaṃ śobhanaṃ tāta kathayiṣye śṛṇuṣva tam /</l>\n<l>śakro 'pi yadi taṃ kartuṃ sukhopāyaṃ nareśvara // RKV_54.31 //</l>\n</lg>\n\n<lg>\n<l>sakuṭumbaṃ samastaṃ māṃ dāhayitvānale nṛpa /</l>\n<l>asthīni narmadātoye śūlabhede vinikṣipa // RKV_54.32 //</l>\n</lg>\n\n<lg>\n<l>narmadādakṣiṇe kūle śūlabhedaṃ hi viśrutam /</l>\n<l>sarvapāpaharaṃ tīrthaṃ sarvaduḥkhaghnamuttamam // RKV_54.33 //</l>\n</lg>\n\n<lg>\n<l>śucirbhūtvā mamāsthīni tatra tīrthe vinikṣipa /</l>\n<l>mokṣyase sarvapāpais tvaṃ mama vākyānna saṃśayaḥ // RKV_54.34 //</l>\n</lg>\n\n<lg>\n<l>rājovāca:</l>\n<l>ādeśo dīyatāṃ tāta kariṣyāmi na saṃśayaḥ /</l>\n<l>samastaṃ me 'sti yatkiṃcidrājyaṃ kośaḥ suhṛtsutāḥ // RKV_54.35 //</l>\n</lg>\n\n<lg>\n<l>tavādhīnaṃ mahāvipra prayacchāmi prasīda me /</l>\n<l>parasparaṃ vivadatorvipra rājñostadā nṛpa // RKV_54.36 //</l>\n</lg>\n\n<lg>\n<l>sphuṭitvā hṛdayaṃ śīghraṃ munibhāryā mṛtā tadā /</l>\n<l>putraśokasamāviṣṭā nirjīvā patitā kṣitau // RKV_54.37 //</l>\n</lg>\n\n<lg>\n<l>putrāśca mātṛśokena sarve pañcatvamāgatāḥ /</l>\n<l>snuṣāścaiva tadā sarvā mṛtāśca saha bhartṛbhiḥ // RKV_54.38 //</l>\n</lg>\n\n<lg>\n<l>pañcatvaṃ ca gatāḥ sarve munimukhyā nṛpottama /</l>\n<l>viprān āhvāpayāmāsa ye tatrāśramavāsinaḥ // RKV_54.39 //</l>\n</lg>\n\n<lg>\n<l>tebhyo nivedayāmāsa yathāvṛttaṃ nṛpottamaḥ /</l>\n<l>sa taistadābhyanujñātaḥ kāṣṭhānyādāya yatnataḥ // RKV_54.40 //</l>\n</lg>\n\n<lg>\n<l>dāhaṃ saṃcayanaṃ cakre citraseno mahīpatiḥ /</l>\n<l>ṛkṣaśṛṅgādisarveṣāṃ gṛhītvāsthīni yatnataḥ // RKV_54.41 //</l>\n</lg>\n\n<lg>\n<l>yāmyāśāṃ prasthito rājā pādacārī mahīpate /</l>\n<l>na śaknoti yadā gantuṃ chāyāmāśritya tiṣṭhati // RKV_54.42 //</l>\n</lg>\n\n<lg>\n<l>viśramya ca punar gacched bhārākrānto mahīpatiḥ /</l>\n<l>sacailaṃ kurute snānaṃ muktvāsthīni pade pade // RKV_54.43 //</l>\n</lg>\n\n<lg>\n<l>pibejjalaṃ nirāhāraḥ sa gacchan dakṣiṇāmukhaḥ /</l>\n<l>acireṇaiva kālena saṃgato narmadātaṭam // RKV_54.44 //</l>\n</lg>\n\n<l>āśramasthān dvijān dṛṣṭvā papraccha pṛthivīpatiḥ // RKV_54.45 //</l>\n\n<lg>\n<l>citrasena uvāca:</l>\n<l>kathyatāṃ śūlabhedasya mārgaṃ me dvijasattamāḥ /</l>\n<l>yena yāmi mahābhāgāḥ svakāryārthasya siddhaye // RKV_54.46 //</l>\n</lg>\n\n<lg>\n<l>munaya ūcuḥ /</l>\n<l>itaḥ krośāntarād arvāk tīrthaṃ paramaśobhanam /</l>\n<l>narmadādakṣiṇe kūle tato drakṣyasi nānyathā // RKV_54.47 //</l>\n</lg>\n\n<lg>\n<l>ṛṣivākyena rājāsau śīghraṃ gatvā nareśvaraḥ /</l>\n<l>sa dadarśa tataḥ śīghraṃ bahudvijasamākulam // RKV_54.48 //</l>\n</lg>\n\n<lg>\n<l>bahudrumalatākīrṇaṃ bahupuṣpopaśobhitam /</l>\n<l>ṛkṣasiṃhasamākīrṇaṃ nānāvratadharaiḥ śubhaiḥ // RKV_54.49 //</l>\n</lg>\n\n<lg>\n<l>ekapādāsthitāḥ kecidapare sūryadṛṣṭayaḥ /</l>\n<l>ekāṅguṣṭha sthitāḥ kecid ūrdhvabāhusthitāḥ pare // RKV_54.50 //</l>\n</lg>\n\n<lg>\n<l>dinaikabhojanāḥ kecit kecit kandaphalāśanāḥ /</l>\n<l>trirātrabhojanāḥ kecitparākavratino 'pare // RKV_54.51 //</l>\n</lg>\n\n<lg>\n<l>cāndrāyaṇaratāḥ kecit kecit pakṣopavāsinaḥ /</l>\n<l>māsopavāsinaḥ kecit kecidṛtvantapāraṇāḥ // RKV_54.52 //</l>\n</lg>\n\n<lg>\n<l>yogābhyāsaratāḥ kecit keciddhyāyanti tatpadam /</l>\n<l>śīrṇaparṇāśinaḥ kecit kecicca kaṭukāśanāḥ // RKV_54.53 //</l>\n</lg>\n\n<lg>\n<l>śaivālabhojanāḥ kecit kecinmārutabhojanāḥ /</l>\n<l>gārhasthye ca sthitāḥ kecit keciccaivāgnihotriṇaḥ // RKV_54.54 //</l>\n</lg>\n\n<lg>\n<l>evaṃvidhān dvijān dṛṣṭvā jānubhyāmavaniṃ gataḥ /</l>\n<l>praṇamya śirasā rājanrājā vacanam abravīt // RKV_54.55 //</l>\n</lg>\n\n<lg>\n<l>citrasena uvāca:</l>\n<l>kasmindeśe ca tat tīrthaṃ satyaṃ kathayata dvijāḥ /</l>\n<l>yenābhivāñchitā siddhiḥ saphalā me bhaviṣyati // RKV_54.56 //</l>\n</lg>\n\n<lg>\n<l>ṛṣaya ūcuḥ /</l>\n<l>dhanvantaraśataṃ gaccha bhṛgutuṅgasya mūrdhani /</l>\n<l>kuṇḍaṃ drakṣyasi tatpūrṇaṃ vistīrṇaṃ payasā śivam // RKV_54.57 //</l>\n</lg>\n\n<lg>\n<l>teṣāṃ tadvacanaṃ śrutvā gataḥ kuṇḍasya sannidhau /</l>\n<l>dṛṣṭvā caiva tu tat tīrthaṃ bhrāntirjātā nṛpasya vai // RKV_54.58 //</l>\n</lg>\n\n<lg>\n<l>tato vismayamāpannaścintayanvai muhurmuhuḥ /</l>\n<l>ākāśasthaṃ dadarśāsau sāmiṣaṃ kuraraṃ nṛpaḥ // RKV_54.59 //</l>\n</lg>\n\n<lg>\n<l>bhramamāṇaṃ gṛhītāhiṃ vadhyamānaṃ nirāmiṣaiḥ /</l>\n<l>parasparaṃ ca yuyudhuḥ sarve 'pyāmiṣakāṅkṣayā // RKV_54.60 //</l>\n</lg>\n\n<lg>\n<l>hataścañcuprahāreṇa sa tataḥ patito 'ṃbhasi /</l>\n<l>śūlena śūlinā yatra bhūbhāgo bheditaḥ purā // RKV_54.61 //</l>\n</lg>\n\n<lg>\n<l>tattīrthasya prabhāveṇa sa sadyaḥ puruṣo 'bhavat /</l>\n<l>vimānasthaṃ dadarśāsau pumāṃsaṃ divyarūpiṇam // RKV_54.62 //</l>\n</lg>\n\n<lg>\n<l>gandharvāpsaraso yakṣāstaṃ yāntaṃ tuṣṭuvur divi /</l>\n<l>apsarogīyamāne tu gate sūryasya mūrdhani /</l>\n<l>citrasenas tatastasminnāścaryaṃ paramaṃ gataḥ // RKV_54.63 //</l>\n</lg>\n\n<lg>\n<l>ṛṣiṇā kathitaṃ yadvattadvattīrthaṃ na saṃśayaḥ /</l>\n<l>hṛṣṭaromābhavad dṛṣṭvā prabhāvaṃ tīrthasambhavam // RKV_54.64 //</l>\n</lg>\n\n<lg>\n<l>mamādya divaso dhanyo yasmād atra samāgataḥ /</l>\n<l>asthīni bhūmau nikṣipya snānaṃ kṛtvā yathāvidhi // RKV_54.65 //</l>\n</lg>\n\n<lg>\n<l>tilamiśreṇa toyenātarpayat pitṛdevatāḥ /</l>\n<l>gṛhyāsthīni tato rājā cikṣepāntarjale tadā // RKV_54.66 //</l>\n</lg>\n\n<lg>\n<l>kṣaṇamekaṃ tato vīkṣya rājorddhvavadanaḥ sthitaḥ /</l>\n<l>tān dadarśa punaḥ sarvān divyarūpadharāñchubhān // RKV_54.67 //</l>\n</lg>\n\n<lg>\n<l>divyavastraiśca saṃvītān divyābharaṇabhūṣitān /</l>\n<l>vimānair vividhair divyair apsarogaṇasevitaiḥ // RKV_54.68 //</l>\n</lg>\n\n<lg>\n<l>pṛthagbhūtāṃśca tān sarvān vimāneṣu vyavasthitān /</l>\n<l>utpattivatsamālokya rājā saṃharṣī so 'bhavat // RKV_54.69 //</l>\n</lg>\n\n<lg>\n<l>ṛṣirvimānam ārūḍhaścitrasenam athābravīt /</l>\n<l>bhobhoḥ sādho mahārāja citrasena mahīpate // RKV_54.70 //</l>\n</lg>\n\n<lg>\n<l>tvatprasādānnṛpaśreṣṭha gatirdivyā mamedṛṣī /</l>\n<l>jāteyaṃ yattvayā kāryaṃ kṛtaṃ paramaśobhanam // RKV_54.71 //</l>\n</lg>\n\n<lg>\n<l>svasuto 'pi na śaknoti pitḥṇāṃ kartumīdṛśam /</l>\n<l>madīyavacanāt tāta niṣpāpastvaṃ bhaviṣyasi // RKV_54.72 //</l>\n</lg>\n\n<lg>\n<l>phalaṃ prāpsyasi rājendra kāmikaṃ manasepsitam /</l>\n<l>āśīrvādāṃs tato dattvā citrasenāya dhīmate /</l>\n<l>svargaṃ jagāma sasutas tato dīrghatapā muniḥ // RKV_54.73 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcamāvantyakhaṇḍe revākhaṇḍe dīrghatapasaḥ svargārohaṇavarṇanaṃ nāma catuḥpañcāśattamo 'dhyāyaḥ ||</p>\n\n<p>RKV adhyāya 55</p>\n\n<lg>\n<l>uttānapāda uvāca:</l>\n<l>māhātmyaṃ tīrthajaṃ dṛṣṭvā citraseno nareśvaraḥ /</l>\n<l>kiṃ cakāra kva vā vāsaṃ kimāhāro babhūva ha // RKV_55.1 //</l>\n</lg>\n\n<lg>\n<l>īśvara uvāca:</l>\n<l>bhṛgutuṅgaṃ samāruhya aiśānīṃ diśamāśritaḥ /</l>\n<l>tapaścacāra vipulaṃ kuṇḍe tatra nṛpottamaḥ // RKV_55.2 //</l>\n</lg>\n\n<lg>\n<l>sarvān devān hṛdi dhyātvā brahmaviṣṇumaheśvarān /</l>\n<l>vicikṣepa yadātmānaṃ pratyakṣau rudrakeśavau /</l>\n<l>kare gṛhītvā rājānaṃ rudro vacanam abravīt // RKV_55.3 //</l>\n</lg>\n\n<lg>\n<l>īśvara uvāca:</l>\n<l>prāṇatyāgaṃ mahārāja mā kāle tvaṃ kṛthā vṛthā /</l>\n<l>adyāpyasi yuvā tvaṃ vai na yuktaṃ maraṇaṃ tava // RKV_55.4 //</l>\n</lg>\n\n<lg>\n<l>svasthānaṃ gaccha śīghraṃ tvaṃ bhuktvā bhogānyathepsitān /</l>\n<l>kuru niṣkaṇṭakaṃ rājyaṃ nāke śakra ivāparaḥ // RKV_55.5 //</l>\n</lg>\n\n<lg>\n<l>citrasena uvāca:</l>\n<l>na rājyaṃ kāmaye deva na putrān na ca bāndhavān /</l>\n<l>na bhāryāṃ na ca kośaṃ ca na gajān na turaṃgamān // RKV_55.6 //</l>\n</lg>\n\n<lg>\n<l>muñca muñca mahādeva mā vighnaḥ kriyatāṃ mama /</l>\n<l>svargaprāptir mamādyaiva tvatprasādānmaheśvara // RKV_55.7 //</l>\n</lg>\n\n<lg>\n<l>īśvara uvāca:</l>\n<l>yasyāgrato bhaved brahmā viṣṇuḥ śambhus tathaiva ca /</l>\n<l>svargeṇa tasya kiṃ kāryaṃ sa gataḥ kiṃ kariṣyati // RKV_55.8 //</l>\n</lg>\n\n<lg>\n<l>tuṣṭā vayaṃ trayo devā vṛṇīṣva varamuttamam /</l>\n<l>yathepsitaṃ mahārāja satyam etad asaṃśayam // RKV_55.9 //</l>\n</lg>\n\n<lg>\n<l>citrasena uvāca:</l>\n<l>yadi tuṣṭāstrayo devā brahmaviṣṇumaheśvarāḥ /</l>\n<l>adyaprabhṛti yuṣmābhiḥ sthātavyam iha sarvadā // RKV_55.10 //</l>\n</lg>\n\n<lg>\n<l>gayāśiro yathā puṇyaṃ kṛtaṃ yuṣmābhir eva ca /</l>\n<l>tathaivedaṃ prakartavyaṃ śūlabhedaṃ ca pāvanam // RKV_55.11 //</l>\n</lg>\n\n<lg>\n<l>yatrayatra sthitā yūyaṃ tatratatra vasāmyaham /</l>\n<l>gaṇānāṃ caiva sarveṣām ādhipatyam athāstu me // RKV_55.12 //</l>\n</lg>\n\n<lg>\n<l>īśvara uvāca:</l>\n<l>adyaprabhṛti tiṣṭhāmaḥ śūlabhede nareśvara /</l>\n<l>trikālāṃ hi trayo devāḥ kalāṃśena vasāmahe // RKV_55.13 //</l>\n</lg>\n\n<lg>\n<l>nandisaṃjño gaṇādhīśo bhaviṣyati bhavāndhruvam /</l>\n<l>matsamīpe tu bhavata ādau pūjā bhaviṣyati // RKV_55.14 //</l>\n</lg>\n\n<lg>\n<l>prakṣipya tāni cāsthīni yatra dīrghatapā yayau /</l>\n<l>sakuṭumbo vimānasthaḥ svargatas tvaṃ tathā kuru // RKV_55.15 //</l>\n</lg>\n\n<lg>\n<l>evaṃ devā varaṃ dattvā citrasenāya pārthiva /</l>\n<l>kuṇḍamūrdhani yāmyāyāṃ trayo devās tadā sthitāḥ // RKV_55.16 //</l>\n</lg>\n\n<lg>\n<l>parasparaṃ vadantyevaṃ puṇyatīrthamidaṃ param /</l>\n<l>yathā hi gayāśiraḥ puṇyaṃ pūrvameva paṭhyate /</l>\n<l>tathā revātaṭe puṇyaṃ śūlabhedaṃ na saṃśayaḥ // RKV_55.17 //</l>\n</lg>\n\n<lg>\n<l>īśvara uvāca:</l>\n<l>idaṃ tīrthaṃ tathā puṇyaṃ yathā puṇyaṃ gayāśiraḥ /</l>\n<l>sakṛtpiṇḍodakenaiva naro nirmalatāṃ vrajet // RKV_55.18 //</l>\n</lg>\n\n<lg>\n<l>ekaṃ gayāśiro muktvā sarvatīrthāni bhūpate /</l>\n<l>śūlabhedasya tīrthasya kalāṃ nārhanti ṣoḍaśīm // RKV_55.19 //</l>\n</lg>\n\n<lg>\n<l>kuṇḍam udīcyāṃ yāmyāyāṃ daśahastapramāṇataḥ /</l>\n<l>raudravāruṇakāṣṭhāyāṃ pramāṇaṃ caikaviṃśati // RKV_55.20 //</l>\n</lg>\n\n<lg>\n<l>etatpramāṇaṃ tattīrthaṃ piṇḍadānādikarmasu /</l>\n<l>nādharmaniratā dātuṃ labhante dānamatra hi // RKV_55.21 //</l>\n</lg>\n\n<lg>\n<l>viṣṇustu pitṛrūpeṇa brahmarūpī pitāmahaḥ /</l>\n<l>prapitāmaho rudro 'bhūdevaṃ tripuruṣāḥ sthitāḥ // RKV_55.22 //</l>\n</lg>\n\n<lg>\n<l>kadā paśyati tīrthaṃ vai kadā nastārayiṣyati /</l>\n<l>iti pratīkṣāṃ kurvanti putrāṇāṃ satataṃ nṛpa /</l>\n<l>śūlabhede naraḥ snātvā dṛṣṭvā śūladharaṃ sakṛt // RKV_55.23 //</l>\n</lg>\n\n<lg>\n<l>nāputro nādhano rogī saptajanmasu jāyate /</l>\n<l>ekaviṃśatiṃ pituḥ pakṣe mātuśvaivekaviṃśatim // RKV_55.24 //</l>\n</lg>\n\n<lg>\n<l>bhāryāpakṣe daśaiveha kulānyetāni tārayet /</l>\n<l>śūlabhedavane rājañchākamūlaphalairapi // RKV_55.25 //</l>\n</lg>\n\n<lg>\n<l>ekasminbhojite vipre koṭīr bhavati bhojitā /</l>\n<l>pañcasthāneṣu yaḥ śrāddhaṃ kurute bhaktimān naraḥ // RKV_55.26 //</l>\n</lg>\n\n<lg>\n<l>kulāni pretabhūtāni sarvāṇyapi hi tārayet /</l>\n<l>dvijadevaprasādena pitḥṇāṃ ca prasādataḥ // RKV_55.27 //</l>\n</lg>\n\n<lg>\n<l>śrāddhado nivaset tatra yatra devo maheśvaraḥ /</l>\n<l>syurātmaghātino ye ca gobrāhmaṇahanāśca ye // RKV_55.28 //</l>\n</lg>\n\n<lg>\n<l>daṃṣṭribhir jalapāte ca vidyutpāteṣu ye mṛtāḥ /</l>\n<l>na yeṣām agnisaṃskāro nāśaucaṃ nodakakriyā // RKV_55.29 //</l>\n</lg>\n\n<lg>\n<l>tatra tīrthe tu yasteṣāṃ śrāddhaṃ kurvīta bhaktitaḥ /</l>\n<l>mokṣāvāptir bhavet teṣāṃ yugamekaṃ na saṃśayaḥ // RKV_55.30 //</l>\n</lg>\n\n<lg>\n<l>ajñānād yatkṛtaṃ pāpaṃ bālabhāvācca yatkṛtam /</l>\n<l>tatsarvaṃ nāśayet pāpaṃ snānamātreṇa bhūpate // RKV_55.31 //</l>\n</lg>\n\n<lg>\n<l>rajakena yathā dhautaṃ vastraṃ bhavati nirmalam /</l>\n<l>tathā pāpo 'pi tattīrthe snāto bhavati nirmalaḥ // RKV_55.32 //</l>\n</lg>\n\n<lg>\n<l>saṃnyāsaṃ kurute yo 'tra tīrthe vidhisamanvitam /</l>\n<l>dhyāyan nityaṃ mahādevaṃ sa gacchet paramaṃ padam // RKV_55.33 //</l>\n</lg>\n\n<lg>\n<l>krīḍitvā sa yathākāmaṃ svecchayā śivamandire /</l>\n<l>vedavedāṅgatattvajño jāyate 'sau śubhe kule // RKV_55.34 //</l>\n</lg>\n\n<lg>\n<l>rūpavānsubhagaścaiva sarvavyādhivivarjitaḥ /</l>\n<l>rājā vā rājaputro vācārasamanvitaḥ // RKV_55.35 //</l>\n</lg>\n\n<lg>\n<l>etatte kathitaṃ rājaṃstīrthasya phalamuttamam /</l>\n<l>yacchrutvā mānavo nityaṃ mucyate sarvakilbiṣaiḥ // RKV_55.36 //</l>\n</lg>\n\n<lg>\n<l>ya idaṃ śrāvayen nityamākhyānaṃ dvijapuṃgavān /</l>\n<l>śrāddhe devakule vāpi paṭhetparvṇi parvṇi // RKV_55.37 //</l>\n</lg>\n\n<lg>\n<l>gīrvāṇāstasya tuṣyanti manuṣyāḥ pitṛbhiḥ saha /</l>\n<l>paṭhatāṃ śṛṇvatāṃ caiva naśyate sarvapātakam // RKV_55.38 //</l>\n</lg>\n\n<lg>\n<l>likhitvā tīrthamāhātmyaṃ brāhmaṇebhyo dadāti yaḥ /</l>\n<l>jātismaratvaṃ labhate prāpnotyabhimataṃ phalam // RKV_55.39 //</l>\n</lg>\n\n<l>rudraloke vaset tāvad yāvad akṣaram anvitam // RKV_55.40 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye kāśīrājamokṣagamanaṃ nāma pañcapañcāśattamo 'dhyāyaḥ ||</p>\n\n<p>RKV adhyāya 56</p>\n\n<lg>\n<l>uttānapāda uvāca:</l>\n<l>anyacca śrotumicchāmi kena gaṅgāvatāritā /</l>\n<l>rudraśīrṣe sthitā devī puṇyā kathamihāgatā // RKV_56.1 //</l>\n</lg>\n\n<lg>\n<l>puṇyā devāśilā nāma tasyā māhātmyam uttamam /</l>\n<l>etadākhyāhi me sarvaṃ prasanno yadi śaṅkara // RKV_56.2 //</l>\n</lg>\n\n<lg>\n<l>īśvara uvāca:</l>\n<l>śṛṇuṣvaikamanā bhūtvā yathā gaṅgāvatāritā /</l>\n<l>devaiḥ sarvairmahābhāgā sarvalokahitāya vai // RKV_56.3 //</l>\n</lg>\n\n<lg>\n<l>asti vindhyo nago nāma yāmyāśāyāṃ mahīpate /</l>\n<l>gīrvāṇāstu gatāḥ sarve tasya mūrdhni nareśvara // RKV_56.4 //</l>\n</lg>\n\n<lg>\n<l>tatra cāhvānitā gaṅgā brahmādyairakhilaiḥ suraiḥ /</l>\n<l>abhyarcyeśaṃ jagannāthaṃ devadevaṃ jagadgurum // RKV_56.5 //</l>\n</lg>\n\n<lg>\n<l>jaṭāmadhyasthitāṃ gaṅgāṃ mocayasveti bhūtale /</l>\n<l>bhāsvantī sā tato muktā rudreṇa śirasā bhuvi // RKV_56.6 //</l>\n</lg>\n\n<lg>\n<l>tatra sthāne mahāpuṇyā devairutpāditā svayam /</l>\n<l>tato devanadī jātā sā hitāya nṛṇāṃ bhuvi // RKV_56.7 //</l>\n</lg>\n\n<lg>\n<l>vasanti ye taṭe tasyāḥ snānaṃ kurvanti bhaktitaḥ /</l>\n<l>pibanti ca jalaṃ nityaṃ na te yānti yamālayam // RKV_56.8 //</l>\n</lg>\n\n<lg>\n<l>yatra sā patitā kuṇḍe śūlabhede narādhipa /</l>\n<l>devanadyāḥ pratīcyāṃ tu tatra prācī sarasvatī // RKV_56.9 //</l>\n</lg>\n\n<lg>\n<l>yāmyāyāṃ śūlabhedasya tatra tīrthamanuttamam /</l>\n<l>tatra devaśilā puṇyā svayaṃ devena nirmitā // RKV_56.10 //</l>\n</lg>\n\n<lg>\n<l>tatra snātvā tu yo bhaktyā tarpayet pitṛdevatāḥ /</l>\n<l>pitarastasya tṛpyanti yāvad ābhūtasamplavam // RKV_56.11 //</l>\n</lg>\n\n<lg>\n<l>tatra snātvā tu yo bhaktyā brāhmaṇān bhojayennṛpa /</l>\n<l>svalpānnenāpi dattena tasya cānto na vidyate // RKV_56.12 //</l>\n</lg>\n\n<lg>\n<l>uttānapāda uvāca:</l>\n<l>kāni dānāni dattāni śastāni dharaṇītale /</l>\n<l>yāni dattvā naro bhaktyā mucyate sarvapātakaiḥ // RKV_56.13 //</l>\n</lg>\n\n<lg>\n<l>devaśilāyā māhātmyaṃ snānadānādijaṃ phalam /</l>\n<l>vratopavāsaniyamair yatprāpyaṃ tadvadasva me // RKV_56.14 //</l>\n</lg>\n\n<lg>\n<l>īśvara uvāca:</l>\n<l>āsītpurā mahāvīryaścedinātho mahābalaḥ /</l>\n<l>vīrasena iti khyāto maṇḍalādhipatirnṛpa // RKV_56.15 //</l>\n</lg>\n\n<lg>\n<l>rāṣṭre tasya ripurnāsti na vyādhir na ca taskarāḥ /</l>\n<l>na cādharmo 'bhavat tatra dharma eva hi sarvadā // RKV_56.16 //</l>\n</lg>\n\n<lg>\n<l>sadā mudānvito rājā sabhāryo bahuputrakaḥ /</l>\n<l>ekāsīd duhitā tasya surūpā girijā yathā // RKV_56.17 //</l>\n</lg>\n\n<lg>\n<l>iṣṭā sā pitṛmātṛbhyāṃ bandhuvargajanasya ca /</l>\n<l>kṛtaṃ vaivāhikaṃ karma kāle prāpte yathāvidhi // RKV_56.18 //</l>\n</lg>\n\n<lg>\n<l>anantaraṃ cedipatirdvādaśābdamakhe sthitaḥ /</l>\n<l>tatastasyāstu yo bhartā sa mṛtyuvaśam āgataḥ // RKV_56.19 //</l>\n</lg>\n\n<lg>\n<l>vidhavāṃ tāṃ sutāṃ dṛṣṭvā rājā śokasamanvitaḥ /</l>\n<l>uvāca vacanaṃ tatra svabhāryāṃ duḥkhapīḍitām // RKV_56.20 //</l>\n</lg>\n\n<lg>\n<l>priye duḥkham idaṃ jātaṃ yāvajjīvaṃ suduḥsaham /</l>\n<l>naiṣā rakṣayituṃ śakyā rūpayauvanagarvitā // RKV_56.21 //</l>\n</lg>\n\n<lg>\n<l>dūṣayeta kulaṃ kvāpi kathaṃ rakṣyā hi bālikā /</l>\n<l>nopāyo vidyate kvāpi bhānumatyāśca rakṣaṇe /</l>\n<l>parasparaṃ vivadatoḥ śrutvā tatkanyakābravīt // RKV_56.22 //</l>\n</lg>\n\n<lg>\n<l>bhānumatyuvāca:</l>\n<l>na lajjāmi tavāgre 'haṃ jalpantī tāta karhicit /</l>\n<l>satyaṃ notpadyate doṣo madarthe te narādhipa // RKV_56.23 //</l>\n</lg>\n\n<lg>\n<l>adyaprabhṛtyahaṃ tāta dhārayiṣye na mūrdhajān /</l>\n<l>sthūlavastrapaṭārddhaṃ tu dhārayiṣyāmi te gṛhe // RKV_56.24 //</l>\n</lg>\n\n<lg>\n<l>kariṣyāmi vratānyāśu purāṇavihitāni ca /</l>\n<l>ātmānaṃ śoṣayiṣyāmi toṣayiṣye janārdanam // RKV_56.25 //</l>\n</lg>\n\n<lg>\n<l>mamaiṣā vartate buddhir yadi tvaṃ tāta manyase /</l>\n<l>bhānumatyā vacaḥ śrutvā rājā saṃharṣito 'bhavat // RKV_56.26 //</l>\n</lg>\n\n<lg>\n<l>tīrthayātrāṃ samuddiśya kośaṃ dattvā supuṣkalam /</l>\n<l>visṛjya puruṣānvṛddhān kṛtvā tasyāḥ surakṣaṇe // RKV_56.27 //</l>\n</lg>\n\n<lg>\n<l>puruṣān sāyudhāṃś cāpi brāhmaṇānsapurohitān /</l>\n<l>dāsīdāsānpadātīṃśca cāsyāḥ saṃrakṣaṇakṣamān // RKV_56.28 //</l>\n</lg>\n\n<lg>\n<l>tataḥ piturmatenaiva gaṅgātīraṃ gatā satī /</l>\n<l>avagāhya taṭe dve tu gaṅgāyāḥ sa narādhipa // RKV_56.29 //</l>\n</lg>\n\n<lg>\n<l>nityaṃ sampūjya sadviprāngandhamālyādibhūṣaṇaiḥ /</l>\n<l>dvādaśābdāni sā tīre gaṅgāyāḥ samavasthitā // RKV_56.30 //</l>\n</lg>\n\n<lg>\n<l>tyaktvā gaṅgāṃ tadā rājñī gatā kāṣṭhāṃ tu dakṣiṇām /</l>\n<l>prāptā sā sacivaiḥ sārddhaṃ yatra revā mahānadī // RKV_56.31 //</l>\n</lg>\n\n<lg>\n<l>samāḥ pañca sthitā tatra oṅkāre 'marakaṇṭake /</l>\n<l>udagyāmyeṣu tīrtheṣu tīrthāttīrthaṃ jagāma sā // RKV_56.32 //</l>\n</lg>\n\n<lg>\n<l>snātvā snātvā pūjya viprān bhaktipūrvam atandritā /</l>\n<l>vāruṇīṃ sā diśaṃ gatvā devanadyāśca saṅgame // RKV_56.33 //</l>\n</lg>\n\n<lg>\n<l>dadarśa cāśramaṃ puṇyaṃ munisaṅghaiḥ samākulam /</l>\n<l>dṛṣṭvā munisamūhaṃ sā praṇipatyedam abravīt // RKV_56.34 //</l>\n</lg>\n\n<lg>\n<l>māhātmyam asya tīrthasya nāma caivāsya kīdṛśam /</l>\n<l>kathayantu mahābhāgāḥ prasādaḥ kriyatāṃ mama // RKV_56.35 //</l>\n</lg>\n\n<lg>\n<l>ṛṣaya ūcuḥ /</l>\n<l>cakratīrthaṃ tu vikhyātaṃ cakraṃ dattaṃ purā hareḥ /</l>\n<l>maheśvareṇa tuṣṭena devadevena śūlinā // RKV_56.36 //</l>\n</lg>\n\n<lg>\n<l>atra tīrthe tu yaḥ snātvā tarpayet pitṛdevatāḥ /</l>\n<l>anivartikā gatis tasya jāyate nātra saṃśayaḥ // RKV_56.37 //</l>\n</lg>\n\n<lg>\n<l>dvitīye 'hni tato gacchecchūlabhede tapasvini /</l>\n<l>pūrvoktena vidhānena snānaṃ kuryād yathāvidhi // RKV_56.38 //</l>\n</lg>\n\n<lg>\n<l>janmatrayakṛtaiḥ pāpair mucyate nātra saṃśayaḥ /</l>\n<l>jalena tilamātreṇa pradadyād añjalitrayam // RKV_56.39 //</l>\n</lg>\n\n<lg>\n<l>tṛpyanti pitarastasya dvādaśābdāny asaṃśayam /</l>\n<l>yaḥ śrāddhaṃ kurute bhaktyā śrotriyair brāhmaṇair nṛpa // RKV_56.40 //</l>\n</lg>\n\n<lg>\n<l>vārddhuṣyādyāstu varjyante pitḥṇāṃ dattam akṣayam /</l>\n<l>apare 'hṇi tato gacchet puṇyāṃ devaśilāṃ śubhām // RKV_56.41 //</l>\n</lg>\n\n<lg>\n<l>vīkṣyate jāhnavī puṇyā devair utpāditā purā /</l>\n<l>snātvā tatra jalaṃ dadyāt tilamiśraṃ narādhipa // RKV_56.42 //</l>\n</lg>\n\n<lg>\n<l>sakṛtpiṇḍapradānena mucyate brahmahatyayā /</l>\n<l>ekādaśyām upoṣitvā pakṣayor ubhayor api // RKV_56.43 //</l>\n</lg>\n\n<lg>\n<l>kṣapājāgaraṇaṃ kuryāt paṭhetpaurāṇikīṃ kathām /</l>\n<l>viṣṇupūjāṃ prakurvīta puṣpadhūpanivedanaiḥ // RKV_56.44 //</l>\n</lg>\n\n<lg>\n<l>prabhāte bhojayed viprān dānaṃ dadyāt saśaktitaḥ /</l>\n<l>caturthe 'hni tato gacched yatra prācī sarasvatī // RKV_56.45 //</l>\n</lg>\n\n<lg>\n<l>brahmadehād viniṣkrāntā pāvanārthaṃ śarīriṇām /</l>\n<l>tatra snātvā naro bhaktyā tarpayet pitṛdevatāḥ // RKV_56.46 //</l>\n</lg>\n\n<lg>\n<l>śrāddhaṃ kṛtvā yathānyāyamanindyān bhojayed dvijān /</l>\n<l>pitarastasya tṛpyanti dvādaśābdānyasaṃśayam // RKV_56.47 //</l>\n</lg>\n\n<lg>\n<l>sarvadevamayaṃ sthānaṃ sarvatīrthamayaṃ tathā /</l>\n<l>devakoṭisamākīrṇaṃ koṭiliṅgottamottamam // RKV_56.48 //</l>\n</lg>\n\n<lg>\n<l>trirātraṃ kurute yo 'tra śuciḥ snātvā jitendriyaḥ /</l>\n<l>pakṣaṃ māsaṃ ca ṣaṇmāsamabdamekaṃ kadācana // RKV_56.49 //</l>\n</lg>\n\n<lg>\n<l>na tasya sambhavo martye tasya vāso bhaved divi /</l>\n<l>niyamastho vimucyeta trijanmajanitādaghāt // RKV_56.50 //</l>\n</lg>\n\n<lg>\n<l>vinā puṃsā tu yā nārī dvādaśābdaṃ śucivratā /</l>\n<l>tiṣṭhate sākṣayaṃ kālaṃ rudraloke mahīyate // RKV_56.51 //</l>\n</lg>\n\n<lg>\n<l>munīnāṃ vacanaṃ śrutvā mudā paramayā yayau /</l>\n<l>tato 'vagāhya tattīrthamaharniśamatandritā // RKV_56.52 //</l>\n</lg>\n\n<lg>\n<l>dṛṣṭvā tīrthaprabhāvaṃ tu punarvacanamabravīt /</l>\n<l>śrūyatāṃ vacanaṃ me 'dya brāhmaṇāḥ sapurohitāḥ // RKV_56.53 //</l>\n</lg>\n\n<lg>\n<l>na tyajāmīdṛśaṃ sthānaṃ yāvajjīvamaharniśam /</l>\n<l>matpituśca tathā mātuḥ kathayadhvam idaṃ vacaḥ // RKV_56.54 //</l>\n</lg>\n\n<lg>\n<l>tvatkanyā śūlabhedasthā niyatā vratacāriṇī /</l>\n<l>evamuktvā sthitā sā tu tatra bhānumatī nṛpaḥ // RKV_56.55 //</l>\n</lg>\n\n<lg>\n<l>ekāntaropavāsasthā śanairmāsopavāsitā /</l>\n<l>devaśilāsthitā nityaṃ dadhyau sā cakrapāṇinam // RKV_56.56 //</l>\n</lg>\n\n<lg>\n<l>aharniśaṃ dahed dhūpaṃ candanaṃ ca sadīpakam /</l>\n<l>pādaśaucaṃ svayaṃ kṛtvā svayaṃ bhojayate dvijān /</l>\n<l>dvādaśābdāni sā rājñī suvratā tatra saṃsthitā // RKV_56.57 //</l>\n</lg>\n\n<lg>\n<l>īśvara uvāca:</l>\n<l>anyad devaśilāyāstu māhātmyaṃ śṛṇu bhūpate /</l>\n<l>kathayāmi mahābāho setihāsaṃ purātanam // RKV_56.58 //</l>\n</lg>\n\n<lg>\n<l>kaścid vanecaro vyādhaḥ śabaraḥ saha bhāryayā /</l>\n<l>durbhikṣapīḍitas tatra āmiṣārthaṃ vanaṃ gataḥ // RKV_56.59 //</l>\n</lg>\n\n<lg>\n<l>nāpaśyat pakṣiṇas tatra na mṛgānna phalāni ca /</l>\n<l>sarastato dadarśātha padminīkhaṇḍamaṇḍitam // RKV_56.60 //</l>\n</lg>\n\n<lg>\n<l>dṛṣṭvā sarovaraṃ tatra śabarī vākyam abravīt /</l>\n<l>kumudāni gṛhāṇa tvaṃ divyānyāhārasiddhaye // RKV_56.61 //</l>\n</lg>\n\n<lg>\n<l>devasya pūjanārthaṃ tu śūlabhedasya yatnataḥ /</l>\n<l>vikrayo bhavitā tatra dharmaśīlo jano yataḥ // RKV_56.62 //</l>\n</lg>\n\n<lg>\n<l>bhāryāyā vacanaṃ śrutvā jagrāha kumudāni saḥ /</l>\n<l>uttīrṇastu taṭe yāvaddṛṣṭvā śrīvṛkṣamagrataḥ // RKV_56.63 //</l>\n</lg>\n\n<lg>\n<l>śrīphalāni gṛhītvā tu supakvāni viśeṣataḥ /</l>\n<l>śūlabhedaṃ sa samprāpto dadarśa subahūñjanān // RKV_56.64 //</l>\n</lg>\n\n<lg>\n<l>caitramāse site pakṣe ekādaśyāṃ narādhipa /</l>\n<l>tasminnahani nāśnīyurbālā vṛddhāstathā striyaḥ // RKV_56.65 //</l>\n</lg>\n\n<lg>\n<l>maṇḍapaṃ dadṛśe tatra kṛtaṃ devaśilopari /</l>\n<l>vastraiḥ saṃveṣṭitaṃ divyaṃ sraṅmālyairupaśobhitam // RKV_56.66 //</l>\n</lg>\n\n<lg>\n<l>ṛṣayaścāgatāstatra ye cāśramanivāsinaḥ /</l>\n<l>sopavāsāḥ saniyamāḥ sarve sāgniparigrahāḥ // RKV_56.67 //</l>\n</lg>\n\n<lg>\n<l>devanadyāstaṭe ramye munisaṅghaiḥ samākule /</l>\n<l>āgacchadbhir nṛpaśreṣṭha mārgastatra na labhyate // RKV_56.68 //</l>\n</lg>\n\n<lg>\n<l>dṛṣṭvā janapadaṃ tatra tāṃ bhāryāṃ śabaro 'bravīt /</l>\n<l>gaccha pṛcchasva kimapi kimadya snānakāraṇam // RKV_56.69 //</l>\n</lg>\n\n<lg>\n<l>parvāṇi yāni śrūyante kiṃsvit sūryendusamplavaḥ /</l>\n<l>ayanaṃ kiṃ bhavedadya kiṃ vākṣayatṛtīyakā // RKV_56.70 //</l>\n</lg>\n\n<lg>\n<l>tataḥ svabharturvacanācchabarī prasthitā tadā /</l>\n<l>papraccha nārīṃ dṛṣṭvāgre dattvāgre kamale śubhe // RKV_56.71 //</l>\n</lg>\n\n<lg>\n<l>tithiradyaiva kā proktā kiṃ parva kathayasva me /</l>\n<l>kimayaṃ snāti loko 'yaṃ kiṃ vā snānasya kāraṇam // RKV_56.72 //</l>\n</lg>\n\n<lg>\n<l>nāryuvāca:</l>\n<l>adya caikādaśī puṇyā sarvapāpakṣayaṃkarī /</l>\n<l>upoṣitā sakṛdyena nākaprāptiṃ karoti sā // RKV_56.73 //</l>\n</lg>\n\n<lg>\n<l>tasyāstadvacanaṃ śrutvā śabarī śābarāya vai /</l>\n<l>kathayāmāsa cāvyagrā strīvākyaṃ nṛpasattama // RKV_56.74 //</l>\n</lg>\n\n<lg>\n<l>adya tvekādaśī puṇyā bālavṛddhair upoṣitā /</l>\n<l>madanaikādaśī nāma sarvapāpakṣayaṃkarī // RKV_56.75 //</l>\n</lg>\n\n<lg>\n<l>niyatā śrūyate tatra rājaputrī suśobhanā /</l>\n<l>vratasthā niyatāhārā nāmnā bhānumatī satī // RKV_56.76 //</l>\n</lg>\n\n<lg>\n<l>naitayā sadṛśī kācittriṣu lokeṣu viśrutā /</l>\n<l>dṛśyate sā varārohā hyavatīrṇā mahītale // RKV_56.77 //</l>\n</lg>\n\n<lg>\n<l>bhāryāyā vacanaṃ śrutvā śabarastāṃ jagāda ha /</l>\n<l>kamalāni yathālābhaṃ dattvā bhuṅkṣva hi satvaram // RKV_56.78 //</l>\n</lg>\n\n<lg>\n<l>mamaiṣā vartate buddhir na bhoktavyaṃ mayā dhruvam /</l>\n<l>na mayopārjitaṃ bhadre pāpabuddhyā śubhaṃ kvacit // RKV_56.79 //</l>\n</lg>\n\n<lg>\n<l>śabaryuvāca:</l>\n<l>na pūrvaṃ tu mayā bhuktaṃ kasmiṃścaiva tu vāsare /</l>\n<l>bhuktaśeṣaṃ mayā bhuktaṃ yāvatkālaṃ smarāmyaham // RKV_56.80 //</l>\n</lg>\n\n<lg>\n<l>bhāryāyā niścayaṃ jñātvā snānaṃ kartuṃ jagāma ha /</l>\n<l>ardhottarīyavastreṇa snānaṃ kṛtvā tu bhaktitaḥ // RKV_56.81 //</l>\n</lg>\n\n<lg>\n<l>sarvān devān namaskṛtya gato devaśilāṃ prati /</l>\n<l>tasthau sa śaṅkamāno 'pi namaskṛtya janārdanam // RKV_56.82 //</l>\n</lg>\n\n<lg>\n<l>yasyāstu kumude datte tayā rājñyai niveditam /</l>\n<l>taddṛṣṭvā padmayugalaṃ tāṃ dāsīṃ sābravīt tadā // RKV_56.83 //</l>\n</lg>\n\n<lg>\n<l>kutra padmadvayaṃ labdhaṃ kathyatām agrato mama /</l>\n<l>śīghraṃ tatraiva gatvā ca padmānānaya cāparān // RKV_56.84 //</l>\n</lg>\n\n<lg>\n<l>dhānyena vasunā vāpi kamalāni samānaya /</l>\n<l>bhānumatyā vacaḥ śrutvā gatā sā śabaraṃ prati // RKV_56.85 //</l>\n</lg>\n\n<l>śrīphalāni ca puṣpāṇi bahūnyanyāni dehi me // RKV_56.86 //</l>\n\n<lg>\n<l>śabary uvāca:</l>\n<l>śrīphalāni sapuṣpāṇi dāsyāmi ca viśeṣataḥ /</l>\n<l>na lobho na spṛhā me 'sti gatvā rājñīṃ nivedaya // RKV_56.87 //</l>\n</lg>\n\n<lg>\n<l>tayā ca satvaraṃ gatvā yathāvṛttaṃ niveditam /</l>\n<l>śabaryuktaṃ purastasyāḥ savistaraparaṃ vacaḥ // RKV_56.88 //</l>\n</lg>\n\n<lg>\n<l>tasyāstu vacanaṃ śrutvā rājñī tatra svayaṃ gatā /</l>\n<l>uvāca śabarīṃ prītyā dehi padmāni mūlyataḥ // RKV_56.89 //</l>\n</lg>\n\n<lg>\n<l>śabaryuvāca:</l>\n<l>na mūlyaṃ kāmaye devi phalapuṣpasamudbhavam /</l>\n<l>śrīphalāni ca puṣpāṇi yatheṣṭaṃ mama gṛhyatām // RKV_56.90 //</l>\n</lg>\n\n<l>arcāṃ kuru yathānyāyaṃ vāsudeve jagatpatau // RKV_56.91 //</l>\n\n<lg>\n<l>rājñyuvāca:</l>\n<l>vinā mūlyaṃ na gṛhṇāmi kamalāni tavādhunā /</l>\n<l>dhānyasya khārikāmekāṃ dadāmi pratigṛhyatām // RKV_56.92 //</l>\n</lg>\n\n<lg>\n<l>daśa viṃśatyatha triṃśac catvāriṃśad athāpi vā /</l>\n<l>gṛhāṇa vā khāriśataṃ durbhikṣāṃ bodhimuttara // RKV_56.93 //</l>\n</lg>\n\n<lg>\n<l>vasu ratnaṃ suvarṇaṃ ca anyatte yadabhīpsitam /</l>\n<l>tatsarvaṃ sampradāsyāmi kamalārthe na saṃśayaḥ // RKV_56.94 //</l>\n</lg>\n\n<lg>\n<l>śabaryuvāca:</l>\n<l>nāhāraṃ cintayāmyadya muktvā devaṃ varānane /</l>\n<l>devakāryaṃ vinā bhadre nānyā buddhiḥ pravartate // RKV_56.95 //</l>\n</lg>\n\n<lg>\n<l>rājñyuvāca:</l>\n<l>na tvayānnaṃ parityājyaṃ sarvamanne pratiṣṭhitam /</l>\n<l>tasmāt sarvaprayatnena mamānnaṃ pratigṛhyatām // RKV_56.96 //</l>\n</lg>\n\n<lg>\n<l>tapasvino mahābhāgā ye cāraṇyanivāsinaḥ /</l>\n<l>gṛhasthadvāri te sarve yācante 'nnam atandritāḥ // RKV_56.97 //</l>\n</lg>\n\n<lg>\n<l>śabaryuvāca:</l>\n<l>niṣedhaśca kṛtaḥ pūrvaṃ sarvaṃ satye pratiṣṭhitam /</l>\n<l>satyena tapate sūryaḥ satyena jvalate 'nalaḥ // RKV_56.98 //</l>\n</lg>\n\n<lg>\n<l>satyena tiṣṭhaty udadhirvāyuḥ satyena vāti hi /</l>\n<l>satyena pacyate sasyaṃ gāvaḥ kṣīraṃ sravanti ca // RKV_56.99 //</l>\n</lg>\n\n<lg>\n<l>satyādhāram idaṃ sarvaṃ jagat sthāvarajaṅgamam /</l>\n<l>tasmāt sarvaprayatnena satyaṃ satyena pālayet // RKV_56.100 //</l>\n</lg>\n\n<lg>\n<l>devakāryaṃ tu me muktvā nānyā buddhiḥ pravartate /</l>\n<l>gṛhāṇa rājñi puṣpāṇi kuru pūjāṃ gadābhṛtaḥ // RKV_56.101 //</l>\n</lg>\n\n<lg>\n<l>śrūyate dvijavākyaistu na doṣo vidyate kvacit /</l>\n<l>kuśāḥ śākaṃ payo matsyā gandhāḥ puṣpākṣatā dadhi /</l>\n<l>māṃsaṃ śayyāsanaṃ dhānāḥ pratyākhyeyā na vāri ca // RKV_56.102 //</l>\n</lg>\n\n<lg>\n<l>rājñyuvāca:</l>\n<l>ārāmopahṛtaṃ puṣpamāraṇyaṃ puṣpameva ca /</l>\n<l>krītaṃ pratigrahe labdhaṃ puṣpamevaṃ caturvidham // RKV_56.103 //</l>\n</lg>\n\n<lg>\n<l>uttamaṃ puṣpamāraṇyaṃ gṛhītaṃ svayameva ca /</l>\n<l>madhyamaṃ phalamārāme tvadhamaṃ krītameva ca /</l>\n<l>pratigraheṇa yallabdhaṃ niṣphalaṃ tadvidurbudhāḥ // RKV_56.104 //</l>\n</lg>\n\n<lg>\n<l>purohita uvāca:</l>\n<l>gṛhāṇa rājñi puṣpāṇi kuru pūjāṃ gadābhṛtaḥ /</l>\n<l>upakāraḥ prakartavyo vyapadeśena karhicit // RKV_56.105 //</l>\n</lg>\n\n<lg>\n<l>īśvara uvāca:</l>\n<l>śrīphalāni sapadmāni dattāni śabareṇa tu /</l>\n<l>gṛhītvā tāni rājñī sā pūjāṃ cakre suśobhanām // RKV_56.106 //</l>\n</lg>\n\n<lg>\n<l>kṣapājāgaraṇaṃ cakre śrutvā paurāṇikīṃ kathām /</l>\n<l>śabarastu tato bhāryām idaṃ vacanam abravīt // RKV_56.107 //</l>\n</lg>\n\n<lg>\n<l>dīpārthaṃ gṛhyatāṃ sneho yathālābhena sundari /</l>\n<l>kṛtvā dīpaṃ tatastau tu kṛtvā pūjāṃ hareḥ śubhām // RKV_56.108 //</l>\n</lg>\n\n<lg>\n<l>cakraturjāgaraṃ rātrau dhyāyanto dharaṇīdharam /</l>\n<l>tataḥ prabhātasamaye dṛṣṭvā snānotsukaṃ janam // RKV_56.109 //</l>\n</lg>\n\n<lg>\n<l>snāti vai śūlabhede tu devanadyāṃ tathāpare /</l>\n<l>sarasvatyāṃ narāḥ kecinmārkaṇḍasya hrade 'pare // RKV_56.110 //</l>\n</lg>\n\n<lg>\n<l>cakratīrthaṃ gatāścakruḥ snānaṃ kecidvidhānataḥ /</l>\n<l>śucayaste janāḥ sarve snātvā devāśilopari // RKV_56.111 //</l>\n</lg>\n\n<lg>\n<l>śrāddhaṃ cakruḥ prayatnena śraddhayā pūtacetasā /</l>\n<l>tāndṛṣṭvā śabaro bilvaiḥ piṇḍāṃścakre prayatnataḥ // RKV_56.112 //</l>\n</lg>\n\n<lg>\n<l>bhānumatyā tathā bhartuḥ piṇḍanirvapaṇaṃ kṛtam /</l>\n<l>anindyā bhojitā viprā dambhavārddhuṣyavarjitāḥ // RKV_56.113 //</l>\n</lg>\n\n<lg>\n<l>haviṣyānnaistathā dadhnā śarkarāmadhusarpiṣā /</l>\n<l>pāyasena tu gavyena kṛtānnena viśeṣataḥ // RKV_56.114 //</l>\n</lg>\n\n<lg>\n<l>bhojayitvā tathā rājñī dadau dānaṃ yathāvidhi /</l>\n<l>pādukopānahau chatraṃ śayyāṃ govṛṣameva ca // RKV_56.115 //</l>\n</lg>\n\n<lg>\n<l>vividhāni ca dānāni hemaratnadhanāni ca /</l>\n<l>cakratīrthe mahārāja kapilāṃ yaḥ prayacchati /</l>\n<l>pṛthvī tena bhaved dattā saśailavanakānanā // RKV_56.116 //</l>\n</lg>\n\n<lg>\n<l>uttānapāda uvāca:</l>\n<l>yāni yāni ca dattāni śastāni jagatīpateḥ /</l>\n<l>tāni sarvāṇi deveśa kathayasva prasādataḥ // RKV_56.117 //</l>\n</lg>\n\n<lg>\n<l>īśvara uvāca:</l>\n<l>tilapradaḥ prajāmiṣṭāṃ dīpadaścakṣuruttamam /</l>\n<l>bhūmidaḥ svargamāpnoti dīrgham āyur hiraṇyadaḥ // RKV_56.118 //</l>\n</lg>\n\n<lg>\n<l>gṛhado rogarahito rūpyado rūpavān bhavet /</l>\n<l>vāsodaścandrasālokyam arkasāyujyam aśvadaḥ // RKV_56.119 //</l>\n</lg>\n\n<lg>\n<l>vṛṣadastu śriyaṃ puṣṭāṃ godātā ca triviṣṭapam /</l>\n<l>yānaśayyāprado bhāryām aiśvaryam abhayapradaḥ // RKV_56.120 //</l>\n</lg>\n\n<lg>\n<l>dhānyadaḥ śāśvataṃ saukhyaṃ brahmado brahma śāśvatam /</l>\n<l>vāryannapṛthivīvāsastilakāñcanasarpiṣām // RKV_56.121 //</l>\n</lg>\n\n<lg>\n<l>sarveṣāmeva dānānāṃ brahmadānaṃ viśiṣyate /</l>\n<l>yena yena hi bhāvena yadyaddānaṃ prayacchati // RKV_56.122 //</l>\n</lg>\n\n<lg>\n<l>tena tena sa bhāvena prāpnoti pratipūjitam /</l>\n<l>dṛṣṭvā dānāni sarvāṇi rājñī dattāni yāni ca // RKV_56.123 //</l>\n</lg>\n\n<lg>\n<l>uvāca śabaro bhāryāṃ yattacchṛṇu nareśvara /</l>\n<l>purāṇaṃ paṭhitaṃ bhadre brāhmaṇairvedapāragaiḥ // RKV_56.124 //</l>\n</lg>\n\n<lg>\n<l>śrutaṃ ca tanmayā sarvaṃ dānadharmaphalaṃ śubham /</l>\n<l>pūrvajanmārjitaṃ pāpaṃ snānadānavratādibhiḥ // RKV_56.125 //</l>\n</lg>\n\n<lg>\n<l>śarīraṃ dustyajaṃ muktvā labhate gatimuttamām /</l>\n<l>saṃsārasāgarādbhītaḥ satyaṃ bhadre vadāmi te // RKV_56.126 //</l>\n</lg>\n\n<lg>\n<l>anekāni ca pāpāni kṛtāni bahuśo mayā /</l>\n<l>ghātitā jantavo bhadre nirdagdhāḥ parvatāḥ sadā // RKV_56.127 //</l>\n</lg>\n\n<lg>\n<l>tena pāpena dagdho 'haṃ dāridryaṃ na nivartate /</l>\n<l>tīrthāvagāhanaṃ pūrvaṃ pāpena na kṛtaṃ mayā // RKV_56.128 //</l>\n</lg>\n\n<lg>\n<l>tenāhaṃ duḥkhito bhadre dāridryam anivartikam /</l>\n<l>māturgṛhaṃ prayāhi tvaṃ tyaja snehaṃ mamopari /</l>\n<l>nagaśṛṅgaṃ samāruhya moktum icchāmyahaṃ tanum // RKV_56.129 //</l>\n</lg>\n\n<lg>\n<l>śabaryuvāca:</l>\n<l>mātrā pitrā na me kāryaṃ nāpi svajanabāndhavaiḥ /</l>\n<l>yā gatistava jīveśa sā mamāpi bhaviṣyati // RKV_56.130 //</l>\n</lg>\n\n<lg>\n<l>na strīṇāmīdṛśo dharmo vinā bhartrā svajīvitam /</l>\n<l>śrūyante bahavo doṣā dharmaśāstreṣvanekadhā // RKV_56.131 //</l>\n</lg>\n\n<lg>\n<l>pāraṇaṃ kuru bhojendra vrataṃ yena na naśyati /</l>\n<l>yatte 'bhivāñchitaṃ kiṃcid viṣṇave kartum arhasi // RKV_56.132 //</l>\n</lg>\n\n<lg>\n<l>bhāryāyā vacanaṃ śrutvā mumude śabarastataḥ /</l>\n<l>gṛhītvā śrīphalaṃ śīghraṃ homaṃ kṛtvā yathāvidhi // RKV_56.133 //</l>\n</lg>\n\n<lg>\n<l>sarvadevānnamaskṛtya bhukto 'pi ca tayā saha /</l>\n<l>caitryāṃ tu viṣuvaṃ jñātvā tasthau tatra dinatrayam // RKV_56.134 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe vyādhavākyopadeśakathanapūrvakadānādiphalavarṇanaṃ nāma ṣaṭpañcāśattamo 'dhyāyaḥ ||</p>\n\n<p>RKV adhyāya 57\n<lg>\n<l>īśvara uvāca:</l>\n<l>bhānumatī dvijānbhojya bubhuje bhuktaśeṣataḥ /</l>\n<l>bhuktvā susukhamāsthāya tadannaṃ pariṇāmya ca // RKV_57.1 //</l>\n</lg></p>\n\n<lg>\n<l>trayodaśyāṃ tato gatvā madanākhyatithau tadā /</l>\n<l>mārkaṇḍasya hrade snātvānarcya devaṃ guhāśayam // RKV_57.2 //</l>\n</lg>\n\n<lg>\n<l>kṛtopavāsaniyamā snāpayitvā maheśvaram /</l>\n<l>pañcāmṛtasugandhena dhūpadīpanivedanaiḥ // RKV_57.3 //</l>\n</lg>\n\n<lg>\n<l>ārcayadvividhaiḥ puṣpairnaivedyaiśca suśobhanaiḥ /</l>\n<l>kṣapājāgaraṇaṃ kṛtvā śrutvā paurāṇikīṃ kathām // RKV_57.4 //</l>\n</lg>\n\n<lg>\n<l>nṛtyagītaistathā stotrairdadhyau devaṃ maheśvaram /</l>\n<l>annaṃ vistāritaṃ sarvaṃ devasyāgre yathāvidhi // RKV_57.5 //</l>\n</lg>\n\n<lg>\n<l>cāturvarṇyasutāḥ sarve bhojitāḥ saparicchadāḥ /</l>\n<l>caturdaśyāṃ dinaṃ yāvatsampūjya vṛṣabhadhvajam // RKV_57.6 //</l>\n</lg>\n\n<lg>\n<l>śaṅkhavāditrabherībhiḥ paṭahadhvanināditam /</l>\n<l>kṣapājāgaraṇaṃ kṛtvā prabhūtajanasaṃkulam // RKV_57.7 //</l>\n</lg>\n\n<lg>\n<l>nṛtyagītaistathā stotraiḥ preritā sā niśā tadā /</l>\n<l>prabhāte bhojitā viprāḥ pāyasairmadhusarpiṣā // RKV_57.8 //</l>\n</lg>\n\n<lg>\n<l>dattvā dānāni viprebhyaḥ śaktyā viprānusārataḥ /</l>\n<l>arcayitvā mahāpuṣpaiḥ sugandhair madanena ca // RKV_57.9 //</l>\n</lg>\n\n<lg>\n<l>vicitraiḥ sūkṣmavastraiśca devaḥ sampūjya veṣṭitaḥ /</l>\n<l>sragdāmalambamānaiśca bahudīpasamujjvalaiḥ // RKV_57.10 //</l>\n</lg>\n\n<lg>\n<l>pakvānnair vividhair bhakṣyaiḥ suvṛttair modakādibhiḥ /</l>\n<l>tataste brāhmaṇāḥ sarve vedādhyayanatatparāḥ // RKV_57.11 //</l>\n</lg>\n\n<lg>\n<l>tatparva kīrtayāṃścakruḥ padmakaṃ nāma nāmataḥ /</l>\n<l>ādityasya dinaṃ tvadya tithiḥ pañcadaśī tathā // RKV_57.12 //</l>\n</lg>\n\n<lg>\n<l>tvāṣṭrameva ca nakṣatraṃ saṃkrāntir viṣuvantathā /</l>\n<l>vyatīpātastathā yogaḥ karaṇaviṣṭireva ca // RKV_57.13 //</l>\n</lg>\n\n<lg>\n<l>padmakaṃ nāma parvaitad ayanādicaturguṇam /</l>\n<l>atra dattaṃ hutaṃ japtaṃ sarvaṃ bhavati cākṣayam // RKV_57.14 //</l>\n</lg>\n\n<lg>\n<l>te dvijā bhānumatyātha śūlabhedaṃ gatāḥ saha /</l>\n<l>dadṛśuḥ śabaraṃ kuṇḍe bhāryayā saha saṃsthitam // RKV_57.15 //</l>\n</lg>\n\n<lg>\n<l>aiśānīṃ sa diśaṃ gatvā parvate bhṛgumūrdhani /</l>\n<l>patituṃ ca samārūḍho bhāryayā saha pārthiva // RKV_57.16 //</l>\n</lg>\n\n<lg>\n<l>bhānumatyuvāca:</l>\n<l>tiṣṭha tiṣṭha mahāsattva śṛṇuṣva vacanaṃ mama /</l>\n<l>kimarthaṃ tyajasi prāṇānadyāpi ca yuvā bhavān // RKV_57.17 //</l>\n</lg>\n\n<lg>\n<l>kaḥ santāpaḥ ka udvegaḥ kiṃ duḥkhaṃ vyādhireva ca /</l>\n<l>śiśuḥ saṃdṛśyase 'dyāpi kāraṇaṃ kathyatāmidam // RKV_57.18 //</l>\n</lg>\n\n<lg>\n<l>śabara uvāca:</l>\n<l>kāraṇaṃ nāsti me kiṃcinna duḥkhaṃ kiṃcideva tu /</l>\n<l>saṃsārabhayabhīto 'haṃ nānyā buddhiḥ pravartate // RKV_57.19 //</l>\n</lg>\n\n<lg>\n<l>duḥkhena labhyate yasmānmānuṣyaṃ janma bhāgyataḥ /</l>\n<l>mānuṣyaṃ janma cāsādya yā na dharmaṃ samācaret // RKV_57.20 //</l>\n</lg>\n\n<lg>\n<l>sa gacchennirayaṃ ghoramātmadoṣeṇa sundari /</l>\n<l>tasmātpatitumicchāmi tīrthe 'sminpāpanāśane // RKV_57.21 //</l>\n</lg>\n\n<lg>\n<l>rājñyuvāca:</l>\n<l>adyāpi vartate kālo dharmasyopārjane tava /</l>\n<l>kṛtāpakṛtakarmā vai vratadānair viśudhyati // RKV_57.22 //</l>\n</lg>\n\n<lg>\n<l>ahaṃ dāsyāmi dhānyaṃ vā vāsāṃsi draviṇaṃ bahu /</l>\n<l>nityamācara dharmaṃ tvaṃ dhyāyannityaṃ maheśvaram // RKV_57.23 //</l>\n</lg>\n\n<lg>\n<l>śabara uvāca:</l>\n<l>naivāhaṃ kāmaye vittaṃ na dhānyaṃ vastrameva ca /</l>\n<l>yo yasyaivānnamaśnāti sa tasyāśnāti kilbiṣam // RKV_57.24 //</l>\n</lg>\n\n<lg>\n<l>rājñyuvāca:</l>\n<l>kandamūlaphalāhāro bhramitvā bhaikṣyamuttamam /</l>\n<l>avagāhya sutīrthāni sarvapāpaiḥ pramucyate // RKV_57.25 //</l>\n</lg>\n\n<lg>\n<l>tato vimuktapāpastu yatkiṃcitkurute śuciḥ /</l>\n<l>karmaṇā tena pūtastvaṃ sadgatiṃ prāpsyasi dhruvam // RKV_57.26 //</l>\n</lg>\n\n<lg>\n<l>śabara uvāca:</l>\n<l>annamadya mayā tyaktaṃ prāṇebhyo 'pi mahattaram /</l>\n<l>satyaṃ na lopayed devi niścitātra matirmama // RKV_57.27 //</l>\n</lg>\n\n<lg>\n<l>prasādaḥ kriyatāṃ devi kṣamasvādya janaiḥ saha /</l>\n<l>ardhottarīyavastreṇa saṃyamyātmānamudyataḥ // RKV_57.28 //</l>\n</lg>\n\n<lg>\n<l>bhāryayā sahito vyādho hariṃ dhyātvā papāta ha /</l>\n<l>nagārdhāt patito yāvadgatajīvo narādhipa // RKV_57.29 //</l>\n</lg>\n\n<lg>\n<l>cūrṇībhūtau hi tau dṛṣṭvā kuṇḍasyopari bhūmipa /</l>\n<l>trimuhūrte gate kāle śabaro bhāryayā saha // RKV_57.30 //</l>\n</lg>\n\n<l>divyaṃ vimānamārūḍho gataścānuttamāṃ gatim // RKV_57.31 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vyādhasvargagamanavarṇanaṃ nāma saptapañcāśattamo 'dhyāyaḥ ||</p>\n\n<p>RKV adhyāya 58</p>\n\n<lg>\n<l>uttānapāda uvāca:</l>\n<l>athāto devadeveśa bhānumatyakarocca kim /</l>\n<l>eṣa me saṃśayo deva kathayasva prasādataḥ // RKV_58.1 //</l>\n</lg>\n\n<lg>\n<l>īśvara uvāca:</l>\n<l>cintayitvā muhūrtaṃ sā gatā kuṇḍasya sannidhau /</l>\n<l>dṛṣṭvā kuṇḍasya māhātmyaṃ rājñī harṣeṇa pūritā // RKV_58.2 //</l>\n</lg>\n\n<lg>\n<l>viprān bahūn samāhūya pūjayāmāsa tatkṣaṇāt /</l>\n<l>dattvā tu vidhivaddānaṃ brāhmaṇebhyo nṛpātmaja // RKV_58.3 //</l>\n</lg>\n\n<lg>\n<l>niścayaṃ paramaṃ kṛtvā sthitā śāntena cetasā /</l>\n<l>tataḥ sampūjya vidhivatpitḥndevān narādhipa // RKV_58.4 //</l>\n</lg>\n\n<lg>\n<l>kṣapayitvā pakṣamekaṃ madhumāsasya sā sthitā /</l>\n<l>amāvāsyāṃ tato rājñī gatā parvatasannidhau // RKV_58.5 //</l>\n</lg>\n\n<lg>\n<l>nagaśṛṅgaṃ samāruhya kṛtvā mukulitau karau /</l>\n<l>vijñāpya brāhmaṇān sarvān idaṃ vacanam abravīt // RKV_58.6 //</l>\n</lg>\n\n<lg>\n<l>mama mātā pitā bhrātā ye cānye sakhibāndhavāḥ /</l>\n<l>kṣamāpayitvā sarvāṃstānvacanaṃ mama kathyatām // RKV_58.7 //</l>\n</lg>\n\n<lg>\n<l>tvatputrī śūlabhede tu tapaḥ kṛtvā svaśaktitaḥ /</l>\n<l>visṛjya caiva sātmānaṃ tasmiṃstīrthe divaṃ yayau // RKV_58.8 //</l>\n</lg>\n\n<lg>\n<l>brāhmaṇā ūcuḥ /</l>\n<l>saṃdeśaṃ kathayiṣyāmastvayoktaṃ śobhanavrate /</l>\n<l>mātāpitṛbhyāṃ suśroṇi mā te 'bhūdatra saṃśayaḥ // RKV_58.9 //</l>\n</lg>\n\n<lg>\n<l>tato visṛjya tāṃllokān sthitā parvatamūrdhani /</l>\n<l>ardhottarīyavastreṇa gāḍhaṃ baddhā punaḥpunaḥ // RKV_58.10 //</l>\n</lg>\n\n<lg>\n<l>tataścikṣepa sātmānam ekacittā narādhipa /</l>\n<l>nagārddhe patitā yāvattāvaddṛṣṭāḥ surāṅganāḥ // RKV_58.11 //</l>\n</lg>\n\n<lg>\n<l>bhobho vatse mahābhāge bhānumatyatitāpasi /</l>\n<l>divyaṃ vimānamāruhya kailāsaṃ prati gamyatām // RKV_58.12 //</l>\n</lg>\n\n<l>tataḥ sā paśyatāṃ teṣāṃ janānāṃ tridivaṃ gatā // RKV_58.13 //</l>\n\n<lg>\n<l>mārkaṇḍeya uvāca:</l>\n<l>iti te kathitaḥ sarvaḥ śūlabhedasya vistaraḥ /</l>\n<l>yaḥ śrutaḥ śaṅkarātpūrvamṛṣidevasamāgame // RKV_58.14 //</l>\n</lg>\n\n<lg>\n<l>ya idaṃ paṭhate bhaktyā tīrthe devakule 'pi vā /</l>\n<l>sa mucyate mahāpāpādapi janmaśatārjitāt // RKV_58.15 //</l>\n</lg>\n\n<lg>\n<l>brahmahā ca surāpī ca steyī ca gurutalpagaḥ /</l>\n<l>goghātī strīvighātī ca devabrahmasvahārakaḥ // RKV_58.16 //</l>\n</lg>\n\n<lg>\n<l>svāmidrohī mitraghātī tathā viśvāsaghātakaḥ /</l>\n<l>paranyāsāpahārī ca paranikṣepalopakaḥ // RKV_58.17 //</l>\n</lg>\n\n<lg>\n<l>rasabhedī tulābhedī tathā vārddhuṣikastu yaḥ /</l>\n<l>yaḥ kanyāvighnakartā ca tathā vikrayakārakaḥ // RKV_58.18 //</l>\n</lg>\n\n<lg>\n<l>parabhāryā bhrātṛbhāryā gauḥ snuṣā kanyakā tathā /</l>\n<l>abhigāmī paradveṣī tathā dharmapradūṣakaḥ // RKV_58.19 //</l>\n</lg>\n\n<l>mucyante sarve evaite śūlabhedaprabhāvataḥ // RKV_58.20 //</l>\n\n<lg>\n<l>ya idaṃ śrāvayecchrāddhe viprāṇāṃ bhuñjatāṃ nṛpa /</l>\n<l>mudaṃ prayānti saṃhṛṣṭāḥ pitarastasya sarvaśaḥ // RKV_58.21 //</l>\n</lg>\n\n<lg>\n<l>yaścedaṃ śṛṇuyādbhaktyā paṭhyamānaṃ naro vaśī /</l>\n<l>sa muktaḥ sarvapāpebhyaḥ sarvakalyāṇabhāg bhavet // RKV_58.22 //</l>\n</lg>\n\n<lg>\n<l>idaṃ yaśasyamāyuṣyamidaṃ pāvanamuttamam /</l>\n<l>paṭhatāṃ śṛṇvatāṃ nṛṇām āyuḥkīrtivivardhanam // RKV_58.23 //</l>\n</lg>\n\n<lg>\n<l>iti kathitamidaṃ te śūlabhedasya puṇyaṃ mahimana hi manuṣyaiḥ śrūyate yatsapāpaiḥ /</l>\n<l>madanariputaṭinyā yāmyakūlasthitasya prabaladuritakandocchedakuddālakalpam // RKV_58.24 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedatīrthamāhātmyavarṇanaṃ nāmāṣṭapañcāśattamo 'dhyāyaḥ||</p>\n\n<p>śūlabhedamāhātmyaṃ samāptam</p>\n\n<p>RKV adhyāya 59</p>\n\n<lg>\n<l>śrīmārkaṇḍeya uvāca:</l>\n<l>tataḥ puṣkariṇīṃ gacchet sarvapāpapraṇāśinīm /</l>\n<l>śrute yasyāḥ prabhāve tu sarvapāpaiḥ pramucyate // RKV_59.1 //</l>\n</lg>\n\n<lg>\n<l>revāyā uttare kūle tīrthaṃ paramaśobhanam /</l>\n<l>yatrāste sarvadā devo vedamūrtirdivākaraḥ // RKV_59.2 //</l>\n</lg>\n\n<lg>\n<l>kurukṣetraṃ yathā puṇyaṃ sārvakāmikamuttamam /</l>\n<l>idaṃ tīrthaṃ tathā puṇyaṃ sarvakāmaphalapradam // RKV_59.3 //</l>\n</lg>\n\n<lg>\n<l>kurukṣetre yathā vṛddhirdānasya jagatīpate /</l>\n<l>puṣkariṇyāṃ tathā dānaṃ vardhate nātra saṃśayaḥ // RKV_59.4 //</l>\n</lg>\n\n<lg>\n<l>yavamekaṃ tu yo dadyāt sauvarṇaṃ mastake nṛpa /</l>\n<l>puṣkariṇyāṃ tathā sthānaṃ yathā sthānaṃ nare smṛtam // RKV_59.5 //</l>\n</lg>\n\n<lg>\n<l>sūryagrahe tu yaḥ snātvā dadyād dānaṃ yathāvidhi /</l>\n<l>hastyaśvaratharatnādi gṛhaṃ gāśca yugaṃdharān // RKV_59.6 //</l>\n</lg>\n\n<lg>\n<l>suvarṇaṃ rajataṃ vāpi brāhmaṇebhyo dadāti yaḥ /</l>\n<l>trayodaśa dinaṃ yāvattrayodaśaguṇaṃ bhavet // RKV_59.7 //</l>\n</lg>\n\n<lg>\n<l>tilamiśreṇa toyena tarpayet pitṛdevatāḥ /</l>\n<l>dvādaśābde bhavet prītistatra tīrthe mahīpate // RKV_59.8 //</l>\n</lg>\n\n<lg>\n<l>yastatra kurute śrāddhaṃ pāyasair madhusarpiṣā /</l>\n<l>śrāddhado labhate svargaṃ pitḥṇāṃ dattam akṣayam // RKV_59.9 //</l>\n</lg>\n\n<lg>\n<l>akṣatairbadarairbilvairiṅgudairvā tilaiḥ saha /</l>\n<l>akṣayaṃ phalamāpnoti tasmiṃstīrthe na saṃśayaḥ // RKV_59.10 //</l>\n</lg>\n\n<lg>\n<l>tatra snātvā tu yo devaṃ pūjayec ca divākaram /</l>\n<l>ādityahṛdayaṃ japtvā punarādityam arcayet /</l>\n<l>sa gacchet paramaṃ lokaṃ tridaśairapi vanditam // RKV_59.11 //</l>\n</lg>\n\n<lg>\n<l>ṛcamekāṃ japedyastu yajurvā sāma eva ca /</l>\n<l>sa samagrasya vedasya phalamāpnoti vai nṛpa // RKV_59.12 //</l>\n</lg>\n\n<lg>\n<l>yastryakṣaraṃ japenmantraṃ dhyāyamāno divākaram /</l>\n<l>ādityahṛdayaṃ japtvā mucyate sarvapātakaiḥ // RKV_59.13 //</l>\n</lg>\n\n<lg>\n<l>yastatra vidhivatprāṇāṃstyajate nṛpasattama /</l>\n<l>sa gacchetparamaṃ sthānaṃ yatra devo divākaraḥ // RKV_59.14 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe puṣkariṇyām ādityatīrthamāhātmyavarṇanaṃ nāmaikonaṣaṣṭitamo 'dhyāyaḥ ||</p>\n\n<p>RKV adhyāya 60</p>\n\n<lg>\n<l>śrīmārkaṇḍeya uvāca:</l>\n<l>bhūyo'pyahaṃ pravakṣyāmi ādityeśvaramuttamam /</l>\n<l>sarvaduḥkhaharaṃ pārtha sarvavighnavināśanam // RKV_60.1 //</l>\n</lg>\n\n<lg>\n<l>āyuḥśrīvarddhanaṃ nityaṃ putradaṃ svargadaṃ śivam /</l>\n<l>yasya tīrthasya cānyāni tīrthāni kurunandana // RKV_60.2 //</l>\n</lg>\n\n<lg>\n<l>nālabhanta śriyaṃ nāke martye pātālagocare /</l>\n<l>kurukṣetraṃ gayā gaṅgā naimiṣaṃ puṣkaraṃ tathā // RKV_60.3 //</l>\n</lg>\n\n<lg>\n<l>vārāṇasī ca kedāraṃ prayāgam rudranandanam /</l>\n<l>mahākālaṃ sahasrākṣaṃ śuklatīrthaṃ nṛpottama // RKV_60.4 //</l>\n</lg>\n\n<lg>\n<l>ravitīrthasya sarvāṇi kalāṃ nārhanti ṣoḍaśīm /</l>\n<l>ravitīrthe hi yadvṛttaṃ tacchṛṇuṣva nṛpottama // RKV_60.5 //</l>\n</lg>\n\n<lg>\n<l>snehātte kathayiṣyāmi vārddhakenātipīḍitaḥ /</l>\n<l>śṛṇvantu ṛṣayaḥ sarve taponiṣṭhā mahaujasaḥ // RKV_60.6 //</l>\n</lg>\n\n<lg>\n<l>śrutaṃ me rudrasāṃnidhye nandiskandagaṇaiḥ saha /</l>\n<l>pārvatyā pṛṣṭaḥ śambhuśca ravitīrthasya yatphalam // RKV_60.7 //</l>\n</lg>\n\n<lg>\n<l>śambhunā ca yadākhyātaṃ girijāyāḥ sasambhramam /</l>\n<l>tatsarvamekacittena rudrodgītaṃ śrutaṃ mayā // RKV_60.8 //</l>\n</lg>\n\n<lg>\n<l>tatte 'haṃ sampravakṣyāmi śṛṇu yatnena pāṇḍava /</l>\n<l>durbhikṣopahatā viprā narmadāṃ tu samāśritāḥ // RKV_60.9 //</l>\n</lg>\n\n<lg>\n<l>uddālako vaśiṣṭhaśca māṇḍavyo gautamastathā /</l>\n<l>yājñavalkyo 'tha gargaśca śāṇḍilyo gālavastathā // RKV_60.10 //</l>\n</lg>\n\n<lg>\n<l>nāciketo vibhāṇḍaśca vālakhilyādayastathā /</l>\n<l>śātātapaśca śaṅkhaśca jaiminirgobhilastathā // RKV_60.11 //</l>\n</lg>\n\n<lg>\n<l>jaigīṣavyaḥ śatānīkaḥ sarva eva samāgatāḥ /</l>\n<l>tīrthayātrā kṛtā taistu narmadāyāḥ samantataḥ // RKV_60.12 //</l>\n</lg>\n\n<lg>\n<l>ādityeśvaramāyātāḥ prasaṅgādṛṣipuṃgavāḥ /</l>\n<l>vṛkṣaiḥ saṃchāditaṃ śubhraṃ dhavatindukapāṭalaiḥ // RKV_60.13 //</l>\n</lg>\n\n<lg>\n<l>jambīrairarjunaiḥ kubjaiḥ śamīkesarakiṃśukaiḥ /</l>\n<l>tasmiṃstīrthe mahāpuṇye sugandhikusumākule // RKV_60.14 //</l>\n</lg>\n\n<lg>\n<l>punnāganālikeraiśca khadiraiḥ kalpapādapaiḥ /</l>\n<l>anekaśvāpadākīrṇaṃ mṛgamārjārasaṃkulam // RKV_60.15 //</l>\n</lg>\n\n<lg>\n<l>ṛkṣahastisamākīrṇaṃ citrakaiścopaśobhitam /</l>\n<l>praviṣṭā ṛṣayaḥ sarve vane puṣpasamākule // RKV_60.16 //</l>\n</lg>\n\n<lg>\n<l>vanānte ca striyo dṛṣṭvā raktā raktāmbarānvitāḥ /</l>\n<l>raktamālyānuśobhāḍhyā raktacandanacarcitāḥ // RKV_60.17 //</l>\n</lg>\n\n<lg>\n<l>raktābharaṇasaṃyuktāḥ pāśahastā bhayāvahāḥ /</l>\n<l>tāsāṃ samīpagā dṛṣṭāḥ kṛṣṇajīmūtasannibhāḥ // RKV_60.18 //</l>\n</lg>\n\n<lg>\n<l>mahākāyā bhīmavaktrāḥ pāśahastā bhayāvahāḥ /</l>\n<l>anāvṛṣṭyupamā dṛṣṭā āturāḥ piṅgalocanāḥ // RKV_60.19 //</l>\n</lg>\n\n<lg>\n<l>dīrghajihvā karālāsyā tīkṣṇadaṃṣṭrā durāsadā /</l>\n<l>vṛddhā nārī kuruśreṣṭha dṛṣṭānyā ṛṣipuṃgavaiḥ // RKV_60.20 //</l>\n</lg>\n\n<lg>\n<l>tataḥ samīpagā vṛddhā tasya vṛndasya bhārata /</l>\n<l>svādhyāyaniratā viprā dṛṣṭāstaiḥ pāpakarmabhiḥ // RKV_60.21 //</l>\n</lg>\n\n<lg>\n<l>ūcuste tu samūhena brāhmaṇāṃstapasi sthitān /</l>\n<l>asmākaṃ svāminaḥ sarve tiṣṭhante tīrthamadhyataḥ /</l>\n<l>te prasthāpyā mahābhāgāḥ sarvathaiva tvarānvitāḥ // RKV_60.22 //</l>\n</lg>\n\n<lg>\n<l>tacchrutvā vacanaṃ teṣāṃ sarve caiva tvarānvitāḥ /</l>\n<l>jagmuste narmadākakṣaṃ dṛṣṭvā revāṃ dvijottamāḥ // RKV_60.23 //</l>\n</lg>\n\n<l>tataḥ kecitstuvantyanye jaya devi namo 'stu te // RKV_60.24 //</l>\n\n<lg>\n<l>namo 'stu te siddhagaṇair niṣevite namo 'stu te sarvapavitramaṅgale /</l>\n<l>namo 'stu te viprasahasrasevite namo 'stu rudrāṅgasamudbhave vare // RKV_60.25 //</l>\n</lg>\n\n<lg>\n<l>namo 'stu te sarvapavitrapāvane namo 'stu te devi varaprade śive /</l>\n<l>namāmi te śītajale sukhaprade saridvare pāpahare vicitrite // RKV_60.26 //</l>\n</lg>\n\n<lg>\n<l>anekabhūtaughasusevitāṅge gandharvayakṣoragapāvitāṅge /</l>\n<l>mahāgajaughair mahiṣair varāhair āpīyase toyamahormimāle // RKV_60.27 //</l>\n</lg>\n\n<l>namāmi te sarvavare sukhaprade vimocayāsmānaghapāśabaddhān // RKV_60.28 //</l>\n\n<lg>\n<l>bhramanti tāvannarakeṣu martyā yāvattavāmbho nahi saṃśrayanti /</l>\n<l>spṛṣṭaṃ karaiścandramaso raveścet taddevi dadyāt paramaṃ padaṃ tu // RKV_60.29 //</l>\n</lg>\n\n<lg>\n<l>anekasaṃsārabhayārditānāṃ pāpairanekair abhiveṣṭitānām /</l>\n<l>gatistvamambhojasamānavaktre dvandvairanekairabhisaṃvṛtānām // RKV_60.30 //</l>\n</lg>\n\n<lg>\n<l>nadyaśca pūtā vimalā bhavanti tvāṃ devi samprāpya na saṃśayo 'tra /</l>\n<l>duḥkhāturāṇāmabhayaṃ dadāsi śiṣṭair anekair abhipūjitāsi // RKV_60.31 //</l>\n</lg>\n\n<lg>\n<l>viṇmūtradehāśca nimagnadehā bhramanti tāvannarakeṣu martyāḥ /</l>\n<l>mahābaladhvastataraṅgabhaṅgaṃ jalaṃ na yāvattava saṃspṛśanti // RKV_60.32 //</l>\n</lg>\n\n<lg>\n<l>mlecchāḥ pulindāstvatha yātudhānāḥ pibanti ye 'ṃbhastava devi puṇyam /</l>\n<l>te 'pi pramucyanti bhayācca ghorātkimatra viprā bhavapāśabhītāḥ // RKV_60.33 //</l>\n</lg>\n\n<lg>\n<l>sarāṃsi nadyaḥ kṣayamabhyupetā ghore yuge 'sminkalināvasṛṣṭe /</l>\n<l>tvaṃ bhrājase devi jalaughapūrṇā divīva nakṣatrapathe ca gaṅgā // RKV_60.34 //</l>\n</lg>\n\n<lg>\n<l>tava prāsādādvarade viśiṣṭe kālaṃ yathemaṃ paripālayitvā /</l>\n<l>yāsyāma mokṣaṃ tava suprasādādvayaṃ yathā tvaṃ kuru naḥ prasādam // RKV_60.35 //</l>\n</lg>\n\n<lg>\n<l>tvāmāśritā ye śaraṇaṃ gatāśca gatistvamambeva piteva putrān /</l>\n<l>tvatpālitā yāvadimaṃ sughoraṃ kālaṃ tvanāvṛṣṭihataṃ kṣipāmaḥ // RKV_60.36 //</l>\n</lg>\n\n<lg>\n<l>evaṃ stutā tadā devī narmadā saritāṃ varā /</l>\n<l>pratyakṣā sā parā mūrtir brāhmaṇānāṃ yudhiṣṭhira // RKV_60.37 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>paṭhanti ye stotramidaṃ narendra śṛṇvanti bhaktyā parayā praśāntāḥ /</l>\n<l>te yānti rudraṃ vṛṣasaṃyutena yānena divyāmbarabhūṣitāṅgāḥ // RKV_60.38 //</l>\n</lg>\n\n<lg>\n<l>ye stotram etat satataṃ japanti snātvā ca toyena tu narmadāyāḥ /</l>\n<l>tebhyo 'ntakāle sariduttameyaṃ gatiṃ viśuddhāmacirād dadāti // RKV_60.39 //</l>\n</lg>\n\n<lg>\n<l>prātaḥ samutthāya tathā śayāno yaḥ kīrtayetānudinaṃ stavendram /</l>\n<l>dehakṣayaṃ sve salile dadāti samāśrayaṃ tasya mahānubhāva // RKV_60.40 //</l>\n</lg>\n\n<l>pāpair vimuktā divi modamānāḥ sambhoginaścaiva tu nānyathā ca // RKV_60.41 //</l>\n\n<lg>\n<l>prasannā narmadā devī stotreṇānena bhārata /</l>\n<l>jalenāpyāyitān viprān dakṣiṇāpathavāhinī // RKV_60.42 //</l>\n</lg>\n\n<lg>\n<l>amṛtatvaṃ tu vo dadmi yogibhiryanna gamyate /</l>\n<l>durlabhaṃ yatsuraiḥ sarvair matprasādāl labhiṣyatha // RKV_60.43 //</l>\n</lg>\n\n<lg>\n<l>iti te brāhmaṇā rājaṃllabdhā varamanuttamam /</l>\n<l>gamiṣyantaḥ prītacittā dadṛśuścitram adbhutam // RKV_60.44 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>dṛṣṭāstaiḥ puruṣāḥ pārtha narmadātaṭasaṃsthitāḥ /</l>\n<l>snānadevārcanāsaktāḥ pañca eva mahābalāḥ // RKV_60.45 //</l>\n</lg>\n\n<lg>\n<l>te dṛṣṭā brāhmaṇaiḥ sarvairvedavedāṅgapāragaiḥ /</l>\n<l>saṃpṛṣṭāstairmahārāja yathā tadavadhāraya // RKV_60.46 //</l>\n</lg>\n\n<lg>\n<l>viprā ūcuḥ /</l>\n<l>vanānte strīyugaṃ dṛṣṭvā mahāraudraṃ bhayāvaham /</l>\n<l>vṛddhāśca puruṣāstatra pāśahastā bhayāvahāḥ // RKV_60.47 //</l>\n</lg>\n\n<lg>\n<l>durdharṣā durnirīkṣyāśca itaścetaśca cañcalāḥ /</l>\n<l>vyāharantaḥ śubhāṃ vācaṃ na tatra gatirasti vai // RKV_60.48 //</l>\n</lg>\n\n<lg>\n<l>aparasparayoḥ sarve nirīkṣantaḥ punaḥpunaḥ /</l>\n<l>tais tu yadvacanaṃ proktaṃ tatsarvaṃ kathyatām iti // RKV_60.49 //</l>\n</lg>\n\n<lg>\n<l>asmākaṃ puruṣāḥ pañca tiṣṭhanti tatra sattamāḥ /</l>\n<l>te prasthāpyā mahābhāgāḥ sarvathaiva tvarānvitāḥ // RKV_60.50 //</l>\n</lg>\n\n<lg>\n<l>atha te puruṣāḥ pañca śrutvā vākyamidaṃ śubham /</l>\n<l>parasparaṃ nirīkṣanto vadanti ca punaḥpunaḥ // RKV_60.51 //</l>\n</lg>\n\n<l>kva te kasya kuto yātāḥ kimuktaṃ tairbhayāvahaiḥ // RKV_60.52 //</l>\n\n<lg>\n<l>puruṣā ūcuḥ /</l>\n<l>tīrthāvagāhanaṃ sarvaiḥ pūrvadakṣiṇapaścimaiḥ /</l>\n<l>uttaraiśca kṛtaṃ bhaktyā na pāpaṃ tair vyapohitam // RKV_60.53 //</l>\n</lg>\n\n<lg>\n<l>niṣpāpāścātha saṃjātāstīrthasyāsya prabhāvataḥ /</l>\n<l>śṛṇvantu ṛṣayaḥ sarve vahnikālopamā dvijāḥ // RKV_60.54 //</l>\n</lg>\n\n<lg>\n<l>pātakāni ca ghorāṇi yānyacintyāni dehinām /</l>\n<l>pāpiṣṭhena tu caikena gurudārā niṣevitā // RKV_60.55 //</l>\n</lg>\n\n<lg>\n<l>hṛtaṃ cānyena mitrasvaṃ suvarṇaṃ ca dhanaṃ tathā /</l>\n<l>brahmahatyā mahāraudrā kṛtā cānyena pātakam // RKV_60.56 //</l>\n</lg>\n\n<lg>\n<l>surāpānaṃ tu cānyasya saṃjātaṃ cāpyakāmataḥ /</l>\n<l>govadhyā cāpyakāmena kṛtā caikena pāpinā // RKV_60.57 //</l>\n</lg>\n\n<lg>\n<l>akāmato 'pi sarveṣāṃ pātakāni narādhipa /</l>\n<l>brāhmaṇānāṃ tu te śrutvā vākyaṃ tadvismayānvitāḥ // RKV_60.58 //</l>\n</lg>\n\n<lg>\n<l>sadya eva tadā jātāḥ pāpiṣṭhā gatakalmaṣāḥ /</l>\n<l>tīrthasyāsya prabhāvena narmadāyāḥ prabhāvataḥ // RKV_60.59 //</l>\n</lg>\n\n<lg>\n<l>na kvacitpātakānāṃ tu praveśaścātra jāyate /</l>\n<l>evaṃ saṃcitya te sarve pāpiṣṭhāśca parasparam // RKV_60.60 //</l>\n</lg>\n\n<lg>\n<l>citrabhānuḥ smṛtastaistu vicintya hṛdaye harim /</l>\n<l>snātvā revājale puṇye tarpitāḥ pitṛdevatāḥ // RKV_60.61 //</l>\n</lg>\n\n<lg>\n<l>natvā tu bhāskaraṃ devaṃ hṛdi dhyātvā janārdanam /</l>\n<l>pradakṣiṇaṃ tu taṃ bhaktyā jvalantaṃ jātavedasam // RKV_60.62 //</l>\n</lg>\n\n<lg>\n<l>patitāḥ pāṇḍavaśreṣṭha pāpodvignā mahīpate /</l>\n<l>sāttvikīṃ vāsanāṃ kṛtvā tyaktvā rajastamastathā // RKV_60.63 //</l>\n</lg>\n\n<lg>\n<l>hataṃ taiḥ pāvake sarvaṃ revāyā uttare taṭe /</l>\n<l>vimānasthās tadā dṛṣṭā brāhmaṇaiste yudhiṣṭhira // RKV_60.64 //</l>\n</lg>\n\n<lg>\n<l>āścaryamatulaṃ dṛṣṭam ṛṣibhir narmadātaṭe /</l>\n<l>tadāprabhṛti te sarve rāgadveṣavivarjitāḥ // RKV_60.65 //</l>\n</lg>\n\n<lg>\n<l>ravitīrthaṃ dvijā hṛṣṭāḥ sevante mokṣakāṅkṣayā /</l>\n<l>tīrthasyāsya ca yatpuṇyaṃ tacchṛṇuṣva narādhipa // RKV_60.66 //</l>\n</lg>\n\n<lg>\n<l>pīḍito vṛddhabhāvena bhaktyā prīto nareśvara /</l>\n<l>uddeśaṃ kathayiṣyāmi dvikrośābhyantare sthitaḥ // RKV_60.67 //</l>\n</lg>\n\n<lg>\n<l>kurukṣetraṃ yathā puṇyaṃ ravitīrthaṃ śrutaṃ mayā /</l>\n<l>īśvareṇa purā khyātaṃ ṣaṇmukhasya narādhipa // RKV_60.68 //</l>\n</lg>\n\n<p>śrutaṃ rudrācca taiḥ sarvair ahaṃ tatra samīpagaḥ /</p>\n\n<lg>\n<l>īśvara uvāca:</l>\n<l>mārtaṇḍagrahaṇe prāpte ye vrajanti ṣaḍānana /</l>\n<l>ravitīrthe kurukṣetre tulyametatphalaṃ labhet // RKV_60.69 //</l>\n</lg>\n\n<lg>\n<l>snāne dāne tathā japye home caiva viśeṣataḥ /</l>\n<l>kurukṣetre samaṃ puṇyaṃ nātra kāryā vicāraṇā // RKV_60.70 //</l>\n</lg>\n\n<lg>\n<l>grāme vā yadi vāraṇye puṇyā sarvatra narmadā /</l>\n<l>ravitīrthe viśeṣeṇa revā puṇyaphalapradā // RKV_60.71 //</l>\n</lg>\n\n<lg>\n<l>ṣaṣṭhyāṃ sūryadine bhaktyā vyatīpāte ca vai dhṛtau /</l>\n<l>saṃkrāntau grahaṇe 'māyāṃ ye vrajanti jitendriyāḥ // RKV_60.72 //</l>\n</lg>\n\n<lg>\n<l>kāmakrodhairvimuktāśca rāgadveṣais tathaiva ca /</l>\n<l>upoṣya parayā bhaktyā devasyāgre narādhipa // RKV_60.73 //</l>\n</lg>\n\n<lg>\n<l>rātrau jāgaraṇaṃ kṛtvā dīpaṃ devasya bodhayet /</l>\n<l>kathāṃ vai vaiṣṇavīṃ pārtha vedābhyasanam eva ca // RKV_60.74 //</l>\n</lg>\n\n<lg>\n<l>ṛgvedaṃ vā yajurvedaṃ sāmavedamatharvaṇam /</l>\n<l>ṛcamekāṃ japedyastu sa vedaphalamāpnuyāt // RKV_60.75 //</l>\n</lg>\n\n<lg>\n<l>gāyatryā ca caturvedaphalamāpnoti mānavaḥ /</l>\n<l>prabhāte pūjayed viprānannadānahiraṇyataḥ // RKV_60.76 //</l>\n</lg>\n\n<lg>\n<l>bhūmidānena vastreṇa annadānena śaktitaḥ /</l>\n<l>chatropānahaśayyādigṛhadānena pāṇḍava // RKV_60.77 //</l>\n</lg>\n\n<lg>\n<l>grāmadhūrvahadānena gajakanyāhayena ca /</l>\n<l>vidyāśakaṭadānena sarveṣām abhayaṃ bhavet // RKV_60.78 //</l>\n</lg>\n\n<lg>\n<l>śatruśca mitratāṃ yāti viṣaṃ caivāmṛtaṃ bhavet /</l>\n<l>grahā bhavanti suprītāḥ prītastasya divākaraḥ // RKV_60.79 //</l>\n</lg>\n\n<lg>\n<l>etatte sarvam ākhyātaṃ ravitīrthaphalaṃ nṛpa /</l>\n<l>ye śṛṇvanti narā bhaktyā ravitīrthaphalaṃ śubham // RKV_60.80 //</l>\n</lg>\n\n<lg>\n<l>te 'pi pāpavinirmuktā raviloke vasanti hi /</l>\n<l>godānena ca yatpuṇyaṃ yatpuṇyaṃ bhṛgudarśane // RKV_60.81 //</l>\n</lg>\n\n<lg>\n<l>kedāra udakaṃ pītvā tatpuṇyaṃ jāyate nṛṇām /</l>\n<l>abdamaśvatthasevāyāṃ tilapātraprado bhavet // RKV_60.82 //</l>\n</lg>\n\n<lg>\n<l>tatphalaṃ samavāpnoti ādityeśvarakīrtanāt /</l>\n<l>śrute yasya prabhāve na jāyate yannṛpātmaja // RKV_60.83 //</l>\n</lg>\n\n<lg>\n<l>tatsarvaṃ kathayiṣyāmi bhaktyā tava mahīpate /</l>\n<l>pāpāni ca pralīyante bhinnapātre yathā jalam // RKV_60.84 //</l>\n</lg>\n\n<lg>\n<l>tīrthasyābhimukho nityaṃ jāyate nātra saṃśayaḥ /</l>\n<l>guhyādguhyataraṃ tīrthaṃ kathitaṃ tava pāṇḍava // RKV_60.85 //</l>\n</lg>\n\n<lg>\n<l>pāpiṣṭhānāṃ kṛtaghnānāṃ svāmimitrāvaghātinām /</l>\n<l>tīrthākhyānaṃ śubhaṃ teṣāṃ gopitavyaṃ sadā budhaiḥ // RKV_60.86 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādityeśvaratīrthamāhātmyavarṇanaṃ nāma ṣaṣṭitamo 'dhyāyaḥ ||</p>\n\n<p>RKV adhyāya 61</p>\n\n<lg>\n<l>śrīmārkaṇḍeya uvāca:</l>\n<l>tato gacchet paraṃ puṇyaṃ narmadādakṣiṇe taṭe /</l>\n<l>śakratīrthaṃ suvikhyātam aśeṣāghavināśanam // RKV_61.1 //</l>\n</lg>\n\n<lg>\n<l>purā śakreṇa tatraiva tapo vai duratikramam /</l>\n<l>prārabdhaṃ parayā bhaktyā devaṃ prati maheśvaram // RKV_61.2 //</l>\n</lg>\n\n<lg>\n<l>tataḥ saṃtoṣito deva umāpatir narādhipa /</l>\n<l>devendratvaṃ varaṃ rājyaṃ dānavānāṃ vadhaṃ dadau // RKV_61.3 //</l>\n</lg>\n\n<lg>\n<l>labdhaṃ śakreṇa nṛpate narmadātīrthabhāvataḥ /</l>\n<l>tataḥ puṇyatamaṃ tīrthaṃ saṃjātaṃ vasudhātale // RKV_61.4 //</l>\n</lg>\n\n<lg>\n<l>kārttikasya tu māsasya kṛṣṇapakṣe trayodaśīm /</l>\n<l>upoṣya vai naro bhaktyā sarvapāpaiḥ pramucyate // RKV_61.5 //</l>\n</lg>\n\n<lg>\n<l>duḥsvapnasambhavaiḥ pāpairdurnimittasamudbhavaiḥ /</l>\n<l>grahaśākinisambhūtair mucyate pāṇḍunandana // RKV_61.6 //</l>\n</lg>\n\n<lg>\n<l>śakreśvaraṃ nṛpaśreṣṭha ye prapaśyanti bhaktitaḥ /</l>\n<l>teṣāṃ janmakṛtaṃ pāpaṃ naśyate nātra saṃśayaḥ // RKV_61.7 //</l>\n</lg>\n\n<lg>\n<l>agamyāgamane caiva avāhye caiva vāhite /</l>\n<l>svāmimitravighāte yannaśyate nātra saṃśayaḥ // RKV_61.8 //</l>\n</lg>\n\n<lg>\n<l>gopradānaṃ prakartavyaṃ śubhaṃ brāhmaṇapuṃgave /</l>\n<l>dhuryaṃ vā dāpayet tasmin sarvāṅgaruciraṃ nṛpa // RKV_61.9 //</l>\n</lg>\n\n<lg>\n<l>dātavyaṃ parayā bhaktyā svarge vāsamabhīpsatā /</l>\n<l>etat te sarvam ākhyātaṃ śakreśvaraphalaṃ nṛpa // RKV_61.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śakreśvaratīrthamāhātmyavarṇanaṃ nāmaikaṣaṣṭitamo 'dhyāyaḥ ||</p>\n\n<p>RKV adhyāya 62</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra karoḍīśvaram uttamam /</l>\n<l>yatra vai nihatāstāta dānavāḥ sapadānugāḥ // RKV_62.1 //</l>\n</lg>\n\n<lg>\n<l>indrādidevaiḥ saṃhṛṣṭaiḥ satataṃ jayabuddhibhiḥ /</l>\n<l>teṣāṃ ye putrapautrāśca pūrvavairam anusmaram // RKV_62.2 //</l>\n</lg>\n\n<lg>\n<l>kruddhairdevasamūhaiśca dānavā nihatā raṇe /</l>\n<l>teṣāṃ śirāṃsi saṃgṛhya sarve devāḥ savāsavāḥ // RKV_62.3 //</l>\n</lg>\n\n<lg>\n<l>nikṣipya narmadātoye bandhubhāvam anusmaram /</l>\n<l>tatra snātvā surāḥ sarve sthāpayitvā umāpatim // RKV_62.4 //</l>\n</lg>\n\n<lg>\n<l>indreṇa sahitāḥ sarve 'pūjayaṃllokasiddhaye /</l>\n<l>hṛṣṭacittāḥ surāḥ sarve jagmurākāśamaṇḍalam // RKV_62.5 //</l>\n</lg>\n\n<lg>\n<l>dānavānāṃ mahābhāga sūditā koṭiruttamā /</l>\n<l>tadā prabhṛti tattīrthaṃ karoḍīti mahītale // RKV_62.6 //</l>\n</lg>\n\n<lg>\n<l>vikhyātaṃ tu tadā loke pāpaghnaṃ pāṇḍunandana /</l>\n<l>aṣṭamyāṃ ca caturdaśyām ubhau pakṣau ca bhaktitaḥ /</l>\n<l>upoṣya śūlinaścāgre rātrau kurvīta jāgaram // RKV_62.7 //</l>\n</lg>\n\n<lg>\n<l>satkathāpāṭhasaṃyukto vedādhyayanasaṃyutaḥ /</l>\n<l>prabhāte vimale prāpte pūjayet tridaśeśvaram // RKV_62.8 //</l>\n</lg>\n\n<lg>\n<l>pañcāmṛtena saṃsnāpya śrīkhaṇḍena ca guṇṭhayet /</l>\n<l>śastaiḥ pallavapuṣpaiśca pūjayettu prayatnataḥ // RKV_62.9 //</l>\n</lg>\n\n<lg>\n<l>bahurūpaṃ japanmantraṃ dakṣiṇāśāṃ vyavasthitaḥ /</l>\n<l>yathoktena vidhānena nābhimātre jale kṣipet // RKV_62.10 //</l>\n</lg>\n\n<lg>\n<l>tilāñjaliṃ tu pretāya dakṣiṇāśām upasthitaḥ /</l>\n<l>śrāddhaṃ tatraiva viprāya kārayed vijitendriyaḥ // RKV_62.11 //</l>\n</lg>\n\n<lg>\n<l>viṣamairagrajātaiśca vedābhyasanatatparaiḥ /</l>\n<l>gohiraṇyena sampūjya tāmbūlairbhojanaistathā // RKV_62.12 //</l>\n</lg>\n\n<lg>\n<l>bhūṣaṇaiḥ pādukābhiśca brāhmaṇānpāṇḍunandana /</l>\n<l>bhavetkoṭiguṇaṃ tasya nātra kāryā vicāraṇā // RKV_62.13 //</l>\n</lg>\n\n<lg>\n<l>tasmiṃs tīrthe tu yaḥ kaścit tyajed dehaṃ vidhānataḥ /</l>\n<l>tasya bhavati yatpuṇyaṃ tacchṛṇuṣva narādhipa // RKV_62.14 //</l>\n</lg>\n\n<lg>\n<l>yāvadasthīni tiṣṭhanti martyasya narmadājale /</l>\n<l>tāvadvasati dharmātmā śivaloke sudurlabhe // RKV_62.15 //</l>\n</lg>\n\n<lg>\n<l>tataḥ kālāccyutastasmādiha mānuṣatāṃ gataḥ /</l>\n<l>koṭidhanapatiḥ śrīmāñjāyate rājapūjitaḥ // RKV_62.16 //</l>\n</lg>\n\n<lg>\n<l>sarvadharmasamāyukto medhāvī bījaputrakaḥ /</l>\n<l>vikhyāto vasudhāpṛṣṭhe dīrghāyurmānavo bhavet // RKV_62.17 //</l>\n</lg>\n\n<lg>\n<l>punaḥ smarati tattīrthaṃ tatra gatvā nṛpottama /</l>\n<l>karoḍeśvaramabhyarcya prāpnoti paramāṃ gatim // RKV_62.18 //</l>\n</lg>\n\n<lg>\n<l>indracandrayamair rudrairādityairvasubhistathā /</l>\n<l>viśvedevaistathā sarvaiḥ sthāpitastridaśeśvaraḥ // RKV_62.19 //</l>\n</lg>\n\n<lg>\n<l>revāyā uttare kūle lokānāṃ hitakāmyayā /</l>\n<l>mānavo bhaktisaṃyuktaḥ prāsādaṃ kārayettu yaḥ // RKV_62.20 //</l>\n</lg>\n\n<lg>\n<l>tasmiṃstīrthe naraśreṣṭha sadgatiṃ samavāpnuyāt /</l>\n<l>nyāyopāttadhanenaiva dārupāṣāṇakeṣṭakaiḥ // RKV_62.21 //</l>\n</lg>\n\n<lg>\n<l>brāhmaṇaḥ kṣatriyairvaiśyaiḥ śūdraiḥ strībhiśca śaktitaḥ /</l>\n<l>te 'pi yānti narā loke śāṃkare surapūjite // RKV_62.22 //</l>\n</lg>\n\n<lg>\n<l>yaḥ śṛṇoti sadā bhaktyā māhātmyaṃ tīrthajaṃ nṛpa /</l>\n<l>tasya pāpaṃ praṇaśyeta ṣaṇmāsābhyantaraṃ ca yat // RKV_62.23 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karoḍīśvaratīrthamāhātmyavarṇanaṃ nāma dviṣaṣṭitamo 'dhyāyaḥ||</p>\n\n<p>RKV adhyāya 63</p>\n\n<lg>\n<l>śrīmārkaṇḍeya uvāca:</l>\n<l>tato gacchet tu rājendra kumāreśvaram uttamam /</l>\n<l>prasiddhaṃ sarvatīrthānām agastyeśvarasannidhau // RKV_63.1 //</l>\n</lg>\n\n<lg>\n<l>ṣaṇmukhena purā tāta sarvapātakanāśanam /</l>\n<l>ārādhya parayā bhaktyā siddhiḥ prāptā narādhipa // RKV_63.2 //</l>\n</lg>\n\n<lg>\n<l>devasainyādhipo jātaḥ sarvaśatrunibarhaṇaḥ /</l>\n<l>ugratejā mahātmāsau saṃjātastīrthasevanāt // RKV_63.3 //</l>\n</lg>\n\n<lg>\n<l>tadāprabhṛti tattīrthaṃ saṃjātaṃnarmadātaṭe /</l>\n<l>tatra tīrthe tu yo gatvā ekacitto jitendriyaḥ // RKV_63.4 //</l>\n</lg>\n\n<lg>\n<l>kārttikasya caturdaśyāmaṣṭamyāṃ ca viśeṣataḥ /</l>\n<l>snāpayed girijānāthaṃ dadhidugdhena sarpiṣā // RKV_63.5 //</l>\n</lg>\n\n<lg>\n<l>gītaṃ tatra prakartavyaṃ piṇḍadānaṃ yathāvidhi /</l>\n<l>brāhmaṇaiḥ śrotriyaiḥ pārtha ṣaṭkarmanirataiḥ śubhaiḥ // RKV_63.6 //</l>\n</lg>\n\n<lg>\n<l>yatkiṃciddīyate tatra akṣayaṃ pāṇḍunandana /</l>\n<l>sarvatīrthamayaṃ tīrtha nirmitaṃ śikhinā nṛpa // RKV_63.7 //</l>\n</lg>\n\n<lg>\n<l>etatte sarvamākhyātaṃ kumāreśvarajaṃ phalam /</l>\n<l>kumāradarśanātpuṇyaṃ prāpyate pāṇḍunandana // RKV_63.8 //</l>\n</lg>\n\n<l>mṛtaḥ svargamavāpnoti satyamīśvarabhāṣitam // RKV_63.9 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kumāreśvaratīrthamāhātmyavarṇanaṃ nāma triṣaṣṭitamo 'dhyāyaḥ ||</p>\n\n<p>RKV adhyāya 64</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ paramaśobhanam /</l>\n<l>narāṇāṃ pāpanāśāya agastyeśvaramuttamam // RKV_64.1 //</l>\n</lg>\n\n<lg>\n<l>tatra snātvā naro rājan mucyate brahmahatyayā /</l>\n<l>kārttikasya tu māsasya kṛṣṇapakṣe caturdaśī // RKV_64.2 //</l>\n</lg>\n\n<lg>\n<l>ghṛtena snāpayed devaṃ samādhistho jitendriyaḥ /</l>\n<l>ekaviṃśatikulopeto cyavedaiśvarāt padāt // RKV_64.3 //</l>\n</lg>\n\n<lg>\n<l>dhanaṃ copānahau chatraṃ dadyācca ghṛtakambalam /</l>\n<l>bhojanaṃ caiva sarveṣāṃ sarvaṃ koṭiguṇaṃ bhavet // RKV_64.4 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe agastyeśvaratīrthamāhātmyavarṇanaṃ nāma catuḥṣaṣṭitamo 'dhyāyaḥ ||</p>\n\n<p>RKV adhyāya 65</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra ānandeśvaramuttamam /</l>\n<l>tattīrthaṃ kathayiṣyāmi sarvapāpakṣayaṃkaram // RKV_65.1 //</l>\n</lg>\n\n<lg>\n<l>yudhiṣṭhira uvāca:</l>\n<l>ānandaścaiva saṃjāto rudrasya dvijasattama /</l>\n<l>kathyatāṃ me ca tatsarvaṃ saṃkṣepātsaha bāndhavaiḥ // RKV_65.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>kathayāmi nṛpaśreṣṭha ānandeśvaramuttamam /</l>\n<l>dānavānāṃ vadhaṃ kṛtvā devadevo maheśvaraḥ // RKV_65.3 //</l>\n</lg>\n\n<lg>\n<l>pūjito daivataiḥ sarvaiḥ kinnarairyakṣapannagaiḥ /</l>\n<l>ānandasaṃyuto devo nanarta vṛṣavāhanaḥ // RKV_65.4 //</l>\n</lg>\n\n<lg>\n<l>bhairavaṃ rūpamāsthāya gauryā cārddhāṅgasaṃsthitaḥ /</l>\n<l>bhūtavetālakaṅkālair bhairavair bhairavo vṛtaḥ // RKV_65.5 //</l>\n</lg>\n\n<lg>\n<l>nanarta narmadātīre dakṣiṇe pāṇḍunandana /</l>\n<l>tuṣṭairmarudgaṇaiḥ sarvaiḥ sthāpitaḥ kamalāsanaḥ // RKV_65.6 //</l>\n</lg>\n\n<lg>\n<l>tadāprabhṛti tattīrtham ānandeśvaram ucyate /</l>\n<l>aṣṭamyāṃ ca caturdaśyāṃ paurṇamāsyāṃ narādhipa // RKV_65.7 //</l>\n</lg>\n\n<lg>\n<l>vidhivaccārcayed devaṃ sugandhena vilepayet /</l>\n<l>brāhmaṇānpūjayettatra yathāśaktyā yudhiṣṭhira // RKV_65.8 //</l>\n</lg>\n\n<lg>\n<l>godānaṃ tatra kartavyaṃ vastradānaṃ śubhāvaham /</l>\n<l>vasantasya trayodaśyāṃ śrāddhaṃ tatraiva kārayet // RKV_65.9 //</l>\n</lg>\n\n<lg>\n<l>iṅgudair badarair bilvair akṣataiśca jalena vā /</l>\n<l>pretānāṃ kārayecchrāddhamānandeśvara uttame // RKV_65.10 //</l>\n</lg>\n\n<lg>\n<l>ānanditā bhaveyuste yāvadābhūtasamplavam /</l>\n<l>santatervai na vicchedaḥ saptajanmasu jāyate /</l>\n<l>ānando hi bhavatteṣāṃ pratijanmani bhārata // RKV_65.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ānandeśvaratīrthamāhātmyavarṇanaṃ nāma pañcaṣaṣṭitamo 'dhyāyaḥ ||</p>\n\n<p>RKV adhyāya 66</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra mātṛtīrthamanuttamam /</l>\n<l>saṅgamasya samīpasthaṃ narmadādakṣiṇe taṭe // RKV_66.1 //</l>\n</lg>\n\n<lg>\n<l>mātarastatra rājendra saṃjātā narmadātaṭe /</l>\n<l>umārdhanārir deveśo vyālayajñopavītadhṛk // RKV_66.2 //</l>\n</lg>\n\n<lg>\n<l>uvāca yoginīvṛndaṃ kaṣṭaṃkaṣṭamaho hara /</l>\n<l>ajeyāḥ sarvadevānāṃ tvatprasādānmaheśvara // RKV_66.3 //</l>\n</lg>\n\n<lg>\n<l>tīrthamatra vidhānena prakhyātaṃ vasudhātale /</l>\n<l>evaṃ bhavatu yoginya ityuktvāntaradhācchivaḥ // RKV_66.4 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tatra tīrthe tu yo bhaktyā navamyāṃ niyataḥ śuciḥ /</l>\n<l>upoṣya parayā bhaktyā pūjayenmātṛgocaram // RKV_66.5 //</l>\n</lg>\n\n<lg>\n<l>tasya syurmātaraḥ prītāḥ prīto 'yaṃ vṛṣavāhanaḥ /</l>\n<l>vandhyāyā mṛtavatsāyā aputrāyā yudhiṣṭhira // RKV_66.6 //</l>\n</lg>\n\n<lg>\n<l>snāpanaṃ cārabhettatra mantraśāstraviduttamaḥ /</l>\n<l>sahiraṇyena kumbhena pañcaratnaphalānvitaḥ // RKV_66.7 //</l>\n</lg>\n\n<lg>\n<l>snāpayet putrakāmāyāḥ kāṃsyapātreṇa deśikaḥ /</l>\n<l>putraṃ sā labhate nārī vīryavantaṃ guṇānvitam // RKV_66.8 //</l>\n</lg>\n\n<lg>\n<l>yo yaṃ kāmamabhidhyāyettataḥ sa labhate nṛpa /</l>\n<l>mātṛtīrthātparaṃ tīrthaṃ na bhūtaṃ na bhaviṣyati // RKV_66.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mātṛtīrthamāhātmyavarṇanaṃ nāma ṣaṭṣaṣṭitamo 'dhyāyaḥ ||</p>\n\n<p>RKV adhyāya 67</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ tāta jalamadhye vyavasthitam /</l>\n<l>luṅkeśvaram iti khyātaṃ surāsuranamaskṛtam // RKV_67.1 //</l>\n</lg>\n\n<lg>\n<l>idaṃ tīrthaṃ mahāpuṇyaṃ nānāścaryaṃ mahītale /</l>\n<l>asya tīrthasya māhātmyam utpattiṃ śṛṇu bhārata // RKV_67.2 //</l>\n</lg>\n\n<lg>\n<l>āsītpurā mahāvīryo dānavo baladarpitaḥ /</l>\n<l>kālapṛṣṭha iti khyātaḥ suto brahmasutasya ca // RKV_67.3 //</l>\n</lg>\n\n<lg>\n<l>gaṅgātaṭaṃ samāśritya cacāra vipulaṃ tapaḥ /</l>\n<l>adhomukho 'pi saṃsthitvāpibaddhūmam aharniśam // RKV_67.4 //</l>\n</lg>\n\n<lg>\n<l>tataścānantaraṃ devastiṣṭhate hyumayā saha /</l>\n<l>dṛṣṭvā taṃ pārvatī sā tu tapasyugre vyavasthitam // RKV_67.5 //</l>\n</lg>\n\n<lg>\n<l>paśya paśya mahādeva dhūmāśī tiṣṭhate naraḥ /</l>\n<l>prasīda taṃ kuruṣvādya dehi śīghraṃ varaṃ vibho // RKV_67.6 //</l>\n</lg>\n\n<lg>\n<l>īśvara uvāca:</l>\n<l>yaduktaṃ vacanaṃ devi na tanme rocate priye /</l>\n<l>svakāryaṃ ca sadā cintyaṃ parakāryaṃ visarjayet // RKV_67.7 //</l>\n</lg>\n\n<lg>\n<l>mūrkhastrībālaśatrūṇāṃ yaśchandenānuvartate /</l>\n<l>vyasane patate ghore satyametadudīritam // RKV_67.8 //</l>\n</lg>\n\n<lg>\n<l>devyuvāca:</l>\n<l>bhāryayābhyarthito bhartā kāraṇaṃ bahu bhāṣate /</l>\n<l>laghutvaṃ yāti sā nārī evaṃ śāstreṣu paṭhyate // RKV_67.9 //</l>\n</lg>\n\n<lg>\n<l>prāṇatyāgaṃ kariṣyāmi yadi māṃ tvaṃ na manyase /</l>\n<l>pārvatyā prerito devo gato 'sau dānavaṃ prati // RKV_67.10 //</l>\n</lg>\n\n<lg>\n<l>īśvara uvāca:</l>\n<l>kimarthaṃ pibase dhūmaṃ kimarthaṃ tapyase tapaḥ /</l>\n<l>kiṃ duḥkhaṃ kiṃ nu santāpo vada kāryamabhīpsitam // RKV_67.11 //</l>\n</lg>\n\n<lg>\n<l>yuvā tvaṃ dṛśyase 'dyāpi varṣaviṃśatir eva ca /</l>\n<l>tadācakṣva hi me sarvaṃ tapasaḥ kāraṇaṃ mahat // RKV_67.12 //</l>\n</lg>\n\n<lg>\n<l>dānava uvāca:</l>\n<l>acalā dīyatāṃ bhaktirmama sthairyaṃ tavopari /</l>\n<l>aparaṃ varṣasāhasraṃ nirvighnaṃ me gataṃ vibho // RKV_67.13 //</l>\n</lg>\n\n<l>divasānāṃ sahasre dve pūrṇe tvattapasā mama // RKV_67.14 //</l>\n\n<lg>\n<l>īśvara uvāca:</l>\n<l>yācayābhīpsitaṃ kāryaṃ tuṣṭo 'haṃ tava suvrata /</l>\n<l>devasya vacanaṃ śrutvā cintayāmāsa dānavaḥ // RKV_67.15 //</l>\n</lg>\n\n<lg>\n<l>kiṃ nākaṃ yācayāmyadya kimadya sakalāṃ mahīm /</l>\n<l>evaṃ saṃcintayāmāsa kāmabāṇena pīḍitaḥ // RKV_67.16 //</l>\n</lg>\n\n<lg>\n<l>dānava uvāca:</l>\n<l>yadi tuṣṭo 'si me deva varaṃ dāsyasi me prabho /</l>\n<l>saṅgrāmaistu na tuṣṭo 'haṃ balaṃ nāstīti kiṃcana // RKV_67.17 //</l>\n</lg>\n\n<lg>\n<l>yasya mūrdhanyahaṃ deva pāṇinā samupaspṛśe /</l>\n<l>devadānavagandharvo bhasmasādyātu tatkṣaṇāt // RKV_67.18 //</l>\n</lg>\n\n<lg>\n<l>īśvara uvāca:</l>\n<l>yattvayā cintitaṃ kiṃcittatsarvaṃ saphalaṃ tava /</l>\n<l>uttiṣṭha gaccha śīghraṃ tvaṃ bhavanaṃ prati dānava // RKV_67.19 //</l>\n</lg>\n\n<lg>\n<l>dānava uvāca:</l>\n<l>sthīyatāṃ devadeveśa yāvajjñāsyāmi te varam /</l>\n<l>yuṣmanmūrdhni nyase pāṇiṃ pratyayo me bhavedyathā // RKV_67.20 //</l>\n</lg>\n\n<lg>\n<l>tataścānantaraṃ devaścintayāno maheśvaraḥ /</l>\n<l>na skando na harirbrahmā yaḥ kāryeṣu kṣamo 'dhunā // RKV_67.21 //</l>\n</lg>\n\n<lg>\n<l>jñātvā caivāpadaṃ prāptāṃ devaḥ prārthayate vṛṣam /</l>\n<l>anena saha pāpena yudhyasva sāmprataṃ kṣaṇam // RKV_67.22 //</l>\n</lg>\n\n<lg>\n<l>karaṃ prāsārayad daityo devaṃ mūrdhni kila spṛśet /</l>\n<l>lāṅgūlenāhato daityo viṣaṇṇaḥ patito bhuvi // RKV_67.23 //</l>\n</lg>\n\n<lg>\n<l>devastu dakṣiṇāmāśāṃ gataścaivomayā saha /</l>\n<l>bhayabhīto nirīkṣeta grīvāṃ bhajya punaḥpunaḥ // RKV_67.24 //</l>\n</lg>\n\n<lg>\n<l>gate cādarśanaṃ deve yuyudhe vṛṣabheṇa saḥ /</l>\n<l>dvāvetau balināṃ śreṣṭhau yuyudhāte mahābalau // RKV_67.25 //</l>\n</lg>\n\n<lg>\n<l>prahārair vajrasadṛśaiḥ kopena ghaṭikātrayam /</l>\n<l>pāṇibhyāṃ na spṛśed yo vai vṛṣabhasya śirastathā // RKV_67.26 //</l>\n</lg>\n\n<lg>\n<l>hatvā lāṅgūlapātena āgato vṛṣabhastadā /</l>\n<l>utthitaścāpyasau daityo vrajate vṛṣapṛṣṭhataḥ // RKV_67.27 //</l>\n</lg>\n\n<lg>\n<l>vāyuvegena samprāpto yatra devo maheśvaraḥ /</l>\n<l>āgataṃ dānavaṃ dṛṣṭvā vṛṣo vacanamabravīt // RKV_67.28 //</l>\n</lg>\n\n<lg>\n<l>āruhya pṛṣṭhe me deva śīghrameva hi gamyatām /</l>\n<l>āruhya vṛṣabhaṃ devo jagāma comayā saha // RKV_67.29 //</l>\n</lg>\n\n<lg>\n<l>nākaṃ prāptas tato devo gataḥ śakrasya mandiram /</l>\n<l>nātyajaddevapṛṣṭhaṃ tu dānavo baladarpitaḥ // RKV_67.30 //</l>\n</lg>\n\n<lg>\n<l>indralokaṃ parityajya brahmalokaṃ gatastadā /</l>\n<l>yatrayatra vrajeddevo bhayātsaha divaukasaiḥ // RKV_67.31 //</l>\n</lg>\n\n<lg>\n<l>apaśyattatra tatraiva pṛṣṭhe lagnaṃ tu dānavam /</l>\n<l>sarvāṃl lokān bhramitvā tu devo vismayamāgataḥ // RKV_67.32 //</l>\n</lg>\n\n<lg>\n<l>na sthānaṃ vidyate kiṃcidyatra viśramyate kṣaṇam /</l>\n<l>devadānavayostatra yuddhaṃ jñātvā sudāruṇam // RKV_67.33 //</l>\n</lg>\n\n<lg>\n<l>harṣitātmā munistatra ciraṃ nṛtyati nāradaḥ /</l>\n<l>dhanyo 'hamadya me janma jīvitaṃ ca sujīvitam // RKV_67.34 //</l>\n</lg>\n\n<lg>\n<l>mahāntaṃ ca kaliṃ dṛṣṭvā saṃtoṣaḥ paramo 'bhavat /</l>\n<l>devadānavayostatra yuddhaṃ tyaktvā ca nāradaḥ // RKV_67.35 //</l>\n</lg>\n\n<lg>\n<l>ājagāma tato vipro yatra devo maheśvaraḥ /</l>\n<l>dṛṣṭvā devo 'tha taṃ vipraṃ pratipūjyābravīd idam // RKV_67.36 //</l>\n</lg>\n\n<lg>\n<l>bho nārada muniśreṣṭha jānīṣe keśavaṃ kvacit /</l>\n<l>gatvā tatra ca śīghraṃ tvaṃ keśavāya nivedaya // RKV_67.37 //</l>\n</lg>\n\n<lg>\n<l>nārada uvāca:</l>\n<l>devadānavasiddhānāṃ gandharvoragarakṣasām /</l>\n<l>sarveṣāmeva deveśo harate dhruvamāpadam // RKV_67.38 //</l>\n</lg>\n\n<lg>\n<l>asaṃbhāvyaṃ na vaktavyaṃ manasāpi na cintayet /</l>\n<l>īdṛśīṃ naiva budhyāmi āpadaṃ ca vibho tava // RKV_67.39 //</l>\n</lg>\n\n<lg>\n<l>īśvara uvāca:</l>\n<l>gaccha nārada śīghraṃ tvaṃ yatra devo janārdanaḥ /</l>\n<l>viditaṃ ca tvayā sarvaṃ yatkṛtaṃ dānavena tu // RKV_67.40 //</l>\n</lg>\n\n<lg>\n<l>avadhyo dānavo hyeṣa sendrair api marudgaṇaiḥ /</l>\n<l>gatvā tu keśavaṃ devaṃ nivedaya mahāmune // RKV_67.41 //</l>\n</lg>\n\n<lg>\n<l>nārada uvāca:</l>\n<l>na tu gacchāmyahaṃ deva suptaḥ kṣīrodadhau sukhī /</l>\n<l>keśavaḥ preraṇe hyeṣāmādeśo dīyatāṃ prabho // RKV_67.42 //</l>\n</lg>\n\n<lg>\n<l>mātrā svasrā duhitrā vā rājānaṃ ca tathā prabhum /</l>\n<l>guruṃ caivāditaḥ kṛtvā śayānaṃ na prabodhayet // RKV_67.43 //</l>\n</lg>\n\n<lg>\n<l>īśvara uvāca:</l>\n<l>yadi kvacid agāreṣu vahnirutpadyate mahān /</l>\n<l>nidhanaṃ yānti tatrasthā yad budhyer annasūrayaḥ // RKV_67.44 //</l>\n</lg>\n\n<lg>\n<l>nārada uvāca:</l>\n<l>śīghraṃ gaccha mahādeva ātmānaṃ rakṣa suprabho /</l>\n<l>gacchāmyahaṃ na sandeho yatra devo janārdanaḥ // RKV_67.45 //</l>\n</lg>\n\n<lg>\n<l>tato nandimahākālau stambhahastau bhayānakau /</l>\n<l>jaghnaturdānavaṃ tatra mudgarādibhirāyudhaiḥ // RKV_67.46 //</l>\n</lg>\n\n<lg>\n<l>trayo 'pi ca mahākāyāḥ saptatālapramāṇakāḥ /</l>\n<l>na śamo jāyate teṣāṃ yudhyatāṃ ca parasparam // RKV_67.47 //</l>\n</lg>\n\n<lg>\n<l>tataścānantaraṃ vipro 'gacchat taṃ keśavaṃ prati /</l>\n<l>suptaṃ kṣīrārṇave 'paśyaccheṣaparyaṅkasaṃsthitam // RKV_67.48 //</l>\n</lg>\n\n<lg>\n<l>lakṣmyā pādayugaṃ gṛhya ūrūpari niveśitam /</l>\n<l>apsarogīyamānaṃ tu bhaktyānamya ca keśavam // RKV_67.49 //</l>\n</lg>\n\n<lg>\n<l>adya me saphalaṃ janma jīvitaṃ ca sujīvitam /</l>\n<l>utthāpayasva deveśaṃ lakṣmi tvam aviśaṅkitā // RKV_67.50 //</l>\n</lg>\n\n<lg>\n<l>nāradasya vacaḥ śrutvā padāṅguṣṭhaṃ vyamardayat /</l>\n<l>nāradastiṣṭhate dvāri uttiṣṭha madhusūdana // RKV_67.51 //</l>\n</lg>\n\n<lg>\n<l>devo 'pi nāradaṃ dṛṣṭvā paraṃ harṣamupāgataḥ /</l>\n<l>svāgataṃ tu muniśreṣṭha suprabhātādya śarvarī // RKV_67.52 //</l>\n</lg>\n\n<lg>\n<l>nārada uvāca:</l>\n<l>adya me saphalaṃ deva prabhātaṃ tava darśanāt /</l>\n<l>kuśalaṃ ca na devānāṃ śīghram uttiṣṭha gamyatām // RKV_67.53 //</l>\n</lg>\n\n<lg>\n<l>śrīviṣṇuruvāca:</l>\n<l>brahmā cendraśca rudraśca ye cānye tu marudgaṇāḥ /</l>\n<l>āpadaḥ kāraṇaṃ yacca tatsamākhyātum arhasi // RKV_67.54 //</l>\n</lg>\n\n<lg>\n<l>nārada uvāca:</l>\n<l>dānavena mahātīvraṃ tapastaptaṃ sudāruṇam /</l>\n<l>rudreṇa ca varo datto bhasmatvaṃ manasepsitam // RKV_67.55 //</l>\n</lg>\n\n<lg>\n<l>varadānabalenaiva sa devaṃ hantum arhati /</l>\n<l>īdṛśaṃ ceṣṭitaṃ jñātvā nīto devo 'maraiḥ saha // RKV_67.56 //</l>\n</lg>\n\n<lg>\n<l>nāradasya vacaḥ śrutvā jagāma samunirhariḥ /</l>\n<l>dṛṣṭvā devastamīśānaṃ gacchantaṃ diśamuttarām // RKV_67.57 //</l>\n</lg>\n\n<lg>\n<l>dṛṣṭvā devaṃ ca rudro 'tha pariṣvajya punaḥpunaḥ /</l>\n<l>namaskṛtya jagannāthaṃ devaṃ ca madhusūdanaḥ // RKV_67.58 //</l>\n</lg>\n\n<lg>\n<l>viṣṇur uvāca:</l>\n<l>bhayasya kāraṇaṃ deva kathyatāṃ ca maheśvara /</l>\n<l>devadānavayakṣāṇāṃ preṣayeyaṃ yamālayam // RKV_67.59 //</l>\n</lg>\n\n<lg>\n<l>lalāṭe ca kṛto dharmo yuṣmākaṃ ca maheśvara /</l>\n<l>chittvā śirastathāṅgāni indriyāṇi na saṃśayaḥ // RKV_67.60 //</l>\n</lg>\n\n<lg>\n<l>īśvara uvāca:</l>\n<l>nāsti saukhyaṃ ca mūrkheṣu nāsti saukhyaṃ ca rogiṣu /</l>\n<l>parādhīnena saukhyaṃ tu strījite ca viśeṣataḥ // RKV_67.61 //</l>\n</lg>\n\n<lg>\n<l>strījitena mayā viṣṇo varo dattastu dānave /</l>\n<l>yasya mūrdhni nyasetpāṇiṃ sa bhaved bhasmapuṃjavat // RKV_67.62 //</l>\n</lg>\n\n<lg>\n<l>ajeyaścāmaraścaiva mayā hyuktaḥ sa keśava /</l>\n<l>hantumicchati māṃ pāpa upāyastava vidyate // RKV_67.63 //</l>\n</lg>\n\n<lg>\n<l>viṣṇuruvāca:</l>\n<l>gacchantu amarāḥ sarve yuṣmābhiḥ saha śaṅkara /</l>\n<l>upāyaṃ sarjayāmyadya vadhārthaṃ dānasya ca // RKV_67.64 //</l>\n</lg>\n\n<lg>\n<l>revāyāśca taṭe tiṣṭha deva tvamamaraiḥ saha /</l>\n<l>kālakṣepo na kartavyo gamyatāṃ tvaritaṃ prabho // RKV_67.65 //</l>\n</lg>\n\n<lg>\n<l>dakṣiṇā yatra gaṅgā ca revā caiva mahānadī /</l>\n<l>yatrayatra ca dṛśyeta prācī caiva sarasvatī // RKV_67.66 //</l>\n</lg>\n\n<lg>\n<l>tatsamaṃ ca mahātīrthaṃ na martye caiva dṛśyate /</l>\n<l>snānaṃ ye tatra kurvanti dānaṃ caiva tu bhaktitaḥ // RKV_67.67 //</l>\n</lg>\n\n<lg>\n<l>saptajanmakṛtaṃ pāpaṃ naśyate nātra saṃśayaḥ /</l>\n<l>etat tīrthaṃ mahāpuṇyaṃ sarvapātakanāśanam // RKV_67.68 //</l>\n</lg>\n\n<lg>\n<l>gamyatāṃ tatra deveśa luṅkeśaṃ tvaṃ sahāmaraiḥ /</l>\n<l>viṣṇostu vacanādeva praviṣṭo hradamuttamam // RKV_67.69 //</l>\n</lg>\n\n<lg>\n<l>ratiṃ sumahatīṃ cakre saha tatra marudgaṇaiḥ /</l>\n<l>tataścānantaraṃ devo māyāṃ kṛtvā hyanekadhā // RKV_67.70 //</l>\n</lg>\n\n<lg>\n<l>vasantamāsaṃ saṃsṛjya udyānavanaśobhitam /</l>\n<l>aśokairbakulaiścaiva brahmavṛkṣaiḥ suśobhanaiḥ // RKV_67.71 //</l>\n</lg>\n\n<lg>\n<l>śrīvṛkṣaiśca kapitthaiśca śirīṣair rājacampakaiḥ /</l>\n<l>śrīphalaiśca tathā tālaiḥ kadambodumbarais tathā // RKV_67.72 //</l>\n</lg>\n\n<lg>\n<l>aśvatthādidrumaiścaiva nānāvṛkṣairanekaśaḥ /</l>\n<l>nānāpuṣpaiḥ sugandhāḍhyairbhramaraiśca nināditam // RKV_67.73 //</l>\n</lg>\n\n<lg>\n<l>tasminmadhye mahāvṛkṣo nyagrodhaśca suśobhanaḥ /</l>\n<l>bahupakṣisamāyuktaḥ kokilārāvanāditaḥ // RKV_67.74 //</l>\n</lg>\n\n<lg>\n<l>kṛṣṇena ca kṛtaṃ tasminkanyārūpaṃ ca tatkṣaṇāt /</l>\n<l>na tasyāḥ sadṛśī kanyā trailokye sacarācare // RKV_67.75 //</l>\n</lg>\n\n<lg>\n<l>anyāśca kanyakāḥ sapta surūpāḥ śubhalocanāḥ /</l>\n<l>divyarūpadharāḥ sarvā divyābharaṇabhūṣitāḥ // RKV_67.76 //</l>\n</lg>\n\n<lg>\n<l>pumāṃsamabhikāṅkṣantyo yadyekaḥ kāmayet striyaḥ /</l>\n<l>mauktikair ratnamāṇikyair vaiḍūryaiśca suśobhanaiḥ // RKV_67.77 //</l>\n</lg>\n\n<lg>\n<l>kāmahāraiśca vaṃśaiśca baddho hindolakaḥ kṛtaḥ /</l>\n<l>ārūḍhāśca mahākanyā gāyante susvaraṃ tadā // RKV_67.78 //</l>\n</lg>\n\n<lg>\n<l>mārutaḥ śītalo vāti vanaṃ spṛṣṭvā suśobhanam /</l>\n<l>vātena prerito gandho dānavo ghrāṇapīḍitaḥ // RKV_67.79 //</l>\n</lg>\n\n<lg>\n<l>tataḥ kusumagandhena vismayaṃ paramaṃ gataḥ /</l>\n<l>āghrāya cedṛśaṃ puṇyaṃ na dṛṣṭaṃ na śrutaṃ mayā // RKV_67.80 //</l>\n</lg>\n\n<lg>\n<l>vane cintayataḥ kiṃcid dhvanigītaṃ suśobhanam /</l>\n<l>gītasya ca dhvaniṃ śrutvā mohito māyayā hareḥ // RKV_67.81 //</l>\n</lg>\n\n<lg>\n<l>vyādhasyaiva mahākūṭe patanti ca yathā mṛgāḥ /</l>\n<l>kālaspṛṣṭastathā kṛṣṇe patitaśca narādhipa // RKV_67.82 //</l>\n</lg>\n\n<lg>\n<l>dṛṣṭvā kanyāṃ ca tāṃ daityo mūrcchayā patito bhuvi /</l>\n<l>patitena tu dṛṣṭaikā kanyā vaṭatale sthitā // RKV_67.83 //</l>\n</lg>\n\n<lg>\n<l>āsyaṃ dṛṣṭvā tu nārīṇāṃ punaḥ kāmena pīḍitaḥ /</l>\n<l>gṛhītvā hemadaṇḍaṃ tu tāṃ pātayitum icchati // RKV_67.84 //</l>\n</lg>\n\n<lg>\n<l>kanyovāca:</l>\n<l>mā mānusparśayatvaṃ hi kumāryahaṃ kulottama /</l>\n<l>bho muñca muñca māṃ śīghraṃ yāvadgacchāmyahaṃ gṛham // RKV_67.85 //</l>\n</lg>\n\n<lg>\n<l>dānava uvāca:</l>\n<l>ahaṃ vivāhamicchāmi tvayā saha suśobhane /</l>\n<l>bhūpṛṣṭhe sakale rājñī bhavasyevaṃ na saṃśayaḥ // RKV_67.86 //</l>\n</lg>\n\n<lg>\n<l>kanyovāca:</l>\n<l>pitā rakṣati kaumārye bhartā rakṣati yauvane /</l>\n<l>putro rakṣati vṛddhatve na strī svātantryam arhati // RKV_67.87 //</l>\n</lg>\n\n<lg>\n<l>na svātantryaṃ mamaivāsti utpannāhaṃ mahatkule /</l>\n<l>yācyastu matpitā bhrātā mātāpi hi tathaiva ca // RKV_67.88 //</l>\n</lg>\n\n<lg>\n<l>dānava uvāca:</l>\n<l>yadi māṃ necchase tvadya svātantryaṃ nāvalambase /</l>\n<l>mamāpi ca tadā hatyā satyaṃ ca śubhalocane // RKV_67.89 //</l>\n</lg>\n\n<lg>\n<l>kanyovāca:</l>\n<l>viśvāso naiva kartavyo yādṛśe tādṛśe nare /</l>\n<l>narāḥ strīṣu vicitrāśca lampaṭāḥ kāmamohitāḥ // RKV_67.90 //</l>\n</lg>\n\n<lg>\n<l>pariṇīya tu māṃ tvaṃ hi bhuṅkṣva bhogānmayā saha /</l>\n<l>janmanāśo bhavet paścānna tvaṃ nānyo bhavenmama // RKV_67.91 //</l>\n</lg>\n\n<lg>\n<l>brāhmaṇī kṣatriṇī vaiśī śūdrī yāvat tathaiva ca /</l>\n<l>dvitīyo na bhaved bhartā ekākī ceha janmani // RKV_67.92 //</l>\n</lg>\n\n<lg>\n<l>dānava uvāca:</l>\n<l>yattvayā gaditaṃ vākyaṃ tanmayā dhāritaṃ hṛdi /</l>\n<l>pratyayaṃ me kuruṣvādya yatte manasi rocate // RKV_67.93 //</l>\n</lg>\n\n<lg>\n<l>kanyovāca:</l>\n<l>jānīṣva gopakanyāṃ māṃ krīḍāmi sakhibhiḥ saha /</l>\n<l>asmatkuleṣu yaddivyaṃ tatkuruṣva yathāvidhi // RKV_67.94 //</l>\n</lg>\n\n<lg>\n<l>na taddivyaṃ kule 'smākaṃ viṣaṃ kośaṃ na tattulā /</l>\n<l>gopānvayeṣu sarveṣu hastaḥ śirasi dīyate // RKV_67.95 //</l>\n</lg>\n\n<lg>\n<l>kāmāndhenaiva rājendra nikṣipto mastake karaḥ /</l>\n<l>tatkṣaṇād bhasmasādbhūto dagdhas tṛṇacayo yathā // RKV_67.96 //</l>\n</lg>\n\n<lg>\n<l>keśavopari devaistu puṣpavṛṣṭiḥ śubhā kṛtā /</l>\n<l>hṛṣṭāḥ sarve 'gamandevāḥ svasthānaṃ vigatajvarāḥ // RKV_67.97 //</l>\n</lg>\n\n<lg>\n<l>kṣīrodaṃ keśavo gacchatkālapṛṣṭhe nipātite /</l>\n<l>ya idaṃ śṛṇuyādbhaktyā caritaṃ dānavasya ca // RKV_67.98 //</l>\n</lg>\n\n<lg>\n<l>sa jayī jāyate nityaṃ śaṅkarasya vaco yathā /</l>\n<l>etasmāt kāraṇād rājaṃl liṅgeśvaramiti śrutam // RKV_67.99 //</l>\n</lg>\n\n<lg>\n<l>līnaṃ ca pātakaṃ yasmāt snānamātreṇa naśyati /</l>\n<l>tvagasthi śoṇitaṃ māṃsaṃ medaḥsnāyustathaiva ca // RKV_67.100 //</l>\n</lg>\n\n<lg>\n<l>majjāśukragataṃ pāpaṃ naśyate janmakoṭijam /</l>\n<l>luṅkeśvare mahārāja toyaṃ pibati bhaktitaḥ // RKV_67.101 //</l>\n</lg>\n\n<lg>\n<l>tribhiḥ prasṛtimātrābhiḥ pāpaṃ yāti sahasradhā /</l>\n<l>viśeṣeṇa caturdaśyāmubhau pakṣau tu cāṣṭamī // RKV_67.102 //</l>\n</lg>\n\n<lg>\n<l>upoṣya yo naro bhaktyā pitḥṇāṃ pāṇḍunandana /</l>\n<l>uddhṛtāstena te sarve nārakīyāḥ pitāmahāḥ // RKV_67.103 //</l>\n</lg>\n\n<lg>\n<l>kākiṇīṃ caiva yo dadyād brāhmaṇe vedapārage /</l>\n<l>tena dānaphalaṃ sarvaṃ kurukṣetrādikaṃ ca yat // RKV_67.104 //</l>\n</lg>\n\n<lg>\n<l>prāptaṃ tu nānyathā rājañchaṅkaro vadate tvidam /</l>\n<l>sparśaliṅgamidaṃ rājañchaṅkareṇa tu nirmitam // RKV_67.105 //</l>\n</lg>\n\n<lg>\n<l>sparśamātre manuṣyāṇāṃ rudravāso 'bhijāyate /</l>\n<l>tena dānaphalaṃ sarvaṃ kurukṣetrādikaṃ ca yat // RKV_67.106 //</l>\n</lg>\n\n<lg>\n<l>etasmāt kāraṇād rājaṃl lokapālāśca rakṣakāḥ /</l>\n<l>durgā ca rakṣaṇe sṛṣṭā caturhastadharā śubhā // RKV_67.107 //</l>\n</lg>\n\n<lg>\n<l>dhanado lokapāleśo rakṣakaśceśvarasya ca /</l>\n<l>rakṣati ca sadā kālaṃ grahavyāpārarūpataḥ // RKV_67.108 //</l>\n</lg>\n\n<lg>\n<l>putrabhrātṛsamārūpaiḥ svāmisambandharūpibhiḥ /</l>\n<l>laṅkeśvaraṃ ca rājendra devairnādyāpi mucyate // RKV_67.109 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe luṅkeśvaratīrthamāhātmyavarṇanaṃ nāma saptaṣaṣṭitamo 'dhyāyaḥ ||</p>\n\n<p>RKV adhyāya 68</p>\n\n<lg>\n<l>śrīmārkaṇḍeya uvāca:</l>\n<l>dhanadasya tu tattīrthaṃ tato gacched yudhiṣṭhira /</l>\n<l>narmadādakṣiṇe kūle sarvapāpakṣayaṃkaram // RKV_68.1 //</l>\n</lg>\n\n<lg>\n<l>sarvatīrthaphalaṃ tatra prāpyate nātra saṃśayaḥ /</l>\n<l>caitramāsatrayodaśyāṃ śuklapakṣe jitendriyaḥ // RKV_68.2 //</l>\n</lg>\n\n<lg>\n<l>upoṣya parayā bhaktyā rātrau kurvīta jāgaram /</l>\n<l>pañcāmṛtena rājendra snāpayed dhanadaṃ budhaḥ // RKV_68.3 //</l>\n</lg>\n\n<lg>\n<l>dīpaṃ ghṛtena dātavyaṃ gītaṃ vādyaṃ ca kārayet /</l>\n<l>prabhāte pūjayed viprān ātmanaḥ śreya icchati // RKV_68.4 //</l>\n</lg>\n\n<lg>\n<l>pratigrahasamarthāṃśca vidyāsiddhāntavādinaḥ /</l>\n<l>śrautasmārtakriyāyuktān paradāraparāṅmukhān // RKV_68.5 //</l>\n</lg>\n\n<lg>\n<l>pūjayedgohiraṇyena vastropānahabhojanaiḥ /</l>\n<l>chatraśayyāpradānena sarvapāpakṣayo bhavet // RKV_68.6 //</l>\n</lg>\n\n<lg>\n<l>trijanmajanitaṃ pāpaṃ varadasya prabhāvataḥ /</l>\n<l>svargadaṃ durvinītānāṃ vinītānāṃ ca mokṣadam // RKV_68.7 //</l>\n</lg>\n\n<lg>\n<l>annadaṃ ca daridrāṇāṃ bhavejjanmanijanmani /</l>\n<l>kulīnatvaṃ duḥkhahāniḥ svabhāvājāyate nare // RKV_68.8 //</l>\n</lg>\n\n<lg>\n<l>vyādhidhvaṃso bhavet teṣāṃ narmadodakasevanāt /</l>\n<l>dhanadasya tu yastīrthe vidyādānaṃ prayacchati // RKV_68.9 //</l>\n</lg>\n\n<lg>\n<l>sa yāti bhāskare loke sarvavyādhivivarjite /</l>\n<l>devadroṇīṃ ca tatraiva svaśaktyā pāṇḍunandana // RKV_68.10 //</l>\n</lg>\n\n<lg>\n<l>ye prakurvanti bhūyiṣṭhāṃ revāyā dakṣiṇe taṭe /</l>\n<l>te yānti śāṃkare loke sarvaduḥkhavivarjite // RKV_68.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhanadatīrthamāhātmyavarṇanaṃ nāmāṣṭaṣaṣṭitamo 'dhyāyaḥ ||</p>\n\n<p>RKV adhyāya 69</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra maṅgaleśvaramuttamam /</l>\n<l>sthāpitaṃ bhūmiputreṇa lokānāṃ hitakāmyayā // RKV_69.1 //</l>\n</lg>\n\n<lg>\n<l>toṣitaḥ parayā bhaktyā śaṅkaraḥ śaśiśekharaḥ /</l>\n<l>caturdaśyāṃ gururdevaḥ pratyakṣo maṅgaleśvaraḥ // RKV_69.2 //</l>\n</lg>\n\n<l>brūhi putra varaṃ śubhraṃ taṃ te dāsyāmi maṅgala // RKV_69.3 //</l>\n\n<lg>\n<l>maṅgala uvāca:</l>\n<l>prasādaṃ kuru me śambho pratijanmani śaṅkara /</l>\n<l>tvadaṅgasvedasambhūto grahamadhye vasāmyaham // RKV_69.4 //</l>\n</lg>\n\n<lg>\n<l>tvatprasādena īśāna pūjyo 'haṃ sarvadaivataiḥ /</l>\n<l>kṛtārtho hyadya saṃjātastava darśanabhāṣaṇāt // RKV_69.5 //</l>\n</lg>\n\n<lg>\n<l>sthāne 'smin devadeveśa mama nāmnā maheśvaraḥ /</l>\n<l>evaṃ bhavatu te putretyuktvā cāntaradhīyata // RKV_69.6 //</l>\n</lg>\n\n<lg>\n<l>maṅgalo 'pi mahātmā vai sthāpayitvā maheśvaram /</l>\n<l>ātmayogabalenaiva śūlināpūjayattataḥ // RKV_69.7 //</l>\n</lg>\n\n<lg>\n<l>sarvaduḥkhaharaṃ liṅgaṃ nāmnā vai maṅgaleśvaram /</l>\n<l>tatra tīrthe tu vai rājanbrāhmaṇānprīṇayetsudhīḥ // RKV_69.8 //</l>\n</lg>\n\n<lg>\n<l>sapatnīkān nṛpaśreṣṭha caturthyaṅgārake vrate /</l>\n<l>patnībhartārasaṃyuktaṃ vidvāṃsaṃ śrotriyaṃ dvijam // RKV_69.9 //</l>\n</lg>\n\n<lg>\n<l>vratānte caiva gaurdhuryaiḥ śivamuddiśya dīyate /</l>\n<l>prīyatāṃ me mahādevaḥ sapatnīko vṛṣadhvajaḥ // RKV_69.10 //</l>\n</lg>\n\n<lg>\n<l>vastrayugmaṃ pradātavyaṃ lohitaṃ pāṇḍunandana /</l>\n<l>dhūrvahau raktavarṇau ca śubhraṃ kṛṣṇaṃ tathaiva ca // RKV_69.11 //</l>\n</lg>\n\n<lg>\n<l>chatraṃ śayyāṃ śubhāṃ caiva raktamālyānulepanam /</l>\n<l>dātavyaṃ pāṇḍavaśreṣṭha viśuddhenāntarātmanā // RKV_69.12 //</l>\n</lg>\n\n<lg>\n<l>caturthyāṃ tu tathāṣṭamyāṃ pakṣayoḥ śuklakṛṣṇayoḥ /</l>\n<l>śrāddhaṃ tatraiva kartavyaṃ vittaśāṭhyena varjitaḥ // RKV_69.13 //</l>\n</lg>\n\n<lg>\n<l>pretā bhavanti suprītā yugamekaṃ mahīpate /</l>\n<l>saputro jāyate martyaḥ pratijanma nṛpottama // RKV_69.14 //</l>\n</lg>\n\n<lg>\n<l>tasya tīrthasya bhāvena sarvāṅgaruciro nṛpa /</l>\n<l>maṅgalaṃ bhavate vaṃśo nāśubhaṃ vidyate kvacit // RKV_69.15 //</l>\n</lg>\n\n<l>bhaktyā yaḥ kīrtayen nityaṃ tasya pāpaṃ vyapohati // RKV_69.16 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṅgaleśvaratīrthamāhātmyavarṇanaṃ nāmaikonasaptatitamo 'dhyāyaḥ ||</p>\n\n<p>RKV adhyāya 70</p>\n\n<lg>\n<l>śrīmārkaṇḍeya uvāca:</l>\n<l>revāyā uttare kūle tīrthaṃ paramaśobhanam /</l>\n<l>raviṇā nirmitaṃ pārtha sarvapāpakṣayaṃkaram // RKV_70.1 //</l>\n</lg>\n\n<lg>\n<l>svāṃśena bhāskarastatra tiṣṭhate cottare taṭe /</l>\n<l>sarvavyādhiharaḥ puṃsāṃ narmadāyāṃ vyavasthitaḥ // RKV_70.2 //</l>\n</lg>\n\n<lg>\n<l>ṣaṣṭhyāṃṣaṣṭhyāṃ nṛpaśreṣṭha hyaṣṭamyāṃ ca caturdaśīm /</l>\n<l>snānaṃ yaḥ kārayenmartyaḥ śrāddhaṃ preteṣu bhaktitaḥ /</l>\n<l>tasya pāpakṣayaḥ pārtha sūryaloke mahīyate // RKV_70.3 //</l>\n</lg>\n\n<lg>\n<l>tataḥ svargāccyutaḥ so 'pi jāyate vimale kule /</l>\n<l>dhanāḍhyo vyādhinirmukto jīvejjanmanijanmani // RKV_70.4 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthamāhātmyavarṇanaṃ nāma saptatitamo 'dhyāyaḥ ||</p>\n\n<p>RKV adhyāya 71</p>\n\n<lg>\n<l>śrīmārkaṇḍeya uvāca:</l>\n<l>kāmeśvaraṃ tataścānyacchṛṇu pāṇḍavasattama /</l>\n<l>siddho yatra gaṇādhyakṣo gaurīputro mahābalaḥ // RKV_71.1 //</l>\n</lg>\n\n<lg>\n<l>tatra tīrthe tu yo bhaktyā bhaktiyukto jitendriyaḥ /</l>\n<l>pañcāmṛtena saṃsnāpya dhūpanaivedyapūjanaiḥ // RKV_71.2 //</l>\n</lg>\n\n<lg>\n<l>prasādya jagatāmīśaṃ sarvapāpaiḥ pramucyate /</l>\n<l>aṣṭamyāṃ mārgaśīrṣasya tatra snātvā yudhiṣṭhira // RKV_71.3 //</l>\n</lg>\n\n<l>yo yena yajate tatra sa taṃ kāmamavāpnuyāt // RKV_71.4 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmeśvaratīrthamāhātmyavarṇanaṃ nāmaikasaptatitamo 'dhyāyaḥ ||</p>\n\n<p>RKV adhyāya 72</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra maṇināgeśvaraṃ śubham /</l>\n<l>uttare narmadākūle sarvapāpakṣayaṃkaram /</l>\n<l>sthāpitaṃ maṇināgena lokānāṃ hitakāmyayā // RKV_72.1 //</l>\n</lg>\n\n<lg>\n<l>yudhiṣṭhira uvāca:</l>\n<l>āśīviṣeṇa sarpeṇa īśvarastoṣitaḥ katham /</l>\n<l>kṣudrāḥ sarvasya lokasya bhayadā viṣaśālinaḥ // RKV_72.2 //</l>\n</lg>\n\n<lg>\n<l>kathyatāṃ tāta me sarvaṃ pātakasyopaśāntidam /</l>\n<l>mama santāpajaṃ duḥkhaṃ duryodhanasamudbhavam // RKV_72.3 //</l>\n</lg>\n\n<lg>\n<l>karṇabhīṣmodbhavaṃ raudraṃ duḥkhaṃ pāñcālisambhavam /</l>\n<l>tava vaktrāmbujaughena plāvitaṃ nirvṛtiṃ gataḥ // RKV_72.4 //</l>\n</lg>\n\n<lg>\n<l>śrutvā tava mukhodgītāṃ kathāṃ vai pāpanāśinīm /</l>\n<l>ayuktamidamasmākaṃ dvija kleśo na śāmyati // RKV_72.5 //</l>\n</lg>\n\n<lg>\n<l>athavā prāpsyate tāta vidyādānasya yatphalam /</l>\n<l>tatphalaṃ prāpyate nityaṃ kathāśravaṇato hareḥ // RKV_72.6 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>yathāyathā tvaṃ nṛpa bhāṣase ca tathātathā me sukhameti bhāratī /</l>\n<l>śaithilyatā vā jarayānvitasya tvatsauhṛdaṃ naśyati naiva tāta /</l>\n<l>śṛṇuṣva tasmātsaha bāndhavaiśca kathāmimāṃ pāpaharāṃ praśastām // RKV_72.7 //</l>\n</lg>\n\n<l>kathayāmi yathāvṛttamitihāsaṃ purātanam // RKV_72.8 //</l>\n\n<l>kathitaṃ pūrvato vṛttaiḥ pāramparyeṇa bhārata // RKV_72.9 //</l>\n\n<lg>\n<l>dve bhārye kaśyapasyāstāṃ sarvalokeṣvanuttame /</l>\n<l>garutmantaṃ ca vinatāsūta kadrūr ahīnatha // RKV_72.10 //</l>\n</lg>\n\n<lg>\n<l>saṃtoṣeṇa ca te tāta tiṣṭhataḥ kāśyape gṛhe /</l>\n<l>kadrūśca vinatā nāma hṛṣṭe ca vanite sadā // RKV_72.11 //</l>\n</lg>\n\n<lg>\n<l>tābhyāṃ sārddhaṃ krīḍate ca kaśyapo 'pi prajāpatiḥ /</l>\n<l>tatastvekadine prāpte āśramasthā śubhānanā // RKV_72.12 //</l>\n</lg>\n\n<lg>\n<l>uccaiḥśravaṃ hayaṃ dṛṣṭvā manovegasamanvitam /</l>\n<l>paśya paśya hi tanvaṅgī hayaṃ sarvatra pāṇḍuram // RKV_72.13 //</l>\n</lg>\n\n<lg>\n<l>dhāvamānamaviśrāntaṃ javena manasopamam /</l>\n<l>taṃ dṛṣṭvā sahasā cāśvamīrṣyābhāvena cābravīt // RKV_72.14 //</l>\n</lg>\n\n<lg>\n<l>kadrūr uvāca:</l>\n<l>brūhi bhadre sahasrāṃśor aśvaḥ kiṃvarṇako bhavet /</l>\n<l>ahaṃ bravīmi kṛṣṇo 'yaṃ tvaṃ kiṃ vadasi tadvada // RKV_72.15 //</l>\n</lg>\n\n<lg>\n<l>vinatovāca:</l>\n<l>paśyase nanu netraiśca kṛṣṇaṃ śvetaṃ na paśyasi /</l>\n<l>asatyabhāṣaṇādbhadre yamalokaṃ gamiṣyasi // RKV_72.16 //</l>\n</lg>\n\n<lg>\n<l>satyānṛte tu vacane paṇastava mamaiva tu /</l>\n<l>sahasraṃ caiva varṣāṇāṃ dāsyahaṃ tava mandire // RKV_72.17 //</l>\n</lg>\n\n<lg>\n<l>asatyā yadi me vāṇī kṛṣṇa uccaiḥśravā yadi /</l>\n<l>tadāhaṃ tvadgṛhe dāsī bhavāmi sarpamātṛke // RKV_72.18 //</l>\n</lg>\n\n<lg>\n<l>yadi uccaiḥśravāḥ śveto 'haṃ dāsī ca tavaiva tu /</l>\n<l>evaṃ parasparaṃ dvābhyāṃ saṃvādo 'yaṃ vyavardhata // RKV_72.19 //</l>\n</lg>\n\n<lg>\n<l>āśrameṣu gatā bālā rātrau cintāparā sthitā /</l>\n<l>bandhuvargasya kathitaṃ samastaṃ tadviceṣṭitam // RKV_72.20 //</l>\n</lg>\n\n<lg>\n<l>putrāṇāṃ kathitaṃ pārtha paṇaṃ caiva mayā kṛtam /</l>\n<l>hāhākāraḥ kṛtaḥ sarpaiḥ śrutvā mātrā paṇaṃ kṛtam // RKV_72.21 //</l>\n</lg>\n\n<lg>\n<l>jātā dāsī na sandehaḥ śveto bhāskaravāhanaḥ /</l>\n<l>uccaiḥśravā hayaḥ śveto na kṛṣṇo vidyate kvacit // RKV_72.22 //</l>\n</lg>\n\n<lg>\n<l>kadrūr uvāca:</l>\n<l>yathāhaṃ na bhave dāsī tatkāryaṃ ca vicintyatām /</l>\n<l>viśadhvaṃ romakūpeṣu hyuccaiḥśravahayasya tu // RKV_72.23 //</l>\n</lg>\n\n<lg>\n<l>ekaṃ muhūrtamātraṃ tu yāvat kṛṣṇaḥ sa dṛśyate /</l>\n<l>kṣaṇamātreṇa caikena dāsī sā bhavate mama // RKV_72.24 //</l>\n</lg>\n\n<lg>\n<l>dāsīṃ kṛtvā tu tāṃ tanvīṃ vinatāṃ satyagarvitām /</l>\n<l>tataḥ svasthānagāḥ sarve bhaviṣyatha yathāsukham // RKV_72.25 //</l>\n</lg>\n\n<lg>\n<l>sarpā ūcuḥ /</l>\n<l>yathā tvaṃ jananī cāmba sarveṣāṃ bhuvi pūjitā /</l>\n<l>tathā sāpi viśeṣeṇa vañcitavyā na mātaraḥ // RKV_72.26 //</l>\n</lg>\n\n<lg>\n<l>mātā ca pitṛbhāryā ca mātṛmātā pitāmahī /</l>\n<l>karmaṇā manasā vācā hitaṃ tāsāṃ samācaret // RKV_72.27 //</l>\n</lg>\n\n<lg>\n<l>sā tatastena vākyena kruddhā kālānalopamā /</l>\n<l>mama vākyam akurvāṇā ye kecidbhuvi pannagāḥ // RKV_72.28 //</l>\n</lg>\n\n<lg>\n<l>havyavāhamukhe sarve te yāsyanty avicāritam /</l>\n<l>mātustadvacanaṃ śrutvā sarve caiva bhujaṅgamāḥ // RKV_72.29 //</l>\n</lg>\n\n<lg>\n<l>kecitpraviṣṭā romeṣu uccaiḥśravahayasya ca /</l>\n<l>naṣṭāḥ kecid daśadiśaṃ kadrūśāpabhayāt tataḥ // RKV_72.30 //</l>\n</lg>\n\n<lg>\n<l>kecidgaṅgājale naṣṭāḥ kecin naṣṭāḥ sarasvatīm /</l>\n<l>kecinmahodadhau līnāḥ praviṣṭā vindhyakandare // RKV_72.31 //</l>\n</lg>\n\n<lg>\n<l>āśritya narmadātoye maṇināgottamo nṛpa /</l>\n<l>tapaścacāra vipulamuttare narmadātaṭe // RKV_72.32 //</l>\n</lg>\n\n<lg>\n<l>mātṛśāpabhayātpārtha dhyāyate kāmanāśanam /</l>\n<l>acchedyamapratarkyaṃ ca vināśotpattivarjitam // RKV_72.33 //</l>\n</lg>\n\n<lg>\n<l>vāyubhakṣaḥ śataṃ sāgraṃ tadardhaṃ ravivīkṣakaḥ /</l>\n<l>evaṃ dhyānaratasyaiva pratyakṣastripurāntakaḥ // RKV_72.34 //</l>\n</lg>\n\n<lg>\n<l>sādhu sādhu mahābhāga sattvavāṃstu bhujaṃgama /</l>\n<l>tvayā bhaktyā gṛhīto 'haṃ prītaste hyurageśvara /</l>\n<l>varaṃ yācaya me kṣipraṃ yaste manasi vartate // RKV_72.35 //</l>\n</lg>\n\n<lg>\n<l>maṇināga uvāca:</l>\n<l>mātṛśāpabhayānnātha kliṣṭo 'haṃ narmadātaṭe /</l>\n<l>tvatprasādena me nātha mātṛśāpo bhavedvṛthā // RKV_72.36 //</l>\n</lg>\n\n<lg>\n<l>īśvara uvāca:</l>\n<l>havyavāhamukhaṃ vatsa na prāpsyasi mamājñayā /</l>\n<l>mama loke nivāsaśca tava putra bhaviṣyati // RKV_72.37 //</l>\n</lg>\n\n<lg>\n<l>maṇināga uvāca:</l>\n<l>atra sthāne mahādeva sthīyatāmaṃśabhāgataḥ /</l>\n<l>sahasrāṃśena bhāgena sthīyatāṃ narmadājale /</l>\n<l>upakārāya lokānāṃ mama nāmnaiva śaṅkara // RKV_72.38 //</l>\n</lg>\n\n<lg>\n<l>īśvara uvāca:</l>\n<l>sthāpayasva paraṃ liṅgam ājñayā mama pannaga /</l>\n<l>ityuktvāntarhito devo jagāma hyumayā saha // RKV_72.39 //</l>\n</lg>\n\n<lg>\n<l>mārkaṇḍeya uvāca:</l>\n<l>tatra tīrthe tu ye gatvā śuciprayatamānasāḥ /</l>\n<l>pañcamyāṃ vā caturdaśyāmaṣṭamyāṃ śuklakṛṣṇayoḥ // RKV_72.40 //</l>\n</lg>\n\n<lg>\n<l>arcayanti sadā pārtha nopasarpanti te yamam /</l>\n<l>dadhnā ca madhunā caiva ghṛtena kṣīrayogataḥ // RKV_72.41 //</l>\n</lg>\n\n<lg>\n<l>snāpayanti virūpākṣamumādehārdhadhāriṇam /</l>\n<l>kāmāṅgadahanaṃ devamaghāsuraniṣūdanam // RKV_72.42 //</l>\n</lg>\n\n<lg>\n<l>snāpyamānaṃ ca ye bhaktvā paśyanti parameśvaram /</l>\n<l>te yānti ca pare loke sarvapāpavivarjitaiḥ // RKV_72.43 //</l>\n</lg>\n\n<lg>\n<l>śrāddhaṃ preteṣu ye pārtha cāṣṭamyāṃ pañcamīṣu ca /</l>\n<l>brāhmaṇaiśca sadā yogyair vedapāṭhakacintakaiḥ // RKV_72.44 //</l>\n</lg>\n\n<lg>\n<l>svadāranirataiḥ ślakṣṇaiḥ paradāravivarjitaiḥ /</l>\n<l>ṣaṭkarmaniratais tāta śūdrapreṣaṇavarjitaiḥ // RKV_72.45 //</l>\n</lg>\n\n<lg>\n<l>khañjāśca dardurāḥ ṣaṇḍhā vārddhuṣyāśca kṛṣīvalāḥ /</l>\n<l>bhinnavṛttikarāḥ putra niyojyā na kadācana // RKV_72.46 //</l>\n</lg>\n\n<lg>\n<l>vṛṣalīmandire yasya mahiṣīṃ yastu pālayet /</l>\n<l>sa vipro dūratastyājyo vrate śrāddhe narādhipa // RKV_72.47 //</l>\n</lg>\n\n<lg>\n<l>kāṇāṣṭuṃṭāśca maṇṭāśca vedapāṭhavivarjitāḥ /</l>\n<l>na te pūjyā dvijāḥ pārtha maṇināgeśvare śubhe // RKV_72.48 //</l>\n</lg>\n\n<lg>\n<l>yadīcchedūrdhvagamanamātmanaḥ pitṛbhiḥ saha /</l>\n<l>sarvāṅgarucirāṃ dhenuṃ yo dadyādagrajanmane // RKV_72.49 //</l>\n</lg>\n\n<lg>\n<l>sa yāti paramaṃ lokaṃ yāvadābhūtasamplavam /</l>\n<l>tataḥ svargāccyutaḥ so 'pi jāyate vimale kule // RKV_72.50 //</l>\n</lg>\n\n<lg>\n<l>ye paśyanti paraṃ bhaktyā maṇināgeśvaraṃ nṛpa /</l>\n<l>na teṣāṃ jāyate vaṃśe pannagānāṃ bhayaṃ nṛpa // RKV_72.51 //</l>\n</lg>\n\n<lg>\n<l>pannagaḥ śaṅkate teṣāṃ maṇināgapradarśanāt /</l>\n<l>sauparṇarūpiṇaste vai dṛśyante nāgamaṇḍale // RKV_72.52 //</l>\n</lg>\n\n<lg>\n<l>phalāni caiva dānānāṃ śṛṇuṣvātha nṛpottama /</l>\n<l>annaṃ saṃskārasaṃyuktaṃ ye dadante narottamāḥ // RKV_72.53 //</l>\n</lg>\n\n<lg>\n<l>toyaṃ śayyāṃ tathā chatraṃ kanyāṃ dāsīṃ subhāṣiṇīm /</l>\n<l>pātre deyaṃ yato rājan yadīcchecchreya ātmanaḥ // RKV_72.54 //</l>\n</lg>\n\n<lg>\n<l>surabhīṇi ca puṣpāṇi gandhavastrāṇi dāpayet /</l>\n<l>dīpaṃ dhānyaṃ gṛhaṃ śubhraṃ sarvopaskarasaṃyutam // RKV_72.55 //</l>\n</lg>\n\n<lg>\n<l>ye dadante paraṃ bhaktyā te vrajanti triviṣṭapam /</l>\n<l>maṇināge nṛpaśreṣṭha yacca dānaṃ pradīyate // RKV_72.56 //</l>\n</lg>\n\n<lg>\n<l>tasya dānasya bhāvena svarge vāso bhaveddhruvam /</l>\n<l>pātakāni pralīyante āmapātre yathā jalam // RKV_72.57 //</l>\n</lg>\n\n<lg>\n<l>narmadātoyasaṃsiddhaṃ bhojyaṃ vipre dadāti yaḥ /</l>\n<l>so 'pi pāpairvinirmuktaḥ krīḍate daivataiḥ saha // RKV_72.58 //</l>\n</lg>\n\n<lg>\n<l>tataḥ svargacyutānāṃ hi lakṣaṇaṃ pravadāmyaham /</l>\n<l>dīrghāyuṣo jīvaputrā dhanavantaḥ suśobhanāḥ // RKV_72.59 //</l>\n</lg>\n\n<lg>\n<l>sarvavyādhivinirmuktāḥ sutabhṛtyaiḥ samanvitāḥ /</l>\n<l>tyāgino bhogasaṃyuktā dharmākhyānaratāḥ sadā // RKV_72.60 //</l>\n</lg>\n\n<lg>\n<l>devadvijagurorbhaktās tīrthasevāparāyaṇāḥ /</l>\n<l>mātāpitṛvaśā nityaṃ drohakrodhavivarjitāḥ // RKV_72.61 //</l>\n</lg>\n\n<lg>\n<l>ebhireva guṇair yuktā ye narāḥ pāṇḍunandana /</l>\n<l>satyaṃ te svargādāyātāḥ svarge vāsaṃ vrajanti te // RKV_72.62 //</l>\n</lg>\n\n<lg>\n<l>sarvatīrthavaraṃ tīrthaṃ maṇināgaṃ nṛpottama /</l>\n<l>tīrthākhyānamidaṃ puṇyaṃ yaḥ paṭhecchṛṇuyād api // RKV_72.63 //</l>\n</lg>\n\n<lg>\n<l>so'pi pāpairvinirmuktaḥ śivaloke mahīyate /</l>\n<l>na viṣaṃ kramate teṣāṃ vicaranti yathecchayā // RKV_72.64 //</l>\n</lg>\n\n<lg>\n<l>bhādrapadyāṃ ca yatṣaṣṭhyāṃ puṇyaṃ sūryasya darśane /</l>\n<l>tatphalaṃ samavāpnoti ākhyānaśravaṇena tu // RKV_72.65 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṇināgeśvaratīrthamāhātmyavarṇanaṃ nāma dvisaptatitamo 'dhyāyaḥ ||</p>\n\n<p>RKV adhyāya 73</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle tīrthaṃ paramaśobhanam /</l>\n<l>sarvapāpaharaṃ pārtha gopāreśvaramuttamam /</l>\n<l>godehānniḥsṛtaṃ liṅgaṃ puṇyaṃ bhūmitale nṛpa // RKV_73.1 //</l>\n</lg>\n\n<lg>\n<l>yudhiṣṭhira uvāca:</l>\n<l>godehānniḥsṛtaṃ kasmālliṅgaṃ pāpakṣayaṃkaram /</l>\n<l>dakṣiṇe narmadākūle maṇināgasamīpataḥ /</l>\n<l>saṃkṣepātkathyatāṃ vipra gopāreśvarasambhavam // RKV_73.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>kāmadhenustapastatra purā pārtha cakāra ha /</l>\n<l>dhyāyate parayā bhaktyā devadevaṃ maheśvaram // RKV_73.3 //</l>\n</lg>\n\n<lg>\n<l>tuṣṭastasyā jagannātha kapilāya maheśvaraḥ /</l>\n<l>niḥsṛto dehamadhyāttu acchedyaḥ parameśvaraḥ // RKV_73.4 //</l>\n</lg>\n\n<lg>\n<l>tuṣṭo devi jaganmātaḥ kapile parameśvari /</l>\n<l>ārādhanaṃ kṛtaṃ yasmāt tad vadāśu śubhānane // RKV_73.5 //</l>\n</lg>\n\n<lg>\n<l>surabhyuvāca:</l>\n<l>lokānām upakārāya sṛṣṭāhaṃ parameṣṭhinā /</l>\n<l>lokakāryāṇi sarvāṇi sidhyanti matprasādataḥ // RKV_73.6 //</l>\n</lg>\n\n<lg>\n<l>lokāḥ svargaṃ prayāsyanti matprasādena śaṅkara /</l>\n<l>tīrthe tvaṃ bhava me śambho lokānāṃ hitakāmyayā // RKV_73.7 //</l>\n</lg>\n\n<lg>\n<l>tatheti bhagavānuktvā tīrthe tatrāvasanmudā /</l>\n<l>tadāprabhṛti tattīrthaṃ vikhyātaṃ vasudhātale /</l>\n<l>snānenaikena rājendra pāpasaṅghaṃ vyapohati // RKV_73.8 //</l>\n</lg>\n\n<lg>\n<l>gopāreśvaragodānaṃ yastu bhaktyā ca kārayet /</l>\n<l>yogye dvijottame deyā yogyā dhenuḥ sakāñcanā // RKV_73.9 //</l>\n</lg>\n\n<lg>\n<l>savatsā taruṇī śubhrā bahukṣīrā savastrakā /</l>\n<l>kṛṣṇapakṣe caturdaśyām aṣṭamyāṃ vā pradāpayet // RKV_73.10 //</l>\n</lg>\n\n<lg>\n<l>sarveṣu caiva māseṣu kārttike ca viśeṣataḥ /</l>\n<l>dāpayet parayā bhaktyā dvije svādhyāyatatpare // RKV_73.11 //</l>\n</lg>\n\n<lg>\n<l>vidhinā ca pradadyād yo vidhinā yastu gṛhṇate /</l>\n<l>tāvubhau puṇyakarmāṇau prekṣakaḥ puṇyabhājanam // RKV_73.12 //</l>\n</lg>\n\n<lg>\n<l>piṇḍadānaṃ prakuryād yaḥ pretānāṃ bhaktisaṃyutaḥ /</l>\n<l>piṇḍenaikena rājendra pretā yānti parāṃ gatim // RKV_73.13 //</l>\n</lg>\n\n<lg>\n<l>bhaktyā praṇāmaṃ rudrasya ye kurvanti dine dine /</l>\n<l>teṣāṃ pāpaṃ pralīyeta bhinnapātre jalaṃ yathā // RKV_73.14 //</l>\n</lg>\n\n<lg>\n<l>tatra tīrthe tu yo rājanvṛṣabhaṃ ca samutsṛjet /</l>\n<l>pitaraścoddhṛtās tena śivaloke mahīyate // RKV_73.15 //</l>\n</lg>\n\n<lg>\n<l>yudhiṣṭhira uvāca:</l>\n<l>vṛṣotsarge kṛte tāta phalaṃ yajjāyate nṛṇām /</l>\n<l>tatsarvaṃ kathayasvāśu prayatnena dvijottama // RKV_73.16 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sarvalakṣaṇasampūrṇe vṛṣe caiva tu yatphalam /</l>\n<l>tadahaṃ sampravakṣyāmi śṛṇuṣva dharmanandana // RKV_73.17 //</l>\n</lg>\n\n<lg>\n<l>kārttike caiva vaiśākhe pūrṇimāyāṃ narādhipa /</l>\n<l>rudrasya sannidhau bhūtvā śuciḥ snāto jitendriyaḥ // RKV_73.18 //</l>\n</lg>\n\n<lg>\n<l>vṛṣasyaiva samutsargaṃ kārayet prīyatāṃ haraḥ /</l>\n<l>sāṃnidhye kārayet putra catasro vatsikāḥ śubhāḥ // RKV_73.19 //</l>\n</lg>\n\n<lg>\n<l>dattvā tu vipramukhyāya sarvalakṣaṇasaṃyutāḥ /</l>\n<l>prīyatāṃ ca mahādevo brahmā viṣṇurmaheśvaraḥ // RKV_73.20 //</l>\n</lg>\n\n<lg>\n<l>vṛṣabhe romasaṃkhyā yā sarvāṅgeṣu narādhipa /</l>\n<l>tāvadvarṣapramāṇaṃ tu śivaloke mahīyate // RKV_73.21 //</l>\n</lg>\n\n<lg>\n<l>śivaloke vasitvā tu yadā martyeṣu jāyate /</l>\n<l>kule mahati sambhūtir dhanadhānyasamākule // RKV_73.22 //</l>\n</lg>\n\n<lg>\n<l>nīrogo rūpavāṃścaiva vidyāḍhyaḥ satyavāk śuciḥ /</l>\n<l>gopāreśvaramāhātmyaṃ mayā khyātaṃ yudhiṣṭhira /</l>\n<l>godehānniḥsṛtaṃ liṅgaṃ narmadādakṣiṇe taṭe // RKV_73.23 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopāreśvaramāhātmyavarṇanaṃ nāma trisaptatitamo 'dhyāyaḥ ||</p>\n\n<p>RKV adhyāya 74</p>\n\n<lg>\n<l>śrīmārkaṇḍeya uvāca:</l>\n<l>revāyā uttare kūle tīrthaṃ paramaśobhanam /</l>\n<l>sarvapāpaharaṃ martye nāmnā vai gautameśvaram // RKV_74.1 //</l>\n</lg>\n\n<lg>\n<l>sthāpitaṃ gautamenaiva lokānāṃ hitakāmyayā /</l>\n<l>svargasopānarūpaṃ tu tīrthaṃ puṃsāṃ yudhiṣṭhira // RKV_74.2 //</l>\n</lg>\n\n<lg>\n<l>tatra gaccha paraṃ bhaktyā yatra devo jagadguruḥ /</l>\n<l>pātakasya vināśārthaṃ svargavāsapradas tathā // RKV_74.3 //</l>\n</lg>\n\n<lg>\n<l>saubhāgyavarddhanaṃ tīrthaṃ jayadaṃ duḥkhanāśanam /</l>\n<l>piṇḍadānena caikena kulānām uddharet trayam // RKV_74.4 //</l>\n</lg>\n\n<lg>\n<l>yatkiṃcid dīyate bhaktyā svalpaṃ vā yadi vā bahu /</l>\n<l>tatsarvaṃ śatasāhasram ājñayā gautamasya hi // RKV_74.5 //</l>\n</lg>\n\n<l>tīrthānāṃ paramaṃ tīrthaṃ svayaṃ rudreṇa bhāṣitam // RKV_74.6 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcamāvantyakhaṇḍe revākhaṇḍe gautameśvaratīrthamāhātmyavarṇanaṃ nāma catuḥsaptatitamo 'dhyāyaḥ ||</p>\n\n<p>RKV adhyāya 75</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle tīrthaṃ paramaśobhanam /</l>\n<l>śaṅkhacūḍasya nāmnā vai prasiddhaṃ bhūmimaṇḍale // RKV_75.1 //</l>\n</lg>\n\n<lg>\n<l>śaṅkhacūḍaḥ svayaṃ tatra saṃsthitaḥ pāṇḍunandana /</l>\n<l>vainateyabhayātpārtha sukhadanarmadātaṭe // RKV_75.2 //</l>\n</lg>\n\n<lg>\n<l>tatra tīrthe tu yo bhaktyā śucir bhūtvā samāhitaḥ /</l>\n<l>snāpayecchaṅkhacūḍaṃ tu kṣīrakṣaudreṇa sarpiṣā // RKV_75.3 //</l>\n</lg>\n\n<lg>\n<l>rātrau jāgaraṇaṃ kuryād devasyāgre narādhipa /</l>\n<l>dadhibhaktena sampūjya brāhmaṇāñchaṃsitavratān /</l>\n<l>gopradāne dvijendro 'yaṃ sarvapāpakṣayaṃkaraḥ // RKV_75.4 //</l>\n</lg>\n\n<lg>\n<l>tasmiṃstīrthe tu yaḥ pārtha sarpadaṣṭaṃ pratarpayet /</l>\n<l>sa yāti paramaṃ lokaṃ śaṅkarasya vaco yathā // RKV_75.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śaṅkhacūḍatīrthamāhātmyavarṇanaṃ nāma pañcasaptatitamo 'dhyāyaḥ ||</p>\n\n<p>RKV adhyāya 76</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra pāreśvaram anuttamam /</l>\n<l>parāśaro mahātmā vai narmadāyāstaṭe śubhe // RKV_76.1 //</l>\n</lg>\n\n<lg>\n<l>tapaścacāra vipulaṃ putrārthaṃ pāṇḍunandana /</l>\n<l>himavadduhitā tena gaurī nārāyaṇī nṛpa // RKV_76.2 //</l>\n</lg>\n\n<lg>\n<l>toṣitā parayā bhaktyā narmadottarake taṭe /</l>\n<l>tasya tuṣṭā mahādevī śaṅkarārdhāṅgadhāriṇī // RKV_76.3 //</l>\n</lg>\n\n<lg>\n<l>bhobho ṛṣivara śreṣṭha tuṣṭāhaṃ tava bhaktitaḥ /</l>\n<l>varaṃ yācaya me vipra parāśara mahāmate // RKV_76.4 //</l>\n</lg>\n\n<lg>\n<l>parāśara uvāca:</l>\n<l>parituṣṭāsi me devi yadi deyo varo mama /</l>\n<l>dehi putraṃ bhagavati satyaśaucaguṇānvitam // RKV_76.5 //</l>\n</lg>\n\n<lg>\n<l>vedābhyasanaśīlaṃ hi sarvaśāstraviśāradam /</l>\n<l>tīrthe cātra bhaved devi sannidhānavareṇa tu // RKV_76.6 //</l>\n</lg>\n\n<lg>\n<l>lokopakārahetośca sthīyatāṃ girinandini /</l>\n<l>parāśarābhidhānena narmadādakṣiṇe taṭe // RKV_76.7 //</l>\n</lg>\n\n<lg>\n<l>śrīdevyuvāca:</l>\n<l>evaṃ bhavatu te vipra tatraivāntaradhīyata /</l>\n<l>parāśaro mahātmā vai sthāpayāmāsa pārvatīm // RKV_76.8 //</l>\n</lg>\n\n<lg>\n<l>śaṅkaraṃ sthāpayāmāsa surāsuranamaskṛtam /</l>\n<l>acchedyam apratarkyaṃ ca devānāṃ tu durāsadam // RKV_76.9 //</l>\n</lg>\n\n<l>parāśaro mahātmā vai kṛtārtho hyabhavan nṛpa // RKV_76.10 //</l>\n\n<lg>\n<l>tatra tīrthe tu yo bhaktyā śuciḥ prayatamānasaḥ /</l>\n<l>stryathavā puruṣo vāpi kāmakrodhavivarjitaḥ // RKV_76.11 //</l>\n</lg>\n\n<lg>\n<l>māghe caitre 'tha vaiśākhe śrāvaṇe nṛpanandana /</l>\n<l>māsi mārgaśire caiva śuklapakṣe tu sarvadā // RKV_76.12 //</l>\n</lg>\n\n<l>tatra gatvā śubhe sthāne narmadādakṣiṇe taṭe // RKV_76.13 //</l>\n\n<lg>\n<l>upoṣya parayā bhaktyā vratam etat samācaret /</l>\n<l>rātrau jāgaraṇaṃ kṛtvā dīpadānaṃ svaśaktitaḥ // RKV_76.14 //</l>\n</lg>\n\n<lg>\n<l>gītaṃ nṛtyaṃ tathā vādyaṃ kāmakrodhavivarjitaḥ /</l>\n<l>prabhāte vimale prāpte dvijāḥ pūjyāḥ svaśaktitaḥ // RKV_76.15 //</l>\n</lg>\n\n<lg>\n<l>sampūjya brāhmaṇān pārtha dhanadānahiraṇyataḥ /</l>\n<l>vastreṇa chatradānena śayyātāmbūlabhojanaiḥ // RKV_76.16 //</l>\n</lg>\n\n<lg>\n<l>prīṇayennarmadātīre brāhmaṇāñchaṃsitavratān /</l>\n<l>śrāddhaṃ kāryaṃ nṛpaśreṣṭha āmaiḥ pakvairjalena ca // RKV_76.17 //</l>\n</lg>\n\n<lg>\n<l>strīṇāṃ caiva tu śūdrāṇām āmaśrāddhaṃ praśasyate /</l>\n<l>āmaṃ caturguṇaṃ deyaṃ brāhmaṇānāṃ yudhiṣṭhira // RKV_76.18 //</l>\n</lg>\n\n<lg>\n<l>vedoktena vidhānena dvijāḥ pūjyāḥ prayatnataḥ /</l>\n<l>hastamātraiḥ kuśaiścaiva tilaiścaivākṣatairnṛpa // RKV_76.19 //</l>\n</lg>\n\n<lg>\n<l>viprā udaṅmukhāḥ kāryāḥ svayaṃ vai dakṣiṇāmukhaḥ /</l>\n<l>darbheṣu nikṣipedannamityuccārya dvijāgrataḥ // RKV_76.20 //</l>\n</lg>\n\n<lg>\n<l>pretā yāntu pare loke tīrthasyāsya prabhāvataḥ /</l>\n<l>pāpaṃ me praśamaṃ yātu etu vṛddhiṃ śubhaṃ sadā // RKV_76.21 //</l>\n</lg>\n\n<lg>\n<l>vṛddhiṃ yātu sadā vaṃśo jñātivargo dvijottama /</l>\n<l>evamuccārya viprāya dānaṃ deyaṃ svaśaktitaḥ // RKV_76.22 //</l>\n</lg>\n\n<lg>\n<l>gobhūtisahiraṇyādi cānnaṃ vastraṃ svaśaktitaḥ /</l>\n<l>dātavyaṃ pāṇḍavaśreṣṭha pāreśvaravarāśrame // RKV_76.23 //</l>\n</lg>\n\n<l>ye śṛṇvanti paraṃ bhaktyā mucyante sarvapātakaiḥ // RKV_76.24 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pāreśvaratīrthamāhātmyavarṇanaṃ nāma ṣaṭsaptatitamo 'dhyāyaḥ ||</p>\n\n<p>RKV adhyāya 77</p>\n\n<lg>\n<l>śrīmārkaṇḍeya uvāca:</l>\n<l>bhīmeśvaraṃ tato gacchet sarvapāpakṣayaṃkaram /</l>\n<l>sevitaṃ ṛṣisaṅghaiśca bhīmavratadharaiḥ śubhaiḥ // RKV_77.1 //</l>\n</lg>\n\n<lg>\n<l>tatra tīrthe tu yaḥ snātvā sopavāso jitendriyaḥ /</l>\n<l>japed ekākṣaraṃ mantramūrdhvabāhurdivākare // RKV_77.2 //</l>\n</lg>\n\n<lg>\n<l>tasya janmārjitaṃ pāpaṃ tatkṣaṇādeva naśyati /</l>\n<l>saptajanmārjitaṃ pāpaṃ gāyatryā naśyate dhruvam // RKV_77.3 //</l>\n</lg>\n\n<lg>\n<l>daśabhir janmabhir jātaṃ śatena tu purā kṛtam /</l>\n<l>sahasreṇa trijanmotthaṃ gāyatrī hanti kilbiṣam // RKV_77.4 //</l>\n</lg>\n\n<lg>\n<l>vaidikaṃ laukikaṃ vāpi jāpyaṃ japtaṃ nareśvara /</l>\n<l>tatkṣaṇād dahate sarvaṃ tṛṇaṃ tu jvalano yathā // RKV_77.5 //</l>\n</lg>\n\n<lg>\n<l>na devabalamāśritya kadācit pāpam ācaret /</l>\n<l>ajñānān naśyate kṣipraṃ nottaraṃ tu kadācana // RKV_77.6 //</l>\n</lg>\n\n<lg>\n<l>tatra tīrthe tu yo dānaṃ śaktim āśritya cācaret /</l>\n<l>tadakṣayyaphalaṃ sarvaṃ jāyate pāṇḍunandana // RKV_77.7 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhīmeśvaratīrthamāhātmyavarṇanaṃ nāma saptasaptatitamo 'dhyāyaḥ ||</p>\n\n<p>RKV adhyāya 78</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra naradeśvaramuttamam /</l>\n<l>tīrthānāṃ paramaṃ tīrthaṃ nirmitaṃ nāradena tu // RKV_78.1 //</l>\n</lg>\n\n<lg>\n<l>yudhiṣṭhira uvāca:</l>\n<l>nāradena muniśreṣṭha kasmāttīrthaṃ vinirmitam /</l>\n<l>etadākhyāhi me sarvaṃ prasanno yadi sattama // RKV_78.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>parameṣṭhisutaḥ pārtha nārado munisattamaḥ /</l>\n<l>revāyāścottare kūle tapastena purā kṛtam // RKV_78.3 //</l>\n</lg>\n\n<lg>\n<l>navanāḍīnirodhena kāṣṭhāvatyāṃ gatena ca /</l>\n<l>toṣitaḥ paśubhartā vai nāradena yudhiṣṭhira // RKV_78.4 //</l>\n</lg>\n\n<lg>\n<l>īśvara uvāca:</l>\n<l>tuṣṭo 'haṃ tava viprendra yoginātha ayonija /</l>\n<l>varaṃ prārthaya me vatsa yaste manasi vartate // RKV_78.5 //</l>\n</lg>\n\n<lg>\n<l>nārada uvāca:</l>\n<l>tvatprasādena me śambho yogaścaiva prasidhyatu /</l>\n<l>acalā te bhavedbhaktiḥ sarvakālaṃ mamaiva tu // RKV_78.6 //</l>\n</lg>\n\n<lg>\n<l>svecchācārī bhave deva vedavedāṅgapāragaḥ /</l>\n<l>trikālajño jagannātha gītajño 'haṃ sadā bhave // RKV_78.7 //</l>\n</lg>\n\n<lg>\n<l>dine dine yathā yuddhaṃ devadānavamānuṣaiḥ /</l>\n<l>pātāle martyaloke vā svarge vāpi maheśvara // RKV_78.8 //</l>\n</lg>\n\n<lg>\n<l>paśyeyaṃ tvatprasādena bhavantaṃ pārvatīṃ tathā /</l>\n<l>tīrthaṃ lokeṣu vikhyātaṃ sarvapāpakṣayaṃkaram // RKV_78.9 //</l>\n</lg>\n\n<lg>\n<l>īśvara uvāca:</l>\n<l>evaṃ nārada sarvaṃ tu bhaviṣyati na saṃśayaḥ /</l>\n<l>cintitaṃ matprasādena sidhyate nātra saṃśayaḥ // RKV_78.10 //</l>\n</lg>\n\n<lg>\n<l>svecchācāro bhavervatsa svarge pātālagocare /</l>\n<l>martye vā bhrama vai yoginna kenāpi nivāryase // RKV_78.11 //</l>\n</lg>\n\n<lg>\n<l>sapta svarāstrayo grāmā mūrcchanāścaikaviṃśatiḥ /</l>\n<l>tānā ekonapañcāśatprasādānme tava dhruvam // RKV_78.12 //</l>\n</lg>\n\n<lg>\n<l>mama priyaṃkaraṃ divyaṃ nṛtyagītaṃ bhaviṣyati /</l>\n<l>kaliṃ ca paśyase nityaṃ devadānavakinnaraiḥ // RKV_78.13 //</l>\n</lg>\n\n<lg>\n<l>tvattīrthaṃ bhūtale puṇyaṃ matprasādād bhaviṣyati /</l>\n<l>vedavedāṅgatattvajño hyaśeṣajñānakovidaḥ /</l>\n<l>ekastvamasi niḥsaṅgo matprasādena nārada // RKV_78.14 //</l>\n</lg>\n\n<lg>\n<l>ityuktvāntardadhe devo nāradastatra śūlinam /</l>\n<l>sthāpayāmāsa rājendra sarvasattvopakārakam // RKV_78.15 //</l>\n</lg>\n\n<lg>\n<l>pṛthivyāmuttamaṃ tīrthaṃ nirmitaṃ nāradena tu /</l>\n<l>tatra tīrthe nṛpaśreṣṭha yo gacchedvijitendriyaḥ // RKV_78.16 //</l>\n</lg>\n\n<lg>\n<l>māsi bhādrapade pārtha kṛṣṇapakṣe caturdaśī /</l>\n<l>upoṣya parayā bhaktyā rātrau kurvīta jāgaram // RKV_78.17 //</l>\n</lg>\n\n<lg>\n<l>chatraṃ tatra pradātavyaṃ brāhmaṇe śubhalakṣaṇe /</l>\n<l>śastreṇa tu hatā ye vai teṣāṃ śrāddhaṃ pradāpayet /</l>\n<l>te yānti paramaṃ lokaṃ piṇḍadānaprabhāvataḥ // RKV_78.18 //</l>\n</lg>\n\n<lg>\n<l>kapilā tatra dātavyā pitḥn uddiśya bhārata /</l>\n<l>ityuccārya dvije deyā yāntu te paramāṃ gatim // RKV_78.19 //</l>\n</lg>\n\n<lg>\n<l>asya śrāddhasya bhāvena brāhmaṇasya prasādataḥ /</l>\n<l>narmadātoyabhāvena nyāyārjitadhanasya ca /</l>\n<l>teṣāṃ caiva prabhāvena pretā yāntu parāṃ gatim // RKV_78.20 //</l>\n</lg>\n\n<lg>\n<l>ityuccārya dvije deyā dakṣiṇā ca svaśaktitaḥ /</l>\n<l>haviṣyānnaṃ viśālākṣa dvijānāṃ caiva dāpayet // RKV_78.21 //</l>\n</lg>\n\n<lg>\n<l>dīpaṃ bhaktyā pradātavyaṃ nṛtyaṃ gītaṃ ca kārayet /</l>\n<l>avāptaṃ tena vai sarvaṃ yaḥ karotīśvarālaye // RKV_78.22 //</l>\n</lg>\n\n<lg>\n<l>sa yāti rudrasāṃnidhyam iti rudraḥ svayaṃ jagau /</l>\n<l>vidyādānena caikena akṣayāṃ gatim āpnuyāt // RKV_78.23 //</l>\n</lg>\n\n<lg>\n<l>dhūrvahāstatra dātavyā bhūmiḥ sasyavatī nṛpa /</l>\n<l>citrabhānuṃ śubhairmantraiḥ prīṇayet tatra bhaktitaḥ // RKV_78.24 //</l>\n</lg>\n\n<lg>\n<l>ājyena suprabhūtena homadravyeṇa bhārata /</l>\n<l>ye yajanti sadā bhaktyā trikālaṃ nṛtyameva ca // RKV_78.25 //</l>\n</lg>\n\n<lg>\n<l>tīrthe nāradanāmākhye revāyāścottare taṭe /</l>\n<l>citrabhānumukhā devāḥ sarvadevamaya ṛṣiḥ // RKV_78.26 //</l>\n</lg>\n\n<lg>\n<l>ṛṣiṇā prīṇitāḥ sarve tasmāt prītyo hutāśanaḥ /</l>\n<l>pūjite havyavāhe tu dāridryaṃ naiva jāyate // RKV_78.27 //</l>\n</lg>\n\n<lg>\n<l>dhanena vipulā prītir jāyate pratijanmani /</l>\n<l>kulīnāśca suveṣāśca sarvakālaṃ dhanena tu // RKV_78.28 //</l>\n</lg>\n\n<lg>\n<l>plavo nadīnāṃ patiraṅganānāṃ rājā ca sadvṛttarataḥ prajānām /</l>\n<l>dhanaṃ narāṇāmṛtavastarūṇāṃ gataṃ gataṃ yauvanamānayanti // RKV_78.29 //</l>\n</lg>\n\n<lg>\n<l>dhanadatvaṃ dhaneśena tasmiṃstīrthe hyupārjitam /</l>\n<l>yamena ca yamatvaṃ hi indratvaṃ caiva vajriṇā // RKV_78.30 //</l>\n</lg>\n\n<lg>\n<l>anyairapi mahīpālaiḥ pārthivatvamupārjitam /</l>\n<l>nāradeśvaramāhātmyād dhruvo niścalatāṃ gataḥ // RKV_78.31 //</l>\n</lg>\n\n<lg>\n<l>sarvatīrthavaraṃ tīrthaṃ nirmitaṃ nāradena tu /</l>\n<l>pṛthivyāṃ sāgarāntāyāṃ revāyāścottare taṭe /</l>\n<l>tadvaraṃ sarvatīrthānāṃ mahāpātakanāśanam // RKV_78.32 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāradeśvaratīrthamāhātmyavarṇanaṃ nāmāṣṭasaptatitamo 'dhyāyaḥ ||</p>\n\n<p>RKV adhyāya 79</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthadvayamanuttamam /</l>\n<l>dadhiskandaṃ madhuskandaṃ sarvapāpakṣayaṃkaram // RKV_79.1 //</l>\n</lg>\n\n<lg>\n<l>dadhiskande naraḥ snātvā yastu dadyād dvije dadhi /</l>\n<l>upatiṣṭhettatastasya saptajanmani bhārata // RKV_79.2 //</l>\n</lg>\n\n<lg>\n<l>na vyādhirna jarā tasya na śoko naiva matsaraḥ /</l>\n<l>daśacandraśataṃ yāvajjāyate vimale kule // RKV_79.3 //</l>\n</lg>\n\n<lg>\n<l>madhuskande 'pi madhunā miśritānyastilāndadet /</l>\n<l>nāsau vaivasvataṃ devaṃ paśyed vai janmasaptatim // RKV_79.4 //</l>\n</lg>\n\n<lg>\n<l>madhunā saha sammiśraṃ piṇḍaṃ yastu pradāpayet /</l>\n<l>tasya pautraprapautrebhyo dāridryaṃ naiva jāyate // RKV_79.5 //</l>\n</lg>\n\n<lg>\n<l>dadhibhiḥ saha saṃmiśraṃ piṇḍaṃ yastu pradāpayet /</l>\n<l>tasmiṃstīrthe naraḥ snātvā vidhivaddakṣiṇāmukhaḥ // RKV_79.6 //</l>\n</lg>\n\n<lg>\n<l>pitā pitāmahaścaiva tathaiva prapitāmahaḥ /</l>\n<l>dvādaśābdāni tuṣyanti nātra kāryā vicāraṇā // RKV_79.7 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dadhiskandamadhuskandatīrthamāhātmyavarṇanaṃ nāmaikonāśītitamo 'dhyāyaḥ ||</p>\n\n<p>RKV adhyāya 80</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra nandikeśvaramuttamam /</l>\n<l>yatra siddho mahānandī tatte sarvaṃ vadāmyaham // RKV_80.1 //</l>\n</lg>\n\n<lg>\n<l>revāyāṃ purataḥ kṛtvā purā nandī gaṇeśvaraḥ /</l>\n<l>tapastapañjayaṃ kurvaṃstīrthāttīrthaṃ jagāma ha // RKV_80.2 //</l>\n</lg>\n\n<lg>\n<l>dadhiskandaṃ madhuskandaṃ yāvattyaktvā tu gacchati /</l>\n<l>tāvattuṣṭo mahādevo nandināthamuvāca ha // RKV_80.3 //</l>\n</lg>\n\n<lg>\n<l>īśvara uvāca:</l>\n<l>bhobhoḥ prasanno nandīśa varaṃ vṛṇu yathepsitam /</l>\n<l>tapasā tena tuṣṭo 'haṃ tīrthayātrākṛtena te // RKV_80.4 //</l>\n</lg>\n\n<lg>\n<l>nandīśvara uvāca:</l>\n<l>na cāhaṃ kāmaye vittaṃ na cāhaṃ kulasantatim /</l>\n<l>muktvā na kāmaye kāmaṃ tava pādāmbujātparam // RKV_80.5 //</l>\n</lg>\n\n<lg>\n<l>kṛmikīṭapataṅgeṣu tiryagyoniṃ gatasya vā /</l>\n<l>janma janmāntare 'pyastu bhaktistvayi mamācalā // RKV_80.6 //</l>\n</lg>\n\n<lg>\n<l>tathetyuktvā mahādevaḥ parayā kṛpayā nṛpa /</l>\n<l>gṛhītvā taṃ kare siddhaṃ jagāma nilayaṃ haraḥ // RKV_80.7 //</l>\n</lg>\n\n<lg>\n<l>tasmiṃstīrthe tu yaḥ snātvā bhaktyā tryakṣaṃ prapūjayet /</l>\n<l>agniṣṭomasya yajñasya phalaṃ prāpnoti mānavaḥ // RKV_80.8 //</l>\n</lg>\n\n<lg>\n<l>tatra tīrthe tu yaḥ snātvā prāṇatyāgaṃ karoti cet /</l>\n<l>śivasyānucaro bhūtvā modate kalpamakṣayam // RKV_80.9 //</l>\n</lg>\n\n<lg>\n<l>tataḥ kālena mahatā jāyate vimale kule /</l>\n<l>vedavedāṅgatattvajño jīvecca śaradāṃ śatam // RKV_80.10 //</l>\n</lg>\n\n<lg>\n<l>etatte kathitaṃ tāta tīrthamāhātmyamuttamam /</l>\n<l>durlabhaṃ martyasaṃjñasya sarvapāpakṣayaṃkaram // RKV_80.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandikeśvaratīrthamāhātmyavarṇanaṃ nāmāśītitamo 'dhyāyaḥ ||</p>\n\n<p>RKV adhyāya 81</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja varuṇeśvaramuttamam /</l>\n<l>yatra siddho mahādevo varuṇo nṛpasattama // RKV_81.1 //</l>\n</lg>\n\n<lg>\n<l>piṇyākaśākaparṇaiśca kṛcchracāndrāyaṇādibhiḥ /</l>\n<l>ārādhya girijānāthaṃ tataḥ siddhiṃ parāṃ gataḥ // RKV_81.2 //</l>\n</lg>\n\n<lg>\n<l>tatra tīrthe tu yaḥ snātvā saṃtarpya pitṛdevatāḥ /</l>\n<l>pūjayecchaṅkaraṃ bhaktyā sa yāti paramāṃ gatim // RKV_81.3 //</l>\n</lg>\n\n<lg>\n<l>kuṇḍikāṃ vardhanīṃ vāpi mahadvā jalabhājanam /</l>\n<l>annena sahitaṃ pārtha tasya puṇyaphalaṃ śṛṇu // RKV_81.4 //</l>\n</lg>\n\n<lg>\n<l>yatphalaṃ labhate martyaḥ satre dvādaśavārṣike /</l>\n<l>tatphalaṃ samavāpnoti nātra kāryā vicāraṇā // RKV_81.5 //</l>\n</lg>\n\n<lg>\n<l>sarveṣāmeva dānānāmannadānaṃ paraṃ smṛtam /</l>\n<l>sadyaḥ prītikaraṃ toyamannaṃ ca nṛpasattama // RKV_81.6 //</l>\n</lg>\n\n<lg>\n<l>tatratīrthe mṛtānāṃ tu narāṇāṃ bhāvitātmanām /</l>\n<l>varuṇasya pure vāso yāvad ābhūtasaṃplavam // RKV_81.7 //</l>\n</lg>\n\n<lg>\n<l>paścātpūrṇe tataḥ kāle martyaloke prajāyate /</l>\n<l>annadānaprado nityaṃ jīved varṣaśataṃ naraḥ // RKV_81.8 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe varuṇeśvaratīrthamāhātmyavarṇanaṃ nāmaikāśītitamo 'dhyāyaḥ ||</p>\n\n<p>RKV adhyāya 82</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla vahnitīrthamanuttamam /</l>\n<l>yatra siddho mahātejāstapaḥ kṛtvā hutāśanaḥ // RKV_82.1 //</l>\n</lg>\n\n<lg>\n<l>sarvabhakṣyaḥ kṛto yo 'sau daṇḍake muninā purā /</l>\n<l>narmadātaṭamāśritya pūto jāto hutāśanaḥ // RKV_82.2 //</l>\n</lg>\n\n<lg>\n<l>tatra tīrthe tu yaḥ snātvā pūjayitvā maheśvaram /</l>\n<l>agnipraveśaṃ kurute sa gacchedagnisāmyatām // RKV_82.3 //</l>\n</lg>\n\n<lg>\n<l>bhaktyā snātvā tu yastatra tarpayetpitṛdevatāḥ /</l>\n<l>agniṣṭomasya yajñasya phalamāpnotyasaṃśayam // RKV_82.4 //</l>\n</lg>\n\n<lg>\n<l>tasyaivānantaraṃ rājankauberaṃ tīrthamuttamam /</l>\n<l>kubero yatra saṃsiddho yakṣāṇāmadhipaḥ purā // RKV_82.5 //</l>\n</lg>\n\n<lg>\n<l>tatra tīrthe naraḥ snātvā samabhyarcya jagadgurum /</l>\n<l>umayā sahitaṃ bhaktyā sarvapāpaiḥ pramucyate // RKV_82.6 //</l>\n</lg>\n\n<lg>\n<l>tatra tīrthe tu yaḥ snātvā dadyād viprāya kāṃcanam /</l>\n<l>nābhimātre jale tiṣṭhansa labhetārbudaṃ phalam // RKV_82.7 //</l>\n</lg>\n\n<lg>\n<l>dadhiskande madhuskande nandīśe varuṇālaye /</l>\n<l>āgneye yatphalaṃ tāta snātvā tatphalamāpnuyāt // RKV_82.8 //</l>\n</lg>\n\n<lg>\n<l>te vandyā mānuṣe loke dhanyāḥ pūrṇamanorathāḥ /</l>\n<l>yaistu dṛṣṭaṃ mahāpuṇyaṃ narmadātīrthapañcakam // RKV_82.9 //</l>\n</lg>\n\n<lg>\n<l>te yānti bhāskare loke parame duḥkhanāśane /</l>\n<l>bhāskarādaiśvare loke caiśvarād anivartake // RKV_82.10 //</l>\n</lg>\n\n<lg>\n<l>nīyate sa pare loke yāvad indrāścaturdaśa /</l>\n<l>tataḥ svargāccyuto martyo rājā bhavati dhārmikaḥ // RKV_82.11 //</l>\n</lg>\n\n<lg>\n<l>sarvarogavinirmukto bhunakti sacarācaram /</l>\n<l>viṣṇuśca devatā yeṣāṃ narmadātīrthasevinām // RKV_82.12 //</l>\n</lg>\n\n<lg>\n<l>akhaṇḍitapratāpāste jāyante nātra saṃśayaḥ /</l>\n<l>gaṅgā kanakhale puṇyā kurukṣetre sarasvatī // RKV_82.13 //</l>\n</lg>\n\n<lg>\n<l>grāme vā yadi vāraṇye puṇyā sarvatra narmadā /</l>\n<l>revātīre vasennityaṃ revātoyaṃ sadā pibet // RKV_82.14 //</l>\n</lg>\n\n<lg>\n<l>sa snātaḥ sarvatīrtheṣu somapānaṃ dine dine /</l>\n<l>gaṅgādyāḥ saritaḥ sarvāḥ samudrāśca sarāṃsi ca /</l>\n<l>kalpānte saṃkṣayaṃ yānti na mṛtā tena narmadā // RKV_82.15 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dadhiskandādipañcatīrthamāhātmyavarṇanaṃ nāma dvyaśītitamo 'dhyāyaḥ ||</p>\n\n<p>RKV adhyāya 83</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja tīrthaṃ paramaśobhanam /</l>\n<l>brahmahatyāharaṃ proktaṃ revātaṭasamāśrayam /</l>\n<l>hanūmatābhidhaṃ hyatra vidyate liṅgamuttamam // RKV_83.1 //</l>\n</lg>\n\n<lg>\n<l>yudhiṣṭhira uvāca:</l>\n<l>hanūmanteśvaraṃ nāma kathaṃ jātaṃ vadasva me /</l>\n<l>brahmahatyāharaṃ tīrthaṃ revādakṣiṇasaṃsthitam // RKV_83.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahābāho somavaṃśavibhūṣaṇa /</l>\n<l>guhyādguhyataraṃ tīrthaṃ nākhyātaṃ kasyacinmayā // RKV_83.3 //</l>\n</lg>\n\n<lg>\n<l>tava snehātpravakṣyāmi pīḍito vārddhakena tu /</l>\n<l>pūrvaṃ jātaṃ mahadyuddhaṃ rāmarāvaṇayorapi // RKV_83.4 //</l>\n</lg>\n\n<lg>\n<l>pulastyo brahmaṇaḥ putro viśravāstasya vai sutaḥ /</l>\n<l>rāvaṇastena saṃjāto daśāsyo brahmarākṣasaḥ // RKV_83.5 //</l>\n</lg>\n\n<lg>\n<l>trailokyavijayī bhūtaḥ prasādācchūlinaḥ sa ca /</l>\n<l>gīrvāṇā vijitāḥ sarve rāmasya gṛhiṇī hṛtā // RKV_83.6 //</l>\n</lg>\n\n<lg>\n<l>vāritaḥ kumbhakarṇena sītāṃ mocaya mocaya /</l>\n<l>vibhīṣaṇena vai pāpo mandodaryā punaḥpunaḥ // RKV_83.7 //</l>\n</lg>\n\n<lg>\n<l>tvaṃ jitaḥ kārtavīryeṇa raiṇukeyena so 'pi ca /</l>\n<l>sa rāmo rāmabhadreṇa tasya saṃkhye kathaṃ jayaḥ // RKV_83.8 //</l>\n</lg>\n\n<lg>\n<l>rāvaṇa uvāca:</l>\n<l>vānaraiśca narairṛkṣairvarāhaiśca nirāyudhaiḥ /</l>\n<l>devāsurasamūhaiśca na jito 'haṃ kadācana // RKV_83.9 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sugrīvahanumadbhyāṃ ca kumudenāṅgadena ca /</l>\n<l>etairanyaiḥ sahāyaiśca rāmacandreṇa vai jitaḥ // RKV_83.10 //</l>\n</lg>\n\n<lg>\n<l>rāmacandreṇa paulastyo hataḥ saṃkhye mahābalaḥ /</l>\n<l>vanaṃ bhagnaṃ hatāḥ śūrāḥ prabhañjanasutena ca // RKV_83.11 //</l>\n</lg>\n\n<lg>\n<l>rāvaṇasya suto janye hataścākṣakumārakaḥ /</l>\n<l>āyāmo rakṣasāṃ bhīmaḥ sampiṣṭo vānareṇa tu // RKV_83.12 //</l>\n</lg>\n\n<lg>\n<l>evaṃ rāmāyaṇe vṛtte sītāmokṣe kṛte sati /</l>\n<l>ayodhyāṃ tu gate rāme hanumānsa mahākapiḥ // RKV_83.13 //</l>\n</lg>\n\n<lg>\n<l>kailāsākhyaṃ gataḥ śailaṃ praṇāmāya maheśituḥ /</l>\n<l>tiṣṭha tiṣṭhetyasau prokto nandinā vānarottamaḥ // RKV_83.14 //</l>\n</lg>\n\n<lg>\n<l>brahmahatyāyutastvaṃ hi rākṣasānāṃ vadhena hi /</l>\n<l>bhairavasya sabhā nūnaṃ na draṣṭavyā tvayā kape // RKV_83.15 //</l>\n</lg>\n\n<lg>\n<l>hanumān uvāca:</l>\n<l>nandinātha haraṃ pṛccha pātakasyopaśāntidam /</l>\n<l>pāpo 'haṃ plavago yasmāt saṃjātaḥ kāraṇāntarāt // RKV_83.16 //</l>\n</lg>\n\n<lg>\n<l>nandyuvāca:</l>\n<l>rudradehodbhavā kiṃ te na śrutā bhūtale sthitā /</l>\n<l>śravaṇājjanmajanitaṃ dviguṇaṃ kīrtanād vrajet // RKV_83.17 //</l>\n</lg>\n\n<lg>\n<l>triṃśajjanmārjitaṃ pāpaṃ naśyed revāvagāhanāt /</l>\n<l>tasmāt tvaṃ narmadātīraṃ gatvā cara tapo mahat // RKV_83.18 //</l>\n</lg>\n\n<lg>\n<l>gandharvāhasuto 'pyevaṃ nandinoktaṃ niśamya ca /</l>\n<l>prayāto narmadātīram aurvyādakṣiṇasaṅgamam // RKV_83.19 //</l>\n</lg>\n\n<lg>\n<l>dadhyau sudakṣiṇe devaṃ virūpākṣaṃ triśūlinam /</l>\n<l>jaṭāmukuṭasaṃyuktaṃ vyālayajñopavītinam // RKV_83.20 //</l>\n</lg>\n\n<lg>\n<l>bhasmopacitasarvāṅgaṃ ḍamarusvaranāditam /</l>\n<l>umārddhāṅgaharaṃ śāntaṃ gonāthāsanasaṃsthitam // RKV_83.21 //</l>\n</lg>\n\n<lg>\n<l>vatsarān subahūn yāvad upāsāṃcakra īśvaram /</l>\n<l>tāvattuṣṭo mahādeva ājagāma sahomayā // RKV_83.22 //</l>\n</lg>\n\n<lg>\n<l>uvāca madhurāṃ vāṇīṃ meghagambhīranisvanām /</l>\n<l>sādhu sādhvity uvāceśaḥ kaṣṭaṃ vatsa tvayā kṛtam // RKV_83.23 //</l>\n</lg>\n\n<lg>\n<l>na ca pūrvaṃ tvayā pāpaṃ kṛtaṃ rāvaṇasaṃkṣaye /</l>\n<l>svāmikāryaratastvaṃ hi siddho 'si mama darśanāt // RKV_83.24 //</l>\n</lg>\n\n<lg>\n<l>hanumāṃśca haraṃ dṛṣṭvā umārddhāṅgaharaṃ sthiram /</l>\n<l>sāṣṭāṅgaṃ praṇato 'vocajjaya śambho namo 'stu te /</l>\n<l>jayāndhakavināśāya jaya gaṅgāśirodhara // RKV_83.25 //</l>\n</lg>\n\n<lg>\n<l>evaṃ stuto mahādevo varado vākyam abravīt /</l>\n<l>varaṃ prārthaya me vatsa prāṇasambhavasambhava // RKV_83.26 //</l>\n</lg>\n\n<lg>\n<l>śrīhanumān uvāca:</l>\n<l>brahmarakṣovadhājjātā mama hatyā maheśvara /</l>\n<l>na pāpo 'haṃ bhavedeva yuṣmatsambhāṣaṇe kṣaṇāt // RKV_83.27 //</l>\n</lg>\n\n<lg>\n<l>īśvara uvāca:</l>\n<l>narmadātīrthamāhātmyāddharmayogaprabhāvataḥ /</l>\n<l>manmūrtidarśanāt putra niṣpāpo 'si na saṃśayaḥ // RKV_83.28 //</l>\n</lg>\n\n<lg>\n<l>anyaṃ ca te prayacchāmi varaṃ vānarapuṃgava /</l>\n<l>upakārāya lokānāṃ nāmāni tava mārute // RKV_83.29 //</l>\n</lg>\n\n<lg>\n<l>hanūmānaṃ janisuto vāyuputro mahābalaḥ /</l>\n<l>rāmeṣṭaḥ phālguno gotraḥ piṅgākṣo 'mitavikramaḥ // RKV_83.30 //</l>\n</lg>\n\n<lg>\n<l>udadhikramaṇaśreṣṭho daśagrīvasya darpahā /</l>\n<l>lakṣmaṇaprāṇadātā ca sītāśokanivartanaḥ // RKV_83.31 //</l>\n</lg>\n\n<lg>\n<l>ityuktvāntardadhe deva umayā saha śaṅkaraḥ /</l>\n<l>hanūmānīśvaraṃ tatra sthāpayāmāsa bhaktitaḥ // RKV_83.32 //</l>\n</lg>\n\n<lg>\n<l>ātmayogabalenaiva brahmacaryaprabhāvataḥ /</l>\n<l>īśvarasya prasādena liṅgaṃ kāmapradaṃ hi tat /</l>\n<l>acchedyamapratarkyaṃ ca vināśotpattivarjitam // RKV_83.33 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>hanūmanteśvare putra pratyakṣapratyayaṃ śṛṇu /</l>\n<l>yadvṛttaṃ dvāparasyādau tretānte pāṇḍunandana // RKV_83.34 //</l>\n</lg>\n\n<lg>\n<l>suparvā nāma bhūpālo babhūva vasudhātale /</l>\n<l>tasya rājñaḥ sadā saukhyaṃ narā dīrghāyuṣaḥ sadā // RKV_83.35 //</l>\n</lg>\n\n<lg>\n<l>sa putradhanasaṃyuktaścauropadravavarjitaḥ /</l>\n<l>śatabāhurbabhūvāsya putro bhīmaparākramaḥ // RKV_83.36 //</l>\n</lg>\n\n<lg>\n<l>āsakto 'sau sadā kālaṃ pāpadharmair nareśvara /</l>\n<l>aṭāṭyata dharāṃ sarvāṃ parvatāṃśca vanāni ca // RKV_83.37 //</l>\n</lg>\n\n<lg>\n<l>vadhārthaṃ mṛgayūthānām āgato vindhyaparvatam /</l>\n<l>tarujātisamākīrṇe hastiyūthasamācite // RKV_83.38 //</l>\n</lg>\n\n<lg>\n<l>siṃhacitrakaśobhāḍhye mṛgavārāhasaṃkule /</l>\n<l>krīḍitvā sa vane rājā narmadāmānataḥ kvacit // RKV_83.39 //</l>\n</lg>\n\n<lg>\n<l>hanūmantavane prāptaḥ śatakrośapramāṇake /</l>\n<l>ciñciṇīvanaśobhāḍhye kadambatarusaṃkule // RKV_83.40 //</l>\n</lg>\n\n<lg>\n<l>nityaṃ pālāśajambīraiḥ karaṃjakhadiraistathā /</l>\n<l>pāṭalair badarairyuktaiḥ śamītindukaśobhitam // RKV_83.41 //</l>\n</lg>\n\n<lg>\n<l>mṛgayūthaiḥ samāchannaśikhaṇḍisvaranāditam /</l>\n<l>pārāvatakasaṅghānāṃ samantātsvaraśobhitam // RKV_83.42 //</l>\n</lg>\n\n<lg>\n<l>śaratkāle 'ramad rājā bahule cāśvinasya saḥ /</l>\n<l>vanamadhyaṃ gato 'drākṣīdbhramantaṃ piṅgaladvijam // RKV_83.43 //</l>\n</lg>\n\n<l>pustikākarasaṃsthaṃ ca papraccha capalaṃ dvijam // RKV_83.44 //</l>\n\n<lg>\n<l>śatabāhuruvāca:</l>\n<l>ekākī tvaṃ vane kasmād bhramase pustikākaraḥ /</l>\n<l>itastato 'pi sampaśyan kathayasva dvijottama // RKV_83.45 //</l>\n</lg>\n\n<lg>\n<l>brāhmaṇa uvāca:</l>\n<l>kānyakubjātsamāyātaḥ preṣito rājakanyayā /</l>\n<l>asthikṣepāya vai rājanhanūmanteśvare jale // RKV_83.46 //</l>\n</lg>\n\n<lg>\n<l>rājovāca:</l>\n<l>asthikṣepo jale kasmāddhanūmanteśvare dvija /</l>\n<l>kriyate kena kāryeṇa sāścaryaṃ kathyatāṃ mama // RKV_83.47 //</l>\n</lg>\n\n<lg>\n<l>suparvaṇaḥ suto yānaṃ tyaktvā bhūmau praṇamya ca /</l>\n<l>kṛtāñjalipuṭo bhūtvā brāhmaṇāya nareśvara /</l>\n<l>samastaṃ kathayāmāsa vṛttāntaṃ svaṃ purātanam // RKV_83.48 //</l>\n</lg>\n\n<lg>\n<l>brāhmaṇa uvāca:</l>\n<l>śikhaṇḍī nāma rājāsti kanyakubje pratāpavān /</l>\n<l>aputro 'sau mahīpālaḥ kanyā jātā manorathaiḥ // RKV_83.49 //</l>\n</lg>\n\n<lg>\n<l>jātismarā sucārvaṅgī narmadāyāḥ prabhāvataḥ /</l>\n<l>pitrā ca saikadā kanyā vivāhāya prajalpitā // RKV_83.50 //</l>\n</lg>\n\n<lg>\n<l>anitye putri saṃsāre kanyādānaṃ dadāmy aham /</l>\n<l>śvaḥkṛtyam adya kurvīta pūrvāhṇe cāparāhṇikam /</l>\n<l>na hi pratīkṣate mṛtyuḥ kṛtaṃ cāsya na cākṛtam // RKV_83.51 //</l>\n</lg>\n\n<lg>\n<l>kanyovāca:</l>\n<l>iccheyaṃ yatra kale hi tatra deyā tvayā pituḥ /</l>\n<l>putrīvākyādasau rājā vismito vākyam abravīt // RKV_83.52 //</l>\n</lg>\n\n<lg>\n<l>śikhaṇḍy uvāca:</l>\n<l>kathyatāṃ me mahābhāge sāścaryaṃ bhāṣitaṃ tvayā /</l>\n<l>piturvākyena sā bālottamā hyāgatāntikam // RKV_83.53 //</l>\n</lg>\n\n<lg>\n<l>kathayāmāsa yadvṛttaṃ hanūmanteśvare nṛpa /</l>\n<l>kalāpinī hyahaṃ tāta yutā bhartrāvasaṃ tadā // RKV_83.54 //</l>\n</lg>\n\n<lg>\n<l>revaurvyāsaṅgamantisthā revāyā dakṣiṇe taṭe /</l>\n<l>hanūmantavane puṇye cikrīḍāhaṃ yadṛcchayā // RKV_83.55 //</l>\n</lg>\n\n<lg>\n<l>bhartṛyuktā ca saṃsuptā rajanyāṃ sarale nage /</l>\n<l>āgatā lubdhakāstatra kṣudhārtā vanamuttamam // RKV_83.56 //</l>\n</lg>\n\n<lg>\n<l>bhartṛyogayutā pāpairdṛṣṭāhaṃ vadhacintakaiḥ /</l>\n<l>pāśabandhaṃ samādāya baddhāhaṃ svāminā saha // RKV_83.57 //</l>\n</lg>\n\n<lg>\n<l>grīvāṃ te moṭayāmāsuḥ picchāchoṭanakaṃ kṛtam /</l>\n<l>hutāśanamukhe taistu saha kāntena lubdhakaiḥ // RKV_83.58 //</l>\n</lg>\n\n<lg>\n<l>paribharjyāvayor māṃsaṃ bhakṣayitvā yatheṣṭataḥ /</l>\n<l>suptāḥ svasthendriyā rātrau sā gatā śarvarī kṣayam // RKV_83.59 //</l>\n</lg>\n\n<lg>\n<l>prabhāte māṃsaśeṣaṃ ca jambukair gṛdhraghātibhiḥ /</l>\n<l>maccharīrodbhavaṃ cāsthi snāyumāṃsena cāvṛtam // RKV_83.60 //</l>\n</lg>\n\n<lg>\n<l>gṛhītaṃ ghātinaikena cākāśātpatitaṃ tadā /</l>\n<l>taṃ māṃsabhakṣaṇaṃ dṛṣṭvā pare pakṣiṇa āgatāḥ // RKV_83.61 //</l>\n</lg>\n\n<lg>\n<l>dṛṣṭvā pakṣisamūhaṃ tu asthikhaṇḍaṃ vyasarjayat /</l>\n<l>vihagānāṃ samastānāṃ dhāvatāṃ caiva paśyatām // RKV_83.62 //</l>\n</lg>\n\n<lg>\n<l>patitaṃ narmadātoye hanūmanteśvare nṛpa /</l>\n<l>madīyamasthikhaṇḍaṃ ca patitaṃ narmadājale // RKV_83.63 //</l>\n</lg>\n\n<lg>\n<l>tasya tīrthasya puṇyena jātāhaṃ putrikā tava /</l>\n<l>bhūpakanyā tvahaṃ jātā pūrṇacandranibhānanā // RKV_83.64 //</l>\n</lg>\n\n<lg>\n<l>jātismarā narendrasya saṃjātā bhavataḥ kule /</l>\n<l>tasmād vivāhaṃ necchāmi mama bhartā nṛpottama // RKV_83.65 //</l>\n</lg>\n\n<lg>\n<l>viṣame vartate 'dyāpi śakuntamṛgajātiṣu /</l>\n<l>tasyāsthiśeṣaṃ rājendra tasmiṃstīrthe bhaviṣyati // RKV_83.66 //</l>\n</lg>\n\n<lg>\n<l>tatkṣepaṇārthaṃ vai tāta preṣayādya dvijottamam /</l>\n<l>etatte sarvamākhyātaṃ kāraṇaṃ nṛpasattama // RKV_83.67 //</l>\n</lg>\n\n<lg>\n<l>madbhartā viṣame sthāne śakuntamṛgajātiṣu /</l>\n<l>yadi preṣayase tāta kaṃcittvaṃ narmadātaṭe // RKV_83.68 //</l>\n</lg>\n\n<lg>\n<l>tasyāhaṃ kathayiṣyāmi sthānaiścihnaiśca lakṣitam /</l>\n<l>śikhaṇḍināpyahaṃ tatra hyāhūto hyavanīpate // RKV_83.69 //</l>\n</lg>\n\n<lg>\n<l>dāsyāmi viṃśatigrāmāngaccha tvaṃ narmadātaṭe /</l>\n<l>preṣaṇaṃ me pratijñātamalakṣmyā pīḍitena tu // RKV_83.70 //</l>\n</lg>\n\n<lg>\n<l>kanyovāca:</l>\n<l>gaccha tvaṃ narmadāṃ puṇyāṃ sarvapāpakṣayaṃkarīm /</l>\n<l>āgneyyāṃ somanāthasya hanūmanteśvaraḥ paraḥ // RKV_83.71 //</l>\n</lg>\n\n<lg>\n<l>ardhakrośena revāyā vistīrṇo vaṭapādapaḥ /</l>\n<l>karaṃjaḥ kaṭahaś caiva sannidhāne vaṭasya ca // RKV_83.72 //</l>\n</lg>\n\n<lg>\n<l>nyagrodhamūlasāṃnidhye sūkṣmānyasthīni drakṣyasi /</l>\n<l>samūhya tāni saṃgṛhya gaccha revāṃ dvijottama // RKV_83.73 //</l>\n</lg>\n\n<lg>\n<l>āśvinasyāsite pakṣe tripurāristu vai tithau /</l>\n<l>snāpya triśūlinaṃ bhaktyā rātrau tvaṃ kuru jāgaram // RKV_83.74 //</l>\n</lg>\n\n<lg>\n<l>kṣipeḥ prabhāte tāni tvaṃ nābhimātrajalasthitaḥ /</l>\n<l>ityuccārya dvijaśreṣṭha vimuktis tasya jāyatām // RKV_83.75 //</l>\n</lg>\n\n<lg>\n<l>kṣiptvāsthīni punaḥ snānaṃ kartavyaṃ tvaghanāśanam /</l>\n<l>evaṃ kṛte tu rājendra gatistasya bhaviṣyati // RKV_83.76 //</l>\n</lg>\n\n<lg>\n<l>kathitaṃ kanyayā yacca tatsarvaṃ pustikākṛtam /</l>\n<l>āgato 'haṃ nṛpaśreṣṭha tīrthe 'tra duritāpahe // RKV_83.77 //</l>\n</lg>\n\n<lg>\n<l>so 'bhijñānaṃ tato dṛṣṭvā nītvāsthīni nareśvara /</l>\n<l>pūrvoktena vidhānena prākṣipaṃ nārmadā masipuṣpavṛṣṭiḥ 'śu sādhu sādhviti pāṇḍava /</l>\n<l>vimānaṃ ca tato divyam āgataṃ barhiṇas tadā // RKV_83.78 //</l>\n</lg>\n\n<lg>\n<l>divyarūpadharo bhūtvā gato nāke kalāpavān /</l>\n<l>evaṃ tu pratyayaṃ dṛṣṭvā hanūmanteśvare nṛpa // RKV_83.79 //</l>\n</lg>\n\n<lg>\n<l>cakārānaśanaṃ vipraḥ śatabāhuśca bhūpatiḥ /</l>\n<l>śoṣayāmāsatus tau svamīśvarārādhane ratau // RKV_83.80 //</l>\n</lg>\n\n<lg>\n<l>dhyāyantau tasthaturdevaṃ śatabāhudvijottamau /</l>\n<l>māsārdhena mṛto rājā śatabāhur mahāmanāḥ // RKV_83.81 //</l>\n</lg>\n\n<lg>\n<l>kiṅkaṇījālaśobhāḍhyaṃ vimānaṃ tatra cāgatam /</l>\n<l>sādhu sādhu nṛpaśreṣṭha vimānārohaṇaṃ kuru // RKV_83.82 //</l>\n</lg>\n\n<lg>\n<l>śatabāhur uvāca:</l>\n<l>nāyāmi svargamārgāgraṃ vipro yāvanna saṃsthitaḥ /</l>\n<l>upadeśaprado mahyaṃ gururūpī dvijottamaḥ // RKV_83.83 //</l>\n</lg>\n\n<lg>\n<l>apsarasa ūcuḥ /</l>\n<l>lobhāvṛto hyayaṃ vipro lobhāt pāpasya saṃgrahaḥ /</l>\n<l>hanūmanteśvare rājanye mṛtāḥ sattvamāsthitāḥ // RKV_83.84 //</l>\n</lg>\n\n<lg>\n<l>te yānti śāṃkare loke sarvapāpakṣayaṃkare /</l>\n<l>naiva pāpakṣayaścāsya brāhmaṇasya nareśvara // RKV_83.85 //</l>\n</lg>\n\n<lg>\n<l>gṛhaṃ ca gṛhiṇī citte brāhmaṇasya pravartate /</l>\n<l>śatabāhustato vipram uvāca vinayānvitaḥ // RKV_83.86 //</l>\n</lg>\n\n<lg>\n<l>tyaja mūlamanarthasya lobhamenaṃ dvijottama /</l>\n<l>ityuktvā svaryayau rājā svargakanyāsamāvṛtaḥ // RKV_83.87 //</l>\n</lg>\n\n<lg>\n<l>dinaiḥ kaiścidgato vipraḥ svargaṃ vaitālikairvṛtaḥ /</l>\n<l>barhī ca kāśīrājasya putras tīrthaprabhāvataḥ // RKV_83.88 //</l>\n</lg>\n\n<lg>\n<l>ātmānaṃ kanyayā dattaṃ pūrvajanma vyacintayan /</l>\n<l>sā ca taṃ prauḍhamālokya piturājñāmavāpya ca /</l>\n<l>svayaṃvare svabhartāraṃ lebhe sādhvī nṛpātmajam // RKV_83.89 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>etadvṛttāntam abhavat tasmiṃstīrthe nṛpottama /</l>\n<l>etasmāt kāraṇānmedhyaṃ tīrtham etat sadā nṛpa // RKV_83.90 //</l>\n</lg>\n\n<lg>\n<l>aṣṭamyāṃ vā caturdaśyāṃ sarvakālaṃ nareśvara /</l>\n<l>viśeṣāccāśvine māsi kṛṣṇapakṣe caturdaśīm // RKV_83.91 //</l>\n</lg>\n\n<lg>\n<l>snāpayed īśvaraṃ bhaktyā kṣaudrakṣīreṇa sarpiṣā /</l>\n<l>dadhnā ca khaṇḍayuktena kuśatoyena vai punaḥ // RKV_83.92 //</l>\n</lg>\n\n<lg>\n<l>śrīkhaṇḍena sugandhena guṇṭhayec ca maheśvaram /</l>\n<l>tataḥ sugandhapuṣpaiśca bilvapatraiśca pūjayet // RKV_83.93 //</l>\n</lg>\n\n<lg>\n<l>mucakundena kadena jātīkāśakuśodbhavaiḥ /</l>\n<l>unmattamunipuṣpaughaiḥ puṣpaistatkālasambhavaiḥ // RKV_83.94 //</l>\n</lg>\n\n<lg>\n<l>arcayet parayā bhaktyā hanūmanteśvaraṃ śivam /</l>\n<l>ghṛtena dāpayed dīpaṃ tailena tadabhāvataḥ // RKV_83.95 //</l>\n</lg>\n\n<lg>\n<l>śrāddhaṃ ca kārayet tatra brāhmaṇair vedapāragaiḥ /</l>\n<l>sarvalakṣaṇasampūrṇaiḥ kulīnair gṛhapālakaiḥ // RKV_83.96 //</l>\n</lg>\n\n<lg>\n<l>tarpayed brāhmaṇān bhaktyā vasanānnahiraṇyataḥ /</l>\n<l>narakasthā divaṃ yāntu procyeti praṇamed dvijān // RKV_83.97 //</l>\n</lg>\n\n<lg>\n<l>patitān varjayed viprān vṛṣalī yasya gehinī /</l>\n<l>svavṛṣaṃ cāparityajya vṛṣair anyair vṛṣāyate // RKV_83.98 //</l>\n</lg>\n\n<lg>\n<l>vṛṣalīṃ tāṃ vidurdevā na śūdrī vṛṣalī bhavet /</l>\n<l>brahmahatyā surāpānaṃ gurudāraniṣevaṇam // RKV_83.99 //</l>\n</lg>\n\n<lg>\n<l>suvarṇaharaṇanyāsamitradrohodbhavaṃ tathā /</l>\n<l>naśyate pātakaṃ sarvam ityevaṃ śaṅkaro 'bravīt // RKV_83.100 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>vākpralāpena bho vatsa bahunoktena kiṃ mayā /</l>\n<l>sarvapātakasaṃyukto dadyād dānaṃ dvijanmane // RKV_83.101 //</l>\n</lg>\n\n<lg>\n<l>godānaṃ ca prakartavyam asmiṃstīrthe viśeṣataḥ /</l>\n<l>godānaṃ hi yataḥ pārtha sarvadānādhikaṃ smṛtam // RKV_83.102 //</l>\n</lg>\n\n<lg>\n<l>sarvadevamayā gāvaḥ sarve devās tadātmakāḥ /</l>\n<l>śṛṅgāgreṣu mahīpāla śakro vasati nityaśaḥ // RKV_83.103 //</l>\n</lg>\n\n<lg>\n<l>uraḥ skandaḥ śiro brahmā lalāṭe vṛṣabhadhvajaḥ /</l>\n<l>candrārkau locane devau jihvāyāṃ ca sarasvatī // RKV_83.104 //</l>\n</lg>\n\n<lg>\n<l>marudgaṇāḥ sadā sādhyā yasyā dantā nareśvara /</l>\n<l>huṅkāre caturo vedān vidyātsāṅgapadakramān // RKV_83.105 //</l>\n</lg>\n\n<lg>\n<l>ṛṣayo romakūpeṣu hyasaṃkhyātās tapasvinaḥ /</l>\n<l>daṇḍahasto mahākāyaḥ kṛṣṇo mahiṣavāhanaḥ // RKV_83.106 //</l>\n</lg>\n\n<lg>\n<l>yamaḥ pṛṣṭhasthito nityaṃ śubhāśubhaparīkṣakaḥ /</l>\n<l>catvāraḥ sāgarāḥ puṇyāḥ kṣīradhārāḥ staneṣu ca // RKV_83.107 //</l>\n</lg>\n\n<lg>\n<l>viṣṇupādodbhavā gaṅgā darśanātpāpanāśanī /</l>\n<l>prasrāve saṃsthitā yasmāt tasmād vandyā sadā budhaiḥ // RKV_83.108 //</l>\n</lg>\n\n<lg>\n<l>lakṣmīśca gomaye nityaṃ pavitrā sarvamaṅgalā /</l>\n<l>gomayālepanaṃ tasmāt kartavyaṃ pāṇḍunandana // RKV_83.109 //</l>\n</lg>\n\n<lg>\n<l>gandharvāpsaraso nāgāḥ khurāgreṣu vyavasthitāḥ /</l>\n<l>pṛthivyāṃ sāgarāntāyāṃ yāni tīrthāni bhārata /</l>\n<l>tāni sarvāṇi jānīyād gaurgavyaṃ tena pāvanam // RKV_83.110 //</l>\n</lg>\n\n<lg>\n<l>yudhiṣṭhira uvāca:</l>\n<l>sarvadevamayī dhenurgīrvāṇādyairalaṃkṛtā /</l>\n<l>etatkathaya me tāta kasmād goṣu samāśritāḥ // RKV_83.111 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sarvadevamayo viṣṇur gāvo viṣṇuśarīrajāḥ /</l>\n<l>devāstadubhayāt tasmāt kalpitā vividhā janaiḥ // RKV_83.112 //</l>\n</lg>\n\n<lg>\n<l>śvetā vā kapilā vāpi kṣīriṇī pāṇḍunandana /</l>\n<l>savatsā ca suśīlā ca sitavastrāvaguṇṭhitā // RKV_83.113 //</l>\n</lg>\n\n<lg>\n<l>kāṃsyadohanikā deyā svarṇaśṛṅgī subhūṣitā /</l>\n<l>hanūmanteśvarasyāgre bhaktyā viprāya dāpayet // RKV_83.114 //</l>\n</lg>\n\n<lg>\n<l>niyamasthena sā deyā svargamānantyam icchatā /</l>\n<l>asamarthāya ye dadyur viṣṇuloke prayānti te // RKV_83.115 //</l>\n</lg>\n\n<lg>\n<l>asau loke cyuto rājanbhūtale dvijamandire /</l>\n<l>kuśalo jāyate putro guṇavidyādhanarddhimān // RKV_83.116 //</l>\n</lg>\n\n<lg>\n<l>sarvapāpaharaṃ tīrthaṃ hanūmanteśvaraṃ nṛpa /</l>\n<l>śṛṇvanvimucyate pāpād varṇasaṃkarasaṃbhavāt // RKV_83.117 //</l>\n</lg>\n\n<l>dūrasthaścintayan paśyan mucyate nātra saṃśayaḥ // RKV_83.118 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe hanūmanteśvaratīrthamāhātmyavarṇanaṃ nāma tryaśītitamo 'dhyāyaḥ ||</p>\n\n<p>RKV adhyāya 84</p>\n\n<lg>\n<l>śrīmārkaṇḍeya uvāca:</l>\n<l>atraivodāharantīmam itihāsaṃ purātanam /</l>\n<l>kailāse pṛcchate bhaktyā ṣaṇmukhāya śivoditam // RKV_84.1 //</l>\n</lg>\n\n<lg>\n<l>īśvara uvāca:</l>\n<l>pūrvaṃ tretāyuge skanda hato rāmeṇa rāvaṇaḥ /</l>\n<l>caturdaśa tadā koṭyo nihatā brahmarakṣasām // RKV_84.2 //</l>\n</lg>\n\n<lg>\n<l>hateṣu teṣu vai tatra rakṣaṇāya divaukasām /</l>\n<l>mahānandas tadā jātastriṣu lokeṣu putraka // RKV_84.3 //</l>\n</lg>\n\n<lg>\n<l>tataḥ sītāṃ samāsādya samaṃ vānarapuṃgavaiḥ /</l>\n<l>rāmo'pyayodhyām āyāto bharatena kṛtotsavaḥ /</l>\n<l>tasmai samarpayāmāsa sa rājyaṃ lakṣmaṇāgrajaḥ // RKV_84.4 //</l>\n</lg>\n\n<lg>\n<l>tasminpraśāsati tato rājyaṃ nihatakaṇṭakam /</l>\n<l>kṛtakāryo 'tha hanumānkailāsam agāt purā // RKV_84.5 //</l>\n</lg>\n\n<lg>\n<l>tato nandī pratīhāro rudrāṃśam api taṃ kapim /</l>\n<l>na ca saṃgamayāmāsa rudreṇāghaughahāriṇā // RKV_84.6 //</l>\n</lg>\n\n<lg>\n<l>tena pṛṣṭastadā nandī kiṃ mayā pātakaṃ kṛtam /</l>\n<l>yena rudravapuḥ puṇyaṃ na paśyāmyambikānvitam // RKV_84.7 //</l>\n</lg>\n\n<lg>\n<l>nandyuvāca:</l>\n<l>tvayāvataraṇaṃ cakre kapīndrāmarahetunā /</l>\n<l>tathāpi hi kṛtaṃ pāpam upabhogena śāmyati // RKV_84.8 //</l>\n</lg>\n\n<lg>\n<l>hanumān uvāca:</l>\n<l>kiṃ mayākāri tatpāpaṃ nandindevārthakāriṇā /</l>\n<l>rākṣasāśca hatā duṣṭā viprayajñāṅgaghātinaḥ // RKV_84.9 //</l>\n</lg>\n\n<lg>\n<l>tatas tadālāpakutūhalī haro nijāṃśabhājaṃ kapim ugratejasam /</l>\n<l>uvāca dvārāntaradattadṛṣṭiḥ puraḥsthitaṃ prekṣya kapīśvaraṃ punaḥ // RKV_84.10 //</l>\n</lg>\n\n<lg>\n<l>īśvara uvāca:</l>\n<l>gaṅgā gayā kape revā yamunā ca sarasvatī /</l>\n<l>sarvapāpaharā nadyastāsu snānaṃ samācara // RKV_84.11 //</l>\n</lg>\n\n<lg>\n<l>narmadādakṣiṇe kūle tīrthaṃ paramaśobhanam /</l>\n<l>somanāthasamīpasthaṃ tatra tvaṃ gaccha vānara // RKV_84.12 //</l>\n</lg>\n\n<lg>\n<l>tatra snātvā mahāpāpaṃ gamiṣyati mamājñayā /</l>\n<l>utpatya vegāddhanumāñchrīrevādakṣiṇe taṭe // RKV_84.13 //</l>\n</lg>\n\n<lg>\n<l>jagāma sumahānādastapaścakre suduṣkaram /</l>\n<l>tasya vai tapyamānasya rakṣovadhakṛtaṃ tamaḥ // RKV_84.14 //</l>\n</lg>\n\n<lg>\n<l>vilīnaṃ pārtha kālena kiyateśaprasādataḥ /</l>\n<l>tato devaiḥ samaṃ devastattīrthamagamaddharaḥ // RKV_84.15 //</l>\n</lg>\n\n<lg>\n<l>kapim āliṅgayāmāsa varaṃ tasmai pradattavān /</l>\n<l>adyaprabhṛti te tīrthaṃ bhaviṣyati na saṃśayaḥ // RKV_84.16 //</l>\n</lg>\n\n<lg>\n<l>kapitīrthaṃ tato jātaṃ tasthau tatra svayaṃ haraḥ /</l>\n<l>hanūmanteśvaro nāmnā sarvahatyāharastadā // RKV_84.17 //</l>\n</lg>\n\n<lg>\n<l>tatra tīrthe tu yaḥ snātvā bhaktyā liṅgaṃ prapūjayet /</l>\n<l>sarvapāpāni naśyanti harasya vacanaṃ yathā // RKV_84.18 //</l>\n</lg>\n\n<lg>\n<l>tatrāsthīni vilīyante piṇḍadāne 'kṣayā gatiḥ /</l>\n<l>yat kiṃcid dīyate tatra taddhi koṭiguṇaṃ bhavet // RKV_84.19 //</l>\n</lg>\n\n<lg>\n<l>hanumān apy ayodhyāyāṃ rāmaṃ draṣṭumathāgamat /</l>\n<l>cakāra kuśalapraśnaṃ svasvarūpaṃ nyavedayat // RKV_84.20 //</l>\n</lg>\n\n<lg>\n<l>śrīrāma uvāca:</l>\n<l>kurvato devakāryaṃ te mama kāryaṃ ca kurvataḥ /</l>\n<l>tato 'ham api pāpīyāṃstapas tapsyāmyasaṃśayam // RKV_84.21 //</l>\n</lg>\n\n<lg>\n<l>tatraiva dakṣiṇe kūle revāyāḥ pāpahāriṇi /</l>\n<l>caturviṃśativarṣāṇi tapastepe 'tha rāghavaḥ // RKV_84.22 //</l>\n</lg>\n\n<lg>\n<l>jyotiṣmatīpurīsaṃsthaḥ śrīrevāsnānamācaran /</l>\n<l>tasya śuśrūṣaṇaṃ cakre lakṣmaṇo 'pi tadājñayā // RKV_84.23 //</l>\n</lg>\n\n<lg>\n<l>sthāpayāmāsaturliṅge tau tadā rāmalakṣmaṇau /</l>\n<l>prabhāvāt satyatapaso revātīre mahāmatī /</l>\n<l>niṣpāpatāṃ tadā vīrau jagmatū rāmalakṣmaṇau // RKV_84.24 //</l>\n</lg>\n\n<lg>\n<l>tatastadā devapurogamo haro gato hi vai puṇyamunīśvaraiḥ saha /</l>\n<l>āgatya tīrthaṃ ca varaṃ dadau tadā nijāṃ kalāṃ tatra vimucya tīrthe // RKV_84.25 //</l>\n</lg>\n\n<lg>\n<l>munibhiḥ sarvatīrthānāṃ kṣiptaṃ kumbhodakaṃ bhuvi /</l>\n<l>ekasthaṃ liṅganāmātha kalākumbhastathābhavat // RKV_84.26 //</l>\n</lg>\n\n<lg>\n<l>kumbheśvara iti khyātastadā devagaṇārcitaḥ /</l>\n<l>rāmo 'pi pūjayāmāsa talliṅgaṃ devasevivatam // RKV_84.27 //</l>\n</lg>\n\n<lg>\n<l>tato varaṃ dadau devo rāmakīrtyabhivṛddhaye /</l>\n<l>caturviṃśatime varṣe rāmo niṣpāpatāṃ gataḥ // RKV_84.28 //</l>\n</lg>\n\n<lg>\n<l>yadā kanyāgataḥ paṅgurguruṇā sahito bhavet /</l>\n<l>tadeva devayātreyam iti devā jagurmudā // RKV_84.29 //</l>\n</lg>\n\n<lg>\n<l>yathā godāvarītīrthe sarvatīrthaphalaṃ bhavet /</l>\n<l>tathātra revāsnānena liṅgānāṃ darśanairnḥṇām // RKV_84.30 //</l>\n</lg>\n\n<lg>\n<l>kariṣyanty atra ye śrāddhaṃ pitḥṇāṃ narmadātaṭe /</l>\n<l>kumbheśvarasamīpasthās tatphalaṃ śṛṇu ṣaṇmukha // RKV_84.31 //</l>\n</lg>\n\n<lg>\n<l>yāvanto romakūpāḥ syuḥ śarīre sarvadehinām /</l>\n<l>tāvad varṣapramāṇena pitḥṇām akṣayā gatiḥ // RKV_84.32 //</l>\n</lg>\n\n<lg>\n<l>pṛthivyāṃ devatāḥ sarvāḥ sarvatīrthāni yāni tu /</l>\n<l>labhante tatphalaṃ martyā liṅgatrayavilokanāt // RKV_84.33 //</l>\n</lg>\n\n<lg>\n<l>aputro labhate putraṃ nirdhano dhanamāpnuyāt /</l>\n<l>sarogo mucyate rogānnātra kāryā vicāraṇā // RKV_84.34 //</l>\n</lg>\n\n<lg>\n<l>siṃharāśiṃ gate jīve yat syād godāvarīphalam /</l>\n<l>tad dvādaśaguṇaṃ skanda kumbheśvarasamīpataḥ // RKV_84.35 //</l>\n</lg>\n\n<lg>\n<l>ye jānanti na paśyanti kumbhaśambhumumāpatim /</l>\n<l>narmadādakṣiṇe kūle teṣāṃ janma nirarthakam // RKV_84.36 //</l>\n</lg>\n\n<lg>\n<l>yathā godāvarīyātrā kartavyā muniśāsanāt /</l>\n<l>caturviṃśatime varṣe tatheyaṃ devabhāṣitam // RKV_84.37 //</l>\n</lg>\n\n<lg>\n<l>yāvaccandraśca sūryaśca yāvad vai divi tārakaḥ /</l>\n<l>tāvat tad akṣayaṃ dānaṃ revākumbheśvarāntike // RKV_84.38 //</l>\n</lg>\n\n<lg>\n<l>mahādānāni deyāni tatra laukair vicakṣaṇaiḥ /</l>\n<l>godānamatra śaṃsanti sauvarṇaṃ rājataṃ tathā // RKV_84.39 //</l>\n</lg>\n\n<lg>\n<l>yasyāḥ smaraṇamātreṇa naśyate pāpasañcayaḥ /</l>\n<l>snānena kiṃ punaḥ skanda brahmahatyāṃ vyapohati // RKV_84.40 //</l>\n</lg>\n\n<lg>\n<l>tatra tīrthe tu yaḥ snātvā śrāddhaṃ kuryād yudhiṣṭhira /</l>\n<l>ekottaraṃ kulaśatam uddharecchivaśāsanāt // RKV_84.41 //</l>\n</lg>\n\n<lg>\n<l>yāni kāni ca tīrthāni cāsamudrasarāṃsi ca /</l>\n<l>śivaliṅgārcanasyeha kalāṃ nārhanti ṣoḍaśīm // RKV_84.42 //</l>\n</lg>\n\n<lg>\n<l>evaṃ devā varaṃ dattvā harīśvarapurogamāḥ /</l>\n<l>svasthānam agaman pūrvaṃ muktvā tannāma cottamam // RKV_84.43 //</l>\n</lg>\n\n<lg>\n<l>tīrthasyāsya varaṃ dattvā sa rāmo lakṣmaṇāgrajaḥ /</l>\n<l>ayodhyāṃ praviveśāsau niṣpāpo narmadājalāt // RKV_84.44 //</l>\n</lg>\n\n<lg>\n<l>sauvarṇīṃ ca tataḥ kṛtvā sītāṃ yajñaṃ cakāra saḥ /</l>\n<l>anumantrya munīṃllokāndevatāśca nijaṃ kulam // RKV_84.45 //</l>\n</lg>\n\n<lg>\n<l>purā tretāyuge jātaṃ tattīrthaṃ skandanāmakam /</l>\n<l>niyamena tato lokaiḥ kartavyaṃ liṅgadarśanam // RKV_84.46 //</l>\n</lg>\n\n<lg>\n<l>tāvat pāpāni deheṣu mahāpātakajānyapi /</l>\n<l>yāvanna prekṣate jantustattīrthaṃ devasevitam // RKV_84.47 //</l>\n</lg>\n\n<lg>\n<l>te dhanyāste mahātmānas teṣāṃ janma sujīvitam /</l>\n<l>jyotiṣmatīpurīsaṃsthaṃ ye drakṣyanti haraṃ param // RKV_84.48 //</l>\n</lg>\n\n<lg>\n<l>tasmānmohaṃ parityajya janair gantavyamādarāt /</l>\n<l>tīrthāśeṣaphalāvāptyai tīrthaṃ kumbheśvarāhvayam // RKV_84.49 //</l>\n</lg>\n\n<lg>\n<l>mārkaṇḍeya uvāca:</l>\n<l>śrutveti śambhuvacasā sa ṣaḍānano 'tha natvā pituḥ padayugāmbujamādareṇa /</l>\n<l>samprāpya dakṣiṇataṭaṃ giriśasravantyāḥ kīśāgryarāmakalaśākhyaśivān dadarśa // RKV_84.50 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapitīrtharāmeśvaralakṣmaṇeśvarakumbheśvaramāhātmyavarṇanaṃ nāma caturaśītitamo 'dhyāyaḥ ||</p>\n\n<p>RKV adhyāya 85</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra narmadāyāḥ purātanam /</l>\n<l>brahmahatyāharaṃ tīrthaṃ vārāṇasyā samaṃ hi tat // RKV_85.1 //</l>\n</lg>\n\n<lg>\n<l>yudhiṣṭhira uvāca:</l>\n<l>āścaryaṃ kathyatāṃ brahmanyadvṛttaṃ narmadātaṭe /</l>\n<l>vārāṇasyā samaṃ kasmād etat kathaya me prabho // RKV_85.2 //</l>\n</lg>\n\n<lg>\n<l>nimagno duḥkhasaṃsāre hṛtarājyo dvijottama /</l>\n<l>yuṣmadvāṇījalasnāto nirduḥkhaḥ saha bāndhavaiḥ // RKV_85.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahābāho somavaṃśavibhūṣaṇa /</l>\n<l>pṛṣṭo 'smi durlabhaṃ tīrthaṃ guhyādguhyataraṃ param // RKV_85.4 //</l>\n</lg>\n\n<lg>\n<l>ādau pitāmahas tāvat samastajagataḥ prabhuḥ /</l>\n<l>manasā tasya saṃjātā daśaiva ṛṣipuṃgavāḥ // RKV_85.5 //</l>\n</lg>\n\n<lg>\n<l>marīcimatryaṅgirasau pulastyaṃ pulahaṃ kratum /</l>\n<l>pracetasaṃ vasiṣṭhaṃ ca bhṛguṃ nāradameva ca // RKV_85.6 //</l>\n</lg>\n\n<lg>\n<l>jajñe prācetasaṃ dakṣaṃ mahātejāḥ prajāpatiḥ /</l>\n<l>dakṣasyāpi tathā jātāḥ pañcāśadduhitāḥ kila // RKV_85.7 //</l>\n</lg>\n\n<lg>\n<l>dadau sa daśa dharmāya kaśyapāya trayodaśa /</l>\n<l>tathaiva sa mahābhāgaḥ saptaviṃśatimindave // RKV_85.8 //</l>\n</lg>\n\n<lg>\n<l>rohiṇī nāma yā tāsāmabhīṣṭā sābhavadvidhoḥ /</l>\n<l>śeṣāsu karuṇāṃ kṛtvā śapto dakṣeṇa candramāḥ // RKV_85.9 //</l>\n</lg>\n\n<lg>\n<l>kṣayarogyabhavaccandro dakṣasyāyaṃ prajāpateḥ /</l>\n<l>sa ca śāpaprabhāveṇa nistejāḥ śarvarīpatiḥ // RKV_85.10 //</l>\n</lg>\n\n<lg>\n<l>gataḥ pitāmahaṃ somo vepamāno 'mṛtāṃśumān /</l>\n<l>padmayone namastubhyaṃ vedagarbha namo 'stu te /</l>\n<l>śaraṇaṃ tvāṃ prasanno 'smi pāhi māṃ kamalāsana // RKV_85.11 //</l>\n</lg>\n\n<lg>\n<l>brahmovāca:</l>\n<l>nistejāḥ śarvarīnātha kalāhīnaśca dṛśyase /</l>\n<l>udvignamānasastāta saṃjātaḥ kena hetunā // RKV_85.12 //</l>\n</lg>\n\n<lg>\n<l>soma uvāca:</l>\n<l>dakṣaśāpena me brahmannistejastvaṃ jagatpate /</l>\n<l>nirhāraścāsya śāpasya kathyatāṃ me pitāmaha // RKV_85.13 //</l>\n</lg>\n\n<lg>\n<l>brahmovāca:</l>\n<l>sarvatra sulabhā revā triṣu sthāneṣu durlabhā /</l>\n<l>oṅkāre 'tha bhṛgukṣetre tathā caivaurvasaṃgame // RKV_85.14 //</l>\n</lg>\n\n<lg>\n<l>tatra gaccha kṣapānātha yatra revāntaraṃ taṭam /</l>\n<l>tvarito 'sau gatastatra yatra revaurvisaṃgamaḥ // RKV_85.15 //</l>\n</lg>\n\n<lg>\n<l>kāṣṭhāvasthaḥ sthitaḥ somo dadhyau tripuravairiṇam /</l>\n<l>yāvad varṣaśataṃ pūrṇaṃ tāvat tuṣṭo maheśvaraḥ // RKV_85.16 //</l>\n</lg>\n\n<lg>\n<l>pratyakṣaḥ somarājasya vṛṣāsana umāpatiḥ /</l>\n<l>sāṣṭāṅgaṃ praṇipatyoccairjaya śambho namo 'stu te // RKV_85.17 //</l>\n</lg>\n\n<lg>\n<l>jaya śaṅkara pāpaharāya namo jaya īśvara te jagadīśa namaḥ /</l>\n<l>jaya vāsukibhūṣaṇadhāra namo jaya śūlakapāladharāya namaḥ // RKV_85.18 //</l>\n</lg>\n\n<lg>\n<l>jaya andhakadehavināśa namo jaya dānavavṛndavadhāya namaḥ /</l>\n<l>jaya niṣkalarūpa sakalāya namo jaya kāla kāmadahāya namaḥ // RKV_85.19 //</l>\n</lg>\n\n<lg>\n<l>jaya mecakakaṇṭhadharāya namo jaya sūkṣmanirañjanaśabda namaḥ /</l>\n<l>jaya ādiranādirananta namo jaya śaṅkara kiṃkaramīśa bhaja // RKV_85.20 //</l>\n</lg>\n\n<lg>\n<l>evaṃ stuto mahādevaḥ somarājena pāṇḍava /</l>\n<l>tuṣṭastasya nṛpaśreṣṭha śivayā śaṅkaro 'bravīt // RKV_85.21 //</l>\n</lg>\n\n<lg>\n<l>īśvara uvāca:</l>\n<l>varaṃ prārthaya me bhadra yatte manasi vartate /</l>\n<l>sādhu sādhu mahāsattva tuṣṭo 'haṃ tapasā tava // RKV_85.22 //</l>\n</lg>\n\n<lg>\n<l>soma uvāca:</l>\n<l>dakṣaśāpena dagdho 'haṃ kṣīṇasattvo maheśvara /</l>\n<l>śāpasyopaśamaṃ deva kuru śarma mama prabho // RKV_85.23 //</l>\n</lg>\n\n<lg>\n<l>īśvara uvāca:</l>\n<l>tava bhaktigṛhīto 'hamumayā saha toṣitaḥ /</l>\n<l>niṣpāpaḥ somanāthastvaṃ saṃjātastīrthasevanāt // RKV_85.24 //</l>\n</lg>\n\n<lg>\n<l>ityūce devadeveśaḥ kṣaṇaṃ dhyātvendunā tataḥ /</l>\n<l>sthāpitaṃ paramaṃ liṅgaṃ kāmadaṃ prāṇināṃ bhuvi /</l>\n<l>sarvaduḥkhaharaṃ tat tu brahmahatyāvināśanam // RKV_85.25 //</l>\n</lg>\n\n<lg>\n<l>yudhiṣṭhira uvāca:</l>\n<l>somanāthaprabhāvaṃ me saṃkṣepātkathaya prabho /</l>\n<l>duḥkhārṇavanimagnānāṃ trātā prāpto dvijottama // RKV_85.26 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śṛṇu tīrthaprabhāvaṃ te saṃkṣepātkathayāmy aham /</l>\n<l>yadvṛttamuttare kūle revāyā urisaṃgame // RKV_85.27 //</l>\n</lg>\n\n<lg>\n<l>śambaro nāma rājābhūttasya putrastrilocanaḥ /</l>\n<l>trilocanasutaḥ kaṇvaḥ sa pāparddhiparo 'bhavat // RKV_85.28 //</l>\n</lg>\n\n<lg>\n<l>vane nityaṃ bhramanso 'tha mṛgayūthaṃ dadarśa ha /</l>\n<l>mṛgayūthaṃ hataṃ tat tu trilocanasutena ca // RKV_85.29 //</l>\n</lg>\n\n<lg>\n<l>mṛgarūpī dvijo madhye carate nirjane vane /</l>\n<l>sa hatastena saṅgena kaṇvena munisattama // RKV_85.30 //</l>\n</lg>\n\n<lg>\n<l>brahmahatyānvitaḥ kaṇvo nistejā vyacaranmahīm /</l>\n<l>vyacaraṃścaiva samprāpto narmadām urisaṃgame // RKV_85.31 //</l>\n</lg>\n\n<lg>\n<l>kiṃśukāśokabahale jambīrapanasākule /</l>\n<l>kadambapāṭalākīrṇe bilvanāraṅgaśobhite // RKV_85.32 //</l>\n</lg>\n\n<lg>\n<l>ciñciṇīcampakopete hyagastitaruchādite /</l>\n<l>prabhūtabhūtasaṃyuktaṃ vanaṃ sarvatra śobhitam // RKV_85.33 //</l>\n</lg>\n\n<lg>\n<l>citrakair mṛgamārjārair hiṃsraiḥ śambaraśūkaraiḥ /</l>\n<l>śaśairgavayasaṃyuktaiḥ śikhaṇḍikharamaṇḍitam // RKV_85.34 //</l>\n</lg>\n\n<lg>\n<l>praviṣṭastu vane kaṇvastṛṣārtaḥ śramapīḍitaḥ /</l>\n<l>snāto revājale puṇye saṅgame pāpanāśane // RKV_85.35 //</l>\n</lg>\n\n<lg>\n<l>arcitaḥ parayā bhaktyā somanātho yudhiṣṭhira /</l>\n<l>papau suvimalaṃ toyaṃ sarvapāpakṣayaṃkaram // RKV_85.36 //</l>\n</lg>\n\n<lg>\n<l>phalāni ca vicitrāṇi cakhāda saha kiṃkaraiḥ /</l>\n<l>suptaḥ pādapacchāyāyāṃ śrānto mṛgavadhena ca // RKV_85.37 //</l>\n</lg>\n\n<lg>\n<l>tāvattīrthavaraṃ vipraḥ snānārthaṃ saṅgamaṃ gataḥ /</l>\n<l>mārgago brāhmaṇo harṣodyuktastadgatamānasaḥ // RKV_85.38 //</l>\n</lg>\n\n<lg>\n<l>abalā tamuvācedaṃ tiṣṭha tiṣṭha dvijottama /</l>\n<l>trasto nirīkṣate yāvaddiśaḥ sarvā nareśvara // RKV_85.39 //</l>\n</lg>\n\n<lg>\n<l>tāvadvṛkṣasamārūḍhāṃ striyaṃ raktāmbarāvṛtām /</l>\n<l>raktamālyāṃ tadā bālāṃ raktacandanacarcitām /</l>\n<l>raktābharaṇaśobhāḍhyāṃ pāśahastāṃ dadarśa ha // RKV_85.40 //</l>\n</lg>\n\n<lg>\n<l>stryuvāca:</l>\n<l>saṃdeśaṃ śrūyatāṃ vipra yadi gacchasi saṅgame /</l>\n<l>madbhartā tiṣṭhate tatra śīghrameva visarjaya // RKV_85.41 //</l>\n</lg>\n\n<lg>\n<l>ekākinī ca te bhāryā tiṣṭhate vanamadhyagā /</l>\n<l>ityākarṇya gato vipraḥ saṅgamaṃ suradurlabhe // RKV_85.42 //</l>\n</lg>\n\n<lg>\n<l>vṛkṣacchāyānvitaḥ kaṇvo brāhmaṇenāvalokitaḥ /</l>\n<l>uvāca taṃ prati tadā vacanaṃ brāhmaṇottamaḥ // RKV_85.43 //</l>\n</lg>\n\n<lg>\n<l>brāhmaṇa uvāca:</l>\n<l>vanāntare mayā dṛṣṭā bālā kamalalocanā /</l>\n<l>raktāmbaradharā tanvī raktacandanacarcitā // RKV_85.44 //</l>\n</lg>\n\n<lg>\n<l>raktamālyā suśobhāḍhyā pāśahastā mṛgekṣaṇā /</l>\n<l>vṛkṣārūḍhāvadadvākyaṃ madbhartā preṣyatāmiti // RKV_85.45 //</l>\n</lg>\n\n<lg>\n<l>kaṇva uvāca:</l>\n<l>kasminsthāne tu viprendra vidyate mṛgalocanā /</l>\n<l>kasya sā kena kāryeṇa sarvametadvadāśu me // RKV_85.46 //</l>\n</lg>\n\n<lg>\n<l>brāhmaṇa uvāca:</l>\n<l>saṅgamād ardhakrośe sā udyānānte hi vidyate /</l>\n<l>vacanād brahmaṇasyaiṣā na jñātā pārthivena tu // RKV_85.47 //</l>\n</lg>\n\n<p>tadā sa kaṇvabhūpālaḥ svakaṃ dūtaṃ samādiśat /</p>\n\n<lg>\n<l>kaṇva uvāca:</l>\n<l>gaccha tvaṃ pṛcchatāṃ tāṃ kvāgatā kvaca gamiṣyasi /</l>\n<l>preṣitastvarito dūto gato nārīsamīpataḥ // RKV_85.48 //</l>\n</lg>\n\n<lg>\n<l>vṛkṣasthāṃ dadṛśo bālāmuvāca nṛpasattama /</l>\n<l>mannāthaḥ pṛcchati tvāṃ tu kāsi tvaṃ kva gamiṣyasi // RKV_85.49 //</l>\n</lg>\n\n<lg>\n<l>kanyovāca:</l>\n<l>gururātmavatāṃ śāstā rājā śāstā durātmanām /</l>\n<l>iha pracchan na pāpānāṃ śāstā vaivasvato yamaḥ // RKV_85.50 //</l>\n</lg>\n\n<lg>\n<l>brahmahatyā ca saṃjātā mṛgarūpadharadvijāt /</l>\n<l>mayā yukto 'pi te rājā muktastīrthaprabhāvataḥ // RKV_85.51 //</l>\n</lg>\n\n<lg>\n<l>ardhakrośāntarān madhye brahmahatyā na saṃviśet /</l>\n<l>somanāthaprabhāvo 'yaṃ vārāṇasyāḥ samaḥ smṛtaḥ // RKV_85.52 //</l>\n</lg>\n\n<lg>\n<l>gaccha tvaṃ preṣyatāṃ rājā śīghram atra na saṃśayaḥ /</l>\n<l>gato bhṛtyastataḥ śīghraṃ vepamānaḥ suvihvalaḥ // RKV_85.53 //</l>\n</lg>\n\n<lg>\n<l>samastaṃ kathayāmāsa yadvṛttaṃ hi purātanam /</l>\n<l>tasya vākyādasau rājā patito dharaṇītale // RKV_85.54 //</l>\n</lg>\n\n<lg>\n<l>bhṛtya uvāca:</l>\n<l>kasmāt tvaṃ śocase nātha pūrvopāttaṃ śubhāśubham /</l>\n<l>ityākarṇya vacastasya rājā vacanam abravīt // RKV_85.55 //</l>\n</lg>\n\n<lg>\n<l>prāṇatyāgaṃ kariṣyāmi somanāthasamīpataḥ /</l>\n<l>śīghramānīyatāṃ vahnirindhanāni bahūni ca // RKV_85.56 //</l>\n</lg>\n\n<lg>\n<l>ānītaṃ tatkṣaṇātsarvaṃ bhṛtyais tadvaśavartibhiḥ /</l>\n<l>snānaṃ kṛtvā śubhe toye saṅgame pāpanāśane // RKV_85.57 //</l>\n</lg>\n\n<lg>\n<l>arcitaḥ parayā bhaktyā somanātho mahībhṛtā /</l>\n<l>triḥpradakṣiṇataḥ kṛtvā jvalantaṃ jātavedasam // RKV_85.58 //</l>\n</lg>\n\n<lg>\n<l>praviṣṭaḥ kaṇvarājāsau hṛdi dhyātvā janārdanam /</l>\n<l>pītāmbaradharaṃ devaṃ jaṭāmukuṭadhāriṇam // RKV_85.59 //</l>\n</lg>\n\n<lg>\n<l>śriyā yuktaṃ suparṇasthaṃ śaṅkhacakragadādharam /</l>\n<l>surārisūdanaṃ dadhyau sugatir me bhavatviti // RKV_85.60 //</l>\n</lg>\n\n<lg>\n<l>papāta puṣpavṛṣṭistu sādhu sādhu nṛpātmaja /</l>\n<l>āścaryamatulaṃ dṛṣṭvā nirīkṣya ca parasparam // RKV_85.61 //</l>\n</lg>\n\n<lg>\n<l>mṛtaṃ taiḥ pāvake bhṛtyairhṛdi dhyātvā gadādharam /</l>\n<l>vimānasthās tataḥ sarve saṃjātāḥ pāṇḍunandana // RKV_85.62 //</l>\n</lg>\n\n<lg>\n<l>niṣpāpāste divaṃ yātāḥ somanāthaprabhāvataḥ /</l>\n<l>brāhmaṇe saṅgame tatra dhyāyamāne vṛṣadhvajam // RKV_85.63 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>somanāthaprabhāvo 'yaṃ śṛṇuṣvaikamanā vidhim /</l>\n<l>aṣṭamyāṃ vā caturdaśyāṃ sarvakālaṃ raverdine // RKV_85.64 //</l>\n</lg>\n\n<lg>\n<l>viśeṣācchuklapakṣe cetsūryavāreṇa saptamī /</l>\n<l>upoṣya yo naro bhaktyā rātrau kurvīta jāgaram // RKV_85.65 //</l>\n</lg>\n\n<lg>\n<l>pañcāmṛtena gavyena snāpayet parameśvaram /</l>\n<l>śrīkhaṇḍena tato guṇṭhya puṣpadhūpādikaṃ dadet // RKV_85.66 //</l>\n</lg>\n\n<lg>\n<l>ghṛtena bodhayed dīpaṃ nṛtyaṃ gītaṃ ca kārayet /</l>\n<l>somavāre tathāṣṭamyāṃ prabhāte pūjayed dvijān // RKV_85.67 //</l>\n</lg>\n\n<lg>\n<l>jitakrodhānātmavataḥ paranindāvivarjitān /</l>\n<l>sarvāṅgarucirāñchastān svadāraparipālakān // RKV_85.68 //</l>\n</lg>\n\n<lg>\n<l>gāyatrīpāṭhamātrāṃśca vikarmaviratān sadā /</l>\n<l>punarbhūvṛṣalīśūdrī careyur yasya mandire // RKV_85.69 //</l>\n</lg>\n\n<lg>\n<l>dūrato 'sau dvijastyājya ātmanaḥ śreya icchatā /</l>\n<l>hīnāṅgān atiriktāṅgān yeṣāṃ pūrvāparaṃ na hi // RKV_85.70 //</l>\n</lg>\n\n<lg>\n<l>vrate śrāddhe tathā dāne dūratastān vivarjayet /</l>\n<l>āyasī taruṇī tulyā dvijāḥ svādhyāyavarjitāḥ // RKV_85.71 //</l>\n</lg>\n\n<lg>\n<l>ātmānaṃ saha yājyena pātayanti na saṃśayaḥ /</l>\n<l>śālmalīnāvatulyāḥ syuḥ ṣaṭkarmaniratā dvijāḥ // RKV_85.72 //</l>\n</lg>\n\n<lg>\n<l>dātāraṃ ca tathātmānaṃ tārayanti taranti ca /</l>\n<l>śrāddhaṃ someśvare pārtha yaḥ kuryādgatamatsaraḥ // RKV_85.73 //</l>\n</lg>\n\n<lg>\n<l>pretāstasya hi suprītā yāvad ābhūtasamplavam /</l>\n<l>annaṃ vastraṃ hiraṇyaṃ ca yo dadyād agrajanmane // RKV_85.74 //</l>\n</lg>\n\n<lg>\n<l>sa yāti śāṅkare loka iti me satyabhāṣitam /</l>\n<l>hayaṃ yo yacchate tatra sampūrṇaṃ taruṇaṃ sitam // RKV_85.75 //</l>\n</lg>\n\n<lg>\n<l>raktaṃ vā pītavarṇaṃ vā sarvalakṣaṇasaṃyutam /</l>\n<l>kuṅkumena viliptāṅgāvagrajanmahayāvapi // RKV_85.76 //</l>\n</lg>\n\n<lg>\n<l>sragdāmabhūṣitau kāryau sitavastrāvaguṇṭhitau /</l>\n<l>aṅghriḥ pradīyatāṃ skandhe madīye hayamāruha // RKV_85.77 //</l>\n</lg>\n\n<lg>\n<l>ārūḍhe brāhmaṇe brūyād bhāskaraḥ prīyatāmiti /</l>\n<l>sa yāti śāṃkaraṃ lokaṃ sarvapāpavivarjitaḥ // RKV_85.78 //</l>\n</lg>\n\n<lg>\n<l>uparāge tu somasya tīrthaṃ gatvā jitendriyaḥ /</l>\n<l>satyalokāc cyutaścāpi rājā bhavati dhārmikaḥ // RKV_85.79 //</l>\n</lg>\n\n<lg>\n<l>tasya vāsaḥ sadā rājanna naśyati kadācana /</l>\n<l>dīrghāyurjāyate putro bhāryā ca vaśavartinī // RKV_85.80 //</l>\n</lg>\n\n<lg>\n<l>jīvedvarṣaśataṃ sāgraṃ sarvaduḥkhavivarjitaḥ /</l>\n<l>sopavāso jitakrodho dhenuṃ dadyāddvijanmane // RKV_85.81 //</l>\n</lg>\n\n<lg>\n<l>savatsāṃ kṣīrasaṃyuktāṃ śvetavastrāvalokitām /</l>\n<l>śabalāṃ pītavarṇāṃ ca dhūmrāṃ vā nīlakarburām // RKV_85.82 //</l>\n</lg>\n\n<lg>\n<l>kapilāṃ vā savatsāṃ ca ghaṇṭābharaṇabhūṣitām /</l>\n<l>rūpyakhurāṃ kāṃsyadohāṃ svarṇaśṛṅgīṃ nareśvara // RKV_85.83 //</l>\n</lg>\n\n<lg>\n<l>śvetayā vardhate vaṃśo raktā saubhāgyavardhinī /</l>\n<l>śabalā pītavarṇā ca duḥkhaghnyau saṃprakīrtite // RKV_85.84 //</l>\n</lg>\n\n<lg>\n<l>kapilā nāśayet pāpaṃ saptajanmasamudbhavam /</l>\n<l>satyalokamavāpnoti gopradāyī nareśvara // RKV_85.85 //</l>\n</lg>\n\n<lg>\n<l>pakṣānte 'tha vyatīpāte vai dhṛtau ravisaṃkrame /</l>\n<l>dinakṣaye gajacchāyāṃ grahaṇe bhāskarasya ca // RKV_85.86 //</l>\n</lg>\n\n<lg>\n<l>ye vrajanti mahātmānaḥ saṅgame suradurlabhe /</l>\n<l>mṛdāvaguṇṭhayitvā tu cātmānaṃ saṅgame viśet // RKV_85.87 //</l>\n</lg>\n\n<lg>\n<l>hṛdayāntarjale jāpyā prāṇāyāmo 'thavā nṛpa /</l>\n<l>gāyatrī vaiṣṇavī caiva saurī śaivī yadṛcchayā /</l>\n<l>te 'pi pāpaiḥ pramucyanta ityevaṃ śaṅkaro 'bravīt // RKV_85.88 //</l>\n</lg>\n\n<lg>\n<l>jagatīṃ somanāthasya yastu kuryāt pradakṣiṇām /</l>\n<l>pradakṣiṇīkṛtā tena saptadvīpā vasuṃdharā // RKV_85.89 //</l>\n</lg>\n\n<lg>\n<l>brahmahatyā surāpānaṃ gurudāraniṣevaṇam /</l>\n<l>bhrūṇahā svarṇahartā ca mucyante nātra saṃśayaḥ // RKV_85.90 //</l>\n</lg>\n\n<lg>\n<l>tīrthākhyānamidaṃ puṇyaṃ yaḥ śṛṇoti jitendriyaḥ /</l>\n<l>vyādhito mucyate rogī cārogī sukhamāpnuyāt // RKV_85.91 //</l>\n</lg>\n\n<lg>\n<l>yatte saṃdahyate cetaḥ śṛṇu tanme yudhiṣṭhira /</l>\n<l>naikāpi nṛpa loke 'smin bhrūṇahatyā sudustyajā // RKV_85.92 //</l>\n</lg>\n\n<lg>\n<l>kimu ṣaḍviṃśatiṃ pārtha prāpa yāḥ kṣaṇadākaraḥ /</l>\n<l>so 'pi tīrthamidaṃ prāpya tapastaptvā suduścaram // RKV_85.93 //</l>\n</lg>\n\n<lg>\n<l>vimuktaḥ sarvapāpebhyaḥ śītaraśmirabhūtsukhī /</l>\n<l>śrūyate nṛpa paurāṇī gāthā gītā maharṣibhiḥ // RKV_85.94 //</l>\n</lg>\n\n<lg>\n<l>liṅgaṃ pratiṣṭhitaṃ hyekaṃ daśabhrūṇahanaṃ bhavet /</l>\n<l>ato liṅgatrayaṃ somaḥ sthāpayāmāsa bhārata // RKV_85.95 //</l>\n</lg>\n\n<lg>\n<l>revaurisaṃgame hyādyaṃ dvitīyaṃ bhṛgukacchake /</l>\n<l>tataḥ siddhiṃ parāṃ prāpya prabhāse tu tṛtīyakam // RKV_85.96 //</l>\n</lg>\n\n<lg>\n<l>iti te kathitaṃ sarvaṃ tīrthamāhātmyamuttamam /</l>\n<l>dharmyaṃ yaśasyamāyuṣyaṃ svargyaṃ saṃśuddhikṛnnṛṇām // RKV_85.97 //</l>\n</lg>\n\n<lg>\n<l>putrārthī labhate putrānniṣkāmaḥ svargamāpnuyāt /</l>\n<l>mucyate sarvapāpebhyas tīrthaṃ kṛtvā paraṃ nṛpa // RKV_85.98 //</l>\n</lg>\n\n<lg>\n<l>etatte sarvamākhyātaṃ somanāthasya yatphalam /</l>\n<l>śrutvā putramavāpnoti snātvā cāṣṭau na saṃśayaḥ // RKV_85.99 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somanāthatīrthamāhātmyavarṇanaṃ nāma pañcāśītitamo 'dhyāyaḥ ||</p>\n\n<p>RKV adhyāya 86</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja piṅgalāvartam uttamam /</l>\n<l>saṅgamasya samīpasthaṃ revāyā uttare taṭe /</l>\n<l>havyavāhena rājendra sthāpitaḥ piṅgaleśvaraḥ // RKV_86.1 //</l>\n</lg>\n\n<lg>\n<l>yudhiṣṭhira uvāca:</l>\n<l>havyavāhena bhagavannīśvaraḥ sthāpitaḥ katham /</l>\n<l>etadākhyāhi me sarvaṃ prasādād vaktum arhasi // RKV_86.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śambhunā retasā rājaṃstarpito havyavāhanaḥ /</l>\n<l>prāptasaukhyena raudreṇa gauryākrīḍanacetasā // RKV_86.3 //</l>\n</lg>\n\n<lg>\n<l>havyavāhamukhe kṣiptaṃ rudreṇāmitatejasā /</l>\n<l>rudrasya retasā dagdhas tīrthayātrākṛtādaraḥ // RKV_86.4 //</l>\n</lg>\n\n<lg>\n<l>sāgarāṃśca nadīrgatvā kramādrevāṃ samāgataḥ /</l>\n<l>cacāra parayā bhaktyā dhyānamugraṃ hutāśanaḥ // RKV_86.5 //</l>\n</lg>\n\n<lg>\n<l>vāyubhakṣaḥ śataṃ sāgraṃ yāvattepe hutāśanaḥ /</l>\n<l>tāvattuṣṭo mahādevo varado jātavedasaḥ /</l>\n<l>saṃnidhau samupetyātha vacanaṃ cedam abravīt // RKV_86.6 //</l>\n</lg>\n\n<p>īśvara uvāca:\n<l>varaṃ vṛṇīṣva havyāśa yaste manasi vartate // RKV_86.7 //</l></p>\n\n<lg>\n<l>vahnir uvāca:</l>\n<l>namaste sarvalokeśa ugramūrte namo 'stu te /</l>\n<l>retasā tava saṃdagdhaḥ kuṣṭhī jāto maheśvara /</l>\n<l>kṛpāṃ kuru mahādeva mama rogaṃ vināśaya // RKV_86.8 //</l>\n</lg>\n\n<lg>\n<l>īśvara uvāca:</l>\n<l>havyavāha bhavārogo matprasādācca satvaram /</l>\n<l>atra tīrthe kṛtasnānaḥ svarūpaṃ pratipatsyase // RKV_86.9 //</l>\n</lg>\n\n<lg>\n<l>ityuktvā ca mahādevastatraivāntaradhīyata /</l>\n<l>anantaraṃ havyavāhaḥ sasnau revājale tvaran // RKV_86.10 //</l>\n</lg>\n\n<lg>\n<l>tadaiva roganirmukto 'bhavaddivyasvarūpavān /</l>\n<l>sthāpayāmāsa deveśaṃ sa vahniḥ piṅgaleśvaram // RKV_86.11 //</l>\n</lg>\n\n<lg>\n<l>nāmnā saṃpūjayāmāsa tuṣṭāva stutibhirmudā /</l>\n<l>tato jagāma deśaṃ svaṃ devānāṃ havyavāhanaḥ // RKV_86.12 //</l>\n</lg>\n\n<lg>\n<l>havyavāhena bhūpaivaṃ sthāpitaḥ piṅgaleśvaraḥ /</l>\n<l>jitakrodho hi yastatra upavāsaṃ samācaret // RKV_86.13 //</l>\n</lg>\n\n<lg>\n<l>atirāntraphalaṃ tasya ante rudratvamāpnuyāt /</l>\n<l>guṇānvitāya viprāya kapilāṃ tatra bhārata // RKV_86.14 //</l>\n</lg>\n\n<lg>\n<l>alaṃkṛtya savatsāṃ ca śaktyālaṅkārabhūṣitām /</l>\n<l>yaḥ prayacchati rājendra sa gacchetparamāṃ gatim // RKV_86.15 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe piṅgaleśvaratīrthamāhātmyavarṇanaṃ nāma ṣaḍaśītitamo 'dhyāyaḥ ||</p>\n\n<p>RKV adhyāya 87</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla tīrthaṃ paramaśobhanam /</l>\n<l>sthāpitaṃ munisaṅghair yadbrahmavaṃśasamudbhavaiḥ // RKV_87.1 //</l>\n</lg>\n\n<lg>\n<l>ṛṇamocanamityākhyaṃ revātaṭasamāśritam /</l>\n<l>ṣaṇmāsaṃ manujo bhaktyā tarpayan pitṛdevatāḥ // RKV_87.2 //</l>\n</lg>\n\n<lg>\n<l>devaiḥ pitṛmanuṣyaiśca ṛṇamātmakṛtaṃ ca yat /</l>\n<l>mucyate tatkṣaṇān martyaḥ snāto vai narmadājale // RKV_87.3 //</l>\n</lg>\n\n<lg>\n<l>pratyakṣaṃ duritaṃ tatra dṛśyate phalarūpataḥ /</l>\n<l>tatra tīrthe tu yo rājannekacitto jitendriyaḥ // RKV_87.4 //</l>\n</lg>\n\n<lg>\n<l>snātvā dānaṃ ca vai dadyād arcayed girijāpatim /</l>\n<l>ṛṇatrayavinirmukto nāke dīpyati devavat // RKV_87.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ṛṇatrayamocanatīrthamāhātmyavarṇanaṃ nāma saptāśītitamo 'dhyāyaḥ ||</p>\n\n<p>RKV adhyāya 88</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ pārtha kāpilaṃ tīrtham āśrayet /</l>\n<l>sthāpitaṃ kapilenaiva sarvapātakanāśanam // RKV_88.1 //</l>\n</lg>\n\n<lg>\n<l>aṣṭamyāṃ ca site pakṣe caturdaśyāṃ nareśvara /</l>\n<l>snāpayetparayā bhaktyā kapilākṣīrasarpiṣā // RKV_88.2 //</l>\n</lg>\n\n<lg>\n<l>śrīkhaṇḍena sugandhena guṇṭhayeta maheśvaram /</l>\n<l>tataḥ sugandhapuṣpaiśca śvetaiśca nṛpasattama // RKV_88.3 //</l>\n</lg>\n\n<lg>\n<l>ye 'rcayanti jitakrodhā na te yānti yamālayam /</l>\n<l>asipattravanaṃ ghoraṃ yamaculhī sudāruṇā // RKV_88.4 //</l>\n</lg>\n\n<lg>\n<l>dṛśyate naiva vidvadbhiḥ kapileśvarapūjanāt /</l>\n<l>snātvā revājale puṇye bhojayed brāhmaṇāñchubhān // RKV_88.5 //</l>\n</lg>\n\n<lg>\n<l>gopradānena vastreṇa tiladānena bhārata /</l>\n<l>chatraśayyāpradānena rājā bhavati dhārmikaḥ // RKV_88.6 //</l>\n</lg>\n\n<lg>\n<l>tīvratejā vighoraś ca jīvatputraḥ priyaṃvadaḥ /</l>\n<l>śatruvargo na tasya syāt kadācit pāṇḍunandana // RKV_88.7 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapileśvaratīrthamāhātmyavarṇanaṃ nāmāṣṭāśītitamo 'dhyāyaḥ ||</p>\n\n<p>RKV adhyāya 89</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra pūtikeśvaramuttamam /</l>\n<l>narmadādakṣiṇe kūle sarvapāpakṣayaṃkaram // RKV_89.1 //</l>\n</lg>\n\n<lg>\n<l>sthāpitaṃ jāmbuvantena lokānāṃ tu hitārthinā /</l>\n<l>rājā prasenajinnāma tasyāṃ vakṣasthalān maṇau // RKV_89.2 //</l>\n</lg>\n\n<lg>\n<l>samutkṣipte tu tenaiva sapūtirabhavadvraṇaḥ /</l>\n<l>tatra tīrthe tapastaptvā nirvraṇaḥ samajāyata // RKV_89.3 //</l>\n</lg>\n\n<lg>\n<l>tena tatsthāpitaṃ liṅgaṃ pūtikeśvaramuttamam /</l>\n<l>yastatra manujo bhaktyā snāyādbharatasattama // RKV_89.4 //</l>\n</lg>\n\n<lg>\n<l>sarvānkāmānavāpnoti sampūjya parameśvaram /</l>\n<l>kṛṣṇāṣṭamyāṃ caturdaśyāṃ sarvakālaṃ narādhipa /</l>\n<l>ye 'rcayanti sadā devaṃ te na yānti yamālayam // RKV_89.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pūtikeśvaratīrthamāhātmyavarṇanaṃ nāmaikonanavatitamo 'dhyāyaḥ ||</p>\n\n<p>RKV adhyāya 90</p>\n\n<lg>\n<l>śrīmārkaṇḍeya uvāca:</l>\n<l>revāyā uttare kūle vaiṣṇavaṃ tīrthamuttamam /</l>\n<l>jalaśāyīti vai nāma vikhyātaṃ vasudhātale // RKV_90.1 //</l>\n</lg>\n\n<lg>\n<l>dānavānāṃ vadhaṃ kṛtvā suptastatra janārdanaḥ /</l>\n<l>cakraṃ prakṣālitaṃ tatra devadevena cakriṇā /</l>\n<l>sudarśanaṃ ca niṣpāpaṃ revājalasamāśrayāt // RKV_90.2 //</l>\n</lg>\n\n<lg>\n<l>yudhiṣṭhira uvāca:</l>\n<l>cakratīrthaṃ samācakṣva munisaṃghaiś ca vanditam /</l>\n<l>viṣṇoḥ prabhāvamatulaṃ revāyāścaiva yatphalam // RKV_90.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahāprājña viraktastvaṃ yudhiṣṭhira /</l>\n<l>guhyādguhyataraṃ tīrthaṃ nirmitaṃ cakriṇā svayam // RKV_90.4 //</l>\n</lg>\n\n<lg>\n<l>tatte 'haṃ sampravakṣyāmi kathāṃ pāpapraṇāśinīm /</l>\n<l>āsītpurā mahādaityastālamegha iti śrutaḥ // RKV_90.5 //</l>\n</lg>\n\n<lg>\n<l>tena devā jitāḥ sarve hṛtarājyā narādhipa /</l>\n<l>yajñabhāgān svayaṃ bhuṅkte ahaṃ viṣṇurna saṃśayaḥ // RKV_90.6 //</l>\n</lg>\n\n<lg>\n<l>dhanadasya hṛtaṃ cittaṃ hṛtaḥ śakrasya vāraṇaḥ /</l>\n<l>indrāṇīṃ vāñchate pāpo hayaratnaṃ raverapi // RKV_90.7 //</l>\n</lg>\n\n<lg>\n<l>tālameghabhayāt pārtha ravirudrāḥ savāsavāḥ /</l>\n<l>yamaḥ skando jaleśo 'gnirvāyurdevo dhaneśvaraḥ // RKV_90.8 //</l>\n</lg>\n\n<lg>\n<l>savākpatimaheśāśca naṣṭacittāḥ pitāmaham /</l>\n<l>gatā devā brahmalokaṃ tatra dṛṣṭvā pitāmaham // RKV_90.9 //</l>\n</lg>\n\n<lg>\n<l>tuṣṭuvurvividhaiḥ stotrair vāgīśapramukhāḥ surāḥ /</l>\n<l>guṇatrayavibhāgāya paścād bhedam upeyuṣe // RKV_90.10 //</l>\n</lg>\n\n<lg>\n<l>dṛṣṭvā devān nirutsāhān vivarṇān avanīpate /</l>\n<l>prasādābhimukho devaḥ pratyuvāca divaukasaḥ // RKV_90.11 //</l>\n</lg>\n\n<lg>\n<l>brahmovāca:</l>\n<l>svāgataṃ surasaṅghasya kāntirnaṣṭā purātanī /</l>\n<l>himakliṣṭaprabhāveṇa jyotīṃṣīva mukhāni vaḥ // RKV_90.12 //</l>\n</lg>\n\n<lg>\n<l>praśamādarciṣām etad anudgīrṇaṃ surāyudham /</l>\n<l>vṛtrasya hantuḥ kuliśaṃ kuṇṭhitaśrīva lakṣyate // RKV_90.13 //</l>\n</lg>\n\n<lg>\n<l>kiṃ cāyamaridurvāraḥ pāṇau pāśaḥ pracetasaḥ /</l>\n<l>mantreṇa hatavīryasya phaṇino dainyam āśritaḥ // RKV_90.14 //</l>\n</lg>\n\n<lg>\n<l>kuberasya manaḥśalyaṃ śaṃsatīva parābhavam /</l>\n<l>apaviddhagato vāyurbhagnaśākha iva drumaḥ // RKV_90.15 //</l>\n</lg>\n\n<lg>\n<l>yamo 'pi vilikhanbhūmiṃ daṇḍenāstamitatviṣā /</l>\n<l>kurute 'sminn amogho 'pi nirvāṇālātalāghavam // RKV_90.16 //</l>\n</lg>\n\n<lg>\n<l>amī ca kathamādityāḥ pratāpakṣatiśītalāḥ /</l>\n<l>citranyastā iva gatāḥ prakāmālokanīyatām // RKV_90.17 //</l>\n</lg>\n\n<lg>\n<l>tadbrūta vatsāḥ kimitaḥ prārthayadhvaṃ samāgatāḥ /</l>\n<l>kimāgamanakṛtyaṃ vo brūta niḥsaṃśayaṃ surāḥ // RKV_90.18 //</l>\n</lg>\n\n<lg>\n<l>mayi sṛṣṭir hi lokānāṃ rakṣā yuṣmāsvavasthitā /</l>\n<l>tato mandānilodbhūtakamalākaraśobhinā // RKV_90.19 //</l>\n</lg>\n\n<lg>\n<l>guruṃ netrasahasreṇa prerayāmāsa vṛtrahā /</l>\n<l>sa dvinetraṃ hareścakṣuḥ sahasranayanādhikam // RKV_90.20 //</l>\n</lg>\n\n<lg>\n<l>vācaspatiruvācedaṃ prāñjalir jalajāsanam /</l>\n<l>yuṣmadvaṃśodbhavastāta tālamegho mahābalaḥ // RKV_90.21 //</l>\n</lg>\n\n<lg>\n<l>upatāpayate devāndhūmaketurivocchritaḥ /</l>\n<l>tena devagaṇāḥ sarve duḥkhitā dānavena ca // RKV_90.22 //</l>\n</lg>\n\n<lg>\n<l>tālamegho daityapatiḥ sarvānno bādhate balī /</l>\n<l>tasmāttvāṃ śaraṇaṃ prāptāḥ śaraṇaṃ no vidhe bhava // RKV_90.23 //</l>\n</lg>\n\n<l>tataḥ prasanno bhagavān vedhāstān abravīd vacaḥ // RKV_90.24 //</l>\n\n<lg>\n<l>brahmovāca:</l>\n<l>tālameghena vo madhye balī tena samaḥ surāḥ /</l>\n<l>vinā mādhavadevena sādhyo me naiva dānavaḥ // RKV_90.25 //</l>\n</lg>\n\n<lg>\n<l>tataḥ suragaṇāḥ sarve viriñcipramukhā nṛpa /</l>\n<l>kṣīrodaṃ prasthitāḥ sarve duḥkhitāstena vairiṇā // RKV_90.26 //</l>\n</lg>\n\n<lg>\n<l>tvaritāḥ prasthitā devāḥ keśavaṃ draṣṭukāmyayā /</l>\n<l>kṣīrodaṃ sāgaraṃ gatvāstuvaṃste jalaśāyinam // RKV_90.27 //</l>\n</lg>\n\n<lg>\n<l>devā ūcuḥ /</l>\n<l>jagadādiranādistvaṃ jagadanto 'pyanantakaḥ /</l>\n<l>jaganmūrtiramūrtistvaṃ jaya gīrvāṇapūjita // RKV_90.28 //</l>\n</lg>\n\n<lg>\n<l>jaya kṣīrodaśayana jaya lakṣmyā sadā vṛta /</l>\n<l>jaya dānavanāśāya jaya devakinandana // RKV_90.29 //</l>\n</lg>\n\n<lg>\n<l>jaya śaṅkhagadāpāṇe jaya cakradhara prabho /</l>\n<l>iti devastutiṃ śrutvā prabuddho jalaśāyyatha // RKV_90.30 //</l>\n</lg>\n\n<lg>\n<l>uvāca madhurāṃ vāṇīṃ meghagambhīranisvanām /</l>\n<l>kimarthaṃ bodhito brahman samarthair vaḥ surāsuraiḥ // RKV_90.31 //</l>\n</lg>\n\n<lg>\n<l>brahmovāca:</l>\n<l>tālameghabhayātkṛṣṇa samprāptās tava mandiram /</l>\n<l>na vadhyaḥ kasyacit pāpastālamegho janārdana // RKV_90.32 //</l>\n</lg>\n\n<l>tvameva jahi taṃ duṣṭaṃ mṛtyuṃ yāsyati nānyathā // RKV_90.33 //</l>\n\n<lg>\n<l>śrīkṛṣṇa uvāca:</l>\n<l>svasthānaṃ gamyatāṃ devāḥ svakīyāṃ labhata prajām /</l>\n<l>duṣṭātmānaṃ haniṣyāmi tālameghaṃ mahābalam // RKV_90.34 //</l>\n</lg>\n\n<l>sthānaṃ bruvantu me devā vasedyatra sa dānavaḥ // RKV_90.35 //</l>\n\n<lg>\n<l>devā ūcuḥ /</l>\n<l>himācalaguhāyāṃ sa vasate dānaveśvaraḥ /</l>\n<l>caturviṃśatisāhasraiḥ kanyābhiḥ parivāritaḥ // RKV_90.36 //</l>\n</lg>\n\n<lg>\n<l>turaṅgaiḥ syandanaiḥ kṛṣṇa saṃkhyā tasya na vidyate /</l>\n<l>naṭā nānāvidhāstatra asaṃkhyātaguṇā hare // RKV_90.37 //</l>\n</lg>\n\n<lg>\n<l>dviradāḥ parvatākārā hayāśca dviradopamāḥ /</l>\n<l>mahābalo vasettatra gīrvāṇabhayadāyakaḥ // RKV_90.38 //</l>\n</lg>\n\n<lg>\n<l>śrutvā devo vacasteṣāṃ devānāmāturātmanām /</l>\n<l>acintayadgarutmantaṃ śatrusaṅghavināśanam // RKV_90.39 //</l>\n</lg>\n\n<lg>\n<l>cakraṃ kareṇa saṃgṛhya gadācakradharaḥ prabhuḥ /</l>\n<l>śārṅgaṃ ca muśalaṃ sīraṃ karairgṛhya janārdanaḥ // RKV_90.40 //</l>\n</lg>\n\n<lg>\n<l>ārūḍhaḥ pakṣirājendraṃ vadhārthaṃ dānavasya ca /</l>\n<l>dānavasya pure peturutpātā ghorarūpiṇaḥ // RKV_90.41 //</l>\n</lg>\n\n<lg>\n<l>gomāyurgṛdhramadhye tu kapotaiḥ samamāviśat /</l>\n<l>vinā vātena tasyaiva dhvajadaṇḍaḥ papāta ha // RKV_90.42 //</l>\n</lg>\n\n<lg>\n<l>sarpasūṣakayor yuddhaṃ tathā kesarināgayoḥ /</l>\n<l>unmārgāḥ saritastatrāvahanraktavimiśritāḥ /</l>\n<l>akālatarupuṣpāṇi dṛśyante sma samantataḥ // RKV_90.43 //</l>\n</lg>\n\n<lg>\n<l>tataḥ prāpto jagannātho himavantaṃ nageśvaram /</l>\n<l>pāñcajanyaśvasahasā pūritaḥ purasannidhau // RKV_90.44 //</l>\n</lg>\n\n<lg>\n<l>tena śabdena mahatā hyārūḍho dānaveśvaraḥ /</l>\n<l>uvāca ca tadā vākyaṃ tālamegho mahābalaḥ // RKV_90.45 //</l>\n</lg>\n\n<lg>\n<l>tālamegha uvāca:</l>\n<l>ko 'yaṃ mṛtyuvaśaṃ prāpto hyajñātvā mama vikramam /</l>\n<l>dhundhumārājñayā hyāśu svasainyaparivāritaḥ // RKV_90.46 //</l>\n</lg>\n\n<l>balādānaya taṃ baddhvā mamāgre bahuśālinam // RKV_90.47 //</l>\n\n<lg>\n<l>dhundhumāra uvāca:</l>\n<l>ānayāmi na sandehaḥ suro yakṣo 'tha kinnaraḥ /</l>\n<l>syandanaughaiḥ samāyukto gajavājibhaṭaiḥ saha // RKV_90.48 //</l>\n</lg>\n\n<lg>\n<l>hṛṣṭastato jagadyoniḥ suparṇastho mahābalaḥ /</l>\n<l>gṛhyatāṃ gṛhyatāmeṣa ityuktāstena kiṃkarāḥ // RKV_90.49 //</l>\n</lg>\n\n<lg>\n<l>caturdikṣu pradhāvanta itaścetaśca sarvataḥ /</l>\n<l>suparṇenāgnirūpeṇa dagdhāste śalabhā yathā // RKV_90.50 //</l>\n</lg>\n\n<lg>\n<l>dhundhumāro 'pi kṛṣṇena śaraghātena tāḍitaḥ /</l>\n<l>hato vakṣaḥsthale pāpo mṛtāvastho rathopari // RKV_90.51 //</l>\n</lg>\n\n<lg>\n<l>hāhākāraṃ tataḥ sarve dānavāścakrurāturāḥ /</l>\n<l>tālameghas tataḥ kruddho rathārūḍho vinirgataḥ /</l>\n<l>dadṛśe keśavaṃ pārtha śaṅkhacakragadādharam // RKV_90.52 //</l>\n</lg>\n\n<lg>\n<l>tālamegha uvāca:</l>\n<l>anye te dānavāḥ kṛṣṇa ye hatāḥ samare tvayā /</l>\n<l>hiraṇyakaśipuprakhyānapumāṃso hi te 'cyuta // RKV_90.53 //</l>\n</lg>\n\n<lg>\n<l>ityuktvā dānavaḥ pārtha varṣayāmāsa sāyakaiḥ /</l>\n<l>dānavasya śarān muktān chedayāmāsa keśavaḥ // RKV_90.54 //</l>\n</lg>\n\n<lg>\n<l>garutmānavadhītsainyamavadhyaṃ yatsurāsuraiḥ /</l>\n<l>kṛṣṇena dviguṇāstasya preṣitāḥ svaśilīmukhāḥ // RKV_90.55 //</l>\n</lg>\n\n<lg>\n<l>dviguṇaṃ dviguṇīkṛtya preṣayāmāsa dānavaḥ /</l>\n<l>tānapyaṣṭaguṇaiḥ kṛṣṇaśchādayāmāsa sāyakaiḥ // RKV_90.56 //</l>\n</lg>\n\n<l>tataḥ kruddhena daityena hyāgneyaṃ bāṇamuttamam // RKV_90.57 //</l>\n\n<lg>\n<l>vāruṇaṃ preṣayāmāsa tvāgneyaṃ śamitaṃ tataḥ /</l>\n<l>vāruṇenaiva vāyavyaṃ tālamegho vyasarjayat // RKV_90.58 //</l>\n</lg>\n\n<lg>\n<l>sārpaṃ caiva hṛṣīkeśo vāyavyasya praśāntaye /</l>\n<l>nārasiṃhaṃ nṛsiṃho 'pi preṣayāmāsa pāṇḍava // RKV_90.59 //</l>\n</lg>\n\n<lg>\n<l>nārasiṃhaṃ tato dṛṣṭvā tālamegho mahābalaḥ /</l>\n<l>uttīrya syandanācchīghraṃ gṛhītvā khaḍgacarmaṇī // RKV_90.60 //</l>\n</lg>\n\n<lg>\n<l>kṛṣṇa tvāṃ preṣayiṣyāmi yamamārgaṃ sudāruṇam /</l>\n<l>ityuktvā dānavaḥ pārtha āgataḥ keśavaṃ prati // RKV_90.61 //</l>\n</lg>\n\n<lg>\n<l>khaḍgenātāḍayaddaityo gadāpāṇiṃ janārdanam /</l>\n<l>maṇḍalāgraṃ tato gṛhya keśavo hṛṣṭamānasaḥ // RKV_90.62 //</l>\n</lg>\n\n<lg>\n<l>jaghanoraḥsthale pārtha tālameghaṃ mahāhave /</l>\n<l>janārdanas tadā daityaṃ daityo harimahanmṛdhe // RKV_90.63 //</l>\n</lg>\n\n<lg>\n<l>janārdanas tataḥ kruddhastālameghāya bhārata /</l>\n<l>amoghaṃ cakramādāya muktaṃ tasya ca mūrdhani // RKV_90.64 //</l>\n</lg>\n\n<lg>\n<l>nipapāta śiras tasya parvatāśca cakampire /</l>\n<l>samudrāḥ kṣubhitāḥ pārtha nadya unmārgagāminīḥ // RKV_90.65 //</l>\n</lg>\n\n<lg>\n<l>puṣpavṛṣṭiṃ tato devā mumucuḥ keśavopari /</l>\n<l>avadhyaḥ surasaṅghānāṃ sūditaḥ keśava tvayā // RKV_90.66 //</l>\n</lg>\n\n<lg>\n<l>svasthāścaiva tato devāstālameghe nipātite /</l>\n<l>janārdano 'pi kaunteya narmadātaṭamāśritaḥ // RKV_90.67 //</l>\n</lg>\n\n<lg>\n<l>kṣīrodāṃ narmadāṃ matvā anantabhujagopari /</l>\n<l>lakṣmyā samanvitaḥ kṛṣṇo nilīnaścottare taṭe // RKV_90.68 //</l>\n</lg>\n\n<lg>\n<l>cakraṃ vibhīṣaṇaṃ martye jvālāmālāsamanvitam /</l>\n<l>patitaṃ narmadātoye jalaśāyisamīpataḥ // RKV_90.69 //</l>\n</lg>\n\n<lg>\n<l>nirdhūtakalmaṣaṃ jātaṃ narmadātoyayogataḥ /</l>\n<l>tālameghavadhotpannaṃ yatpāpaṃ nṛpanandana // RKV_90.70 //</l>\n</lg>\n\n<lg>\n<l>tatsravaṃ kṣālitaṃ sadyo narmadāṃbhasi bhārata /</l>\n<l>tadāprabhṛti loke 'smiñjalaśāyī mahīpate // RKV_90.71 //</l>\n</lg>\n\n<lg>\n<l>cakratīrthaṃ vadantyanye kecit kālāghanāśanam /</l>\n<l>vikhyātaṃ bhārate varṣe narmadāyāṃ mahīpate // RKV_90.72 //</l>\n</lg>\n\n<lg>\n<l>tattīrthasya prabhāvo 'yaṃ śrūyatāmavanīpate /</l>\n<l>yathā 'nanto hi nāgānāṃ devānāṃ ca janārdanaḥ // RKV_90.73 //</l>\n</lg>\n\n<lg>\n<l>māsānāṃ mārgaśīrṣo 'sti nadīnāṃ narmadā yathā /</l>\n<l>māsi mārgaśire pārtha hyekādaśyāṃ site 'hani // RKV_90.74 //</l>\n</lg>\n\n<lg>\n<l>gatvā yo manujo bhaktyā kāmakrodhavivarjitaḥ /</l>\n<l>vaiṣṇavīṃ bhāvanāṃ kṛtvā jaleśaṃ tu vrajeta vai // RKV_90.75 //</l>\n</lg>\n\n<lg>\n<l>ekabhuktaṃ ca naktaṃ ca tathaivāyācitaṃ nṛpa /</l>\n<l>upavāsaṃ tathā dānaṃ brāhmaṇānāṃ ca bhojanam // RKV_90.76 //</l>\n</lg>\n\n<lg>\n<l>karoti ca kuruśreṣṭha na sa yāti yamālayam /</l>\n<l>yamalokabhayādbhītā ye lokāḥ pāṇḍunandana // RKV_90.77 //</l>\n</lg>\n\n<lg>\n<l>te paśyantu śriyaḥ kāntaṃ nāgaparyaṅkaśāyinam /</l>\n<l>gopījanasamāvṛttaṃ yoganidrāṃ samāśritam /</l>\n<l>viśvarūpaṃ jagannāthaṃ saṃsārabhayanāśanam // RKV_90.78 //</l>\n</lg>\n\n<lg>\n<l>snāpayet parayā bhaktyā kṣaudrakṣīreṇa sarpiṣā /</l>\n<l>khaṇḍena toyamiśreṇa jagadyoniṃ janārdanam // RKV_90.79 //</l>\n</lg>\n\n<lg>\n<l>snāpyamānaṃ ca paśyanti ye lokā gatamatsarāḥ /</l>\n<l>te yānti paramaṃ lokaṃ surāsuranamaskṛtam // RKV_90.80 //</l>\n</lg>\n\n<lg>\n<l>ghṛtena bodhayed dīpamathavā tailapūritam /</l>\n<l>rātrau jāgaraṇaṃ kṛtvā daivasyāgre vimatsarāḥ // RKV_90.81 //</l>\n</lg>\n\n<lg>\n<l>ye kathāṃ vaiṣṇavīṃ bhaktyā śṛṇvanti ca nṛpottama /</l>\n<l>brahmahatyādipāpāni naśyante nātra saṃśayaḥ // RKV_90.82 //</l>\n</lg>\n\n<lg>\n<l>pradakṣiṇanti ye martyā jalaśāyijagadgurum /</l>\n<l>pradakṣiṇīkṛtā taistu saptadvīpā vasuṃdharā // RKV_90.83 //</l>\n</lg>\n\n<lg>\n<l>tataḥ prabhāte vimale pitḥn saṃtarpayej jalaiḥ /</l>\n<l>śrāddhaṃ ca brāhmaṇaistatra yogyaiḥ pāṇḍava mānavāḥ // RKV_90.84 //</l>\n</lg>\n\n<lg>\n<l>svadāranirataiḥ śāntaiḥ paradāravivarjakaiḥ /</l>\n<l>vedābhyasanaśīlaiśca svakarmanirataiḥ śubhaiḥ // RKV_90.85 //</l>\n</lg>\n\n<lg>\n<l>nityaṃ yajanaśīlaiśca trisandhyāparipālakaiḥ /</l>\n<l>śraddhayā kārayecchrāddhaṃ yadīcchecchreya ātmanaḥ // RKV_90.86 //</l>\n</lg>\n\n<lg>\n<l>te dhanyā mānuṣe loke vandyā hi bhuvi mānavāḥ /</l>\n<l>ye vasanti sadākālaṃ pādapadmāśrayā hareḥ // RKV_90.87 //</l>\n</lg>\n\n<lg>\n<l>jalaśāyaṃ prapaśyanti pratyakṣaṃ suranāyakam /</l>\n<l>pakṣopavāsaṃ pārākaṃ vrataṃ cāndrāyaṇaṃ śubham // RKV_90.88 //</l>\n</lg>\n\n<lg>\n<l>māsopavāsamugraṃ ca ṣaṣṭhānnaṃ pañcamaṃ vratam /</l>\n<l>tatra tīrthe tu yaḥ kuryāt so 'kṣayāṃ gatim āpnuyāt // RKV_90.89 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>ataḥ paraṃ pravakṣyāmi tiladhenośca yatphalam /</l>\n<l>yathā yasminyadā deyā dāne tasyāḥ śubhaṃ phalam // RKV_90.90 //</l>\n</lg>\n\n<lg>\n<l>etatkathāntaraṃ puṇyamṛṣerdvaipāyanātpurā /</l>\n<l>śrutaṃ hi naimiṣe puṇye nāradādyairanekadhā // RKV_90.91 //</l>\n</lg>\n\n<lg>\n<l>idaṃ paramamāyuṣyaṃ maṅgalyaṃ kīrtivardhanam /</l>\n<l>viprāṇāṃ śrāvayanvidvānphalānantyaṃsamaśnute // RKV_90.92 //</l>\n</lg>\n\n<lg>\n<l>bahubhyo na pradeyāni gaurgṛhaṃ śayanaṃ striyaḥ /</l>\n<l>vibhaktadakṣiṇā hyetā dātāraṃ nāpnuvanti ca // RKV_90.93 //</l>\n</lg>\n\n<lg>\n<l>ekametatpradātavyaṃ na bahūnāṃ yudhiṣṭhira /</l>\n<l>sā ca vikrayamāpannā dahatyāsaptamaṃ kulam // RKV_90.94 //</l>\n</lg>\n\n<lg>\n<l>yathālābhā tu sarveṣāṃ caturdroṇā tu gauḥ smṛtā /</l>\n<l>droṇasya vatsakaḥ kāryo bahūnāṃ vāpi kāmataḥ // RKV_90.95 //</l>\n</lg>\n\n<lg>\n<l>yasmindeśe tu yanmānaṃ viṣaye vā vicāritam /</l>\n<l>tena mānena tāṃ kurvannakṣayaṃ phalam aśnute // RKV_90.96 //</l>\n</lg>\n\n<lg>\n<l>sukhapūrvaṃ śucau bhūmau puṣpadhūpākṣataistathā /</l>\n<l>karṇābhyāṃ ratne dātavye dīpau netradvaye tathā // RKV_90.97 //</l>\n</lg>\n\n<lg>\n<l>śrīkhaṇḍamurasi sthāpyaṃ tābhyāṃ caiva tu kāñcanam /</l>\n<l>ūrdhve madhu ghṛtaṃ deyaṃ kuryāt sarṣaparomakam // RKV_90.98 //</l>\n</lg>\n\n<lg>\n<l>kambale kambalaṃ dadyācchroṇyāṃ madhu ghṛtaṃ tathā /</l>\n<l>yavasaṃ pāyasaṃ dadyād ghṛtaṃ kṣaudrasamanvitam // RKV_90.99 //</l>\n</lg>\n\n<lg>\n<l>svarṇaśṛṅgī rūpyaśiphārukmalāṅgūlasaṃyutā /</l>\n<l>ratnapṛṣṭhī tu dātavyā kāṃsyapātrāvadohinī // RKV_90.100 //</l>\n</lg>\n\n<lg>\n<l>yatsyādbālyakṛtaṃ pāpaṃ yadvā kṛtamajānatā /</l>\n<l>vācā kṛtaṃ karmakṛtaṃ manasā yadvicintitam // RKV_90.101 //</l>\n</lg>\n\n<lg>\n<l>jale niṣṭhīvitaṃ caiva muśalaṃ vāpi laṅghitam /</l>\n<l>vṛṣalīgamanaṃ caiva gurudāraniṣevaṇam // RKV_90.102 //</l>\n</lg>\n\n<lg>\n<l>kanyāyā gamanaṃ caiva suvarṇasteyameva ca /</l>\n<l>surāpānaṃ tathā cānyattiladhenuḥ punāti hi // RKV_90.103 //</l>\n</lg>\n\n<lg>\n<l>ahorātropavāsena vidhivattāṃ visarjayet /</l>\n<l>yā sā yamapure ghore nadī vaitaraṇī smṛtā // RKV_90.104 //</l>\n</lg>\n\n<lg>\n<l>vālukāyo'śmasthalā ca pacyate yatra duṣkṛtī /</l>\n<l>avīcirnarako yatra yatra yāmalaparvatau // RKV_90.105 //</l>\n</lg>\n\n<lg>\n<l>yatra lohamukhāḥ kākā yatra śvāno bhayaṃkarāḥ /</l>\n<l>asipattravanaṃ caiva yatra sā kūṭaśālmalī // RKV_90.106 //</l>\n</lg>\n\n<lg>\n<l>tānsukhena vyatikramya dharmarājālayaṃ vrajet /</l>\n<l>dharmarājastu taṃ dṛṣṭvā sūnṛtaṃ vakti bhārata // RKV_90.107 //</l>\n</lg>\n\n<lg>\n<l>vimānamuttamaṃ yogyaṃ maṇiratnavibhūṣitam /</l>\n<l>atrāruhya naraśreṣṭha prayāhi paramāṃ gatim // RKV_90.108 //</l>\n</lg>\n\n<lg>\n<l>mā ca cāṭu bhaṭe dehi maiva dehi purohite /</l>\n<l>mā ca kāṇe virūpe ca nyūnāṅge na ca devale // RKV_90.109 //</l>\n</lg>\n\n<lg>\n<l>avedaviduṣe naiva brāhmaṇe sarvavikraye /</l>\n<l>mitraghne ca kṛtaghne ca mantrahīne tathaiva ca // RKV_90.110 //</l>\n</lg>\n\n<lg>\n<l>vedāntagāya dātavyā śrotriyāya kuṭumbine /</l>\n<l>vedāntagasute deyā śrotriye gṛhapālake // RKV_90.111 //</l>\n</lg>\n\n<lg>\n<l>sarvāṅgarucire vipre sadvṛtte ca priyaṃvade /</l>\n<l>pūrṇimāyāṃ tu māghasya kārttikyām atha bhārata // RKV_90.112 //</l>\n</lg>\n\n<lg>\n<l>vaiśākhyāṃ mārgaśīrṣyāṃ vāṣāḍhyāṃ caitryām athāpi vā /</l>\n<l>ayane viṣuve caiva vyatīpāte ca sarvadā // RKV_90.113 //</l>\n</lg>\n\n<lg>\n<l>ṣaḍaśītimukhe puṇye chāyāyāṃ kuṃjarasya vā /</l>\n<l>eṣa te kathitaḥ kalpastiladhenor mayānagha // RKV_90.114 //</l>\n</lg>\n\n<lg>\n<l>vrajanti vaiṣṇavaṃ lokaṃ dattvā pādaṃ yamopari /</l>\n<l>prāṇatyāgāt paraṃ lokaṃ vaiṣṇavaṃ nātra saṃśayaḥ /</l>\n<l>bhittvāśu bhāskaraṃ yānti nātra kāryā vicāraṇā // RKV_90.115 //</l>\n</lg>\n\n<lg>\n<l>etatte sarvamākhyātaṃ cakratīrthaphalaṃ nṛpa /</l>\n<l>yacchrutvā mānavo bhaktyā sarvapāpaiḥ pramucyate // RKV_90.116 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe jalaśāyitīrthamāhātmyavarṇanaṃ nāma navatitamo 'dhyāyaḥ ||</p>\n\n<p>RKV adhyāya 91</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla tīrthaparamapāvanam /</l>\n<l>caṇḍādityaṃ nṛpaśreṣṭha sthāpitaṃ caṇḍamuṇḍayoḥ // RKV_91.1 //</l>\n</lg>\n\n<lg>\n<l>āstāṃ purā mahādaityau caṇḍamuṇḍau sudāruṇau /</l>\n<l>narmadātīramāśritya ceratur vipulaṃ tapaḥ // RKV_91.2 //</l>\n</lg>\n\n<lg>\n<l>dhyāyantau bhāskaraṃ devaṃ tamonāśaṃ jagattraye /</l>\n<l>tuṣṭastattapasā devaḥ sahasrāṃśuruvāca ha // RKV_91.3 //</l>\n</lg>\n\n<lg>\n<l>sādhu sādhviti tau pārtha narmadāyāḥ śubhe taṭe /</l>\n<l>varaṃ prārthayataṃ vīrau yatheṣṭaṃ cetasecchitam // RKV_91.4 //</l>\n</lg>\n\n<lg>\n<l>caṇḍamuṇḍāvūcatuḥ /</l>\n<l>ajeyau sarvadevānāṃ bhūyāsvāvāṃ samāhitau /</l>\n<l>sarvarogaiḥ parityaktau sarvakālaṃ divākara // RKV_91.5 //</l>\n</lg>\n\n<lg>\n<l>evamastviti tau prāha bhāskaro vāritaskaraḥ /</l>\n<l>ityuktvāntardadhe bhānurdaityābhyāṃ tatra bhāskaraḥ // RKV_91.6 //</l>\n</lg>\n\n<lg>\n<l>sthāpitaḥ parayā bhaktyā taṃ gacchedātmasiddhaye /</l>\n<l>gīrvāṇāṃśca manuṣyāṃśca pitḥṃs tatrāpi tarpayet // RKV_91.7 //</l>\n</lg>\n\n<lg>\n<l>sa vased bhāskare loke viriñcidivasaṃ nṛpa /</l>\n<l>ghṛtena bodhayeddīpaṃ ṣaṣṭhyāṃ sa ca nareśvara /</l>\n<l>mucyate sarvapāpaistu pratiyāti puraṃ raveḥ // RKV_91.8 //</l>\n</lg>\n\n<lg>\n<l>utpattiṃ caṇḍabhānoryaḥ śṛṇoti bharatarṣabha /</l>\n<l>vijayī sa sadā nūnamādhivyādhivivarjitaḥ // RKV_91.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe caṇḍādityatīrthamāhātmyavarṇanaṃ nāmaikanavatitamo 'dhyāyaḥ ||</p>\n\n<p>RKV adhyāya 92</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra yamahāsyamanuttamam /</l>\n<l>sarvapāpaharaṃ tīrthaṃ narmadātaṭamāśritam // RKV_92.1 //</l>\n</lg>\n\n<lg>\n<l>yudhiṣṭhira uvāca:</l>\n<l>yamahāsyaṃ kathaṃ jātaṃ pṛthivyāṃ dvijapuṃgava /</l>\n<l>etatsarvaṃ mamākhyāhi paraṃ kautūhalaṃ hi me // RKV_92.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahāprājña pṛṣṭo 'haṃ nṛpanandana /</l>\n<l>snānārthaṃ narmadāṃ puṇyāmāgataste pitā purā // RKV_92.3 //</l>\n</lg>\n\n<lg>\n<l>rajakena yathā dhautaṃ vastraṃ bhavati nirmalam /</l>\n<l>tathāsau nirmalo jāto dharmarājo yudhiṣṭhira // RKV_92.4 //</l>\n</lg>\n\n<l>sa paśyannirmalaṃ dehaṃ hasanprovāca vismitaḥ // RKV_92.5 //</l>\n\n<lg>\n<l>yama uvāca:</l>\n<l>matpuraṃ katham āyānti manujāḥ pāpabṛṃhitāḥ /</l>\n<l>snānenaikena revāyāḥ prāpyate vaiṣṇavaṃ padam // RKV_92.6 //</l>\n</lg>\n\n<lg>\n<l>samarthā ye na paśyanti revāṃ puṇyajalāṃ śubhām /</l>\n<l>jātyandhaiste samā jñeyā mṛtaiḥ paṅgubhireva vā // RKV_92.7 //</l>\n</lg>\n\n<lg>\n<l>samarthā ye na paśyanti revāṃ puṇyajalāṃ nadīm /</l>\n<l>etasmāt kāraṇād rājanhasito lokaśāsanaḥ // RKV_92.8 //</l>\n</lg>\n\n<lg>\n<l>sthāpayitvā yamastatra devaṃ svargaṃ jagāma ha /</l>\n<l>yamahāseśvare rājañjitakrodho jitendriyaḥ // RKV_92.9 //</l>\n</lg>\n\n<lg>\n<l>viśeṣāccāśvine māsi kṛṣṇapakṣe caturdaśīm /</l>\n<l>upoṣya parayā bhaktyā sarvapāpaiḥ pramucyate // RKV_92.10 //</l>\n</lg>\n\n<lg>\n<l>rātrau jāgaraṇaṃ kuryāddīpaṃ devasya bodhayet /</l>\n<l>ghṛtena caiva rājendra śṛṇu tatrāsti yatphalam // RKV_92.11 //</l>\n</lg>\n\n<lg>\n<l>mucyate pātakaiḥ sarvair agamyāgamanodbhavaiḥ /</l>\n<l>abhakṣyabhakṣaṇodbhūtair apeyāpeyajair api // RKV_92.12 //</l>\n</lg>\n\n<lg>\n<l>avāhyavāhite yatsyād adohyādohane yathā /</l>\n<l>snānamātreṇa tasyaivaṃ yānti pāpānyanekadhā // RKV_92.13 //</l>\n</lg>\n\n<lg>\n<l>yamalokaṃ na vīkṣeta manujaḥ sa kadācana /</l>\n<l>pitḥṇāṃ paramaṃ guhyamidaṃ bhūmau nareśvara // RKV_92.14 //</l>\n</lg>\n\n<lg>\n<l>dadatām akṣayaṃ sarvaṃ yamahāsye na saṃśayaḥ /</l>\n<l>amāvāsyāṃ jitakrodho yastu pūjayate dvijān // RKV_92.15 //</l>\n</lg>\n\n<lg>\n<l>hiraṇyabhūmidānena tiladānena bhūyasā /</l>\n<l>kṛṣṇājinapradānena tiladhenupradānataḥ // RKV_92.16 //</l>\n</lg>\n\n<lg>\n<l>vidhānoktadvijāgryāya ye pradāsyanti bhaktitaḥ /</l>\n<l>hayaṃ vā kuṃjaraṃ vātha dhūrvahau sīrasaṃyutau // RKV_92.17 //</l>\n</lg>\n\n<lg>\n<l>kanyāṃ vasumatīṃ gāṃ ca mahiṣīṃ vā payasvinīm /</l>\n<l>dadate ye nṛpaśreṣṭha nopasarpanti te yamam // RKV_92.18 //</l>\n</lg>\n\n<lg>\n<l>yamo 'pi bhavati prītaḥ pratijanma yudhiṣṭhira /</l>\n<l>yamasya vāho mahiṣo mahiṣyastasya mātaraḥ // RKV_92.19 //</l>\n</lg>\n\n<lg>\n<l>tāsāṃ dānaprabhāveṇa yamaḥ prīto bhaved dhruvam /</l>\n<l>nāsau yamamavāpnoti yadi pāpaiḥ samāvṛtaḥ // RKV_92.20 //</l>\n</lg>\n\n<lg>\n<l>etasmāt kāraṇād atra mahiṣīdānamuttamam /</l>\n<l>tasyāḥ śṛṅge jalaṃ kāryaṃ dhūmravastrānuveṣṭitā // RKV_92.21 //</l>\n</lg>\n\n<lg>\n<l>āyasasya khurāḥ kāryās tāmrapṛṣṭhāḥ subhūṣitāḥ /</l>\n<l>lavaṇācalaṃ pūrvasyāmāgneyyāṃ guḍaparvatam // RKV_92.22 //</l>\n</lg>\n\n<lg>\n<l>kārpāsaṃ yāmyabhāgaṃ tu navanītaṃ tu nairṛte /</l>\n<l>paścime saptadhānyāni vāyavye taṃdulāḥ smṛtāḥ // RKV_92.23 //</l>\n</lg>\n\n<lg>\n<l>saumye tu kāñcanaṃ dadyād īśāne ghṛtameva ca /</l>\n<l>pradadyādyamarājo me prīyatāmityudīrayan // RKV_92.24 //</l>\n</lg>\n\n<lg>\n<l>ityuccārya dvijasyāgre yamalokaṃ mahābhayam /</l>\n<l>asipattravanaṃ ghoraṃ yamacullī sudāruṇā // RKV_92.25 //</l>\n</lg>\n\n<lg>\n<l>raudrā vaitaraṇī caiva kumbhīpāko bhayāvahaḥ /</l>\n<l>kālasūtro mahābhīmas tathā yamalaparvatau // RKV_92.26 //</l>\n</lg>\n\n<lg>\n<l>krakacaṃ tailayantraṃ ca śvāno gṛdhrāḥ sudāruṇāḥ /</l>\n<l>nirucchvāsā mahānādā bhairavo rauravastathā // RKV_92.27 //</l>\n</lg>\n\n<lg>\n<l>ete ghorā yāmyaloke śrūyante dvijasattama /</l>\n<l>tvatprasādena te somyāstīrthasyāsya prabhāvataḥ // RKV_92.28 //</l>\n</lg>\n\n<lg>\n<l>dānasyāsya prabhāveṇa yamarājaprasādataḥ /</l>\n<l>narake 'haṃ na yāsyāmi dvija janmani janmani // RKV_92.29 //</l>\n</lg>\n\n<lg>\n<l>yamahāsyasya cākhyānam idaṃ śṛṇvanti ye narāḥ /</l>\n<l>te 'pi pāpavinirmuktā na paśyanti yamālayam // RKV_92.30 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe yamahāsyatīrthamāhātmyavarṇanaṃ nāma dvinavatitamo 'dhyāyaḥ ||</p>\n\n<p>RKV adhyāya 93</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra kalhoḍītīrthamuttamam /</l>\n<l>vikhyātaṃ bhārate loke gaṅgāyāḥ pāpanāśanam // RKV_93.1 //</l>\n</lg>\n\n<lg>\n<l>durlabhaṃ manujaiḥ pārtha revātaṭasamāśritam /</l>\n<l>prāṇināṃ pāpanāśāya ūṣaraṃ puṣkaraṃ tathā // RKV_93.2 //</l>\n</lg>\n\n<lg>\n<l>tattu tīrthamidaṃ puṇyamityevaṃ śūlino vacaḥ /</l>\n<l>jāhnavī paśurūpeṇa tatra snānārthamāgatā // RKV_93.3 //</l>\n</lg>\n\n<lg>\n<l>atastadviśrutaṃ loke kalhoḍītīrthamuttamam /</l>\n<l>trirātraṃ kārayettatra pūrṇimāyāṃ yudhiṣṭhira // RKV_93.4 //</l>\n</lg>\n\n<lg>\n<l>rajastamastathā krodhaṃ dambhaṃ mātsaryameva ca /</l>\n<l>etāṃstyajati yaḥ pārtha tenāptaṃ mokṣajaṃ phalam // RKV_93.5 //</l>\n</lg>\n\n<lg>\n<l>payasā snāpayed devaṃ trisandhyaṃ ca tryahaṃ tathā /</l>\n<l>payo gosambhavaṃ sadyaḥ savatsā jīvaputriṇī // RKV_93.6 //</l>\n</lg>\n\n<lg>\n<l>kṛtvā tattāmraje pātre kṣaudreṇa caiva yojite /</l>\n<l>oṃ namaḥ śrīśivāyeti snānaṃ devasya kārayet // RKV_93.7 //</l>\n</lg>\n\n<lg>\n<l>sa yāti tridaśasthānaṃ nākastrībhiḥ samāvṛtaḥ /</l>\n<l>yastatra vidhivatsnātvā dānaṃ preteṣu yacchati // RKV_93.8 //</l>\n</lg>\n\n<lg>\n<l>śuklāṃ gāṃ dāpayet tatra prīyatāṃ me pitāmahāḥ /</l>\n<l>brāhmaṇe śaucasampanne svadāranirate sadā // RKV_93.9 //</l>\n</lg>\n\n<lg>\n<l>savatsāṃ vastrasaṃyuktāṃ hiraṇyopari saṃsthitām /</l>\n<l>sattvayukto dadad rājañchāmbhavaṃ lokamāpnuyāt // RKV_93.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kalhoḍītīrthamāhātmyavarṇanaṃ nāma trinavatitamo 'dhyāyaḥ ||</p>\n\n<p>RKV adhyāya 94</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ rājannanditīrthaṃ vrajecchubham /</l>\n<l>sarvapāpaharaṃ puṃsāṃ nandinā nirmitaṃ purā // RKV_94.1 //</l>\n</lg>\n\n<lg>\n<l>pāpaughahatajantūnāṃ mokṣadaṃ narmadātaṭe /</l>\n<l>ahorātroṣito bhūtvā nandināthe yudhiṣṭhira // RKV_94.2 //</l>\n</lg>\n\n<lg>\n<l>pañcopacārapūjāyām arcayen nandikeśvaram /</l>\n<l>ratnāni caiva viprebhyo yo dadyād dharmanandana // RKV_94.3 //</l>\n</lg>\n\n<lg>\n<l>sa yāti paramaṃ sthānaṃ yatra vāsaḥ pinākinaḥ /</l>\n<l>sarvasaukhyasamāyukto 'psarobhiḥ saha modate // RKV_94.4 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandikeśvaratīrthamāhātmyavarṇanaṃ nāma caturnavatitamo 'dhyāyaḥ ||</p>\n\n<p>RKV adhyāya 95</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra badaryāśramamuttamam /</l>\n<l>sarvatīrthavaraṃ puṇyaṃ kathitaṃ śaṃbhunā purā // RKV_95.1 //</l>\n</lg>\n\n<lg>\n<l>yaścaiṣa bhāratasyārthe tatra siddhaḥ kirīṭabhṛt /</l>\n<l>bhrātā te phālguno nāma viddhyenaṃ naradaivatam // RKV_95.2 //</l>\n</lg>\n\n<lg>\n<l>naranārāyaṇau dvau tāvāgatau narmadātaṭe /</l>\n<l>jñānaṃ tasyaiva yo rājanbhaktimānvai janārdane // RKV_95.3 //</l>\n</lg>\n\n<lg>\n<l>samaṃ paśyati sarveṣu sthāvareṣu careṣu ca /</l>\n<l>brāhmaṇaṃ śvapacaṃ caiva tatra prīto janārdanaḥ // RKV_95.4 //</l>\n</lg>\n\n<lg>\n<l>aikātmyaṃ paśya kaunteya mayi cātmani nāntaram /</l>\n<l>naranārāyaṇābhyāṃ hi kṛtaṃ badarikāśramam // RKV_95.5 //</l>\n</lg>\n\n<lg>\n<l>sthāpitaḥ śaṅkarastatra lokānugrahakāraṇāt /</l>\n<l>trimūrtisthāpitaṃ liṅgaṃ svargamārgānumuktidam // RKV_95.6 //</l>\n</lg>\n\n<lg>\n<l>tatra gatvā śucirbhūtvā hyekarātropavāsakṛt /</l>\n<l>rajastamas tathā tyaktvā sāttvikaṃ bhāvamāśrayet // RKV_95.7 //</l>\n</lg>\n\n<lg>\n<l>rātrau jāgaraṇaṃ kṛtvā madhumāsāṣṭamīdine /</l>\n<l>athavā ca caturdaśyām ubhau pakṣau ca kārayet // RKV_95.8 //</l>\n</lg>\n\n<lg>\n<l>āśvinasya viśeṣeṇa kathitaṃ tava pāṇḍava /</l>\n<l>snāpayet parayā bhaktyā kṣīreṇa madhunā saha // RKV_95.9 //</l>\n</lg>\n\n<lg>\n<l>dadhnā śarkarayā yuktaṃ ghṛtena samalaṃkṛtam /</l>\n<l>pañcāmṛtam idaṃ puṇyaṃ snāpayed vṛṣabhadhvajam // RKV_95.10 //</l>\n</lg>\n\n<lg>\n<l>snāpyamānaṃ śivaṃ bhaktyā vīkṣate yo vimatsaraḥ /</l>\n<l>tasya vāsaḥ śivopānte śakraloke na saṃśayaḥ // RKV_95.11 //</l>\n</lg>\n\n<lg>\n<l>śāṭhyenāpi namaskāraḥ prayuktaḥ śūlapāṇine /</l>\n<l>saṃsāramūlabaddhānāmudveṣṭanakaro hi yaḥ // RKV_95.12 //</l>\n</lg>\n\n<lg>\n<l>tenādhītaṃ śrutaṃ tena tena sarvamanuṣṭhitam /</l>\n<l>yenauṃ namaḥ śivāyeti mantrābhyāsaḥ sthirīkṛtaḥ // RKV_95.13 //</l>\n</lg>\n\n<lg>\n<l>yaḥ punaḥ snāpayed bhaktyā ekabhakto jitendriyaḥ /</l>\n<l>tasyāpi yatphalaṃ pārtha vakṣye talleśatastava // RKV_95.14 //</l>\n</lg>\n\n<lg>\n<l>pīḍito vṛddhabhāvena tava bhaktyā vadāmyaham /</l>\n<l>te yānti paramaṃ sthānaṃ bhittvā bhāskaramaṇḍalam // RKV_95.15 //</l>\n</lg>\n\n<lg>\n<l>saṃsāre sarvasaukhyānāṃ nilayāste bhavanti ca /</l>\n<l>āścaryaṃ jñātivargāṇāṃ dharmāṇāṃ nilayāstu te // RKV_95.16 //</l>\n</lg>\n\n<lg>\n<l>sampannāḥ sarvakāmaiste pṛthivyāṃ pṛthivīpate /</l>\n<l>śrāddhaṃ tatraiva yaḥ kuryānnarmadodakamiśritam // RKV_95.17 //</l>\n</lg>\n\n<lg>\n<l>yogyaiśca brāhmaṇair rājankulīnairvedapāragaiḥ /</l>\n<l>surūpaiśca suśīlaiśca svadāranirataiḥ śubhaiḥ // RKV_95.18 //</l>\n</lg>\n\n<lg>\n<l>āryadeśaprasūtaiśca ślakṣṇaiścaiva surūpibhiḥ /</l>\n<l>kārayetpiṇḍadānaṃ vai bhāskare kutapasthite // RKV_95.19 //</l>\n</lg>\n\n<lg>\n<l>pitḥṇāṃ paramaṃ lokaṃ yadīccheddharmanandana /</l>\n<l>varjayettānprayatnena kāṇānduṣṭāṃśca dāmbhikān // RKV_95.20 //</l>\n</lg>\n\n<lg>\n<l>tasmātsarvaprayatnena yogyaṃ vipraṃ samāśrayet /</l>\n<l>narakānmocayetpretānkumbhīpākapurogamān // RKV_95.21 //</l>\n</lg>\n\n<lg>\n<l>mokṣo bhavati sarveṣāṃ pitḥṇāṃ nṛpanandana /</l>\n<l>viprebhyaḥ kāñcanaṃ dadyātprīyatāṃ me pitāmahaḥ // RKV_95.22 //</l>\n</lg>\n\n<lg>\n<l>annaṃ ca dāpayettatra bhaktyā vastraṃ ca bhārata /</l>\n<l>gāṃ vṛṣaṃ medinīṃ dadyācchatraṃ śastaṃ nṛpottama // RKV_95.23 //</l>\n</lg>\n\n<lg>\n<l>sa pumānsvargamāpnoti ityevaṃ śaṅkaro 'bravīt /</l>\n<l>prāṇatyāgaṃ tu yaḥ kuryācchikhinā salilena vā // RKV_95.24 //</l>\n</lg>\n\n<lg>\n<l>anāśakena vā bhūyaḥ sa gacchecchivamandiram /</l>\n<l>naranārāyaṇītīre devadroṇyāṃ ca yo nṛpa // RKV_95.25 //</l>\n</lg>\n\n<lg>\n<l>sa vasedīśvarasyāgre yāvad indrāścaturdaśa /</l>\n<l>punaḥ svargāccyutaḥ so 'pi rājā bhavati vīryavān // RKV_95.26 //</l>\n</lg>\n\n<lg>\n<l>sarvaiśvaryaguṇairyuktaḥ prajāpālanatatparaḥ /</l>\n<l>tataḥ smarati tattīrthaṃ punarevāgamiṣyati // RKV_95.27 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nārāyaṇītīrthamāhātmyavarṇanaṃ nāma pañcanavatitamo 'dhyāyaḥ ||</p>\n\n<p>RKV adhyāya 96</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ koṭīśvaraṃ param /</l>\n<l>ṛṣikoṭiḥ samāyātā yatra vai kurunandana // RKV_96.1 //</l>\n</lg>\n\n<lg>\n<l>kṛṣṇadvaipāyanasyaiva kṣemārthaṃ munipuṃgavāḥ /</l>\n<l>mantrayitvā dvijaiḥ sarvair vedamaṅgalapāṭhakaiḥ // RKV_96.2 //</l>\n</lg>\n\n<lg>\n<l>sthāpitaḥ śaṅkarastatra kāraṇaṃ bandhanāśanam /</l>\n<l>saṃsāracchedakaraṇaṃ prāṇināmārtināśanam // RKV_96.3 //</l>\n</lg>\n\n<lg>\n<l>koṭīśvaramiti proktaṃ pṛthivyāṃ nṛpanandana /</l>\n<l>snāpayettaṃ tu yo bhaktyā pūrṇimāyāṃ nṛpottama // RKV_96.4 //</l>\n</lg>\n\n<lg>\n<l>pitḥṇāṃ tarpaṇaṃ kṛtvā piṇḍadānaṃ yathāvidhi /</l>\n<l>śrāvaṇasya viśeṣeṇa pūrṇimāyāṃ yudhiṣṭhira // RKV_96.5 //</l>\n</lg>\n\n<lg>\n<l>pitḥṇām akṣayā tṛptiryāvadābhūtasamplavam /</l>\n<l>pitḥṇāṃ paramaṃ guhyaṃ revātaṭasamāśritam /</l>\n<l>mokṣadaṃ sarvajantūnāṃ nirmitaṃ munisattamaiḥ // RKV_96.6 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭīśvaratīrthamāhātmyavarṇanaṃ nāma ṣaṇṇavatitamo 'dhyāyaḥ ||</p>\n\n<p>RKV adhyāya 97</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla vyāsatīrthamanuttamam /</l>\n<l>durlabhaṃ manujaiḥ puṇyamantarikṣe vyavasthitam // RKV_97.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kasmādvai vyāsatīrthaṃ tadantarikṣe vyavasthitam /</l>\n<l>etadākhyāhi saṃkṣepāt tyaja granthasya vistaram // RKV_97.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu sādhu mahābāho dharmavānsādhuvatsala /</l>\n<l>svakarmanirataḥ pārtha tīrthayātrākṛtādaraḥ // RKV_97.3 //</l>\n</lg>\n\n<lg>\n<l>durlabhaṃ sarvajantūnāṃ vyāsatīrthaṃ nareśvara /</l>\n<l>pīḍito vṛddhabhāvena akalpo 'haṃ nṛpātmaja // RKV_97.4 //</l>\n</lg>\n\n<lg>\n<l>visaṃjño gatavittastu saṃjātaḥ smṛtivarjitaḥ /</l>\n<l>guhyādguhyataraṃ tīrthaṃ nākhyātaṃ kasyacinmayā // RKV_97.5 //</l>\n</lg>\n\n<lg>\n<l>kalistatraiva rājendra na viśedvyāsasaṃśrayāt /</l>\n<l>antarikṣe tu saṃjātaṃ revāyāśceṣṭitena tu // RKV_97.6 //</l>\n</lg>\n\n<lg>\n<l>viriñcirnaiva śaknoti revāyā guṇakīrtanam /</l>\n<l>kathaṃ jñāsyāmyahaṃ tāta revāmāhātmyamuttamam // RKV_97.7 //</l>\n</lg>\n\n<lg>\n<l>vyāsatīrthaṃ viśeṣeṇa lavamātraṃ bravīmyataḥ /</l>\n<l>pratyakṣaḥ pratyayo yatra dṛśyate 'dya kalau yuge // RKV_97.8 //</l>\n</lg>\n\n<lg>\n<l>vihaṅgo gacchate naiva bhittvā śūlaṃ sudāruṇam /</l>\n<l>tasyotpattiṃ samāsena kathayāmi nṛpātmaja // RKV_97.9 //</l>\n</lg>\n\n<lg>\n<l>āsītpūrvaṃ mahīpāla munirmānyaḥ parāśaraḥ /</l>\n<l>tenātyugraṃ tapaścīrṇaṃ gaṅgāmbhasi mahāphalam // RKV_97.10 //</l>\n</lg>\n\n<lg>\n<l>prāṇāyāmena saṃtasthau praviṣṭo jāhnavījale /</l>\n<l>pūrṇe dvādaśame varṣe niṣkrānto jalamadhyataḥ // RKV_97.11 //</l>\n</lg>\n\n<lg>\n<l>bhikṣārthī saṃcared grāmaṃ nāvā yatraiva tiṣṭhati /</l>\n<l>tatra tena parā dṛṣṭā bālā caiva manoharā // RKV_97.12 //</l>\n</lg>\n\n<lg>\n<l>tāṃ dṛṣṭvā sa ca kāmārta uvāca madhuraṃ tadā /</l>\n<l>māṃ nayasva paraṃ pāraṃ kāsi tvaṃ mṛgalocane // RKV_97.13 //</l>\n</lg>\n\n<lg>\n<l>nāvārūḍhe nadītīre mama cittapramāthini /</l>\n<l>evamuktā tu sā tena praṇamya ṛṣipuṃgavam // RKV_97.14 //</l>\n</lg>\n\n<lg>\n<l>kathayāmāsa cātmānaṃ dṛṣṭvā taṃ kāmamohitam /</l>\n<l>kaivartānāṃ gṛhe dāsī kanyāhaṃ dvijasattama // RKV_97.15 //</l>\n</lg>\n\n<lg>\n<l>nāvāsaṃrakṣaṇārthāya ādiṣṭā svāminā vibho /</l>\n<l>mayā vijñāpitaṃ vṛttamaśeṣaṃ jñātumarhasi // RKV_97.16 //</l>\n</lg>\n\n<l>evamuktastayā so 'tha kṣaṇaṃ dhyātvābravīd idam // RKV_97.17 //</l>\n\n<lg>\n<l>parāśara uvāca:</l>\n<l>ahaṃ jñānabalādbhadre tava jānāmi sambhavam /</l>\n<l>kaivartaputrikā na tvaṃ rājakanyāsi sundari // RKV_97.18 //</l>\n</lg>\n\n<lg>\n<l>kanyovāca:</l>\n<l>kaḥ pitā kathyatāṃ brahmankasyā vā hyudarodbhavā /</l>\n<l>kasminvaṃśe prasūtāhaṃ kaivartatanayā katham // RKV_97.19 //</l>\n</lg>\n\n<lg>\n<l>parāśara uvāca:</l>\n<l>kathayāmi samastaṃ yattvayā pṛṣṭamaśeṣataḥ /</l>\n<l>vasurnāmeti bhūpālaḥ somavaṃśavibhūṣaṇaḥ // RKV_97.20 //</l>\n</lg>\n\n<lg>\n<l>jambūdvīpādhipo bhadre śatrūṇāṃ bhayavardhanaḥ /</l>\n<l>śatāni sapta bhāryāṇāṃ putrāṇāṃ ca daśaiva tu // RKV_97.21 //</l>\n</lg>\n\n<lg>\n<l>dharmeṇa pālayellokānīśavatpūjyate sadā /</l>\n<l>mlecchāstasyāvidheyāśca kṣīradvīpanivāsinaḥ // RKV_97.22 //</l>\n</lg>\n\n<lg>\n<l>teṣāmutsādanārthāya yayāvullaṅghya sāgaram /</l>\n<l>saṃyuktaḥ putrabhṛtyaiśca pauruṣe mahati sthitaiḥ // RKV_97.23 //</l>\n</lg>\n\n<lg>\n<l>samaraṃ taiḥ samārabdhaṃ mlecchaiśca vasunā saha /</l>\n<l>jitā mlecchāḥ samastāste vasunā mṛgalocane // RKV_97.24 //</l>\n</lg>\n\n<lg>\n<l>karadāste kṛtāstena saputrabalavāhanāḥ /</l>\n<l>pradhānā tasya sā rājñī tava mātā mṛgekṣaṇe // RKV_97.25 //</l>\n</lg>\n\n<lg>\n<l>pravāsasthe mahīpāle saṃjātā sā rajasvalā /</l>\n<l>nārīṇāṃ tu sadākālaṃ manmatho hyadhiko bhavet // RKV_97.26 //</l>\n</lg>\n\n<lg>\n<l>viśeṣeṇa ṛtoḥ kāle bhidyante kāmasāyakaiḥ /</l>\n<l>manmathena tu saṃtaptācintayatsā śubhekṣaṇā // RKV_97.27 //</l>\n</lg>\n\n<lg>\n<l>dūtaṃ vai preṣayāmyadya vasurājñaḥ samīpataḥ /</l>\n<l>āhūtaḥ satvaraṃ dūta gaccha tvaṃ nṛpasannidhau // RKV_97.28 //</l>\n</lg>\n\n<lg>\n<l>dūta uvāca:</l>\n<l>paratīraṃ gato devi vasurājāriśāsanaḥ /</l>\n<l>tatra gantum aśakyeta jalayānairvinā śubhe // RKV_97.29 //</l>\n</lg>\n\n<lg>\n<l>tāni yānāni sarvāṇi gṛhītāni pare taṭe /</l>\n<l>dūtavākyena sā rājñī viṣaṇṇā kāmapīḍitā // RKV_97.30 //</l>\n</lg>\n\n<lg>\n<l>tatsakhī tāmuvācātha kasmāttvaṃ paritapyase /</l>\n<l>svalekhaḥ preṣyatāṃ devi śukahaste yathārthataḥ // RKV_97.31 //</l>\n</lg>\n\n<lg>\n<l>samudraṃ laṅghayitvā tu śakuntā yānti sundari /</l>\n<l>sakhivākyena sā rājñī svasthā jātā narādhipa // RKV_97.32 //</l>\n</lg>\n\n<lg>\n<l>vyāhṛto lekhakastatra likha lekhaṃ mamājñayā /</l>\n<l>tvaddhīnā satyabhāmādya vaso rājanna jīvati // RKV_97.33 //</l>\n</lg>\n\n<lg>\n<l>ṛtukālo 'dya saṃjāto likha lekhaṃ tu lekhakaṃ /</l>\n<l>likhite bhūrjapatre tu lekhe vai lekhakena tu // RKV_97.34 //</l>\n</lg>\n\n<l>śukaḥ pañjaramadhyastha ānītoddhaiva sannidhau // RKV_97.35 //</l>\n\n<lg>\n<l>satyabhāmovāca:</l>\n<l>nītvā lekhaṃ gaccha śīghraṃ vasurājñaḥ samīpataḥ /</l>\n<l>śakuniḥ praṇato bhūtvā gṛhītvā lekhamuttamam // RKV_97.36 //</l>\n</lg>\n\n<lg>\n<l>utpatya sahasā rājañjagāmākāśamaṇḍalam /</l>\n<l>tataḥ pakṣī gataḥ śīghraṃ vasurājasamīpataḥ // RKV_97.37 //</l>\n</lg>\n\n<lg>\n<l>kṣipte lekhe śukenaiva satyabhāmāvisarjite /</l>\n<l>vasurājñā tato lekho gṛhya haste 'vadhāritaḥ // RKV_97.38 //</l>\n</lg>\n\n<lg>\n<l>lekhārthaṃ cintayitvā tu gṛhya vīryaṃ nareśvaraḥ /</l>\n<l>amoghaṃ puṭikāṃ kṛtvā pratilekhena miśritam // RKV_97.39 //</l>\n</lg>\n\n<lg>\n<l>śukasya so 'payāmāsa gaccha rājñīsamīpataḥ /</l>\n<l>praṇamya vasurājānaṃ bījaṃ gṛhyotpapāta ha // RKV_97.40 //</l>\n</lg>\n\n<lg>\n<l>samudropari samprāptaḥ śukaḥ śyenena vīkṣitaḥ /</l>\n<l>sāmiṣaṃ taṃ śukaṃ jñātvā śyenas tam abhyadhāvata // RKV_97.41 //</l>\n</lg>\n\n<lg>\n<l>hataścañcuprahāreṇa śukaḥ śyenena bhārata /</l>\n<l>mūrcchayā tasya tadbījaṃ patitaṃ sāgarāmbhasi // RKV_97.42 //</l>\n</lg>\n\n<lg>\n<l>matsyena gilitaṃ tacca bījaṃ vasumahīpateḥ /</l>\n<l>kanyā matsyodare jātā tena bījena sundari // RKV_97.43 //</l>\n</lg>\n\n<lg>\n<l>prāpto 'sau lubdhakairmatsya ānītaḥ svagṛhaṃ tataḥ /</l>\n<l>yāvad vidārito matsyas tāvad dṛṣṭā tvam uttame // RKV_97.44 //</l>\n</lg>\n\n<lg>\n<l>śaśimaṇḍalasaṅkāśā sūryatejaḥsamaprabhā /</l>\n<l>dṛṣṭvā tvāṃ harṣitāḥ sarve kaivartā jāhnavītaṭe // RKV_97.45 //</l>\n</lg>\n\n<lg>\n<l>harṣitāste gatāḥ sarve pradhānasya ca mandiram /</l>\n<l>strīratnaṃ kathayāmāsurgṛhāṇa tvaṃ mahāprabham // RKV_97.46 //</l>\n</lg>\n\n<lg>\n<l>gṛhītā tena tanvaṅgī hyaputreṇa mṛgekṣaṇā /</l>\n<l>bhāryāṃ svāmāha tanvaṅgi pālayasva mṛgekṣaṇe // RKV_97.47 //</l>\n</lg>\n\n<lg>\n<l>tataḥ sā cintayāmāsa parāśaravacastadā /</l>\n<l>evamuktvā tu sā tena dattātmānaṃ nareśvara // RKV_97.48 //</l>\n</lg>\n\n<lg>\n<l>uvāca sādhu me brahmanmatsyagandho 'nu vartate /</l>\n<l>tatastena tu sā bālā divyagandhādhivāsitā // RKV_97.49 //</l>\n</lg>\n\n<lg>\n<l>kṛtā yogabalenaiva jvālayitvā vibhāvasum /</l>\n<l>kṛtvā pradakṣiṇaṃ vahnimūḍhā tena rasāttadā // RKV_97.50 //</l>\n</lg>\n\n<lg>\n<l>jalayānasya madhye tu kāmasthānānyasaṃspṛśat /</l>\n<l>jñātvā kāmotsukaṃ vipraṃ bhītā sā dharmanandana // RKV_97.51 //</l>\n</lg>\n\n<lg>\n<l>hasantī tamuvācātha deva tvaṃ lokasannidhau /</l>\n<l>na lajjase kathaṃ dhīmankurvāṇaḥ pāmarocitam // RKV_97.52 //</l>\n</lg>\n\n<lg>\n<l>tatastena kṣaṇaṃ dhyātvā saṃsmṛtā hṛdi tāmasī /</l>\n<l>āgatā tāmasī māyā yayā vyāptaṃ carācaram // RKV_97.53 //</l>\n</lg>\n\n<lg>\n<l>tataḥ sā vismitā tena karmaṇaiva tu rañjitā /</l>\n<l>brahmacaryābhitaptena strīsaukhyaṃ krīḍitaṃ tadā // RKV_97.54 //</l>\n</lg>\n\n<lg>\n<l>tataḥ sā tatkṣaṇādeva garbhabhāreṇa pīḍitā /</l>\n<l>prasūtā bālakaṃ tatra jaṭilaṃ daṇḍadhāriṇam // RKV_97.55 //</l>\n</lg>\n\n<lg>\n<l>kamaṇḍaludharaṃ śāntaṃ mekhalākaṭibhūṣitam /</l>\n<l>uttarīyakṛtaskandhaṃ viṣṇumāyāvivarjitam // RKV_97.56 //</l>\n</lg>\n\n<lg>\n<l>tato 'pi śaṅkitā pārtha dṛṣṭvā taṃ kalabālakam /</l>\n<l>vepamānā tato bālā jagāma śaraṇaṃ muneḥ // RKV_97.57 //</l>\n</lg>\n\n<lg>\n<l>rakṣa rakṣa muniśreṣṭha parāśara mahāmate /</l>\n<l>jātaṃ me 'tyadbhutaṃ putraṃ kaupīnavaramekhalam /</l>\n<l>daṇḍahastaṃ jaṭāyuktam uttarīyavibhūṣitam // RKV_97.58 //</l>\n</lg>\n\n<lg>\n<l>parāśara uvāca:</l>\n<l>mā bhaiṣīḥ svasute jāte kumārī tvaṃ bhaviṣyasi /</l>\n<l>nāmnā yojanagandheti dvitīyaṃ satyavatyapi // RKV_97.59 //</l>\n</lg>\n\n<lg>\n<l>śaṃtanur nāma rājā yaḥ sa te bhartā bhaviṣyati /</l>\n<l>prathamā mahiṣī tasya somavaṃśavibhūṣaṇā // RKV_97.60 //</l>\n</lg>\n\n<lg>\n<l>gaccha tvaṃ svāśrayaṃ śubhre pūrvarūpeṇa saṃsthitā /</l>\n<l>mā viṣādaṃ kuruṣvātra dṛṣṭaṃ jñānasya me balam // RKV_97.61 //</l>\n</lg>\n\n<lg>\n<l>ityuktvā prayayau vipraḥ sā bālā putramāśritā /</l>\n<l>natvoce mātaraṃ bhaktyā sāṣṭāṅgaṃ vinayānataḥ // RKV_97.62 //</l>\n</lg>\n\n<lg>\n<l>kṣamyatāṃ mātaruktaṃ me prasādaḥ kriyatām api /</l>\n<l>īśvarārādhane yatnaṃ kariṣyāmyahamambike // RKV_97.63 //</l>\n</lg>\n\n<l>tataḥ sā putravākyena viṣaṇṇā vākyam abravīt // RKV_97.64 //</l>\n\n<lg>\n<l>yojanagandhovāca:</l>\n<l>mā tyaktvā gaccha vatsādya mātaraṃ māmanāgasam /</l>\n<l>tvadviyogena me putra pañcatvaṃ bhāvyasaṃśayam // RKV_97.65 //</l>\n</lg>\n\n<lg>\n<l>nāsti putrasamaḥ sneho nāsti bhrātṛsamaṃ kulam /</l>\n<l>nāsti satyaparo dharmo nānṛtātpātakaṃ param // RKV_97.66 //</l>\n</lg>\n\n<lg>\n<l>bālabhāve mayā jāta ādhāraḥ kila jāyase /</l>\n<l>na me bhartā na me putraḥ paśya karmaviḍambanam // RKV_97.67 //</l>\n</lg>\n\n<lg>\n<l>vyāsa uvāca:</l>\n<l>mā viṣādaṃ kuruṣvāntaḥ satyam etanmayoritam /</l>\n<l>āpatkāle 'smi te devi smartavyaḥ kāryasiddhaye // RKV_97.68 //</l>\n</lg>\n\n<lg>\n<l>āpadastārayiṣyāmi kṣamyatāṃ me duruttaram /</l>\n<l>ityuktvā prayayau vyāsaḥ kanyā sāpi gatā gṛham // RKV_97.69 //</l>\n</lg>\n\n<lg>\n<l>parāśarasutastatra viṣaṣṇo vanamadhyataḥ /</l>\n<l>tretāyugāvasāne tu dvāparādau nareśvara // RKV_97.70 //</l>\n</lg>\n\n<lg>\n<l>vyāsārthaṃ cintayāmāsurdevāḥ śakrapurogamāḥ /</l>\n<l>ākhyāto nāradenaiva putraḥ parāśarasya saḥ // RKV_97.71 //</l>\n</lg>\n\n<lg>\n<l>kaivartaputrikājāto jñānī jahnusutātaṭe /</l>\n<l>tato nāradavākyena āgatāḥ surasattamāḥ // RKV_97.72 //</l>\n</lg>\n\n<lg>\n<l>rāmaḥ pitāmahaḥ śakro munisaṅghaiḥ samāvṛtāḥ /</l>\n<l>āsyādikaṃ pṛthagdattvā sādhu sādhvityudīrayan // RKV_97.73 //</l>\n</lg>\n\n<lg>\n<l>pitāmahena vai bālo garbhādhānādisaṃskṛtaḥ /</l>\n<l>dvīpāyano dvīpajanmā pārāśaryaḥ parāśarāt // RKV_97.74 //</l>\n</lg>\n\n<lg>\n<l>kṛṣṇāṃśātkṛṣṇanāmāyaṃ vyāso vedānvyasiṣyati /</l>\n<l>virañcinābhiṣikto 'sau munisaṅghaiḥ punaḥpunaḥ // RKV_97.75 //</l>\n</lg>\n\n<lg>\n<l>vyāsastvaṃ sarvalokeṣu ityuktvā prayayuḥ surāḥ /</l>\n<l>tīrthayātrā samārabdhā kṛṣṇadvaipāyanena tu // RKV_97.76 //</l>\n</lg>\n\n<lg>\n<l>gaṅgāvagāhitā tena kedāraśca sapuṣkaraḥ /</l>\n<l>gayā ca naimiṣaṃ tīrthaṃ kurukṣetraṃ sarasvatī // RKV_97.77 //</l>\n</lg>\n\n<lg>\n<l>ujjayinyāṃ mahākālaṃ somanāthaṃ prabhāsake /</l>\n<l>pṛthivyāṃ sāgarāntāyāṃ snātvā yāto mahāmuniḥ // RKV_97.78 //</l>\n</lg>\n\n<lg>\n<l>amṛtāṃ narmadāṃ prāpto rudradehodbhavāṃ śubhām /</l>\n<l>sāhlādo narmadāṃ dṛṣṭvā cittaviśrāntimāpa ca // RKV_97.79 //</l>\n</lg>\n\n<lg>\n<l>tapaścacāra vipulaṃ narmadātaṭamāśritaḥ /</l>\n<l>grīṣme pañcāgnimadhyastho varṣāsu sthaṇḍileśayaḥ // RKV_97.80 //</l>\n</lg>\n\n<lg>\n<l>sārdravāsāśca hemante tiṣṭhandadhyau maheśvaram /</l>\n<l>svāntarhṛtkamale sthāpya dhyāyate parameśvaram // RKV_97.81 //</l>\n</lg>\n\n<lg>\n<l>sṛṣṭisaṃhārakartāram achedyaṃ varadaṃ śubham /</l>\n<l>nityaṃ siddheśvaraṃ liṅgaṃ pūjayeddhyānatatparaḥ // RKV_97.82 //</l>\n</lg>\n\n<lg>\n<l>arcanātsiddhaliṅgasya dhyānayogaprabhāvataḥ /</l>\n<l>pratyakṣaḥ śaṅkaro jātaḥ kṛṣṇadvaipāyanasya saḥ // RKV_97.83 //</l>\n</lg>\n\n<p>īśvara uvāca:\n<l>toṣito 'haṃ tvayā vatsa varaṃ varaya śobhanam // RKV_97.84 //</l></p>\n\n<lg>\n<l>vyāsa uvāca:</l>\n<l>yadi tuṣṭo 'si me deva yadi deyo varo mama /</l>\n<l>pratyakṣo narmadātīre svayameva bhaviṣyasi /</l>\n<l>atītānāgatajño 'haṃ tvatprasādādumāpate // RKV_97.85 //</l>\n</lg>\n\n<lg>\n<l>īśvara uvāca:</l>\n<l>evaṃ bhavatu te putra matprasādādasaṃśayam /</l>\n<l>tvayi bhaktigṛhīto 'haṃ pratyakṣo narmadātaṭe // RKV_97.86 //</l>\n</lg>\n\n<lg>\n<l>sahasrāṃśārdhabhāvena pratyakṣo 'haṃ tvadāśrame /</l>\n<l>ityuktvā prayayau devaḥ kailāsaṃ nagamuttamam // RKV_97.87 //</l>\n</lg>\n\n<lg>\n<l>patnīsaṃgrahaṇaṃ jātaṃ kṛṣṇadvaipāyanasya tu /</l>\n<l>śāstroktena vidhānena patnī pālayatastathā // RKV_97.88 //</l>\n</lg>\n\n<lg>\n<l>putro jāto hyaputrasya parāśarasutasya ca /</l>\n<l>devair vardhāpitaḥ sarvair iñcendrapurogamaiḥ // RKV_97.89 //</l>\n</lg>\n\n<lg>\n<l>putrajanmanyathājagmur vaśiṣṭhādyā munīśvarāḥ /</l>\n<l>tīrthayātrāprasaṅgena parāśarapurogamāḥ // RKV_97.90 //</l>\n</lg>\n\n<lg>\n<l>manvatriviṣṇuhārītayājñavalkyośano'ṅgirāḥ /</l>\n<l>yamāpastambasaṃvartāḥ kātyāyanabṛhaspatī // RKV_97.91 //</l>\n</lg>\n\n<lg>\n<l>evamādisahasrāṇi lakṣakoṭiśatāni ca /</l>\n<l>saśiṣyāśca mahābhāgā narmadātaṭamāśritāḥ // RKV_97.92 //</l>\n</lg>\n\n<lg>\n<l>vyāsāśrame śubhe ramye saṃtuṣṭā āyayurnṛpa /</l>\n<l>dṛṣṭvā tānso 'pi viprendrānabhyutthānakṛtodyamaḥ // RKV_97.93 //</l>\n</lg>\n\n<lg>\n<l>pituḥ pūrvaṃ praṇamyādau sarveṣāṃ ca yathāvidhi /</l>\n<l>āsanāni dadau bhaktyā pādyamarghaṃ nyavedayat // RKV_97.94 //</l>\n</lg>\n\n<lg>\n<l>kṛtāñjalipuṭo bhūtvā vākyametad uvāca ha /</l>\n<l>uddhṛto 'haṃ na sandeho yuṣmatsambhāṣaṇārcanāt // RKV_97.95 //</l>\n</lg>\n\n<lg>\n<l>āraṇyāni ca śākāni phalānyāraṇyajāni ca /</l>\n<l>tāni dāsyāmi yuṣmākaṃ sarveṣāṃ prītipūrvakam // RKV_97.96 //</l>\n</lg>\n\n<lg>\n<l>nyamantrayata tānsarvānpratyekaṃ praṇipatya ca /</l>\n<l>tataste praṇataṃ dṛṣṭvā kṛṣṇadvaipāyanaṃ munim // RKV_97.97 //</l>\n</lg>\n\n<lg>\n<l>vardhayitvā jayāśīrbhiravalokya parasparam /</l>\n<l>parāśaraḥ samastaiśca vīkṣito munipuṃgavaiḥ // RKV_97.98 //</l>\n</lg>\n\n<lg>\n<l>uttaraṃ dīyatāṃ tāta kṛṣṇadvaipāyanasya ca /</l>\n<l>evamuktastu taiḥ sarvairbhagavānsa parāśaraḥ /</l>\n<l>provāca svātmajaṃ vyāsamṛṣīṇāṃ yaccikīrṣitam // RKV_97.99 //</l>\n</lg>\n\n<lg>\n<l>śrīparāśara uvāca:</l>\n<l>necchanti dakṣiṇe kūle vratabhaṅgabhayādatha /</l>\n<l>bhojanaṃ bhoktukāmāste śrāddhe caiva viśeṣataḥ // RKV_97.100 //</l>\n</lg>\n\n<lg>\n<l>vyāsa uvāca:</l>\n<l>karomi bhavatāmuktamatraiva sthīyatāṃ kṣaṇam /</l>\n<l>yāvatprasādya saritaṃ karomi vidhimuttamam // RKV_97.101 //</l>\n</lg>\n\n<lg>\n<l>evamuktvā śucirbhūtvā narmadātaṭamāsthitaḥ /</l>\n<l>stotraṃ jagāda sahasā tannibodha nareśvara // RKV_97.102 //</l>\n</lg>\n\n<lg>\n<l>jaya bhagavati devi namo varade jaya pāpavināśinī bahuphalade /</l>\n<l>jaya śumbhaniśumbhakapāladhare praṇamāmi tu devanarārtihare // RKV_97.103 //</l>\n</lg>\n\n<lg>\n<l>jaya candradivākaranetradhare jaya pāvakabhūṣitavaktravare /</l>\n<l>jaya bhairavadehanilīnapare jaya andhakaraktaviśoṣakare // RKV_97.104 //</l>\n</lg>\n\n<lg>\n<l>jaya mahiṣavimardini śūlakare jaya lokasamastakapāpahare /</l>\n<l>jaya devi pitāmaharāmanate jaya bhāskaraśakraśiro'vanate // RKV_97.105 //</l>\n</lg>\n\n<lg>\n<l>jaya ṣaṇmukhasāyudha īśanute jaya sāgaragāmini śambhunute /</l>\n<l>jaya duḥkhadaridravināśakare jaya putrakalatravivṛddhikare // RKV_97.106 //</l>\n</lg>\n\n<lg>\n<l>jaya devi samastaśarīradhare jaya nākavidarśini duḥkhahare /</l>\n<l>jaya vyādhivināśini mokṣakare jaya vāñchitadāyini siddhavare // RKV_97.107 //</l>\n</lg>\n\n<lg>\n<l>etadvyāsakṛtaṃ stotraṃ yaḥ paṭhecchivasannidhau /</l>\n<l>gṛhe vā śuddhabhāvena kāmakrodhavivarjitaḥ // RKV_97.108 //</l>\n</lg>\n\n<lg>\n<l>tasya vyāso bhavetprītaḥ prītaśca vṛṣavāhanaḥ /</l>\n<l>prītā syānnarmadā devī sarvapāpakṣayaṃkarī // RKV_97.109 //</l>\n</lg>\n\n<lg>\n<l>na te yānti yamālokaṃ yaiḥ stutā bhuvi narmadā /</l>\n<l>pitāmaho 'pi muhyeta devi tvadguṇakīrtanāt // RKV_97.110 //</l>\n</lg>\n\n<lg>\n<l>vākpatirnaiva te vaktuṃ svarūpaṃ veda narmade /</l>\n<l>kathaṃ guṇānahaṃ devi tvadīyāñjñātumutsahe // RKV_97.111 //</l>\n</lg>\n\n<lg>\n<l>iti jñātvā śuciṃ bhāvaṃ vāṅmanaḥkāyakarmabhiḥ /</l>\n<l>prasannā narmadādevī tato vacanam abravīt // RKV_97.112 //</l>\n</lg>\n\n<lg>\n<l>satyavādena tuṣṭāhaṃ bhobho vyāsa mahāmune /</l>\n<l>yadīcchasi varaṃ kiṃcittaṃ te sarvaṃ dadāmyaham // RKV_97.113 //</l>\n</lg>\n\n<lg>\n<l>vyāsa uvāca:</l>\n<l>yadi tuṣṭāsi me devi yadi deyo varo mama /</l>\n<l>ātithyamuttare kūle ṛṣīṇāṃ dātumarhasi // RKV_97.114 //</l>\n</lg>\n\n<lg>\n<l>narmadovāca:</l>\n<l>ayuktaṃ yācitaṃ vyāsa vimārge yatpravartanam /</l>\n<l>indracandrayamaiḥ śakyam unmārge na pravartitum // RKV_97.115 //</l>\n</lg>\n\n<lg>\n<l>yācasvānyaṃ varaṃ putra yatkiṃcidbhuvi durlabham /</l>\n<l>etacchrutvā vaco devyā vyāso mūrcchāṃ yatastadā // RKV_97.116 //</l>\n</lg>\n\n<lg>\n<l>vṛthā kleśo 'dya me jāta iti matvā papāta ha /</l>\n<l>dharaṇī calitā sarvā saśailavanakānanā // RKV_97.117 //</l>\n</lg>\n\n<lg>\n<l>mūrcchāpannaṃ tato vyāsaṃ dṛṣṭvā devāḥ savāsavāḥ /</l>\n<l>hāhākāramukhāḥ sarve tatrājagmuḥ sahasraśaḥ // RKV_97.118 //</l>\n</lg>\n\n<lg>\n<l>vyāsamutthāpayāmāsur vedavyasanatatparam /</l>\n<l>brāhmaṇārthe ca saṃkliṣṭo nātmahetoḥ saridvare // RKV_97.119 //</l>\n</lg>\n\n<lg>\n<l>gavārthe brāhmaṇārthe ca sadyaḥ prāṇānparityajet /</l>\n<l>evaṃ sā narmadā proktā brahmādyaiḥ surasattamaiḥ // RKV_97.120 //</l>\n</lg>\n\n<lg>\n<l>suśītalaistaṃ bahubhiśca vātair revābhyaṣiñcatsvajalena bhītā /</l>\n<l>sacetanaḥ satyavatīsuto 'pi praṇamya devānsaritaṃ jagāda // RKV_97.121 //</l>\n</lg>\n\n<lg>\n<l>vyāsa uvāca:</l>\n<l>tīrthaiḥ samastaiḥ kila sevanāya phalaṃ pradiṣṭaṃ mama mandabhāgyāt /</l>\n<l>yaddevi puṇyā viphalā mamāśā āraṇyapuṣpāṇi yathā janānām // RKV_97.122 //</l>\n</lg>\n\n<lg>\n<l>narmadovāca:</l>\n<l>yato yato māṃ hi mahānubhāva ninīṣate cittamilātale 'tra /</l>\n<l>vindhyena sārddhaṃ tava mārgamadya yāsyāmyahaṃ daṇḍadharasya pṛṣṭhe // RKV_97.123 //</l>\n</lg>\n\n<lg>\n<l>evamukto mahātejā vyāsaḥ satyavatīsutaḥ /</l>\n<l>dakṣiṇe cālayāmāsa svāśramasya saridvarām // RKV_97.124 //</l>\n</lg>\n\n<lg>\n<l>daṇḍahasto mahātejā huṅkāramakaronmuniḥ /</l>\n<l>vyāsahuṅkārabhītā sā calitā rudranandinī // RKV_97.125 //</l>\n</lg>\n\n<lg>\n<l>daṇḍena darśayanmārgaṃ devī tatra pravartitā /</l>\n<l>vyāsamārgaṃ gatā devī dṛṣṭā śakrapurogamaiḥ // RKV_97.126 //</l>\n</lg>\n\n<lg>\n<l>puṣpavṛṣṭiṃ tato devā vyamuñcan saha kiṃkaraiḥ /</l>\n<l>kiṃ kurmo brūhi me putra karmaṇā te sma rañjitāḥ // RKV_97.127 //</l>\n</lg>\n\n<lg>\n<l>vyāsa uvāca:</l>\n<l>tapaśca vipulaṃ kṛtvā dānaṃ dattvā mahāphalam /</l>\n<l>etadeva naraiḥ kāryaṃ sādhūnāṃ yatsukhāvaham // RKV_97.128 //</l>\n</lg>\n\n<lg>\n<l>yadi tuṣṭā mahābhāgā anugrāhyo hyahaṃ yadi /</l>\n<l>tasmānmamāśrame sarvaiḥ sthīyatāṃ nātra saṃśayaḥ // RKV_97.129 //</l>\n</lg>\n\n<lg>\n<l>ātithyaṃ śākaparṇena revāmṛtavimiśritam /</l>\n<l>pratipannaṃ samastairvaḥ parāśaramukhairmama /</l>\n<l>sthātavyaṃ svāśrame sarvair revāyā uttare taṭe // RKV_97.130 //</l>\n</lg>\n\n<lg>\n<l>mārkaṇḍeya uvāca:</l>\n<l>snānatarpaṇanityāni kṛtāni dvijasattamaiḥ /</l>\n<l>vyāsakuṇḍe tato gatvā homaḥ sarvaiḥ prakalpitaḥ // RKV_97.131 //</l>\n</lg>\n\n<lg>\n<l>śrīphalairbilvapatraiśca juhuvurjātavedasam /</l>\n<l>gautamo bhṛgurmāṇḍavyo nārado lomaśastathā // RKV_97.132 //</l>\n</lg>\n\n<lg>\n<l>parāśarastathā śaṅkhaḥ kauśikaścyavano muniḥ /</l>\n<l>pippalādo vasiṣṭhaśca nāciketo mahātapāḥ // RKV_97.133 //</l>\n</lg>\n\n<lg>\n<l>viśvāmitro 'pyagastyaśca uddālakayamau tathā /</l>\n<l>śāṇḍilyo jaiminiḥ kaṇvo yājñavalkyośano'ṅgirāḥ // RKV_97.134 //</l>\n</lg>\n\n<lg>\n<l>śātātapo dadhīciśca kapilo gālavastathā /</l>\n<l>jaigīṣavyastathā dakṣo bharato mudgalastathā // RKV_97.135 //</l>\n</lg>\n\n<lg>\n<l>vātsyāyano mahātejāḥ saṃvartaḥ śaktireva ca /</l>\n<l>jātūkarṇyo bharadvājo vālakhilyāruṇistathā // RKV_97.136 //</l>\n</lg>\n\n<lg>\n<l>evamādisahasrāṇi juhvate jātavedasam /</l>\n<l>akṣamālākarotkīrṇā dhyānayogaparāyaṇāḥ // RKV_97.137 //</l>\n</lg>\n\n<lg>\n<l>ekacittā dvijāḥ sarve cakrurhomakriyāṃ tadā /</l>\n<l>tataḥ samutthitaṃ liṅgaṃ mokṣadaṃ vyādhināśanam // RKV_97.138 //</l>\n</lg>\n\n<lg>\n<l>acchedyaṃ paramaṃ devaṃ dṛṣṭvā vyāsastutoṣa ca /</l>\n<l>puṣpavṛṣṭiṃ dadurdevā āśīrvādāndvijottamāḥ // RKV_97.139 //</l>\n</lg>\n\n<lg>\n<l>sāṣṭāṅgaṃ praṇato vyāso devaṃ dṛṣṭvā trilocanam /</l>\n<l>brāhmaṇānpūjayāmāsa śākamūlaphalena ca // RKV_97.140 //</l>\n</lg>\n\n<lg>\n<l>pitṛpūrvaṃ dvijāḥ sarve bhojitāḥ pāṇḍunandana /</l>\n<l>āśīrvādāṃstataḥ puṇyān dattvā viprā yayuḥ punaḥ // RKV_97.141 //</l>\n</lg>\n\n<l>tadā prabhṛti tattīrthaṃ vyāsākhyaṃ procyate budhaiḥ // RKV_97.142 //</l>\n\n<lg>\n<l>yudhiṣṭhira uvāca:</l>\n<l>vyāsatīrthasya yatpuṇyaṃ tatsarvaṃ kathayasva me /</l>\n<l>snānadānavidhānaṃ ca yasminkāle mahāphalam // RKV_97.143 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>kathayāmi samastaṃ te bhrātṛbhiḥ saha pāṇḍava /</l>\n<l>kārttikasya site pakṣe caturdaśyāṃ jitendriyaḥ // RKV_97.144 //</l>\n</lg>\n\n<lg>\n<l>upoṣya yo naro bhaktyā rātrau kurvīta jāgaram /</l>\n<l>snāpayed īśvaraṃ bhaktyā kṣaudrakṣīreṇa sarpiṣā // RKV_97.145 //</l>\n</lg>\n\n<lg>\n<l>dadhnā ca khaṇḍayuktena kuśatoyena vai punaḥ /</l>\n<l>śrīkhaṇḍena sugandhena guṇṭhayet parameśvaram // RKV_97.146 //</l>\n</lg>\n\n<lg>\n<l>tataḥ sugandhakusumairbilvapatraiśca pūjayet /</l>\n<l>mucukundena kundena kuśajātīprasūnakaiḥ // RKV_97.147 //</l>\n</lg>\n\n<lg>\n<l>unmattamunipuṣpaiśca tathānyaiḥ kālasambhavaiḥ /</l>\n<l>arcayetparayā bhaktyā dvīpeśvaram anuttamam // RKV_97.148 //</l>\n</lg>\n\n<lg>\n<l>ikṣugaḍukadānena tuṣyate parameśvaraḥ /</l>\n<l>gaḍukāṣṭakadānena pātakaṃ yātyahorjitam // RKV_97.149 //</l>\n</lg>\n\n<lg>\n<l>māsarjitaṃ ca naśyeta gaḍukāṣṭaśatena ca /</l>\n<l>ṣāṇmāsikaṃ sahasreṇa dviguṇair abdikaṃ tathā // RKV_97.150 //</l>\n</lg>\n\n<lg>\n<l>ājanmajanitaṃ pāpamayutena praṇaśyati /</l>\n<l>dviguṇairnaśyate vyādhistriguṇaiḥ syāddhanāgamaḥ // RKV_97.151 //</l>\n</lg>\n\n<lg>\n<l>ṣaḍguṇair jāyate vāgmī siddhastaddviguṇaistathā /</l>\n<l>rudratvaṃ daśalakṣaiśca jāyate nātra saṃśayaḥ // RKV_97.152 //</l>\n</lg>\n\n<lg>\n<l>paurṇamāsyāṃ nṛpaśreṣṭha snānaṃ kurvīta bhaktitaḥ /</l>\n<l>mantroktena vidhānena sarvapāpakṣayaṃkaram // RKV_97.153 //</l>\n</lg>\n\n<lg>\n<l>vāruṇaṃ ca tathāgneyaṃ brāhmayaṃ caivākṣayaṃkaram /</l>\n<l>devānpitḥn manuṣyāṃśca vidhivattarpayedbudhaḥ // RKV_97.154 //</l>\n</lg>\n\n<lg>\n<l>ṛcā ṛgvedajaṃ puṇyaṃ sāmnā sāmaphalaṃ labhet /</l>\n<l>yajurvedasya yajuṣā gāyatryā sarvamāpnuyāt // RKV_97.155 //</l>\n</lg>\n\n<lg>\n<l>akṣaraṃ ca japenmantraṃ sauraṃ vā śivadaivatam /</l>\n<l>athavā vaiṣṇavaṃ mantraṃ dvādaśākṣarasaṃjñitam // RKV_97.156 //</l>\n</lg>\n\n<lg>\n<l>pūjayedbrāhmaṇānbhaktyā sarvalakṣaṇalakṣitān /</l>\n<l>svadāraniratānviprāndambhalobhavivarjitān // RKV_97.157 //</l>\n</lg>\n\n<lg>\n<l>bhinnavṛttikarān pāpān patitāñchūdrasevanān /</l>\n<l>śūdrīgrahaṇasaṃyuktānvṛṣalī yasya mandire // RKV_97.158 //</l>\n</lg>\n\n<lg>\n<l>parokṣavādino duṣṭāngurunindāparāyaṇān /</l>\n<l>vedadveṣaṇaśīlāṃśca haitukān bakavṛttikān // RKV_97.159 //</l>\n</lg>\n\n<lg>\n<l>īdṛśānvarjayecchrāddhe dāne sarvavrateṣu ca /</l>\n<l>gāyatrīsāramātro 'pi varaṃ vipraḥ suyantritaḥ // RKV_97.160 //</l>\n</lg>\n\n<lg>\n<l>nāyantritaścaturvedī sarvāśī sarvavikrayī /</l>\n<l>īdṛśānpūjayedviprānannadānahiraṇyataḥ // RKV_97.161 //</l>\n</lg>\n\n<lg>\n<l>upānahau ca vastrāṇi śayyāṃ chatramathāsanam /</l>\n<l>yo dadyādbrāhmaṇe bhaktyā so 'pi svarge mahīyate // RKV_97.162 //</l>\n</lg>\n\n<lg>\n<l>pratyakṣā surabhī tatra jaladhenus tathāghṛtā /</l>\n<l>tiladhenuḥ pradātavyā mahiṣyaśca tathaiva ca // RKV_97.163 //</l>\n</lg>\n\n<lg>\n<l>kṛṣṇājinapradātā yo dātā yastilasarpiṣoḥ /</l>\n<l>kanyāpustakayordātā so 'kṣayaṃ lokamāpnuyāt // RKV_97.164 //</l>\n</lg>\n\n<lg>\n<l>dhūrvāhau khurasaṃyuktau dhānyopaskarasaṃyutau /</l>\n<l>dāpayetsvargakāmastu iti me satyabhāṣitam // RKV_97.165 //</l>\n</lg>\n\n<lg>\n<l>sūtreṇa veṣṭayeddvīpamathavā jagatīṃ śubham /</l>\n<l>mandiraṃ parayā bhaktyā parameśamathāpi vā // RKV_97.166 //</l>\n</lg>\n\n<lg>\n<l>pradakṣiṇāṃ vidhānena yaḥ karotyatra mānavaḥ /</l>\n<l>jambūplākṣāhvayau dvīpau śālmaliścāparo nṛpa // RKV_97.167 //</l>\n</lg>\n\n<lg>\n<l>kuśaḥ krauñcastathā kāśaḥ puṣkaraścaiva saptamaḥ /</l>\n<l>saptasāgaraparyantā veṣṭitā tena bhārata // RKV_97.168 //</l>\n</lg>\n\n<lg>\n<l>dvīpeśvare mahārāja vṛṣotsargaṃ ca kārayet /</l>\n<l>vṛṣeṇāruṇavarṇena māheśaṃ lokamāpnuyāt // RKV_97.169 //</l>\n</lg>\n\n<lg>\n<l>yastu vai pāṇḍuro vaktre lalāṭe pādayostathā /</l>\n<l>lāṅgūle yastu vai śubhraḥ sa vai nākasya darśakaḥ // RKV_97.170 //</l>\n</lg>\n\n<lg>\n<l>nīlo 'yamīdṛśaḥ prokto yastu dvīpeśvare tyajet /</l>\n<l>sa samāḥ romasaṃkhyātā nāke vasati bhārata // RKV_97.171 //</l>\n</lg>\n\n<lg>\n<l>sauraṃ ca śāṃkaraṃ lokaṃ vairañcaṃ vaiṣṇavaṃ kramāt /</l>\n<l>bhunakti svecchayā rājanvyāsatīrthaprabhāvataḥ // RKV_97.172 //</l>\n</lg>\n\n<lg>\n<l>sapatnīkaṃ tato vipraṃ pūjayet tatra bhaktitaḥ /</l>\n<l>sitaraktāni vastrāṇi yo dadyād agrajanmane // RKV_97.173 //</l>\n</lg>\n\n<lg>\n<l>kṛtvā pradakṣiṇaṃ yugmaṃ prīyatāṃ me jagadguruḥ /</l>\n<l>nāsti viprasamo bandhuriha loke paratra ca // RKV_97.174 //</l>\n</lg>\n\n<lg>\n<l>yamaloke mahāghore patantaṃ yo 'bhirakṣati /</l>\n<l>itihāsapurāṇajñaṃ viṣṇubhaktaṃ jitendriyam // RKV_97.175 //</l>\n</lg>\n\n<lg>\n<l>pūjayetparayā bhaktyā sāmagaṃ vā viśeṣataḥ /</l>\n<l>dvīpeśvaraṃ ca ye bhaktyā saṃsmaranti gṛhe sthitāḥ // RKV_97.176 //</l>\n</lg>\n\n<lg>\n<l>na teṣāṃ jāyate śoko na hānirna ca duṣkṛtam /</l>\n<l>prathamaṃ pūjayet tatra liṅgaṃ siddheśvaraṃ tataḥ // RKV_97.177 //</l>\n</lg>\n\n<lg>\n<l>yatra siddho mahābhāgo vyāsaḥ satyavatīsutaḥ /</l>\n<l>asyaiva pūjanātsiddho dhārāsarpo mahāmatiḥ // RKV_97.178 //</l>\n</lg>\n\n<lg>\n<l>tatra tīrthe tu yo rājanprāṇatyāgaṃ karoti ca /</l>\n<l>sūryalokamasau bhittvā prayāti śivasannidhau // RKV_97.179 //</l>\n</lg>\n\n<lg>\n<l>samāḥ sahasrāṇi ca sapta vai jale daśaikamagnau patane ca ṣoḍaśa /</l>\n<l>mahāhave ṣaṣṭiraśīti gograhe hyanāśake bhārata cākṣayā gatiḥ // RKV_97.180 //</l>\n</lg>\n\n<lg>\n<l>pitā pitāmahaścaiva tathaiva prapitāmahaḥ /</l>\n<l>vāyubhūtaṃ nirīkṣante hyāgacchantaṃ svagotrajam // RKV_97.181 //</l>\n</lg>\n\n<lg>\n<l>asmadgotre 'sti kaḥ putro yo no dadyāt tilodakam /</l>\n<l>kārttikyāṃ ca viśeṣeṇa veśākhyāṃ vā tathaiva ca // RKV_97.182 //</l>\n</lg>\n\n<lg>\n<l>svargatiṃ ca prayāsyāmastatra tīrthopasevanāt /</l>\n<l>etatte kathitaṃ sarvaṃ dvīpeśvaram anuttamam // RKV_97.183 //</l>\n</lg>\n\n<lg>\n<l>yaḥ paṭhetparayā bhaktyā śṛṇuyāttadgato nṛpa /</l>\n<l>so 'pi pāpavinirmukto modate śivamandire // RKV_97.184 //</l>\n</lg>\n\n<lg>\n<l>ūṣaraṃ sarvatīrthānāṃ nirmitaṃ munipuṃgavaiḥ /</l>\n<l>kāmapradaṃ nṛpaśreṣṭha vyāsatīrthaṃ na saṃśayaḥ // RKV_97.185 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vyāsatīrthamāhātmyavarṇanaṃ nāma saptanavatitamo 'dhyāyaḥ ||</p>\n\n<p>RKV adhyāya 98</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra prabhāseśvaramuttamam /</l>\n<l>vikhyātaṃ triṣu lokeṣu svargasopānamuttamam // RKV_98.1 //</l>\n</lg>\n\n<lg>\n<l>yudhiṣṭhira uvāca:</l>\n<l>prabhāsaṃ tāta me brūhi kathaṃ jātaṃ mahāphalam /</l>\n<l>svargasopānadaṃ dṛśyaṃ saṃkṣepāt kathayasva me // RKV_98.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>durbhagā ravipatnī ca prabhānāmeti viśrutā /</l>\n<l>tayā cārādhitaḥ śambhurugreṇa tapasā purā // RKV_98.3 //</l>\n</lg>\n\n<lg>\n<l>vāyubhakṣā sthitā varṣaṃ varṣaṃ dhyānaparāyaṇā /</l>\n<l>tatastuṣṭo mahādevaḥ prabhāyāḥ pāṇḍunandana // RKV_98.4 //</l>\n</lg>\n\n<lg>\n<l>īśvara uvāca:</l>\n<l>kasmāt saṃkliśyase bāle kathyatāṃ yadvivakṣitam /</l>\n<l>ahaṃ hi bhāskaro 'pyeko nānātvaṃ naiva vidyate // RKV_98.5 //</l>\n</lg>\n\n<lg>\n<l>prabhovāca:</l>\n<l>nānyo devaḥ striyaḥ śambho vinā bhartrā kvacitprabho /</l>\n<l>saguṇo nirguṇo vāpi dhanāḍhyo vāpyakiṃcanaḥ // RKV_98.6 //</l>\n</lg>\n\n<lg>\n<l>priyo vā yadi vā dveṣyaḥ strīṇāṃ bhartaiva daivatam /</l>\n<l>durbhagatvena dagdhāhaṃ sakhīmadhye sureśvara /</l>\n<l>bharttar yallabdhasaukhyāsmi tena kliśyāmyahaṃ bhṛśam // RKV_98.7 //</l>\n</lg>\n\n<p>īśvara uvāca:\n<l>vallabhā bhāskarasyaiva matprasādādbhaviṣyasi // RKV_98.8 //</l></p>\n\n<lg>\n<l>pārvatyuvāca:</l>\n<l>apramāṇaṃ bhavadvākyaṃ bhāskaro 'pi kariṣyati /</l>\n<l>vṛthā kleśo bhavedasyāḥ prabhāyāḥ parameśvara // RKV_98.9 //</l>\n</lg>\n\n<lg>\n<l>umāvākyān maheśānadhyātastimiranāśanaḥ /</l>\n<l>āgato gaganādbhānurnarmadottararodhasi // RKV_98.10 //</l>\n</lg>\n\n<p>bhānuruvāca:\n<l>āhūto 'smi kathaṃ deva hyaghāsuraniṣūdana // RKV_98.11 //</l></p>\n\n<p>īśvara uvāca:\n<l>prabhāṃ pālaya bho bhāno saṃtoṣeṇa pareṇa hi // RKV_98.12 //</l></p>\n\n<lg>\n<l>umovāca:</l>\n<l>prabhāyā mandire nityaṃ sthīyatāṃ himanāśana /</l>\n<l>agrapatnī samastānāṃ bhāryāṇāṃ kriyatāṃ rave // RKV_98.13 //</l>\n</lg>\n\n<lg>\n<l>bhānuruvāca:</l>\n<l>evaṃ devi kariṣyāmi tava vākyaṃ varānane /</l>\n<l>etacchrutvā prabhāhūtā pratyuvāca maheśvaram // RKV_98.14 //</l>\n</lg>\n\n<lg>\n<l>prabhovāca:</l>\n<l>svāṃśena sthīyatāṃ deva manmathāre umāpate /</l>\n<l>ekāṃśaḥ sthāpyatāmatra tīrthasyonmīlanāya ca // RKV_98.15 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sarvadevamayaṃ liṅgaṃ sthāpitaṃ tatra pāṇḍava /</l>\n<l>prabhāseśa iti khyātaṃ sarvalokeṣu durlabham // RKV_98.16 //</l>\n</lg>\n\n<lg>\n<l>anyāni yāni tīrthāni kāle tāni phalanti vai /</l>\n<l>prabhāseśastu rājendra sadyaḥ kāmaphalapradaḥ // RKV_98.17 //</l>\n</lg>\n\n<lg>\n<l>māghamāse site pakṣe saptamyāṃ ca viśeṣataḥ /</l>\n<l>aśvaṃ yaḥ sparśayet tatra yathoktabrāhmaṇe nṛpa // RKV_98.18 //</l>\n</lg>\n\n<lg>\n<l>indratvaṃ prāpyate tena bhāskarasyāthavā padam /</l>\n<l>snātvā paramayā bhaktyā dānaṃ dadyād dvijātaye // RKV_98.19 //</l>\n</lg>\n\n<lg>\n<l>gopradātā labhetsvargaṃ satyalokaṃ vareśvara /</l>\n<l>sarvāṅgasundarīṃ śubhrāṃ kṣīriṇīṃ taruṇīṃ śubhām // RKV_98.20 //</l>\n</lg>\n\n<lg>\n<l>savatsāṃ ghaṇṭāsaṃyuktāṃ kāṃsyapātrāvadohinīm /</l>\n<l>dadate ye nṛpaśreṣṭha na te yānti yamālayam // RKV_98.21 //</l>\n</lg>\n\n<lg>\n<l>atha yaḥ parayā bhaktyā snānaṃ devasya kārayet /</l>\n<l>sa prāpnoti paraṃ lokaṃ yāvadābhūtasamplavam // RKV_98.22 //</l>\n</lg>\n\n<lg>\n<l>daurbhāgyaṃ nāśamāyāti snānamātreṇa pāṇḍava /</l>\n<l>tatra tīrthe tu yo bhaktyā kanyādānaṃ prayacchati // RKV_98.23 //</l>\n</lg>\n\n<lg>\n<l>brāhmaṇāya vivāhena dāpayet pāṇḍunandana /</l>\n<l>samānavayase deyā kulaśīladhanaistathā // RKV_98.24 //</l>\n</lg>\n\n<lg>\n<l>ye dadante mahārāja hyapi pātakasaṃyutāḥ /</l>\n<l>teṣāṃ pāpāni līyante hyudake lavaṇaṃ yathā // RKV_98.25 //</l>\n</lg>\n\n<lg>\n<l>svāmidrohakṛtaṃ pāpaṃ nikṣepasyāpahāriṇi /</l>\n<l>mitraghne ca kṛtaghne ca kūṭasākṣyasamudbhavam // RKV_98.26 //</l>\n</lg>\n\n<lg>\n<l>tadgrāmodyānabhedotthaṃ paradāraniṣevaṇam /</l>\n<l>vārddhuṣikasya yatpāpaṃ yatpāpaṃ steyasambhavam // RKV_98.27 //</l>\n</lg>\n\n<lg>\n<l>kūpabhedodbhavaṃ yacca baiḍālavratadhāriṇaḥ /</l>\n<l>dāmbhikaṃ vṛkṣacchedotthaṃ vivāhasya niṣedhajam // RKV_98.28 //</l>\n</lg>\n\n<lg>\n<l>ārāmasthatarucchedamagamyāgamanodbhavam /</l>\n<l>svabhāryātyajane yacca parabhāryāsamīhanāt // RKV_98.29 //</l>\n</lg>\n\n<lg>\n<l>brahmasvaharaṇe yacca garade govighātini /</l>\n<l>vidyāvikrayaṇotthaṃ ca saṃsargādyacca pātakam // RKV_98.30 //</l>\n</lg>\n\n<lg>\n<l>śvabiḍālavadhādghoraṃ sarpaśūdrodbhavaṃ tathā /</l>\n<l>bhūmihartuśca yatpāpaṃ bhūmihāriṇi caiva hi // RKV_98.31 //</l>\n</lg>\n\n<lg>\n<l>mā dadasveti yatpāpaṃ govahnibrāhmaṇeṣu ca /</l>\n<l>tatpāpaṃ yāti vilayaṃ kanyādānena pāṇḍava // RKV_98.32 //</l>\n</lg>\n\n<lg>\n<l>sa gatvā bhāskaraṃ lokaṃ rudraloke śubhe vrajet /</l>\n<l>krīḍate rudralokastho yāvad indrāścaturdaśa // RKV_98.33 //</l>\n</lg>\n\n<lg>\n<l>sarvapāpakṣaye jāte śive bhavati bhāvanā /</l>\n<l>etadvrajati yastīrthaṃ prabhāsaṃ pāṇḍunandana // RKV_98.34 //</l>\n</lg>\n\n<lg>\n<l>sarvatīrthaphalaṃ prāpya so 'śvamedhaphalaṃ labhet /</l>\n<l>gopradānaṃ mahāpuṇyaṃ sarvapāpakṣayaṃ param /</l>\n<l>praśastaṃ sarvakālaṃ hi caturdaśyāṃ viśeṣataḥ // RKV_98.35 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe prabhāsatīrthamāhātmyavarṇanaṃ nāmāṣṭanavatitamo 'dhyāyaḥ ||</p>\n\n<p>RKV adhyāya 99</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla narmadādakṣiṇe taṭe /</l>\n<l>sthāpitaṃ vāsukīśaṃ tu samastāghaughanāśanam // RKV_99.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kasmācca kāraṇāttāta revāyā dakṣiṇe taṭe /</l>\n<l>vāsukīśasthāpito vai vistarādvada me guro // RKV_99.2 //</l>\n</lg>\n\n<p>śrīmārkaṇḍeya uvāca:\n<l>etatsarvaṃ samāsthāya nṛtyaṃ śambhuścakāra vai // RKV_99.3 //</l></p>\n\n<lg>\n<l>śramādajāyata svedo gaṅgātoyavimiśritam /</l>\n<l>patantamurago 'śnāti haramaulivinirgatam // RKV_99.4 //</l>\n</lg>\n\n<lg>\n<l>mandākinī tataḥ kruddhā vyālasyopari bhārata /</l>\n<l>prāpnuhyajagarat tvaṃ hi bhujaṅga kṣudrajantuka // RKV_99.5 //</l>\n</lg>\n\n<lg>\n<l>vāsukiruvāca:</l>\n<l>anugrāhyo 'smi te pāpo durnayo 'haṃ harādṛte /</l>\n<l>trailokyapāvanī puṇyā sarittvaṃ śubhalakṣaṇā // RKV_99.6 //</l>\n</lg>\n\n<lg>\n<l>saṃsāracchedanakarī hyārtānāmārtināśanī /</l>\n<l>svargadvāre sthitā tvaṃ hi dayāṃ kuru mayīśvari // RKV_99.7 //</l>\n</lg>\n\n<lg>\n<l>gaṅgovāca:</l>\n<l>kuruṣva vipulaṃ vindhyaṃ tapastvaṃ śaṅkaraṃ prati /</l>\n<l>tataḥ prāpsyasi svaṃ sthānaṃ pannagatvaṃ mamājñayā // RKV_99.8 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tato 'sau tvarito vindhyaṃ nāgo gatvā nagaṃ śubham /</l>\n<l>tapas taptuṃ samārebhe śaṅkarārādhanodyataḥ // RKV_99.9 //</l>\n</lg>\n\n<lg>\n<l>nityaṃ dadhyau mahādevaṃ tryakṣaṃ ḍamarukodyatam /</l>\n<l>tato varṣaśate pūrṇa uparuddho jagadguruḥ /</l>\n<l>āgatastatsamīpaṃ tu ślakṣṇāṃ vāṇīmudāharat // RKV_99.10 //</l>\n</lg>\n\n<l>varaṃ varaya me vatsa pannaga tvaṃ kṛtādara // RKV_99.11 //</l>\n\n<lg>\n<l>vāsukir uvāca:</l>\n<l>yadi tuṣṭo 'si me deva varaṃ dāsyasi śaṅkara /</l>\n<l>prasādāttava deveśa bhūyānniṣpāpatā mama /</l>\n<l>tīrthaṃ kiṃcitsamākhyāhi sarvapāpapraṇāśanam // RKV_99.12 //</l>\n</lg>\n\n<lg>\n<l>īśvara uvāca:</l>\n<l>pannaga tvaṃ mahābāho revāṃ gaccha śubhaṃkarīm /</l>\n<l>yāmye tasyāstaṭe puṇye snānaṃ kuru yathāvidhi // RKV_99.13 //</l>\n</lg>\n\n<lg>\n<l>ityuktvāntardadhe devo vāsukistvarayānvitaḥ /</l>\n<l>rūpeṇājagareṇaiva praviṣṭo narmadājalam // RKV_99.14 //</l>\n</lg>\n\n<lg>\n<l>mārgeṇa tasya saṃjātaṃ jāhnavyāḥ srota uttamam /</l>\n<l>nirdhūtakalmaṣaḥ sarpaḥ saṃjāto narmadājale // RKV_99.15 //</l>\n</lg>\n\n<lg>\n<l>sthāpitaḥ śaṅkarastatra narmadāyāṃ yudhiṣṭhira /</l>\n<l>tato nāgeśvaraṃ liṅgaṃ prasiddhaṃ pāpanāśanam // RKV_99.16 //</l>\n</lg>\n\n<lg>\n<l>aṣṭamyāṃ vā caturdaśyāṃ snāpayenmadhunā śivam /</l>\n<l>vimuktakalmaṣaḥ sadyo jāyate nātra saṃśayaḥ // RKV_99.17 //</l>\n</lg>\n\n<lg>\n<l>aputrā ye narāḥ pārtha snānaṃ kurvanti saṅgame /</l>\n<l>te labhante sutāñchreṣṭhān kārttavīryopamāñchubhān // RKV_99.18 //</l>\n</lg>\n\n<lg>\n<l>śrāddhaṃ tatraiva yaḥ kuryād upavāsaparāyaṇaḥ /</l>\n<l>kurvanpramocayetpretānnarakānnṛpanandana // RKV_99.19 //</l>\n</lg>\n\n<lg>\n<l>sarpāṇāṃ ca bhayaṃ vaṃśe jñātivarge na jāyate /</l>\n<l>nirdoṣaṃ nandate tasya kulaṃ nāgaprasādataḥ // RKV_99.20 //</l>\n</lg>\n\n<l>etatte sarvamākhyātaṃ tava snehānnṛpottama // RKV_99.21 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgeśvaratīrthamāhātmyavarṇanaṃ nāmaikonaśatatamo 'dhyāyaḥ ||</p>\n\n<p>RKV adhyāya 100</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla tīrthaṃ paramarocanam /</l>\n<l>mārkaṇḍeśamiti khyātaṃ narmadādakṣiṇe taṭe // RKV_100.1 //</l>\n</lg>\n\n<lg>\n<l>uttamaṃ sarvatīrthānāṃ gīrvāṇair vanditaṃ śivam /</l>\n<l>guhyādguhyataraṃ putra nākhyātaṃ kasyacinmayā // RKV_100.2 //</l>\n</lg>\n\n<lg>\n<l>sthāpitaṃ tu mayā pūrvaṃ svargasopānasaṃnibham /</l>\n<l>jñānaṃ tatraiva me jātaṃ prasādācchaṅkarasya ca // RKV_100.3 //</l>\n</lg>\n\n<lg>\n<l>anyastatraiva yo gatvā drupadāmantarjale japet /</l>\n<l>sa pātakairaśeṣaśca mucyate pāṇḍunandana // RKV_100.4 //</l>\n</lg>\n\n<lg>\n<l>vācikair mānasaiśca vā karmajairapi pātakaiḥ /</l>\n<l>piṇḍikāṃ cāpyavaṣṭabhya yāmyāmāśāṃ ca saṃsthitaḥ // RKV_100.5 //</l>\n</lg>\n\n<lg>\n<l>yojayecchūlinaṃ bhaktyā dvātriṃśadbahurūpiṇam /</l>\n<l>dehapāte śivaṃ gacchediti me niścayo nṛpa // RKV_100.6 //</l>\n</lg>\n\n<lg>\n<l>ājyena bodhayeddīpamaṣṭamyāṃ niśi bhārata /</l>\n<l>svargalokamavāpnoti ityevaṃ śaṅkaro 'bravīt // RKV_100.7 //</l>\n</lg>\n\n<lg>\n<l>śrāddhaṃ tatraiva yo bhaktyā kurvīta nṛpanandana /</l>\n<l>pitarastasya tṛpyanti yāvadābhūtasamplavam // RKV_100.8 //</l>\n</lg>\n\n<lg>\n<l>iṅgudairbadarairbilvairakṣatena jalena vā /</l>\n<l>tarpayet tatra yo vaṃśyānāpnuyājjanmanaḥ phalam // RKV_100.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeśvaratīrthamāhātmyavarṇanaṃ nāma śatatamo 'dhyāyaḥ ||</p>\n\n<p>RKV adhyāya 101</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ paramaśobhanam /</l>\n<l>uttare narmadākūle yajñavāṭasya madhyataḥ // RKV_101.1 //</l>\n</lg>\n\n<lg>\n<l>saṃkarṣaṇamiti khyātaṃ pṛthivyāṃ pāpanāśanam /</l>\n<l>tapaścīrṇaṃ purā rājanbalabhadreṇa tatra vai // RKV_101.2 //</l>\n</lg>\n\n<lg>\n<l>gīrvāṇā api tatraiva saṃnidhau nṛpanandana /</l>\n<l>umayā sahitaḥ śambhuḥ sthitastatraiva keśavaḥ // RKV_101.3 //</l>\n</lg>\n\n<lg>\n<l>balabhadreṇa rājendra prāṇinām upakārataḥ /</l>\n<l>sthāpitaḥ parayā bhaktyā śaṅkaraḥ pāpanāśanaḥ // RKV_101.4 //</l>\n</lg>\n\n<lg>\n<l>yastatra snāti vai bhaktyā jitakrodho jitendriyaḥ /</l>\n<l>ekādaśyāṃ site pakṣe madhunā snāpayecchivam // RKV_101.5 //</l>\n</lg>\n\n<lg>\n<l>śrāddhaṃ tatraiva yo bhaktyā pitḥṇāmatha dāpayet /</l>\n<l>sa yāti paramaṃ sthānaṃ balabhadravaco yathā // RKV_101.6 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe saṃkarṣaṇatīrthamāhātmyavarṇanaṃ nāmaikādhikaśatatamo 'dhyāyaḥ ||</p>\n\n<p>RKV adhyāya 102</p>\n\n<lg>\n<l>mārkaṇḍeya uvāca:</l>\n<l>manmatheśaṃ tato gacchet sarvadevanamaskṛtam /</l>\n<l>snānamātrānnaro rājanyamalokaṃ na paśyati // RKV_102.1 //</l>\n</lg>\n\n<lg>\n<l>anapatyā yā ca nārī snāyād vai pāṇḍunandana /</l>\n<l>putraṃ sā labhate pārtha satyasaṅghaṃ dṛḍhavratam // RKV_102.2 //</l>\n</lg>\n\n<lg>\n<l>tatra snātvā naro rājañchuciḥ prayatamānasaḥ /</l>\n<l>upoṣya rajanīmekāṃ gosahasraphalaṃ labhet // RKV_102.3 //</l>\n</lg>\n\n<lg>\n<l>kāmikaṃ tīrtharājaṃ tu tādṛśaṃ na bhaviṣyati /</l>\n<l>trirātraṃ kurute rājansa golakṣaphalaṃ labhet // RKV_102.4 //</l>\n</lg>\n\n<lg>\n<l>tatra nṛtyaṃ prakartavyaṃ tuṣyate parameśvaraḥ /</l>\n<l>gītavāditranirghoṣai rātrau jāgaraṇena ca // RKV_102.5 //</l>\n</lg>\n\n<lg>\n<l>eraṇḍyāṃ ca mahādevo dṛṣṭo me manmatheśvaraḥ /</l>\n<l>kiṃ samartho yamo ruṣṭo bhadro bhadrāṇi paśyati // RKV_102.6 //</l>\n</lg>\n\n<lg>\n<l>kāmena sthāpitaḥ śambhuretasmāt kāmado nṛpa /</l>\n<l>sopānaḥ svargamārgasya pṛthivyāṃ manmatheśvaraḥ // RKV_102.7 //</l>\n</lg>\n\n<lg>\n<l>viśeṣaścātra sandhyāyāṃ śrāddhadāne ca bhārata /</l>\n<l>annadānena rājendra kīrtitaṃ phalamuttamam // RKV_102.8 //</l>\n</lg>\n\n<lg>\n<l>etatte sarvamākhyātaṃ tava bhaktyā tu bhārata /</l>\n<l>pṛthivyāṃ sāgarāntāyāṃ prakhyāto manmatheśvaraḥ // RKV_102.9 //</l>\n</lg>\n\n<lg>\n<l>godānaṃ pāṇḍavaśreṣṭha trayodaśyāṃ prakārayet /</l>\n<l>caitre māsi site pakṣe tatra gatvā jitendriyaḥ // RKV_102.10 //</l>\n</lg>\n\n<lg>\n<l>rātrau jāgaraṇaṃ kṛtvā devasyāgre nṛpottama /</l>\n<l>dīpaṃ bhaktyā ghṛtenaiva devasyāgre nivedayet // RKV_102.11 //</l>\n</lg>\n\n<l>stryatha vā puruṣo vāpi samametatphalaṃ smṛtam // RKV_102.12 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe manmatheśvaratīrthamāhātmyavarṇanaṃ nāma dvyadhikaśatatamo 'dhyāyaḥ ||</p>\n\n<p>RKV adhyāya 103</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla eraṇḍīsaṅgamaṃ param /</l>\n<l>yacchrutaṃ vai mayā rājañchivasya vadataḥ purā // RKV_103.1 //</l>\n</lg>\n\n<lg>\n<l>etadeva purā praśnaṃ gauryā pṛṣṭastu śaṅkaraḥ /</l>\n<l>provāca nṛpaśārdūla guhyādguhyataraṃ śubham // RKV_103.2 //</l>\n</lg>\n\n<lg>\n<l>īśvara uvāca:</l>\n<l>śṛṇu devi paraṃ guhyaṃ nākhyātaṃ kasyacinmayā /</l>\n<l>revāyāścottare kūle tīrthaṃ paramaśobhanam /</l>\n<l>bhrūṇahatyāharaṃ devi kāmadaṃ putravardhanam // RKV_103.3 //</l>\n</lg>\n\n<lg>\n<l>pārvatyuvāca:</l>\n<l>kathayasva mahādeva tīrthaṃ paramaśobhanam /</l>\n<l>bhrūṇahatyāharaṃ kasmātkāmadaṃ svargadarśanam // RKV_103.4 //</l>\n</lg>\n\n<lg>\n<l>īśvara uvāca:</l>\n<l>atrirnāma mahādevi mānaso brahmaṇaḥ sutaḥ /</l>\n<l>agnihotrarato nityaṃ devatātithipūjakaḥ // RKV_103.5 //</l>\n</lg>\n\n<lg>\n<l>somasaṃsthāśca saptaiva kṛtā vipreṇa pārvati /</l>\n<l>anasūyeti vikhyātā bhāryā tasya guṇānvitā // RKV_103.6 //</l>\n</lg>\n\n<lg>\n<l>pativratā patiprāṇā patyuḥ kāryahite ratā /</l>\n<l>evaṃ yāti tataḥ kāle na putrā na ca putrikā // RKV_103.7 //</l>\n</lg>\n\n<lg>\n<l>aparāhṇe mahādevi sukhāsīnau tu sundari /</l>\n<l>vadantau sukhaduḥkhāni pūrvavṛttāni yāni ca // RKV_103.8 //</l>\n</lg>\n\n<lg>\n<l>atriruvāca:</l>\n<l>saumye śubhe priye kānte cārusarvāṅgasundari /</l>\n<l>vidyāvinayasampanne padmapatranibhekṣaṇe // RKV_103.9 //</l>\n</lg>\n\n<lg>\n<l>pūrṇacandranibhākāre pṛthuśroṇibharālase /</l>\n<l>na tvayā sadṛśī nārī trailokye sacarācare // RKV_103.10 //</l>\n</lg>\n\n<lg>\n<l>ratiputraphalā nārī paṭhyate vedavādibhiḥ /</l>\n<l>putrahīnasya yatsaukhyaṃ tatsaukhyaṃ mama sundari // RKV_103.11 //</l>\n</lg>\n\n<lg>\n<l>yathāhaṃ na tathā putraḥ samarthaḥ sarvakarmasu /</l>\n<l>punnāmanarakādbhadre jātamātreṇa sundari // RKV_103.12 //</l>\n</lg>\n\n<lg>\n<l>patantaṃ rakṣayeddevi mahāpātakinaṃ yadi /</l>\n<l>mahāghore gatā vāpi duṣṭakarmapitāmahāḥ // RKV_103.13 //</l>\n</lg>\n\n<lg>\n<l>taddharanti suputrāśca vaitaraṇyāṃ gatānapi /</l>\n<l>putreṇa lokāñjayati pautreṇa paramā gatiḥ // RKV_103.14 //</l>\n</lg>\n\n<lg>\n<l>atha putrasya pautreṇa pragacched brahma śāśvatam /</l>\n<l>nāsti putrasamo bandhuriha loke paratra ca // RKV_103.15 //</l>\n</lg>\n\n<lg>\n<l>ahaśca madhyarātre ca cintayānasya sarvadā /</l>\n<l>śuṣyanti mama gātrāṇi grīṣme nadyudakaṃ yathā // RKV_103.16 //</l>\n</lg>\n\n<lg>\n<l>anasūyovāca:</l>\n<l>yattvayā śocitaṃ vipra tatsarvaṃ śocayāmyaham /</l>\n<l>tavodvegakaraṃ yacca tanme dahati cetasi // RKV_103.17 //</l>\n</lg>\n\n<lg>\n<l>yena putrā bhaviṣyanti āyuṣmanto guṇānvitāḥ /</l>\n<l>tatkāryaṃ ca samīkṣasva yena tuṣyet prajāpatiḥ // RKV_103.18 //</l>\n</lg>\n\n<lg>\n<l>atriruvāca:</l>\n<l>tapastaptaṃ mayā bhadre jātamātreṇa duṣkaram /</l>\n<l>vratopavāsaniyamaiḥ śākāhāreṇa sundari // RKV_103.19 //</l>\n</lg>\n\n<lg>\n<l>kṣīṇadehastu tiṣṭhāmi hyaśakto 'haṃ mahāvrate /</l>\n<l>tena śocāmi cātmānaṃ rahasyaṃ kathitaṃ mayā // RKV_103.20 //</l>\n</lg>\n\n<lg>\n<l>anasūyovāca:</l>\n<l>bhartuḥ pativratā nārī ratiputravivardhinī /</l>\n<l>trivargasādhanā sā ca ślāghyā ca viduṣāṃ jane // RKV_103.21 //</l>\n</lg>\n\n<lg>\n<l>japastapastīrthayātrā mṛḍejyāmantrasādhanam /</l>\n<l>devatārādhanaṃ caiva strīśūdrapatanāni ṣaṭ // RKV_103.22 //</l>\n</lg>\n\n<lg>\n<l>īdṛśaṃ tu mahādoṣaṃ strīṇāṃ tu vratasādhane /</l>\n<l>vadanti munayaḥ sarve yathoktaṃ vedabhāṣitam // RKV_103.23 //</l>\n</lg>\n\n<lg>\n<l>anujñātā tvayā brahmaṃs tapas tapsyāmi duṣkaram /</l>\n<l>putrārthitvaṃ samuddiśya toṣayāmi surottamān // RKV_103.24 //</l>\n</lg>\n\n<lg>\n<l>atriruvāca:</l>\n<l>sādhu sādhu mahāprājñe mama saṃtoṣakāriṇi /</l>\n<l>ājñātā tvaṃ mayā bhadre putrārthaṃ tapa āśraya // RKV_103.25 //</l>\n</lg>\n\n<lg>\n<l>devatānāṃ manuṣyāṇāṃ pitḥṇāmanṛṇo bhave /</l>\n<l>na bhāryāsadṛśo bandhustriṣu lokeṣu vidyate // RKV_103.26 //</l>\n</lg>\n\n<lg>\n<l>tena devāḥ praśaṃsanti na bhāryāsadṛśaṃ sukham /</l>\n<l>sanmukhe manmukhāḥ putrāḥ vilome tu parāṅmukhāḥ // RKV_103.27 //</l>\n</lg>\n\n<lg>\n<l>tena bhāryāṃ praśaṃsanti sadevāsuramānuṣāḥ /</l>\n<l>mahāvrate mahāprājñe sattvavati śubhekṣaṇe // RKV_103.28 //</l>\n</lg>\n\n<lg>\n<l>tapastapasva śīghraṃ tvaṃ putrārthaṃ tu mamājñayā /</l>\n<l>etadvākyāvasāne tu sāṣṭāṅgaṃ praṇatābravīt // RKV_103.29 //</l>\n</lg>\n\n<lg>\n<l>tvatprasādena viprendra sarvānkāmānavāpnuyām /</l>\n<l>haṃsalīlāgatiḥ sā ca mṛgākṣī varavarṇinī // RKV_103.30 //</l>\n</lg>\n\n<lg>\n<l>niyamasthā tato bhūtvā samprāptā narmadāṃ nadīm /</l>\n<l>śivasvedodbhavāṃ devīṃ sarvapāpapraṇāśanīm // RKV_103.31 //</l>\n</lg>\n\n<lg>\n<l>yasyā darśanamātreṇa naśyate pāpasañcayaḥ /</l>\n<l>snānamātreṇa vai yasyā aśvamedhaphalaṃ labhet // RKV_103.32 //</l>\n</lg>\n\n<lg>\n<l>ye pibanti mahādevi śraddadhānāḥ payaḥ śubham /</l>\n<l>somapānena tattulyaṃ nātra kāryā vicāraṇā // RKV_103.33 //</l>\n</lg>\n\n<lg>\n<l>ye smaranti divā rātrau yojanānāṃ śatairapi /</l>\n<l>mucyante sarvapāpebhyo rudralokaṃ prayānti te // RKV_103.34 //</l>\n</lg>\n\n<lg>\n<l>narmadāyāḥ samīpe tu tāvubhau yojanadvaye /</l>\n<l>na paśyanti yamaṃ tatra ye mṛtā varavarṇini // RKV_103.35 //</l>\n</lg>\n\n<lg>\n<l>tatastaduttare kūle eraṇḍyāḥ saṅgame śubhe /</l>\n<l>niyamasthā viśālākṣī śākāhāreṇa sundari // RKV_103.36 //</l>\n</lg>\n\n<lg>\n<l>toṣayantī trīṃśca devāñchubhaiḥ stotrair vrataistathā /</l>\n<l>grīṣmeṣu ca mahādevi pañcāgniṃ sādhayet tataḥ // RKV_103.37 //</l>\n</lg>\n\n<lg>\n<l>varṣākāle cārdravāsāścareccāndrāyaṇāni ca /</l>\n<l>hemante tu tataḥ prāpte toyamadhye vasetsadā // RKV_103.38 //</l>\n</lg>\n\n<lg>\n<l>prātaḥsnānaṃ tataḥ sandhyāṃ kuryād devarṣitarpaṇam /</l>\n<l>devānāmarcanaṃ kṛtvā homaṃ kuryād yathāvidhi // RKV_103.39 //</l>\n</lg>\n\n<lg>\n<l>yajate vaiṣṇavāṃl lokān snānajāpyahutena ca /</l>\n<l>evaṃ varṣaśate prāpte rudraviṣṇupitāmahāḥ // RKV_103.40 //</l>\n</lg>\n\n<lg>\n<l>samprāptā dvijarūpaistu eraṇḍyāḥ saṅgame priye /</l>\n<l>purataḥ saṃsthitāstasyā vedamabhyuddharanti ca // RKV_103.41 //</l>\n</lg>\n\n<lg>\n<l>anasūyā japaṃ tyaktvā nirīkṣya tānmuhurmuhuḥ /</l>\n<l>utthitā sā viśālākṣī arghaṃ dattvā yathāvidhi // RKV_103.42 //</l>\n</lg>\n\n<lg>\n<l>adya me saphalaṃ janma adya me saphalaṃ tapaḥ /</l>\n<l>darśanena tu viprāṇāṃ sarvapāpaiḥ pramucyate // RKV_103.43 //</l>\n</lg>\n\n<lg>\n<l>pradakṣiṇaṃ tataḥ kṛtvā sāṣṭāṅgaṃ praṇatābravīt /</l>\n<l>kandamūlaphalaṃ śākaṃ nīvārānapi pāvanān /</l>\n<l>prayacchāmyahamadyaiva munīnāṃ bhāvitātmanām // RKV_103.44 //</l>\n</lg>\n\n<lg>\n<l>viprā ūcuḥ /</l>\n<l>tapasā tu vicitreṇa tapaḥsatyena suvrate /</l>\n<l>tṛptāḥ sma sarvakāmaistu suvrate tava darśanāt // RKV_103.45 //</l>\n</lg>\n\n<lg>\n<l>asmākaṃ kautukaṃ jātaṃ tāpasena vratena yat /</l>\n<l>svargamokṣasutasyārthe tapastapasi duṣkaram // RKV_103.46 //</l>\n</lg>\n\n<lg>\n<l>anasūyovāca:</l>\n<l>tapasā sidhyate svargastapasā paramā gatiḥ /</l>\n<l>tapasā cārthakāmau ca tapasā guṇavānsutaḥ /</l>\n<l>tapa eva ca me viprāḥ sarvakāmaphalapradam // RKV_103.47 //</l>\n</lg>\n\n<lg>\n<l>viprā ūcuḥ /</l>\n<l>tanvī śyāmā viśālākṣī snigdhāṅgī rūpasaṃyutā /</l>\n<l>haṃsalīlāgatigamā tvaṃ ca sarvāṅgasundarī // RKV_103.48 //</l>\n</lg>\n\n<l>kiṃ ca te tapasā kāryamātmānaṃ śocyase katham // RKV_103.49 //</l>\n\n<lg>\n<l>anasūyovāca:</l>\n<l>yadi rudraśca viṣṇuśca svayaṃ sākṣātpitāmahaḥ /</l>\n<l>gūḍharūpadharāḥ sarve taccihnamupalakṣaye // RKV_103.50 //</l>\n</lg>\n\n<lg>\n<l>tasyā vākyāvasāne tu svarūpaṃ darśayanti te /</l>\n<l>svasvarūpaiḥ sthitā devāḥ sūryakoṭisamaprabhāḥ // RKV_103.51 //</l>\n</lg>\n\n<lg>\n<l>caturbhujo mahādevi śaṅkhacakragadādharaḥ /</l>\n<l>atasīpuṣpavarṇastu pītavāsā janārdanaḥ // RKV_103.52 //</l>\n</lg>\n\n<lg>\n<l>garutmānvāhanaṃ yasya śriyā ca sahito hariḥ /</l>\n<l>prasannavadanaḥ śrīmānsvayaṃrūpo vyavasthitaḥ // RKV_103.53 //</l>\n</lg>\n\n<lg>\n<l>pītavāsā mahādevi caturvadanapaṅkajaḥ /</l>\n<l>haṃsopari samārūḍho hyakṣamālākarodyataḥ // RKV_103.54 //</l>\n</lg>\n\n<lg>\n<l>āgato narmadātīre brahmā lokapitāmahaḥ /</l>\n<l>yo 'sau sarvajagadvyāpī svayaṃ sākṣānmaheśvaraḥ // RKV_103.55 //</l>\n</lg>\n\n<lg>\n<l>vṛṣabhaṃ tu samārūḍho daśabāhusamanvitaḥ /</l>\n<l>bhasmāṅgarāgaśobhāḍhyaḥ pañcavaktrastrilocanaḥ // RKV_103.56 //</l>\n</lg>\n\n<lg>\n<l>jaṭāmukuṭasaṃyuktaḥ kṛtacandrārddhaśekharaḥ /</l>\n<l>evaṃrūpadharo devaḥ sarvavyāpī maheśvaraḥ // RKV_103.57 //</l>\n</lg>\n\n<lg>\n<l>anasūyā nirīkṣyaitaddevānāṃ darśanaṃ param /</l>\n<l>vepamānā tataḥ sādhvī surāndṛṣṭvā muhurmuhuḥ // RKV_103.58 //</l>\n</lg>\n\n<lg>\n<l>anasūyovāca:</l>\n<l>kiṃ vyāpārasvarūpāstu viṣṇurudrapitāmahāḥ /</l>\n<l>etadvai śrotumicchāmi hyaśeṣaṃ kathayantu me // RKV_103.59 //</l>\n</lg>\n\n<lg>\n<l>brahmovāca:</l>\n<l>prāvṛṭkālo hyahaṃ brahmā āpaścaiva prakīrtitāḥ /</l>\n<l>megharūpo hyahaṃ prokto varṣayāmi ca bhūtale // RKV_103.60 //</l>\n</lg>\n\n<lg>\n<l>ahaṃ sarvāṇi bījāni prāksandhyāsūdite ravau /</l>\n<l>etadvai kāraṇaṃ sarvaṃ rahasyaṃ kathitaṃ param // RKV_103.61 //</l>\n</lg>\n\n<lg>\n<l>viṣṇuruvāca:</l>\n<l>hemantaśca bhavedviṣṇurviśvarūpaṃ carācaram /</l>\n<l>pālanāya jagatsarvaṃ viṣṇormāhātmyamuttamam // RKV_103.62 //</l>\n</lg>\n\n<lg>\n<l>rudra uvāca:</l>\n<l>grīṣmakālo hyahaṃ proktaḥ sarvabhūtakṣayaṃkaraḥ /</l>\n<l>karṣayāmi jagatsarvaṃ rudrarūpastapasvini // RKV_103.63 //</l>\n</lg>\n\n<lg>\n<l>evaṃ brahmā ca viṣṇuśca rudraścaiva mahāvrate /</l>\n<l>trayo devāstrayaḥ sandhyāstrayaḥ kālāstrayo 'gnayaḥ // RKV_103.64 //</l>\n</lg>\n\n<lg>\n<l>tathā brahmā ca viṣṇuśca rudraścaikātmatāṃ gataḥ /</l>\n<l>varaṃ dadyuśca te bhadre yastvayā manasīpsitam // RKV_103.65 //</l>\n</lg>\n\n<lg>\n<l>anasūyovāca:</l>\n<l>dhanyā puṇyā hyahaṃ loke ślāghyā vandyā ca sarvadā /</l>\n<l>brahmā viṣṇuśca rudraśca prasannavadanāḥ śubhāḥ // RKV_103.66 //</l>\n</lg>\n\n<lg>\n<l>yadi tuṣṭāstrayo devā dayāṃ kṛtvā mamopari /</l>\n<l>asmiṃstīrthe tu sāṃnidhyādvaradāḥ santu me sadā // RKV_103.67 //</l>\n</lg>\n\n<lg>\n<l>rudra uvāca:</l>\n<l>evaṃ bhavatu te vākyaṃ yattvayā prārthitaṃ śubhe /</l>\n<l>pratyakṣā vaiṣṇavī māyā eraṇḍīnāma nāmataḥ // RKV_103.68 //</l>\n</lg>\n\n<lg>\n<l>yasyā darśanamātreṇa naśyate pāpasañcayaḥ /</l>\n<l>caitramāse tu samprāpte ahorātroṣito bhavet // RKV_103.69 //</l>\n</lg>\n\n<lg>\n<l>eraṇḍyāḥ saṅgame snātvā brahmahatyāṃ vyapohati /</l>\n<l>rātrau jāgaraṇaṃ kuryāt prabhāte bhojayed dvijān // RKV_103.70 //</l>\n</lg>\n\n<lg>\n<l>yathoktena vidhānena piṇḍaṃ dadyād yathāvidhi /</l>\n<l>pradakṣiṇāṃ tato dadyāddhiraṇyaṃ vastrameva ca // RKV_103.71 //</l>\n</lg>\n\n<lg>\n<l>rajataṃ ca tathā gāvo bhūmidānam athāpi vā /</l>\n<l>sarvaṃ koṭiguṇaṃ proktamiti svāyambhuvo 'bravīt // RKV_103.72 //</l>\n</lg>\n\n<lg>\n<l>ye mriyanti narā devi eraṇḍyāḥ saṅgame śubhe /</l>\n<l>yāvadyugasahasraṃ tu rudraloke vasanti te // RKV_103.73 //</l>\n</lg>\n\n<lg>\n<l>ahorātroṣito bhūtvā japedrudrāṃśca vaidikān /</l>\n<l>ekādaśaikasaṃjñāṃśca sa yāti paramāṃ gatim // RKV_103.74 //</l>\n</lg>\n\n<lg>\n<l>vidyārthī labhate vidyāṃ dhanārthī labhate dhanam /</l>\n<l>putrārthī labhate putrāṃl labhet kāmān yathepsitān // RKV_103.75 //</l>\n</lg>\n\n<lg>\n<l>eraṇḍyāḥ saṅgame snātvā revāyā vimale jale /</l>\n<l>mahāpātakino vāpi te yānti paramāṃ gatim // RKV_103.76 //</l>\n</lg>\n\n<lg>\n<l>anasūyovāca:</l>\n<l>yadi tuṣṭāstrayo devā mama bhaktipracoditāḥ /</l>\n<l>mama putrā bhavantveva harirudrapitāmahāḥ // RKV_103.77 //</l>\n</lg>\n\n<lg>\n<l>viṣṇuruvāca:</l>\n<l>pūjyā yatputratāṃ yānti na kadācicchrutaṃ mayā /</l>\n<l>śubhe dadāmi putrāṃste devatulyaparākramān /</l>\n<l>rūpavanto guṇopetānyajvinaśca bahuśrutān // RKV_103.78 //</l>\n</lg>\n\n<lg>\n<l>anasūyovāca:</l>\n<l>īpsitaṃ tacca dātavyaṃ yanmayā prārthitaṃ hare /</l>\n<l>nānyathā caiva kartavyā mama putraiṣaṇā tu yā // RKV_103.79 //</l>\n</lg>\n\n<lg>\n<l>viṣṇuruvāca:</l>\n<l>pūrvaṃ tu bhṛgusaṃvāde garbhavāsa upārjitaḥ /</l>\n<l>tasyāhaṃ caiva pāraṃ tu naiva paśyāmi śobhane // RKV_103.80 //</l>\n</lg>\n\n<lg>\n<l>smaramāṇaḥ purāvṛttaṃ cintayāmi punaḥpunaḥ /</l>\n<l>evaṃ saṃcintya te devāḥ pitāmahamaheśvarāḥ // RKV_103.81 //</l>\n</lg>\n\n<lg>\n<l>ayonijā bhaviṣyāmastava putrā varānane /</l>\n<l>yonivāse mahāprājñi devā naiva vrajanti ca // RKV_103.82 //</l>\n</lg>\n\n<lg>\n<l>sāṃnidhyātsaṅgame devi lokānāṃ tu varapradāḥ /</l>\n<l>eraṇḍī vaiṣṇavī māyā pratyakṣā tvaṃ bhaviṣyasi // RKV_103.83 //</l>\n</lg>\n\n<lg>\n<l>trayo devāḥ sthitāḥ pātha revāyā uttare taṭe /</l>\n<l>varaprāptā tu sā devī gatā māhendraparvatam // RKV_103.84 //</l>\n</lg>\n\n<lg>\n<l>kṣīṇāṅgī śukladehā ca rūkṣakeśī sudāruṇā /</l>\n<l>kṛtayajñopavītā sā taponiṣṭhā śubhekṣaṇā // RKV_103.85 //</l>\n</lg>\n\n<lg>\n<l>śilātalaniviṣṭo 'sau dṛṣṭaḥ kānto mahāyaśāḥ /</l>\n<l>hṛṣṭacitto 'bhavaddevi uttiṣṭhottiṣṭha sābravīt // RKV_103.86 //</l>\n</lg>\n\n<lg>\n<l>atriruvāca:</l>\n<l>sādhu sādhu mahāprājñe hyanasūye mahāvrate /</l>\n<l>acintyaṃ gālavādīnāṃ varaṃ prāptāsi durlabham // RKV_103.87 //</l>\n</lg>\n\n<lg>\n<l>anasūyovāca:</l>\n<l>tvatprasādena devarṣe varaṃ prāptāsmi durlabham /</l>\n<l>tena devāḥ praśaṃsanti siddhāśca ṛṣayo 'malāḥ // RKV_103.88 //</l>\n</lg>\n\n<lg>\n<l>evamuktā tu sā devī harṣeṇa mahatā yutā /</l>\n<l>ālokayettataḥ kāntaṃ tenāpi śubhadarśanā // RKV_103.89 //</l>\n</lg>\n\n<lg>\n<l>īkṣaṇāccaiva saṃjātaṃ lalāṭe maṇḍalaṃ śubham /</l>\n<l>navayojanasāhasraṃ maṇḍalaṃ raśmibhirvṛtam // RKV_103.90 //</l>\n</lg>\n\n<lg>\n<l>kadambagolakākāraṃ triguṇaṃ parimaṇḍalam /</l>\n<l>tasya madhye tu deveśi puruṣo divyarūpadhṛk // RKV_103.91 //</l>\n</lg>\n\n<lg>\n<l>hemavarṇo 'mṛtamayaḥ sūryakoṭisamaprabhaḥ /</l>\n<l>ādyaḥ putro 'nasūyāyāḥ svayaṃ sākṣātpitāmahaḥ // RKV_103.92 //</l>\n</lg>\n\n<lg>\n<l>candramā iti vikhyātaḥ somarūpo nṛpātmaja /</l>\n<l>iṣṭāpūrte ca saṃpāti kalāṣoḍaśakena tu // RKV_103.93 //</l>\n</lg>\n\n<lg>\n<l>pratipac ca dvitīyā ca tṛtīyā ca maheśvari /</l>\n<l>caturthī pañcamī caiva avyayā ṣoḍaśī kalā // RKV_103.94 //</l>\n</lg>\n\n<lg>\n<l>caturvidhasya lokasya sūkṣmo bhūtvā varānane /</l>\n<l>āprīṇāti jagatsarvaṃ trailokyaṃ sacarācaram // RKV_103.95 //</l>\n</lg>\n\n<lg>\n<l>sarve te hyupajīvanti hutaṃ dattaṃ śaśisthitam /</l>\n<l>vanaspatigate some dhanavāṃśca varānane // RKV_103.96 //</l>\n</lg>\n\n<lg>\n<l>bhuñjan paragṛhe mūḍho dadedabdakṛtaṃ śubham /</l>\n<l>vanaspatigate some yastu chindyādvanaspatīn /</l>\n<l>tena pāpena deveśi narā yānti yamālayam // RKV_103.97 //</l>\n</lg>\n\n<lg>\n<l>vanaspatigate some maithunaṃ yo niṣevate /</l>\n<l>brahmahatyāsamaṃ pāpaṃ labhate nātra saṃśayaḥ // RKV_103.98 //</l>\n</lg>\n\n<lg>\n<l>vanaspatigate some manthānaṃ yo 'dhivāhayet /</l>\n<l>gāvastasya praṇaśyanti yāśca vai pūrvasaṃcitāḥ // RKV_103.99 //</l>\n</lg>\n\n<lg>\n<l>vanaspatigate some hyadhvānaṃ yo 'dhigacchati /</l>\n<l>bhavanti pitarastasya taṃ māsaṃ reṇubhojanāḥ // RKV_103.100 //</l>\n</lg>\n\n<lg>\n<l>amāvasyāṃ mahādevi yastu śrāddhaprado bhavet /</l>\n<l>abdamekaṃ viśālākṣi tṛptāstatpitaro dhruvam // RKV_103.101 //</l>\n</lg>\n\n<lg>\n<l>hiraṇyaṃ rajataṃ vastraṃ yo dadāti dvijātiṣu /</l>\n<l>sarvaṃ lakṣaguṇaṃ devi labhate nātra saṃśayaḥ // RKV_103.102 //</l>\n</lg>\n\n<lg>\n<l>evaṃ guṇaviśiṣṭo 'sau somarūpaḥ prajāpatiḥ /</l>\n<l>saṃjātaḥ prathamaḥ putro hyanasūyāsunandanaḥ // RKV_103.103 //</l>\n</lg>\n\n<lg>\n<l>dvitīyastu mahādevi durvāsā nāma nāmataḥ /</l>\n<l>sṛṣṭisaṃhārakartā ca svayaṃ sākṣānmaheśvaraḥ // RKV_103.104 //</l>\n</lg>\n\n<lg>\n<l>ṛṣimadhyagato devi tapastapati duṣkaram /</l>\n<l>so 'pi rudratvamāyāti samprāpte bhūtaviplave // RKV_103.105 //</l>\n</lg>\n\n<lg>\n<l>indro 'pi śaptastenaiva durvāsasā varānane /</l>\n<l>dvitīyasya tu putrasya sambhavaḥ kathito mayā // RKV_103.106 //</l>\n</lg>\n\n<lg>\n<l>dattātreyasvarūpeṇa bhagavānmadhusūdanaḥ /</l>\n<l>jagadvyāpī jagannāthaḥ svayaṃ sākṣājjanārdanaḥ // RKV_103.107 //</l>\n</lg>\n\n<lg>\n<l>ete devāstrayaḥ putrā anasūyāyā maheśvari /</l>\n<l>varadānena te devā hyavatīrṇā mahītale // RKV_103.108 //</l>\n</lg>\n\n<lg>\n<l>putraprāptikaraṃ tīrthaṃ revāyāścottare taṭe /</l>\n<l>anasūyākṛtaṃ pārtha sarvapāpakṣayaṃ param // RKV_103.109 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>āścaryabhūtaṃ loke 'sminnarmadāyāṃ purātanam /</l>\n<l>bhrūṇahatyā gatā tatra brāhmaṇasya narādhipa // RKV_103.110 //</l>\n</lg>\n\n<lg>\n<l>yudhiṣṭhira uvāca:</l>\n<l>itihāsaṃ dvijaśreṣṭha kathayasva mamānagha /</l>\n<l>sarvapāpaharaṃ loke duḥkhārtasya ca kathyatām // RKV_103.111 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>suvarṇaśilake grāme gautamānvayasambhavaḥ /</l>\n<l>kṛṣīvalo mahādevi bhāryāputrasamanvitaḥ // RKV_103.112 //</l>\n</lg>\n\n<lg>\n<l>vasate tatra govindaḥ saṃjāto vipule kule /</l>\n<l>putradārasamopeto gṛhakṣetrarataḥ sadā // RKV_103.113 //</l>\n</lg>\n\n<lg>\n<l>śakaṭaṃ pūrayitvā tu kāṣṭhānāmagamadguham /</l>\n<l>prakṣiptāni ca kāṣṭhāni hyekākī kṣudhayānvitaḥ // RKV_103.114 //</l>\n</lg>\n\n<lg>\n<l>riṅgamāṇas tadā putraḥ pituḥ śabdātsamāgataḥ /</l>\n<l>na dṛṣṭastena vai putraḥ kāṣṭhaiḥ saṃchādito 'vaśaḥ // RKV_103.115 //</l>\n</lg>\n\n<lg>\n<l>āgatastvarito gehe pipāsārto narādhipa /</l>\n<l>śakaṭaṃ mocya taddvāri savṛṣaṃ rajjusaṃyutam // RKV_103.116 //</l>\n</lg>\n\n<lg>\n<l>bhāryā tasyaiva yā dṛṣṭā cittajñā vaśavartinī /</l>\n<l>dṛṣṭvā nipātitaṃ putraṃ kāṣṭhairnirbhinnamastakam // RKV_103.117 //</l>\n</lg>\n\n<lg>\n<l>ajalpamānākaruṇaṃ nikṣiptaṃ jñolikāṃ śiśum /</l>\n<l>śuśrūṣaṇe ratā sādhvī priyasya ca narādhipa // RKV_103.118 //</l>\n</lg>\n\n<lg>\n<l>tataḥ snānādikaṃ kṛtvā bhojanācchayanaṃ śubham /</l>\n<l>putraṃ putravatāṃ śreṣṭhā hyutthāpayati śāsanaiḥ // RKV_103.119 //</l>\n</lg>\n\n<lg>\n<l>yadā ca notthitaḥ suptaḥ putraḥ pañcatvamāgataḥ /</l>\n<l>tadā sā dīnavadanā ruroda ca mumoha ca // RKV_103.120 //</l>\n</lg>\n\n<lg>\n<l>tacchrutvā ruditaṃ śabdaṃ govindastrastamānasaḥ /</l>\n<l>kimetaditi coktvā tu patito dharaṇītale // RKV_103.121 //</l>\n</lg>\n\n<lg>\n<l>dvāvetau muktakeśau tu bhūmau nipatitau nṛpa /</l>\n<l>vilepāte ca rājendra niḥśvāsocchvāsitena ca // RKV_103.122 //</l>\n</lg>\n\n<lg>\n<l>kaṃ paśye prāṅgaṇe putraṃ dṛṣṭvā krīḍantamāturam /</l>\n<l>saṃdhārayiṣye hṛdayaṃ sphuṭitaṃ tava kāraṇe // RKV_103.123 //</l>\n</lg>\n\n<lg>\n<l>tvajjanmāntaṃ yaśo nityam akṣayāṃ kulasantatim /</l>\n<l>dṛṣṭvā kim anṛṇībhūto yāsyāmi paramāṃ gatim // RKV_103.124 //</l>\n</lg>\n\n<lg>\n<l>mama vṛddhasya dīnasya gatistvaṃ kila putraka /</l>\n<l>ete manorathāḥ sarve cintitā viphalā gatāḥ // RKV_103.125 //</l>\n</lg>\n\n<lg>\n<l>imāṃ tu vikalāṃ dīnāṃ vihīnāṃ sutabāndhavaiḥ /</l>\n<l>rudantīṃ patitāṃ pāhi mātaraṃ dharaṇītale // RKV_103.126 //</l>\n</lg>\n\n<lg>\n<l>punnāmno narakādyasmāt pitaraṃ trāyate sutaḥ /</l>\n<l>tena putra iti proktaḥ svayameva svayambhuvā // RKV_103.127 //</l>\n</lg>\n\n<lg>\n<l>aputrasya gṛhaṃ śūnyaṃ diśaḥ śūnyā hyabāndhavāḥ /</l>\n<l>mūrkhasya hṛdayaṃ śūnyaṃ sarvaśūnyaṃ daridratā // RKV_103.128 //</l>\n</lg>\n\n<lg>\n<l>mṛṣāyaṃ vadate lokaścandanaṃ kila śītalam /</l>\n<l>putragātrapariṣvaṅgaścandanādapi śītalaḥ // RKV_103.129 //</l>\n</lg>\n\n<lg>\n<l>śmaśrugrahaṇakrīḍantaṃ dhūlidhūsaritānanam /</l>\n<l>puṇyahīnā na paśyanti nijotsaṅgasamāsthitam // RKV_103.130 //</l>\n</lg>\n\n<lg>\n<l>digambaraṃ gatavrīḍaṃ jaṭilaṃ dhūlidhūsaram /</l>\n<l>puṇyahīnā na paśyanti gaṅgādharamivātmajam // RKV_103.131 //</l>\n</lg>\n\n<lg>\n<l>vīṇāvādyasvaro loke susvaraḥ śrūyate kila /</l>\n<l>ruditaṃ bālakasyaiva tasmād āhlādakārakam // RKV_103.132 //</l>\n</lg>\n\n<lg>\n<l>mṛgapakṣiṣu kākeṣu paśūnāṃ svarayoniṣu /</l>\n<l>putraṃ teṣu samasteṣu vallabhaṃ bruvate budhāḥ // RKV_103.133 //</l>\n</lg>\n\n<lg>\n<l>matsyāśvaprakarāścaiva kūrmagrāhādayo 'pi vā /</l>\n<l>putrotpattau ca hṛṣyanti vipattau yānti duḥkhitām // RKV_103.134 //</l>\n</lg>\n\n<lg>\n<l>devagandharvayakṣāśca hṛṣyante putrajanmani /</l>\n<l>pañcatve te 'pi śocanti mandabhāgyo 'smi putraka // RKV_103.135 //</l>\n</lg>\n\n<lg>\n<l>ṛṣimelāpakaṃ cakre putrārthe rāghavo nṛpa /</l>\n<l>indrasthāne sthitastasya prokṣate hyāsanaṃ yataḥ // RKV_103.136 //</l>\n</lg>\n\n<lg>\n<l>svargavāsaṃ sutādbāhyaṃ vidyate na tu pāṇḍava /</l>\n<l>cakre daśarathas tasmāt putrārthaṃ yajñamuttamam // RKV_103.137 //</l>\n</lg>\n\n<lg>\n<l>rāmo lakṣmaṇaśatrughnau bharatastatra sambhavāt /</l>\n<l>kārtavīryo jito yena rāmeṇāmitatejasā // RKV_103.138 //</l>\n</lg>\n\n<lg>\n<l>sa rāmo rāmacandreṇa aṣṭavarṣeṇa nirjitaḥ /</l>\n<l>ekākinā hato vālī plavagaḥ śatrudurjayaḥ // RKV_103.139 //</l>\n</lg>\n\n<lg>\n<l>rāvaṇo brahmaputro yastrailokyaṃ yasya śaṅkate /</l>\n<l>hataḥ sa rāmacandreṇa saputraḥ sahabāndhavaḥ // RKV_103.140 //</l>\n</lg>\n\n<lg>\n<l>evaṃ putraṃ vinā saukhyaṃ martyaloke na vidyate /</l>\n<l>vaṃśārthe maithunaṃ yasya svargārthe yasya bhāratī // RKV_103.141 //</l>\n</lg>\n\n<lg>\n<l>mṛṣṭānnaṃ brāhmaṇasyārthe svarge vāsaṃ tu yānti te /</l>\n<l>brahmahatyāśvamedhābhyāṃ na paraṃ pāpapuṇyayoḥ // RKV_103.142 //</l>\n</lg>\n\n<lg>\n<l>putrotpattivipattibhyāṃ na paraṃ sukhaduḥkhayoḥ /</l>\n<l>kiṃ bravīmīti bho vatsa na tu saukhyaṃ sutaṃ vinā // RKV_103.143 //</l>\n</lg>\n\n<lg>\n<l>evaṃ bahuvidhaṃ duḥkhaṃ pralapitvā punaḥpunaḥ /</l>\n<l>janaiścāśvāsito vipro bālaṃ gṛhya bahirgataḥ // RKV_103.144 //</l>\n</lg>\n\n<lg>\n<l>tataḥ saṃskṛtya taṃ bālaṃ vidhidṛṣṭena karmaṇā /</l>\n<l>samavetau tu duḥkhārtāvāgatau svagṛhaṃ punaḥ // RKV_103.145 //</l>\n</lg>\n\n<lg>\n<l>evaṃ gṛhāgate vipre rātrirjātā yudhiṣṭhira /</l>\n<l>bhūmau prasupto govindaḥ putraśokena pīḍitaḥ // RKV_103.146 //</l>\n</lg>\n\n<lg>\n<l>yāvannirīkṣate bhāryā bhartāraṃ duḥkhapīḍitam /</l>\n<l>kṛmirāśigataṃ sarvaṃ govindaṃ samapaśyata // RKV_103.147 //</l>\n</lg>\n\n<lg>\n<l>duḥkhādduḥkhatare magnā dṛṣṭvā taṃ pātakānvitam /</l>\n<l>evaṃ duḥkhanimagnāyāḥ śarvarī vigatā tadā // RKV_103.148 //</l>\n</lg>\n\n<lg>\n<l>paśupālastu mahiṣīmuktvāraṇye 'gamadgṛhāt /</l>\n<l>araṇye mahiṣīḥ sarvā rakṣayitvā gṛhāgataḥ // RKV_103.149 //</l>\n</lg>\n\n<lg>\n<l>vijñaptaḥ paśupālena govindo brāhmaṇottamaḥ /</l>\n<l>yāvadbhokṣyāmyahaṃ svāminmahiṣīstvaṃ ca rakṣase // RKV_103.150 //</l>\n</lg>\n\n<lg>\n<l>tataḥ sa tvarito vipro jagāma mahiṣīḥ prati /</l>\n<l>na tatra mahiṣīḥ paśyet paścāt kṣetrābhisammukham // RKV_103.151 //</l>\n</lg>\n\n<lg>\n<l>dhāvamānaśca viprastu eraṇḍīsaṅgame gataḥ /</l>\n<l>tataḥ praviṣṭastu jale revairaṇḍyostu saṅgame // RKV_103.152 //</l>\n</lg>\n\n<lg>\n<l>tajjalaṃ pītamātraṃ tu tvarayā cātitarṣitaḥ /</l>\n<l>akāmāt salilaṃ pītvā prakṣālya nayane śubhe // RKV_103.153 //</l>\n</lg>\n\n<lg>\n<l>ājagāma tataḥ paścādbhavanaṃ divasakṣaye /</l>\n<l>bhuktvā duḥkhānvito rātrau govindaḥ śayanaṃ yayau // RKV_103.154 //</l>\n</lg>\n\n<lg>\n<l>nidrābhibhūtaḥ śokena śrameṇaiva tu kheditaḥ /</l>\n<l>punastaccārdharātre tu tasya bhāryā yudhiṣṭhira // RKV_103.155 //</l>\n</lg>\n\n<lg>\n<l>kṛmibhirveṣṭitaṃ gāntraṃ kvacit paśyatyaveṣṭitam /</l>\n<l>punaḥ sā vismayāviṣṭā tasya bhāryā guṇānvitā /</l>\n<l>uvāca duṣkṛtaṃ tasya sādhvasāviṣṭacetasā // RKV_103.156 //</l>\n</lg>\n\n<lg>\n<l>bhāryovāca:</l>\n<l>atīte pañcame cāhni tvindhanaṃ kṣipatastu te /</l>\n<l>gṛhapaścādgato bālo hyajñānādghātitastvayā // RKV_103.157 //</l>\n</lg>\n\n<lg>\n<l>mayā tatpātakaṃ ghoraṃ rahasyaṃ na prakāśitam /</l>\n<l>tena pracchannapāpena dahyamānā divāniśam // RKV_103.158 //</l>\n</lg>\n\n<lg>\n<l>na sukhaṃ tava gātrasya paśyāmi na hi cātmanaḥ /</l>\n<l>nidrā mama śamaṃ yātā ratiścaiva tvayā saha // RKV_103.159 //</l>\n</lg>\n\n<lg>\n<l>śrūyate mānave śāstre śloko gīto maharṣibhiḥ /</l>\n<l>smṛtvā smṛtvā tu taṃ citte paritāpo na śāmyati // RKV_103.160 //</l>\n</lg>\n\n<lg>\n<l>kīrtanān naśyate dharmo vardhate 'sau nigūhanāt /</l>\n<l>iha loke pare caiva pāpasyāpyevameva ca // RKV_103.161 //</l>\n</lg>\n\n<lg>\n<l>evaṃ saṃcityamānāhaṃ sthitā rātrau bhayāturā /</l>\n<l>kṛmirāśigataṃ tvāṃ hi kasyāhaṃ kathayāmi kim // RKV_103.162 //</l>\n</lg>\n\n<lg>\n<l>punastvaṃ cādya me dṛṣṭo bhrūṇahatyākṛmiśritaḥ /</l>\n<l>kvacidbhindanti te gātraṃ kvacinnaṣṭāḥ samantataḥ // RKV_103.163 //</l>\n</lg>\n\n<lg>\n<l>etatsaṃsmṛtya saṃsmṛtya vimṛśāmi punaḥpunaḥ /</l>\n<l>na jāne kāraṇaṃ kiṃcitpṛcchantyāḥ kathayasva me // RKV_103.164 //</l>\n</lg>\n\n<lg>\n<l>taḍāgaṃ vā saridvāpi tīrthaṃ vā devatārcanam /</l>\n<l>yaṃ gato 'si prabhāvo 'yaṃ tasya nānyasya me sthitam // RKV_103.165 //</l>\n</lg>\n\n<lg>\n<l>evamuktastu vipro 'sau kathayāmāsa bhārata /</l>\n<l>bhāryāyā yaddivā vṛttaṃ śaṅkamāno nṛpottama // RKV_103.166 //</l>\n</lg>\n\n<lg>\n<l>adyāhaṃ mahiṣīsārthaṃ eraṇḍīsaṅgamaṃ gataḥ /</l>\n<l>nābhimātre jale gatvā pītavānsalilaṃ bahu // RKV_103.167 //</l>\n</lg>\n\n<lg>\n<l>nānyattīrthaṃ vijānāmi saritaṃ sara eva vā /</l>\n<l>satyaṃ satyaṃ punaḥ satyaṃ kathitaṃ tava bhāmini // RKV_103.168 //</l>\n</lg>\n\n<lg>\n<l>evaṃ jñātvā tu sā sarvamupavāsakṛtakṣaṇā /</l>\n<l>sapatnīko gatastatra saṅgame varavarṇini // RKV_103.169 //</l>\n</lg>\n\n<lg>\n<l>snātvā tatra jale ramye natvā devaṃ tu bhāskaram /</l>\n<l>snāpayāmāsa deveśaṃ śaṅkaraṃ comayā saha // RKV_103.170 //</l>\n</lg>\n\n<lg>\n<l>pañcagavyaghṛtakṣīrair dadhikṣaudraghṛtairjalaiḥ /</l>\n<l>gandhamālyādidhūpaiśca naivedyaiśca suśobhanaiḥ // RKV_103.171 //</l>\n</lg>\n\n<lg>\n<l>pūjya trayīmayaṃ liṅgaṃ devīṃ kātyāyanīṃ śubhām /</l>\n<l>rātrau jāgaraṇaṃ kṛtvā patyāsi pativratā // RKV_103.172 //</l>\n</lg>\n\n<lg>\n<l>tataḥ prabhāte vimale dvijānsampūjya yatnataḥ /</l>\n<l>godānena hiraṇyena vastreṇānnena bhārata // RKV_103.173 //</l>\n</lg>\n\n<lg>\n<l>govindaḥ pūjayāmāsa svaśaktyā brāhmaṇāñchubhān /</l>\n<l>muktapāpo gṛhāyātaḥ svabhāryāsahito nṛpa // RKV_103.174 //</l>\n</lg>\n\n<lg>\n<l>evaṃ yaḥ śṛṇute bhaktyā govindākhyānamuttamam /</l>\n<l>paṭhate parayā bhaktyā bhrūṇahatyā praṇaśyati // RKV_103.175 //</l>\n</lg>\n\n<lg>\n<l>krīḍate śāṃkare loke yāvadābhūtasamplavam /</l>\n<l>yaścaivāśvayuje māsi caitre vā nṛpasattama // RKV_103.176 //</l>\n</lg>\n\n<lg>\n<l>saptamyāṃ ca site pakṣe sopavāso jitendriyaḥ /</l>\n<l>sāttvikīṃ vāsanāṃ kṛtvā yo vasecchivamandire // RKV_103.177 //</l>\n</lg>\n\n<lg>\n<l>dhyāyamāno virūpākṣaṃ triśūlakarasaṃsthitam /</l>\n<l>kaṃsāsuranihantāraṃ śaṅkhacakragadādharam // RKV_103.178 //</l>\n</lg>\n\n<lg>\n<l>pakṣirājasamārūḍhaṃ trailokyavaradāyakam /</l>\n<l>pitāmahaṃ tato dhyāyeddhaṃsasthaṃ caturānanam // RKV_103.179 //</l>\n</lg>\n\n<lg>\n<l>sargapradaṃ samastasya kamalākaraśobhitam /</l>\n<l>yo hyevaṃ vasate tatra triyame sthāna uttame // RKV_103.180 //</l>\n</lg>\n\n<lg>\n<l>tataḥ prabhāte vimale hyaṣṭamyāṃ ca narādhipa /</l>\n<l>brāhmaṇān pūjayed bhaktyā sarvadoṣavivarjitān // RKV_103.181 //</l>\n</lg>\n\n<lg>\n<l>sarvāvayavasampūrṇānsarvaśāstraviśāradān /</l>\n<l>vedābhyāsaratānnityaṃ svadāraniratānsadā // RKV_103.182 //</l>\n</lg>\n\n<lg>\n<l>śrāddhe dāne vrate yogyān brāhmaṇān pāṇḍunandana /</l>\n<l>pretānāṃ pūjanaṃ tatra devapūrvaṃ samārabhet // RKV_103.183 //</l>\n</lg>\n\n<lg>\n<l>pretatvān mucyate śīghrameraṇḍyāṃ piṇḍatarpaṇaiḥ /</l>\n<l>dānāni tatra deyāni hyannamukhyāni sarvadā // RKV_103.184 //</l>\n</lg>\n\n<lg>\n<l>hiraṇyabhūmikanyāśca dhūrvāhau śubhalakṣaṇau /</l>\n<l>sīreṇa sahitau pārtha dhānyaṃ droṇakasaṃkhyayā // RKV_103.185 //</l>\n</lg>\n\n<lg>\n<l>alaṃkṛtāṃ savatsāṃ ca kṣīriṇīṃ taruṇīṃ sitām /</l>\n<l>raktāṃ vā kṛṣṇavarṇāṃ vā pāṭalāṃ kapilāṃ tathā // RKV_103.186 //</l>\n</lg>\n\n<lg>\n<l>kāṃsyadohanasaṃyuktāṃ rukmakhuravibhūṣaṇām /</l>\n<l>svarṇaśṛṅgīṃ savatsāṃ ca brāhmaṇāyopapādayet // RKV_103.187 //</l>\n</lg>\n\n<lg>\n<l>prīyatāṃ me jagannāthā harakṛṣṇapitāmahāḥ /</l>\n<l>saṃsārarakṣaṇī devī surabhī māṃ samuddharet // RKV_103.188 //</l>\n</lg>\n\n<lg>\n<l>putrārthaṃ yāḥ striyaḥ pārtha hyeraṇḍīsaṅgame nṛpa /</l>\n<l>snāpyante rudrasūktaiśca caturvedodbhavaistathā // RKV_103.189 //</l>\n</lg>\n\n<lg>\n<l>caturbhirbrāhmaṇaiḥ śastaṃ dvābhyāṃ yogyaiśca kārayet /</l>\n<l>ekena sārdrakumbhena dāmpatyamabhiṣecayet // RKV_103.190 //</l>\n</lg>\n\n<lg>\n<l>daivajñenaiva caikena athavā sāmagena vā /</l>\n<l>pañcaratnasamāyuktaṃ kumbhe tatraiva kārayet // RKV_103.191 //</l>\n</lg>\n\n<lg>\n<l>gandhatoyasamāyuktaṃ sarvauṣadhivimiśritam /</l>\n<l>āmrapallavasaṃyuktam aśvatthamadhukaṃ tathā // RKV_103.192 //</l>\n</lg>\n\n<lg>\n<l>guṇṭhitaṃ sitavastreṇa sitacandanacarcitam /</l>\n<l>sitapuṣpaistu saṃchannaṃ siddhārthakṛtamadhyamam // RKV_103.193 //</l>\n</lg>\n\n<lg>\n<l>kāṃsyapātre tu saṃsthāpya putrārthī deśikottamaḥ /</l>\n<l>aṅgalagnaṃ tu yadvastraṃ kaṭakābharaṇaṃ tathā // RKV_103.194 //</l>\n</lg>\n\n<lg>\n<l>tatsarvaṃ maṇḍale tyājyaṃ siddhyarthaṃ cātmanastadā /</l>\n<l>praṇamya bhāskaraṃ paścādācāryaṃ rudrarūpiṇam // RKV_103.195 //</l>\n</lg>\n\n<lg>\n<l>madhuraṃ ca tato 'śnīyād devyā bhuvana uttame /</l>\n<l>phaladānaṃ ca viprāya chatraṃ tāmbūlameva ca // RKV_103.196 //</l>\n</lg>\n\n<lg>\n<l>upānahau ca yānaṃ ca sa bhaved duḥkhavarjitaḥ /</l>\n<l>bhāskare krīḍate loke yāvad ābhūtasamplavam // RKV_103.197 //</l>\n</lg>\n\n<lg>\n<l>dānaṃ koṭiguṇaṃ sarvaṃ śubhaṃ vā yadi vāśubham /</l>\n<l>yathā nadīnadāḥ sarve sāgare yānti saṃkṣayam // RKV_103.198 //</l>\n</lg>\n\n<lg>\n<l>evaṃ pāpāni naśyanti hyeraṇḍīsaṅgame nṛṇām /</l>\n<l>samantācchastrapātena hyeraṇḍīsaṅgame nṛpa // RKV_103.199 //</l>\n</lg>\n\n<lg>\n<l>bhrūṇahatyāsamaṃ pāpaṃ naśyate śaṅkaro 'bravīt /</l>\n<l>prāṇatyāgaṃ ca yo bhaktyā jātavedasi kārayet // RKV_103.200 //</l>\n</lg>\n\n<lg>\n<l>anāśakaṃ nṛpaśreṣṭha jale vā tadanantaram /</l>\n<l>pañcasāhasrikaṃ mānaṃ varṣāṇāṃ jātavedasi // RKV_103.201 //</l>\n</lg>\n\n<lg>\n<l>jale trīṇi sahasrāṇyanāśake ṣaṣṭiṃ bhuñjate /</l>\n<l>kākā bakāḥ kapotāśca hyulūkāḥ paśavas tathā // RKV_103.202 //</l>\n</lg>\n\n<lg>\n<l>saṃgamodakasaṃspṛṣṭās te yānti paramāṃ gatim /</l>\n<l>vṛkṣāśca tatpadaṃ jñātvā yāṃ gatiṃ yānti yoginaḥ // RKV_103.203 //</l>\n</lg>\n\n<lg>\n<l>eraṇḍikā mayā devī dṛṣṭo me manmatheśvaraḥ /</l>\n<l>kiṃ samartho yamo ruṣṭo bhadro bhadrāṇi paśyati // RKV_103.204 //</l>\n</lg>\n\n<lg>\n<l>mṛttikāṃ saṅgamodbhūtāṃ ye ca guṇṭhanti nityaśaḥ /</l>\n<l>bhrūṇahatyādipāpāni naśyante nātra saṃśayaḥ // RKV_103.205 //</l>\n</lg>\n\n<lg>\n<l>eraṇḍīsaṅgame martyo luṇṭhyamāno narādhipa /</l>\n<l>sarvapāpairvinirmuktaḥ padaṃ gacchatyanāmayam // RKV_103.206 //</l>\n</lg>\n\n<lg>\n<l>eraṇḍyāḥ saṅgamaṃ martyāḥ kīrtayantyāśramasthitāḥ /</l>\n<l>vimuktapāpā jāyante satyaṃ śaṅkarabhāṣitam // RKV_103.207 //</l>\n</lg>\n\n<l>eraṇḍīpādapāgraistu dṛṣṭaiḥ pāpaṃ vyapohati // RKV_103.208 //</l>\n\n<lg>\n<l>tīrthākhyānamidaṃ puṇyaṃ ye paṭhiṣyanti mānavāḥ /</l>\n<l>śṛṇvanti cāpare bhaktyā muktapāpā bhavanti te // RKV_103.209 //</l>\n</lg>\n\n<lg>\n<l>etatte sarvamākhyātam eraṇḍīsaṅgamaṃ nṛpa /</l>\n<l>bhūyaścānyat pravakṣyāmi sarvapāpakṣayaṃkaram // RKV_103.210 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍīsaṅgamatīrthaphalamāhātmyavarṇanaṃ nāma tryadhikaśatatamo 'dhyāyaḥ ||</p>\n\n<p>RKV adhyāya 104</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpālaṃ sauvarṇaśilamuttamam /</l>\n<l>prakhyātamuttare kūle sarvapāpakṣayaṃkaram // RKV_104.1 //</l>\n</lg>\n\n<lg>\n<l>samantācchatapātena munisaṅghaiḥ purā kṛtam /</l>\n<l>revāyāṃ durlabhaṃ sthānaṃ saṅgamasya samīpataḥ // RKV_104.2 //</l>\n</lg>\n\n<lg>\n<l>vibhaktaṃ hastamātraṃ ca puṇyakṣetraṃ narādhipa /</l>\n<l>suvarṇaśilake snātvā pūjayitvā maheśvaram // RKV_104.3 //</l>\n</lg>\n\n<lg>\n<l>natvā tu bhāskaraṃ devaṃ hotavyaṃ ca hutāśane /</l>\n<l>bilvenājyavimiśreṇa bilvapatrairathāpi vā // RKV_104.4 //</l>\n</lg>\n\n<lg>\n<l>prīyatāṃ me jagannātho vyādhir naśyatu me dhruvam /</l>\n<l>dvijāya kāñcane datte yatphalaṃ tacchṛṇuṣva me // RKV_104.5 //</l>\n</lg>\n\n<lg>\n<l>bahusvarṇasya yatproktaṃ yāgasya phalamuttamam /</l>\n<l>tathāsau labhate sarvaṃ kāñcanaṃ yaḥ prayacchati // RKV_104.6 //</l>\n</lg>\n\n<lg>\n<l>tena dānena pūtātmā mṛtaḥ svargamavāpnuyāt /</l>\n<l>rudrasyānucaras tāvad yāvad indrāścaturdaśa // RKV_104.7 //</l>\n</lg>\n\n<lg>\n<l>tataḥ svargāvatīrṇastu jāyate viśade kule /</l>\n<l>dhanadhānyasamopetaḥ punaḥ smarati tajjalam // RKV_104.8 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe suvarṇaśilātīrthamāhātmyavarṇanaṃ nāma caturadhikaśatatamo 'dhyāyaḥ ||</p>\n\n<p>RKV adhyāya 105</p>\n\n<lg>\n<l>śrīmārkaṇḍeya uvāca:</l>\n<l>karañjākhyaṃ tato gacchet sopavāso jitendriyaḥ /</l>\n<l>tatra snātvā tu rājendra sarvapāpaiḥ pramucyate // RKV_105.1 //</l>\n</lg>\n\n<lg>\n<l>arcayitvā mahādevaṃ dattvā dānaṃ tu bhaktitaḥ /</l>\n<l>suvarṇaṃ rajataṃ vāpi maṇimauktikavidrumān // RKV_105.2 //</l>\n</lg>\n\n<lg>\n<l>pādukopānahau chatraṃ śayyāṃ prāvaraṇāni ca /</l>\n<l>koṭikoṭiguṇaṃ sarvaṃ jāyate nātra saṃśayaḥ // RKV_105.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karañjatīrthamāhātmyavarṇanaṃ nāma pañcādhikaśatatamo 'dhyāyaḥ ||</p>\n\n<p>RKV adhyāya 106</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla tīrthaṃ paramaśobhanam /</l>\n<l>saubhāgyakaraṇaṃ divyaṃ naranārīmanoramam // RKV_106.1 //</l>\n</lg>\n\n<lg>\n<l>tatra yā durbhagā nārī naro vā nṛpasattama /</l>\n<l>snātvārcayed umārudrau saubhāgyaṃ tasya jāyate // RKV_106.2 //</l>\n</lg>\n\n<lg>\n<l>tṛtīyāyāmahorātraṃ sopavāso jitendriyaḥ /</l>\n<l>nimantrayed dvijaṃ bhaktyā sapatnīkaṃ surūpiṇam // RKV_106.3 //</l>\n</lg>\n\n<lg>\n<l>gandhamālyairalaṃkṛtya vastradhūpādivāsitam /</l>\n<l>bhojayet pāyasānnena kṛsareṇātha bhaktitaḥ // RKV_106.4 //</l>\n</lg>\n\n<lg>\n<l>bhojayitvā yathānyāyaṃ pradakṣiṇamudāharet /</l>\n<l>prīyatāṃ me mahādevaḥ sapatnīko vṛṣadhvajaḥ // RKV_106.5 //</l>\n</lg>\n\n<lg>\n<l>yathā te devadeveśa na viyogaḥ kadācana /</l>\n<l>mamāpi karuṇāṃ kṛtvā tathāstviti vicintayet // RKV_106.6 //</l>\n</lg>\n\n<lg>\n<l>evaṃ kṛte tatastasya yatpuṇyaṃ samudāhṛtam /</l>\n<l>tatte sarvaṃ pravakṣyāmi yathā devena bhāṣitam // RKV_106.7 //</l>\n</lg>\n\n<lg>\n<l>daurbhāgyaṃ durgatiścaiva dāridryaṃ śokabandhanam /</l>\n<l>vandhyatvaṃ saptajanmāni jāyate na yudhiṣṭhira // RKV_106.8 //</l>\n</lg>\n\n<lg>\n<l>jyeṣṭhamāse site pakṣe tṛtīyāyāṃ viśeṣataḥ /</l>\n<l>tatra gatvā tu yo bhaktyā pañcāgniṃ sādhayettataḥ // RKV_106.9 //</l>\n</lg>\n\n<lg>\n<l>so 'pi pāpairaśeṣaistu mucyate nātra saṃśayaḥ /</l>\n<l>guggulaṃ dahate yastu dvidhā cittavivarjitaḥ // RKV_106.10 //</l>\n</lg>\n\n<lg>\n<l>śarīraṃ bhedayed yastu gauryāścaiva samīpataḥ /</l>\n<l>tasminkarmapraviṣṭasya utkrāntir jāyate yadi // RKV_106.11 //</l>\n</lg>\n\n<lg>\n<l>dehapāte vrajet svargam ityevaṃ śaṅkaro 'bravīt /</l>\n<l>sitaraktaistathā pītairvastraiśca vividhaiḥ śubhaiḥ // RKV_106.12 //</l>\n</lg>\n\n<lg>\n<l>brāhmaṇīṃ brāhmaṇaṃ caiva pūjayitvā yathāvidhi /</l>\n<l>puṣpairnānāvidhaiścaiva gandhadhūpaiḥ suśobhanaiḥ // RKV_106.13 //</l>\n</lg>\n\n<lg>\n<l>kaṇṭhasūtrakasindūraiḥ kuṅkumena vilepayet /</l>\n<l>kalpayeta striyaṃ gaurīṃ brāhmaṇaṃ śivarūpiṇam // RKV_106.14 //</l>\n</lg>\n\n<lg>\n<l>teṣāṃ tadrūpakaṃ kṛtvā dānamutsṛjyate tataḥ /</l>\n<l>kaṅkaṇaṃ karṇaveṣṭaṃ ca kaṇṭhikāṃ mudrikāṃ tathā // RKV_106.15 //</l>\n</lg>\n\n<lg>\n<l>saptadhānyaṃ tathā caiva bhojanaṃ nṛpasattama /</l>\n<l>anyānyapi ca dānāni tasmiṃstīrthe dadāti yaḥ // RKV_106.16 //</l>\n</lg>\n\n<lg>\n<l>sarvadānaiśca yatpuṇyaṃ prāpnuyānnātra saṃśayaḥ /</l>\n<l>sahasraguṇitaṃ sarvaṃ nātra kāryā vicāraṇā // RKV_106.17 //</l>\n</lg>\n\n<lg>\n<l>śaṅkareṇa samaṃ tasmādbhogaṃ bhuṅkte hyanuttamam /</l>\n<l>saubhāgyaṃ tasya vipulaṃ jāyate nātra saṃśayaḥ // RKV_106.18 //</l>\n</lg>\n\n<lg>\n<l>aputro labhate putramadhano dhanamāpnuyāt /</l>\n<l>rājendra kāmadaṃ tīrthaṃ narmadāyāṃ vyavasthitam // RKV_106.19 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmadatīrthamāhātmyavarṇanaṃ nāma ṣaḍuttaraśatatamo 'dhyāyaḥ||</p>\n\n<p>RKV adhyāya 107</p>\n\n<lg>\n<l>śrīmārkaṇḍeya uvāca:</l>\n<l>tato gaccheta rājendra bhaṇḍārītīrtham uttamam /</l>\n<l>daridracchedakaraṇaṃ yugānyekonaviṃśatiḥ // RKV_107.1 //</l>\n</lg>\n\n<lg>\n<l>dhanadena tapastaptvā prasanne padmasambhave /</l>\n<l>tatraiva svalpadānena prāptaṃ vittasya rakṣaṇam // RKV_107.2 //</l>\n</lg>\n\n<lg>\n<l>tatra gatvā tu yo bhaktyā snātvā vittaṃ prayacchati /</l>\n<l>tasya vittaparicchedo na kadācid bhaviṣyati // RKV_107.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhaṇḍārītīrthamāhātmyavarṇanaṃ nāma saptottaraśatatamo 'dhyāyaḥ ||</p>\n\n<p>RKV adhyāya 108</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla rohiṇītīrthamuttamam /</l>\n<l>vikhyātaṃ triṣu lokeṣu sarvapāpaharaṃ param // RKV_108.1 //</l>\n</lg>\n\n<lg>\n<l>yudhiṣṭhira uvāca:</l>\n<l>rohiṇītīrthamāhātmyaṃ sarvapāpapraṇāśanam /</l>\n<l>śrotumicchāmi tattvena tanme tvaṃ vaktumarhasi // RKV_108.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tasminnekārṇave ghore naṣṭe sthāvarajaṅgame /</l>\n<l>udadhau ca śayānasya devadevasya cakriṇaḥ // RKV_108.3 //</l>\n</lg>\n\n<lg>\n<l>nābhau samutthitaṃ padmaṃ ravimaṇḍalasannibham /</l>\n<l>karṇikākesaropetaṃ patraiśca samalaṃkṛtam // RKV_108.4 //</l>\n</lg>\n\n<lg>\n<l>tatra brahmā samutpannaścaturvadanapaṅkajaḥ /</l>\n<l>kiṃ karomīti deveśa ājñā me dīyatāṃ prabho // RKV_108.5 //</l>\n</lg>\n\n<lg>\n<l>evamuktastu deveśaḥ śaṅkhacakragadādharaḥ /</l>\n<l>uvāca madhurāṃ vāṇīṃ tadā devaṃ pitāmaham // RKV_108.6 //</l>\n</lg>\n\n<lg>\n<l>sarasvatyāṃ mahābāho lokaṃ kuru mamājñayā /</l>\n<l>bhūtagrāmamaśeṣasya utpādanavidhikṣayam // RKV_108.7 //</l>\n</lg>\n\n<lg>\n<l>etacchrutaṃ tu vacanaṃ padmanābhasya bhārata /</l>\n<l>cintayāmāsa bhagavānsaptarṣīnhitakāmyayā // RKV_108.8 //</l>\n</lg>\n\n<lg>\n<l>kramātte cintitāḥ prājñāḥ pulastyaḥ pulahaḥ kratuḥ /</l>\n<l>prācetaso vasiṣṭhaśca bhṛgurnārada eva ca // RKV_108.9 //</l>\n</lg>\n\n<lg>\n<l>yajñe prācetaso dakṣo mahātejāḥ prajāpatiḥ /</l>\n<l>dakṣasyāpi tathā jātāḥ pañcāśadduhitaro 'nagha // RKV_108.10 //</l>\n</lg>\n\n<lg>\n<l>dadau sa daśa dharmāya kaśyapāya trayodaśa /</l>\n<l>tathaiva sa mahābhāgaḥ saptaviṃśatimindave // RKV_108.11 //</l>\n</lg>\n\n<lg>\n<l>rohiṇīnāma yā tāsāṃ madhye tasya narādhipa /</l>\n<l>aniṣṭā sarvanārīṇāṃ bhartuścaiva viśeṣataḥ // RKV_108.12 //</l>\n</lg>\n\n<lg>\n<l>tataḥ sā paramaṃ kṛtvā vairāgyaṃ nṛpasattama /</l>\n<l>āgatya narmadātīre cacāra vipulaṃ tapaḥ // RKV_108.13 //</l>\n</lg>\n\n<lg>\n<l>ekarātrais trirātraiśca ṣaḍdvādaśabhireva ca /</l>\n<l>pakṣamāsopavāsaiśca karśayanti kalevaram // RKV_108.14 //</l>\n</lg>\n\n<lg>\n<l>ārādhayantī satataṃ mahiṣāsuranāśinīṃ /</l>\n<l>devīṃ bhagavatīṃ tāta sarvārtivinivāraṇīm // RKV_108.15 //</l>\n</lg>\n\n<lg>\n<l>snātvā snātvā jale nityaṃ narmadāyāḥ śucismitā /</l>\n<l>tatastuṣṭā mahābhāgā devī nārāyaṇī nṛpa // RKV_108.16 //</l>\n</lg>\n\n<lg>\n<l>prasannā te mahābhāge vratena niyamena ca /</l>\n<l>etacchrutvā tu vacanaṃ rohiṇī śaśinaḥ priyā // RKV_108.17 //</l>\n</lg>\n\n<lg>\n<l>yathā bhavāmi na cirāttathā bhavatu mānade /</l>\n<l>evamastviti sā coktvā bhavānī bhaktavatsalā // RKV_108.18 //</l>\n</lg>\n\n<lg>\n<l>stūyamānā munigaṇaistatraivāntaradhīyata /</l>\n<l>tadāprabhṛti tattīrthaṃ rohiṇī śaśinaḥ priyā // RKV_108.19 //</l>\n</lg>\n\n<lg>\n<l>saṃjātā sarvakālaṃ tu vallabhā nṛpasattama /</l>\n<l>tatra tīrthe tu yā nārī naro vā snāni bhaktitaḥ // RKV_108.20 //</l>\n</lg>\n\n<lg>\n<l>vallabhā jāyate sā tu bhartur vai rohiṇī yathā /</l>\n<l>tatra tīrthe tu yaḥ kaścitprāṇatyāgaṃ karoti vai // RKV_108.21 //</l>\n</lg>\n\n<l>saptajanmāni dāmpatyaviyogo na bhavet kvacit // RKV_108.22 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rohiṇīsomanāthatīrthamāhātmyavarṇanaṃ nāmāṣṭottaraśatatamo 'dhyāyaḥ ||</p>\n\n<p>RKV adhyāya 109</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla cakratīrthamanuttamam /</l>\n<l>senāpuramitikhyātaṃ sarvapāpakṣayaṃkaram // RKV_109.1 //</l>\n</lg>\n\n<lg>\n<l>saināpatyābhiṣekāya devadevena cakriṇā /</l>\n<l>ānītaśca mahāseno devaiḥ sendrapurogamaiḥ // RKV_109.2 //</l>\n</lg>\n\n<lg>\n<l>dānavānāṃ vadhārthāya jayāya ca divaukasām /</l>\n<l>bhūmidānena viprendrāṃs tarpayitvā yathāvidhi // RKV_109.3 //</l>\n</lg>\n\n<lg>\n<l>śaṅkhabherīninādaiśca paṭahānāṃ ca nisvanaiḥ /</l>\n<l>vīṇāveṇumṛdaṅgaiśca jhallarīsvaramaṅgalaiḥ // RKV_109.4 //</l>\n</lg>\n\n<lg>\n<l>tataḥ kṛtvā svanaṃ ghoraṃ dānavo baladarpitaḥ /</l>\n<l>rururnāma vighātārthamabhiṣekasya cāgataḥ // RKV_109.5 //</l>\n</lg>\n\n<lg>\n<l>hastyaśvarathapattyoghaiḥ pūrayanvai diśo daśa /</l>\n<l>tatra tena mahadyuddhaṃ pravṛttaṃ kila bhārata // RKV_109.6 //</l>\n</lg>\n\n<lg>\n<l>śaktyṛṣṭipāśamuśalaiḥ khaḍgaistomaraṭaṅkanaiḥ /</l>\n<l>bhallaiḥ karṇikanārācaiḥ kabandhapaṭasaṃkulaiḥ // RKV_109.7 //</l>\n</lg>\n\n<lg>\n<l>tatastu tāṃ śatrubalasya senāṃ kṣaṇena cāpancyutabāṇaghātaiḥ /</l>\n<l>vidhvastahastyaśvarathānmahātmā jagrāha cakraṃ ripusaṅghanāśanaḥ // RKV_109.8 //</l>\n</lg>\n\n<lg>\n<l>jvalacca cakraṃ niśitaṃ bhayaṃkaraṃ surāsurāṇāṃ ca sudarśanaṃ raṇe /</l>\n<l>cakarta daityasya śirastadānīṃ karātpramuktaṃ madhughātinaśca tat // RKV_109.9 //</l>\n</lg>\n\n<lg>\n<l>taṃ dṛṣṭvā sahasā vighnamabhiṣeke ṣaḍānanaḥ /</l>\n<l>tyaktvā tu tatra saṃsthānaṃ cacāra vipulaṃ tapaḥ // RKV_109.10 //</l>\n</lg>\n\n<lg>\n<l>muktaṃ cakraṃ vināśāya hariṇā lokadhāriṇā /</l>\n<l>dvidalaṃ dānavaṃ kṛtvā papāta vimale jale // RKV_109.11 //</l>\n</lg>\n\n<lg>\n<l>tadā prabhṛti tattīrthaṃ cakratīrthamiti śrutam /</l>\n<l>sarvapāpavināśāya nirmitaṃ viśvamūrtinā // RKV_109.12 //</l>\n</lg>\n\n<lg>\n<l>cakratīrthe tu yaḥ snātvā pūjayed devamacyutam /</l>\n<l>puṇḍarīkasya yajñasya phalamāpnoti mānavaḥ // RKV_109.13 //</l>\n</lg>\n\n<lg>\n<l>tatra tīrthe tu yaḥ snātvā pūjayed brāhmaṇāñchubhān /</l>\n<l>śāntadāntajitakrodhānsa labhetkoṭijaṃ phalam // RKV_109.14 //</l>\n</lg>\n\n<lg>\n<l>tatra tīrthe tu yo bhaktyā tyajate dehamātmanaḥ /</l>\n<l>viṣṇulokaṃ mṛto yāti jayaśabdādimaṅgalaiḥ // RKV_109.15 //</l>\n</lg>\n\n<lg>\n<l>krīḍayitvā yathākāmaṃ devagandharvapūjitaḥ /</l>\n<l>ihāgatya ca bhūyo 'pi jāyate vipule kule // RKV_109.16 //</l>\n</lg>\n\n<lg>\n<l>etatpuṇyaṃ pāpaharaṃ dhanyaṃ duḥkhapraṇāśanam /</l>\n<l>kathitaṃ te mahābhāga bhūyaścānyacchṛṇuṣva me // RKV_109.17 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe senāpure cakratīrthamāhātmyavarṇanaṃ nāma navottaraśatatamo 'dhyāyaḥ ||</p>\n\n<p>RKV adhyāya 110</p>\n\n<lg>\n<l>śrīmārkaṇḍeya uvāca:</l>\n<l>dhautapāpaṃ tato gacchen mahāpātakanāśanam /</l>\n<l>samīpe cakratīrthasya viṣṇunā nirmitaṃ purā // RKV_110.1 //</l>\n</lg>\n\n<lg>\n<l>nihatair dānavair ghorair devadevo janārdanaḥ /</l>\n<l>tatpāpasya vināśārthaṃ dānavāntodbhavasya ca // RKV_110.2 //</l>\n</lg>\n\n<lg>\n<l>tatra tīrthe jitakrodhaścacāra vipulaṃ tapaḥ /</l>\n<l>duścaraṃ maunamāsthāya hyaśakyaṃ devadānavaiḥ // RKV_110.3 //</l>\n</lg>\n\n<lg>\n<l>snātvā dattvā dvijātibhyo dānāni vividhāni ca /</l>\n<l>tatkṣaṇāt supāpas tu gatastadvaiṣṇavaṃ padam // RKV_110.4 //</l>\n</lg>\n\n<lg>\n<l>evaṃ yuktastu yastatra pāpaṃ kṛtvā sudāruṇam /</l>\n<l>snātvā japtvā vidhānena mucyate sarvapātakaiḥ // RKV_110.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhautapāpatīrthamāhātmyavarṇanaṃ nāma daśottaraśatatamo 'dhyāyaḥ ||</p>\n\n<p>RKV adhyāya 111</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle tīrthaṃ paramaśobhanam /</l>\n<l>skandena nirmitaṃ pūrvaṃ tapaḥ kṛtvā sudāruṇam // RKV_111.1 //</l>\n</lg>\n\n<lg>\n<l>yudhiṣṭhira uvāca:</l>\n<l>skandasya caritaṃ sarvamājanma dvijasattama /</l>\n<l>tīrthasya ca vidhiṃ puṇyaṃ kathayasva yathārthataḥ // RKV_111.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>devadevena vai taptaṃ tapaḥ pūrvaṃ yudhiṣṭhira /</l>\n<l>vijñaptena suraiḥ sarvairumādevī vivāhitā // RKV_111.3 //</l>\n</lg>\n\n<lg>\n<l>nāsti senāpatiḥ kaściddevānāṃ surasattama /</l>\n<l>nīyante dānavairghoraiḥ sarve devāḥ savāsavāḥ // RKV_111.4 //</l>\n</lg>\n\n<lg>\n<l>yathā niśā vinā candraṃ divaso bhāskaraṃ vinā /</l>\n<l>na śobhate muhūrtaṃ vai tathā senā vināyakā // RKV_111.5 //</l>\n</lg>\n\n<lg>\n<l>evaṃ jñātvā mahādeva parayā dayayā vibho /</l>\n<l>senānīr dīyatāṃ kaścittriṣu lokeṣu viśrutaḥ // RKV_111.6 //</l>\n</lg>\n\n<lg>\n<l>etacchrutvā śubhaṃ vākyaṃ devānāṃ parameśvaraḥ /</l>\n<l>kāmayāna umāṃ devīṃ sasmāra manasā smaram // RKV_111.7 //</l>\n</lg>\n\n<lg>\n<l>tena mūrchitasarvāṅgaḥ kāmarūpo jagadguruḥ /</l>\n<l>kāmayāmāsa rudrāṇīṃ divyaṃ varṣaśataṃ kila // RKV_111.8 //</l>\n</lg>\n\n<lg>\n<l>devarājastato jñātvā mahāmaithunagaṃ haram /</l>\n<l>saṃmantrya daivataiḥ sārddhaṃ praiṣayajjātavedasam // RKV_111.9 //</l>\n</lg>\n\n<lg>\n<l>tena gatvā mahādevaḥ paramānandasaṃsthitaḥ /</l>\n<l>sahasā tena dṛṣṭo 'sau hāhetyuktvā samutthitaḥ // RKV_111.10 //</l>\n</lg>\n\n<lg>\n<l>tataḥ kruddhā mahādevī śāpavācamuvāca ha /</l>\n<l>vepamānā mahārāja śṛṇu yatte vadāmyaham // RKV_111.11 //</l>\n</lg>\n\n<lg>\n<l>ahaṃ yasmāt suraiḥ sarvairyācitā putrajanmani /</l>\n<l>kṛtā ratiśca viphalā saṃpreṣya jātavedasam // RKV_111.12 //</l>\n</lg>\n\n<lg>\n<l>tasmātsarve putrahīnā bhaviṣyanti na saṃśayaḥ /</l>\n<l>hareṇoktastato vahnirasmākaṃ bījamāvaha // RKV_111.13 //</l>\n</lg>\n\n<lg>\n<l>yathā bhavati lokeṣu tathā tvaṃ kartum arhasi /</l>\n<l>mama tejastvayā śakyaṃ gṛhītuṃ surasattama /</l>\n<l>devakāryārthasiddhyarthaṃ nānyaḥ śakto jagattraye // RKV_111.14 //</l>\n</lg>\n\n<lg>\n<l>agniruvāca:</l>\n<l>tejasastava me deva kā śaktirdhāraṇe vibho /</l>\n<l>karoti bhasmasātsarvaṃ trailokyaṃ sacarācaram // RKV_111.15 //</l>\n</lg>\n\n<lg>\n<l>īśvara uvāca:</l>\n<l>udarasthena bījena yadi te jāyate rujā /</l>\n<l>tadā kṣipasva tattejo gaṅgātoye hutāśana // RKV_111.16 //</l>\n</lg>\n\n<lg>\n<l>evamuktvā mahādevo 'moghaṃ bījamuttamam /</l>\n<l>havyavāhamukhe sarvaṃ prakṣipyāntaradhīyata // RKV_111.17 //</l>\n</lg>\n\n<lg>\n<l>gate cādarśanaṃ deve dahyamāno hutāśanaḥ /</l>\n<l>gaṅgātoye vinikṣipya jagāma svaṃniveśanam // RKV_111.18 //</l>\n</lg>\n\n<lg>\n<l>asahantī tu tattejo gaṅgāpi saritāṃ varā /</l>\n<l>śarastambe vinikṣipya jagāmāśu yathāgatam // RKV_111.19 //</l>\n</lg>\n\n<lg>\n<l>tatra jātaṃ tu taddṛṣṭvā sarve devāḥ savāsavāḥ /</l>\n<l>kṛttikāṃ preṣayāmāsuḥ stanyaṃ pāyayituṃ tadā // RKV_111.20 //</l>\n</lg>\n\n<lg>\n<l>dṛṣṭvā tā āgatāḥ sarvā gaṅgāgarbhe mahāmateḥ /</l>\n<l>ṣaṇmukhaiḥ ṣaṇmukho bhūtvā pipāsurapibatstanam // RKV_111.21 //</l>\n</lg>\n\n<lg>\n<l>jātakarmādisaṃskārānvedoktānpadmasambhavaḥ /</l>\n<l>cakāra sarvāndājendra vidhidṛṣṭena karmaṇā // RKV_111.22 //</l>\n</lg>\n\n<lg>\n<l>ṣaṇmukhātṣaṇmukho nāma kārttikeyastu kṛttikāt /</l>\n<l>kumāraśca kumāratvād gaṅgāgarbho 'gnijo 'paraḥ // RKV_111.23 //</l>\n</lg>\n\n<lg>\n<l>evaṃ kumāraḥ sambhūto hyanadhītya sa vedavit /</l>\n<l>śāstrāṇyanekāni veda cacāra vipulaṃ tapaḥ // RKV_111.24 //</l>\n</lg>\n\n<lg>\n<l>devāraṇyeṣu sarveṣu nadīṣu ca nadeṣu ca /</l>\n<l>pṛthivyāṃ yāni tīrthāni samudrād yāni bhārata // RKV_111.25 //</l>\n</lg>\n\n<lg>\n<l>tataḥ paryāyayogena narmadātaṭamāśritaḥ /</l>\n<l>narmadādakṣiṇe kūle cacāra vipulaṃ tapaḥ // RKV_111.26 //</l>\n</lg>\n\n<lg>\n<l>ṛgyajuḥsāmavihitaṃ japañjāpyamaharniśam /</l>\n<l>dhyāyamāno mahādevaṃ śucirdhamanisaṃtataḥ // RKV_111.27 //</l>\n</lg>\n\n<lg>\n<l>tato varṣasahasrānte pūrṇe devo maheśvaraḥ /</l>\n<l>umayā sahitaḥ kāle tadā vacanam abravīt // RKV_111.28 //</l>\n</lg>\n\n<lg>\n<l>īśvara uvāca:</l>\n<l>ahaṃ te varadastāta gaurī mātā pitā hyaham /</l>\n<l>varaṃ vṛṇīṣva yacceṣṭaṃ triṣu lokeṣu durlabham // RKV_111.29 //</l>\n</lg>\n\n<lg>\n<l>ṣaṇmukha uvāca:</l>\n<l>yadi tuṣṭo mahādeva umayā saha śaṅkara /</l>\n<l>vṛṇomi mātāpitarau nānyā gatirmatirmama // RKV_111.30 //</l>\n</lg>\n\n<lg>\n<l>etacchrutvā śubhaṃ vākyaṃ putrasya vadanāccyutam /</l>\n<l>tathetyuktvā tu snehena premṇā taṃ pariṣasvaje // RKV_111.31 //</l>\n</lg>\n\n<l>tatastaṃ mūrdhnyupāghrāya hyumayovāca śaṅkaraḥ // RKV_111.32 //</l>\n\n<p>īśvara uvāca:\n<l>akṣayaścāvyayaścaiva senānīs tvaṃ bhaviṣyasi // RKV_111.33 //</l></p>\n\n<lg>\n<l>śikhī ca te vāhanaṃ divyarūpo datto mayā śaktidharasya saṃkhye /</l>\n<l>surāsurādīṃśca jayeti coktvā jagāma kailāsavaraṃ mahātmā // RKV_111.34 //</l>\n</lg>\n\n<lg>\n<l>gate cādarśanaṃ deve tadā sa śikhivāhanaḥ /</l>\n<l>sthāpayitvā mahādevaṃ jagāma surasannidhau // RKV_111.35 //</l>\n</lg>\n\n<lg>\n<l>tadāprabhṛti tattīrthaṃ skandatīrthamiti śrutam /</l>\n<l>sarvapāpaharaṃ puṇyaṃ martyānāṃ bhuvi durlabham // RKV_111.36 //</l>\n</lg>\n\n<lg>\n<l>tatra tīrthe tu yo rājanbhaktyā snātvārcayecchivam /</l>\n<l>gandhamālyābhiṣekaiśca yājñikaṃ sa labhet phalam // RKV_111.37 //</l>\n</lg>\n\n<lg>\n<l>skandatīrthe tu yaḥ snātvā pūjayet pitṛdevatāḥ /</l>\n<l>tilamiśreṇa toyena tasya puṇyaphalaṃ śṛṇu // RKV_111.38 //</l>\n</lg>\n\n<lg>\n<l>piṇḍadānena caikena vidhiyuktena bhārata /</l>\n<l>dvādaśābdāni tuṣyanti pitaro nātra saṃśayaḥ // RKV_111.39 //</l>\n</lg>\n\n<lg>\n<l>tatra tīrthe tu rājendra śubhaṃ vā yādi vāśubham /</l>\n<l>iha loke pare caiva tatsarvaṃ jāyate 'kṣayam // RKV_111.40 //</l>\n</lg>\n\n<lg>\n<l>tatra tīrthe tu yaḥ kaścit prāṇatyāgaṃ kariṣyati /</l>\n<l>śāstrayuktena vidhinā sa gacchecchivamandiram // RKV_111.41 //</l>\n</lg>\n\n<lg>\n<l>kalpamekaṃ vasitvā tu devagandharvapūjitaḥ /</l>\n<l>atra bhāratavarṣe tu jāyate vimale kule // RKV_111.42 //</l>\n</lg>\n\n<lg>\n<l>vedavedāṅgatattvajñaḥ sarvavyādhivivarjitaḥ /</l>\n<l>jīvedvarṣaśataṃ sāgraṃ putrapautrasamanvitaḥ // RKV_111.43 //</l>\n</lg>\n\n<lg>\n<l>idaṃ te kathitaṃ rājanskandatīrthasya sambhavam /</l>\n<l>dhanyaṃ yaśasyamāyuṣyaṃ sarvaduḥkhaghnamuttamam /</l>\n<l>sarvapāpaharaṃ puṇyaṃ devadevena bhāṣitam // RKV_111.44 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe skandatīrthamāhātmyavarṇanaṃ nāmaikādaśottaraśatatamo 'dhyāyaḥ ||</p>\n\n<p>RKV adhyāya 112</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthamāṅgirasasya tu /</l>\n<l>uttare narmadākūle sarvapāpavināśanam // RKV_112.1 //</l>\n</lg>\n\n<lg>\n<l>purāsīdaṅgirānāma brāhmaṇo vedapāragaḥ /</l>\n<l>putrahetor yugasyādau cacāra vipulaṃ tapaḥ // RKV_112.2 //</l>\n</lg>\n\n<lg>\n<l>nityaṃ triṣavaṇasnāyī japandevaṃ sanātanam /</l>\n<l>pūjayaṃśca mahādevaṃ kṛcchracāndrāyaṇādibhiḥ // RKV_112.3 //</l>\n</lg>\n\n<lg>\n<l>dvādaśābde tataḥ pūrṇe tutoṣa parameśvaraḥ /</l>\n<l>vareṇa chandayāmāsa dvijam āṅgirasaṃ varam // RKV_112.4 //</l>\n</lg>\n\n<lg>\n<l>vavre sa tu mahādevaṃ putraṃ putravatāṃ varam /</l>\n<l>vedavidyāvratasnātaṃ sarvaśāstraviśāradam // RKV_112.5 //</l>\n</lg>\n\n<lg>\n<l>devānāṃ mantriṇaṃ rājan sarvalokeṣu pūjitam /</l>\n<l>brahmalakṣmyāḥ sadāvāsam akṣayaṃ cāvyayaṃ sutam // RKV_112.6 //</l>\n</lg>\n\n<lg>\n<l>tathābhilaṣitaḥ putraḥ sarvavidyāviśāradaḥ /</l>\n<l>bhaviṣyati na sandehaścaivamuktvā yayau haraḥ // RKV_112.7 //</l>\n</lg>\n\n<lg>\n<l>varair aṅgirasaścāpi bṛhaspatirajāyata /</l>\n<l>yathābhilaṣitaḥ putro vedavedāṅgapāragaḥ // RKV_112.8 //</l>\n</lg>\n\n<lg>\n<l>jāte putre'ṅgirās tatra sthāpayāmāsa śaṅkaram /</l>\n<l>hṛṣṭatuṣṭamanā bhūtvā jagāmottaraparvatam // RKV_112.9 //</l>\n</lg>\n\n<lg>\n<l>tatra cāṅgirase tīrthe yaḥ snātvā pūjayecchivam /</l>\n<l>sarvapāpavinirmukto rudralokaṃ sa gacchati // RKV_112.10 //</l>\n</lg>\n\n<lg>\n<l>aputro labhate putramadhano dhanamāpnuyāt /</l>\n<l>icchate yaśca yaṃ kāmaṃ sa taṃ labhati mānavaḥ // RKV_112.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'gnirasatīrthamāhātmyavarṇanaṃ nāma dvādaśādhikaśatatamo 'dhyāyaḥ ||</p>\n\n<p>RKV adhyāya 113</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra koṭitīrthamanuttamam /</l>\n<l>ṛṣikoṭirgatā tatra parāṃ siddhimupāgatā // RKV_113.1 //</l>\n</lg>\n\n<lg>\n<l>tatra tīrthe tu yaḥ snātvā bhojayed brāhmaṇāñchuciḥ /</l>\n<l>ekasminbhojite vipre koṭirbhavati bhojitā // RKV_113.2 //</l>\n</lg>\n\n<lg>\n<l>tatra tīrthe tu yaḥ snātvā pūjayet pitṛdevatāḥ /</l>\n<l>pūjite tu mahādeve vājapeyaphalaṃ labhet // RKV_113.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāma trayodaśādhikaśātatamo 'dhyāyaḥ ||</p>\n\n<p>RKV adhyāya 114</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ paramaśobhanam /</l>\n<l>ayonijaṃ mahāpuṇyaṃ sarvapāpapraṇāśanam // RKV_114.1 //</l>\n</lg>\n\n<lg>\n<l>ayonije naraḥ snātvā pūjayet parameśvaram /</l>\n<l>pitṛdevārcanaṃ kṛtvā mucyate sarvakilbiṣaiḥ // RKV_114.2 //</l>\n</lg>\n\n<lg>\n<l>tatra tīrthe tu vidhinā prāṇatyāgaṃ karoti yaḥ /</l>\n<l>sa kadācinmahārāja yonidvāraṃ na paśyati // RKV_114.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ayonisambhavatīrthamāhātmyavarṇanaṃ nāma caturdaśādhikaśatatamo 'dhyāyaḥ ||</p>\n\n<p>RKV adhyāya 115</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja tīrtham aṅgārakaṃ param /</l>\n<l>rūpadaṃ sarvalokānāṃ viśrutaṃ narmadātaṭe // RKV_115.1 //</l>\n</lg>\n\n<lg>\n<l>aṅgārakeṇa rājendra purā taptaṃ tapaḥ kila /</l>\n<l>arbudaṃ ca nikharvaṃ ca prayutaṃ varṣasaṃkhyayā // RKV_115.2 //</l>\n</lg>\n\n<lg>\n<l>tatastuṣṭo mahādevaḥ parayā kṛpayā nṛpa /</l>\n<l>pratyakṣadarśī bhagavān uvāca kṣitinandanam // RKV_115.3 //</l>\n</lg>\n\n<lg>\n<l>varado 'smi mahābhāga durlabhaṃ tridaśair api /</l>\n<l>varaṃ dāsyāmyahaṃ vatsa brūhi yatte vivakṣitam // RKV_115.4 //</l>\n</lg>\n\n<lg>\n<l>aṅgāraka uvāca:</l>\n<l>tava prasādāddeveśa sarvalokamaheśvara /</l>\n<l>grahamadhyagato nityaṃ vicarāmi nabhastale // RKV_115.5 //</l>\n</lg>\n\n<lg>\n<l>yāvaddharādharo loke yāvaccandradivākarau /</l>\n<l>nadyo nadāḥ samudrāśca varo me cākṣayo bhavet // RKV_115.6 //</l>\n</lg>\n\n<lg>\n<l>evamastviti deveśo dattvā varamanuttamam /</l>\n<l>jagāmākāśamāviśya vandyamānaḥ surāsuraiḥ // RKV_115.7 //</l>\n</lg>\n\n<lg>\n<l>bhūmiputrastatastasminsthāpayāmāsa śaṅkaram /</l>\n<l>gataḥ surālaye loke grahabhāve niveśitaḥ // RKV_115.8 //</l>\n</lg>\n\n<lg>\n<l>tatra tīrthe tu yaḥ snātvā pūjayetparameśvaram /</l>\n<l>hutahomo jitakrodhaḥ so 'śvamedhaphalaṃ labhet // RKV_115.9 //</l>\n</lg>\n\n<lg>\n<l>caturthyaṅgārake yastu snātvā cābhyarcayedgraham /</l>\n<l>aṅgārakaṃ vidhānena saptajanmāni bhārata // RKV_115.10 //</l>\n</lg>\n\n<lg>\n<l>daśayojanavistīrṇe maṇḍale rūpavān bhavet /</l>\n<l>tatraiva tā mṛto jantuḥ kāmato 'kāmato 'pi vā /</l>\n<l>rudrasyānucaro bhūtvā tenaiva saha modate // RKV_115.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṅgārakatīrthamāhātmyavarṇanaṃ nāma pañcadaśottaraśatatamo 'dhyāyaḥ ||</p>\n\n<p>RKV adhyāya 116</p>\n\n<lg>\n<l>mārkaṇḍeya uvāca:</l>\n<l>pāṇḍutīrthaṃ tato gacchet sarvapāpavināśanam /</l>\n<l>tatra snātvā naro rājan mucyate sarvakilbiṣaiḥ // RKV_116.1 //</l>\n</lg>\n\n<lg>\n<l>tatra tīrthe tu yaḥ snātvā dāpayet kāñcanaṃ śuciḥ /</l>\n<l>bhrūṇahatyādipāpāni naśyante nātra saṃśayaḥ // RKV_116.2 //</l>\n</lg>\n\n<lg>\n<l>piṇḍodakapradānena vājapeyaphalaṃ labhet /</l>\n<l>pitaraḥ pitāmahāśca nṛtyante ca praharṣitāḥ // RKV_116.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pāṇḍutīrthamāhātmyavarṇanaṃ nāma ṣoḍaśādhikaśatatamo 'dhyāyaḥ ||</p>\n\n<p>RKV adhyāya 117</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra puṇyaṃ tīrthaṃ trilocanam /</l>\n<l>tatra tiṣṭhati deveśaḥ sarvalokanamaskṛtaḥ // RKV_117.1 //</l>\n</lg>\n\n<lg>\n<l>tatra tīrthe tu yaḥ snātvā bhaktyārcayati śaṅkaram /</l>\n<l>rudrasya bhavanaṃ yāti mṛto nāstyatra saṃśayaḥ // RKV_117.2 //</l>\n</lg>\n\n<lg>\n<l>kalpakṣaye tataḥ pūrṇe krīḍitvā ca ihāgataḥ /</l>\n<l>āviyogena tiṣṭheta pūjyamānaḥ śataṃ samāḥ // RKV_117.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe trilocanatīrthamāhātmyavarṇanaṃ nāma saptadaśottaraśatatamo 'dhyāyaḥ ||</p>\n\n<p>RKV adhyāya 118</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ paramaśobhanam /</l>\n<l>indratīrthetivikhyātaṃ narmadādakṣiṇe taṭe // RKV_118.1 //</l>\n</lg>\n\n<lg>\n<l>yudhiṣṭhira uvāca:</l>\n<l>narmadādakṣiṇe kūle indratīrthaṃ kathaṃ bhavet /</l>\n<l>śrotumicchāmi viprendra hyādimadhyāntavistaraiḥ // RKV_118.2 //</l>\n</lg>\n\n<lg>\n<l>etacchrutvā tu vacanaṃ dharmaputrasya dhīmataḥ /</l>\n<l>kathayāmāsa tadvattamitihāsaṃ purātanam // RKV_118.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>viśvāsayitvā suciraṃ dharmaśatruṃ mahābalam /</l>\n<l>vṛtraṃ jitvātha hatvā tu gacchamānaṃ śacīpatim // RKV_118.4 //</l>\n</lg>\n\n<lg>\n<l>niṣkrāmamāṇaṃ mārgeṇa brahmahatyā durāsadā /</l>\n<l>ahorātramaviśrāntā jagāma bhuvanatrayam // RKV_118.5 //</l>\n</lg>\n\n<lg>\n<l>yatoyato brahmahaṇaṃ yāti yānena śobhanam /</l>\n<l>diśo bhāgaṃ suraiḥ sārddhaṃ tato hatyā na muñcati // RKV_118.6 //</l>\n</lg>\n\n<lg>\n<l>brahmahatyā surāpānaṃ steyaṃ gurvaganāgamaḥ /</l>\n<l>pātakānāṃ gatirdṛṣṭā na tu viśvāsaghātinām // RKV_118.7 //</l>\n</lg>\n\n<lg>\n<l>pāpakarmamukhaṃ dṛṣṭvā snānadānairviśudhyati /</l>\n<l>nārī vā puruṣo vāpi naiva viśvāsaghātinaḥ // RKV_118.8 //</l>\n</lg>\n\n<lg>\n<l>evamādīni cānyāni śrutvā vākyāni devarāṭ /</l>\n<l>vacanaṃ tadvidhairuktaṃ viṣādamagamatparam // RKV_118.9 //</l>\n</lg>\n\n<lg>\n<l>tyaktvā rājyaṃ suraiḥ sārdhaṃ jagāma tapa uttamam /</l>\n<l>putradāragṛhaṃ rājyaṃ vasūni vividhāni ca // RKV_118.10 //</l>\n</lg>\n\n<lg>\n<l>phalānyetāni dharmasya śobhayanti janeśvaram /</l>\n<l>phalaṃ dharmasya bhuñjeti suhṛtsvajanabāndhavāḥ // RKV_118.11 //</l>\n</lg>\n\n<lg>\n<l>paśyatāṃ sarvam eteṣāṃ pāpamekena bhujyate /</l>\n<l>paraṃ hi sukhamutsṛjya karśayanvai kalevaram // RKV_118.12 //</l>\n</lg>\n\n<lg>\n<l>devarājo jagāmāsau tīrthānyāyatanāni ca /</l>\n<l>gaṅgātīrtheṣu sarveṣu yāmuneṣu tathaiva ca // RKV_118.13 //</l>\n</lg>\n\n<lg>\n<l>sārasvateṣu sarveṣu sāmudreṣu pṛthakpṛthak /</l>\n<l>nadīṣu devakhāteṣu taḍāgeṣu saraḥsu ca // RKV_118.14 //</l>\n</lg>\n\n<lg>\n<l>pāpaṃ na muñcate sarve paścāddevasamāgame /</l>\n<l>revāprabhavatīrtheṣu kūlayor ubhayor api // RKV_118.15 //</l>\n</lg>\n\n<lg>\n<l>pūjayanvai mahādevaṃ skandatīrthaṃ samāsadat /</l>\n<l>tava sthitvopavāsaiśca kṛcchracāndrāyaṇādibhiḥ // RKV_118.16 //</l>\n</lg>\n\n<lg>\n<l>karśayanvai svakaṃ dehaṃ na lebhe śarma vai kvacit /</l>\n<l>grīṣme pañcāgnimadhyastho varṣāsu sthaṇḍileśayaḥ // RKV_118.17 //</l>\n</lg>\n\n<lg>\n<l>ārdravāsāstu hemante cacāra vipulaṃ tapaḥ /</l>\n<l>evaṃ tu tapatastasya indrasya viditātmanaḥ // RKV_118.18 //</l>\n</lg>\n\n<lg>\n<l>vatsarāṇāṃ sahasrāṇi gatāni daśa bhārata /</l>\n<l>tatastvekādaśe prāpte varṣe tu nṛpasattama // RKV_118.19 //</l>\n</lg>\n\n<lg>\n<l>sahasā bhagavāndevastu tutoṣa parameśvaraḥ /</l>\n<l>tathā brahmarṣayaḥ siddhā brahmaviṣṇupurogamāḥ // RKV_118.20 //</l>\n</lg>\n\n<lg>\n<l>tatrājagmuḥ surāḥ sarve yatra devaḥ śatakratuḥ /</l>\n<l>dṛṣṭvā samāgatān devān ṛṣīṃścaiva mahāmatiḥ // RKV_118.21 //</l>\n</lg>\n\n<lg>\n<l>uvāca praṇato bhūtvā sarvadevapurohitaḥ /</l>\n<l>viditaṃ sarvameteṣāṃ yathā vṛtravadhaḥ kṛtaḥ // RKV_118.22 //</l>\n</lg>\n\n<lg>\n<l>yuṣmākaṃ cājñayā pūrvaṃ brahmaviṣṇumaheśvarāḥ /</l>\n<l>tathāpyevaṃ brahmahaṇaṃ matvā pāpasya kāriṇam // RKV_118.23 //</l>\n</lg>\n\n<lg>\n<l>bhramantaṃ sarvatīrtheṣu brahmahatyā na muñcati /</l>\n<l>na nandati jagatsarvaṃ trailokyaṃ sacarācaram // RKV_118.24 //</l>\n</lg>\n\n<lg>\n<l>yathā vihīnacandrārkaṃ tathā rājyamanāyakam /</l>\n<l>tasmātsarve suraśreṣṭhā vijñāpyaṃ mama samprati // RKV_118.25 //</l>\n</lg>\n\n<lg>\n<l>kurvantu śakraṃ nirdoṣaṃ tathā sarve maharṣayaḥ /</l>\n<l>bṛhaspatimukhodgīrṇaṃ śrutvā tadvacanaṃ śubham // RKV_118.26 //</l>\n</lg>\n\n<lg>\n<l>tataḥ provāca bhagavānbrahmā lokapitāmahaḥ /</l>\n<l>etatpāpaṃ mahāghoraṃ brahmahatyāsamudbhavam // RKV_118.27 //</l>\n</lg>\n\n<lg>\n<l>daivatebhyo 'tha bhūtebhyaścaturbhāgaṃ kṣipāmyaham /</l>\n<l>evaṃ muktvā kṣipaccaino jalopari mahāmatiḥ // RKV_118.28 //</l>\n</lg>\n\n<lg>\n<l>avagāhya tataḥ peyā āpo vai nānyathā budhaiḥ /</l>\n<l>dharāyāmakṣipadbhāgaṃ dvitīyaṃ padmasaṃbhavaḥ // RKV_118.29 //</l>\n</lg>\n\n<lg>\n<l>abhakṣyā tena saṃjātā sadākālaṃ vasuṃdharā /</l>\n<l>tadārdhamarddhaṃ nārīṇāṃ dvitīye 'hni yudhiṣṭhira // RKV_118.30 //</l>\n</lg>\n\n<lg>\n<l>nikṣipya bhagavāndevaḥ punaranyajjagāda ha /</l>\n<l>asaṃgrāhyā tvasaṃgrāhyā tena jātā rajasvalā // RKV_118.31 //</l>\n</lg>\n\n<lg>\n<l>caturdināni sā prājñaiḥ pāpasya mahato mahāt /</l>\n<l>caturthaṃ tu tato bhāgaṃ vibhajya parameśvaraḥ // RKV_118.32 //</l>\n</lg>\n\n<lg>\n<l>kṛṣigorakṣyavāṇijyaiḥ śūdrasevākare dvije /</l>\n<l>tato 'bhinandayāmāsuḥ sarve devā maharṣayaḥ // RKV_118.33 //</l>\n</lg>\n\n<lg>\n<l>devendraṃ vāgbhir iṣṭābhir narmadājalasaṃsthitam /</l>\n<l>vareṇa chandayāmāsa tatastuṣṭo maheśvaraḥ // RKV_118.34 //</l>\n</lg>\n\n<l>varaṃ dāsyāmi deveśa varaṃ vṛṇu yathepsitam // RKV_118.35 //</l>\n\n<lg>\n<l>indra uvāca:</l>\n<l>yadi tuṣṭo 'si deveśa yadi deyo varo mama /</l>\n<l>atra saṃsthāpayiṣyāmi sadā saṃnihito bhava // RKV_118.36 //</l>\n</lg>\n\n<lg>\n<l>evamastviti coktvā taṃ brahmaviṣṇumaheśvarāḥ /</l>\n<l>jagmurākāśamāviśya stūyamānā maharṣibhiḥ // RKV_118.37 //</l>\n</lg>\n\n<lg>\n<l>gateṣu devadeveṣu devarājaḥ śatakratuḥ /</l>\n<l>sthāpayitvā mahādevaṃ jagāma tridaśālayam // RKV_118.38 //</l>\n</lg>\n\n<lg>\n<l>indratīrthe tu yaḥ snātvā tarpayet pitṛdevatāḥ /</l>\n<l>mahāpātakayukto 'pi mucyate sarvapātakaiḥ // RKV_118.39 //</l>\n</lg>\n\n<lg>\n<l>indratīrthe tu yaḥ snātvā pūjayet parameśvaram /</l>\n<l>so 'śvamedhasya yajñasya puṣkalaṃ phalam aśnute // RKV_118.40 //</l>\n</lg>\n\n<lg>\n<l>etatte kathitaṃ sarvaṃ tīrthamāhātmyamuttamam /</l>\n<l>śrutamātreṇa yenaiva mucyante pātakair narāḥ // RKV_118.41 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe indratīrthamāhātmyavarṇanaṃ nāmāṣṭādaśottaraśatatamo 'dhyāyaḥ ||</p>\n\n<p>RKV adhyāya 119</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra kahloḍītīrtham uttamam /</l>\n<l>revāyāścottare kūle sarvapāpavināśanam // RKV_119.1 //</l>\n</lg>\n\n<lg>\n<l>hitārthaṃ sarvabhūtānām ṛṣibhiḥ sthāpitaṃ purā /</l>\n<l>tapasā tu samuddhṛtya narmadāyāṃ mahāmbhasi // RKV_119.2 //</l>\n</lg>\n\n<lg>\n<l>snātvā tu kapilātīrthe kapilāṃ yaḥ prayacchati /</l>\n<l>śrutvā cākhyānakaṃ divyaṃ brāhmaṇāñchṛṇu yatphalam // RKV_119.3 //</l>\n</lg>\n\n<lg>\n<l>sarveṣāmeva dānānāṃ kapilādānamuttamam /</l>\n<l>brāhmaṇānveṣitaṃ pūrvamṛṣidevasamāgame // RKV_119.4 //</l>\n</lg>\n\n<lg>\n<l>sadyaḥ prasūtāṃ kapilāṃ śobhanāṃ yaḥ prayacchati /</l>\n<l>sopavāso jitakrodhastasya puṇyaphalaṃ śṛṇu // RKV_119.5 //</l>\n</lg>\n\n<lg>\n<l>sasamudraguhā tena saśailavanakānanā /</l>\n<l>dattā caiva mahābāho pṛthivī nātra saṃśayaḥ // RKV_119.6 //</l>\n</lg>\n\n<lg>\n<l>vācikaṃ mānasaṃ pāpaṃ karmaṇā yatpurā kṛtam /</l>\n<l>naśyate kapilāṃ dattvā saptajanmārjitaṃ nṛpa // RKV_119.7 //</l>\n</lg>\n\n<lg>\n<l>bhūmidānaṃ dhanaṃ dhānyaṃ hastyaśvakanakādikam /</l>\n<l>kapilādānasyaikasya kalāṃ nārhanti ṣoḍaśīm // RKV_119.8 //</l>\n</lg>\n\n<lg>\n<l>tatra tīrthe naraḥ snātvā kapilāṃ yaḥ prayacchati /</l>\n<l>mṛto viṣṇupuraṃ yāti gīyamāno 'psarogaṇaiḥ // RKV_119.9 //</l>\n</lg>\n\n<lg>\n<l>yāvanti tasyā romāṇi savatsāyāstu bhārata /</l>\n<l>tāvadvarṣasahasrāṇi sa svarge krīḍate ciram // RKV_119.10 //</l>\n</lg>\n\n<lg>\n<l>tato 'vakīrṇakālena tviha mānuṣyatāṃ gataḥ /</l>\n<l>dhanadhānyasamopeto jāyate vipule kule // RKV_119.11 //</l>\n</lg>\n\n<lg>\n<l>vedavidyā vratasnātaḥ sarvaśāstraviśāradaḥ /</l>\n<l>vyādhiśokavinirmukto jīvecca śaradāṃ śatam // RKV_119.12 //</l>\n</lg>\n\n<lg>\n<l>etatte sarvamākhyātaṃ kalhoḍītīrtham uttamam /</l>\n<l>yatkṛtvā sarvapāpebhyo mucyate nātra saṃśayaḥ // RKV_119.13 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kahloḍītīrthamāhātmyavarṇanaṃ nāmaikonaviṃśatyuttaraśatatamo 'dhyāyaḥ ||</p>\n\n<p>RKV adhyāya 120</p>\n\n<lg>\n<l>śrīmārkaṇḍeya uvāca:</l>\n<l>ataḥ paraṃ pravakṣyāmi kambukeśvaramuttamam /</l>\n<l>hiraṇyakaśipurdaityo dānavo baladarpitaḥ // RKV_120.1 //</l>\n</lg>\n\n<lg>\n<l>avadhyaḥ sarvalokānāṃ triṣu lokeṣu viśrutaḥ /</l>\n<l>tasya putro mahātejāḥ prahlādo nāma nāmataḥ // RKV_120.2 //</l>\n</lg>\n\n<lg>\n<l>viṣṇuprasādādbhaktyā ca tasya rājye pratiṣṭhitaḥ /</l>\n<l>virocanastasya sutas tasyāpi balireva ca // RKV_120.3 //</l>\n</lg>\n\n<lg>\n<l>baliputro 'bhavad bāṇastasmādapi ca śambaraḥ /</l>\n<l>śambarasyānvaye jātaḥ kamburnāma mahāsuraḥ // RKV_120.4 //</l>\n</lg>\n\n<lg>\n<l>jñātvā viṣṇumayaṃ ghoraṃ mahadbhayamupasthitam /</l>\n<l>dānavānāṃ vināśāya nānyo hetuḥ kadācana // RKV_120.5 //</l>\n</lg>\n\n<lg>\n<l>sa tyaktvā putradārāṃśca suhṛdbandhuparigrahān /</l>\n<l>cacāra maunamāsthāya tapaḥ kamburmahāmatiḥ // RKV_120.6 //</l>\n</lg>\n\n<lg>\n<l>akṣasūtrakaro bhūtvā daṇḍī muṇḍī ca mekhalī /</l>\n<l>śākayāvakabhakṣaśca valkalājinasaṃvṛtaḥ // RKV_120.7 //</l>\n</lg>\n\n<lg>\n<l>snātvā nityaṃ dhṛtiparo narmadājalamāśritaḥ /</l>\n<l>pūjayaṃstu mahādevamarbudaṃ varṣasaṃkhyayā // RKV_120.8 //</l>\n</lg>\n\n<lg>\n<l>tatastutoṣa bhagavāndevadevo maheśvaraḥ /</l>\n<l>uvāca dānavaṃ kāle meghagambhīrayā girā // RKV_120.9 //</l>\n</lg>\n\n<lg>\n<l>bhobhoḥ kambo mahābhāga tuṣṭo 'haṃ tava suvrata /</l>\n<l>iṣṭaṃ vratānāṃ paramaṃ maunaṃ sarvārthasādhanam // RKV_120.10 //</l>\n</lg>\n\n<lg>\n<l>caritaṃ ca tvayā loke devadānavaduścaram /</l>\n<l>varaṃ vṛṇīṣva bhadraṃ te yatte manasi rocate // RKV_120.11 //</l>\n</lg>\n\n<lg>\n<l>kamburuvāca:</l>\n<l>yadi prasanno deveśa yadi deyo varo mama /</l>\n<l>akṣayyaścāvyayaścaiva svecchayā vicarāmyaham // RKV_120.12 //</l>\n</lg>\n\n<lg>\n<l>daityadānavasaṅghānāṃ saṃyugeṣvapalāyitā /</l>\n<l>bhayaṃ cānyanna vidyeta muktvā devaṃ gadādharam // RKV_120.13 //</l>\n</lg>\n\n<lg>\n<l>tasyāhaṃ saṃyuge sādhyo yenopāyena śaṅkara /</l>\n<l>bhavāmi na sadā kālaṃ taṃ vadasva varaṃ mama // RKV_120.14 //</l>\n</lg>\n\n<lg>\n<l>īśvara uvāca:</l>\n<l>mama saṃnihito yatra tvaṃ bhaviṣyasi dānava /</l>\n<l>tatra viṣṇubhayaṃ nāsti vasātra vigatajvaraḥ // RKV_120.15 //</l>\n</lg>\n\n<lg>\n<l>tasya devādhidevasya vedagarbhasya saṃyuge /</l>\n<l>śaṅkhacakradharasyeśā nāhaṃ sarve surāsurāḥ // RKV_120.16 //</l>\n</lg>\n\n<lg>\n<l>kiṃ punaryo dviṣatyenaṃ lokālokaprabhuṃ harim /</l>\n<l>sa sukhī vartate kālaṃ na nimeṣaṃ mataṃ mama // RKV_120.17 //</l>\n</lg>\n\n<lg>\n<l>tasmāt tvaṃ parayā bhaktyā sarvabhūtahite rataḥ /</l>\n<l>vasiṣyasi ciraṃ kālam ityuktvādarśanaṃ gataḥ // RKV_120.18 //</l>\n</lg>\n\n<lg>\n<l>gate cādarśanaṃ deve tatra tīrthe mahāmatiḥ /</l>\n<l>sthāpayāmāsa deveśaṃ śivaṃ śāntamanāmayam // RKV_120.19 //</l>\n</lg>\n\n<lg>\n<l>tasmiṃstīrthe mahādevaṃ sthāpayitvā divaṃ gataḥ /</l>\n<l>tadāprabhṛti tatpārtha kambutīrthamiti śrutam /</l>\n<l>vikhyātaṃ sarvalokeṣu mahāpātakanāśanam // RKV_120.20 //</l>\n</lg>\n\n<lg>\n<l>kambutīrthe naraḥ snātvā vidhinābhyarcya bhāskaram /</l>\n<l>ṛgyajuḥsāmamantraiśca stūyamāno nṛpottama // RKV_120.21 //</l>\n</lg>\n\n<lg>\n<l>tasya puṇyaṃ samuddiṣṭaṃ brāhmaṇairvedapāragaiḥ /</l>\n<l>tatsarvaṃ tu śṛṇuṣvādya mamaiva gadato nṛpa // RKV_120.22 //</l>\n</lg>\n\n<lg>\n<l>ṛgyajuḥsāmagīteṣu sāṅgopāṅgeṣu yatphalam /</l>\n<l>tatphalaṃ samavāpnoti gāyatrīmātramantravit // RKV_120.23 //</l>\n</lg>\n\n<lg>\n<l>tatra tīrthe tu yaḥ snātvā tarpayet pitṛdevatāḥ /</l>\n<l>pūjayed devamīśānaṃ so 'gniṣṭomaphalaṃ labhet // RKV_120.24 //</l>\n</lg>\n\n<lg>\n<l>akāmo vā sakāmo vā tatra tīrthe kalevaram /</l>\n<l>yastyajennātra sandeho rudralokaṃ sa gacchati // RKV_120.25 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kambukeśvaratīrthamāhātmyavarṇanaṃ nāma viṃśatyuttaraśatatamo 'dhyāyaḥ ||</p>\n\n<p>RKV adhyāya 121</p>\n\n<lg>\n<l>mārkaṇḍeya uvāca:</l>\n<l>tato gacchenmahīpāla candrahāsamataḥ param /</l>\n<l>yatra siddhiṃ parāṃ prāptaḥ somarājaḥ surottamaḥ // RKV_121.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ siddhiṃ parāṃ prāptaḥ somanātho jagatpatiḥ /</l>\n<l>tatsarvaṃ śrotumicchāmi kathayasva mamānagha // RKV_121.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>purā śapto munīndreṇa dakṣeṇa kila bhārata /</l>\n<l>asevanāddhi dārāṇāṃ kṣayarogī bhaviṣyasi // RKV_121.3 //</l>\n</lg>\n\n<lg>\n<l>udvāhitānāṃ patnīnāṃ ye na kurvanti sevanam /</l>\n<l>yā niṣṭhā jāyate nṛṇāṃ tāṃ śṛṇuṣva narādhipa // RKV_121.4 //</l>\n</lg>\n\n<lg>\n<l>ṛtāvṛtau hi nārīṇāṃ sevanājjāyate sutaḥ /</l>\n<l>sutātsvargaśca mokṣaśca ityevaṃ śrutibhāṣitam // RKV_121.5 //</l>\n</lg>\n\n<lg>\n<l>tatkālocitadharmeṇa veṣṭito raurave patet /</l>\n<l>tasyāstadrudhiraṃ pāpaḥ pibate kālamīpsitam // RKV_121.6 //</l>\n</lg>\n\n<lg>\n<l>tato 'vatīrṇaḥ kālena yāṃ yāṃ yoniṃ prayāsyati /</l>\n<l>tasyāṃ tasyāṃ sa duṣṭātmā durbhago jāyate sadā // RKV_121.7 //</l>\n</lg>\n\n<lg>\n<l>nārīṇāṃ tu sadā kāmo 'bhyadhikāḥ parivartate /</l>\n<l>viśeṣeṇa ṛtau kāle pīḍyate kāmasāyakaiḥ // RKV_121.8 //</l>\n</lg>\n\n<lg>\n<l>paribhūtā hitā bhartrā dhyāyante 'nyaṃ patiṃ striyaḥ /</l>\n<l>tataḥ putraḥ samutpanno hyaṭate kulamuttamam // RKV_121.9 //</l>\n</lg>\n\n<lg>\n<l>svargasthāstena pitaraḥ pūrvajāste pitāmahāḥ /</l>\n<l>patanti jātamātreṇa kulaṭastena cocyate // RKV_121.10 //</l>\n</lg>\n\n<lg>\n<l>tena karmavipākena kṣayarogyabhavacchaśī /</l>\n<l>tyaktvā lokaṃ surendrāṇāṃ martyalokamupāgataḥ // RKV_121.11 //</l>\n</lg>\n\n<lg>\n<l>tatastīrthānyanekāni puṇyānyāyatanāni ca /</l>\n<l>bhramanvai narmadāṃ prāptaḥ sarvapāpapraṇāśanīm // RKV_121.12 //</l>\n</lg>\n\n<lg>\n<l>upavāsaṃ ca dānāni vratāni niyamāṃs tathā /</l>\n<l>cacāra dvādaśābdāni tato muktaḥ sa kilbiṣaiḥ // RKV_121.13 //</l>\n</lg>\n\n<lg>\n<l>snāpayitvā mahādevaṃ sarvapātakanāśanam /</l>\n<l>jagāma prabhayā pūrṇaḥ sa ca lokamanuttamam // RKV_121.14 //</l>\n</lg>\n\n<lg>\n<l>yenaiva sthāpito devaḥ pūjyate varṣasaṃkhyayā /</l>\n<l>tāvadvarṣasahasrāṇi rudraloke sa pūjyate // RKV_121.15 //</l>\n</lg>\n\n<lg>\n<l>tena devānvidhānoktānsthāpayanti narā bhuvi /</l>\n<l>akṣayaṃ cāvyayaṃ yasmātkālaṃ bhuñjanti mānavāḥ // RKV_121.16 //</l>\n</lg>\n\n<lg>\n<l>somatīrthe naraḥ snātvā pūjayeddevamīśvaram /</l>\n<l>sa bhrājate naro loke somavat priyadarśanaḥ // RKV_121.17 //</l>\n</lg>\n\n<lg>\n<l>candrahāse tu yo gatvā grahaṇe candrasūryayoḥ /</l>\n<l>snānaṃ samācared bhaktyā mucyate sarvakilbiṣaiḥ // RKV_121.18 //</l>\n</lg>\n\n<lg>\n<l>tatra snānaṃ ca dānaṃ ca candrahāse śubhāśubham /</l>\n<l>kṛtaṃ nṛpavaraśreṣṭha sarvaṃ bhavati cākṣayam // RKV_121.19 //</l>\n</lg>\n\n<lg>\n<l>te dhanyāste mahātmānas teṣāṃ janma sujīvitam /</l>\n<l>candrahāse tu ye snātvā paśyanti grahaṇaṃ narāḥ // RKV_121.20 //</l>\n</lg>\n\n<lg>\n<l>vācikaṃ mānasaṃ pāpaṃ karmajaṃ yatpurākṛtam /</l>\n<l>snānamātreṇa rājendra tatra tīrthe praṇaśyati // RKV_121.21 //</l>\n</lg>\n\n<lg>\n<l>bahavastaṃ na jānanti mahāmohasamanvitāḥ /</l>\n<l>dehasthamiva sarveṣāṃ paramānandarūpiṇam // RKV_121.22 //</l>\n</lg>\n\n<lg>\n<l>paścime sāgare gatvā somatīrthe tu yatphalam /</l>\n<l>tatsamagram avāpnoti candrahāse na saṃśayaḥ // RKV_121.23 //</l>\n</lg>\n\n<lg>\n<l>saṃkrāntau ca vyatīpāte ayane viṣuve tathā /</l>\n<l>candrahāse naraḥ snātvā sarvapāpaiḥ pramucyate // RKV_121.24 //</l>\n</lg>\n\n<lg>\n<l>te mūḍhāste durācārāsteṣāṃ janma nirarthakam /</l>\n<l>candrahāsaṃ na jānanti ye revāyāṃ vyavasthitam // RKV_121.25 //</l>\n</lg>\n\n<lg>\n<l>candrahāse tu yaḥ kaścitsaṃnyāsaṃ kurute dvijaḥ /</l>\n<l>anivartikā gatistasya somalokānna saṃśayaḥ // RKV_121.26 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somatīrthamāhātmyavarṇanaṃ nāmaikaviṃśatyuttaraśatatamo 'dhyāyaḥ ||</p>\n\n<p>RKV adhyāya 122\n<lg>\n<l>śrīmārkaṇḍeya uvāca:</l>\n<l>tato gacchenmahīpāla kohanasveti viśrutam /</l>\n<l>sarvapāpaharaṃ puṇyaṃ tīrthaṃ mṛtyuvināśanam // RKV_122.1 //</l>\n</lg></p>\n\n<lg>\n<l>purā tatra dvijaḥ kaścidvedavedāṅgapāragaḥ /</l>\n<l>patnīputrasuhṛdvargaiḥ svakarmanirato 'vasat // RKV_122.2 //</l>\n</lg>\n\n<lg>\n<l>yudhiṣṭhira uvāca:</l>\n<l>brāhmaṇasya tu yatkarma utpattiḥ kṣatriyasya tu /</l>\n<l>vaiśyasyāpi ca śūdrasya tatsarvaṃ kathayasva me // RKV_122.3 //</l>\n</lg>\n\n<lg>\n<l>dharmasyārhasya kāmasya mokṣasya ca paraṃ vidhim /</l>\n<l>nikhilaṃ jñātum icchāmi nānyo vettā matirmama // RKV_122.4 //</l>\n</lg>\n\n<lg>\n<l>mārkaṇḍeya uvāca:</l>\n<l>utpattikāraṇaṃ brahmā devadevaḥ prakīrtitaḥ /</l>\n<l>prathamaṃ sarvabhūtānāṃ carācarajagadguruḥ // RKV_122.5 //</l>\n</lg>\n\n<lg>\n<l>dvijātayo mukhājjātāḥ kṣatriyā bāhuyantrataḥ /</l>\n<l>ūrupradeśād vaiśyāstu śūdrāḥ pādeṣvathābhavan // RKV_122.6 //</l>\n</lg>\n\n<lg>\n<l>tatastvanye pṛthagvarṇāḥ pṛthagdharmān samācaran /</l>\n<l>paryāyeṇa samutpannā hyanulomavilomataḥ // RKV_122.7 //</l>\n</lg>\n\n<lg>\n<l>teṣāṃ dharmaṃ pravakṣyāmi śrutismṛtyarthacoditam /</l>\n<l>yena samyakkṛtenaiva sarve yānti parāṃ gatim // RKV_122.8 //</l>\n</lg>\n\n<lg>\n<l>gatirdhyānaṃ vinā bhaktair brāhmaṇaiḥ prāpyate nṛpa /</l>\n<l>adhyāpayanyato vedānvedaṃ vāpi yathāvidhi // RKV_122.9 //</l>\n</lg>\n\n<lg>\n<l>kulajāṃ rūpasampannāṃ sarvalakṣaṇalakṣitām /</l>\n<l>udvāhayettataḥ patnīṃ guruṇānumate tadā // RKV_122.10 //</l>\n</lg>\n\n<lg>\n<l>tataḥ smārtaṃ vivāhāgniṃ śrautaṃ vā pūjayet kramāt /</l>\n<l>pratigrahadhano bhūtvā dambhalobhavivarjitaḥ // RKV_122.11 //</l>\n</lg>\n\n<lg>\n<l>pañcayajñavidhānāni kārayedvai yathāvidhi /</l>\n<l>vanaṃ gacchet tataḥ paścāddvitīyāśramasevanāt // RKV_122.12 //</l>\n</lg>\n\n<lg>\n<l>putreṣu bhāryāṃ nikṣipya sarvasaṅgavivarjitaḥ /</l>\n<l>iṣṭāṃllokānavāpnoti na ceha jāyate punaḥ // RKV_122.13 //</l>\n</lg>\n\n<lg>\n<l>kṣatriyastu sthito rājye pālayitvā vasuṃdharām /</l>\n<l>śaśvaddharmamanāścaiva prāpnoti paramāṃ gatim // RKV_122.14 //</l>\n</lg>\n\n<lg>\n<l>vaiśyadharmo na sandehaḥ kṛṣigorakṣaṇe rataḥ /</l>\n<l>satyaśaucasamopeto gacchate svargamuttamam // RKV_122.15 //</l>\n</lg>\n\n<lg>\n<l>na śūdrasya pṛthagdharmo vihitaḥ parameṣṭhinā /</l>\n<l>na mantro na ca saṃskāro na vidyāparisevanam // RKV_122.16 //</l>\n</lg>\n\n<lg>\n<l>na śabdavidyāsamayo devatābhyarcanāni ca /</l>\n<l>yathā jātena satataṃ vartitavyamaharniśam // RKV_122.17 //</l>\n</lg>\n\n<lg>\n<l>sa dharmaḥ sarvavarṇānāṃ purā sṛṣṭaḥ svayambhuvā /</l>\n<l>mantrasaṃskārasampannāstrayo varṇā dvijātayaḥ // RKV_122.18 //</l>\n</lg>\n\n<lg>\n<l>teṣāṃ matamanādṛtya yadi varteta kāmataḥ /</l>\n<l>sa mṛto jāyate śvā vai gatirūrdhvā na vidyate // RKV_122.19 //</l>\n</lg>\n\n<lg>\n<l>na teṣāṃ preṣaṇaṃ nityaṃ teṣāṃ matamanusmaran /</l>\n<l>yaśobhāgī svadharmasthaḥ svargabhāgī sa jāyate // RKV_122.20 //</l>\n</lg>\n\n<lg>\n<l>evaṃ guṇagaṇākīrṇo 'vasadvipraḥ sa bhārata /</l>\n<l>hanasveti hanasveti śṛṇoti vākyamīdṛśam // RKV_122.21 //</l>\n</lg>\n\n<lg>\n<l>tato nirīkṣate cordhvam adhaścaiva diśo daśa /</l>\n<l>vepamānaḥ sa bhītaśca praskhalaṃśca pade pade // RKV_122.22 //</l>\n</lg>\n\n<lg>\n<l>śṛṅkhalāyudhahastaiśca pāśaiścaiva sudāruṇaiḥ /</l>\n<l>veṣṭitaṃ mahiṣārūḍhaṃ naraṃ paśyati manmukham // RKV_122.23 //</l>\n</lg>\n\n<lg>\n<l>kṛṣṇāṃjanacayaprakhyaṃ kṛṣṇāmbaravibhūṣitam /</l>\n<l>raktākṣamāyatabhujaṃ sarvalakṣaṇalakṣitam // RKV_122.24 //</l>\n</lg>\n\n<lg>\n<l>dṛṣṭvā taṃ tu samāyāntaṃ nirīkṣyātmānamātmanā /</l>\n<l>japañjāpyaṃ ca paramaṃ śatarudrīyasaṃstavam // RKV_122.25 //</l>\n</lg>\n\n<lg>\n<l>tataḥ provāca bhagavānyamaḥ saṃyamano mahān /</l>\n<l>śṛṇu vākyamato brahmanyamo 'haṃ sarvajantuṣu // RKV_122.26 //</l>\n</lg>\n\n<lg>\n<l>saṃharasva mahābhāga rudrajāpyaṃ sudurbhidam /</l>\n<l>yenāhaṃ kālapāśaistvāṃ saṃyamāmi gatavyathaḥ // RKV_122.27 //</l>\n</lg>\n\n<lg>\n<l>tacchrutvā niṣṭhuraṃ vākyaṃ yamasya mukhanirgatam /</l>\n<l>mahābhayasamopeto brāhmaṇaḥ prapalāyitaḥ // RKV_122.28 //</l>\n</lg>\n\n<lg>\n<l>tasya mārge gatāḥ sarve yamena saha kiṃkarāḥ /</l>\n<l>tiṣṭha tiṣṭheti taṃ vipramūcuste so 'pyadhāvata // RKV_122.29 //</l>\n</lg>\n\n<lg>\n<l>tvaramāṇaḥ pariśrānto hā hato 'haṃ durātmabhiḥ /</l>\n<l>rakṣa rakṣa mahādeva śaraṇāgatavatsala // RKV_122.30 //</l>\n</lg>\n\n<lg>\n<l>evamuktvāpatadbhūmau liṅgamāliṅgya bhārata /</l>\n<l>gatasattvaḥ sa viprendraḥ samāśritya sureśvaram // RKV_122.31 //</l>\n</lg>\n\n<lg>\n<l>taṃ dṛṣṭvā patitaṃ bhūmau devadevo maheśvaraḥ /</l>\n<l>ko haniṣyati mābhaistvaṃ huṅkāramakarottadā // RKV_122.32 //</l>\n</lg>\n\n<lg>\n<l>tena te kiṃkarāḥ sarve yamena saha bhārata /</l>\n<l>huṅkāreṇa gatāḥ sarve meghā vātahatā yathā // RKV_122.33 //</l>\n</lg>\n\n<lg>\n<l>tadāprabhṛti tattīrthaṃ kohanasveti viśrutam /</l>\n<l>sarvapāpaharaṃ puṇyaṃ sarvatīrtheṣvanuttamam // RKV_122.34 //</l>\n</lg>\n\n<lg>\n<l>tatra tīrthe tu yaḥ snātvā pūjayet parameśvaram /</l>\n<l>agniṣṭomasya yajñasya phalamāpnotyanuttamam // RKV_122.35 //</l>\n</lg>\n\n<lg>\n<l>tatra tīrthe tu rājendra prāṇatyāgaṃ karoti yaḥ /</l>\n<l>na paśyati yamaṃ devamityevaṃ śaṅkaro 'bravīt // RKV_122.36 //</l>\n</lg>\n\n<lg>\n<l>agnipraveśaṃ yaḥ kuryājjale vā nṛpasattama /</l>\n<l>agniloke vaset tāvad yāvat kalpaśatatrayam // RKV_122.37 //</l>\n</lg>\n\n<lg>\n<l>evaṃ varuṇaloke 'pi vasitvā kālamīpsitam /</l>\n<l>iha lokamanuprāpto mahādhanapatirbhavet // RKV_122.38 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kohanatīrthamāhātmyavarṇanaṃ nāma dvāviṃśatyuttaraśatatamo 'dhyāyaḥ ||</p>\n\n<p>RKV adhyāya 123</p>\n\n<lg>\n<l>mārkaṇḍeya uvāca:</l>\n<l>tato gacchettu rājendra karmadītīrtham uttamam /</l>\n<l>yatra tiṣṭhati vighneśo gaṇanātho mahābalaḥ // RKV_123.1 //</l>\n</lg>\n\n<lg>\n<l>tatra tīrthe naraḥ snātvā caturthyāṃ vā hyupoṣitaḥ /</l>\n<l>vighnaṃ na vidyate tasya saptajanmani bhārata // RKV_123.2 //</l>\n</lg>\n\n<lg>\n<l>tatra tīrthe hi yatkiṃcid dīyate nṛpasattama /</l>\n<l>tadakṣayaphalaṃ sarvaṃ jāyate nātra saṃśayaḥ // RKV_123.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karmadeśvaratīrthamāhatmyavarṇanaṃ nāma trayoviṃśatyuttaraśatatamo 'dhyāyaḥ||</p>\n\n<p>RKV adhyāya 124</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla narmadeśvaramuttamam /</l>\n<l>tatra tīrthe naraḥ snātvā mucyate sarvakilbiṣaiḥ // RKV_124.1 //</l>\n</lg>\n\n<lg>\n<l>agnipraveśaśca jale 'thavā mṛtyuranāśake /</l>\n<l>anivartikā gatistasya yathā me śaṅkaro 'bravīt // RKV_124.2 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadeśvaratīrthamāhātmyavarṇanaṃ nāma caturviṃśatyuttaraśatatamo 'dhyāyaḥ ||</p>\n\n<p>RKV adhyāya 125</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla ravitīrthamanuttamam /</l>\n<l>yatra devaḥ sahasrāṃśustapastaptvā divaṃ gataḥ // RKV_125.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ devo jagaddhātā sarvadevanamaskṛtaḥ /</l>\n<l>tapastapati deveśastāpaso bhāskaro raviḥ // RKV_125.2 //</l>\n</lg>\n\n<lg>\n<l>ārādhyaḥ sarvabhūtānāṃ sarvadevaiśca pūjitaḥ /</l>\n<l>pratyakṣo dṛśyate loke sṛṣṭisaṃhārakārakaḥ // RKV_125.3 //</l>\n</lg>\n\n<lg>\n<l>ādityatvaṃ kathaṃ prāptaḥ kathaṃ bhāskara ucyate /</l>\n<l>sarvametatsamāsena kathayasva mamānagha // RKV_125.4 //</l>\n</lg>\n\n<lg>\n<l>mārkaṇḍeya uvāca:</l>\n<l>mahāpraśno mahārāja yastvayā paripṛcchitaḥ /</l>\n<l>tatsarvaṃ sampravakṣyāmi namaskṛtya svayambhuvam // RKV_125.5 //</l>\n</lg>\n\n<lg>\n<l>āsīdidaṃ tamobhūtamaprajñātamalakṣaṇam /</l>\n<l>apratarkyam avijñeyaṃ prasuptam iva sarvataḥ // RKV_125.6 //</l>\n</lg>\n\n<lg>\n<l>tatas tejaśca divyaṃ ca taptapiṇḍamanuttamam /</l>\n<l>ākāśāttu yathaivolkā sṛṣṭihetor adhomukhī // RKV_125.7 //</l>\n</lg>\n\n<lg>\n<l>tattejaso 'ntaḥ puruṣaḥ saṃjātaḥ sarvabhūṣitaḥ /</l>\n<l>sa śivo 'pāṇipādaśca yena sarvamidaṃ tatam // RKV_125.8 //</l>\n</lg>\n\n<lg>\n<l>tasyotpannasya bhūtasya tejo rūpasya bhārata /</l>\n<l>paścātprajāpatirbhūyaḥ kālaḥ kālāntareṇa vai // RKV_125.9 //</l>\n</lg>\n\n<lg>\n<l>agnirjātaḥ sa bhūtānāṃ manuṣyāsurarakṣasām /</l>\n<l>sarvadevādhidevaśca ādityastena cocyate // RKV_125.10 //</l>\n</lg>\n\n<lg>\n<l>ādau tasya namaskāro 'nyeṣāṃ ca tadanantaram /</l>\n<l>kriyate daivataiḥ sarvaistena sarvairmaharṣibhiḥ // RKV_125.11 //</l>\n</lg>\n\n<lg>\n<l>tisraḥ sandhyāstrayo devāḥ sāṃnidhyāḥ sūryamaṇḍale /</l>\n<l>namaskṛtena sūryeṇa sarve devā namaskṛtāḥ // RKV_125.12 //</l>\n</lg>\n\n<lg>\n<l>na divā na bhaved rātriḥ ṣaṇmāsā dakṣiṇāyanam /</l>\n<l>ayanaṃ cottaraṃ cāpi bhāskareṇa vinā nṛpa // RKV_125.13 //</l>\n</lg>\n\n<lg>\n<l>snānaṃ dānaṃ japo homaḥ svādhyāyo devatārcanam /</l>\n<l>na vartate vinā sūryaṃ tena pūjyatamo raviḥ // RKV_125.14 //</l>\n</lg>\n\n<lg>\n<l>śabdagāḥ śrutimukhyāśca brahmaviṣṇumaheśvarāḥ /</l>\n<l>pratyakṣo bhagavāndevo dṛśyate lokapāvanaḥ // RKV_125.15 //</l>\n</lg>\n\n<lg>\n<l>utpattiḥ pralayasthānaṃ nidhānaṃ bījamavyayam /</l>\n<l>hetureko jagannātho nānyo vidyeta bhāskarāt // RKV_125.16 //</l>\n</lg>\n\n<lg>\n<l>evamātmabhavaṃ kṛtvā jagatsthāvarajaṅgamam /</l>\n<l>lokānāṃ tu hitārthāya sthāpayed dharmapaddhatim // RKV_125.17 //</l>\n</lg>\n\n<lg>\n<l>narmadātaṭamāśritya sthāpayitvātmanas tanum /</l>\n<l>sahasrāṃśuṃ nidhiṃ dhāmnāṃ jagāmākāśamavyayam // RKV_125.18 //</l>\n</lg>\n\n<lg>\n<l>tatra tīrthe tu yaḥ snātvā pūjayet parameśvaram /</l>\n<l>sahasrakiraṇaṃ devaṃ nāmamantravidhānataḥ // RKV_125.19 //</l>\n</lg>\n\n<lg>\n<l>tena taptaṃ hutaṃ tena tena sarvamanuṣṭhitam /</l>\n<l>tena samyagvidhānena samprāptaṃ paramaṃ padam // RKV_125.20 //</l>\n</lg>\n\n<lg>\n<l>te dhanyāste mahātmānasteṣāṃ janma sujīvitam /</l>\n<l>snātvā ye narmadātoye devaṃ paśyanti bhāskaram // RKV_125.21 //</l>\n</lg>\n\n<lg>\n<l>tathā devasya rājendra ye kurvanti pradakṣiṇam /</l>\n<l>ananyabhaktyā satataṃ trirakṣarasamanvitāḥ // RKV_125.22 //</l>\n</lg>\n\n<lg>\n<l>tena pūtaśarīrāste mantreṇa gatapātakāḥ /</l>\n<l>yatpuṇyaṃ ca bhavet teṣāṃ tadihaikamanāḥ śṛṇu // RKV_125.23 //</l>\n</lg>\n\n<lg>\n<l>sasamudraguhā tena saśailavanakānanā /</l>\n<l>pradakṣiṇīkṛtā sarvā pṛthivī nātra saṃśayaḥ // RKV_125.24 //</l>\n</lg>\n\n<lg>\n<l>mantramūlam idaṃ sarvaṃ trailokyaṃ sacarācaram /</l>\n<l>tena mantravihīnaṃ tu kāryaṃ loke na sidhyati // RKV_125.25 //</l>\n</lg>\n\n<lg>\n<l>yathā kāṣṭhamayo hastī yathā carmamayo mṛgaḥ /</l>\n<l>kāryārthaṃ naiva sidhyeta tathā karma hyamantrakam // RKV_125.26 //</l>\n</lg>\n\n<lg>\n<l>bhasmahutaṃ pārtha yathā toyavivarjitam /</l>\n<l>niṣphalaṃ jāyate dānaṃ tathā mantravivarjitam // RKV_125.27 //</l>\n</lg>\n\n<lg>\n<l>kāṣṭhapāṣāṇaloṣṭeṣu mṛnmayeṣu viśeṣataḥ /</l>\n<l>mantreṇa loke pūjāṃ tu kurvanti na hyamantrataḥ // RKV_125.28 //</l>\n</lg>\n\n<lg>\n<l>dvādaśābdānnamaskārādbhaktyā yallabhate phalam /</l>\n<l>mantrayuktanamaskārātsakṛttallabhate phalam // RKV_125.29 //</l>\n</lg>\n\n<lg>\n<l>saṃkrāntau ca vyatīpāte ayane viṣuve tathā /</l>\n<l>narmadāyā jale snātvā yastu pūjayate ravim // RKV_125.30 //</l>\n</lg>\n\n<lg>\n<l>dvādaśābdena yat pāpam ajñānajñānasaṃcitam /</l>\n<l>tatkṣaṇānnaśyate sarvaṃ vahninā tu tuṣaṃ yathā // RKV_125.31 //</l>\n</lg>\n\n<lg>\n<l>candrasūryagrahe snātvā sopavāso jitendriyaḥ /</l>\n<l>tatrādityamukhaṃ dṛṣṭvā mucyate sarvakilbiṣaiḥ // RKV_125.32 //</l>\n</lg>\n\n<lg>\n<l>māghamāse tu samprāpte saptamyāṃ nṛpasattama /</l>\n<l>sopavāso jitakrodha uṣitvā sūryamandire // RKV_125.33 //</l>\n</lg>\n\n<lg>\n<l>prātaḥ snātvā vidhānena dadātyarghaṃ divākare /</l>\n<l>vidhinā mantrayuktena sa labhet puṇyamuttamam // RKV_125.34 //</l>\n</lg>\n\n<lg>\n<l>pitṛdevamanuṣyāṇāṃ kṛtvā hyudakatarpaṇam /</l>\n<l>mandire devadevasya tataḥ pūjāṃ samācaret // RKV_125.35 //</l>\n</lg>\n\n<lg>\n<l>gandhaiḥ puṣpaistathā dhūpairdīpanaivedyaśobhanaiḥ /</l>\n<l>pūjayitvā jagannāthaṃ tato mantramudīrayet // RKV_125.36 //</l>\n</lg>\n\n<lg>\n<l>viṣṇuḥ śakro yamo dhātā mitro 'tha varuṇastathā /</l>\n<l>vivasvānsavitā pūṣā caṇḍāṃśurbharga eva ca // RKV_125.37 //</l>\n</lg>\n\n<lg>\n<l>iti dvādaśanāmāni japankṛtvā pradakṣiṇām /</l>\n<l>yatphalaṃ labhate pārtha tadihaikamanāḥ śṛṇu // RKV_125.38 //</l>\n</lg>\n\n<lg>\n<l>daridro vyādhito mūko badhiro jaḍa eva ca /</l>\n<l>na bhavetsapta janmāni ityevaṃ śaṅkaro 'bravīt // RKV_125.39 //</l>\n</lg>\n\n<lg>\n<l>evaṃ jñātvā vidhānena japanmantraṃ vicakṣaṇaḥ /</l>\n<l>ārādhayed raviṃ bhaktyā ya icchetpuṇyamuttamam // RKV_125.40 //</l>\n</lg>\n\n<lg>\n<l>mantrahīnāṃ tu yaḥ kuryād bhaktiṃ devasya bhārata /</l>\n<l>sa viḍambati cātmānaṃ paśukīṭapataṅgavat // RKV_125.41 //</l>\n</lg>\n\n<lg>\n<l>tatra tīrthe tu yaḥ kaścit tyajate dehamuttamam /</l>\n<l>sa gatastatra devaistu pūjyamāno maharṣibhiḥ // RKV_125.42 //</l>\n</lg>\n\n<l>svecchayā suciraṃ kālamiha loke nṛpo bhavet // RKV_125.43 //</l>\n\n<lg>\n<l>putrapautrasamāyukto hastyaśvarathasaṅkulaḥ /</l>\n<l>dāsīdāsaśatopeto jāyate vipule kule // RKV_125.44 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthamāhātmyavarṇanaṃ nāma pañcaviṃśatyuttaraśatatamo 'dhyāyaḥ ||</p>\n\n<p>RKV adhyāya 126</p>\n\n<lg>\n<l>mārkaṇḍeya uvāca:</l>\n<l>tato gacchettu rājendra paraṃ tīrthamayonijam /</l>\n<l>snātamātro narastatra na paśyed yonisaṅkaṭam // RKV_126.1 //</l>\n</lg>\n\n<lg>\n<l>tatra tīrthe naraḥ snātvā pūjayed devamīśvaram /</l>\n<l>ayonijo mahādeva yathā tvaṃ parameśvara // RKV_126.2 //</l>\n</lg>\n\n<lg>\n<l>tathā mocaya māṃ deva sambhavād yonisaṅkaṭāt /</l>\n<l>gandhapuṣpādidhūpaiśca sa mucyet sarvapātakaiḥ // RKV_126.3 //</l>\n</lg>\n\n<lg>\n<l>tasya devasya yo bhaktyā kurute liṅgapūraṇam /</l>\n<l>sa vaseddevadevasya yāvatsikthasya saṃkhyayā // RKV_126.4 //</l>\n</lg>\n\n<lg>\n<l>ayonije mahādevaṃ snāpayed gandhavāriṇā /</l>\n<l>madhukṣīreṇa dadhnā vā sa labhed vipulāṃ śriyam // RKV_126.5 //</l>\n</lg>\n\n<lg>\n<l>aṣṭabhyāṃ ca site pakṣe asitāṃ vā caturdaśīm /</l>\n<l>pūjayitvā mahādevaṃ prīṇayed gītavādyakaiḥ // RKV_126.6 //</l>\n</lg>\n\n<lg>\n<l>vasetsa ca śive loke ye kurvanti manoharam /</l>\n<l>te vasanti śive loke yāvad ābhūtasamplavam // RKV_126.7 //</l>\n</lg>\n\n<lg>\n<l>tasya devasya bhaktyā tu yaḥ karoti pradakṣiṇām /</l>\n<l>vijñāpayaṃśca satataṃ mantreṇānena bhārata // RKV_126.8 //</l>\n</lg>\n\n<lg>\n<l>tasya yatphalamuddiṣṭaṃ pāramparyeṇa mānavaiḥ /</l>\n<l>sakāśāddevadevasya tacchṛṇuṣva samādhinā // RKV_126.9 //</l>\n</lg>\n\n<lg>\n<l>ayonijo mahādeva yathā tvaṃ parameśvara /</l>\n<l>tathā mocaya māṃ śarva sambhavādyonisaṅkaṭāt // RKV_126.10 //</l>\n</lg>\n\n<lg>\n<l>kiṃ tasya bahubhirmantraiḥ kaṃṭhaśoṣaṇatatparaiḥ /</l>\n<l>yenauṃnamaḥ śivāyeti proktaṃ devasya saṃnidhau // RKV_126.11 //</l>\n</lg>\n\n<lg>\n<l>tenādhītaṃ śrutaṃ tena tena sarvamanuṣṭhitam /</l>\n<l>yenauṃnamaḥ śivāyeti mantrābhyāsaḥ sthirīkṛtaḥ // RKV_126.12 //</l>\n</lg>\n\n<lg>\n<l>na tatphalamavāpnoti sarvadeveṣu vai dvijaḥ /</l>\n<l>yatphalaṃ samavāpnoti ṣaḍakṣara udīraṇāt // RKV_126.13 //</l>\n</lg>\n\n<lg>\n<l>tatra tīrthe tu yaḥ snātvā pūjayecchivayoginam /</l>\n<l>dvijānāmayutaṃ sāgraṃ sa labhet phalamuttamam // RKV_126.14 //</l>\n</lg>\n\n<lg>\n<l>athavā bhaktiyuktastu teṣāṃ dānte jitendriye /</l>\n<l>saṃskṛtya dadate bhikṣāṃ phalaṃ tasya tato 'dhikam // RKV_126.15 //</l>\n</lg>\n\n<lg>\n<l>yatihaste jalaṃ dadyād bhikṣāṃ dattvā punarjalam /</l>\n<l>sā bhikṣā meruṇā tulyā tajjalaṃ sāgaropamam // RKV_126.16 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ayoniprabhavatīrthamāhātmyavarṇanaṃ nāma ṣaḍviṃśatyuttaraśatatamo 'dhyāyaḥ ||</p>\n\n<p>RKV adhyāya 127</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra agnitīrthamanuttamam /</l>\n<l>tatra snātvā tu pakṣādau mucyate sarvakilbiṣaiḥ // RKV_127.1 //</l>\n</lg>\n\n<lg>\n<l>tatra tīrthe tu yaḥ kanyāṃ dadyāt svayamalaṃkṛtām /</l>\n<l>tasya yatphalamuddiṣṭaṃ tacchṛṇuṣva narottama // RKV_127.2 //</l>\n</lg>\n\n<lg>\n<l>agniṣṭomātirātrābhyāṃ śataṃ śataguṇīkṛtam /</l>\n<l>prāpnoti puruṣo dattvā yathāśaktyā hyalaṃkṛtām // RKV_127.3 //</l>\n</lg>\n\n<lg>\n<l>tasyāḥ putraprapautrāṇāṃ yā bhaved romasaṃgatiḥ /</l>\n<l>sa yāti tena mānena śivaloke parāṃ gatim // RKV_127.4 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe agnitīrthamāhātmyavarṇanaṃ nāma saptaviṃśatyuttaraśatatamo 'dhyāyaḥ ||</p>\n\n<p>RKV adhyāya 128</p>\n\n<lg>\n<l>mārkaṇḍeya uvāca:</l>\n<l>tato gacchettu rājendra bhṛkuṭeśvaram uttamam /</l>\n<l>yatra siddho mahābhāgo bhṛguḥ paramakopanaḥ // RKV_128.1 //</l>\n</lg>\n\n<lg>\n<l>tena varṣaśataṃ sāgraṃ tapaścīrṇaṃ purānagha /</l>\n<l>putrārthaṃ varayāmāsa putraṃ putravatāṃ varaḥ // RKV_128.2 //</l>\n</lg>\n\n<lg>\n<l>varo datto mahābhāga devenāndhakaghātinā /</l>\n<l>tatra tīrthe tu yaḥ snātvā pūjayet parameśvaram // RKV_128.3 //</l>\n</lg>\n\n<lg>\n<l>agniṣṭomasya yajñasya phalamaṣṭaguṇaṃ labhet /</l>\n<l>bhṛkuṭeśaṃ tu yaḥ kaścid ghṛtena madhunā saha // RKV_128.4 //</l>\n</lg>\n\n<lg>\n<l>putrārthī snāpayed bhaktyā sa labhet putramīpsitam /</l>\n<l>tatra tīrthe tu yaḥ snātvā dadyād viprāya kāñcanam // RKV_128.5 //</l>\n</lg>\n\n<l>godānaṃ vā mahīṃ vāpi tasya puṇyaphalaṃ śṛṇu // RKV_128.6 //</l>\n\n<lg>\n<l>sasamudraguhā tena saśailavanakānanā /</l>\n<l>dattā pṛthvī na sandehas tena sarvā nṛpottama // RKV_128.7 //</l>\n</lg>\n\n<lg>\n<l>tena dānena sa svarge krīḍayitvā yathāsukham /</l>\n<l>martye bhavati rājendro brāhmaṇo vā supūjitaḥ // RKV_128.8 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛkuṭeśvaratīrthamāhātmyavarṇanaṃ nāmāṣṭāviṃśatyuttaraśatatamo 'dhyāyaḥ ||</p>\n\n<p>RKV adhyāya 129</p>\n\n<lg>\n<l>śrīmārkaṇḍeya uvāca:</l>\n<l>tato gacchen mahīpāla brahmatīrthamanuttamam /</l>\n<l>anyeṣāṃ caiva tīrthānāṃ parātparataraṃ mahat // RKV_129.1 //</l>\n</lg>\n\n<lg>\n<l>tatra tīrthe suraśreṣṭho brahmā lokapitāmahaḥ /</l>\n<l>caturṇāmapi varṇānāṃ narmadātaṭamāśritaḥ // RKV_129.2 //</l>\n</lg>\n\n<lg>\n<l>vācikaṃ mānasaṃ pāpaṃ karmajaṃ yatpurākṛtam /</l>\n<l>tatkṣālayati deveśo darśanād eva pātakam // RKV_129.3 //</l>\n</lg>\n\n<lg>\n<l>śrutismṛtyuditānyeva tatra snātvā dvijarṣabhāḥ /</l>\n<l>prāyaścittāni kurvanti teṣāṃ vāsastriviṣṭape // RKV_129.4 //</l>\n</lg>\n\n<lg>\n<l>ye punaḥ śāstramutsṛjya kāmalobhaprapīḍitāḥ /</l>\n<l>prāyaścittaṃ vadiṣyanti te vai nirayagāminaḥ // RKV_129.5 //</l>\n</lg>\n\n<lg>\n<l>snātvādau pātakī brahmannatvā tu kīrtayed agham /</l>\n<l>tasya tannaśyate kṣipraṃ tamaḥ sūryodaye yathā // RKV_129.6 //</l>\n</lg>\n\n<lg>\n<l>tatra tīrthe tu yaḥ snātvā pūjayet pitṛdevatāḥ /</l>\n<l>agniṣṭomasya yajñasya sa labhet phalamuttamam // RKV_129.7 //</l>\n</lg>\n\n<lg>\n<l>tatra tīrthe tu yad dānaṃ brahmoddiśya prayacchati /</l>\n<l>tadakṣayaphalaṃ sarvamityevaṃ śaṅkaro 'bravīt // RKV_129.8 //</l>\n</lg>\n\n<lg>\n<l>gāyatrīsāramātro 'pi tatra yaḥ kriyate japaḥ /</l>\n<l>ṛgyajuḥsāmasahitaḥ sa bhavennātra saṃśayaḥ // RKV_129.9 //</l>\n</lg>\n\n<lg>\n<l>tatra tīrthe tu yo bhaktyā tyajeddehaṃ sudustyajam /</l>\n<l>anivartikā gatistasya brahmalokān na saṃśayaḥ // RKV_129.10 //</l>\n</lg>\n\n<lg>\n<l>yāvadasthīni tiṣṭhanti brahmatīrthe ca dehinām /</l>\n<l>tāvad varṣasahasrāṇi devaloke mahīyate // RKV_129.11 //</l>\n</lg>\n\n<lg>\n<l>avatīrṇastato loke brahmajño jāyate kule /</l>\n<l>uttamaḥ sarvavarṇānāṃ devānāmiva devatā // RKV_129.12 //</l>\n</lg>\n\n<lg>\n<l>vidyāsthānāni sarvāṇi vetti vedāṅgapāragaḥ /</l>\n<l>jāyate pūjito loke rājabhiḥ sa na saṃśayaḥ // RKV_129.13 //</l>\n</lg>\n\n<lg>\n<l>putrapautrasamopetaḥ sarvavyādhivivarjitaḥ /</l>\n<l>jīvedvarṣaśataṃ sāgraṃ brahmatīrthaprabhāvataḥ // RKV_129.14 //</l>\n</lg>\n\n<lg>\n<l>etatpuṇyaṃ pāpaharaṃ tīrthaṃ jñānavatāṃ varam /</l>\n<l>ye paśyanti mahātmāno hyamṛtatvaṃ prayānti te // RKV_129.15 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe brahmatīrthamāhātmyavarṇanaṃ nāmaikonatriṃśadadhikaśatatamo 'dhyāyaḥ||</p>\n\n<p>RKV adhyāya 130</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle devatīrthamanuttamam /</l>\n<l>tatra devaiḥ samāgatya toṣitaḥ parameśvaraḥ // RKV_130.1 //</l>\n</lg>\n\n<lg>\n<l>tatra tīrthe tu yaḥ snātvā kāmakrodhavivarjitaḥ /</l>\n<l>sa labhennātra sandeho gosahasraphalaṃ dhruvam // RKV_130.2 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāma triṃśadadhikaśatatamo 'dhyāyaḥ ||</p>\n\n<p>RKV adhyāya 131</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle nāgatīrthamanuttamam /</l>\n<l>yatra siddhā mahānāgā bhaye jāte tato nṛpa // RKV_131.1 //</l>\n</lg>\n\n<lg>\n<l>yudhiṣṭhira uvāca:</l>\n<l>mahābhayānāṃ lokasya nāgānāṃ dvijasattama /</l>\n<l>kathaṃ jātaṃ bhayaṃ tīvraṃ yena te tapasi sthitāḥ // RKV_131.2 //</l>\n</lg>\n\n<lg>\n<l>bhūtaṃ bhavyaṃ bhaviṣyacca yatsurāsuramānave /</l>\n<l>tāta te viditaṃ sarvaṃ tena me kautukaṃ mahat // RKV_131.3 //</l>\n</lg>\n\n<lg>\n<l>mama saṃtāpajaṃ duḥkhaṃ duryodhanasamudbhavam /</l>\n<l>tava vaktrāmbujaughena plāvitaṃ nirvṛtiṃ gatam // RKV_131.4 //</l>\n</lg>\n\n<lg>\n<l>śrutvā tava mukhodgītāṃ kathāṃ pāpapraṇāśanīm /</l>\n<l>bhūyo bhūyaḥ smṛtirjātā śravaṇe mama suvrata // RKV_131.5 //</l>\n</lg>\n\n<lg>\n<l>na kleśatvaṃ dvije yuktaṃ na cānyo jānate phalam /</l>\n<l>vidyādānasya mahataḥ śrāvitasya sutasya ca // RKV_131.6 //</l>\n</lg>\n\n<lg>\n<l>evaṃ jñātvā yathānyāyaṃ yaḥ praśnaḥ pṛcchito mayā /</l>\n<l>kathā tu kathyatāṃ vipra dayāṃ kṛtvā mamopari // RKV_131.7 //</l>\n</lg>\n\n<lg>\n<l>mārkaṇḍeya uvāca:</l>\n<l>yathā yathā tvaṃ nṛpa bhāṣase ca tathā tathā me sukhameti bhāratī /</l>\n<l>śaithilyabhāvājjarayānvitasya tvatsauhṛdaṃ naśyati naiva tāta // RKV_131.8 //</l>\n</lg>\n\n<lg>\n<l>kathayāmi yathāvṛttam itihāsaṃ purātanam /</l>\n<l>kathitaṃ pūrvato vṛddhaiḥ pāramparyeṇa bhārata // RKV_131.9 //</l>\n</lg>\n\n<lg>\n<l>dve bhārye kaśyapasyāstāṃ sarvalokeṣvanuttame /</l>\n<l>garutmato vai vinatā sarpāṇāṃ kadrureva ca // RKV_131.10 //</l>\n</lg>\n\n<lg>\n<l>aśvasaṃdarśanāt tābhyāṃ kalirūpaṃ vyavasthitam /</l>\n<l>prabhātakāle rājendra bhāskarākāravarcasam // RKV_131.11 //</l>\n</lg>\n\n<lg>\n<l>taṃ dṛṣṭvā vinatā rūpam aśvaṃ sarvatra pāṇḍuram /</l>\n<l>atha tāṃ kadrūmavocatsā paśya paśya varānane // RKV_131.12 //</l>\n</lg>\n\n<lg>\n<l>uccaiḥśravasaḥ sādṛśyaṃ paśya sarvatra pāṇḍuram /</l>\n<l>dhāvamānam aviśrāntaṃ javena pavanopamam // RKV_131.13 //</l>\n</lg>\n\n<lg>\n<l>taṃ dṛṣṭvā sahasā yāntam īrṣyābhāvena mohitā /</l>\n<l>kṛṣṇaṃ matvā tathājalpattayā saha nṛpottama // RKV_131.14 //</l>\n</lg>\n\n<lg>\n<l>vinate tvaṃ mṛṣā loke nṛśaṃse kulapāṃsani /</l>\n<l>kṛṣṇaṃ cainaṃ vada śvetaṃ narakaṃ yāsyase param // RKV_131.15 //</l>\n</lg>\n\n<lg>\n<l>vinatovāca:</l>\n<l>satyānṛte tu vacane paṇo 'yaṃ te mamaiva tu /</l>\n<l>sahasraṃ vatsarāndāsī bhaveyaṃ tava veśmani // RKV_131.16 //</l>\n</lg>\n\n<lg>\n<l>tatheti te pratijñāya rātrau gatvā svakaṃ gṛham /</l>\n<l>parityajya ubhe te tu krodhamūrchitamūrchite // RKV_131.17 //</l>\n</lg>\n\n<lg>\n<l>bandhugarvasya gatvā tu kathayāmāsa taṃ paṇam /</l>\n<l>kadrūrvinatayā sārddhaṃ yadvṛttaṃ pramadālaye // RKV_131.18 //</l>\n</lg>\n\n<lg>\n<l>tacchrutvā bāndhavāḥ sarve kadrūputrāstathaiva ca /</l>\n<l>na manyante hitaṃ kāryaṃ kṛtaṃ mātrā vigarhitam // RKV_131.19 //</l>\n</lg>\n\n<lg>\n<l>akṛṣṇaḥ kṛṣṇatām amba kathaṃ gaccheddhayottamaḥ /</l>\n<l>dāsatvaṃ prāpsyase tvaṃ hi paṇenānena suvrate // RKV_131.20 //</l>\n</lg>\n\n<lg>\n<l>kadrūruvāca:</l>\n<l>bhaveyaṃ na yathādāsī tatkurudhvaṃ hi satvaram /</l>\n<l>viśadhvaṃ romakūpeṣu tasyāśvasya matirmama // RKV_131.21 //</l>\n</lg>\n\n<lg>\n<l>kṣaṇamātraṃ kṛte kārye sā dāsī ca bhavenmama /</l>\n<l>tataḥ svasthoragāḥ sarve bhaviṣyatha yathāsukham // RKV_131.22 //</l>\n</lg>\n\n<lg>\n<l>sarpā ūcuḥ /</l>\n<l>yathā tvaṃ jananī devi pannagānāṃ matā bhuvi /</l>\n<l>tathāpi sā viśeṣeṇa vañcitavyā na karhicit // RKV_131.23 //</l>\n</lg>\n\n<lg>\n<l>kadrūruvāca:</l>\n<l>mama vākyamakurvāṇā ye kecidbhuvi pannagāḥ /</l>\n<l>havyavāhamukhaṃ sarve te yāsyantyavicāritāḥ // RKV_131.24 //</l>\n</lg>\n\n<lg>\n<l>etacchrutvā tu vacanaṃ ghoraṃ mātṛmukhodbhavam /</l>\n<l>kecitpraviṣṭā romāṇi tathānye girisaṃsthitāḥ // RKV_131.25 //</l>\n</lg>\n\n<l>kecitpraviṣṭā jāhnavyāmanye ca tapasi sthitāḥ // RKV_131.26 //</l>\n\n<lg>\n<l>tato varṣasahasrānte tutoṣa parameśvaraḥ /</l>\n<l>mahādevo jagaddhātā hyuvāca parayā girā // RKV_131.27 //</l>\n</lg>\n\n<lg>\n<l>bho bhoḥ sarpā nivartadhvaṃ tapaso 'sya mahatphalam /</l>\n<l>yamicchatha dadāmyadya nātra kāryā vicāraṇā // RKV_131.28 //</l>\n</lg>\n\n<lg>\n<l>sarpā ūcuḥ /</l>\n<l>kadrūśāpabhayādbhītā devadeva maheśvara /</l>\n<l>tava pārśve vasiṣyāmo yāvadābhūtasamplavam // RKV_131.29 //</l>\n</lg>\n\n<lg>\n<l>devadeva uvāca:</l>\n<l>ekaścāyaṃ mahābāhurvāsukirbhujagottamaḥ /</l>\n<l>mama pārśve vasennityaṃ sarveṣāṃ bhayarakṣakaḥ // RKV_131.30 //</l>\n</lg>\n\n<lg>\n<l>anyeṣāṃ caiva sarpāṇāṃ bhayaṃ nāsti mamājñayā /</l>\n<l>āplutya narmadātoye bhujagāste ca rakṣitāḥ // RKV_131.31 //</l>\n</lg>\n\n<lg>\n<l>nāsti mṛtyubhayaṃ teṣāṃ vasadhvaṃ yatra cepsitam /</l>\n<l>kadrūśāpabhayaṃ nāsti hyeṣa me vistaraḥ paraḥ // RKV_131.32 //</l>\n</lg>\n\n<lg>\n<l>evaṃ dattvā varaṃ teṣāṃ devadevo maheśvaraḥ /</l>\n<l>jagāmākāśamāviśya kailāsaṃ dharaṇīdharam // RKV_131.33 //</l>\n</lg>\n\n<lg>\n<l>gate cādarśanaṃ deve vāsukipramukhā nṛpa /</l>\n<l>sthāpayitvā tathā jagmurdevadevaṃ maheśvaram // RKV_131.34 //</l>\n</lg>\n\n<lg>\n<l>tatra tīrthe tu yaḥ kaścit pañcamyāmarcayecchivam /</l>\n<l>tasya nāgakulānyaṣṭau na hiṃsanti kadācana // RKV_131.35 //</l>\n</lg>\n\n<lg>\n<l>mṛtaḥ kālena mahatā tatra tīrthe nareśvara /</l>\n<l>śivasyānucaro bhūtvā vasate kālamīpsitam // RKV_131.36 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgeśvaratīrthamāhātmyavarṇanaṃ nāmaikatriṃśadadhikaśatatamo 'dhyāyaḥ ||</p>\n\n<p>RKV adhyāya 132</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra uttare narmadātaṭe /</l>\n<l>sarvapāpaharaṃ tīrthaṃ vārāhaṃ nāma nāmataḥ // RKV_132.1 //</l>\n</lg>\n\n<lg>\n<l>tatra devo jagaddhātā vārāhaṃ rūpam āsthitaḥ /</l>\n<l>sthito lokahitārthāya saṃsārārṇavatārakaḥ // RKV_132.2 //</l>\n</lg>\n\n<lg>\n<l>tatra tīrthe tu yaḥ snātvā pūjayed dharaṇīdharam /</l>\n<l>gandhamālyaviśeṣaiśca jayaśabdādimaṅgalaiḥ // RKV_132.3 //</l>\n</lg>\n\n<lg>\n<l>upavāsaparo bhūtvā dvādaśyāṃ nṛpasattama /</l>\n<l>vṛṣalāḥ pāpakarmāṇas tathaivāndhapiśācinaḥ // RKV_132.4 //</l>\n</lg>\n\n<lg>\n<l>ālāpād gātrasaṃparkān niḥśvāsāt sahabhojanāt /</l>\n<l>pāpaṃ saṃkramate yasmāt tasmāt tān parivarjayet // RKV_132.5 //</l>\n</lg>\n\n<lg>\n<l>brāhmaṇān pūjayed bhaktyā yathāśaktyā yathāvidhi /</l>\n<l>rātrau jāgaraṇaṃ kāryaṃ kathāyāṃ tatra bhārata // RKV_132.6 //</l>\n</lg>\n\n<lg>\n<l>prabhāte vimale snātvā tatra tīrthe jagadgurum /</l>\n<l>ye paśyanti jitakrodhāste muktāḥ sarvapātakaiḥ // RKV_132.7 //</l>\n</lg>\n\n<lg>\n<l>yathā tu dṛṣṭvā bhujagāḥ suparṇaṃ naśyanti muktvā viṣamugratejaḥ /</l>\n<l>naśyanti pāpāni tathaiva śīghraṃ dṛṣṭvā mukhaṃ śūkararūpiṇastu // RKV_132.8 //</l>\n</lg>\n\n<lg>\n<l>nabhogataṃ naśyati cāndhakāraṃ dṛṣṭvā raviṃ devavaraṃ tathaiva /</l>\n<l>naśyanti pāpāni sudustarāṇi dṛṣṭvā mukhaṃ pārtha dharādharasya // RKV_132.9 //</l>\n</lg>\n\n<lg>\n<l>kiṃ tasya bahubhir mantrair bhaktir yasya janārdane /</l>\n<l>namo nārāyaṇāyeti mantraḥ sarvārthasādhakaḥ // RKV_132.10 //</l>\n</lg>\n\n<lg>\n<l>eko 'pi kṛṣṇasya kṛtaḥ praṇāmo daśāśvamedhāvabhṛthena tulyaḥ /</l>\n<l>daśāśvamedhī punareti janma kṛṣṇapraṇāmī na punarbhavāya // RKV_132.11 //</l>\n</lg>\n\n<lg>\n<l>dhyāyamānā mahātmāno rūpaṃ nārāyaṇaṃ hareḥ /</l>\n<l>ye tyajanti svakaṃ dehaṃ tatra tīrthe jitendriyāḥ // RKV_132.12 //</l>\n</lg>\n\n<lg>\n<l>te gacchantyamalaṃ sthānaṃ yatsurair api durlabham /</l>\n<l>kṣarākṣaravinirmuktaṃ tadviṣṇoḥ paramaṃ padam // RKV_132.13 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādivārāhatīrthamāhātmyavarṇanaṃ nāma dvātriṃśadadhikaśatatamo 'dhyāyaḥ ||</p>\n\n<p>RKV adhyāya 133</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla paraṃ tīrthacatuṣṭayam /</l>\n<l>yeṣāṃ darśanamātreṇa sarvapāpakṣayo bhavet // RKV_133.1 //</l>\n</lg>\n\n<lg>\n<l>kauberaṃ vāruṇaṃ yāmyaṃ vāyavyaṃ tu tataḥ param /</l>\n<l>yatra siddhā mahāprājñā lokapālā mahābalāḥ // RKV_133.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kimarthaṃ lokapālaiśca tapaścīrṇaṃ purānagha /</l>\n<l>narmadātaṭamāśritya hyetanme vaktumarhasi // RKV_133.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>adhiṣṭhānaṃ samicchanti hyacalaṃ nirbale sati /</l>\n<l>saṃsāre sarvabhūtānāṃ tṛṇabinduvadasthire // RKV_133.4 //</l>\n</lg>\n\n<lg>\n<l>kadalīsāraniḥsāre mṛgatṛṣṇeva cañcale /</l>\n<l>sthāvare jaṅgame sarve bhūtagrāme caturvidhe // RKV_133.5 //</l>\n</lg>\n\n<lg>\n<l>dharmo mātā pitā dharmo dharmo bandhuḥ suhṛt tathā /</l>\n<l>ādhāraḥ sarvabhūtānāṃ trailokye sacarācare // RKV_133.6 //</l>\n</lg>\n\n<lg>\n<l>evaṃ jñātvā tu te sarve lokapālāḥ kṛtakṣaṇāḥ /</l>\n<l>tapaste cakruratulaṃ mārutāhāratatparāḥ // RKV_133.7 //</l>\n</lg>\n\n<lg>\n<l>tatastuṣṭo mahādevaḥ kṛtasyārddhe gate tadā /</l>\n<l>anurūpeṇa rājendra yugasya parameśvaraḥ // RKV_133.8 //</l>\n</lg>\n\n<lg>\n<l>vareṇa chandayāmāsa lokapālān mahābalān /</l>\n<l>yo yamicchati kāmaṃ vai taṃ taṃ tasya dadāmyaham // RKV_133.9 //</l>\n</lg>\n\n<lg>\n<l>etacchrutvā vacastasya lokapālā jagaddhitāḥ /</l>\n<l>varadaṃ prārthayāmāsur devaṃ varam anuttamam // RKV_133.10 //</l>\n</lg>\n\n<lg>\n<l>kubera uvāca:</l>\n<l>yadi tuṣṭo mahādeva yadi deyo varo mama /</l>\n<l>yakṣāṇām īśvaraścāhaṃ bhavāmi dhanadastviti // RKV_133.11 //</l>\n</lg>\n\n<lg>\n<l>tataḥ provāca deveśaṃ yamaḥ saṃyamane rataḥ /</l>\n<l>tatra pradhāno bhagavān bhaveyaṃ sarvajantuṣu // RKV_133.12 //</l>\n</lg>\n\n<lg>\n<l>varuṇo 'nantaraṃ prāha praṇamya tu maheśvaram /</l>\n<l>krīḍeyaṃ vāruṇe loke yādogaṇasamanvitaḥ // RKV_133.13 //</l>\n</lg>\n\n<lg>\n<l>jagādāśu tato vāyuḥ praṇamya tu maheśvaram /</l>\n<l>vyāpakatvaṃ trilokeṣu prārthayāmāsa bhārata // RKV_133.14 //</l>\n</lg>\n\n<lg>\n<l>teṣāṃ yadīpsitaṃ kāmamumayā saha śaṅkaraḥ /</l>\n<l>sarveṣāṃ lokapālānaḥ dattvā cādarśanaṃ gataḥ // RKV_133.15 //</l>\n</lg>\n\n<lg>\n<l>gate maheśvare deve yathāsthānaṃ tu te sthitāḥ /</l>\n<l>sthāpanā ca kṛtā sarvaiḥ svanāmnaiva pṛthakpṛthak // RKV_133.16 //</l>\n</lg>\n\n<lg>\n<l>kuberaśca kubereśaṃ yamaścaiva yameśvaram /</l>\n<l>varuṇo varuṇeśaṃ tu vāto vāteśvaraṃ nṛpa // RKV_133.17 //</l>\n</lg>\n\n<lg>\n<l>tarpaṇaṃ vidadhuḥ sarve mantraiśca vividhaiḥ śubhaiḥ /</l>\n<l>sarve sarveśvaraṃ deva pūjayitvā yathāvidhi // RKV_133.18 //</l>\n</lg>\n\n<lg>\n<l>āhvayāmāsus tān viprānsarve sarveśvarā iva /</l>\n<l>kṣāntadāntajitakrodhānsarvabhūtābhayapradān // RKV_133.19 //</l>\n</lg>\n\n<lg>\n<l>vedavidyāvratasnātān sarvaśāstraviśāradān /</l>\n<l>ṛgyajuḥsāmasaṃyuktāṃs tathātharvavibhūṣitān // RKV_133.20 //</l>\n</lg>\n\n<lg>\n<l>cāturvidhyaṃ tu sarveṣāṃ dānaṃ dāsyāma gṛhṇata /</l>\n<l>evamuktvā tu sarveṣāṃ viprāṇāṃ dānamuttamam // RKV_133.21 //</l>\n</lg>\n\n<lg>\n<l>tatra sthāne dadus teṣāṃ bhūmidānam anuttamam /</l>\n<l>yāvaccandraśca sūryaśca yāvat tiṣṭhati medinī // RKV_133.22 //</l>\n</lg>\n\n<lg>\n<l>tāvaddānaṃ tu yuṣmākaṃ paripanthī na kaścana /</l>\n<l>rājā vā rājatulyo vā lokapālair anuttamam // RKV_133.23 //</l>\n</lg>\n\n<lg>\n<l>dattaṃ lopayate mūḍhaḥ śrūyatāṃ tasya yo vidhiḥ /</l>\n<l>śoṣayeddhanado vittaṃ tasya pāpasya bhārata // RKV_133.24 //</l>\n</lg>\n\n<lg>\n<l>śarīraṃ varuṇo devaḥ saṃtatīṃ śvasanas tathā /</l>\n<l>āyurnayati tasyāśu yamaḥ saṃyamano mahān // RKV_133.25 //</l>\n</lg>\n\n<lg>\n<l>niḥśeṣaṃ bhasmasāt kṛtvā hutabhugyāti bhārata /</l>\n<l>tasmāt sarvaprayatnena brāhmaṇebhyo yudhiṣṭhira /</l>\n<l>bhaktiḥ kāryā nṛpaiḥ sarvair icchadbhiḥ śreya ātmanaḥ // RKV_133.26 //</l>\n</lg>\n\n<lg>\n<l>rājā vṛkṣo brāhmaṇāstasya mūlaṃ bhṛtyāḥ parṇā mantriṇastasya śākhāḥ /</l>\n<l>tasmān mūlaṃ yatnato rakṣaṇīyaṃ mūle gupte nāsti vṛkṣasya nāśaḥ // RKV_133.27 //</l>\n</lg>\n\n<lg>\n<l>ṣaṣṭivarṣasahasrāṇi svarge tiṣṭhati bhūmidaḥ /</l>\n<l>ācchettā cāvamantā ca tānyeva narake vaset // RKV_133.28 //</l>\n</lg>\n\n<lg>\n<l>svadattā paradattā vā pālanīyā vasuṃdharā /</l>\n<l>yasya yasya yadā bhūmistasya tasya tadā phalam // RKV_133.29 //</l>\n</lg>\n\n<lg>\n<l>devatājñāmanusmṛtya rājāno ye 'pi tāṃ nṛpa /</l>\n<l>pālayiṣyanti satataṃ teṣāṃ vāsastriviṣṭape // RKV_133.30 //</l>\n</lg>\n\n<lg>\n<l>svadattā paradattā vā yatnādrakṣyā yudhiṣṭhira /</l>\n<l>mahī mahīkṣitā nityaṃ dānācchreyo 'nupālanam // RKV_133.31 //</l>\n</lg>\n\n<lg>\n<l>āyuryaśo balaṃ vittaṃ saṃtatiścākṣayā nṛpa /</l>\n<l>teṣāṃ bhaviṣyate nūnaṃ ye prajāpālane ratāḥ // RKV_133.32 //</l>\n</lg>\n\n<lg>\n<l>evamuktvā tu tān sarvāṃllokapālān dvijottamān /</l>\n<l>pūjayitvā vidhānena praṇipatya vyasarjayan // RKV_133.33 //</l>\n</lg>\n\n<lg>\n<l>gateṣu vipramukhyeṣu snātvā hutahutāśanāḥ /</l>\n<l>lokapālāḥ kṣudhāviṣṭāḥ paryaṭanbhaikṣamātmanaḥ // RKV_133.34 //</l>\n</lg>\n\n<lg>\n<l>asthicarmāvaśeṣāṅgāḥ kapāloddhṛtapāṇayaḥ /</l>\n<l>alabdhagrāsamarddhārdhaṃ niryayur nagarādbahiḥ // RKV_133.35 //</l>\n</lg>\n\n<lg>\n<l>śāpaṃ dattvā tadā krodhād brāhmaṇāya yudhiṣṭhira /</l>\n<l>daridrāḥ satataṃ mūrkhā bhaveyuśca yayurgṛhān // RKV_133.36 //</l>\n</lg>\n\n<lg>\n<l>tadāprabhṛti te sarve brāhmaṇā dhanavarjitāḥ /</l>\n<l>śāpadoṣeṇa kauberyāṃ saṃjātā duḥkhabhājanāḥ // RKV_133.37 //</l>\n</lg>\n\n<lg>\n<l>na dhanaṃ paitṛkaṃ putrairna pitā putrapautrikam /</l>\n<l>bhuñjate sakalaṃ kālamityevaṃ śaṅkaro 'bravīt // RKV_133.38 //</l>\n</lg>\n\n<lg>\n<l>kubereśo naraḥ snātvā yastu pūjayate śivam /</l>\n<l>gandhadhūpanamaskāraiḥ so 'śvamedhaphalaṃ labhet // RKV_133.39 //</l>\n</lg>\n\n<lg>\n<l>yamatīrthe tu yaḥ snātvā sampaśyati yameśvaram /</l>\n<l>sarvapāpaiḥ pramucyeta saptajanmāntarārjitaiḥ // RKV_133.40 //</l>\n</lg>\n\n<lg>\n<l>pūrṇamāsyām amāvāsyāṃ snātvā tu pitṛtarpaṇam /</l>\n<l>yaḥ karoti tilaiḥ snānaṃ tasya puṇyaphalaṃ śṛṇu // RKV_133.41 //</l>\n</lg>\n\n<lg>\n<l>sutṛptāstena toyena pitaraśca pitāmahāḥ /</l>\n<l>svargasthā dvādaśābdāni krīḍanti prapitāmahāḥ // RKV_133.42 //</l>\n</lg>\n\n<lg>\n<l>varuṇeśe naraḥ snātvā hyarcayitvā maheśvaram /</l>\n<l>vājapeyasya yajñasya phalaṃ prāpnoti puṣkalam // RKV_133.43 //</l>\n</lg>\n\n<lg>\n<l>mṛtāṃ kālena mahatā loke yatra jaleśvaraḥ /</l>\n<l>sa gacchet tatra yānena gīyamāno 'psarogaṇaiḥ // RKV_133.44 //</l>\n</lg>\n\n<lg>\n<l>vāteśvare naraḥ snātvā sampūjya ca maheśvaram /</l>\n<l>jāyate kṛtakṛtyo 'sau lokapālānavekṣayan // RKV_133.45 //</l>\n</lg>\n\n<lg>\n<l>kiṃ tasya bahubhiryajñairdānairvā bahudakṣiṇaiḥ /</l>\n<l>snātvā catuṣṭaye loke avāptaṃ janmanaḥ phalam // RKV_133.46 //</l>\n</lg>\n\n<lg>\n<l>te dhanyāste mahātmānas teṣāṃ janma sujīvitam /</l>\n<l>nityaṃ vasanti kaurilyāṃ lokapālānnimantrya ye // RKV_133.47 //</l>\n</lg>\n\n<lg>\n<l>etatpuṇyaṃ pāpaharaṃ dhanyamāyurvivardhanam /</l>\n<l>paṭhatāṃ śṛṇvatāṃ caiva sarvapāpakṣayo bhavet // RKV_133.48 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kuberāditīrthacatuṣṭayamāhātmyavarṇanaṃ nāma trayastriṃśadadhikaśatatamo 'dhyāyaḥ ||</p>\n\n<p>RKV adhyāya 134</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle rāmeśvaramanuttamam /</l>\n<l>tīrthaṃ pāpaharaṃ puṇyaṃ sarvaduḥkhaghnamuttamam // RKV_134.1 //</l>\n</lg>\n\n<lg>\n<l>tatra tīrthe tu ye snātvā pūjayanti maheśvaram /</l>\n<l>mahādevaṃ mahātmānaṃ mucyante sarvakilbiṣaiḥ // RKV_134.2 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rāmeśvaratīrthamāhātmyavarṇanaṃ nāma catustriṃśadadhikaśatatamo 'dhyāyaḥ ||</p>\n\n<p>RKV adhyāya 135</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ cānyatsiddheśvaramanuttamam /</l>\n<l>tīrthaṃ sarvaguṇopetaṃ sarvalokeṣu pūjitam // RKV_135.1 //</l>\n</lg>\n\n<lg>\n<l>tatra tīrthe tu yaḥ snātvā hyumārudraṃ prapūjayet /</l>\n<l>vājapeyasya yajñasya sa labhet phalamuttamam // RKV_135.2 //</l>\n</lg>\n\n<lg>\n<l>tena puṇyena mahatā mṛtaḥ svargamavāpnuyāt /</l>\n<l>apsarogaṇasaṃvīto jayaśabdādimaṅgalaiḥ // RKV_135.3 //</l>\n</lg>\n\n<lg>\n<l>sahasravatsarāṃstatra krīḍayitvā yathāsukham /</l>\n<l>dhanadhānyasamopete kule mahati jāyate // RKV_135.4 //</l>\n</lg>\n\n<lg>\n<l>pūjyamāno naraśreṣṭha vedavedāṅgapāragaḥ /</l>\n<l>vyādhiśokavinirmukto jīvecca śaradāṃ śatam // RKV_135.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaramāhātmyavarṇanaṃ nāma pañcatriṃśadadhikaśatatamo 'dhyāyaḥ ||</p>\n\n<p>RKV adhyāya 136</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla cāhalyeśvaramuttamam /</l>\n<l>yatra siddhā mahābhāgā tvahalyā tāpasī purā // RKV_136.1 //</l>\n</lg>\n\n<lg>\n<l>gautamo brāhmaṇastvāsīt sākṣād brahmeva cāparaḥ /</l>\n<l>satyadharmasamāyukto vānaprasthāśrame rataḥ // RKV_136.2 //</l>\n</lg>\n\n<lg>\n<l>tasya patnī mahābhāgā hyahalyā nāma viśrutā /</l>\n<l>rūpayauvanasampannā triṣu lokeṣu viśrutā // RKV_136.3 //</l>\n</lg>\n\n<lg>\n<l>asyā apyatirūpeṇa devarājaḥ śatakratuḥ /</l>\n<l>mohito lobhayāmāsa hyahalyāṃ balasūdanaḥ // RKV_136.4 //</l>\n</lg>\n\n<lg>\n<l>māṃ bhajasva varārohe devarājam anindite /</l>\n<l>krīḍayasva mayā sārddhaṃ triṣu lokeṣu pūjitā // RKV_136.5 //</l>\n</lg>\n\n<lg>\n<l>kiṃ kariṣyasi vipreṇa śaucācārakṛśena tu /</l>\n<l>tapaḥsvādhyāyaśīlena kliśyantīva sulocane // RKV_136.6 //</l>\n</lg>\n\n<lg>\n<l>evamuktā varārohā strīsvabhāvāt sucañcalā /</l>\n<l>manasādhyāya śakraṃ sā kāmena kaluṣīkṛtā // RKV_136.7 //</l>\n</lg>\n\n<lg>\n<l>tasyā viditvā taṃ bhāvaṃ sa devaḥ pākaśāsanaḥ /</l>\n<l>gautamaṃ vañcayāmāsa duṣṭabhāvena bhāvitaḥ // RKV_136.8 //</l>\n</lg>\n\n<lg>\n<l>viditvā cāntaraṃ tasya gṛhītvā veṣamuttamam /</l>\n<l>ahalyāṃ ramayāmāsa viśvastāṃ mandirāntike // RKV_136.9 //</l>\n</lg>\n\n<lg>\n<l>kṣaṇamātrāntare tatra devarājasya bhārata /</l>\n<l>ājagāma muniśreṣṭho mandiraṃ tvarayānvitaḥ // RKV_136.10 //</l>\n</lg>\n\n<lg>\n<l>āgataṃ gautamaṃ dṛṣṭvā bhītabhītaḥ puraṃdaraḥ /</l>\n<l>nirgataḥ sa tato dṛṣṭvā śakro 'yamiti cintayan // RKV_136.11 //</l>\n</lg>\n\n<lg>\n<l>tataḥ śaśāpa devendraṃ gautamaḥ krodhamūrchitaḥ /</l>\n<l>ajitendriyo 'si yasmāttvaṃ tasmād bahubhago bhava // RKV_136.12 //</l>\n</lg>\n\n<lg>\n<l>evamuktastu devendrastatkṣaṇādeva bhārata /</l>\n<l>bhagānāṃ tu sahasreṇa tatkṣaṇād eva veṣṭitaḥ // RKV_136.13 //</l>\n</lg>\n\n<lg>\n<l>tyaktvā rājyaṃ suraiḥ sārddhaṃ gataśrīko jagāma ha /</l>\n<l>tapaścacāra vipulaṃ gautamena mahītale // RKV_136.14 //</l>\n</lg>\n\n<lg>\n<l>ahalyāpi tataḥ śaptā yasmāt tvaṃ duṣṭacāriṇī /</l>\n<l>prekṣya māṃ ramase śakraṃ tasmād aśmamayī bhava // RKV_136.15 //</l>\n</lg>\n\n<lg>\n<l>gate varṣasahasrānte rāmaṃ dṛṣṭvā yaśasvinam /</l>\n<l>tīrthayātrāprasaṅgena dhautapāpā bhaviṣyasi // RKV_136.16 //</l>\n</lg>\n\n<lg>\n<l>evaṃ gate tataḥ kāle dṛṣṭā rāmeṇa dhīmatā /</l>\n<l>viśvāmitrasahāyena tyaktvā sāśmamayīṃ tanum // RKV_136.17 //</l>\n</lg>\n\n<lg>\n<l>pūjayitvā yathānyāyaṃ gatapāpā vimatsarā /</l>\n<l>āgatā narmadātīre tīrthe snātvā yathāvidhi // RKV_136.18 //</l>\n</lg>\n\n<lg>\n<l>kṛtaṃ cāndrāyaṇaṃ māsaṃ kṛcchraṃ cānyaṃ tataḥ param /</l>\n<l>tatastuṣṭo mahādevo dattvā varamanuttamam // RKV_136.19 //</l>\n</lg>\n\n<lg>\n<l>jagāmādarśanaṃ bhūyo reme comāpatiściram /</l>\n<l>ahalyā tu gate deve sthāpayitvā jagadgurum // RKV_136.20 //</l>\n</lg>\n\n<lg>\n<l>ahalyeśvaranāmānaṃ svagṛhe cāgamatpunaḥ /</l>\n<l>tatra tīrthe tu yaḥ snātvā pūjayet parameśvaram // RKV_136.21 //</l>\n</lg>\n\n<lg>\n<l>sa mṛtaḥ svargamāpnoti yatra devo maheśvaraḥ /</l>\n<l>krīḍayitvā yathākāmaṃ tatra loke mahātapāḥ // RKV_136.22 //</l>\n</lg>\n\n<lg>\n<l>gate varṣasahasrānte mānuṣyaṃ labhate punaḥ /</l>\n<l>dhanadhānyacayopetaḥ putrapautrasamanvitaḥ // RKV_136.23 //</l>\n</lg>\n\n<lg>\n<l>vedavidyāśrayo dhīmāñjāyate vimale kule /</l>\n<l>rūpasaubhāgyasampannaḥ sarvavyādhivivarjitaḥ /</l>\n<l>jīvedvarṣaśataṃ sāgram ahalyātīrthasevanāt // RKV_136.24 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ahalyātīrthamāhātmyavarṇanaṃ nāma ṣaṭtriṃśadadhikaśatatamo 'dhyāyaḥ ||</p>\n\n<p>RKV adhyāya 137</p>\n\n<lg>\n<l>mārkaṇḍeya uvāca:</l>\n<l>dharmaputra tato gacchet karkaṭeśvaramuttamam /</l>\n<l>uttare narmadākūle sarvapāpakṣayaṃkaram // RKV_137.1 //</l>\n</lg>\n\n<lg>\n<l>tatra snātvā vidhānena yastu pūjayate śivam /</l>\n<l>anivartikā gatistasya rudralokād asaṃśayam // RKV_137.2 //</l>\n</lg>\n\n<lg>\n<l>tasya tīrthasya māhātmyaṃ purāṇe yacchrutaṃ mayā /</l>\n<l>na tadvarṇayituṃ śakyaṃ saṃkṣepeṇa vadāmyataḥ // RKV_137.3 //</l>\n</lg>\n\n<lg>\n<l>tatra tīrthe tu yaḥ kuryātkiṃcitkarma śubhāśubham /</l>\n<l>harṣān madān mahārāja tatsarvaṃ jāyate 'kṣayam // RKV_137.4 //</l>\n</lg>\n\n<lg>\n<l>tatra tīrthe tapastaptvā vālakhilyā marīcayaḥ /</l>\n<l>ramante 'dyāpi lokeṣu svecchayā kurunandana // RKV_137.5 //</l>\n</lg>\n\n<lg>\n<l>tatrasthāstanna jānanti narājñānabahiṣkṛtāḥ /</l>\n<l>śarīrastham ivātmānam akṣayaṃ jyotikhyayam // RKV_137.6 //</l>\n</lg>\n\n<lg>\n<l>tatra tīrthe nṛpaśreṣṭha devī nārāyaṇī purā /</l>\n<l>adyāpi tapate ghoraṃ tapo yāvatkilārbudam // RKV_137.7 //</l>\n</lg>\n\n<lg>\n<l>tatra tīrthe tu yaḥ snātvā tarpayet pitṛdevatāḥ /</l>\n<l>tasya te dvādaśābdāni tṛptiṃ yānti pitāmahāḥ // RKV_137.8 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karkaṭeśvaratīrthamāhātmyavarṇanaṃ nāma saptatriṃśadadhikaśatatamo 'dhyāyaḥ ||</p>\n\n<p>RKV adhyāya 138</p>\n\n<lg>\n<l>śrīmārkaṇḍeya uvāca:</l>\n<l>tato gacchet pāṇḍuputra śakratīrtham anuttamam /</l>\n<l>yatra siddho mahābhāgo devarājaḥ śatakratuḥ // RKV_138.1 //</l>\n</lg>\n\n<lg>\n<l>gautamena purā śaptaṃ jñātvā devāḥ sureśvaram /</l>\n<l>brahmādyā devatāḥ sarva ṛṣayaśca tapodhanāḥ // RKV_138.2 //</l>\n</lg>\n\n<lg>\n<l>gautamaṃ prārthayāmāsur vākyaiḥ sānunayaiḥ śubhaiḥ /</l>\n<l>gatarājyaṃ gataśrīkaṃ śakraṃ prati munīśvara // RKV_138.3 //</l>\n</lg>\n\n<lg>\n<l>indrena rahitaṃ rājyaṃ na kaścit kāmayed dvija /</l>\n<l>devo vā mānavo vāpi etatte viditaṃ prabho // RKV_138.4 //</l>\n</lg>\n\n<lg>\n<l>tasya tvaṃ bhagayuktasya dayāṃ kuru dvijottama /</l>\n<l>gataścādarśanaṃ śakro dūṣitaḥ svena pāpmanā // RKV_138.5 //</l>\n</lg>\n\n<lg>\n<l>devānāṃ vacanaṃ śrutvā gautamo vedavittamaḥ /</l>\n<l>tatheti kṛtvā śakrasya varaṃ dātuṃ pracakrame // RKV_138.6 //</l>\n</lg>\n\n<lg>\n<l>etadbhagasahasraṃ tu purā jātaṃ śatakrato /</l>\n<l>tallocanasahasraṃ tu matprasādād bhaviṣyati // RKV_138.7 //</l>\n</lg>\n\n<lg>\n<l>evamuktaḥ sahasrākṣaḥ praṇamya munisattamam /</l>\n<l>brāhmaṇāṃs tān mahābhāgān narmadāṃ pratyagāt tataḥ // RKV_138.8 //</l>\n</lg>\n\n<lg>\n<l>snātvā sa vimale toye saṃsthāpya tripurāntakam /</l>\n<l>jagāma tridaśāvāsaṃ pūjyamāno 'psarogaṇaiḥ // RKV_138.9 //</l>\n</lg>\n\n<lg>\n<l>tatra tīrthe tu yaḥ snātvā pūjayet parameśvaram /</l>\n<l>paradārābhigamanān mucyate pātakān naraḥ // RKV_138.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śakratīrthamāhātmyavarṇanam nāmāṣṭatriṃśadadhikaśatatamo 'dhyāyaḥ ||</p>\n\n<p>RKV adhyāya 139</p>\n\n<lg>\n<l>śrīmārkaṇḍeya uvāca:</l>\n<l>tato gacchen mahārāja somatīrthamanuttamam /</l>\n<l>yatra somastapastaptvā nakṣatrapathamāsthitaḥ // RKV_139.1 //</l>\n</lg>\n\n<lg>\n<l>tatra tīrthe tu yaḥ snāyādācamya vidhipūrvakam /</l>\n<l>kṛtajāpyo raviṃ dhyāyet tasya puṇyaphalaṃ śṛṇu // RKV_139.2 //</l>\n</lg>\n\n<lg>\n<l>ṛgvedayajurvedābhyāṃ sāmavedena bhārata /</l>\n<l>japato yatphalaṃ proktaṃ gāyatryā cātra tatphalam // RKV_139.3 //</l>\n</lg>\n\n<lg>\n<l>tatra tīrthe tu yo bhaktyā brāhmaṇān bhojayecchuciḥ /</l>\n<l>tena samyagvidhānena koṭirbhavati bhojitā // RKV_139.4 //</l>\n</lg>\n\n<lg>\n<l>pādukopānahau chatraṃ vastrakambalavājinaḥ /</l>\n<l>yo datte vipramukhyāya tasya tatkoṭisaṃmitam // RKV_139.5 //</l>\n</lg>\n\n<lg>\n<l>sahasraṃ tu sahasrāṇāmanṛcāṃ yastu bhojayet /</l>\n<l>ekasya mantrayuktasya kalāṃ nārhati ṣoḍaśīm // RKV_139.6 //</l>\n</lg>\n\n<lg>\n<l>evaṃ tu bhojayet tatra bahvṛcaṃ vedapāragam /</l>\n<l>śākhāntargam athādhvaryuṃ chandogaṃ vā samāptigam // RKV_139.7 //</l>\n</lg>\n\n<lg>\n<l>agnihotrasahasrasya yatphalaṃ prāpyate budhaiḥ /</l>\n<l>samaṃ tadvedaviduṣā tīrthe somasya tatphalam // RKV_139.8 //</l>\n</lg>\n\n<lg>\n<l>bhojayedyaḥ śataṃ teṣāṃ sahasraṃ labhate naraḥ /</l>\n<l>ekasya yogayuktasya tatphalaṃ kavayo viduḥ // RKV_139.9 //</l>\n</lg>\n\n<lg>\n<l>saṃnirudhyendriyagrāmaṃ yatrayatra vasen muniḥ /</l>\n<l>tatratatra kurukṣetraṃ naimiṣaṃ puṣkarāṇi ca // RKV_139.10 //</l>\n</lg>\n\n<lg>\n<l>tasmātsarvaprayatnena grahaṇe candrasūryayoḥ /</l>\n<l>saṃkrāntau ca vyatīpāte yogī bhojyo viśeṣataḥ // RKV_139.11 //</l>\n</lg>\n\n<lg>\n<l>saṃnyāsaṃ kurute yastu tatra tīrthe yudhiṣṭhira /</l>\n<l>vimānena mahābhāgāḥ sa yāti tridivaṃ naraḥ // RKV_139.12 //</l>\n</lg>\n\n<l>somasyānucaro bhūtvā tenaiva saha modate // RKV_139.13 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somatīrthamāhātmyavarṇanaṃ nāmaikonacatvāriṃśadadhikaśatatamo 'dhyāyaḥ ||</p>\n\n<p>RKV adhyāya 140</p>\n\n<lg>\n<l>mārkaṇḍeya uvāca:</l>\n<l>tato gacchenmahārāja nandāhradamanuttamam /</l>\n<l>yatra siddhā mahābhāgā nandā devī varapradā // RKV_140.1 //</l>\n</lg>\n\n<lg>\n<l>mahiṣāsure mahākāye purā devabhayaṃkare /</l>\n<l>śūlinyā śūlabhinnāṅge kṛte dānavasattame // RKV_140.2 //</l>\n</lg>\n\n<lg>\n<l>yenaikādaśarudrāśca hyādityāḥ samarudgaṇāḥ /</l>\n<l>vasavo vāyunā sārddhaṃ candrādityau sureśvara // RKV_140.3 //</l>\n</lg>\n\n<lg>\n<l>balinā nirjitā yena brahmaviṣṇumaheśvarāḥ /</l>\n<l>saṅgrāme sumahāghore kṛte devabhayaṃkare // RKV_140.4 //</l>\n</lg>\n\n<lg>\n<l>kṛtvā tatkadanaṃ ghoraṃ nandā devī sureśvarī /</l>\n<l>yasmātsnātā viśālākṣī tena nandāhradaḥ smṛtaḥ // RKV_140.5 //</l>\n</lg>\n\n<lg>\n<l>tatra tīrthe tu yaḥ snātvā nandāmuddiśya bhārata /</l>\n<l>dadāti dānaṃ viprebhyaḥ so 'śvamedhaphalaṃ labhet // RKV_140.6 //</l>\n</lg>\n\n<lg>\n<l>bhairavaṃ caiva kedāraṃ tathā rudraṃ mahālayam /</l>\n<l>nandāhradaścaturthaḥ syātpañcamaṃ bhuvi durlabham // RKV_140.7 //</l>\n</lg>\n\n<lg>\n<l>bahavastaṃ na jānanti kāmarāgasamanvitāḥ /</l>\n<l>narmadāyā hradaṃ puṇyaṃ sarvapātakanāśanam // RKV_140.8 //</l>\n</lg>\n\n<lg>\n<l>tatra tīrthe tu yaḥ snātvā nandāṃ devīṃ prapūjayet /</l>\n<l>kiṃ tasya himavanmadhyagamanena prayojanam // RKV_140.9 //</l>\n</lg>\n\n<lg>\n<l>paramārthamavijñāya paryaṭanti tamovṛtāḥ /</l>\n<l>teṣāṃ samāgame pārtha śrama eva hi kevalam // RKV_140.10 //</l>\n</lg>\n\n<lg>\n<l>pṛthivyāṃ sāgarāntāyāṃ snānadānena yatphalam /</l>\n<l>tatphalaṃ samavāpnoti snātvā nandāhrade nṛpa // RKV_140.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandāhradatīrthamāhātmyavarṇanaṃ nāma catvāriṃśadadhikaśatatamo 'dhyāyaḥ ||</p>\n\n<p>RKV adhyāya 141</p>\n\n<lg>\n<l>śrīmārkaṇḍeya uvāca:</l>\n<l>tato gacchen mahīpāla tāpeśvaramanuttamam /</l>\n<l>yatra sā hariṇī siddhā vyādhabhītā nareśvara // RKV_141.1 //</l>\n</lg>\n\n<lg>\n<l>jale prakṣipya gātrāṇi hyantarikṣaṃ gatā tu sā /</l>\n<l>vyādho vismitacittastu tāṃ mṛgīmavalokya ca // RKV_141.2 //</l>\n</lg>\n\n<lg>\n<l>vimucya saśaraṃ cāpaṃ prārebhe tapa uttamam /</l>\n<l>divyaṃ varṣasahasraṃ tu vyādhenācaritaṃ tapaḥ // RKV_141.3 //</l>\n</lg>\n\n<lg>\n<l>atīte tu tataḥ kāle parituṣṭo maheśvaraḥ /</l>\n<l>varaṃ brūhi mahāvyādha yatte manasi rocate // RKV_141.4 //</l>\n</lg>\n\n<lg>\n<l>vyādha uvāca:</l>\n<l>yadi tuṣṭo 'si deveśa yadi deyo varo mama /</l>\n<l>tava pārśve mahādeva vāso me pratidīyatām // RKV_141.5 //</l>\n</lg>\n\n<lg>\n<l>īśvara uvāca:</l>\n<l>evaṃ bhavatu te vyādha yastvayā kāṅkṣito varaḥ /</l>\n<l>daivadevo mahādeva ityuktvāntaradhīyata /</l>\n<l>gate cādarśanaṃ deve sthāpayitvā maheśvaram // RKV_141.6 //</l>\n</lg>\n\n<lg>\n<l>pūjayitvā vidhānena gato vyādhastato divam /</l>\n<l>tadāprabhṛti tattīrthaṃ triṣu lokeṣu viśrutam // RKV_141.7 //</l>\n</lg>\n\n<lg>\n<l>vyādhānutāpasaṃjātaṃ tāpeśvaramiti śrutam /</l>\n<l>tatra tīrthe tu yaḥ snātvā sampūjayati śaṅkaram // RKV_141.8 //</l>\n</lg>\n\n<lg>\n<l>śivalokamavāpnoti māmuvāca maheśvaraḥ /</l>\n<l>ye snātā narmadātoye tīrthe tāpeśvare narāḥ // RKV_141.9 //</l>\n</lg>\n\n<lg>\n<l>tāpatrayavimuktāste nātra kāryā vicāraṇā /</l>\n<l>aṣṭamyāṃ ca caturdaśyāṃ tṛtīyāyāṃ viśeṣataḥ // RKV_141.10 //</l>\n</lg>\n\n<l>snānaṃ samācaren nityaṃ sarvapātakaśāntaye // RKV_141.11 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tāpeśvaratīrthamāhātmyavarṇanaṃ nāmaikacatvāriṃśadadhikaśatatamo 'dhyāyaḥ ||</p>\n\n<p>RKV adhyāya 142</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja rukmiṇītīrthamuttamam /</l>\n<l>yatraiva snānamātreṇa rūpavānsubhago bhavet // RKV_142.1 //</l>\n</lg>\n\n<lg>\n<l>aṣṭamyāṃ ca caturdaśyāṃ tṛtīyāyāṃ viśeṣataḥ /</l>\n<l>snānaṃ samācaret tatra na ceha jāyate punaḥ // RKV_142.2 //</l>\n</lg>\n\n<lg>\n<l>yaḥ snātvā rukmiṇītīrthe dānaṃ dadyāttu kāṃcanam /</l>\n<l>tattīrthasya prabhāvena śokaṃ nāpnoti mānavaḥ // RKV_142.3 //</l>\n</lg>\n\n<lg>\n<l>yudhiṣṭhira uvāca:</l>\n<l>tīrthasyāsya kathaṃ jāto mahimedṛṅmunīśvara /</l>\n<l>rūpasaubhāgyadaṃ yena tīrtham etad bravīhi me // RKV_142.4 //</l>\n</lg>\n\n<lg>\n<l>mārkaṇḍeya uvāca:</l>\n<l>kathayāmi yathāvṛttamitihāsaṃ purātanam /</l>\n<l>kathitaṃ pūrvato vṛddhaiḥ pāramparyeṇa bhārata // RKV_142.5 //</l>\n</lg>\n\n<lg>\n<l>taṃ te 'haṃ sampravakṣyāmi śṛṇuṣvaikāgramānasaḥ /</l>\n<l>nagaraṃ kuṇḍinaṃ nāma bhīṣmakaḥ paripāti hi // RKV_142.6 //</l>\n</lg>\n\n<lg>\n<l>hastyaśvarathasampanno dhanāḍhyo 'ti pratāpavān /</l>\n<l>strīsahasrasya madhyasthaḥ kurute rājyamuttamam // RKV_142.7 //</l>\n</lg>\n\n<lg>\n<l>tasya bhāryā mahādevī prāṇebhyo 'pi garīyasī /</l>\n<l>tasyāmutpādayāmāsa putramekaṃ ca rukmakam // RKV_142.8 //</l>\n</lg>\n\n<lg>\n<l>dvitīyā tanayā jajñe rukmiṇī nāma nāmataḥ /</l>\n<l>tadāśarīriṇī vācā rājānaṃ tamuvāca ha // RKV_142.9 //</l>\n</lg>\n\n<lg>\n<l>caturbhujāya dātavyā kanyeyaṃ bhuvi bhīṣmaka /</l>\n<l>evaṃ tadvacanaṃ śrutvā jaharṣa priyayā saha // RKV_142.10 //</l>\n</lg>\n\n<lg>\n<l>brāhmaṇaiḥ saha vidvadbhiḥ praviṣṭaḥ sūtikāgṛham /</l>\n<l>svastikaṃ vācayitvāsyāścakre nāmeti rukmiṇī // RKV_142.11 //</l>\n</lg>\n\n<lg>\n<l>yataḥ suvarṇatilako janmanā saha bhārata /</l>\n<l>tataḥ sā rukmiṇīnāma brāhmaṇaiḥ kīrtitā tadā // RKV_142.12 //</l>\n</lg>\n\n<lg>\n<l>tataḥ sā kālaparyāyādaṣṭavarṣā vyajāyata /</l>\n<l>pūrvoktaṃ caiva tadvākyamaśarīriṇyudīritam // RKV_142.13 //</l>\n</lg>\n\n<lg>\n<l>smṛtvā smṛtvātha nṛpatiścintayāmāsa bhūpatiḥ /</l>\n<l>kasmai deyā mayā bālā bhavitā kaścaturbhujaḥ // RKV_142.14 //</l>\n</lg>\n\n<lg>\n<l>etasminnantare tāvadraivatātparvatottamāt /</l>\n<l>mukhyaścedipatistatra damaghoṣaḥ samāgataḥ // RKV_142.15 //</l>\n</lg>\n\n<lg>\n<l>praviṣṭo rājasadanaṃ yatra rājā sa bhīṣmakaḥ /</l>\n<l>taṃ dṛṣṭvā cāgataṃ gehe pūjayāmāsa bhūpatiḥ // RKV_142.16 //</l>\n</lg>\n\n<lg>\n<l>āsanaṃ vipulaṃ dattvā sabhāṃ gatvā niveśitaḥ /</l>\n<l>kuśalaṃ tava rājendra damaghoṣa śriyāyuta // RKV_142.17 //</l>\n</lg>\n\n<lg>\n<l>puṇyāhamadya saṃjātamahaṃ tvaddarśanotsukaḥ /</l>\n<l>kanyā madīyā rājendra hyaṣṭavarṣā vyajāyata // RKV_142.18 //</l>\n</lg>\n\n<lg>\n<l>caturbhujāya dātavyā vāguvācāśarīriṇī /</l>\n<l>bhīṣmakasya vacaḥ śrutvā damaghoṣo 'bravīd idam // RKV_142.19 //</l>\n</lg>\n\n<lg>\n<l>caturbhujo mama sutastriṣu lokeṣu viśrutaḥ /</l>\n<l>tasyeyaṃ dīyatāṃ kanyā śiśupālasya bhīṣmaka // RKV_142.20 //</l>\n</lg>\n\n<lg>\n<l>tasya tadvacanaṃ śrutvā damaghoṣasya bhūmipa /</l>\n<l>bhīṣmakena tato dattā śiśupālāya rukmiṇī // RKV_142.21 //</l>\n</lg>\n\n<lg>\n<l>prārabdhaṃ maṅgalaṃ tatra bhīṣmakeṇa yudhiṣṭhira /</l>\n<l>dikṣu deśāntareṣveva ye vasanti svagotrajāḥ // RKV_142.22 //</l>\n</lg>\n\n<lg>\n<l>nimantritāstu te sarve samājagmur yathākramam /</l>\n<l>tato yādavavaṃśasya tilakau balakeśavau // RKV_142.23 //</l>\n</lg>\n\n<lg>\n<l>nimantritau samāyātau kuṇḍinaṃ bhīṣmakasya tu /</l>\n<l>bhīṣmakeṇa yathānyāyaṃ pūjitau tau yadūttamau // RKV_142.24 //</l>\n</lg>\n\n<lg>\n<l>tataḥ pradoṣasamaye rukmiṇī kāmamohinī /</l>\n<l>sakhībhiḥ sahitā yātā pūrbahiścāmbikārcane // RKV_142.25 //</l>\n</lg>\n\n<lg>\n<l>sāpaśyat tatra deveśaṃ gopaveṣadharaṃ harim /</l>\n<l>taṃ dṛṣṭvā mohamāpannā kāmena kaluṣīkṛtā // RKV_142.26 //</l>\n</lg>\n\n<lg>\n<l>keśavo 'pi ca tāṃ dṛṣṭvā saṃkarṣaṇam uvāca ha /</l>\n<l>strīratnapravaraṃ tāta hartavyamiti me matiḥ // RKV_142.27 //</l>\n</lg>\n\n<lg>\n<l>keśavasya vacaḥ śrutvā saṃkarṣaṇa uvāca ha /</l>\n<l>gaccha kṛṣṇa mahābāho strīratnaṃ cāśu gṛhyatām // RKV_142.28 //</l>\n</lg>\n\n<lg>\n<l>ahaṃ ca tava mārgeṇa hyāgamiṣyāmi pṛṣṭhataḥ /</l>\n<l>dānavānāṃ ca sarveṣāṃ kurvaṃśca kadanaṃ mahat // RKV_142.29 //</l>\n</lg>\n\n<lg>\n<l>saṃkarṣaṇamataṃ prāpya keśavaḥ keśisūdanaḥ /</l>\n<l>yayau kanyāṃ gṛhītvā tu rathamāropya satvaram // RKV_142.30 //</l>\n</lg>\n\n<lg>\n<l>nirgataḥ sahasā rājanvegenaivānilo yathā /</l>\n<l>hāhākāras tadā jāto bhīṣmakasya pure mahān // RKV_142.31 //</l>\n</lg>\n\n<lg>\n<l>nirgatā dānavāḥ kruddhā velā iva mahodadheḥ /</l>\n<l>garjantaḥ sāyudhāḥ sarve dhāvanto rathavartmani // RKV_142.32 //</l>\n</lg>\n\n<lg>\n<l>baladevaṃ tataḥ prāptā rathamārgānugāminam /</l>\n<l>teṣāṃ yuddhaṃ balasyāsīt sarvalokakṣayaṃkaram // RKV_142.33 //</l>\n</lg>\n\n<lg>\n<l>yathā tārāmaye pūrvaṃ saṅgrāme lokaviśrute /</l>\n<l>gadāhasto mahābāhus trailokye 'pratimo balaḥ // RKV_142.34 //</l>\n</lg>\n\n<lg>\n<l>halenākṛṣya sahasā gadāpātairapātayat /</l>\n<l>aśakyo dānavairhantuṃ balabhadro mahābalaḥ // RKV_142.35 //</l>\n</lg>\n\n<lg>\n<l>babhañja dānavānsarvāṃstasthau giririvācalaḥ /</l>\n<l>taṃ dṛṣṭvā ca balaṃ kruddhaṃ durdharṣaṃ tridaśairapi // RKV_142.36 //</l>\n</lg>\n\n<lg>\n<l>bhīṣmaputro mahātejā rukmīnām mahayaśāḥ /</l>\n<l>narāṇāmatiśūrāṇām akṣauhiṇyā samanvitaḥ // RKV_142.37 //</l>\n</lg>\n\n<lg>\n<l>balabhadramatikramya tato yuddhe nirākarot /</l>\n<l>tadyuddhaṃ vañcayitvā tu rathamārgeṇa satvaram // RKV_142.38 //</l>\n</lg>\n\n<lg>\n<l>keśavo 'pi tadā devo rukmiṇyā sahito yayau /</l>\n<l>vindhyaṃ tu laṅghayitvāgre trailokyagururavyayaḥ // RKV_142.39 //</l>\n</lg>\n\n<lg>\n<l>narmadātaṭamāpede yatra siddhaḥ purā punaḥ /</l>\n<l>ajeyo yena saṃjātastīrthasyāsya prabhāvataḥ // RKV_142.40 //</l>\n</lg>\n\n<lg>\n<l>etasmāt kāraṇāt tāta yodhanīpuram ucyate /</l>\n<l>rukmo 'pi dānavendro 'sau prāptaḥ // RKV_142.41 //</l>\n</lg>\n\n<lg>\n<l>pratyuvācācyutaṃ kruddhas tiṣṭha tiṣṭheti mā vraja /</l>\n<l>adya tvāṃ niśitairbāṇairneṣyāmi yamasādanam // RKV_142.42 //</l>\n</lg>\n\n<lg>\n<l>evaṃ parasparaṃ vīrau jagarjaturubhāvapi /</l>\n<l>tayoryuddhamabhūdghoraṃ tārakāgnijasannibham // RKV_142.43 //</l>\n</lg>\n\n<lg>\n<l>cikṣepa śarajālāni keśavaṃ prati dānavaḥ /</l>\n<l>nānucintya śarāṃs tasya keśavaḥ keśisūdanaḥ // RKV_142.44 //</l>\n</lg>\n\n<lg>\n<l>tato viṣṇuḥ svayaṃ kruddhaścakraṃ gṛhya sudarśanam /</l>\n<l>sampraharatyamuṃ yāvadrukmiṇyātra nivāritaḥ // RKV_142.45 //</l>\n</lg>\n\n<lg>\n<l>tvāṃ na jānāti deveśaṃ caturbāhuṃ janārdanam /</l>\n<l>darśayasva svakaṃ rūpaṃ dayāṃ kṛtvā mamopari // RKV_142.46 //</l>\n</lg>\n\n<lg>\n<l>evamuktastu rukmiṇyā darśayāmāsa bhārata /</l>\n<l>devā dṛṣṭvāpi tadrūpaṃ stuvantyākāśasaṃsthitāḥ /</l>\n<l>divyaṃ cakṣus tadā devo dadau rukmasya bhārata // RKV_142.47 //</l>\n</lg>\n\n<lg>\n<l>rukma uvāca:</l>\n<l>yanmayā pāpaniṣṭhena mandabhāgyena keśava /</l>\n<l>sāyakairāhataṃ vakṣastatsarvaṃ kṣantumarhasi // RKV_142.48 //</l>\n</lg>\n\n<lg>\n<l>pūrvaṃ dattā svayaṃ deva jānakī janakena vai /</l>\n<l>mayā pradattā deveśa rukmiṇī tava keśava // RKV_142.49 //</l>\n</lg>\n\n<lg>\n<l>udvāhaya yathānyāyaṃ vidhidṛṣṭena karmaṇā /</l>\n<l>rukmasya vacanaṃ śrutvā tatastuṣṭo jagadguruḥ // RKV_142.50 //</l>\n</lg>\n\n<lg>\n<l>babhāṣe devadeveśo rukmiṇaṃ bhīṣmakātmajam /</l>\n<l>gaccha svakaṃ puraṃ mā bhaiḥ kuru rājyamakaṇṭakam // RKV_142.51 //</l>\n</lg>\n\n<lg>\n<l>keśavasya vacaḥ śrutvā rukmo dānavapuṃgavaḥ /</l>\n<l>taṃ praṇamya jagannāthaṃ jagāma bhavanaṃ pituḥ // RKV_142.52 //</l>\n</lg>\n\n<lg>\n<l>gate rukme tadā kṛṣṇaḥ samāmantrya dvijottamān /</l>\n<l>marīcimatryaṅgirasaṃ pulastyaṃ pulahaṃ kratum // RKV_142.53 //</l>\n</lg>\n\n<lg>\n<l>vasiṣṭhaṃ ca mahābhāgamityete sapta mānasāḥ /</l>\n<l>ityete brāhmaṇāḥ sapta purāṇe niścayaṃ gatāḥ // RKV_142.54 //</l>\n</lg>\n\n<lg>\n<l>kṣamāvantaḥ prajāvanto maharṣibhir alaṃkṛtāḥ /</l>\n<l>ityevaṃ brahmaputrāśca satyavanto mahāmate // RKV_142.55 //</l>\n</lg>\n\n<lg>\n<l>narmadātaṭamāśritya nivasanti jitendriyāḥ /</l>\n<l>tapaḥsvādhyāyaniratā japahomaparāyaṇāḥ // RKV_142.56 //</l>\n</lg>\n\n<lg>\n<l>nimantritāstu rājendra keśavena mahātmanā /</l>\n<l>śrāddhaṃ kṛtvā yathānyāyaṃ brahmoktavidhinā tataḥ // RKV_142.57 //</l>\n</lg>\n\n<lg>\n<l>haristānpūjayāmāsa saptabrahmarṣipuṃgavān /</l>\n<l>pradadau dvādaśa grāmāṃstebhyastatra janārdanaḥ // RKV_142.58 //</l>\n</lg>\n\n<lg>\n<l>yāvaccandraśca sūryaśca yāvattiṣṭhati medinī /</l>\n<l>tāvaddānaṃ mayā dattaṃ paripanthī na kaścana // RKV_142.59 //</l>\n</lg>\n\n<lg>\n<l>maddattaṃ pālayiṣyante ye nṛpā gatakalmaṣāḥ /</l>\n<l>tebhyaḥ svasti kariṣyāmi dāsyāmi paramāṃ gatim // RKV_142.60 //</l>\n</lg>\n\n<lg>\n<l>yāvaddhi yānti lokeṣu mahābhūtāni pañca ca /</l>\n<l>tāvatte divi modante maddattaparipālakāḥ // RKV_142.61 //</l>\n</lg>\n\n<lg>\n<l>yastu lopayate mūḍho dattaṃ vaḥ pṛthivītale /</l>\n<l>narake tasya vāsaḥ syād yāvadābhūtasamplavam // RKV_142.62 //</l>\n</lg>\n\n<lg>\n<l>svadattā paradattā vā pālanīyā vasuṃdharā /</l>\n<l>yasya yasya yadā bhūmis tasya tasya tadā phalam // RKV_142.63 //</l>\n</lg>\n\n<lg>\n<l>svadattāṃ paradattāṃ vā yo hareta vasuṃdharām /</l>\n<l>sa viṣṭhāyāṃ kṛmirbhūtvā pitṛbhiḥ saha majjati // RKV_142.64 //</l>\n</lg>\n\n<lg>\n<l>anyāyena hṛtā bhūmiranyāyena ca hāritā /</l>\n<l>hartā hārayitā caiva viṣṭhāyāṃ jāyate kṛmiḥ // RKV_142.65 //</l>\n</lg>\n\n<lg>\n<l>ṣaṣṭivarṣasahasrāṇi svarge tiṣṭhati bhūmidaḥ /</l>\n<l>ācchettā cānumantā ca tānyeva narake vaset // RKV_142.66 //</l>\n</lg>\n\n<lg>\n<l>yānīha dattāni purā narendrair dānāni dharmārthayaśaskarāṇi /</l>\n<l>nirmālyarūpapratimāni tāni ko nāma sādhuḥ punarādadāti // RKV_142.67 //</l>\n</lg>\n\n<lg>\n<l>evaṃ tānpūjayitvā tu samyaṅ nyāyena pāṇḍava /</l>\n<l>rukmiṇyā vidhivatpāṇiṃ jagrāha madhusūdanaḥ // RKV_142.68 //</l>\n</lg>\n\n<lg>\n<l>muśalī ca tataḥ sarvāñjitvā dānavapuṃgavān /</l>\n<l>svasthānam agamat tatra kṛtvā kāryaṃ suśobhanam // RKV_142.69 //</l>\n</lg>\n\n<lg>\n<l>prayātau dvāravatyāṃ tau kṛṣṇasaṃkarṣaṇāvubhau /</l>\n<l>gacchamānaṃ tu taṃ dṛṣṭvā keśavaṃ kleśanāśanam // RKV_142.70 //</l>\n</lg>\n\n<lg>\n<l>brāhmaṇāḥ satyavantaśca nirgatāḥ śaṃsitavratāḥ /</l>\n<l>āgacchamānāṃs tau vīkṣya rathamārgeṇa brāhmaṇān // RKV_142.71 //</l>\n</lg>\n\n<lg>\n<l>muhūrtaṃ tatra viśramya keśavo vākyam abravīt /</l>\n<l>kimāgamanakāryaṃ vo brūta sarvaṃ dvijottamāḥ // RKV_142.72 //</l>\n</lg>\n\n<lg>\n<l>kurvāṇāḥ svīyakarmāṇi mama kṛtyaṃ tu tiṣṭhate /</l>\n<l>devasya vacanaṃ śrutvā munayo vākyam abruvan // RKV_142.73 //</l>\n</lg>\n\n<lg>\n<l>kalpakoṭisahasreṇa satyabhāvāttu vanditaḥ /</l>\n<l>duṣprāpyo 'si manuṣyāṇāṃ prāptaḥ kiṃ tyajase hi naḥ // RKV_142.74 //</l>\n</lg>\n\n<lg>\n<l>brāhmaṇānāṃ vacaḥ śrutvā bhagavān idam abravīt /</l>\n<l>mathurāyāṃ dvāravatyāṃ yodhanīpura eva ca // RKV_142.75 //</l>\n</lg>\n\n<lg>\n<l>trikālamāgamiṣyāmi satyaṃ satyaṃ punaḥ punaḥ /</l>\n<l>evaṃ te brāhmaṇāḥ śrutvā yodhanīpuramāgatāḥ // RKV_142.76 //</l>\n</lg>\n\n<lg>\n<l>avatīrṇastribhāgena prādurbhāve tu māthure /</l>\n<l>etatte kathitaṃ sarvaṃ tīrthasyotpattikāraṇam // RKV_142.77 //</l>\n</lg>\n\n<lg>\n<l>bhūtaṃ bhavyaṃ bhaviṣyacca vartamānaṃ tathāparam /</l>\n<l>yaṃ śrutvā sarvapāpebhyo mucyate nātra saṃśayaḥ // RKV_142.78 //</l>\n</lg>\n\n<lg>\n<l>tatra tīrthe tu yaḥ snātvā pūjayed balakeśavau /</l>\n<l>tena devo jagaddhātā pūjitastriguṇātmavān // RKV_142.79 //</l>\n</lg>\n\n<lg>\n<l>upavāsī naro bhūtvā yastu kuryāt pradakṣiṇam /</l>\n<l>mucyate sarvapāpebhyo nātra kāryā vicāraṇā // RKV_142.80 //</l>\n</lg>\n\n<lg>\n<l>tatra tīrthe tu ye vṛkṣāstānpaśyantyapi ye narāḥ /</l>\n<l>te 'pi pāpaiḥ pramucyante bhrūṇahatyāsamair api // RKV_142.81 //</l>\n</lg>\n\n<lg>\n<l>prātarutthāya ye kecitpaśyanti balakeśavau /</l>\n<l>tena te sadṛśāḥ syur vai devadevena cakriṇā // RKV_142.82 //</l>\n</lg>\n\n<lg>\n<l>te pūjyāste namaskāryās teṣāṃ janma sujīvitam /</l>\n<l>ye namanti jagannāthaṃ devaṃ nārāyaṇaṃ harim // RKV_142.83 //</l>\n</lg>\n\n<lg>\n<l>tatra tīrthe tu yaddānaṃ snānaṃ devārcanaṃ nṛpa /</l>\n<l>tatsarvamakṣayaṃ tasya ityevaṃ śaṅkaro 'bravīt // RKV_142.84 //</l>\n</lg>\n\n<lg>\n<l>praviśyāgnau mṛtānāṃ ca yatphalaṃ samudāhṛtam /</l>\n<l>tacchṛṇuṣva nṛpaśreṣṭha procyamānamaśeṣataḥ // RKV_142.85 //</l>\n</lg>\n\n<lg>\n<l>vimānenārkavarṇena kiṃkiṇījālamālinā /</l>\n<l>āgneye bhavate tatra modate kālamīpsitam // RKV_142.86 //</l>\n</lg>\n\n<lg>\n<l>jale caivā mṛtānāṃ tu yodhanīpuramadhyataḥ /</l>\n<l>vasanti vāruṇe loke yāvadābhūtasamplavam // RKV_142.87 //</l>\n</lg>\n\n<lg>\n<l>anāśake mṛtānāṃ tu tatra tīrthe narādhipa /</l>\n<l>anivartikā gatir nṛṇāṃ nātra kāryā vicāraṇā // RKV_142.88 //</l>\n</lg>\n\n<lg>\n<l>tatra tīrthe tu yo dadyāt kapilādānamuttamam /</l>\n<l>vidhānena tu saṃyuktaṃ śṛṇu tasyāpi yatphalam // RKV_142.89 //</l>\n</lg>\n\n<lg>\n<l>yāvanti tasyā romāṇi tatprasūteśca bhārata /</l>\n<l>tāvanti divi modante sarvakāmaiḥ supūjitāḥ // RKV_142.90 //</l>\n</lg>\n\n<lg>\n<l>yāvanti romāṇi bhavanti dhenvāstāvanti varṣāṇi mahīyate saḥ /</l>\n<l>svargāc cyutaścāpi tatastrilokyāṃ kule samutpatsyati gomatāṃ saḥ // RKV_142.91 //</l>\n</lg>\n\n<lg>\n<l>tatra tīrthe tu yo dadyād rūpyaṃ kāñcanameva vā /</l>\n<l>kāñcanena vimānena viṣṇuloke mahīyate // RKV_142.92 //</l>\n</lg>\n\n<lg>\n<l>tasmiṃstīrthe tu yo dadyāt pāduke vastram eva ca /</l>\n<l>dānasyāsya prabhāvena labhate svargamīpsitam // RKV_142.93 //</l>\n</lg>\n\n<lg>\n<l>ṛgyajuḥsāmavedānāṃ paṭhanād yatphalaṃ bhavet /</l>\n<l>tatra tīrthe tu rājendra gāyatryā tatphalaṃ labhet // RKV_142.94 //</l>\n</lg>\n\n<lg>\n<l>prayāge yadbhavetpuṇyaṃ gayāyāṃ ca tripuṣkare /</l>\n<l>kurukṣetre tu rājendra rāhugraste divākare // RKV_142.95 //</l>\n</lg>\n\n<lg>\n<l>someśvare ca yatpuṇyaṃ somasya grahaṇe tathā /</l>\n<l>tatphalaṃ labhate tatra snānamātrān na saṃśayaḥ // RKV_142.96 //</l>\n</lg>\n\n<lg>\n<l>dvādaśyāṃ tu naraḥ snātvā namaskṛtya janārdanam /</l>\n<l>uddhṛtāḥ pitarastena avāptaṃ janmanaḥ phalam // RKV_142.97 //</l>\n</lg>\n\n<lg>\n<l>saṃkrāntau ca vyatīpāte dvādaśyāṃ ca viśeṣataḥ /</l>\n<l>brāhmaṇaṃ bhojayed ekaṃ koṭirbhavati bhojitā // RKV_142.98 //</l>\n</lg>\n\n<lg>\n<l>pṛthivyāṃ yāni tīrthāni hyāsamudrāṇi pāṇḍava /</l>\n<l>tāni sarvāṇi tatraiva dvādaśyāṃ pāṇḍunandana // RKV_142.99 //</l>\n</lg>\n\n<lg>\n<l>kṣayaṃ yānti ca dānāni yajñahomabalikriyāḥ /</l>\n<l>na kṣīyate mahārāja tatra tīrthe tu yatkṛtam // RKV_142.100 //</l>\n</lg>\n\n<lg>\n<l>yadbhūtaṃ yadbhaviṣyacca tīrthamāhātmyamuttamam /</l>\n<l>kathitaṃ te mayā sarvaṃ pṛthagbhāvena bhārata // RKV_142.101 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rukmiṇītīrthamāhātmyavarṇanaṃ nāma dvicatvāriṃśadadhikaśatatamo 'dhyāyaḥ ||</p>\n\n<p>RKV adhyāya 143</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja yojaneśvaram uttamam /</l>\n<l>yatra siddhau purā kalpe naranārāyaṇāvṛṣī // RKV_143.1 //</l>\n</lg>\n\n<lg>\n<l>tatra tīrthe tapastaptvā saṅgrāme devadānavaiḥ /</l>\n<l>jayaṃ prāptau mahātmānau naranārāyaṇāvubhau // RKV_143.2 //</l>\n</lg>\n\n<lg>\n<l>punastretāyuge prāpte tau devau rāmalakṣmaṇau /</l>\n<l>tatra tīrthe punaḥ snātvā rāvaṇo durjayo hataḥ // RKV_143.3 //</l>\n</lg>\n\n<lg>\n<l>punaḥ pārtha kalau prāpte tau devau balakeśavau /</l>\n<l>vasudevakule jātau duṣkaraṃ karma cakratuḥ // RKV_143.4 //</l>\n</lg>\n\n<lg>\n<l>narakaṃ kālanemiṃ ca kaṃsaṃ cāṇūramuṣṭikau /</l>\n<l>śiśupālaṃ jarāsaṃdhaṃ jaghnatur balakeśavau // RKV_143.5 //</l>\n</lg>\n\n<lg>\n<l>tatastatra ripūnsaṃkhye bhīṣmadroṇapuraḥsarān /</l>\n<l>karṇaduryodhanādīṃśca nihaniṣyati sa prabhuḥ // RKV_143.6 //</l>\n</lg>\n\n<lg>\n<l>dharmakṣetre kurukṣetre tatra yudhyanti te kṣaṇam /</l>\n<l>bhīmārjunanimittena śiṣyau kṛtvā parasparam // RKV_143.7 //</l>\n</lg>\n\n<lg>\n<l>tatra tīrthe punargatvā tapaḥ kṛtvā suduṣkaram /</l>\n<l>pūjayitvā dvijānbhaktyā yāsyete dvārakāṃ punaḥ // RKV_143.8 //</l>\n</lg>\n\n<lg>\n<l>tatra tīrthe tu yaḥ snātvā pūjayed balakeśavau /</l>\n<l>tena devo jagaddhātā pūjitastriguṇātmavān // RKV_143.9 //</l>\n</lg>\n\n<lg>\n<l>upavāsī naro bhūtvā yastu kuryāt prajāgaram /</l>\n<l>mucyate sarvapāpebhyo gāyaṃstasya śubhāṃ kathām // RKV_143.10 //</l>\n</lg>\n\n<lg>\n<l>yāvatastatra tīrthe tu vṛkṣān paśyanti mānavāḥ /</l>\n<l>brahmahatyādikaṃ pāpaṃ tāvad eṣāṃ praṇaśyati // RKV_143.11 //</l>\n</lg>\n\n<lg>\n<l>prātarutthāya ye kecit paśyanti balakeśavau /</l>\n<l>tenaiva sadṛśāḥ sarve devadevena cakriṇā // RKV_143.12 //</l>\n</lg>\n\n<lg>\n<l>te pūjyāste namaskāryāsteṣāṃ janma sujīvitam /</l>\n<l>ye namanti jagatpūjyaṃ devaṃ nārāyaṇaṃ harim // RKV_143.13 //</l>\n</lg>\n\n<lg>\n<l>tatra tīrthe tu yaddānaṃ snānaṃ devārcanaṃ nṛpa /</l>\n<l>kriyate tatphalaṃ sarvamakṣayāyopakalpate // RKV_143.14 //</l>\n</lg>\n\n<lg>\n<l>agnerapatyaṃ prathamaṃ suvarṇaṃ bhūrvaiṣṇavī sūryasutāśca gāvaḥ /</l>\n<l>lokāstrayastena bhavanti dattā yaḥ kāñcanaṃ gāṃ ca bhuvaṃ ca dadyāt // RKV_143.15 //</l>\n</lg>\n\n<lg>\n<l>etatte kathitaṃ sarvaṃ tīrthamāhātmyamuttamam /</l>\n<l>atītaṃ ca bhaviṣyacca vartamānaṃ mahābalam // RKV_143.16 //</l>\n</lg>\n\n<lg>\n<l>śrutvā vāpi paṭhitvedaṃ śrāvayipatvātha dhārmikān /</l>\n<l>mucyate sarvapāpebhyo nātra kāryā vicāraṇā // RKV_143.17 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe yojaneśvaratīrthamāhātmyavarṇanaṃ nāma tricatvāriṃśadadhikaśatatamo 'dhyāyaḥ ||</p>\n\n<p>RKV adhyāya 144</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja dvādaśītīrthamuttamam /</l>\n<l>kṣaranti sarvadānāni japahomabalikriyāḥ // RKV_144.1 //</l>\n</lg>\n\n<lg>\n<l>na kṣīyate tu rājendra cakratīrthe tu yatkṛtam /</l>\n<l>yadbhūtaṃ yadbhaviṣyacca tīrthamāhātmyamuttamam // RKV_144.2 //</l>\n</lg>\n\n<l>kathitaṃ tanmayā sarvaṃ pṛthagbhāvena bhārata // RKV_144.3 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dvādaśītīrthamahātmyavarṇanaṃ nāma catuścatvāriṃśadadhikaśatatamo 'dhyāyaḥ ||</p>\n\n<p>RKV adhyāya 145\n<lg>\n<l>mārkaṇḍeya uvāca:</l>\n<l>tato gaccheddharāpāla śīvatīrthamanuttamam /</l>\n<l>darśanādyasya devasya mucyate sarvakilbiṣaiḥ // RKV_145.1 //</l>\n</lg></p>\n\n<lg>\n<l>śivatīrthe tu yaḥ snātvā jitakrodho jitendriyaḥ /</l>\n<l>pūjayeta mahādevaṃ so 'gniṣṭomaphalaṃ labhet // RKV_145.2 //</l>\n</lg>\n\n<lg>\n<l>tatra tīrthe tu yo bhaktyā sopavāso 'rcayecchivam /</l>\n<l>anivartikā gatistasya rudralokād asaṃśayam // RKV_145.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śivatīrthamāhātmyavarṇanaṃ nāma pañcacatvāriṃśadadhikaśatatamo 'dhyāyaḥ ||</p>\n\n<p>RKV adhyāya 146</p>\n\n<lg>\n<l>mārkaṇḍeya uvāca:</l>\n<l>asmāhakaṃ tato gacchet pitṛtīrthamanuttamam /</l>\n<l>pretatvādyatra mucyante piṇḍenaikena pūrvajāḥ // RKV_146.1 //</l>\n</lg>\n\n<lg>\n<l>yudhiṣṭhira uvāca:</l>\n<l>asmāhakasya māhātmyaṃ kathayasva mamānagha /</l>\n<l>snānadānena yatpuṇyaṃ tathā piṇḍodakena ca // RKV_146.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>purā kalpe nṛpaśreṣṭha ṛṣidevasamāgame /</l>\n<l>praśnaḥ pṛṣṭo mayā tāta yathā tvamanupṛcchasi // RKV_146.3 //</l>\n</lg>\n\n<lg>\n<l>ekatra sāgarāḥ sapta saprayāgāḥ sapuṣkarāḥ /</l>\n<l>nāsya sāmyaṃ labhante te nātra kāryā vicāraṇā // RKV_146.4 //</l>\n</lg>\n\n<lg>\n<l>somanāthaṃ tu vikhyātaṃ yatsomena pratiṣṭhitam /</l>\n<l>tatra somagrahe puṇyaṃ tatpuṇyaṃ labhate naraḥ // RKV_146.5 //</l>\n</lg>\n\n<lg>\n<l>māsānte pitaro nṛṇāṃ vīkṣante santatiṃ svakām /</l>\n<l>kaścid asmatkule 'smākaṃ piṇḍamatra pradāsyati // RKV_146.6 //</l>\n</lg>\n\n<lg>\n<l>prapitāmahāstathādityāḥ śrutireṣā sanātanī /</l>\n<l>evaṃ bruvanti devāśca ṛṣayaḥ satapodhanāḥ // RKV_146.7 //</l>\n</lg>\n\n<lg>\n<l>sakṛtpiṇḍodakenaiva śṛṇu pārthiva yatphalam /</l>\n<l>dvādaśābdāni rājendra yogaṃ bhuktvā suśobhanam // RKV_146.8 //</l>\n</lg>\n\n<lg>\n<l>yuge yuge mahārāja asmāhake pitāmahāḥ /</l>\n<l>sarvadā hyavalokanta āgacchantaṃ svagotrajam // RKV_146.9 //</l>\n</lg>\n\n<lg>\n<l>bhaviṣyati kim asmākam amāvāsyāpyamāhake /</l>\n<l>snānaṃ dānaṃ ca ye kuryuḥ pitḥṇāṃ tilatarpaṇam // RKV_146.10 //</l>\n</lg>\n\n<lg>\n<l>te sarvapāpanirmuktāḥ sarvānkāmāṃllabhati vai /</l>\n<l>jalamadhye 'tra bhūpāla agnitīrthaṃ ca tiṣṭhati // RKV_146.11 //</l>\n</lg>\n\n<lg>\n<l>darśanāt tasya tīrthasya pāparāśirvilīyate /</l>\n<l>snānamātreṇa rājendra brahmahatyāṃ vyapohati // RKV_146.12 //</l>\n</lg>\n\n<lg>\n<l>śuklāmbaradharo nityaṃ niyataḥ sa jitendriyaḥ /</l>\n<l>ekakālaṃ tu bhuñjāno māsaṃ tīrthasya sannidhau // RKV_146.13 //</l>\n</lg>\n\n<lg>\n<l>suvarṇālaṃkṛtānāṃ tu kanyānāṃ śatadānajam /</l>\n<l>phalamāpnoti sampūrṇaṃ pitṛloke mahīyate // RKV_146.14 //</l>\n</lg>\n\n<lg>\n<l>pṛthivyām āsamudrāyāṃ mahābhogapatirbhavet /</l>\n<l>dhanadhānyasamāyukto dātā bhavati dhārmikaḥ // RKV_146.15 //</l>\n</lg>\n\n<lg>\n<l>upavāsī śucirbhūtvā brahmalokamavāpnuyāt /</l>\n<l>asmāhakaṃ samāsādya yastu prāṇān parityajet // RKV_146.16 //</l>\n</lg>\n\n<lg>\n<l>koṭivarṣasahasrāṇi rudraloke mahīyate /</l>\n<l>tataḥ svargāt paribhraṣṭaḥ kṣīṇakarmā divaścyutaḥ // RKV_146.17 //</l>\n</lg>\n\n<lg>\n<l>suvarṇamaṇimuktāḍhye kule jāyeta rūpavān /</l>\n<l>kṛtvābhiṣekavidhinā hayamedhaphalaṃ labhet // RKV_146.18 //</l>\n</lg>\n\n<lg>\n<l>dhanāḍhyo rūpavāndakṣo dātā bhavati dhārmikaḥ /</l>\n<l>caturvedeṣu yatpuṇyaṃ satyavādiṣu yatphalam // RKV_146.19 //</l>\n</lg>\n\n<lg>\n<l>tatphalaṃ labhate nūnaṃ tatra tīrthe 'bhiṣecanāt /</l>\n<l>tīrthānāṃ paramaṃ tīrthaṃ nirmitaṃ śambhunā purā // RKV_146.20 //</l>\n</lg>\n\n<lg>\n<l>hṛdayeśaḥ svayaṃ viṣṇur japeddevaṃ maheśvaram /</l>\n<l>gandharvāpsarasaścaiva maruto mārutāstathā // RKV_146.21 //</l>\n</lg>\n\n<lg>\n<l>viśvedevāśca pitaraḥ sacandrāḥ sadivākarāḥ /</l>\n<l>marīciratryaṅgirasau pulastyaḥ pulahaḥ kratuḥ // RKV_146.22 //</l>\n</lg>\n\n<lg>\n<l>pracetāśca vasiṣṭhaśca bhṛgurnārada eva ca /</l>\n<l>cyavano gālavaścaiva vāmadevo mahāmuniḥ // RKV_146.23 //</l>\n</lg>\n\n<lg>\n<l>vālakhilyāśca gandhārāstṛṇabinduśca jājaliḥ /</l>\n<l>uddālakaścarṣyaśṛṅgo vasiṣṭhaśca sanandanaḥ // RKV_146.24 //</l>\n</lg>\n\n<lg>\n<l>śukraścaiva bharadvājo vātsyo vātsyāyanastathā /</l>\n<l>agastirmitrāvaruṇau viśvāmitro munīśvaraḥ // RKV_146.25 //</l>\n</lg>\n\n<lg>\n<l>gautamaśca pulastyaśca paulastyaḥ pulahaḥ kratuḥ /</l>\n<l>sanātanastu kapilo vāhniḥ pañcaśikhastathā // RKV_146.26 //</l>\n</lg>\n\n<lg>\n<l>anye 'pi bahavastatra munayaḥ śaṃsitavratāḥ /</l>\n<l>krīḍanti devatāḥ sarva ṛṣayaḥ satapodhanāḥ // RKV_146.27 //</l>\n</lg>\n\n<lg>\n<l>manuṣyāścaiva yogīndrāḥ pitaraḥ sapitāmahāḥ /</l>\n<l>asmāhake 'tra tiṣṭhanti sarva eva na saṃśayaḥ // RKV_146.28 //</l>\n</lg>\n\n<lg>\n<l>pitaraḥ pitāmahāścaiva tathaiva prapitāmahāḥ /</l>\n<l>yeṣāṃ dattamupasthāyi sukṛtaṃ vāpi duṣkṛtam // RKV_146.29 //</l>\n</lg>\n\n<lg>\n<l>akṣayaṃ tatra tatsarvaṃ yatkṛtaṃ yodhanīpure /</l>\n<l>mātaraṃ pitaraṃ tyaktvā sarvabandhusuhṛjjanān // RKV_146.30 //</l>\n</lg>\n\n<lg>\n<l>dhanaṃ dhānyaṃ priyānputrāṃs tathā dehaṃ nṛpottama /</l>\n<l>gacchate vāyubhūtastu śubhāśubhasamanvitaḥ // RKV_146.31 //</l>\n</lg>\n\n<lg>\n<l>adṛśyaḥ sarvabhūtānāṃ paramātmā mahattaraḥ /</l>\n<l>śubhāśubhagatiṃ prāptaḥ karmaṇā svena pārthiva // RKV_146.32 //</l>\n</lg>\n\n<lg>\n<l>yudhiṣṭhira uvāca:</l>\n<l>śubhāśubhaṃ na bandhūnāṃ jāyate kena hetunā /</l>\n<l>ekaḥ prasūyate jantureka eva pralīyate // RKV_146.33 //</l>\n</lg>\n\n<l>eko hi bhuṅkte sukṛtameka eva hi duṣkṛtam // RKV_146.34 //</l>\n\n<p>mārkaṇḍeya uvāca:\n<l>eṣa tvayokto nṛpate mahāpraśnaḥ smṛto mayā // RKV_146.35 //</l></p>\n\n<lg>\n<l>pitāmahamukhodgītaṃ śrutaṃ te kathayāmyaham /</l>\n<l>yanme pitāmahātpūrvaṃ vijñātam ṛṣisaṃsadi // RKV_146.36 //</l>\n</lg>\n\n<lg>\n<l>na mātā na pitā bandhuḥ kasyacinna suhṛtkvacit /</l>\n<l>kasya na jñāyate rūpaṃ vāyubhūtasya dehinaḥ // RKV_146.37 //</l>\n</lg>\n\n<lg>\n<l>yadyevaṃ na bhavettāta lokasya tu nareśvara /</l>\n<l>amaryādaṃ bhavennūnaṃ vinaśyati carācaram // RKV_146.38 //</l>\n</lg>\n\n<lg>\n<l>evaṃ jñātvā pūrā rājansamastairlokakartṛbhiḥ /</l>\n<l>maryādā sthāpitā loke yathā dharmo na naśyati // RKV_146.39 //</l>\n</lg>\n\n<lg>\n<l>dharme naṣṭe manuṣyāṇām adharmo 'bhibhavet punaḥ /</l>\n<l>tataḥ svadharmacalanānnarake gamanaṃ dhruvam // RKV_146.40 //</l>\n</lg>\n\n<lg>\n<l>loko niraṅkuśaḥ sarvo maryādālaṅghane rataḥ /</l>\n<l>maryādā sthāpitā tena śāstraṃ vīkṣya maharṣibhiḥ // RKV_146.41 //</l>\n</lg>\n\n<lg>\n<l>snānaṃ dānaṃ japo homaḥ svādhyāyo devatārcanam /</l>\n<l>piṇḍodakapradānaṃ ca tathaivātithipūjanam // RKV_146.42 //</l>\n</lg>\n\n<lg>\n<l>pitaraḥ pitāmahāścaiva tathaiva prapitāmahāḥ /</l>\n<l>trayo devāḥ smṛtāstāta brahmaviṣṇumaheśvarāḥ // RKV_146.43 //</l>\n</lg>\n\n<lg>\n<l>pūjitaiḥ pūjitāḥ sarve tathā mātāmahāstrayaḥ /</l>\n<l>tasmāt sarvaprayatnena śrutismṛtyarthanoditān // RKV_146.44 //</l>\n</lg>\n\n<lg>\n<l>dharmaṃ samācarannityaṃ pāpāṃśena na lipyate /</l>\n<l>śrutismṛtyuditaṃ dharmaṃ manasāpi na laṅghayet // RKV_146.45 //</l>\n</lg>\n\n<lg>\n<l>iha loke pare caiva yadīcchecchreya ātmanaḥ /</l>\n<l>pitāputrau sadāpyekau bimbādbimbamivoddhṛtau // RKV_146.46 //</l>\n</lg>\n\n<lg>\n<l>vibhaktau vāvibhaktau vā śrutismṛtyarthatastathā /</l>\n<l>uddharedātmanātmānam ātmānam avasādayet // RKV_146.47 //</l>\n</lg>\n\n<lg>\n<l>piṇḍodakapradānābhyāmṛte pārtha na saṃśayaḥ /</l>\n<l>evaṃ jñātvā prayatnena piṇḍodakaprado bhavet // RKV_146.48 //</l>\n</lg>\n\n<lg>\n<l>āyurdharmo yaśastejaḥ santatiścaiva vardhate /</l>\n<l>pṛthivyāṃ sāgarāntāyāṃ pitṛkṣetrāṇi yāni ca // RKV_146.49 //</l>\n</lg>\n\n<lg>\n<l>tāni te sampravakṣyāmi yeṣu dattaṃ mahāphalam /</l>\n<l>gayāyāṃ puṣkare jyeṣṭhe prayāge naimiṣe tathā // RKV_146.50 //</l>\n</lg>\n\n<lg>\n<l>saṃnihatyāṃ kurukṣetre prabhāse kurunandana /</l>\n<l>piṇḍodakapradānena yatphalaṃ kathitaṃ budhaiḥ // RKV_146.51 //</l>\n</lg>\n\n<lg>\n<l>asmāhake tadāpnoti narmadāyāṃ na saṃśayaḥ /</l>\n<l>tatra brahmā murāriśca rudraśca umayā saha // RKV_146.52 //</l>\n</lg>\n\n<lg>\n<l>indrādyā devatāḥ sarve pitaro munayastathā /</l>\n<l>sāgarāḥ saritaścaiva parvatāśca balāhakāḥ // RKV_146.53 //</l>\n</lg>\n\n<lg>\n<l>tiṣṭhanti pitaraḥ sarve sarvatīrthādhikaṃ tataḥ /</l>\n<l>sthitā brahmaśilā tatra gajakumbhanibhā nṛpa // RKV_146.54 //</l>\n</lg>\n\n<lg>\n<l>kalau na dṛśyā bhavati pradhānaṃ yadgayāśiraḥ /</l>\n<l>vaiśākhe māsi samprāpte 'māvāsyāṃ nṛpottama // RKV_146.55 //</l>\n</lg>\n\n<lg>\n<l>vyāpya sā tiṣṭhate tīrthaṃ gajakumbhanibhā śilā /</l>\n<l>tacca gavyūtimātraṃ hi tīrthaṃ tataḥ pravakṣate // RKV_146.56 //</l>\n</lg>\n\n<lg>\n<l>tasmindine tatra gatvā yastu śrāddhaprado bhavet /</l>\n<l>pitḥṇām akṣayā tṛptirjāyate śatavārṣikī // RKV_146.57 //</l>\n</lg>\n\n<lg>\n<l>anyasyāmapyamāvāsyāṃ yaḥ snātvā vijitendriyaḥ /</l>\n<l>karoti manujaḥ śrāddhaṃ vidhivanmantrasaṃyutam // RKV_146.58 //</l>\n</lg>\n\n<lg>\n<l>tasya puṇyaphalaṃ yatsyāt tacchṛṇuṣva narādhipa /</l>\n<l>agniṣṭomāśvamedhābhyāṃ vājapeyasya yatphalam // RKV_146.59 //</l>\n</lg>\n\n<lg>\n<l>tatphalaṃ samavāpnoti yathā me śaṅkaro 'bravīt /</l>\n<l>rauravādiṣu sarveṣu narakeṣu vyavasthitāḥ // RKV_146.60 //</l>\n</lg>\n\n<lg>\n<l>pitā pitāmahādyāśca pitṛke mātṛke tathā /</l>\n<l>piṇḍodakena caikena tarpaṇena viśeṣataḥ // RKV_146.61 //</l>\n</lg>\n\n<lg>\n<l>krīḍanti pitṛlokasthā yāvad ābhūtasamplavam /</l>\n<l>ye karmasthā vikarmasthā ye jātāḥ pretakalmaṣāḥ // RKV_146.62 //</l>\n</lg>\n\n<lg>\n<l>piṇḍenaikena mucyante te 'pi tatra na saṃśayaḥ /</l>\n<l>asmāhake śilā divyā tiṣṭhate gajasannibhā // RKV_146.63 //</l>\n</lg>\n\n<lg>\n<l>brahmaṇā nirmitā pūrvaṃ sarvapāpakṣayaṃkarī /</l>\n<l>uparyasyā yathānyāyaṃ pitḥn uddiśya bhārata // RKV_146.64 //</l>\n</lg>\n\n<lg>\n<l>dakṣiṇāgreṣu darbheṣu dadyātpiṇḍānvicakṣaṇaḥ /</l>\n<l>bhūmau cānnena siddhena śrāddhaṃ kṛtvā yathāvidhi // RKV_146.65 //</l>\n</lg>\n\n<lg>\n<l>śrāddhibhyo vastrayugmāni chatropānatkamaṇḍalu /</l>\n<l>dakṣiṇā vividhā deyā pitḥn uddiśya bhārata // RKV_146.66 //</l>\n</lg>\n\n<lg>\n<l>yo dadāti dvijaśreṣṭha tasya puṇyaphalaṃ śṛṇu /</l>\n<l>tasya te dvādaśābdāni tṛptiṃ yānti na saṃśayaḥ // RKV_146.67 //</l>\n</lg>\n\n<lg>\n<l>asmāhake mahārāja pitaraśca pitāmahāḥ /</l>\n<l>vāyubhūtā nirīkṣante āgacchantaṃ svagotrajam // RKV_146.68 //</l>\n</lg>\n\n<lg>\n<l>atra tīrthe suto 'bhyetya snātvā toyaṃ pradāsyati /</l>\n<l>śrāddhaṃ vā piṇḍadānaṃ vā tena yāsyāma sadgatim // RKV_146.69 //</l>\n</lg>\n\n<lg>\n<l>snāne kṛte tu ye kecij jāyante vastravipluṣaḥ /</l>\n<l>prīṇayennarakasthāṃstu taiḥ pitḥn nātra saṃśayaḥ // RKV_146.70 //</l>\n</lg>\n\n<lg>\n<l>keśodabindavas tasya ye cānye lepabhājinaḥ /</l>\n<l>tṛpyantyanagninasaṃskārā yaṃ mṛtāḥ syuḥ svagotrajāḥ // RKV_146.71 //</l>\n</lg>\n\n<lg>\n<l>tatra tīrthe tu ye kecic chrāddhaṃ kṛtvā vidhānataḥ /</l>\n<l>narakāduddharantyāśu japantaḥ pitṛsaṃhitām // RKV_146.72 //</l>\n</lg>\n\n<lg>\n<l>vanaspatigate some yadā somadinaṃ bhavet /</l>\n<l>akṣayāllabhate lokānpiṇḍenaikena mānavaḥ // RKV_146.73 //</l>\n</lg>\n\n<lg>\n<l>akṣayaṃ tatra vai sarvaṃ jāyate nātra saṃśayaḥ /</l>\n<l>narakāduddharantyāśu japante pitṛsaṃhitām // RKV_146.74 //</l>\n</lg>\n\n<lg>\n<l>tasmiṃstīrthe tvamāvāsyāṃ pitḥn uddiśya bhārata /</l>\n<l>nīlaṃ sarvāṅgasampūrṇaṃ yo 'bhiṣicya samutsṛjet // RKV_146.75 //</l>\n</lg>\n\n<lg>\n<l>tasya puṇyaphalaṃ vaktuṃ na tu vācaspatiḥ kṣamaḥ /</l>\n<l>asmāhake vṛṣotsargādyatpuṇyaṃ samavāpyate // RKV_146.76 //</l>\n</lg>\n\n<lg>\n<l>tava śuśrūṣaṇāt sarvaṃ tatpravakṣyāmi bhārata /</l>\n<l>rauravādiṣu ye kiṃcit pacyante tasya pūrvajāḥ // RKV_146.77 //</l>\n</lg>\n\n<lg>\n<l>vṛṣotsargeṇa tānsarvāṃstārayedekaviṃśatim /</l>\n<l>lohito yastu varṇena mukhe pucche ca pāṇḍuraḥ // RKV_146.78 //</l>\n</lg>\n\n<lg>\n<l>piṅgaḥ khuraviṣāṇābhyāṃ sa nīlo vṛṣa ucyate /</l>\n<l>yastu sarvāṅgapiṅgaśca śvetaḥ pucchakhureṣu ca // RKV_146.79 //</l>\n</lg>\n\n<lg>\n<l>sa piṅgo vṛṣa ityāhuḥ pitḥṇāṃ prītivardhanaḥ /</l>\n<l>pārāvatasavarṇaśca lalāṭe tilako bhavet // RKV_146.80 //</l>\n</lg>\n\n<lg>\n<l>taṃ vṛṣaṃ babhrumityāhuḥ pūrṇaṃ sarvāṅgaśobhanam /</l>\n<l>sarvāṅgeṣv ekavarṇo yaḥ piṅgaḥ pucchakhureṣu ca // RKV_146.81 //</l>\n</lg>\n\n<lg>\n<l>khurapiṅgaṃ tamityāhuḥ pitḥṇāṃ sadgatipradam /</l>\n<l>nīlaṃ sarvaśarīreṇa svāraktanayanaṃ dṛḍham // RKV_146.82 //</l>\n</lg>\n\n<lg>\n<l>tameva nīlamityāhurnīlaḥ pañcavidhaḥ smṛtaḥ /</l>\n<l>yastu vaiśyagṛhe jātaḥ sa vai nīlo viśiṣyate // RKV_146.83 //</l>\n</lg>\n\n<lg>\n<l>na vāhayedgṛhe jātaṃ vatsakaṃ tu kadācana /</l>\n<l>tenaiva ca vṛṣotsarge pitḥṇām anṛṇo bhavet // RKV_146.84 //</l>\n</lg>\n\n<lg>\n<l>jātaṃ tu svagṛhe vatsaṃ dvijanmā yastu vāhayet /</l>\n<l>patanti pitarastasya brahmakokagatā api // RKV_146.85 //</l>\n</lg>\n\n<lg>\n<l>yathāyathā hi pibati pītvā dhūnāti mastakam /</l>\n<l>pibanpitḥn prīṇayati narakāduddhared dhunan // RKV_146.86 //</l>\n</lg>\n\n<lg>\n<l>yathā pucchābhighātena skandhaṃ gacchanti bindavaḥ /</l>\n<l>narakāduddharantyāśu patitān gotriṇas tathā // RKV_146.87 //</l>\n</lg>\n\n<lg>\n<l>garjanprāvṛṣi kāle tu viṣāṇābhyāṃ bhuvaṃ likhan /</l>\n<l>khurebhyo yā mṛdudbhūtā tayā saṃprīṇayed ṛṣīn // RKV_146.88 //</l>\n</lg>\n\n<lg>\n<l>pibanpitḥn prīṇayate khādanollekhane surān /</l>\n<l>garjannṛṣimanuṣyāṃśca dharmarūpo hi dharmaja // RKV_146.89 //</l>\n</lg>\n\n<lg>\n<l>bhūtairvāpi piśācairvā cāturthikajvareṇa vā /</l>\n<l>gṛhīto 'smāhakaṃ gacchet sarveṣām ādhināśanam // RKV_146.90 //</l>\n</lg>\n\n<lg>\n<l>snātvā tu vimale toye darbhagranthiṃ nibandhayet /</l>\n<l>mastake bāhumūle vā nābhyāṃ vā galake 'pi vā // RKV_146.91 //</l>\n</lg>\n\n<lg>\n<l>gatvā devasamīpaṃ ca prādakṣiṇyena keśavam /</l>\n<l>tataḥ samuccaran mantraṃ gāyatryā vātha vaiṣṇavam // RKV_146.92 //</l>\n</lg>\n\n<lg>\n<l>nārāyaṇaṃ śaraṇyeśaṃ sarvadevanamaskṛtam /</l>\n<l>namo yajñāṅgasambhūta sarvavyāpinnamo 'stu te // RKV_146.93 //</l>\n</lg>\n\n<lg>\n<l>namo namaste deveśa padmagarbha sanātana /</l>\n<l>dāmodara jayānanta rakṣa māṃ śaraṇāgatam // RKV_146.94 //</l>\n</lg>\n\n<lg>\n<l>tvaṃ kartā tvaṃ ca hartā ca jagat yasmiṃścarācare /</l>\n<l>tvaṃ pālayasi bhūtāni bhuvanaṃ tvaṃ bibharṣi ca // RKV_146.95 //</l>\n</lg>\n\n<lg>\n<l>prasīda devadeveśa suptamaṅgaṃ prabodhaya /</l>\n<l>tvaddhyānanirato nityaṃ tvadbhaktiparamo hare // RKV_146.96 //</l>\n</lg>\n\n<lg>\n<l>iti stuto mayā deva prasādaṃ kuru me 'cyuta /</l>\n<l>māṃ rakṣa rakṣa pāpebhyastrāyasva śaraṇāgatam // RKV_146.97 //</l>\n</lg>\n\n<lg>\n<l>evaṃ stutvā ca deveśaṃ dānavāntakaraṃ harim /</l>\n<l>punaruktena vai snātvā tato viprāṃstu bhojayet // RKV_146.98 //</l>\n</lg>\n\n<lg>\n<l>vedoktena vidhānena snānaṃ kṛtvā yathāvidhi /</l>\n<l>piṇḍanirvapaṇaṃ kṛtvā vācayetsvastikaṃ tataḥ // RKV_146.99 //</l>\n</lg>\n\n<lg>\n<l>evaṃ stutvā ca deveśaṃ dānavāntakaraṃ harim /</l>\n<l>punaruktena vai snātvā tato viprāṃstu bhojayet // RKV_146.100 //</l>\n</lg>\n\n<lg>\n<l>vedoktena vidhānena snānaṃ kṛtvā yathāvidhi /</l>\n<l>evaṃ tānvācayitvā tu tato viprānvisarjayet // RKV_146.101 //</l>\n</lg>\n\n<lg>\n<l>yattatroccaritaṃ kiṃcittadviprebhyo nivedayet /</l>\n<l>tatra tīrthe naraḥ snātvā nārī vā bhaktitatparā /</l>\n<l>śaktito dakṣiṇāṃ dadyātkṛtvā śrāddhaṃ yathāvidhi // RKV_146.102 //</l>\n</lg>\n\n<lg>\n<l>tatra tīrthe naro yāvat snāpayed vidhipūrvakam /</l>\n<l>kṣīreṇa madhunā vāpi dadhnā vā śītavāriṇā // RKV_146.103 //</l>\n</lg>\n\n<lg>\n<l>tāvatpuṣkarapātreṣu pibanti pitaro jalam /</l>\n<l>ayane viṣuve caiva yugādau sūryasaṃkrame // RKV_146.104 //</l>\n</lg>\n\n<lg>\n<l>puṣpaiḥ sampūjya deveśaṃ naivedyaṃ yaḥ pradāpayet /</l>\n<l>so 'śvamedhasya yajñasya phalaṃ prāpnoti puṣkalam // RKV_146.105 //</l>\n</lg>\n\n<lg>\n<l>tatra tīrthe tu yo rājan sūryagrahaṇam ācaret /</l>\n<l>sūryatejonibhairyānairviṣṇuloke mahīyate // RKV_146.106 //</l>\n</lg>\n\n<lg>\n<l>tatra tīrthe tu yaḥ śrāddhaṃ pitṛbhyaḥ samprayacchati /</l>\n<l>satputreṇa ca tenaiva samprāptaṃ janmanaḥ phalam // RKV_146.107 //</l>\n</lg>\n\n<lg>\n<l>iti śrutvā tato devāḥ sarve śakrapurogamāḥ /</l>\n<l>brahmaviṣṇumaheśāśca sthāpayāṃcakrur īśvaram // RKV_146.108 //</l>\n</lg>\n\n<lg>\n<l>sarvarogopaśamanaṃ sarvapātakanāśanam /</l>\n<l>yastu saṃvatsaraṃ pūrṇamamāvāsyāṃ tu bhāvitaḥ // RKV_146.109 //</l>\n</lg>\n\n<lg>\n<l>pitṛbhyaḥ piṇḍadānaṃ ca kuryādasmāhake nṛpa /</l>\n<l>tripuṣkare gayāyāṃ ca prabhāse naimiṣe tathā // RKV_146.110 //</l>\n</lg>\n\n<lg>\n<l>yatpuṇyaṃ śrāddhakartḥṇāṃ tadihaiva bhaveddhruvam /</l>\n<l>tilodakaṃ kuśairmiśraṃ yo dadyāddakṣiṇāmukhaḥ // RKV_146.111 //</l>\n</lg>\n\n<lg>\n<l>manvādau ca yugādau ca vyatīpāte dinakṣaye /</l>\n<l>yo dadyāt pitṛmātṛbhyaḥ so 'śvamedhaphalaṃ labhet // RKV_146.112 //</l>\n</lg>\n\n<lg>\n<l>asmāhake naro yastu snātvā sampūjayeddharim /</l>\n<l>brahmāṇaṃ śaṅkaraṃ bhaktyā kuryāj jāgaraṇakriyām // RKV_146.113 //</l>\n</lg>\n\n<lg>\n<l>sarvapāpavinirmuktaḥ śakrātithyamavāpnuyāt /</l>\n<l>tatra tīrthe naraḥ snātvā yaḥ paśyati janārdanam // RKV_146.114 //</l>\n</lg>\n\n<lg>\n<l>viśeṣavidhinābhyarcya praṇamya ca punaḥpunaḥ /</l>\n<l>saputreṇa ca tenaiva pitḥṇāṃ vihitā gatiḥ // RKV_146.115 //</l>\n</lg>\n\n<lg>\n<l>ekamūrtistrayo devā brahmaviṣṇumaheśvarāḥ /</l>\n<l>satkāryakāraṇopetāḥ susūkṣmāḥ sumahāphalāḥ // RKV_146.116 //</l>\n</lg>\n\n<lg>\n<l>etatte kathitaṃ rājanmahāpātakanāśanam /</l>\n<l>asmāhakasya māhātmyaṃ kimanyat paripṛcchasi // RKV_146.117 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe asmāhakatīrthamāhātmyavarṇanaṃ nāma ṣaṭcatvāriṃśadadhikaśatatamo 'dhyāyaḥ ||</p>\n\n<p>RKV adhyāya 147</p>\n\n<lg>\n<l>mārkaṇḍeya uvāca:</l>\n<l>tato gacchenmahīpāla siddheśvaramanuttamam /</l>\n<l>narmadādakṣiṇe kūle tīrthaṃ paramaśobhanam // RKV_147.1 //</l>\n</lg>\n\n<lg>\n<l>tatra tīrthe tu yaḥ snātvā pūjayed vṛṣabhadhvajam /</l>\n<l>sarvapāpavinirmukto gatiṃ yātyaśvamedhinām // RKV_147.2 //</l>\n</lg>\n\n<lg>\n<l>tatra tīrthe tu yaḥ snātvā śrāddhaṃ kuryāt prayatnataḥ /</l>\n<l>pitḥṇāṃ prīṇanārthāya sarvaṃ tena kṛtaṃ bhavet // RKV_147.3 //</l>\n</lg>\n\n<lg>\n<l>tatra tīrthe mṛtānāṃ tu jantūnāṃ nṛpasattama /</l>\n<l>garbhavāse matisteṣāṃ na jāyeta kadācana // RKV_147.4 //</l>\n</lg>\n\n<lg>\n<l>garbhavāso hi duḥkhāya na sukhāya kadācana /</l>\n<l>tattīrthavāriṇā snātur na punarbhavasambhavaḥ // RKV_147.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma saptacatvāriṃśadadhikaśatatamo 'dhyāyaḥ ||</p>\n\n<p>RKV adhyāya 148</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla tīrthamaṅgārakaṃ śivam /</l>\n<l>uttare narmadākūle sarvapāpakṣayaṃkaram // RKV_148.1 //</l>\n</lg>\n\n<lg>\n<l>caturthyaṅgārakadine saṃkalpya kṛtaniścayaḥ /</l>\n<l>snāyādastaṃ gate sūrye sandhyopāsanatatparaḥ // RKV_148.2 //</l>\n</lg>\n\n<lg>\n<l>pūjayellohitaṃ bhaktyā gandhamālyavibhūṣaṇaiḥ /</l>\n<l>saṃsthāpyasthaṇḍile devaṃ raktacandanacarcitam // RKV_148.3 //</l>\n</lg>\n\n<lg>\n<l>aṅgārakāyeti namaḥ karṇikāyāṃ prapūjayet /</l>\n<l>kujāya bhūmiputrāya raktāṅgāya suvāsase // RKV_148.4 //</l>\n</lg>\n\n<lg>\n<l>harakopodbhavāyeti svedajāyātibāhave /</l>\n<l>sarvakāmapradāyeti pūrvādiṣu daleṣu ca // RKV_148.5 //</l>\n</lg>\n\n<lg>\n<l>evaṃ sampūjya vidhivaddadyādarghyaṃ vidhānataḥ /</l>\n<l>bhūmiputra mahāvīrya svedodbhava pinākinaḥ // RKV_148.6 //</l>\n</lg>\n\n<lg>\n<l>aṅgāraka mahātejā lohitāṅga namo 'stu te /</l>\n<l>karakaṃ vārisaṃyuktaṃ śālitaṃdulapūritam // RKV_148.7 //</l>\n</lg>\n\n<lg>\n<l>sahiraṇyaṃ savastraṃ ca modakopari saṃsthitam /</l>\n<l>brāhmaṇāya nivedyaṃ tatkujo me prīyatāmiti // RKV_148.8 //</l>\n</lg>\n\n<lg>\n<l>arghaṃ dattvā vidhānena raktacandanavāriṇā /</l>\n<l>raktapuṣpasamākīrṇaṃ tilataṃdulamiśritam // RKV_148.9 //</l>\n</lg>\n\n<lg>\n<l>kṛtvā tāmramaye pātre maṇḍale vartule śubhe /</l>\n<l>kṛtvā śirasi tatpātraṃ jānubhyāṃ dharaṇīṃ gataḥ // RKV_148.10 //</l>\n</lg>\n\n<lg>\n<l>mantrapūtaṃ mahābhāga dadyād arghyaṃ vicakṣaṇaḥ /</l>\n<l>tato bhuñjīta maunena kṣāratilāmlavarjitam // RKV_148.11 //</l>\n</lg>\n\n<lg>\n<l>snigdhaṃ mṛdusamadhuram ātmanaḥ śreya icchatā /</l>\n<l>evaṃ caturthe samprāpte caturthyaṅgārake nṛpa // RKV_148.12 //</l>\n</lg>\n\n<lg>\n<l>sauvarṇaṃ kārayeddevaṃ yathāśakti surūpiṇam /</l>\n<l>sthāpayet tāmrake pātre guḍapīṭhasamanvite // RKV_148.13 //</l>\n</lg>\n\n<lg>\n<l>gandhapuṣpādibhirdevaṃ pūjayed guḍasaṃsthitam /</l>\n<l>īśānyāṃ sthāpayeddevaṃ guḍatoyasamanvitam // RKV_148.14 //</l>\n</lg>\n\n<lg>\n<l>kāsāreṇa tathāgneyyāṃ sthāpayet karakaṃ param /</l>\n<l>raktatandulasaṃmiśraṃ nairṛtyāṃ vāyugocare // RKV_148.15 //</l>\n</lg>\n\n<lg>\n<l>sthāpayenmodakaiḥ sārdhaṃ caturthaṃ karakaṃ budhaḥ /</l>\n<l>sūtreṇa veṣṭitagrīvaṃ gandhamālyair alaṃkṛtam // RKV_148.16 //</l>\n</lg>\n\n<lg>\n<l>śaṅkhatūryaninādena jayaśabdādimaṅgalaiḥ /</l>\n<l>raktāmbaradharaṃ vipraṃ raktamālyānulepanam // RKV_148.17 //</l>\n</lg>\n\n<lg>\n<l>vedimadhyagataṃ vāpi mahadāsanasaṃsthitam /</l>\n<l>surūpaṃ subhagaṃ śāntaṃ sarvabhūtahite ratam // RKV_148.18 //</l>\n</lg>\n\n<lg>\n<l>vedavidyāvratasnātaṃ sarvaśāstraviśāradam /</l>\n<l>pūjayitvā yathānyāyaṃ vācayetpāṇḍunandana // RKV_148.19 //</l>\n</lg>\n\n<lg>\n<l>raktāṃ gāṃ ca tato dadyād raktenānaḍuhā saha /</l>\n<l>prīyatāṃ bhūmijo devaḥ sarvadaivatapūjitaḥ // RKV_148.20 //</l>\n</lg>\n\n<lg>\n<l>vipraṃ pradakṣiṇīkṛtya patnīputrasamanvitaḥ /</l>\n<l>pitṛmātṛsuhṛtsārddhaṃ kṣamāpya ca visarjayet // RKV_148.21 //</l>\n</lg>\n\n<lg>\n<l>evaṃ kṛtasya tasyātha tasmiṃstīrthe viśeṣataḥ /</l>\n<l>yatpuṇyaṃ phalamuddiṣṭaṃ tatte sarvaṃ vadāmyaham // RKV_148.22 //</l>\n</lg>\n\n<lg>\n<l>sapta janmāni rājendra surūpaḥ subhago bhavet /</l>\n<l>tīrthasyāsya prabhāvena nātra kāryā vicāraṇā // RKV_148.23 //</l>\n</lg>\n\n<lg>\n<l>akāmo vā sakāmo vā tatra tīrthe mṛto naraḥ /</l>\n<l>aṅgārakapuraṃ yāti devagandharvapūjitaḥ // RKV_148.24 //</l>\n</lg>\n\n<lg>\n<l>upabhujya yathānyāyaṃ divyānbhogānanuttamān /</l>\n<l>iha mānuṣyaloke vai rājā bhavati dhārmikaḥ // RKV_148.25 //</l>\n</lg>\n\n<lg>\n<l>surūpaḥ subhagaścaiva sarvavyādhivivarjitaḥ /</l>\n<l>jīvedvarṣaśataṃ sāgraṃ sarvalokanamaskṛtaḥ // RKV_148.26 //</l>\n</lg>\n\n<p>|| iti śrīskānde mahāpurāṇe ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṅgaleśvaratīrthamāhātmyavarṇanaṃ nāmāṣṭācatvāriṃśadadhikaśatatamo 'dhyāyaḥ ||</p>\n\n<p>RKV adhyāya 149</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ tīrthaṃ liṅgeśvaramiti śrutam /</l>\n<l>darśanād devadevasya yatra pāpaṃ praṇaśyati // RKV_149.1 //</l>\n</lg>\n\n<lg>\n<l>kṛtvā tu kadanaṃ ghoraṃ dānavānāṃ yudhiṣṭhira /</l>\n<l>vārāhaṃ rūpamāsthāya narmadāyāṃ vyavasthitaḥ // RKV_149.2 //</l>\n</lg>\n\n<lg>\n<l>tatra tīrthe tu yaḥ snānaṃ kṛtvā devaṃ namasyati /</l>\n<l>sa mucyate nṛpaśreṣṭha mahāpāpaiḥ purākṛtaiḥ // RKV_149.3 //</l>\n</lg>\n\n<lg>\n<l>dvādaśyāṃ kṛṣṇapakṣasya śukle ca samupoṣitaḥ /</l>\n<l>gandhamālyairjagannāthaṃ pūjayet pāṇḍunandana // RKV_149.4 //</l>\n</lg>\n\n<lg>\n<l>brāhmaṇāṃśca mahābhāga dānasaṃmānabhojanaiḥ /</l>\n<l>pūjayetparayā bhaktyā tasya puṇyaphalaṃ śṛṇu // RKV_149.5 //</l>\n</lg>\n\n<lg>\n<l>satrayājiphalaṃ jantur labhate dvādaśābdakaiḥ /</l>\n<l>brāhmaṇānbhojayaṃstatra tadeva labhate phalam // RKV_149.6 //</l>\n</lg>\n\n<lg>\n<l>tarpayitvā pitḥn devān snātvā tadgatamānasaḥ /</l>\n<l>japed dvādaśanāmāni devasya purataḥ sthitaḥ // RKV_149.7 //</l>\n</lg>\n\n<lg>\n<l>māsi māsi nirāhāro dvādaśyāṃ kurunandana /</l>\n<l>keśavaṃ pūjayen nityaṃ māsi mārgaśire budhaḥ // RKV_149.8 //</l>\n</lg>\n\n<lg>\n<l>pauṣe nārāyaṇaṃ devaṃ māghamāse tu mādhavam /</l>\n<l>govindaṃ phālgune māsi viṣṇuṃ caitre samarcayet // RKV_149.9 //</l>\n</lg>\n\n<lg>\n<l>vaiśākhe madhuhantāraṃ jyeṣṭhe devaṃ trivikramam /</l>\n<l>vāmanaṃ tu tathāṣāḍhe śrāvaṇe śrīdharaṃ smaret // RKV_149.10 //</l>\n</lg>\n\n<lg>\n<l>hṛṣīkeśaṃ bhādrapade padmanābhaṃ tathāśvine /</l>\n<l>dāmodaraṃ kārttike tu kīrtayan nāvasīdati // RKV_149.11 //</l>\n</lg>\n\n<lg>\n<l>vācikaṃ mānasaṃ pāpaṃ karmajaṃ yatpurā kṛtam /</l>\n<l>tannaśyati na sandeho māsanāmānukīrtanāt // RKV_149.12 //</l>\n</lg>\n\n<lg>\n<l>svayaṃ vinuddhaḥ satatamunmiṣannimiṣaṃstathā /</l>\n<l>śīghraṃ prapaśya bhuñjāno mantrahīnaṃ samudgiret // RKV_149.13 //</l>\n</lg>\n\n<lg>\n<l>paramāpadgatasyāpi jantoreṣā pratikriyā /</l>\n<l>yanmāsādhipater viṣṇor māsanāmānukīrtanam // RKV_149.14 //</l>\n</lg>\n\n<lg>\n<l>tā niśāste ca divasāste māsāste ca vatsarāḥ /</l>\n<l>narāṇāṃ saphalā yeṣu cintito bhagavānhariḥ // RKV_149.15 //</l>\n</lg>\n\n<lg>\n<l>paramāpadgatasyāpi yasya devo janārdanaḥ /</l>\n<l>nāvasarpati hṛtpadmātsa yogī nātra saṃśayaḥ // RKV_149.16 //</l>\n</lg>\n\n<lg>\n<l>te bhāgyahīnā manujāḥ suśocyāste bhūmibhārāya kṛtāvatārāḥ /</l>\n<l>acetanāste paśubhiḥ samānā ye bhaktihīnā bhagavatyanante // RKV_149.17 //</l>\n</lg>\n\n<lg>\n<l>te pūrṇakāryāḥ puruṣāḥ pṛthivyāṃ te svāṅgapātādbhuvanaṃ punanti /</l>\n<l>vicakṣaṇā viśvavibhūṣaṇāste ye bhaktiyuktā bhagavatyanante // RKV_149.18 //</l>\n</lg>\n\n<lg>\n<l>sa eva sukṛtī tena labdhaṃ janmataroḥ phalam /</l>\n<l>citte vacasi kāye ca yasya devo janārdanaḥ // RKV_149.19 //</l>\n</lg>\n\n<lg>\n<l>etattīrthavaraṃ puṇyaṃ liṅgo yatra janārdanaḥ /</l>\n<l>vañcayitvā ripūnsaṃkhye krodho bhūtvā sanātanaḥ // RKV_149.20 //</l>\n</lg>\n\n<lg>\n<l>upaplave candramaso raveśca yo hyaṣṭakānāmayanadvaye ca /</l>\n<l>pānīyamapyatra tilairvimiśraṃ dadyāt pitṛbhyaḥ prayato manuṣyaḥ // RKV_149.21 //</l>\n</lg>\n\n<lg>\n<l>ghoṇonmīlitamerurandhranivaho duḥkhābdhimajjatplavaḥ prādurbhūtarasātalodarabṛhatpaṅkārdhamagnakṣuraḥ /</l>\n<l>phūtkārotkaranunnavātavidaladdigdantinādaśrutinyastastabdhavapuḥ śrutirbhavatu vaḥ kroḍo hariḥ śāntaye // RKV_149.22 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe liṅgavārāhatīrthamāhātmyavarṇanaṃ nāmaikonapañcāśadadhikaśatatamo 'dhyāyaḥ ||</p>\n\n<p>RKV adhyāya 150</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja kusumeśvaramuttamam /</l>\n<l>dakṣiṇe narmadākūle upapātakanāśanam // RKV_150.1 //</l>\n</lg>\n\n<lg>\n<l>kāmena sthāpito devaḥ kusumeśvarasaṃjñitaḥ /</l>\n<l>khyātaḥ sarveṣu lokeṣu devadevaḥ sanātanaḥ // RKV_150.2 //</l>\n</lg>\n\n<lg>\n<l>kāmo manobhavo viśvaḥ kusumāyudhacāpabhṛt /</l>\n<l>sa kāmān dadāti sarvān pūjito mīnaketanaḥ // RKV_150.3 //</l>\n</lg>\n\n<lg>\n<l>tena nirdagdhakāyena cārādhya parameśvaram /</l>\n<l>anaṅgena tathā prāptamaṅgitvaṃ narmadātaṭe // RKV_150.4 //</l>\n</lg>\n\n<lg>\n<l>yudhiṣṭhira uvāca:</l>\n<l>aṅgibhṛtasya nāśatvamanaṅgasya tu me vada /</l>\n<l>na śrutaṃ na ca me dṛṣṭaṃ bhūtapūrvaṃ kadācana // RKV_150.5 //</l>\n</lg>\n\n<lg>\n<l>etatsarvaṃ yathā vṛttamācakṣva dvijasattama /</l>\n<l>śrotumicchāmi viprendra bhīmārjunayamaiḥ saha // RKV_150.6 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>ādau kṛtayuge tāta devadevo maheśvaraḥ /</l>\n<l>tapaścacāra vipulaṃ gaṅgāsāgarasaṃsthitaḥ // RKV_150.7 //</l>\n</lg>\n\n<lg>\n<l>tena sampāditā lokāstapasā sasurāsurāḥ /</l>\n<l>jagmuste śaraṇaṃ sarve devadevaṃ śacīpatim // RKV_150.8 //</l>\n</lg>\n\n<lg>\n<l>vyāpakaḥ sarvabhūtānāṃ devadevo maheśvaraḥ /</l>\n<l>saṃtāpayati lokāṃstrīṃstannivāraya gopate // RKV_150.9 //</l>\n</lg>\n\n<lg>\n<l>śrutvā tadvacanaṃ teṣāṃ devānāṃ balavṛtrahā /</l>\n<l>cintayāmāsa manasā tapovighnāyacādiśat // RKV_150.10 //</l>\n</lg>\n\n<lg>\n<l>apsarāṃ menakāṃ rambhāṃ ghṛtācīṃ ca tilottamām /</l>\n<l>vasantaṃ kokilaṃ kāmaṃ dakṣiṇānilamuttamam // RKV_150.11 //</l>\n</lg>\n\n<lg>\n<l>gatvā tatra mahādevaṃ tapaścaraṇatatparam /</l>\n<l>kṣobhayadhvaṃ yathānyāyaṃ gaṅgāsāgaravāsinam // RKV_150.12 //</l>\n</lg>\n\n<lg>\n<l>evamuktāstu te sarve devarājena bhārata /</l>\n<l>devāpsaraḥsamopetā jagmuste harasannidhau // RKV_150.13 //</l>\n</lg>\n\n<lg>\n<l>vasantamāse kusumākarākule mayūradātyūhasukokilākule /</l>\n<l>pranṛtya devāpsaragītasaṃkule pravāti vāte yamanairṛtākule // RKV_150.14 //</l>\n</lg>\n\n<lg>\n<l>tena saṃmūrchitāḥ sarve saṃsargācca khagottamāḥ /</l>\n<l>madhumādhavagandhena sakinnaramahoragāḥ // RKV_150.15 //</l>\n</lg>\n\n<lg>\n<l>yāvad ālokate tāvattadvanaṃ vyākulīkṛtam /</l>\n<l>vīkṣate madanāviṣṭaṃ daśāvasthāgataṃ janam // RKV_150.16 //</l>\n</lg>\n\n<lg>\n<l>devadevo 'pi devānām avasthātritayaṃ gataḥ /</l>\n<l>sāttvikīṃ rājasīṃ rājaṃstāmasīṃ tāṃ śṛṇuṣva me // RKV_150.17 //</l>\n</lg>\n\n<lg>\n<l>ekaṃ yogasamādhinā mukulitaṃ cakṣurdvitīyaṃ punaḥ pārvatyā jaghanasthalastanataṭe śṛṅgārabhārālasam /</l>\n<l>anyaddūranirastacāpamadanakrodhānaloddīpitaṃ śambhorbhinnarasaṃ samādhisamaye netratrayaṃ pātu vaḥ // RKV_150.18 //</l>\n</lg>\n\n<lg>\n<l>evaṃ dṛṣṭaḥ sa devena saśaraḥ saśarāsanaḥ /</l>\n<l>bhasmībhūto gataḥ kāmo vināśaḥ sarvadehinām // RKV_150.19 //</l>\n</lg>\n\n<lg>\n<l>kāmaṃ dṛṣṭvā kṣayaṃ yātaṃ tatra devāpsarogaṇāḥ /</l>\n<l>bhītā yathāgataṃ sarve jagmuścaiva diśo daśa // RKV_150.20 //</l>\n</lg>\n\n<lg>\n<l>kāmena rahitā lokāḥ sasurāsuramānavāḥ /</l>\n<l>brahmāṇaṃ śaraṇaṃ jagmurdevā indrapurogamāḥ // RKV_150.21 //</l>\n</lg>\n\n<lg>\n<l>sīdamānaṃ jagad dṛṣṭvā tamūcuḥ parameṣṭhinam /</l>\n<l>jānāsi tvaṃ jagaccheṣaṃ prabho maithunasambhavāt // RKV_150.22 //</l>\n</lg>\n\n<l>prajāḥ sarvā viśuṣyanti kāmena rahitā vibho // RKV_150.23 //</l>\n\n<lg>\n<l>etacchrutvā vacasteṣāṃ devānāṃ prapitāmahaḥ /</l>\n<l>jagāma sahitas tatra yatra devo maheśvaraḥ // RKV_150.24 //</l>\n</lg>\n\n<lg>\n<l>atoṣayajjagannāthaṃ sarvabhūtamaheśvaram /</l>\n<l>stutibhistaṇḍakaiḥ stotrairvedavedāṅgasambhavaiḥ // RKV_150.25 //</l>\n</lg>\n\n<lg>\n<l>tatas tuṣṭo mahādevo devānāṃ parameśvaraḥ /</l>\n<l>uvāca madhurāṃ vāṇīṃ devānbrahmapurogamān // RKV_150.26 //</l>\n</lg>\n\n<lg>\n<l>kiṃ kāryaṃ kaśca santāpaḥ kiṃ vāgamanakāraṇam /</l>\n<l>devatānām ṛṣīṇāṃ ca kathyatāṃ mama māciram // RKV_150.27 //</l>\n</lg>\n\n<lg>\n<l>devā ūcuḥ /</l>\n<l>kāmanāśājjagannāśo bhavitāyaṃ carācare /</l>\n<l>trailokyaṃ tvaṃ punaḥ śambho utpādayitum arhasi // RKV_150.28 //</l>\n</lg>\n\n<lg>\n<l>etacchrutvā vacas teṣāṃ vimṛśya parameśvaraḥ /</l>\n<l>cintayāmāsa kāmasya vigrahaṃ bhuvi durlabham // RKV_150.29 //</l>\n</lg>\n\n<lg>\n<l>ājagāma tataḥ śīghram anaṅgo hyaṅgatāṃ gataḥ /</l>\n<l>prāṇadaḥ sarvabhūtānāṃ paśyatāṃ nṛpasattama // RKV_150.30 //</l>\n</lg>\n\n<lg>\n<l>tataḥ śaṅkhaninādena bherīṇāṃ niḥsvanena ca /</l>\n<l>abhyanandaṃs tato devaṃ surāsuramahoragāḥ // RKV_150.31 //</l>\n</lg>\n\n<lg>\n<l>namaste devadeveśa kṛtārthāḥ surasattamāḥ /</l>\n<l>visarjitāḥ punarjagmur yathāgatam arindama // RKV_150.32 //</l>\n</lg>\n\n<lg>\n<l>gateṣu sarvadeveṣu kāmadevo 'pi bhārata /</l>\n<l>tapaścacāra vipulaṃ narmadātaṭamāśritaḥ // RKV_150.33 //</l>\n</lg>\n\n<lg>\n<l>tapojapakṛśībhūto divyaṃ varṣaśataṃ kila /</l>\n<l>mahābhūtairvighnakaraiḥ pīḍyamānaḥ samantataḥ // RKV_150.34 //</l>\n</lg>\n\n<lg>\n<l>ātmavighnavināśārthaṃ saṃsmṛtaḥ kuṇḍaleśvaraḥ /</l>\n<l>cakāra rakṣāṃ sarvatra śarapāte nṛpottama // RKV_150.35 //</l>\n</lg>\n\n<lg>\n<l>tatastuṣṭo mahādevo dṛḍhabhaktyā varapradaḥ /</l>\n<l>vareṇa chandayāmāsa kāmaṃ kāmavināśanaḥ // RKV_150.36 //</l>\n</lg>\n\n<lg>\n<l>jñātvā tuṣṭaṃ mahādevamuvāca jhaṣaketanaḥ /</l>\n<l>praṇataḥ prāñjalir bhūtvā devadevaṃ trilocanam // RKV_150.37 //</l>\n</lg>\n\n<lg>\n<l>yadi tuṣṭo 'si deveśa yadi deyo varo mama /</l>\n<l>atra tīrthe jagannātha sadā saṃnihito bhava // RKV_150.38 //</l>\n</lg>\n\n<lg>\n<l>tatheti coktvā vacanaṃ devadevo maheśvaraḥ /</l>\n<l>jagāmākāśamāviśya stūyamāno 'psarogaṇaiḥ // RKV_150.39 //</l>\n</lg>\n\n<lg>\n<l>gate cādarśanaṃ deve kāmadevo jagadgurum /</l>\n<l>sthāpayāmāsa rājendra kusumeśvarasaṃjñitam // RKV_150.40 //</l>\n</lg>\n\n<lg>\n<l>tatra tīrthe tu yaḥ snātvā hyupavāsaparāyaṇaḥ /</l>\n<l>caitramāse caturdaśyāṃ madanasya dine 'thavā // RKV_150.41 //</l>\n</lg>\n\n<lg>\n<l>prabhāte vimale prāpte snātvā pūjya divākaram /</l>\n<l>tilamiśreṇa toyena tarpayet pitṛdevatāḥ // RKV_150.42 //</l>\n</lg>\n\n<lg>\n<l>kṛtvā snānaṃ vidhānena pūjayitvā ca taṃ nṛpa /</l>\n<l>piṇḍanirvapaṇaṃ kuryāt tasya puṇyaphalaṃ śṛṇu // RKV_150.43 //</l>\n</lg>\n\n<lg>\n<l>sattrayājiphalaṃ yacca labhate dvādaśābdikam /</l>\n<l>piṇḍadānātphalaṃ tacca labhate nātra saṃśayaḥ // RKV_150.44 //</l>\n</lg>\n\n<lg>\n<l>aṅkullamūle yaḥ piṇḍaṃ pitḥnuddiśya dāpayet /</l>\n<l>tasya te dvādaśābdāni tṛptiṃ yānti pitāmahāḥ // RKV_150.45 //</l>\n</lg>\n\n<lg>\n<l>kṛmikīṭapataṅgā ye tatra tīrthe yudhiṣṭhira /</l>\n<l>prāpnuvanti mṛtāḥ svargaṃ kiṃ punarye narā mṛtāḥ // RKV_150.46 //</l>\n</lg>\n\n<lg>\n<l>saṃnyāsaṃ kurute yo 'tra jitakrodho jitendriyaḥ /</l>\n<l>kusumeśe naro bhaktyā sa gacchecchivamandiram // RKV_150.47 //</l>\n</lg>\n\n<lg>\n<l>tatra divyāpsarobhiśca devagandharvagāyanaiḥ /</l>\n<l>krīḍate sevyamānastu kalpakoṭiśataṃ nṛpa // RKV_150.48 //</l>\n</lg>\n\n<lg>\n<l>pūrṇe caiva tataḥ kāla iha mānuṣyatāṃ gataḥ /</l>\n<l>jāyate rājarājendraiḥ pūjyamāno nṛpo mahān // RKV_150.49 //</l>\n</lg>\n\n<lg>\n<l>surūpaḥ subhago vāgmī vikrānto matimāñchuciḥ /</l>\n<l>jīvedvarṣaśataṃ sāgraṃ sarvavyādhivivarjitaḥ // RKV_150.50 //</l>\n</lg>\n\n<lg>\n<l>etatpuṇyaṃ pāpaharaṃ tīrthakoṭiśatādhikam /</l>\n<l>kusumeśeti vikhyātaṃ sarvadevanamaskṛtam // RKV_150.51 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kusumeśvaratīrthamāhātmyavarṇanaṃ nāma pañcāśadadhikaśatatamo 'dhyāyaḥ ||</p>\n\n<p>RKV adhyāya 151</p>\n\n<lg>\n<l>śrīmārkaṇḍeya uvāca:</l>\n<l>uttare narmadākūle tīrthaṃ paramaśobhanam /</l>\n<l>jayavārāhamāhātmyaṃ sarvapāpapraṇāśanam // RKV_151.1 //</l>\n</lg>\n\n<lg>\n<l>uddhṛtā jagatī yena sarvadevanamaskṛtā /</l>\n<l>lokānugrahabuddhyā ca saṃsthito narmadātaṭe // RKV_151.2 //</l>\n</lg>\n\n<lg>\n<l>tatra tīrthe tu yaḥ snātvā vīkṣate madhusūdanam /</l>\n<l>mucyate sarvapāpebhyo daśajanmānukīrtanāt // RKV_151.3 //</l>\n</lg>\n\n<lg>\n<l>matsyaḥ kūrmo varāhaśca narasiṃho 'tha vāmanaḥ /</l>\n<l>rāmo rāmaśca kṛṣṇaśca buddhaḥ kalkiśca te daśa // RKV_151.4 //</l>\n</lg>\n\n<lg>\n<l>yudhiṣṭhira uvāca:</l>\n<l>matsyena kiṃ kṛtaṃ tāta kūrmeṇa munisattama /</l>\n<l>varāheṇa ca kiṃ karma narasiṃhena kiṃ kṛtam // RKV_151.5 //</l>\n</lg>\n\n<lg>\n<l>vāmanena ca rāmeṇa rāghaveṇa ca kiṃ kṛtam /</l>\n<l>buddharūpeṇa kiṃ vāpi kalkinā kiṃ kṛtaṃ vada // RKV_151.6 //</l>\n</lg>\n\n<lg>\n<l>evamuktastu viprendro dharmaputreṇa dhīmatā /</l>\n<l>uvāca madhurāṃ vāṇīṃ tadā dharmasutaṃ prati // RKV_151.7 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>mīno bhūtvā purā kalpe prītyarthaṃ brahmaṇo vibhuḥ /</l>\n<l>samarpayatsamuddhṛtya vandānmagnānmahārṇave // RKV_151.8 //</l>\n</lg>\n\n<lg>\n<l>amṛtotpādane rājankūrmo bhūtvā jagadguruḥ /</l>\n<l>mandaraṃ dhārayāmāsa tathā devīṃ vasuṃdharām // RKV_151.9 //</l>\n</lg>\n\n<lg>\n<l>ujjahāra dharāṃ magnāṃ pātālatalavāsinīm /</l>\n<l>vārāhaṃ rūpamāsthāya devadevo janārdanaḥ // RKV_151.10 //</l>\n</lg>\n\n<lg>\n<l>narasyārddhatanuṃ kṛtvā siṃhasyārddhatanuṃ tathā /</l>\n<l>hiraṇyakaśiporvakṣo vidadāra nakhāṅkuśaiḥ // RKV_151.11 //</l>\n</lg>\n\n<lg>\n<l>jaṭī vāmanarūpeṇa stūyamāno dvijottamaiḥ /</l>\n<l>taddivyaṃ rūpamāsthāya kramitvā medinīṃ kramaiḥ // RKV_151.12 //</l>\n</lg>\n\n<lg>\n<l>kṛtavāṃśca baliṃ paścāt pātālatalavāsinam /</l>\n<l>sthāpayitvā surān sarvān gato viṣṇuḥ svakaṃ puram // RKV_151.13 //</l>\n</lg>\n\n<lg>\n<l>jamadagnisuto rāmo bhūtvā śastrabhṛtāṃ varaḥ /</l>\n<l>kṣatriyān pṛthivīpālān avadhīddhaihayādikān // RKV_151.14 //</l>\n</lg>\n\n<lg>\n<l>kaśyapāya mahīṃ dattvā saparvatavanākarām /</l>\n<l>tapastapati deveśo mahendre 'dyāpi bhārata // RKV_151.15 //</l>\n</lg>\n\n<lg>\n<l>tato dāśarathī rāmo rāvaṇaṃ devakaṇṭakam /</l>\n<l>sagaṇaṃ samare hatvā rājyaṃ dattvā vibhīṣaṇe // RKV_151.16 //</l>\n</lg>\n\n<lg>\n<l>pālayitvā nayādbhūmiṃ makhaiḥ saṃtarpya devatāḥ /</l>\n<l>svargaṃ gato mahātejā rāmo rājīvalocanaḥ // RKV_151.17 //</l>\n</lg>\n\n<lg>\n<l>vasudevagṛhe bhūyaḥ saṃkarṣaṇasahāyavān /</l>\n<l>avatīrṇo jagannātho vāsudevo yudhiṣṭhira // RKV_151.18 //</l>\n</lg>\n\n<lg>\n<l>so 'vadhīttava sāmarthyādvadhārthaṃ duṣṭabhūbhṛtām /</l>\n<l>cāṇūrakaṃsakeśīnāṃ jarāsaṃdhasya bhārata // RKV_151.19 //</l>\n</lg>\n\n<lg>\n<l>tena tvaṃ susahāyena hatvā śatrūnnareśvara /</l>\n<l>bhokṣyase pṛthivīṃ sarvāṃ bhrātṛbhiḥ saha saṃbhṛtām // RKV_151.20 //</l>\n</lg>\n\n<lg>\n<l>tathā buddhatvamaparaṃ navamaṃ prāpsyate 'cyutaḥ /</l>\n<l>śāntimāndevadeveśo madhuhantā madhupriyaḥ // RKV_151.21 //</l>\n</lg>\n\n<lg>\n<l>tena buddhasvarūpeṇa devena parameṣṭhinā /</l>\n<l>bhaviṣyati jagatsarvaṃ mohitaṃ sacarācaram // RKV_151.22 //</l>\n</lg>\n\n<lg>\n<l>na śroṣyanti pituḥ putrāstadāprabhṛti bhārata /</l>\n<l>na gurorbāndhavāḥ śiṣyā bhaviṣyatyadharottaram // RKV_151.23 //</l>\n</lg>\n\n<lg>\n<l>jito dharmo hyadharmeṇa cāsatyena ṛtaṃ jitam /</l>\n<l>jitāścauraiśca rājānaḥ strībhiśca puruṣā jitāḥ // RKV_151.24 //</l>\n</lg>\n\n<lg>\n<l>sīdanti cāgnihotrāṇi gurau pūjā praṇaśyati /</l>\n<l>sīdanti mānavā dharmāḥ kalau prāpte yudhiṣṭhira // RKV_151.25 //</l>\n</lg>\n\n<lg>\n<l>dvādaśe daśame varṣe nārī garbhavatī bhavet /</l>\n<l>kanyāstatra prasūyante brāhmaṇo haripiṅgalaḥ // RKV_151.26 //</l>\n</lg>\n\n<l>bhaviṣyati tataḥ kalkirdaśame janmani prabhuḥ // RKV_151.27 //</l>\n\n<lg>\n<l>etat te kathitaṃ rājandevasya parameṣṭhinaḥ /</l>\n<l>kāraṇaṃ daśa janmanāṃ sarvapāpakṣayaṃkaram // RKV_151.28 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śvetavārāhatīrthamāhātmyavarṇanaṃ nāmaikapañcāśadadhikaśatatamo 'dhyāyaḥ ||</p>\n\n<p>RKV adhyāya 152</p>\n\n<lg>\n<l>śrīmārkaṇḍeya uvāca:</l>\n<l>tato gacched dharāpāla bhārgaleśvaram uttamam /</l>\n<l>śaṅkaraṃ jagataḥ prāṇaṃ smṛtamātrāghanāśanam // RKV_152.1 //</l>\n</lg>\n\n<lg>\n<l>tatra tīrthe tu yaḥ snātvā pūjayet parameśvaram /</l>\n<l>aśvamedhasya yajñasya phalaṃ prāpnoti mānavaḥ // RKV_152.2 //</l>\n</lg>\n\n<lg>\n<l>tatra tīrthe tu yaḥ kaścit prāṇatyāgaṃ kariṣyati /</l>\n<l>anivartikā gatistasya rudralokādasaṃśayam // RKV_152.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhārgaleśvaratīrthamāhātmyavarṇanaṃ nāma dvipañcāśadadhikaśatatamo 'dhyāyaḥ ||</p>\n\n<p>RKV adhyāya 153</p>\n\n<lg>\n<l>mārkaṇḍeya uvāca:</l>\n<l>tasyaivānantaraṃ cānyadravitīrthamanuttamam /</l>\n<l>yasya saṃdarśanādeva mucyante pātakairnarāḥ // RKV_153.1 //</l>\n</lg>\n\n<lg>\n<l>ravitīrthe tu yaḥ snātvā naraḥ paśyati bhāskaram /</l>\n<l>tasya yatphalamuddiṣṭaṃ svayaṃ devena tacchṛṇu // RKV_153.2 //</l>\n</lg>\n\n<lg>\n<l>nāndho na mūko badhiraḥ kule bhavati kaścana /</l>\n<l>kurūpaḥ kunakhī vāpi tasya janmāni ṣoḍaśa // RKV_153.3 //</l>\n</lg>\n\n<lg>\n<l>dadrucitrakakuṣṭhāni maṇḍalāni vicarcikā /</l>\n<l>naśyanti devabhaktasya ṣaṇmāsānnātra saṃśayaḥ // RKV_153.4 //</l>\n</lg>\n\n<lg>\n<l>caritaṃ tasya devasya purāṇe yacchrutaṃ mayā /</l>\n<l>na tatkathayituṃ śakyaṃ saṃkṣepeṇa nṛpottama // RKV_153.5 //</l>\n</lg>\n\n<lg>\n<l>tatra tīrthe tu yaddānaṃ ravimuddiśya dīyate /</l>\n<l>vidhinā pātraviprāya tasyānto nāsti karhicit // RKV_153.6 //</l>\n</lg>\n\n<lg>\n<l>ayane viṣuve caiva candrasūryagrahe tathā /</l>\n<l>ravitīrthe pradattānāṃ dānānāṃ phalamuttamam // RKV_153.7 //</l>\n</lg>\n\n<lg>\n<l>saṃkrāntau yāni dānāni havyakavyāni bhārata /</l>\n<l>apāmiva samudrasya teṣāmanto na labhyate // RKV_153.8 //</l>\n</lg>\n\n<lg>\n<l>yena yena yadā dattaṃ yena yena yadā hutam /</l>\n<l>tasya tasya tadā kāle savitā pratidāyakaḥ // RKV_153.9 //</l>\n</lg>\n\n<lg>\n<l>sapta janmāni tānyeva dadātyarkaḥ punaḥ punaḥ /</l>\n<l>śatamindukṣaye dānaṃ sahasraṃ tu dinakṣaye // RKV_153.10 //</l>\n</lg>\n\n<l>saṃkrāntau śatasāhasraṃ vyatīpāte tvanantakam // RKV_153.11 //</l>\n\n<lg>\n<l>yudhiṣṭhira uvāca:</l>\n<l>ravitīrthaṃ kathaṃ tāta puṇyātpuṇyataraṃ smṛtam /</l>\n<l>vistareṇa mamākhyāhi śravaṇau mama lampaṭau // RKV_153.12 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śṛṇuṣvāvahito bhūtvā hyādityeśvaramuttamam /</l>\n<l>uttare narmadākūle sarvavyādhivināśanam // RKV_153.13 //</l>\n</lg>\n\n<lg>\n<l>purā kṛtayugasyādau jābālirbrāhmaṇo 'bhavat /</l>\n<l>vasiṣṭhānvayasambhūto vedaśāstrārthapāragaḥ // RKV_153.14 //</l>\n</lg>\n\n<lg>\n<l>pativratā sādhuśīlā tasya bhāryā manasvinī /</l>\n<l>ṛtukāle tu sā gatvā bhartāram idam abravīt // RKV_153.15 //</l>\n</lg>\n\n<lg>\n<l>vartate ṛtukālo me bhartāraṃ tvāmupasthitā /</l>\n<l>bhaja māṃ prītisaṃyuktaḥ putrakāmāṃ tu kāminīm // RKV_153.16 //</l>\n</lg>\n\n<lg>\n<l>evamukto dvijaḥ prāha priye 'dyāhaṃ vratānvitaḥ /</l>\n<l>gacchedānīṃ varārohe dāsya ṛtvantare punaḥ // RKV_153.17 //</l>\n</lg>\n\n<lg>\n<l>punardvitīye samprāpte ṛtukāle 'pyupasthitā /</l>\n<l>punaḥ sā chanditā tena vratastho 'dyeti bhārata // RKV_153.18 //</l>\n</lg>\n\n<lg>\n<l>itthaṃ vā bahuśastena chanditā ca punaḥ punaḥ /</l>\n<l>nirāśā cābhavattatra bhartāraṃ prati bhāminī // RKV_153.19 //</l>\n</lg>\n\n<lg>\n<l>duḥkhena mahatāviṣṭā vidhāyānaśanaṃ mṛtā /</l>\n<l>tena bhrūṇahatenaiva pāpena sahasā dvijaḥ // RKV_153.20 //</l>\n</lg>\n\n<lg>\n<l>śīrṇaghrāṇāṅghrirabhavattapaḥ sarvaṃ nanāśa ca /</l>\n<l>dṛṣṭvātmānaṃ sa kuṣṭhena vyāptaṃ brāhmaṇasattamaḥ // RKV_153.21 //</l>\n</lg>\n\n<lg>\n<l>viṣādaṃ paramaṃ gatvā narmadātaṭamāśritaḥ /</l>\n<l>apṛcchadbhāskaraṃ tīrthaṃ dvijebhyo dvijasattamaḥ // RKV_153.22 //</l>\n</lg>\n\n<lg>\n<l>ārogyaṃ bhāskarādicchediti saṃcintya cetasi /</l>\n<l>kutastadbhāskaraṃ tīrthaṃ bho dvijāḥ kathyatāṃ mama // RKV_153.23 //</l>\n</lg>\n\n<l>tapas tapyāmyahaṃ gatvā tasmiṃstīrthe subhāvitaḥ // RKV_153.24 //</l>\n\n<lg>\n<l>dvijā ūcuḥ /</l>\n<l>revāyā uttare kūle ādityeśvaranāmataḥ /</l>\n<l>vidyate bhāskaraṃ tīrthaṃ sarvavyādhivināśanam // RKV_153.25 //</l>\n</lg>\n\n<lg>\n<l>tatra yāhyavicāreṇa gantuṃ cecchakyate tvayā /</l>\n<l>evamukto dvijairvipro gantuṃ tatra pracakrame // RKV_153.26 //</l>\n</lg>\n\n<lg>\n<l>vyādhinā paribhūtastu ghoreṇa prāṇahāriṇā /</l>\n<l>yadā gantuṃ na śaknoti tadā tena vicintitam // RKV_153.27 //</l>\n</lg>\n\n<lg>\n<l>sāmarthyaṃ brāhmaṇānāṃ hi vidyate bhuvanatraye /</l>\n<l>liṅgapātaḥ kṛto viprairdevadevasya śūlinaḥ // RKV_153.28 //</l>\n</lg>\n\n<lg>\n<l>samudraḥ śoṣito viprairvindhyaścāpi nivāritaḥ /</l>\n<l>ahamapyatra saṃsthastu hyānayiṣyāmi bhāskaram // RKV_153.29 //</l>\n</lg>\n\n<lg>\n<l>tapobalena mahatā hyādityeśvarasaṃjñitam /</l>\n<l>iti niścitya manasā hyugre tapasi saṃsthitaḥ // RKV_153.30 //</l>\n</lg>\n\n<lg>\n<l>vāyubhakṣo nirāhāro grīṣme pañcāgnimadhyagaḥ /</l>\n<l>śiśire toyamadhyastho varṣāsvaprāvṛtākṛtiḥ // RKV_153.31 //</l>\n</lg>\n\n<l>sāgre varṣaśate pūrṇe ravistuṣṭo 'bravīd idam // RKV_153.32 //</l>\n\n<lg>\n<l>sūrya uvāca:</l>\n<l>varaṃ varaya bhadraṃ te kiṃ te manasi vāñchitam /</l>\n<l>adeyamapi dāsyāmi brūhi māṃ tvaṃ ciraṃ kṛthāḥ // RKV_153.33 //</l>\n</lg>\n\n<l>kimasādhyaṃ hi te vipra idānīṃ tapasi sthitaḥ // RKV_153.34 //</l>\n\n<lg>\n<l>jābāliruvāca:</l>\n<l>yadi tuṣṭo 'si deveśa yadi deyo varo mama /</l>\n<l>mama pratijñā deveśa hyādityeśvaradarśane // RKV_153.35 //</l>\n</lg>\n\n<lg>\n<l>kṛtā tāṃ pārituṃ deva na śakto vyādhinā vṛtaḥ /</l>\n<l>śuklatīrthe 'tra tiṣṭha tvam ādityeśvaramūrtidhṛk // RKV_153.36 //</l>\n</lg>\n\n<lg>\n<l>evamukte tu deveśo bahurūpo divākaraḥ /</l>\n<l>uttare narmadākūle kṣaṇādeva vyadṛśyata // RKV_153.37 //</l>\n</lg>\n\n<lg>\n<l>tadāprabhṛti bhūpāla taddhi tīrthaṃ pracakṣate /</l>\n<l>sarvapāpaharaṃ proktaṃ sarvaduḥkhavināśanam // RKV_153.38 //</l>\n</lg>\n\n<lg>\n<l>yastu saṃvatsaraṃ pūrṇaṃ nityam ādityavāsare /</l>\n<l>snātvā pradakṣiṇāḥ sapta dattvā paśyati bhāskaram // RKV_153.39 //</l>\n</lg>\n\n<lg>\n<l>yatphalaṃ labhate tena tacchṛṇuṣva mayoditam /</l>\n<l>prasuptaṃ maṇḍalānīha dadrukuṣṭhavicarcikāḥ // RKV_153.40 //</l>\n</lg>\n\n<lg>\n<l>naśyanti satvaraṃ rājaṃstūlarāśirivānale /</l>\n<l>dhanaputrakalatrāṇāṃ pūrayedvatsaratrayāt // RKV_153.41 //</l>\n</lg>\n\n<lg>\n<l>yastu śrāddhapradastatra pitḥnuddiśya saṃkrame /</l>\n<l>tṛpyanti pitarastasya pitṛdevo hi bhāskaraḥ // RKV_153.42 //</l>\n</lg>\n\n<lg>\n<l>iti te kathitaṃ sarvamādityeśvaramuttamam /</l>\n<l>sarvapāpaharaṃ divyaṃ sarvarogavināśanam // RKV_153.43 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādityeśvaratīrthamāhātmyavarṇanaṃ nāma tripañcāśadadhikaśatatamo 'dhyāyaḥ ||</p>\n\n<p>RKV adhyāya 154</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle tīrthaṃ kalakaleśvaram /</l>\n<l>vikhyātaṃ sarvalokeṣu svayaṃ devena nirmitam // RKV_154.1 //</l>\n</lg>\n\n<lg>\n<l>andhakaṃ samare hatvā devadevo maheśvaraḥ /</l>\n<l>sahito devagandharvaiḥ kinnaraiśca mahoragaiḥ // RKV_154.2 //</l>\n</lg>\n\n<lg>\n<l>śaṅkhatūryaninādaiśca mṛdaṅgapaṇavādibhiḥ /</l>\n<l>vīṇāveṇuravaiścānyaiḥ stutibhiḥ puṣkalādibhiḥ // RKV_154.3 //</l>\n</lg>\n\n<lg>\n<l>gāyanti sāmāni yajūṃṣi cānye chandāṃsi cānye ṛcamudgiranti /</l>\n<l>stotrair anekair apare gṛṇanti maheśvaraṃ tatra mahānubhāvāḥ // RKV_154.4 //</l>\n</lg>\n\n<lg>\n<l>pramathānāṃ ninādena kalkalena ca bandinām /</l>\n<l>yasmātpratiṣṭhitaṃ liṅgaṃ tasmājjātaṃ tadākhyayā // RKV_154.5 //</l>\n</lg>\n\n<lg>\n<l>tatra tīrthe tu yaḥ snātvā vīkṣetkalakaleśvaram /</l>\n<l>vājapeyātparaṃ puṇyaṃ sa labhenmānavo bhuvi // RKV_154.6 //</l>\n</lg>\n\n<lg>\n<l>tena puṇyena pūtātmā prāṇatyāgāddivaṃ vrajet /</l>\n<l>ārūḍhaḥ paramaṃ yānaṃ gīyamāno 'psarogaṇaiḥ // RKV_154.7 //</l>\n</lg>\n\n<lg>\n<l>upabhujya mahābhogānkālena mahatā tataḥ /</l>\n<l>martyaloke mahātmāsau jāyate vimale kule // RKV_154.8 //</l>\n</lg>\n\n<lg>\n<l>brāhmaṇaḥ subhago loke vedavedāṅgapāragaḥ /</l>\n<l>vyādhiśokavinirmukto jīvecca śaradāṃ śatam // RKV_154.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kalakaleśvaratīrthaphalamāhātmyavarṇanaṃ nāma catuḥpañcāśadadhikaśatatamo 'dhyāyaḥ ||</p>\n\n<p>RKV adhyāya 155</p>\n\n<lg>\n<l>śrīmārkaṇḍeya uvāca:</l>\n<l>ataḥ paraṃ pravakṣyāmi sarvatīrthādanuttamam /</l>\n<l>uttare narmadākūle śuklatīrthaṃ yudhiṣṭhira // RKV_155.1 //</l>\n</lg>\n\n<lg>\n<l>tasya tīrthasya cānyāni puṇyatvācchubhadarśanāt /</l>\n<l>pṛthivyāṃ sarvatīrthāni kalāṃ nārhanti ṣoḍaśīm // RKV_155.2 //</l>\n</lg>\n\n<lg>\n<l>yudhiṣṭhira uvāca:</l>\n<l>tasya tīrthasya māhātmyaṃ śrotumicchāmi tattvataḥ /</l>\n<l>bhrātṛbhiḥ sahitaḥ sarvais tathānyair dvijasattamaiḥ // RKV_155.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śuklatīrthasya cotpattimākarṇaya nareśvara /</l>\n<l>yasya saṃdarśanādeva brahmahatyā pralīyate // RKV_155.4 //</l>\n</lg>\n\n<lg>\n<l>narmadā saritāṃ śreṣṭhā sarvapāpapraṇāśinī /</l>\n<l>yacca bālyaṃ kṛtaṃ pāpaṃ darśanādeva naśyati // RKV_155.5 //</l>\n</lg>\n\n<lg>\n<l>mokṣadāni na sarvatra śuklatīrthamṛte nṛpa /</l>\n<l>śuklatīrthasya māhātmyaṃ purāṇe yacchrutaṃ mayā // RKV_155.6 //</l>\n</lg>\n\n<lg>\n<l>samāgame munīnāṃ tu devānāṃ hi tathaiva ca /</l>\n<l>kathitaṃ devadevena śitikaṇṭhena bhārata /</l>\n<l>kailāse parvataśreṣṭhe tatte saṃkathayāmyaham // RKV_155.7 //</l>\n</lg>\n\n<lg>\n<l>purā kṛtayugasyādau toṣituṃ girijāpatim /</l>\n<l>tapaścacāra vipulaṃ viṣṇurvarṣasahasrakam /</l>\n<l>vāyubhakṣo nirāhāraḥ śuklatīrthe vyavasthitaḥ // RKV_155.8 //</l>\n</lg>\n\n<lg>\n<l>tataḥ pratyakṣatāmāgāddevadevo maheśvaraḥ /</l>\n<l>prādurbhūtastu sahasā tatra tīrthe narādhipa // RKV_155.9 //</l>\n</lg>\n\n<lg>\n<l>krośadvayamidaṃ cakre bhuktimuktipradāyakam /</l>\n<l>tasmiṃstīrthe naraḥ snātvā mucyate sarvakilbiṣaiḥ // RKV_155.10 //</l>\n</lg>\n\n<lg>\n<l>gaṅgā kanakhale puṇyā kurukṣetre sarasvatī /</l>\n<l>grāme vā yadi vāraṇye puṇyā sarvatra narmadā // RKV_155.11 //</l>\n</lg>\n\n<lg>\n<l>sarvauṣadhīnāmaśanaṃ pradhānaṃ sarveṣu peyeṣu jalaṃ pradhānam /</l>\n<l>nidrā sukhānāṃ pramadā ratīnāṃ sarveṣu gātreṣu śiraḥ pradhānam // RKV_155.12 //</l>\n</lg>\n\n<lg>\n<l>snātasyāpi yathā puṇyaṃ lalāṭaṃ nṛpasattama /</l>\n<l>śuklatīrthaṃ tathā puṇyaṃ narmadāyāṃ yudhiṣṭhira // RKV_155.13 //</l>\n</lg>\n\n<lg>\n<l>saritāṃ ca yathā gaṅgā devatānāṃ janārdanaḥ /</l>\n<l>śuklatīrthaṃ tathā puṇyaṃ narmadāyāṃ vyavasthitam // RKV_155.14 //</l>\n</lg>\n\n<lg>\n<l>catuṣpadānāṃ surabhirvarṇānāṃ brāhmaṇo yathā /</l>\n<l>pradhānaṃ sarvatīrthānāṃ śuklatīrthaṃ tathā nṛpa // RKV_155.15 //</l>\n</lg>\n\n<lg>\n<l>grahāṇāṃ tu yathādityo nakṣatrāṇāṃ yathā śaśī /</l>\n<l>śiro vā sarvagātrāṇāṃ dharmāṇāṃ satyamiṣyate // RKV_155.16 //</l>\n</lg>\n\n<lg>\n<l>tathaiva pārtha tīrthānāṃ śuklatīrthamanuttamam /</l>\n<l>durvijñeyo yathā loke paramātmā sanātanaḥ // RKV_155.17 //</l>\n</lg>\n\n<lg>\n<l>susūkṣmatvādanirdeśyaḥ śuklatīrthaṃ tathā nṛpa /</l>\n<l>mandaprajñatvamāpanne mahāmohasamanvitaḥ // RKV_155.18 //</l>\n</lg>\n\n<lg>\n<l>śuklatīrthaṃ nā jānāti narmadātaṭasaṃsthitam /</l>\n<l>bahunātra kimuktena dharmaputra punaḥ punaḥ // RKV_155.19 //</l>\n</lg>\n\n<lg>\n<l>śuklatīrthaṃ mahāpuṇyaṃ samprāptaṃ kalmaṣakṣayāt /</l>\n<l>yo 'tra datte śucirbhūtvā ekaṃ revājalāñjalim // RKV_155.20 //</l>\n</lg>\n\n<l>kalpakoṭisahasrāṇi pitarastena tarpitāḥ // RKV_155.21 //</l>\n\n<lg>\n<l>ekaḥ putro dharāpṛṣṭhe pitḥṇāmārtināśanaḥ /</l>\n<l>cāṇakyo nāma rājābhūcchuklatīrthaṃ ca veda saḥ // RKV_155.22 //</l>\n</lg>\n\n<lg>\n<l>yudhiṣṭhira uvāca:</l>\n<l>ko 'sau dvijavaraśreṣṭha cāṇakyo nāma nāmataḥ /</l>\n<l>śuklatīrthasya yo vettā nānyo vettā hi kaścana // RKV_155.23 //</l>\n</lg>\n\n<lg>\n<l>kenopāyena tattīrthaṃ tena jñātaṃ dharātale /</l>\n<l>tadahaṃ śrotumicchāmi paraṃ kautūhalaṃ hi me // RKV_155.24 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>ikṣvākuprabhavo rājā naptā śuddhodanasya ca /</l>\n<l>cāṇakyo nāma rājarṣir bubhuje pṛthivīmimām // RKV_155.25 //</l>\n</lg>\n\n<lg>\n<l>vikrānto matimāñchūraḥ sarvalokairavañcitaḥ /</l>\n<l>vañcitaḥ sahasā dhūrtavāyasābhyāṃ nṛpottamaḥ // RKV_155.26 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ sa vañcito rājā vāyasābhyāṃ kuto 'thavā /</l>\n<l>purā yena pratijñātaṃ dhīgarbheṇa mahātmanā // RKV_155.27 //</l>\n</lg>\n\n<lg>\n<l>na jīve vañcito 'nyena prāṇāṃstyakṣye na saṃśayaḥ /</l>\n<l>etanme vada viprendra paraṃ kautūhalaṃ mama // RKV_155.28 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>ātmānaṃ vañcitaṃ jñātvā tadā saṃgṛhya vāyasau /</l>\n<l>preṣayāmāsa tīvreṇa daṇḍena yamasādanam // RKV_155.29 //</l>\n</lg>\n\n<lg>\n<l>vāyasāvūcatuḥ /</l>\n<l>sundopasundayoḥ putrāvāvāṃ kākatvamāgatau /</l>\n<l>mā vadhīstvaṃ mahābhāga kasmiṃścitkāraṇāntare // RKV_155.30 //</l>\n</lg>\n\n<lg>\n<l>tāvāvāṃ kṛtasaṃkalpau tvayā kopena mānada /</l>\n<l>nirastāvanirastau vā yāsyāvaḥ paramāṃ gatim // RKV_155.31 //</l>\n</lg>\n\n<lg>\n<l>tadādeśaya rājendra kṛtvā tava mahatpriyam /</l>\n<l>muktaśāpau bhaviṣyāvo brahmaṇo vacanaṃ tathā // RKV_155.32 //</l>\n</lg>\n\n<lg>\n<l>tacchrutvā kākavacanaṃ cāṇakyo nṛpasattamaḥ /</l>\n<l>nāhaṃ jīve viditvaivaṃ vañcitaḥ kena karhicit // RKV_155.33 //</l>\n</lg>\n\n<lg>\n<l>tasmāttīrthaṃ vijānītaṃ yamasya sadane dvijau /</l>\n<l>preṣayāmi yathānyāyaṃ śrutvā tatkathayiṣyathaḥ // RKV_155.34 //</l>\n</lg>\n\n<lg>\n<l>tenaiva muktau tau kākau srakcandanavibhūṣitau /</l>\n<l>śīghragau preṣayāmāsa yamasya sadanaṃ prati // RKV_155.35 //</l>\n</lg>\n\n<lg>\n<l>rājovāca:</l>\n<l>tatra dharmapuraṃ gatvā vicarantāvitastataḥ /</l>\n<l>yadi pṛcchati dharmātmā yamaḥ saṃyamano mahān // RKV_155.36 //</l>\n</lg>\n\n<lg>\n<l>kuto vāmāgataṃ brūtaṃ kena vā bhūṣitāvubhau /</l>\n<l>madīyā bhāratī tasya kathanīyā hyaśaṅkitam // RKV_155.37 //</l>\n</lg>\n\n<lg>\n<l>ikṣvākusaṃbhavo rājā cāṇakyo nāma dhārmikaḥ /</l>\n<l>dvādaśāhe mṛtasyāsya tarpitāvaśanādinā // RKV_155.38 //</l>\n</lg>\n\n<lg>\n<l>tacchrutvā vacanaṃ rājño gatau tau yamasādanam /</l>\n<l>krīḍitau prāṅgaṇe tasya srakcandanavibhūṣitau /</l>\n<l>dharmarājena tau dṛṣṭau pṛṣṭau dhṛṣṭau ca vāyasau // RKV_155.39 //</l>\n</lg>\n\n<lg>\n<l>yama uvāca:</l>\n<l>kutaḥ sthānātsamāyātau kena vā bhūṣitāvubhau /</l>\n<l>vṛttaṃ vai kathyatāmetadvāyasāvaviśaṅkayā // RKV_155.40 //</l>\n</lg>\n\n<lg>\n<l>kākāvūcatuḥ /</l>\n<l>ikṣvākusambhavo rājā cāṇakyo nāma dhārmikaḥ /</l>\n<l>dvādaśāhe mṛtasyāsya tarpitāvaśanādibhiḥ // RKV_155.41 //</l>\n</lg>\n\n<lg>\n<l>tayostadvacanaṃ śrutvā sadā vaivasvato yamaḥ /</l>\n<l>citraguptaṃ kaliṃ kālaṃ vīkṣyatām idam abravīt // RKV_155.42 //</l>\n</lg>\n\n<lg>\n<l>aṇḍajasvedajātīnāṃ bhūtānāṃ sacarācare /</l>\n<l>vihitaṃ lokakartḥṇāṃ sānnidhyaṃ brahmaṇā mama // RKV_155.43 //</l>\n</lg>\n\n<lg>\n<l>gataḥ kutra durācāraścāṇakyo nāmatastviha /</l>\n<l>anviṣyatāṃ purāṇeṣu tvitihāseṣu yā gatiḥ // RKV_155.44 //</l>\n</lg>\n\n<lg>\n<l>tatas tair dharmapālais tu dharmarājapracoditaiḥ /</l>\n<l>nirīkṣitā purāṇoktā karmajā gatirāgatiḥ // RKV_155.45 //</l>\n</lg>\n\n<lg>\n<l>tataḥ provāca vacanaṃ dharmo dharmabhṛtāṃ varaḥ /</l>\n<l>śṛṇvatāṃ dharmapālānāṃ meghagambhīrayā girā // RKV_155.46 //</l>\n</lg>\n\n<lg>\n<l>śuklatīrthe mṛtānāṃ tu narmadāvimale jale /</l>\n<l>aṇḍajasvedajātīnāṃ na gatirmama sannidhau // RKV_155.47 //</l>\n</lg>\n\n<lg>\n<l>tattīrthaṃ dhārmikaṃ loke brahmaviṣṇumaheśvaraiḥ /</l>\n<l>nirmitaṃ parayā bhaktyā lokānāṃ hitakāmyayā // RKV_155.48 //</l>\n</lg>\n\n<lg>\n<l>pāpopapātakairyuktā ye narā narmadājale /</l>\n<l>śuklatīrthe mṛtāḥ śuddhā na te madviṣayāḥ kvacit // RKV_155.49 //</l>\n</lg>\n\n<lg>\n<l>etacchrutvā tu vacanaṃ tau kākau yamabhāṣitam /</l>\n<l>āgatau śīghragau pārtha dṛṣṭvā yamapuraṃ mahat // RKV_155.50 //</l>\n</lg>\n\n<lg>\n<l>pṛṣṭau tau praṇatau rājñā yathāvṛttaṃ yathāśrutam /</l>\n<l>kathayāmāsatuḥ pārtha dānavau kākatāṃ gatau // RKV_155.51 //</l>\n</lg>\n\n<lg>\n<l>asmātsthānādgatāvāvāṃ yamasya puramuttamam /</l>\n<l>pṛthivyā dakṣiṇe bhāge hyatītya bahuyonijam // RKV_155.52 //</l>\n</lg>\n\n<lg>\n<l>tatpuraṃ kāmagaṃ divyaṃ svarṇaprākāratoraṇam /</l>\n<l>anekagṛhasambādhaṃ maṇikāñcanabhūṣitam // RKV_155.53 //</l>\n</lg>\n\n<lg>\n<l>catuṣpathaiścatvaraiśca ghaṇṭāmārgopaśobhitam /</l>\n<l>udyānavanasaṃchannaṃ padminīkhaṇḍamanditam // RKV_155.54 //</l>\n</lg>\n\n<lg>\n<l>haṃsasārasasaṃghuṣṭaṃ kokilākulasaṃkulam /</l>\n<l>siṃhavyāghragajākīrṇam ṛkṣavānarasevitam // RKV_155.55 //</l>\n</lg>\n\n<lg>\n<l>naranārīsamākīrṇaṃ nityotsavavibhūṣitam /</l>\n<l>śaṃkhadundubhirnirghoṣair vīṇāveṇunināditam // RKV_155.56 //</l>\n</lg>\n\n<lg>\n<l>yamamārge 'pi vihitaṃ svargalokamivāparam /</l>\n<l>gatau tatra punaścānyairyamadūtairyamājñayā // RKV_155.57 //</l>\n</lg>\n\n<lg>\n<l>viditau preṣitau tatra yatra devo jagatprabhuḥ /</l>\n<l>prāṇasya bhītyā dṛṣṭo 'sau siṃhāsanagataḥ prabhuḥ // RKV_155.58 //</l>\n</lg>\n\n<lg>\n<l>mahākāyo mahājaṅgho mahāskandho mahodaraḥ /</l>\n<l>mahāvakṣā mahābāhur mahāvaktrekṣaṇo mahān // RKV_155.59 //</l>\n</lg>\n\n<lg>\n<l>mahāmahiṣamārūḍho mahāmukuṭabhūṣitaḥ /</l>\n<l>tatrānyaśca kaliḥ kālaścitragupto mahāmatiḥ // RKV_155.60 //</l>\n</lg>\n\n<lg>\n<l>samāgatau tadā dṛṣṭau madhye jvalitapāvakau /</l>\n<l>puṇyapāpāni jantūnāṃ śrutismṛtyarthapāragau // RKV_155.61 //</l>\n</lg>\n\n<lg>\n<l>vicārayantau satataṃ tiṣṭhāte tau divāniśam /</l>\n<l>tato hyāvāṃ praṇāmānte yamena yamamūrtinā // RKV_155.62 //</l>\n</lg>\n\n<lg>\n<l>pṛṣṭāvāgamane hetuṃ tamabrūva śṛṇuṣva tat /</l>\n<l>ujjayinyāṃ mahīpālaścāṇakyo 'bhūt pratāpavān // RKV_155.63 //</l>\n</lg>\n\n<lg>\n<l>dvādaśāhe mṛtasyāsya bhuktvā prāptau yamālayam /</l>\n<l>tato 'smākaṃ vacaḥ śrutvā kampayitvā śiro yamaḥ // RKV_155.64 //</l>\n</lg>\n\n<lg>\n<l>uvāca vacanaṃ satyaṃ sabhāmadhye hasanniva /</l>\n<l>asti tatkāraṇaṃ yena cāṇakyaḥ pāpapūruṣaḥ // RKV_155.65 //</l>\n</lg>\n\n<lg>\n<l>nāyāto mama loke tu sarvapāpabhayaṃkare /</l>\n<l>śuklatīrthe mṛtānāṃ tu narmadāyāṃ paraṃ padam // RKV_155.66 //</l>\n</lg>\n\n<lg>\n<l>jāyate sarvajantūnāṃ nātra kācidvicāraṇā /</l>\n<l>avaśaḥ svavaśo vāpi jantustatkṣetramaṇḍale // RKV_155.67 //</l>\n</lg>\n\n<lg>\n<l>mṛtaḥ sa vai na sandeho rudrasyānucaro bhavet /</l>\n<l>taddharmavacanaṃ śrutvā nirgatya nagarādbahiḥ // RKV_155.68 //</l>\n</lg>\n\n<lg>\n<l>paśyantau vividhāṃ ghorāṃ narake lokayātanām /</l>\n<l>triṃśatkoṭyo hi ghorāṇāṃ narakāṇāṃ nṛpottama // RKV_155.69 //</l>\n</lg>\n\n<lg>\n<l>dṛṣṭā bhītau parāmārtigatau tatra mahāpathi /</l>\n<l>narako rauravastatra mahāraurava eva ca // RKV_155.70 //</l>\n</lg>\n\n<lg>\n<l>peṣaṇaḥ śoṣaṇaścaiva kālasūtro 'sthibhañjanaḥ /</l>\n<l>tāmisraścāndhatāmisraḥ kṛmipūtivahastathā // RKV_155.71 //</l>\n</lg>\n\n<lg>\n<l>dṛṣṭaścānyo mahājvālastatraiva viṣabhojanaḥ /</l>\n<l>narakau daṃśamaśakau tathā yamalaparvatau // RKV_155.72 //</l>\n</lg>\n\n<lg>\n<l>nadī vaitaraṇī dṛṣṭā sarvapāpapraṇāśinī /</l>\n<l>śītalaṃ salilaṃ yatra pibanti hyamṛtopamam // RKV_155.73 //</l>\n</lg>\n\n<lg>\n<l>tadeva nīraṃ pāpānāṃ śoṇitaṃ parivartate /</l>\n<l>asipatravanaṃ cānyaddṛṣṭānyā mahatī śilā // RKV_155.74 //</l>\n</lg>\n\n<lg>\n<l>agnipuṃjanibhākārā viśālā śālmalī parā /</l>\n<l>ityādayastathaivānye śatasāhasrasaṃjñitāḥ // RKV_155.75 //</l>\n</lg>\n\n<lg>\n<l>ghoraghoratarā dṛṣṭāḥ kliśyante yatra mānavāḥ /</l>\n<l>vācikairmānasaiḥ pāpaiḥ karmajaiśca pṛthagvidhaiḥ // RKV_155.76 //</l>\n</lg>\n\n<lg>\n<l>ahaṃkārakṛtair doṣair māyāvacanapūrvakaiḥ /</l>\n<l>pitā mātā gururbhrātā anāthā vikalendriyāḥ // RKV_155.77 //</l>\n</lg>\n\n<lg>\n<l>bhramanti noddhṛtā yeṣāṃ gatisteṣāṃ hi raurave /</l>\n<l>tatra te dvādaśābdāni kṣapitvā raurave 'dhamāḥ // RKV_155.78 //</l>\n</lg>\n\n<lg>\n<l>iha mānuṣyake loke dīnāndhāśca bhavanti te /</l>\n<l>devabrahmasvahartḥṇāṃ narāṇāṃ pāpakarmaṇām // RKV_155.79 //</l>\n</lg>\n\n<lg>\n<l>mahārauravamāśritya dhruvaṃ vāso yamālaye /</l>\n<l>tataḥ kālena mahatā pāpāḥ pāpena veṣṭitāḥ // RKV_155.80 //</l>\n</lg>\n\n<lg>\n<l>jāyante kaṇṭakairbhinnāḥ kośe vā kośakārakāḥ /</l>\n<l>mṛgapakṣivihaṅgānāṃ ghātakā māṃsabhakṣakāḥ // RKV_155.81 //</l>\n</lg>\n\n<lg>\n<l>peṣaṇaṃ narakaṃ yānti śoṣaṇaṃ jīvabandhanāt /</l>\n<l>tatratyāṃ yātanāṃ ghorāṃ sahitvā śāstracoditām // RKV_155.82 //</l>\n</lg>\n\n<lg>\n<l>iha mānuṣyatāṃ prāpya paṅgvandhabadhirā narāḥ /</l>\n<l>gavārthe brāhmaṇārthe ca hyanṛtaṃ vadatāmiha // RKV_155.83 //</l>\n</lg>\n\n<lg>\n<l>patanaṃ jāyate puṃsāṃ narake kālasūtrake /</l>\n<l>tatratyā yātanā ghorā vihitā śāstrakartṛbhiḥ // RKV_155.84 //</l>\n</lg>\n\n<lg>\n<l>bhuktvā samāgatā hyatra te yāsyantyantyajāṃ gatim /</l>\n<l>bandhayanti ca ye jīvāṃstyaktvātmakulasantatim // RKV_155.85 //</l>\n</lg>\n\n<lg>\n<l>patanti nātra sandeho narake te 'sthibhañjane /</l>\n<l>tatra varṣaśatasyānta iha mānuṣyatāṃ gatāḥ // RKV_155.86 //</l>\n</lg>\n\n<lg>\n<l>kubjā vāmanakāḥ pāpā jāyante duḥkhabhāginaḥ /</l>\n<l>ye tyajanti svakāṃ bhāryāṃ mūḍhāḥ paṇḍitamāninaḥ // RKV_155.87 //</l>\n</lg>\n\n<lg>\n<l>te yānti narakaṃ ghoraṃ tāmisraṃ nātra saṃśayaḥ /</l>\n<l>tatra varṣaśatasyānte iha mānuṣyatāṃ gatāḥ // RKV_155.88 //</l>\n</lg>\n\n<lg>\n<l>duścarmāṇo durbhagāśca jāyante mānavā hi te /</l>\n<l>mānakūṭaṃ tulākūṭaṃ kūṭakaṃ tu vadanti ye // RKV_155.89 //</l>\n</lg>\n\n<lg>\n<l>narake te 'ndhatāmisre prapacyante narādhamāḥ /</l>\n<l>śatasāhasrikaṃ kālamuṣitvā tatra te narāḥ // RKV_155.90 //</l>\n</lg>\n\n<lg>\n<l>iha śatrugṛhe tvandhā bhramante dīnamūrtayaḥ /</l>\n<l>pitṛdevadvijebhyo 'nnamadattvā ye 'tra bhuñjate // RKV_155.91 //</l>\n</lg>\n\n<lg>\n<l>narake kṛmibhakṣye te patanti svātmapoṣakāḥ /</l>\n<l>tataḥ prasūtikāle hi kṛmibhuktaśca savraṇaḥ // RKV_155.92 //</l>\n</lg>\n\n<lg>\n<l>jāyate 'śucigandho 'tra parabhāgyopajīvakaḥ /</l>\n<l>svakarmavicyutāḥ pāpā varṇāśramavivarjitāḥ // RKV_155.93 //</l>\n</lg>\n\n<lg>\n<l>narake pūyasampūrṇe kliśyante hyayutaṃ samāḥ /</l>\n<l>pūrṇe tatra tataḥ kāle prāpya mānuṣyakaṃ bhavam // RKV_155.94 //</l>\n</lg>\n\n<lg>\n<l>udvejanīyā bhūtānāṃ jāyante vyādhibhirvṛtāḥ /</l>\n<l>agnido garadaścaiva lobhamohānvito naraḥ // RKV_155.95 //</l>\n</lg>\n\n<lg>\n<l>narake viṣasampūrṇe nimajjati durātmavān /</l>\n<l>tatra varṣaśatātkālādunmajjanamavasthitaḥ // RKV_155.96 //</l>\n</lg>\n\n<lg>\n<l>bhuvi mānuṣatāṃ prāpya kṛpaṇo jāyate punaḥ /</l>\n<l>pādukopānahau chatraṃ śayyāṃ prāvaraṇāni ca // RKV_155.97 //</l>\n</lg>\n\n<lg>\n<l>adattvā daṃśamaśakairbhakṣyante janyasaptatim /</l>\n<l>piturdravyāpahartārastāḍanakrośane ratāḥ // RKV_155.98 //</l>\n</lg>\n\n<lg>\n<l>pīḍanaṃ kriyate teṣāṃ yatra tau yugmaparvatau /</l>\n<l>yā sā vaitaraṇī ghorā nadī raktapravāhinī // RKV_155.99 //</l>\n</lg>\n\n<lg>\n<l>pibanti rudhiraṃ tatra ye 'bhiyānti rajasvalām /</l>\n<l>asipatravane ghore pīḍyante pāpakāriṇaḥ // RKV_155.100 //</l>\n</lg>\n\n<lg>\n<l>parapīḍākarā nityaṃ ye naro 'ntyajagāminaḥ /</l>\n<l>gurudāraratānāṃ tu mahāpātakināmapi // RKV_155.101 //</l>\n</lg>\n\n<lg>\n<l>śilāvagūhanaṃ teṣāṃ jāyate janmasaptatim /</l>\n<l>jvalantīmāyasīṃ ghorāṃ bahukaṇṭakasaṃvṛtām // RKV_155.102 //</l>\n</lg>\n\n<lg>\n<l>śālmalīṃ te 'vagūhanti paradāraratā hi ye /</l>\n<l>parasya yoṣitaṃ hṛtvā brahmasvamapahṛtya ca // RKV_155.103 //</l>\n</lg>\n\n<lg>\n<l>araṇye nirjale deśe sa bhavetkrūrarākṣasaḥ /</l>\n<l>devasvaṃ brāhmaṇasvaṃ ca lobhenaivāharecca yaḥ // RKV_155.104 //</l>\n</lg>\n\n<lg>\n<l>sa pāpātmā pare loke gṛdhrocchiṣṭena jīvati /</l>\n<l>evamādīni pāpāni bhuñjante yamaśāsanāt // RKV_155.105 //</l>\n</lg>\n\n<lg>\n<l>yeṣāṃ tu darśanādeva śravaṇājjāyate bhayam /</l>\n<l>tathā dānaphalaṃ cānye bhuñjānā yamamandire // RKV_155.106 //</l>\n</lg>\n\n<lg>\n<l>dṛṣṭāḥ śrutaṃ kathayatāṃ dūtānāṃ ca yamājñayā /</l>\n<l>rathairanye gajairanye kecidvājibhir āvṛtāḥ // RKV_155.107 //</l>\n</lg>\n\n<lg>\n<l>dṛṣṭāstatra mahābhāga tapaḥsaṃcayasaṃsthitāḥ /</l>\n<l>godātā svarṇadātā ca bhūmiratnapradā narāḥ // RKV_155.108 //</l>\n</lg>\n\n<lg>\n<l>śayyāśanagṛhādīnāṃ sa lokaḥ kāmado nṛṇām /</l>\n<l>annaṃ pānīyasahitaṃ dadate ye 'tra mānavāḥ // RKV_155.109 //</l>\n</lg>\n\n<lg>\n<l>tatra tṛptāḥ susaṃtuṣṭāḥ krīḍante yamasādane /</l>\n<l>atra yaddīyate dānamapi vālāgramātrakam // RKV_155.110 //</l>\n</lg>\n\n<lg>\n<l>tadakṣayaphalaṃ sarvaṃ śuklatīrthe nṛpottama /</l>\n<l>etatte kathitaṃ sarvaṃ yaddṛṣṭaṃ yacca vai śrutam // RKV_155.111 //</l>\n</lg>\n\n<lg>\n<l>kuruṣva yadabhipretaṃ yadi śaknoṣi mucyatām /</l>\n<l>tayostadvacanaṃ śrutvā cāṇakyo hṛṣṭamānasaḥ // RKV_155.112 //</l>\n</lg>\n\n<lg>\n<l>visarjayāmāsa khagāvabhinandya punaḥpunaḥ /</l>\n<l>tābhyāṃ gatābhyāṃ sarvasvaṃ dattvā vipreṣu bhārata // RKV_155.113 //</l>\n</lg>\n\n<lg>\n<l>kāmakrodhau parityajya jagāmāmaraparvatam /</l>\n<l>tatra baddhvoḍupaṃ gāḍhaṃ kṛṣṇarajjvāvalambitam // RKV_155.114 //</l>\n</lg>\n\n<lg>\n<l>plavamāno 'śu dhyāyandevaṃ janārdanam /</l>\n<l>ārogyaṃ bhāskarādiccheddhanaṃ vai jātavedasaḥ // RKV_155.115 //</l>\n</lg>\n\n<lg>\n<l>prāpnoti jñānamīśānānmokṣaṃ prāpnoti keśavāt /</l>\n<l>nīlaṃ raktaṃ tadabhavanmecakaṃ yaddhi sūtrakam // RKV_155.116 //</l>\n</lg>\n\n<lg>\n<l>śuddhasphaṭikasaṅkāśaṃ dṛṣṭvā rajjuṃ mahāmatiḥ /</l>\n<l>āplutya vimale toye gato 'sau vaiṣṇavaṃ padam // RKV_155.117 //</l>\n</lg>\n\n<lg>\n<l>gāyanti yadvedavidaḥ purāṇaṃ nārāyaṇaṃ śāśvatamacyutāhvayam /</l>\n<l>prāptaḥ sa taṃ rājasuto mahātmā nikṣipya dehaṃ śubhaśuklatīrthe // RKV_155.118 //</l>\n</lg>\n\n<lg>\n<l>eṣā te kathitā rājansiddhiścāṇakyabhūbhṛtaḥ /</l>\n<l>tathānyattava vakṣyāmi śṛṇuṣvaikāgramānasaḥ // RKV_155.119 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe cāṇakyasiddhiprāptivarṇanaṃ nāma pañcapañcāśadadhikaśatatamo 'dhyāyaḥ ||</p>\n\n<p>RKV adhyāya 156</p>\n\n<lg>\n<l>śrīmārkaṇḍeya uvāca:</l>\n<l>nāsti lokeṣu tattīrthaṃ pṛthivyāṃ yannareśvara /</l>\n<l>śuklatīrthena sadṛśamupamānena gīyate // RKV_156.1 //</l>\n</lg>\n\n<lg>\n<l>śuklatīrthaṃ mahātīrthaṃ narmadāyāṃ vyavasthitam /</l>\n<l>prāgudakpravaṇe deśe munisaṅghaniṣevitam // RKV_156.2 //</l>\n</lg>\n\n<lg>\n<l>vaiśākhe ca tathā māsi kṛṣṇapakṣe caturdaśī /</l>\n<l>kailāsādumayā sārddhaṃ svayamāyāti śaṅkaraḥ // RKV_156.3 //</l>\n</lg>\n\n<lg>\n<l>madhyāhnasamaye snātvā paśyatyātmānamātmanā /</l>\n<l>brahmaviṣṇvindrasahitaḥ śuklatīrthe samāhitaḥ // RKV_156.4 //</l>\n</lg>\n\n<lg>\n<l>kārttikyāṃ tu viśeṣeṇa vaiśākhyāṃ ca narottama /</l>\n<l>brahmaviṣṇumahādevān snātvā paśyati taddine // RKV_156.5 //</l>\n</lg>\n\n<lg>\n<l>devarājaḥ suraiḥ sārddhaṃ vāyumārgavyavasthitaḥ /</l>\n<l>kṛṣṇapakṣe caturdaśyāṃ snātvā paśyati śaṅkaram // RKV_156.6 //</l>\n</lg>\n\n<lg>\n<l>gandharvāpsaraso yakṣāḥ siddhavidyādharoragāḥ /</l>\n<l>taddine te 'pi deveśaṃ dṛṣṭvā muñcanti kilbiṣam // RKV_156.7 //</l>\n</lg>\n\n<lg>\n<l>ardhayojanavistāraṃ tadarddhenaiva cāyatam /</l>\n<l>śuklatīrthaṃ mahāpuṇyaṃ mahāpātakanāśanam // RKV_156.8 //</l>\n</lg>\n\n<lg>\n<l>yatra sthitaiḥ pradṛśyante vṛkṣāgrāṇi narottamaiḥ /</l>\n<l>tatra sthitā mahāpāpair mucyante pūrvasaṃcitaiḥ // RKV_156.9 //</l>\n</lg>\n\n<lg>\n<l>pāpopapātakairyukto naraḥ snātvā pramucyate /</l>\n<l>upārjitā vinaśyeta bhrūṇahatyāpi dustyajā // RKV_156.10 //</l>\n</lg>\n\n<lg>\n<l>yasmāttatraiva deveśa umayā saha tiṣṭhati /</l>\n<l>vaiśākhyāṃ ca viśeṣeṇa kailāsādeti śaṅkaraḥ // RKV_156.11 //</l>\n</lg>\n\n<lg>\n<l>tena tīrthaṃ mahāpuṇyaṃ sarvapātakanāśanam /</l>\n<l>kathitaṃ brahmaṇā pūrvaṃ mayā tava tathā nṛpa // RKV_156.12 //</l>\n</lg>\n\n<lg>\n<l>rajakena yathā dhautaṃ vastraṃ bhavati nirmalam /</l>\n<l>tathā tatra vapuḥsnānaṃ puruṣasya bhavecchuci // RKV_156.13 //</l>\n</lg>\n\n<lg>\n<l>pūrve vayasi pāpāni kṛtvā puṣṭāni mānavaḥ /</l>\n<l>ahorātroṣito bhūtvā śuklatīrthe vyapohati // RKV_156.14 //</l>\n</lg>\n\n<lg>\n<l>śuklatīrthe mahārāja rākāṃ revājalāñjalim /</l>\n<l>kalpakoṭisahasrāṇi dattvā syuḥ pitaraḥ śivāḥ // RKV_156.15 //</l>\n</lg>\n\n<lg>\n<l>na mātā na pitā bandhuḥ patanaṃ narakārṇave /</l>\n<l>uddharanti yathā puṇyaṃ śuklatīrthe nareśvara // RKV_156.16 //</l>\n</lg>\n\n<lg>\n<l>tapasā brahmacaryeṇa na tāṃ gacchanti sadgatim /</l>\n<l>śuklatīrthe mṛto janturdehatyāgena yāṃ labhet // RKV_156.17 //</l>\n</lg>\n\n<lg>\n<l>kārttikasya tu māsasya kṛṣṇapakṣe caturdaśīm /</l>\n<l>ghṛtena snāpayed devamupoṣya prayato naraḥ // RKV_156.18 //</l>\n</lg>\n\n<lg>\n<l>snātvā prabhāte revāyāṃ dadyātsaghṛtakambalam /</l>\n<l>sahiraṇyaṃ yathāśakti devamuddiśya śaṅkaraṃ // RKV_156.19 //</l>\n</lg>\n\n<lg>\n<l>devasya pūraṇaṃ kuryādghṛtena ghṛtakambalam /</l>\n<l>sa gacchati mahātejāḥ śivalokaṃ mṛto naraḥ // RKV_156.20 //</l>\n</lg>\n\n<lg>\n<l>ekaviṃśakulopeto yāvadābhūtasamplavam /</l>\n<l>śuklatīrthe naraḥ snātvā hyumāṃ rudraṃ ca yo 'rcayet // RKV_156.21 //</l>\n</lg>\n\n<lg>\n<l>gandhapuṣpādidhūpaiśca so 'śvamedhaphalaṃ labhet /</l>\n<l>māsopavāsaṃ yaḥ kuryāt tatra tīrthe nareśvara // RKV_156.22 //</l>\n</lg>\n\n<lg>\n<l>mucyate sa mahatpāpaiḥ saptajanmasusaṃcitaiḥ /</l>\n<l>uṣṭrīkṣīramavikṣīraṃ navaśrāddhe ca bhojanam // RKV_156.23 //</l>\n</lg>\n\n<lg>\n<l>vṛṣalīgamanaṃ caiva tathābhakṣyasya bhakṣaṇam /</l>\n<l>avikraye 'nṛte pāpaṃ māhiṣe 'yājyayājake // RKV_156.24 //</l>\n</lg>\n\n<lg>\n<l>vārddhuṣye paṅktigarade devabrāhmaṇadūṣake /</l>\n<l>evamādīni pāpāni tathānyānyapi bhārata // RKV_156.25 //</l>\n</lg>\n\n<lg>\n<l>cāndrāyaṇena naśyanti śuklatīrthe na saṃśayaḥ /</l>\n<l>śuklatīrthe tu yaḥ snātvā tarpayet pitṛdevatāḥ // RKV_156.26 //</l>\n</lg>\n\n<lg>\n<l>tasya te dvādaśābdāni tṛptiṃ yānti sutarpitāḥ /</l>\n<l>pādukopānahau chatraṃ śayyāmāsanam eva ca // RKV_156.27 //</l>\n</lg>\n\n<lg>\n<l>suvarṇaṃ dhanadhānyaṃ ca śrāddhaṃ yuktahalaṃ tathā /</l>\n<l>annaṃ pānīyasaṃhitaṃ tasmiṃstīrthe dadanti ye // RKV_156.28 //</l>\n</lg>\n\n<lg>\n<l>hṛṣṭāḥ puṣṭā mṛtā yānti śivalokaṃ na saṃśayaḥ /</l>\n<l>tatra tīrthe tu yo bhaktyā śivamuddiśya bhārata // RKV_156.29 //</l>\n</lg>\n\n<lg>\n<l>bhikṣāmātraṃ tathānnaṃ ye te 'pi svaryānti vai narāḥ /</l>\n<l>yajvināṃ vratināṃ caiva tatra tīrthanivāsinām // RKV_156.30 //</l>\n</lg>\n\n<lg>\n<l>api vālāgramātraṃ hi dattaṃ bhavati cākṣayam /</l>\n<l>agnipraveśaṃ yaḥ kuryācchuklatīrthe samāhitaḥ // RKV_156.31 //</l>\n</lg>\n\n<lg>\n<l>rāgadveṣavinirmukto hṛdi dhyātvā janārdanam /</l>\n<l>sarvakāmasusampūrṇaḥ sa gacched vāruṇaṃ puram // RKV_156.32 //</l>\n</lg>\n\n<lg>\n<l>na rogo na jarā tatra yatra devo 'ṃbhasāṃ patiḥ /</l>\n<l>anāśakaṃ tu yaḥ kuryāt tasmiṃstīrthe yudhiṣṭhira // RKV_156.33 //</l>\n</lg>\n\n<lg>\n<l>anivartikā gatis tasya rudralokād asaṃśayam /</l>\n<l>avaśaḥ svavaśo vāpi jantustatkṣetramaṇḍale // RKV_156.34 //</l>\n</lg>\n\n<lg>\n<l>mṛtaḥ sa tu na sandeho rudrasyānucaro bhavet /</l>\n<l>śuklatīrthe tu yaḥ kanyāṃ śaktyā dadyād alaṃkṛtām // RKV_156.35 //</l>\n</lg>\n\n<lg>\n<l>vidhinā yo nṛpaśreṣṭha kurute vṛṣamokṣaṇam /</l>\n<l>tasya yat phalam uddiṣṭaṃ purāṇe rudrabhāṣitam // RKV_156.36 //</l>\n</lg>\n\n<lg>\n<l>tadahaṃ sampravakṣyāmi śṛṇuṣvaikamanā nṛpa /</l>\n<l>yāvanto romakūpāḥ syuḥ sarvāṅgeṣu pṛthakpṛthak // RKV_156.37 //</l>\n</lg>\n\n<lg>\n<l>tāvad varṣasahasrāṇi rudraloke mahīyate /</l>\n<l>śuklatīrthe tu yad dattaṃ grahaṇe candrasūryayoḥ // RKV_156.38 //</l>\n</lg>\n\n<lg>\n<l>vardhate tadguṇaṃ tāvaddināni daśa pañca ca /</l>\n<l>śuklatīrthe śucirbhūtvā yaḥ karoti pradakṣiṇam // RKV_156.39 //</l>\n</lg>\n\n<lg>\n<l>pṛthvī pradakṣiṇā tena kṛtā yattasya tatphalam /</l>\n<l>śobhanaṃ mithunaṃ yastu rudram uddiśya pūjayet // RKV_156.40 //</l>\n</lg>\n\n<lg>\n<l>sapta janmāni tasyaiva viyogo na ca vai kvacit /</l>\n<l>etatte kathitaṃ rājan saṃkṣepeṇa phalaṃ mahat // RKV_156.41 //</l>\n</lg>\n\n<lg>\n<l>śuklatīrthasya yatpuṇyaṃ yathā devācchrutaṃ mayā /</l>\n<l>ya idaṃ śṛṇuyādbhaktyā purāṇe vihitaṃ phalam // RKV_156.42 //</l>\n</lg>\n\n<lg>\n<l>sa labhennātra sandehaḥ satyaṃ satyaṃ punaḥ punaḥ /</l>\n<l>putrārthī labhate putraṃ dhanārthī labhate dhanam // RKV_156.43 //</l>\n</lg>\n\n<l>mokṣārthī labhate mokṣaṃ snānadānaphalaṃ mahat // RKV_156.44 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śuklatīrthamahātmyavarṇanaṃ nāma ṣaṭpañcāśadadhikaśatatamo 'dhyāyaḥ ||</p>\n\n<p>RKV adhyāya 157</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ rājañchuklatīrthasamīpataḥ /</l>\n<l>vāsudevasya tīrthaṃ tu sarvalokeṣu pūjitam // RKV_157.1 //</l>\n</lg>\n\n<lg>\n<l>taddhi puṇyaṃ suvikhyātaṃ narmadāyāṃ purātanam /</l>\n<l>yatra huṅkāramātreṇa revā krośaṃ jagāma sā // RKV_157.2 //</l>\n</lg>\n\n<lg>\n<l>yadā prabhṛti rājendra huṅkāreṇa gatā sarit /</l>\n<l>tadāprabhṛti sa svāmī huṅkāraḥ śabdito budhaiḥ // RKV_157.3 //</l>\n</lg>\n\n<lg>\n<l>huṅkāratīrthe yaḥ snātvā paśyatyavyayamacyutam /</l>\n<l>sa mucyate naraḥ pāpaiḥ saptajanma kṛtairapi // RKV_157.4 //</l>\n</lg>\n\n<lg>\n<l>saṃsārārṇavamagnānāṃ narāṇāṃ pāpakarmiṇām /</l>\n<l>naivoddhartā jagannāthaṃ vinā nārāyaṇaṃ paraḥ // RKV_157.5 //</l>\n</lg>\n\n<lg>\n<l>sā jihvā yā hariṃ stauti taccittaṃ yattadarpitam /</l>\n<l>tāveva kevalau ślāghyau yau tatpūjākarau karau // RKV_157.6 //</l>\n</lg>\n\n<lg>\n<l>sarvadā sarvakāryeṣu nāsti teṣāmamaṅgalam /</l>\n<l>yeṣāṃ hṛdistho bhagavānmaṅgalāyatano hariḥ // RKV_157.7 //</l>\n</lg>\n\n<lg>\n<l>yad anyad devatārcāyāḥ phalaṃ prāpnoti mānavaḥ /</l>\n<l>sāṣṭāṅgapraṇipātena tatphalaṃ labhate hareḥ // RKV_157.8 //</l>\n</lg>\n\n<lg>\n<l>reṇuguṇṭhitagātrasya yāvanto 'sya rajaḥkaṇāḥ /</l>\n<l>tāvadvarṣasahasrāṇi viṣṇuloke mahīyate // RKV_157.9 //</l>\n</lg>\n\n<lg>\n<l>sammārjanābhyukṣaṇalepanena tadālaye naśyati sarvapāpam /</l>\n<l>nārī narāṇāṃ parayā tu bhaktyā dṛṣṭvā tu revāṃ narasattamasya // RKV_157.10 //</l>\n</lg>\n\n<lg>\n<l>yenārcito bhagavānvāsudevo janmārjitaṃ naśyati tasya pāpam /</l>\n<l>sa yāti lokaṃ garuḍadhvajasya vidhūtapāpaḥ surasaṅghapūjyatām // RKV_157.11 //</l>\n</lg>\n\n<lg>\n<l>śāṭhyenāpi namaskāraṃ prayuñjaṃś cakrapāṇinaḥ /</l>\n<l>saptajanmārjitaṃ pāpaṃ gacchatyāśu na saṃśayaḥ // RKV_157.12 //</l>\n</lg>\n\n<lg>\n<l>pūjāyāṃ prīyate rudro japahomair divākaraḥ /</l>\n<l>śaṅkhacakragadāpāṇiḥ praṇipātena tuṣyati // RKV_157.13 //</l>\n</lg>\n\n<lg>\n<l>bhavajaladhigatānāṃ dvandvavātāhatānāṃ sutaduhitṛkalatratrāṇabhārārditānām /</l>\n<l>viṣamaviṣayatoye majjatāmaplavānāṃ bhavati śaraṇameko viṣṇupoto narāṇām // RKV_157.14 //</l>\n</lg>\n\n<lg>\n<l>huṅkāratīrthe rājendra śubhaṃ vā yadi vāśubham /</l>\n<l>yatkṛtaṃ puruṣavyāghra tannaśyati na karhicit // RKV_157.15 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe huṅkārasvāmitīrthamāhātmyavarṇanaṃ nāma saptapañcāśadadhikaśatatamo 'dhyāyaḥ ||</p>\n\n<p>RKV adhyāya 158</p>\n\n<lg>\n<l>śrīmārkaṇḍeya uvāca:</l>\n<l>tato gacchetparaṃ tīrthaṃ saṅgameśvaramuttamam /</l>\n<l>narmadādakṣiṇe kūle sarvapāpabhayāpaham // RKV_158.1 //</l>\n</lg>\n\n<lg>\n<l>dhanadastatra viśrānto muhūrtaṃ nṛpasattama /</l>\n<l>pitṛlokātsamāyātaḥ kailāsaṃ dharaṇīdharam // RKV_158.2 //</l>\n</lg>\n\n<lg>\n<l>pratyayārthaṃ nṛpaśreṣṭha hyadyāpi dharaṇītale /</l>\n<l>kṛṣṇavarṇā hi pāṣāṇā dṛśyante sphaṭikojjvalāḥ // RKV_158.3 //</l>\n</lg>\n\n<lg>\n<l>vindhyanirjharaniṣkrāntā puṇyatoyā saridvarā /</l>\n<l>praviṣṭā narmadātoye sarvapāpapraṇāśane // RKV_158.4 //</l>\n</lg>\n\n<lg>\n<l>saṅgame tatra yaḥ snātvā pūjayet saṅgameśvaram /</l>\n<l>aśvamedhasya yajñasya phalaṃ prāpnoty asaṃśayam // RKV_158.5 //</l>\n</lg>\n\n<lg>\n<l>ghaṇṭāpatākāvitanaṃ yo dadetsaṅgameśvare /</l>\n<l>haṃsayuktavimānastho divyastrīśatasaṃvṛtaḥ // RKV_158.6 //</l>\n</lg>\n\n<lg>\n<l>sa rudrapadamāpnoti rudrasyānucaro bhavet /</l>\n<l>dadhi bhakte na devasya yaḥ kuryālliṅgapūraṇam // RKV_158.7 //</l>\n</lg>\n\n<lg>\n<l>sikthasaṃkhyaṃ śive loke sa vaset kālam īpsitam /</l>\n<l>śrīphalaiḥ pūrayelliṅgaṃ niḥsvo bhūtvā bhavasya tu // RKV_158.8 //</l>\n</lg>\n\n<lg>\n<l>so 'pi tatphalamāpnoti gataḥ svarge nareśvara /</l>\n<l>akṣayā santatistasya jāyate saptajanmasu // RKV_158.9 //</l>\n</lg>\n\n<lg>\n<l>snapanaṃ devadevasya dadhnā madhughṛtena vā /</l>\n<l>yaḥ karoti vidhānena tasya puṇyaphalaṃ śṛṇu // RKV_158.10 //</l>\n</lg>\n\n<lg>\n<l>dhṛtakṣīravahā nadyo yatra vṛkṣā madhusravāḥ /</l>\n<l>tatra te mānavā yānti suprasanne maheśvare // RKV_158.11 //</l>\n</lg>\n\n<lg>\n<l>patraṃ puṣpaṃ phalaṃ toyaṃ yastu dadyānmaheśvare /</l>\n<l>tatsarvaṃ saptajanmāni hyakṣayaṃ phalam aśnute // RKV_158.12 //</l>\n</lg>\n\n<lg>\n<l>sarveṣāmeva pātrāṇāṃ mahāpātraṃ maheśvaraḥ /</l>\n<l>tasmāt sarvaprayatnena pūjanīyo maheśvaraḥ // RKV_158.13 //</l>\n</lg>\n\n<lg>\n<l>brahmacaryasthito nityaṃ yastu pūjayate śivam /</l>\n<l>iha jīvansa deveśo mṛto gacched anāmayam // RKV_158.14 //</l>\n</lg>\n\n<lg>\n<l>śive tu pūjite pārtha yatphalaṃ prāpyate budhaiḥ /</l>\n<l>yogīndre caiva tatpārtha pūjite labhate phalam // RKV_158.15 //</l>\n</lg>\n\n<lg>\n<l>te dhanyāste mahātmānas teṣāṃ janma sujīvitam /</l>\n<l>yeṣāṃ gṛheṣu bhuñjanti śivabhaktiratā narāḥ // RKV_158.16 //</l>\n</lg>\n\n<lg>\n<l>saṃnirudhyendriyagrāmaṃ yatrayatra vasenmuniḥ /</l>\n<l>tatra tatra kurukṣetraṃ naimiṣaṃ puṣkarāṇi ca // RKV_158.17 //</l>\n</lg>\n\n<lg>\n<l>yatphalaṃ vedaviduṣi bhojite śatasaṃkhyayā /</l>\n<l>tatphalaṃ jāyate pārtha hyekena śivayoginā // RKV_158.18 //</l>\n</lg>\n\n<lg>\n<l>yatra bhuñjati bhasmāṅgī mūrkho vā yadi paṇḍitaḥ /</l>\n<l>tatra bhuñjati deveśaḥ sapatnīko vṛṣadhvajaḥ // RKV_158.19 //</l>\n</lg>\n\n<lg>\n<l>viprāṇāṃ vedaviduṣāṃ koṭiṃ saṃbhojya yatphalam /</l>\n<l>bhikṣāmātrapradānena tatphalaṃ śivayoginām // RKV_158.20 //</l>\n</lg>\n\n<lg>\n<l>saṅgameśvaramāsādya prāṇatyāgaṃ karoti yaḥ /</l>\n<l>na tasya punarāvṛttiḥ śivalokāt kadācana // RKV_158.21 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe saṅgameśvaratīrthamāhātmyavarṇanaṃ nāmāṣṭapañcāśadadhikaśatatamo 'dhyāyaḥ ||</p>\n\n<p>RKV adhyāya 159</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja tīrthaṃ paramapāvanam /</l>\n<l>narmadāyāṃ suduṣprāpaṃ siddhaṃ hyanarakeśvaram // RKV_159.1 //</l>\n</lg>\n\n<lg>\n<l>tasmiṃstīrthe naraḥ snātvā pāpakarmāpi bhārata /</l>\n<l>na paśyati mahāghoraṃ narakadvārasaṃjñikam // RKV_159.2 //</l>\n</lg>\n\n<lg>\n<l>yudhiṣṭhira uvāca:</l>\n<l>śubhāśubhaphalaistāta bhuktabhogā narāstviha /</l>\n<l>jāyante lakṣaṇairyaistu tāni me vada sattama // RKV_159.3 //</l>\n</lg>\n\n<lg>\n<l>yathā nirgacchate jīvastyaktvā dehaṃ na paśyati /</l>\n<l>tathā gacchanpunardehaṃ pañcabhūtasamanvitaḥ // RKV_159.4 //</l>\n</lg>\n\n<lg>\n<l>tvagasthimāṃsamedo'sṛkkeśasnāyuśataiḥ saha /</l>\n<l>viṇmūtraretaḥsaṅghāte kā saṃjñā jāyate nṛṇām // RKV_159.5 //</l>\n</lg>\n\n<lg>\n<l>evamuktaḥ sa mārkaṇḍaḥ kathayāmāsa yogavit /</l>\n<l>dhyātvā sanātanaṃ sarvaṃ devadevaṃ maheśvaram // RKV_159.6 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu pārtha mahāpraśnaṃ kathayāmi yathāśrutam /</l>\n<l>sakāśādbrahmaṇaḥ pūrvamṛṣidevasamāgame // RKV_159.7 //</l>\n</lg>\n\n<lg>\n<l>gururātmavatāṃ śāstā rājā śāstā durātmanām /</l>\n<l>iha pracchannapāpānāṃ śāstā vaivasvato yamaḥ // RKV_159.8 //</l>\n</lg>\n\n<lg>\n<l>acīrṇaprāyaścittānāṃ yamaloke hyanekadhā /</l>\n<l>yātanābhirviyuktānāmanekāṃ jīvasantatim // RKV_159.9 //</l>\n</lg>\n\n<lg>\n<l>gatvā manuṣyabhāve tu pāpacihnā bhavanti te /</l>\n<l>tatte 'haṃ sampravakṣyāmi śṛṇuṣvaikamanā nṛpa // RKV_159.10 //</l>\n</lg>\n\n<lg>\n<l>sahitvā yātanāṃ sarvāṃ gatvā vaivasvatakṣayam /</l>\n<l>vistīrṇayātanā ye tu lokamāyānti cihnitāḥ // RKV_159.11 //</l>\n</lg>\n\n<lg>\n<l>gadgado 'nṛtavādī syānmūkaścaiva gavānṛte /</l>\n<l>brahmahā jāyate kuṣṭhī śyāvadantastu madyapaḥ // RKV_159.12 //</l>\n</lg>\n\n<lg>\n<l>kunakhī svarṇaharaṇād duḥścarmā gurutalpagaḥ /</l>\n<l>saṃyogī hīnayoniḥ syād daridro 'dattadānataḥ // RKV_159.13 //</l>\n</lg>\n\n<lg>\n<l>grāmaśūkaratāṃ yāti hyayājyayājako nṛpa /</l>\n<l>kharo vai bahuyājī syācchvānimantritabhojanāt // RKV_159.14 //</l>\n</lg>\n\n<lg>\n<l>aparīkṣitabhojī syādvānaro vijane vane /</l>\n<l>vitarjako 'tha mārjāraḥ khadyotaḥ kakṣadāhataḥ // RKV_159.15 //</l>\n</lg>\n\n<lg>\n<l>avidyāṃ yaḥ prayaccheta balīvardo bhaveddhi saḥ /</l>\n<l>annaṃ paryuṣitaṃ vipre dadānaḥ klībatāṃ vrajet // RKV_159.16 //</l>\n</lg>\n\n<lg>\n<l>mātsaryādatha jātyandho janmāndhaḥ pustakaṃ haran /</l>\n<l>phalānyāharato 'patyaṃ mriyate nātra saṃśayaḥ // RKV_159.17 //</l>\n</lg>\n\n<lg>\n<l>mṛto vānaratāṃ yāti tanmukto 'tha galāḍavān /</l>\n<l>adattvā bhakṣayaṃstāni hyanapatyo bhavennaraḥ // RKV_159.18 //</l>\n</lg>\n\n<lg>\n<l>haranvastraṃ bhavedgodhā garadaḥ pavanāśanaḥ /</l>\n<l>pravrājī gamanād rājan bhaven marupiśācakaḥ // RKV_159.19 //</l>\n</lg>\n\n<lg>\n<l>vātako jalahartā ca dhānyahartā ca mūṣakaḥ /</l>\n<l>aprāptayauvanāṃ gacchan bhavet sarpa iti śrutiḥ // RKV_159.20 //</l>\n</lg>\n\n<lg>\n<l>gurudārābhilāṣī ca kṛkalāso bhavecciram /</l>\n<l>jalaprasravaṇaṃ yastu bhindyānmatsyo bhavennaraḥ // RKV_159.21 //</l>\n</lg>\n\n<lg>\n<l>avikreyān vikrayan vai vikaṭākṣo bhavennaraḥ /</l>\n<l>ayonigo vṛko hi syād ulūkaḥ krayavañcanāt // RKV_159.22 //</l>\n</lg>\n\n<lg>\n<l>mṛtasyaikādaśāhe tu bhuñjānaḥ śvopajāyate /</l>\n<l>pratiśrutya dvijāyārtham adadan madhuko bhavet // RKV_159.23 //</l>\n</lg>\n\n<lg>\n<l>rājñīgamādbhavedduṣṭataskaro viḍvarāhakaḥ /</l>\n<l>parivādī dvijātīnāṃ labhate kācchapīṃ tanum // RKV_159.24 //</l>\n</lg>\n\n<lg>\n<l>vrajeddevalako rājanyoniṃ cāṇḍālasaṃjñitām /</l>\n<l>durbhagaḥ phalavikretā vṛściko vṛṣalīpatiḥ // RKV_159.25 //</l>\n</lg>\n\n<lg>\n<l>mārjāro 'gniṃ padā spṛṣṭvā rogavānparamāṃsabhuk /</l>\n<l>sodaryāgamanātṣaṇḍho durgandhaśca sugandhahṛt // RKV_159.26 //</l>\n</lg>\n\n<lg>\n<l>grāmabhaṭṭo divākīrtir daivajño gardabho bhavet /</l>\n<l>kupaṇḍitaḥ syānmārjāro bhaṣaṇo vyāsa eva ca // RKV_159.27 //</l>\n</lg>\n\n<lg>\n<l>sa eva dṛśyate rājanprakāśāt paramarmaṇām /</l>\n<l>yadvā tadvāpi pārakyaṃ svalpaṃ vā yadi vā bahu // RKV_159.28 //</l>\n</lg>\n\n<lg>\n<l>kṛtvā vai yonimāpnoti tairaścīṃ nātra saṃśayaḥ /</l>\n<l>evamādīni cānyāni cihnāni nṛpasattama // RKV_159.29 //</l>\n</lg>\n\n<lg>\n<l>svakarmavihitānyeva dṛśyante yaistu mānavāḥ /</l>\n<l>tato janma tato mṛtyuḥ sarvajantuṣu bhārata // RKV_159.30 //</l>\n</lg>\n\n<lg>\n<l>jāyate nātra sandehaḥ samībhūte śubhāśubhe /</l>\n<l>strīpuṃsoḥ samprayogeṇa viṣuddhe śukraśoṇite // RKV_159.31 //</l>\n</lg>\n\n<lg>\n<l>pañcabhūtasamopetaḥ saṣaṣṭhaḥ parameśvaraḥ /</l>\n<l>indriyāṇi manaḥ prāṇā jñānamāyuḥ sukhaṃ dhṛtiḥ // RKV_159.32 //</l>\n</lg>\n\n<lg>\n<l>dhāraṇaṃ preraṇaṃ duḥkhamicchāhaṅkāra eva ca /</l>\n<l>prayatna ākṛtirvarṇaḥ svaradveṣau bhavābhavau // RKV_159.33 //</l>\n</lg>\n\n<lg>\n<l>tasyedamātmanaḥ sarvamanāderādimicchataḥ /</l>\n<l>prathame māsi sa kledabhūto dhātuvimūrchitaḥ // RKV_159.34 //</l>\n</lg>\n\n<lg>\n<l>māsyarbudaṃ dvitīye tu tṛtīye cendriyairyutaḥ /</l>\n<l>ākāśāllāghavaṃ saukṣmyaṃ śabdaṃ śrotrabalādikam /</l>\n<l>vāyostu sparśanaṃ ceṣṭāṃ dahanaṃ raukṣyameva ca // RKV_159.35 //</l>\n</lg>\n\n<lg>\n<l>pittāttu darśanaṃ paktimauṣṇyaṃ rūpaṃ prakāśanam /</l>\n<l>salilādrasanāṃ śaityaṃ snehaṃ kledaṃ samārdavam // RKV_159.36 //</l>\n</lg>\n\n<lg>\n<l>bhūmergandhaṃ tathā ghrāṇaṃ gauravaṃ mūrtimeva ca /</l>\n<l>ātmā gṛhṇātyajaḥ pūrvaṃ tṛtīye spandate ca saḥ // RKV_159.37 //</l>\n</lg>\n\n<lg>\n<l>daurhṛdasyāpradānena garbho doṣamavāpnuyāt /</l>\n<l>vairūpyaṃ maraṇaṃ vāpi tasmātkāryaṃ priyaṃ striyāḥ // RKV_159.38 //</l>\n</lg>\n\n<lg>\n<l>sthairyaṃ caturthe tvaṅgānāṃ pañcame śoṇitodbhavaḥ /</l>\n<l>ṣaṣṭhe balaṃ ca varṇaśca nakharomṇāṃ ca sambhavaḥ // RKV_159.39 //</l>\n</lg>\n\n<lg>\n<l>manasā cetanāyukto nakharomaśatāvṛtaḥ /</l>\n<l>saptame cāṣṭame caiva tvacāvān smṛtivān api // RKV_159.40 //</l>\n</lg>\n\n<lg>\n<l>punargarbhaṃ punar dhātrīm enastasya pradhāvati /</l>\n<l>aṣṭame māsyato garbho jātaḥ prāṇairviyujyate // RKV_159.41 //</l>\n</lg>\n\n<lg>\n<l>navame daśame vāpi prabalaiḥ sūtimārutaiḥ /</l>\n<l>nirgacchate bāṇa iva yantracchidreṇa sajvaraḥ // RKV_159.42 //</l>\n</lg>\n\n<lg>\n<l>śarīrāvayavairyukto hyaṅgapratyaṅgasaṃyutaḥ /</l>\n<l>aṣṭottaraṃ marmaśataṃ tatrāsthā tu śatatrayam // RKV_159.43 //</l>\n</lg>\n\n<lg>\n<l>sapta śiraḥkapālāni vihitāni svayambhuvā /</l>\n<l>tisraḥ koṭyo 'rdhakoṭī ca romṇāmaṅgeṣu bhārata // RKV_159.44 //</l>\n</lg>\n\n<lg>\n<l>dvāsaptatisahasrāṇi hṛdayād abhinisṛtāḥ /</l>\n<l>hitānāma hi tā nāḍyas tāsāṃ madhye śaśiprabhā // RKV_159.45 //</l>\n</lg>\n\n<lg>\n<l>evaṃ pravartate cakraṃ bhūtagrāme caturvidhe /</l>\n<l>utpattiśca vināśaśca bhavataḥ sarvadehinām // RKV_159.46 //</l>\n</lg>\n\n<lg>\n<l>gatirūrdhvā ca dharmeṇa hyadharmeṇa tvadhogatiḥ /</l>\n<l>jāyate sarvavarṇānāṃ svadharmacalanān nṛpa // RKV_159.47 //</l>\n</lg>\n\n<lg>\n<l>devatve mānavatve ca dānabhogādikāḥ kriyāḥ /</l>\n<l>dṛśyante yā mahārāja tatsarvaṃ karmajaṃ phalam // RKV_159.48 //</l>\n</lg>\n\n<lg>\n<l>svakarma vihite ghore kāmaksodhārjite śubhe /</l>\n<l>nimajjennarake ghore yasyottāro na vidyate // RKV_159.49 //</l>\n</lg>\n\n<lg>\n<l>uttāraṇāya jantūnāṃ narmadātaṭasaṃsthitam /</l>\n<l>evametanmahātīrthaṃ narakeśvaramuttamam // RKV_159.50 //</l>\n</lg>\n\n<lg>\n<l>narakāpahaṃ mahāpuṇyaṃ mahāpātakanāśanam /</l>\n<l>tattīrthaṃ sarvatīrthānāmuttamaṃ bhuvi durlabham // RKV_159.51 //</l>\n</lg>\n\n<lg>\n<l>tatra tīrthe tu yaḥ snātvā pūjayeta maheśvaram /</l>\n<l>mahāpātakayukto 'pi narakaṃ naiva paśyati // RKV_159.52 //</l>\n</lg>\n\n<lg>\n<l>tatra tīrthe tu yo dadyād dhenuṃ vaitaraṇīṃ śubhām /</l>\n<l>sa mucyate sukhenaiva vaitaraṇyāṃ na saṃśayaḥ // RKV_159.53 //</l>\n</lg>\n\n<lg>\n<l>yudhiṣṭhira uvāca:</l>\n<l>yamadvāre mahāghore yā sā vaitaraṇī nadī /</l>\n<l>kiṃrūpā kiṃpramāṇā sā kathaṃ sā vahati dvija // RKV_159.54 //</l>\n</lg>\n\n<lg>\n<l>kathaṃ tasyāḥ pramucyante keṣāṃ vāsastu saṃtatam /</l>\n<l>keṣāṃ tu sānukūlā sā hyetadvistarato vada // RKV_159.55 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>dharmaputra mahābāho śṛṇu sarvaṃ mayoditam /</l>\n<l>yā sā vaitaraṇī nāma yamadvāre mahāsarit // RKV_159.56 //</l>\n</lg>\n\n<lg>\n<l>agādhā pārarahitā dṛṣṭamātrā bhayāvahā /</l>\n<l>pūyaśoṇitatoyā sā māṃsakardamanirmitā // RKV_159.57 //</l>\n</lg>\n\n<lg>\n<l>tattoyaṃ bhramate tūrṇaṃ tāpīmadhye ghṛtaṃ yathā /</l>\n<l>kṛmibhiḥ saṅkulaṃ pūyaṃ vajratuṇḍairayomukhaiḥ // RKV_159.58 //</l>\n</lg>\n\n<lg>\n<l>śiśumāraiśca makarair vajrakartarisaṃyutaiḥ /</l>\n<l>anyaiśca jalajīvaiḥ sā suhiṃsrairmarmabhedibhiḥ // RKV_159.59 //</l>\n</lg>\n\n<lg>\n<l>tapanti dvādaśādityāḥ pralayānta ivolbaṇāḥ /</l>\n<l>patanti tatra vai martyāḥ krandanto bhṛśadāruṇam // RKV_159.60 //</l>\n</lg>\n\n<lg>\n<l>hā bhrātaḥ putra hā mātaḥ pralapanti muhurmuhuḥ /</l>\n<l>asipattravane ghore patantaṃ yo 'bhirakṣati // RKV_159.61 //</l>\n</lg>\n\n<lg>\n<l>prataranti nimajjanti glāniṃ gacchanti jantavaḥ /</l>\n<l>caturvidhaiḥ prāṇigaṇairdraṣṭavyā sā mahānadī // RKV_159.62 //</l>\n</lg>\n\n<lg>\n<l>taranti tasyāṃ saddānairanyathā tu patanti te /</l>\n<l>mātaraṃ ye na manyante hyācāryaṃ gurumeva ca // RKV_159.63 //</l>\n</lg>\n\n<lg>\n<l>avajānanti mūḍhā ye teṣāṃ vāsastu saṃtatam /</l>\n<l>pativratāṃ sādhuśīlāmūḍhāṃ dharmeṣu niścalām // RKV_159.64 //</l>\n</lg>\n\n<lg>\n<l>parityajanti ye pāpāḥ saṃtataṃ tu vasanti te /</l>\n<l>viśvāsapratipannānāṃ svāmimitratapasvinām // RKV_159.65 //</l>\n</lg>\n\n<lg>\n<l>strībālavṛddhadīnānāṃ chidram anveṣayanti ye /</l>\n<l>pacyante tatra madhye vai krandamānāḥ supāpinaḥ // RKV_159.66 //</l>\n</lg>\n\n<lg>\n<l>śrāntaṃ bubhukṣitaṃ vipraṃ yo vighnayati durmatiḥ /</l>\n<l>kṛmibhir bhakṣyate tatra yāvatkalpaśatatrayam // RKV_159.67 //</l>\n</lg>\n\n<lg>\n<l>brāhmaṇāya pratiśrutya yo dānaṃ na prayacchati /</l>\n<l>āhūya nāsti yo brūte tasya vāsastu saṃtatam // RKV_159.68 //</l>\n</lg>\n\n<lg>\n<l>agnido garadaścaiva rājagāmī ca paiśunī /</l>\n<l>kathābhaṅgakaraścaiva kūṭasākṣī ca madyapaḥ // RKV_159.69 //</l>\n</lg>\n\n<lg>\n<l>vajravidhvaṃsakaścaiva svayaṃdattāpahārakaḥ /</l>\n<l>sukṣetrasetubhedī ca paradārapradharṣakaḥ // RKV_159.70 //</l>\n</lg>\n\n<lg>\n<l>brāhmaṇo rasavikretā vṛṣalīpatireva ca /</l>\n<l>gokulasya tṛṣārtasya pālībhedaṃ karoti yaḥ // RKV_159.71 //</l>\n</lg>\n\n<lg>\n<l>kanyābhidūṣakaścaiva dānaṃ dattvā tu tāpakaḥ /</l>\n<l>śūdrastu kapilāpānī brāhmaṇo māṃsabhojanī // RKV_159.72 //</l>\n</lg>\n\n<lg>\n<l>ete vasanti satataṃ mā vicāraṃ kṛthā nṛpa /</l>\n<l>sānukūlā bhavedyena tac chṛṇuṣva narādhipa // RKV_159.73 //</l>\n</lg>\n\n<lg>\n<l>ayane viṣuve caiva vyatīpāte dinakṣaye /</l>\n<l>anyeṣu puṇyakāleṣu dīyate dānamuttamam // RKV_159.74 //</l>\n</lg>\n\n<lg>\n<l>kṛṣṇāṃ vā pāṭalāṃ vāpi kuryādvaitaraṇīṃ śubhām /</l>\n<l>svarṇaśṛṅgīṃ rūpyakhurāṃ kāṃsyapātrasya dohinīm // RKV_159.75 //</l>\n</lg>\n\n<lg>\n<l>kṛṣṇavastrayugācchannāṃ saptadhānyasamanvitām /</l>\n<l>kuryātsadroṇaśikhara āsīnāṃ tāmrabhājane // RKV_159.76 //</l>\n</lg>\n\n<lg>\n<l>yamaṃ haimaṃ prakurvīta lohadaṇḍasamanvitam /</l>\n<l>ikṣudaṇḍamayaṃ baddhvā hyuḍupaṃ paṭṭabandhanaiḥ // RKV_159.77 //</l>\n</lg>\n\n<lg>\n<l>uḍupopari tāṃ dhenuṃ sūryadehasamudbhavām /</l>\n<l>kṛtvā prakalpayed vidvāñ chattropānadyugānvitām // RKV_159.78 //</l>\n</lg>\n\n<lg>\n<l>aṅgulīyakavāsāṃsi brāhmaṇāya nivedayet /</l>\n<l>imamuccārayenmantraṃ saṃgṛhyāsyāśca pucchakam // RKV_159.79 //</l>\n</lg>\n\n<lg>\n<l>oṃ yamadvāre mahāghore yā sā vaitaraṇī nadī /</l>\n<l>tartukāmo dadāmyenāṃ tubhyaṃ vaitaraṇi namaḥ /</l>\n<l>ityadhivāsanamantraḥ // RKV_159.80 //</l>\n</lg>\n\n<lg>\n<l>gāvo me cāgrataḥ santu gāvo me santu pṛṣṭhataḥ /</l>\n<l>gāvo me hṛdaye santu gavāṃ madhye vasāmyaham // RKV_159.81 //</l>\n</lg>\n\n<lg>\n<l>oṃ viṣṇurūpa dvijaśreṣṭha bhūdeva paṅktipāvana /</l>\n<l>sadakṣiṇā mayā dattā tubhyaṃ vaitaraṇi namaḥ /</l>\n<l>iti dānamantraḥ // RKV_159.82 //</l>\n</lg>\n\n<lg>\n<l>brāhmaṇaṃ dharmarājaṃ ca dhenuṃ vaitaraṇīṃ śivām /</l>\n<l>sarvaṃ pradakṣiṇīkṛtya brāhmaṇāya nivedayet // RKV_159.83 //</l>\n</lg>\n\n<l>pucchaṃ saṃgṛhya surabheragre kṛtvā dvijaṃ tataḥ // RKV_159.84 //</l>\n\n<lg>\n<l>dhenuke tvaṃ pratīkṣasva yamadvāre mahābhaye /</l>\n<l>uttitīrṣurahaṃ dheno vaitaraṇyai namo 'stu te /</l>\n<l>ityanuvrajamantraḥ // RKV_159.85 //</l>\n</lg>\n\n<lg>\n<l>anuvrajeta gacchantaṃ sarvaṃ tasya gṛhaṃ nayet /</l>\n<l>evaṃ kṛte mahīpāla saritsyātsukhavāhinī // RKV_159.86 //</l>\n</lg>\n\n<lg>\n<l>tārayate tayā dhenvā sā sarijjalavāhinī /</l>\n<l>sarvānkāmānavāpnoti ye divyā ye ca mānuṣāḥ // RKV_159.87 //</l>\n</lg>\n\n<lg>\n<l>rogī rogādvimuktaḥ syācchāmyanti paramāpadaḥ /</l>\n<l>svasthe sahasraguṇitamāture śatasaṃmitam // RKV_159.88 //</l>\n</lg>\n\n<lg>\n<l>mṛtasyaiva tu yaddānaṃ parokṣe tatsamaṃ smṛtam /</l>\n<l>svahastena tato deyaṃ mṛte kaḥ kasya dāsyati /</l>\n<l>iti matvā mahārāja svadattaṃ syānmahāphalam // RKV_159.89 //</l>\n</lg>\n\n<lg>\n<l>ityevamuktaṃ tava dharmasūno dānaṃ mayā vaitaraṇīsamuttham /</l>\n<l>śṛṇoti bhaktyā paṭhatīha samyaksa yāti viṣṇoḥ padamaprameyam // RKV_159.90 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>prāpte cāśvayuje māsi tasminkṛṣṇā caturdaśī /</l>\n<l>snātvā kṛtvā tataḥ śrāddhaṃ sampūjya ca maheśvaram // RKV_159.91 //</l>\n</lg>\n\n<lg>\n<l>pitṛbhyo dīyate dānaṃ bhaktiśraddhāsamanvitaiḥ /</l>\n<l>paścājjāgaraṇaṃ kuryāt satkathāśravaṇādibhiḥ // RKV_159.92 //</l>\n</lg>\n\n<lg>\n<l>tataḥ prabhātasamaye snātvā vai narmadājale /</l>\n<l>tarpaṇaṃ vidhivatkṛtvā pitḥṇāṃ devapūrvakam // RKV_159.93 //</l>\n</lg>\n\n<lg>\n<l>sauvarṇe ghṛtasaṃyuktaṃ dīpaṃ dadyād dvijātaye /</l>\n<l>paścāt saṃbhojayed viprān svayaṃ caiva vimatsaraḥ // RKV_159.94 //</l>\n</lg>\n\n<lg>\n<l>evaṃ kṛte naraśreṣṭha na janturnarakaṃ vrajet /</l>\n<l>avaśyameva manujairdraṣṭavyā nārakī sthitiḥ // RKV_159.95 //</l>\n</lg>\n\n<lg>\n<l>anena vidhinā kṛtvā na paśyennarakānnaraḥ /</l>\n<l>tatra tīrthe mṛtānāṃ tu narāṇāṃ vidhinā nṛpa // RKV_159.96 //</l>\n</lg>\n\n<lg>\n<l>manvantaraṃ śive loke vāso bhavati durlabhe /</l>\n<l>vimānenārkavarṇena kiṃkiṇīśataśobhinā // RKV_159.97 //</l>\n</lg>\n\n<lg>\n<l>sa gacchati mahābhāga sevyamāno 'psarogaṇaiḥ /</l>\n<l>bhunakti vividhānbhogānuktakālaṃ na saṃśayaḥ // RKV_159.98 //</l>\n</lg>\n\n<lg>\n<l>pūrṇe caiva tataḥ kāla iha mānuṣyatāṃ gataḥ /</l>\n<l>sarvavyādhivinirmukto jīvecca śaradāṃ śatam // RKV_159.99 //</l>\n</lg>\n\n<lg>\n<l>prāpya cāśvayuje māsi kṛṣṇapakṣe caturdaśīm /</l>\n<l>ahorātroṣito bhūtvā pūjayitvā maheśvaram /</l>\n<l>mahāpātakayukto 'pi mucyate nātra saṃśayaḥ // RKV_159.100 //</l>\n</lg>\n\n<lg>\n<l>aṣṭāviṃśatikoṭyo vai narakāṇāṃ yudhiṣṭhira /</l>\n<l>vimuktā narakairduḥkhaiḥ śivalokaṃ vrajanti te // RKV_159.101 //</l>\n</lg>\n\n<lg>\n<l>tatra bhuktvā mahābhogāndivyaiśvaryasamanvitān /</l>\n<l>labhante mānuṣaṃ janma durlabhaṃ bhuvi mānavāḥ // RKV_159.102 //</l>\n</lg>\n\n<p>|| iti śrīskande mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'narakeśvaratīrthamāhātmyavarṇanaṃ nāmaikonaṣaṣṭyuttaraśatatamo 'dhyāyaḥ ||</p>\n\n<p>RKV adhyāya 160</p>\n\n<lg>\n<l>śrīmārkaṇḍeya uvāca:</l>\n<l>tato gacchetpāṇḍuputra mokṣatīrthamanuttamam /</l>\n<l>sevitaṃ devagandharvairmunibhiśca tapodhanaiḥ // RKV_160.1 //</l>\n</lg>\n\n<lg>\n<l>bahavastanna jānanti viṣṇumāyāvimohitāḥ /</l>\n<l>yatra siddhā mahābhāgā ṛṣayaḥ satapodhanāḥ // RKV_160.2 //</l>\n</lg>\n\n<lg>\n<l>pulastyaḥ pulaho vidvānkratuścaiva mahāmatiḥ /</l>\n<l>prācetaso vasiṣṭhaśca dakṣo nārada eva ca // RKV_160.3 //</l>\n</lg>\n\n<lg>\n<l>ete cānye mahābhāgāḥ saptasāhasrasaṃjñitāḥ /</l>\n<l>mokṣaṃ gatāḥ saha sutaistattīrthaṃ tena mokṣadam // RKV_160.4 //</l>\n</lg>\n\n<lg>\n<l>tatra pravāhamadhye tu patitā tamahā nadī /</l>\n<l>tatra tatsaṅgamaṃ tīrthaṃ sarvapāpakṣayaṃkaram // RKV_160.5 //</l>\n</lg>\n\n<lg>\n<l>ṛgyajuḥsāmasaṃjñānām abhyastānāṃ tu yatphalam /</l>\n<l>samyagjaptvā tu vidhinā gāyatrīṃ tatra tallabhet // RKV_160.6 //</l>\n</lg>\n\n<lg>\n<l>tatra dattaṃ hutaṃ japtaṃ tīrthasevārjitaṃ phalam /</l>\n<l>sarvamakṣayatāṃ yāti mokṣasādhanamuttamam // RKV_160.7 //</l>\n</lg>\n\n<lg>\n<l>tatra tīrthe mṛtānāṃ tu saṃnyāsena dvijanmanām /</l>\n<l>anivartikā gatisteṣāṃ mokṣatīrthaprabhāvataḥ // RKV_160.8 //</l>\n</lg>\n\n<lg>\n<l>eṣa te vidhiruddiṣṭaḥ saṃkṣepeṇa mayānagha /</l>\n<l>vyuṣṭistīrthasya mahatī purāṇe yābhidhīyate // RKV_160.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mokṣatīrthamāhātmyavarṇanaṃ nāma ṣaṣṭyuttaraśatatamo 'dhyāyaḥ ||</p>\n\n<p>RKV adhyāya 161</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja sarpatīrthamanuttamam /</l>\n<l>yatra siddhā mahāsarpāstapastaptvā yudhiṣṭhira // RKV_161.1 //</l>\n</lg>\n\n<lg>\n<l>vāsukistakṣako ghoraḥ sārpa airāvatastathā /</l>\n<l>kāliyaśca mahābhāgaḥ karkoṭakadhanaṃjayau // RKV_161.2 //</l>\n</lg>\n\n<lg>\n<l>śaṅkhacūḍo mahātejā dhṛtarāṣṭro vṛkodaraḥ /</l>\n<l>kuliko vāmanaścaiva teṣāṃ ye putrapautriṇaḥ // RKV_161.3 //</l>\n</lg>\n\n<lg>\n<l>tatra tīrthe mahāpuṇye tapastaptvā suduṣkaram /</l>\n<l>bhuñjanti vividhānbhogānkrīḍanti ca yathāsukham // RKV_161.4 //</l>\n</lg>\n\n<lg>\n<l>tatra tīrthe tu yaḥ snātvā tarpayet pitṛdevatāḥ /</l>\n<l>vājapeyaphalaṃ tasya purā provāca śaṅkaraḥ // RKV_161.5 //</l>\n</lg>\n\n<lg>\n<l>snātānāṃ sarpatīrthe tu narāṇāṃ bhuvi bhārata /</l>\n<l>sarpavṛścikajātibhyo na bhayaṃ vidyate kvacit // RKV_161.6 //</l>\n</lg>\n\n<lg>\n<l>mṛto bhogavatīṃ gatvā pūjyamāno mahoragaiḥ /</l>\n<l>nāgakanyāparivṛto mahābhogapatirbhavet // RKV_161.7 //</l>\n</lg>\n\n<lg>\n<l>mārgaśīrṣasya māsasya kṛṣṇapakṣe ca yāṣṭamī /</l>\n<l>sopavāsaḥ śucirbhūtvā liṅgaṃ sampūrayet tilaiḥ /</l>\n<l>yathāvibhavasāreṇa gandhapuṣpaiḥ samarcayet // RKV_161.8 //</l>\n</lg>\n\n<lg>\n<l>evaṃ vidhāya vidhivatpraṇipatya kṣamāpayet /</l>\n<l>tasya yatphalamuddiṣṭaṃ tacchṛṇuṣva nareśvara // RKV_161.9 //</l>\n</lg>\n\n<lg>\n<l>tilāstatra ca yatsaṃkhyāḥ patrapuṣpaphalāni ca /</l>\n<l>tāvat svargapure rājanmodate kālamīpsitam // RKV_161.10 //</l>\n</lg>\n\n<lg>\n<l>tataḥ svargātparibhraṣṭo jāyate vimale kule /</l>\n<l>surūpaḥ subhagaścaiva dhanakoṭipatirbhavet // RKV_161.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sarpatīrthamāhātmyavarṇanaṃ nāmaikaṣaṣṭyuttaraśatatamo 'dhyāyaḥ ||</p>\n\n<p>RKV adhyāya 162</p>\n\n<lg>\n<l>śrīmārkaṇḍeya uvāca:</l>\n<l>gopeśvaraṃ tato gacchet sarpakṣetrādanantaram /</l>\n<l>yatra snānena caikena mucyante pātakairnarāḥ // RKV_162.1 //</l>\n</lg>\n\n<lg>\n<l>tatra tīrthe tu yaḥ snātvā kurute prāṇasaṃkṣayam /</l>\n<l>sa gacchedyadi yukto 'pi pāpena śivamandiram // RKV_162.2 //</l>\n</lg>\n\n<lg>\n<l>tatra tīrthe tu yaḥ snātvā pūjayeddevamīśvaram /</l>\n<l>mucyate sarvapāpaiśca rudralokaṃ sa gacchati // RKV_162.3 //</l>\n</lg>\n\n<lg>\n<l>krīḍitvā ca yathākāmaṃ rudraloke mahātapāḥ /</l>\n<l>iha mānuṣyatāṃ prāpya rājā bhavati dhārmikaḥ // RKV_162.4 //</l>\n</lg>\n\n<lg>\n<l>hastyaśvarathasampanno dāsīdāsasamanvitaḥ /</l>\n<l>pūjyamāno narendraiśca jīvedvarṣaśataṃ sukhī // RKV_162.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopeśvaratīrthamāhātmyavarṇanaṃ nāma dviṣaṣṭyuttaraśatatamo 'dhyāyaḥ ||</p>\n\n<p>RKV adhyāya 163</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja nāgatīrthamanuttamam /</l>\n<l>āśvinasya site pakṣe pañcamyāṃ niyataḥ śuciḥ // RKV_163.1 //</l>\n</lg>\n\n<lg>\n<l>rātrau jāgaraṇaṃ kṛtvā gandhadhūpanivedanaiḥ /</l>\n<l>prabhāte vimale snātvā śrāddhaṃ kṛtvā yathāvidhi // RKV_163.2 //</l>\n</lg>\n\n<lg>\n<l>mucyate sarvapāpebhyo nātra kāryā vicāraṇā /</l>\n<l>tatra tīrthe tu yo rājanprāṇatyāgaṃ kariṣyati // RKV_163.3 //</l>\n</lg>\n\n<l>anivartikā gatistasya provāceti śivaḥ svayam // RKV_163.4 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgatīrthamāhātmyavarṇanaṃ nāma triṣaṣṭyuttaraśatatamo 'dhyāyaḥ ||</p>\n\n<p>RKV adhyāya 164</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahārāja sāṃvauraṃ tīrthamuttamam /</l>\n<l>yatra saṃnihito bhānuḥ pūjyamānaḥ surāsuraiḥ // RKV_164.1 //</l>\n</lg>\n\n<lg>\n<l>tatra ye paṅgutāṃ prāptāḥ śīrṇaghrāṇanakhā narāḥ /</l>\n<l>dadrumaṇḍalabhinnāṅgā makṣikākṛmisaṃkulāḥ // RKV_164.2 //</l>\n</lg>\n\n<lg>\n<l>mātāpitṛbhyāṃ rahitā bhrātṛbhāryāvivarjitāḥ /</l>\n<l>anāthā vikalā vyaṅgā magnā ye duḥkhasāgare // RKV_164.3 //</l>\n</lg>\n\n<lg>\n<l>teṣāṃ nātho jagadyonirnarmadātaṭamāśritaḥ /</l>\n<l>sāṃvauranātho lokānāmārtihā duḥkhanāśanaḥ // RKV_164.4 //</l>\n</lg>\n\n<lg>\n<l>tatra tīrthe tu yaḥ snātvā māsamekaṃ nirantaram /</l>\n<l>pūjayed bhāskaraṃ devaṃ tasya puṇyaphalaṃ śṛṇu // RKV_164.5 //</l>\n</lg>\n\n<lg>\n<l>yatphalaṃ cottare pārtha tathā vai pūrvasāgare /</l>\n<l>dakṣiṇe paścime snātvā tatra tīrthe tu tat phalam // RKV_164.6 //</l>\n</lg>\n\n<lg>\n<l>kaumāre yauvane pāpaṃ vārddhake yacca saṃcitam /</l>\n<l>tat praṇaśyati sāṃvaure snānamātrānna saṃśayaḥ // RKV_164.7 //</l>\n</lg>\n\n<lg>\n<l>na vyādhirnaiva dāridryaṃ na caiveṣṭaviyojanam /</l>\n<l>saptajanmāni rājendra sāṃvauraparisevanāt // RKV_164.8 //</l>\n</lg>\n\n<lg>\n<l>saptamyāmupavāsena taddine cāpyupoṣite /</l>\n<l>sa tatphalamavāpnoti tatra snātvā na saṃśayaḥ // RKV_164.9 //</l>\n</lg>\n\n<lg>\n<l>raktacandanamiśreṇa yadarghyeṇa phalaṃ smṛtam /</l>\n<l>tatra tīrthe nṛpaśreṣṭha snātvā tatphalamāpnuyāt // RKV_164.10 //</l>\n</lg>\n\n<lg>\n<l>narmadāsalilaṃ ramyaṃ sarvapātakanāśanam /</l>\n<l>nirīkṣitaṃ viśeṣeṇa sāṃvaureṇa mahātmanā // RKV_164.11 //</l>\n</lg>\n\n<lg>\n<l>te dhanyāste mahātmānas teṣāṃ janma sujīvitam /</l>\n<l>snātvā paśyanti deveśaṃ sāṃvaureśvaramuttamam // RKV_164.12 //</l>\n</lg>\n\n<l>sūryaloke vaset tāvad yāvad ābhūtasamplavam // RKV_164.13 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sāṃvaureśvaratīrthamāhātmyavarṇanaṃ nāma catuḥṣaṣṭyuttaraśatatamo 'dhyāyaḥ ||</p>\n\n<p>RKV adhyāya 165</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle siddheśvaramiti śrutam /</l>\n<l>tīrthaṃ paraṃ mahārāja siddhaiḥ kṛtamiti prabho // RKV_165.1 //</l>\n</lg>\n\n<lg>\n<l>tatra tīrthaṃ mahāpuṇyaṃ sarvatīrtheṣu pāvanam /</l>\n<l>narmadāyā mahārāja dakṣiṇaṃ kūlamāśritam // RKV_165.2 //</l>\n</lg>\n\n<lg>\n<l>tatra tīrthe naraḥ snātvā tarpayet pitṛdevatāḥ /</l>\n<l>śrāddhaṃ tatraiva yo dadyāt pitḥn uddiśya bhārata // RKV_165.3 //</l>\n</lg>\n\n<lg>\n<l>tṛpyanti pitarastasya dvādaśābdānna saṃśayaḥ /</l>\n<l>tatra tīrthe tu yo bhaktyā snātvā pūjayate śivam // RKV_165.4 //</l>\n</lg>\n\n<lg>\n<l>rātrau jāgaraṇaṃ kṛtvā paṭhetpaurāṇikīṃ kathām /</l>\n<l>tataḥ prabhāte vimale snānaṃ kuryādyathāvidhi // RKV_165.5 //</l>\n</lg>\n\n<lg>\n<l>vīkṣate girijākāntaṃ sa gacchet paramāṃ gatim /</l>\n<l>purā siddhā mahābhāgāḥ kapilādyā maharṣayaḥ // RKV_165.6 //</l>\n</lg>\n\n<lg>\n<l>japantaśca paraṃ brahma yogasiddhā mahāvratāḥ /</l>\n<l>siddhiṃ te paramāṃ prāptā narmadāyāḥ prabhāvataḥ // RKV_165.7 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma pañcaṣaṣṭyuttaraśatatamo 'dhyāyaḥ ||</p>\n\n<p>RKV adhyāya 166</p>\n\n<lg>\n<l>mārkaṇḍeya uvāca:</l>\n<l>tataḥ siddheśvarī devī vaiṣṇavī pāpanāśinī /</l>\n<l>ānandaṃ paramaṃ prāptā dṛṣṭvā sthānaṃ suśobhanam // RKV_166.1 //</l>\n</lg>\n\n<lg>\n<l>tatra tīrthe naraḥ snātvā pūjayet pitṛdevatāḥ /</l>\n<l>devīṃ paśyati yo bhaktyā mucyate sarvapātakaiḥ // RKV_166.2 //</l>\n</lg>\n\n<lg>\n<l>mṛtavatsā tu yā nārī vandhyā strījananī tathā /</l>\n<l>putraṃ sā labhate nārī śīlavantaṃ guṇānvitam // RKV_166.3 //</l>\n</lg>\n\n<lg>\n<l>tatra tīrthe tu yaḥ snātvā paśyeddevīṃ subhaktitaḥ /</l>\n<l>aṣṭamyāṃ vā caturdaśyāṃ sarvakāle 'thavā nṛpa // RKV_166.4 //</l>\n</lg>\n\n<lg>\n<l>saṅgame tu tataḥ snātā nārī vā puruṣo 'pi vā /</l>\n<l>putraṃ dhanaṃ tathā devī dadāti paritoṣitā // RKV_166.5 //</l>\n</lg>\n\n<lg>\n<l>gotrarakṣāṃ prakurute dṛṣṭā devī supūjitā /</l>\n<l>prajāṃ ca pāti satataṃ pūjyamānā na saṃśayaḥ // RKV_166.6 //</l>\n</lg>\n\n<lg>\n<l>navamyāṃ ca mahārāja snātvā devīmupoṣitaḥ /</l>\n<l>pūjayet parayā bhaktyā śraddhāpūtena cetasā // RKV_166.7 //</l>\n</lg>\n\n<l>sa gacchet paramaṃ lokaṃ yaḥ surairapi durlabhaḥ // RKV_166.8 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma ṣaṭṣaṣṭyuttaraśatatamo 'dhyāyaḥ ||</p>\n\n<p>RKV adhyāya 167</p>\n\n<lg>\n<l>yudhiṣṭhira uvāca:</l>\n<l>narmadādakṣiṇe kūle tvaccihnenopalakṣitam /</l>\n<l>tīrtham etan mamākhyāhi sambhavaṃ ca mahāmune // RKV_167.1 //</l>\n</lg>\n\n<lg>\n<l>mārkaṇḍeya uvāca:</l>\n<l>purā kṛtayugasyādau dakṣiṇe girimuttamam /</l>\n<l>vindhyaṃ sarvaguṇopetaṃ niyato niyatāśanaḥ // RKV_167.2 //</l>\n</lg>\n\n<lg>\n<l>ṛṣisaṅghaiḥ kṛtātithyo daṇḍake nyavasaṃ ciram /</l>\n<l>uṣitvā suciraṃ kālaṃ varṣāṇāmayutaṃ sukhī // RKV_167.3 //</l>\n</lg>\n\n<lg>\n<l>tān ṛṣīn samanujñāpya śiṣyairanugatastataḥ /</l>\n<l>nivṛttaḥ sumahābhāga narmadākūlam āgataḥ // RKV_167.4 //</l>\n</lg>\n\n<lg>\n<l>puṇyaṃ ca ramaṇīyaṃ ca sarvapāpavināśanam /</l>\n<l>kṛtvāhamāspadaṃ tatra dvijasaṃghasamāyutaḥ // RKV_167.5 //</l>\n</lg>\n\n<lg>\n<l>brahmacāribhirākīrṇaṃ gārhasthye supratiṣṭhitaiḥ /</l>\n<l>vānaprasthaiśca yatibhiryatāhārair yatātmabhiḥ // RKV_167.6 //</l>\n</lg>\n\n<lg>\n<l>tapasvibhirmahābhāgaiḥ kāmakrodhavivarjitaiḥ /</l>\n<l>tatrāhaṃ varṣamayutaṃ tapaḥ kṛtvā sudāruṇam // RKV_167.7 //</l>\n</lg>\n\n<lg>\n<l>ārādhayaṃ vāsudevaṃ prabhuṃ kartāram īśvaram /</l>\n<l>japaṃstapobhirniyamairnarmadākūlamāśritaḥ // RKV_167.8 //</l>\n</lg>\n\n<lg>\n<l>tatastau varadau devau samāyātau yudhiṣṭhira /</l>\n<l>pratyakṣau bhāskarau rājannumāśrībhyāṃ vibhūṣitau // RKV_167.9 //</l>\n</lg>\n\n<lg>\n<l>praṇamyāhaṃ tato devau bhaktiyukto vaco 'bruvam /</l>\n<l>bhavantau prārthayāmi sma varārhau varadau śivau // RKV_167.10 //</l>\n</lg>\n\n<lg>\n<l>dharmasthitiṃ mahābhāgau bhaktiṃ vānuttamāṃ yuvām /</l>\n<l>ajaro vyādhirahitaḥ pañcaviṃśativarṣavat /</l>\n<l>asminsthāne sadā stheyaṃ saha devairasaṃśayam // RKV_167.11 //</l>\n</lg>\n\n<lg>\n<l>evamuktau mayā pārtha tau devau kṛṣṇaśaṅkarau /</l>\n<l>māmūcatuḥ prahṛṣṭau tau nivāsārthaṃ yudhiṣṭhira // RKV_167.12 //</l>\n</lg>\n\n<lg>\n<l>devāvūcatuḥ /</l>\n<l>asminsthāne sthitau viddhi saha devaiḥ savāsavaiḥ /</l>\n<l>evamuktvā tato devau tatraivāntaradhīyatām // RKV_167.13 //</l>\n</lg>\n\n<lg>\n<l>ahaṃ ca sthāpayitvā tau śaṅkaraṃ kṛṣṇamavyayam /</l>\n<l>kṛtakṛtyastato jātaḥ sampūjya susamāhitaḥ // RKV_167.14 //</l>\n</lg>\n\n<lg>\n<l>tasmiṃstīrthe naraḥ snātvā pūjayet parameśvaram /</l>\n<l>mārkaṇḍeśvaranāmnā vai viṣṇuṃ tribhuvaneśvaram // RKV_167.15 //</l>\n</lg>\n\n<lg>\n<l>sa gacchetparamaṃ sthānaṃ vaiṣṇavaṃ śaivameva ca /</l>\n<l>ghṛtena payasā vātha dadhnā ca madhunā tathā // RKV_167.16 //</l>\n</lg>\n\n<lg>\n<l>nārmadenodakenātha gandhadhūpaiḥ suśobhanaiḥ /</l>\n<l>puṣpopahāraiśca tathā naivedyair niyatātmavān // RKV_167.17 //</l>\n</lg>\n\n<lg>\n<l>evaṃ viṣṇoḥ prakurvīta jāgaraṃ bhaktitatparaḥ /</l>\n<l>snānādīni tathā rājanprayataḥ śucimānasaḥ // RKV_167.18 //</l>\n</lg>\n\n<lg>\n<l>jyeṣṭhe māsi site pakṣe caturdaśyāmupoṣitaḥ /</l>\n<l>dvādaśyāṃ kārayed devapūjanaṃ vaiṣṇavo naraḥ // RKV_167.19 //</l>\n</lg>\n\n<lg>\n<l>evaṃ kṛtvā caturdaśyāmekādaśyāṃ narottama /</l>\n<l>vaiṣṇavaṃ lokam āpnoti viṣṇutulyo bhavennaraḥ // RKV_167.20 //</l>\n</lg>\n\n<lg>\n<l>māheśvare ca rājendra gaṇavanmodate pure /</l>\n<l>śrāddhaṃ ca kurute tatra pitḥn uddiśya susthiraḥ // RKV_167.21 //</l>\n</lg>\n\n<lg>\n<l>tasya te hyakṣayāṃ tṛptiṃ prāpnuvanti na saṃśayaḥ /</l>\n<l>narmadāyāṃ dvijaḥ snātvā maunī niyatamānasaḥ // RKV_167.22 //</l>\n</lg>\n\n<lg>\n<l>upāsya sandhyāṃ tatrastho japaṃ kṛtvā suśobhanam /</l>\n<l>tarpayitvā pitḥndevānmanuṣyāṃśca yathāvidhi // RKV_167.23 //</l>\n</lg>\n\n<lg>\n<l>kṛṣṇasya purataḥ sthitvā mārkaṇḍeśasya vā punaḥ /</l>\n<l>ṛgyajuḥsāmamantrāṃśca japedatra prayatnataḥ // RKV_167.24 //</l>\n</lg>\n\n<lg>\n<l>ṛcamekāṃ japedyastu ṛgvedasya phalaṃ labhet /</l>\n<l>yajurvedasya yajuṣā sāmnā sāmaphalaṃ labhet // RKV_167.25 //</l>\n</lg>\n\n<lg>\n<l>ekasminbhojite vipre koṭirbhavati bhojitā /</l>\n<l>mṛtaprajā tu yā nārī vandhyā strījananī tathā // RKV_167.26 //</l>\n</lg>\n\n<lg>\n<l>rudrāṃstu vidhivajjaptvā brāhmaṇo vedatattvavit /</l>\n<l>liṅgasya dakṣiṇe pārśve sthāpayet kalaśaṃ śivam // RKV_167.27 //</l>\n</lg>\n\n<lg>\n<l>rudraikādaśabhirmantraiḥ snāpayet kalaśāmbhasā /</l>\n<l>putramāpnoti rājendra dīrghāyuṣamakalmaṣam // RKV_167.28 //</l>\n</lg>\n\n<lg>\n<l>mārkaṇḍeśvaravṛkṣānyo dūrasthān api paśyati /</l>\n<l>brahmahatyādipāpebhyo mucyate śaṅkaro 'bravīt // RKV_167.29 //</l>\n</lg>\n\n<lg>\n<l>ya idaṃ śṛṇuyādbhaktyā paṭhedvā nṛpasattama /</l>\n<l>sarvapāpaviśuddhātmā jāyate nātra saṃśayaḥ // RKV_167.30 //</l>\n</lg>\n\n<lg>\n<l>idaṃ yaśasyamāyuṣyaṃ dhanyaṃ duḥkhapraṇāśanam /</l>\n<l>paṭhatāṃ śṛṇvatāṃ vāpi sarvapāpapramocanam // RKV_167.31 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeśvaratīrthamāhātmyavarṇanaṃ nāma saptaṣaṣṭyuttaraśatatamo 'dhyāyaḥ ||</p>\n\n<p>RKV adhyāya 168</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe rodhasyaṅkūreśvaramuttamam /</l>\n<l>tīrthaṃ sarvaguṇopetaṃ triṣu lokeṣu viśrutam // RKV_168.1 //</l>\n</lg>\n\n<lg>\n<l>yatra siddhaṃ mahārakṣa ārādhya tu maheśvaram /</l>\n<l>śaṅkaraṃ jagataḥ prāṇaṃ smṛtimātrāvahāriṇam // RKV_168.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kiṃ tadrakṣo dvijaśreṣṭha kiṃnāma kasya vānvaye /</l>\n<l>etadvistarataḥ sarvaṃ kathayasva mamānagha // RKV_168.3 //</l>\n</lg>\n\n<lg>\n<l>ajñānatimirāndhā ye pumāṃsaḥ pāpakāriṇaḥ /</l>\n<l>yuṣmadvidhair dīpabhūtaiḥ paśyanti sacarācaram // RKV_168.4 //</l>\n</lg>\n\n<lg>\n<l>dharmaputravacaḥ śrutvā mārkaṇḍeyo munīśvaraḥ /</l>\n<l>smitaṃ kṛtvā babhāṣe tāṃ kathāṃ pāpapraṇāśanīm // RKV_168.5 //</l>\n</lg>\n\n<lg>\n<l>mārkaṇḍeya uvāca:</l>\n<l>mānaso brahmaṇaḥ putraḥ pulastyo nāma pārthiva /</l>\n<l>vedaśāstrapravaktā ca sākṣādvedhā ivāparaḥ // RKV_168.6 //</l>\n</lg>\n\n<lg>\n<l>tṛṇabindusutā tasya bhāryāsītparameṣṭhinaḥ /</l>\n<l>tasya dharmaprasaṅgena putro jāto mahāmanāḥ // RKV_168.7 //</l>\n</lg>\n\n<lg>\n<l>yasmādvedetihāsaiśca saṣaḍaṅgapadakramāḥ /</l>\n<l>viśrāntā brahmaṇā dattā nāma viśravaseti ca // RKV_168.8 //</l>\n</lg>\n\n<lg>\n<l>kasmiṃścid atha kāle ca bharadvājo mahāmuniḥ /</l>\n<l>svasutāṃ pradadau rājanmudā viśravase nṛpa // RKV_168.9 //</l>\n</lg>\n\n<lg>\n<l>sa tayā ramate sārdhaṃ paulomyā maghavā iva /</l>\n<l>mudā paramayā rājanbrāhmaṇo vedavittamaḥ // RKV_168.10 //</l>\n</lg>\n\n<lg>\n<l>kenacit tvatha kālena putraḥ putraguṇairyutaḥ /</l>\n<l>jajñe viśravaso rājannāmnā vaiśravaṇaḥ śrutaḥ // RKV_168.11 //</l>\n</lg>\n\n<lg>\n<l>so 'pi maunavrataṃ kṛtvā bālabhāvādyudhiṣṭhira /</l>\n<l>sarvabhūtābhayaṃ dattvā cacāra paramaṃ vratam // RKV_168.12 //</l>\n</lg>\n\n<lg>\n<l>tasya tuṣṭo mahādevo brahmā brahmarṣibhiḥ saha /</l>\n<l>sakhitvaṃ ceśvaro dattvā dhanadatvaṃ jagāma ha // RKV_168.13 //</l>\n</lg>\n\n<lg>\n<l>yamendravaruṇānāṃ ca caturthastvaṃ bhaviṣyasi /</l>\n<l>brahmāpyuktvā jagāmāśu lokapālatvam īpsitam // RKV_168.14 //</l>\n</lg>\n\n<lg>\n<l>tatastvanantare kāle kaikasī nāma rākṣasī /</l>\n<l>pātālaṃ bhūtalaṃ tyaktvā viśravaṃ cakame patim // RKV_168.15 //</l>\n</lg>\n\n<lg>\n<l>putro 'tha rāvaṇo jātastasyā bharatasattama /</l>\n<l>kumbhakarṇo mahārakṣo dharmātmā ca vibhīṣaṇaḥ // RKV_168.16 //</l>\n</lg>\n\n<lg>\n<l>kumbhaścaiva vikumbhaśca kumbhakarṇasutāvubhau /</l>\n<l>mahābalau mahāvīryau mahāntau puruṣottama // RKV_168.17 //</l>\n</lg>\n\n<lg>\n<l>aṅkūro rākṣasaśreṣṭhaḥ kumbhasya tanayo mahān /</l>\n<l>vibhīṣaṇaṃ ca guṇavaddṛṣṭvaivaṃ rākṣasottamaḥ // RKV_168.18 //</l>\n</lg>\n\n<lg>\n<l>tataḥ sa yauvanaṃ prāpya jñātvā rakṣaḥ pitāmaham /</l>\n<l>paraṃ nirvedamāpannaścacāra sumahattapaḥ // RKV_168.19 //</l>\n</lg>\n\n<lg>\n<l>dakṣiṇaṃ paścimaṃ gatvā sāgaraṃ pūrvamuttaram /</l>\n<l>narmadāyāṃ prasaṅgena hyaṅkūro rākṣaseśvaraḥ // RKV_168.20 //</l>\n</lg>\n\n<lg>\n<l>tapaścacāra sumahaddivyaṃ varṣaśataṃ kila /</l>\n<l>tatastuṣṭo mahādevaḥ sākṣāt parapuraṃjayaḥ // RKV_168.21 //</l>\n</lg>\n\n<lg>\n<l>vareṇa chandayāmāsa rākṣasaṃ vṛṣaketanaḥ /</l>\n<l>varaṃ vṛṇīṣva bhadraṃ te tava dāsyāmi suvrata // RKV_168.22 //</l>\n</lg>\n\n<lg>\n<l>provāca rākṣaso vākyaṃ devadevaṃ maheśvaram /</l>\n<l>varadaṃ so 'grato dṛṣṭvā praṇamya ca punaḥpunaḥ // RKV_168.23 //</l>\n</lg>\n\n<lg>\n<l>yadi tuṣṭo mahādeva varado 'si sureśvara /</l>\n<l>durlabhaṃ sarvabhūtānāmamaratvaṃ prayaccha me // RKV_168.24 //</l>\n</lg>\n\n<lg>\n<l>mama nāmnā sthito 'nena vareṇa tripurāntaka /</l>\n<l>sadā saṃnihito 'pyatra tīrthe bhavitum arhasi // RKV_168.25 //</l>\n</lg>\n\n<lg>\n<l>īśvara uvāca:</l>\n<l>yāvad vibhīṣaṇamataṃ yāvad dharmaniṣevaṇam /</l>\n<l>kariṣyasi dṛḍhātmā tvaṃ tāvadetadbhaviṣyati // RKV_168.26 //</l>\n</lg>\n\n<lg>\n<l>evamuktvā yayau devaḥ sarvadaivatapūjitaḥ /</l>\n<l>vimānenārkavarṇena kailāsaṃ dharaṇīdharam // RKV_168.27 //</l>\n</lg>\n\n<lg>\n<l>gate cādarśanaṃ deve snātvācamya vidhānataḥ /</l>\n<l>sthāpayāmāsa rājendra hyaṅkūreśvaramuttamam // RKV_168.28 //</l>\n</lg>\n\n<lg>\n<l>gandhapuṣpaistathā dhūpairvastrālaṅkārabhūṣaṇaiḥ /</l>\n<l>patākaiś cāmaraiś chatrair jayaśabdādimaṃgalaiḥ // RKV_168.29 //</l>\n</lg>\n\n<lg>\n<l>pūjayitvā sureśānaṃ stotrairhṛdyaiḥ supuṣkalaiḥ /</l>\n<l>jagāma bhavanaṃ rakṣo yatra rājā vibhīṣaṇaḥ // RKV_168.30 //</l>\n</lg>\n\n<lg>\n<l>pūjitaḥ sa yathānyāyaṃ dānasanmānagauravaiḥ /</l>\n<l>saudarye sthāpito bhāve so 'vātsītparayāmudā // RKV_168.31 //</l>\n</lg>\n\n<lg>\n<l>tatra tīrthe tu yaḥ snātvā pūjayet parameśvaram /</l>\n<l>aṅkūreśvaranāmānaṃ so 'śvamedhaphalaṃ labhet // RKV_168.32 //</l>\n</lg>\n\n<lg>\n<l>māṇḍavyakhātamārabhya saṅgamaṃ vāpi yacchubham /</l>\n<l>revāyā āmalakyāśca devakṣetraṃ maheśvaram // RKV_168.33 //</l>\n</lg>\n\n<lg>\n<l>māṇḍavyakhātāt paścimatastīrthaṃ tadaṅkūreśvaram /</l>\n<l>tatra tīrthe naraḥ snātvā śuciḥ prayatamānasaḥ // RKV_168.34 //</l>\n</lg>\n\n<lg>\n<l>sandhyāmācamya yatnena japaṃ kṛtvātha bhārata /</l>\n<l>tarpayitvā pitḥndevān manuṣyān bharatarṣabha // RKV_168.35 //</l>\n</lg>\n\n<lg>\n<l>sacailaḥ klinnavasano maunamāsthāya saṃyataḥ /</l>\n<l>aṣṭamyāṃ vā caturdaśyām upoṣya vidhivannaraḥ // RKV_168.36 //</l>\n</lg>\n\n<lg>\n<l>pūjāṃ yaḥ kurute rājaṃstasya puṇyaphalaṃ śṛṇu /</l>\n<l>sāgraṃ tu yojanaśataṃ tīrthānyāyatanāni ca // RKV_168.37 //</l>\n</lg>\n\n<lg>\n<l>bhavanti tāni dṛṣṭāni tataḥ pāpaiḥ pramucyate /</l>\n<l>tatra tīrthe tu yaddānaṃ devamuddiśya dīyate // RKV_168.38 //</l>\n</lg>\n\n<lg>\n<l>snātvā tu vidhivatpātre tadakṣayamudāhṛtam /</l>\n<l>homāddaśaguṇaṃ proktaṃ phalaṃ jāpye tato 'dhikam // RKV_168.39 //</l>\n</lg>\n\n<lg>\n<l>triguṇaṃ copavāsena snānena ca caturguṇam /</l>\n<l>saṃnyāsaṃ kurute yastu prāṇatyāgaṃ karoti vā // RKV_168.40 //</l>\n</lg>\n\n<lg>\n<l>anivartikā gatistasya rudralokādasaṃśayam /</l>\n<l>kṛmikīṭapataṅgānāṃ tatra tīrthe yudhiṣṭhira /</l>\n<l>aṅkūreśvaranāmākhye mṛtānāṃ sugatirbhavet // RKV_168.41 //</l>\n</lg>\n\n<lg>\n<l>etatte kathitaṃ rājannaṅkūreśvarasambhavam /</l>\n<l>tīrthaṃ sarvaguṇopetaṃ paramaṃ pāpanāśanam // RKV_168.42 //</l>\n</lg>\n\n<lg>\n<l>ye 'pi śṛṇvanti bhaktyedaṃ kīrtyamānaṃ mahāphalam /</l>\n<l>labhante nātra sandehaḥ śivasya bhuvanaṃ hi te // RKV_168.43 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṅkūreśvaratīrthamāhātmyavarṇanaṃ nāmāṣṭaṣaṣṭyuttaraśatatamo 'dhyāyaḥ ||</p>\n\n<p>RKV adhyāya 169</p>\n\n<lg>\n<l>śrīmārkaṇḍeya uvāca:</l>\n<l>tato gacchetparaṃ tīrthaṃ puṇyaṃ pāpapraṇāśanam /</l>\n<l>māṇḍavyo yatra saṃsiddha ṛṣirnārāyaṇastathā // RKV_169.1 //</l>\n</lg>\n\n<lg>\n<l>nārāyaṇena śuśrūṣā śūlasthena kṛtā purā /</l>\n<l>tatra snātvā mahārāja mucyate pāpakañcukāt // RKV_169.2 //</l>\n</lg>\n\n<lg>\n<l>yudhiṣṭhira uvāca:</l>\n<l>āścaryametallokeṣu yattvayā kathitaṃ mune /</l>\n<l>na dṛṣṭaṃ na śrutaṃ tāta śūlasthena tapaḥ kṛtam // RKV_169.3 //</l>\n</lg>\n\n<lg>\n<l>etatsarvaṃ kathaya me ṛṣibhiḥ sahitasya vai /</l>\n<l>asya tīrthasya māhātmyaṃ māṇḍavyasya kutūhalāt // RKV_169.4 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>śṛṇu rājanyathāvṛttapurā tretāyuge kṣitau /</l>\n<l>lokapālopamo rājā devapanno mahāmatiḥ // RKV_169.5 //</l>\n</lg>\n\n<lg>\n<l>dharmajñaśca kṛtajñaśca yajvā dānarataḥ sadā /</l>\n<l>prajā rarakṣa yatnena pitā putrān ivaurasān // RKV_169.6 //</l>\n</lg>\n\n<lg>\n<l>dātyāyanī priyā bhāryā tasya rājño vaśānugā /</l>\n<l>hāranūpuraghoṣeṇa jhaṅkāraravanāditā // RKV_169.7 //</l>\n</lg>\n\n<lg>\n<l>parasparaṃ tayoḥ prītir vardhate 'nudinaṃ nṛpa /</l>\n<l>vaṃśastambe sthito rājā saṃśāsti pṛthivīmimām // RKV_169.8 //</l>\n</lg>\n\n<lg>\n<l>hastyaśvarathasampūrṇāṃ dhanavāhanasaṃyutām /</l>\n<l>alaṃkṛto guṇaiḥ sarvair anapatyo mahīpatiḥ // RKV_169.9 //</l>\n</lg>\n\n<lg>\n<l>duḥkhena mahatāviṣṭaḥ saṃtaptaḥ santatiṃ vinā /</l>\n<l>snānahomarato nityaṃ dvādaśābdāni bhārata // RKV_169.10 //</l>\n</lg>\n\n<lg>\n<l>vratopavāsaniyamaiḥ patnībhiḥ saha tasthivān /</l>\n<l>ārādhayadbhagavatīṃ cāmuṇḍāṃ muṇḍamardinīm // RKV_169.11 //</l>\n</lg>\n\n<lg>\n<l>stotrair anekair bhaktyā ca pūjāvidhisamādhinā /</l>\n<l>jaya vārāhi cāmuṇḍe jaya devi trilocane // RKV_169.12 //</l>\n</lg>\n\n<lg>\n<l>brāhmi raudri ca kaumāri kātyāyani namo 'stu te /</l>\n<l>pracaṇḍe bhairave raudri yoginyākāśagāmini // RKV_169.13 //</l>\n</lg>\n\n<lg>\n<l>nāsti kiṃcittvayā hīnaṃ trailokye sacarācare /</l>\n<l>rājñā stutā ca saṃtuṣṭā devī vacanamabravīt // RKV_169.14 //</l>\n</lg>\n\n<lg>\n<l>varayasva yathākāmaṃ yaste manasi vartate /</l>\n<l>ārādhitā tvayā bhaktyā tuṣṭā dāsyāmi te varam // RKV_169.15 //</l>\n</lg>\n\n<lg>\n<l>devapanna uvāca:</l>\n<l>yadi tuṣṭāsi deveśi varārho yadi vāpyaham /</l>\n<l>putrasantānarahitaṃ saṃtaptaṃ māṃ samuddhara // RKV_169.16 //</l>\n</lg>\n\n<lg>\n<l>santānaṃ naya me vṛddhiṃ gotrarakṣāṃ kuruṣva me /</l>\n<l>aputriṇāṃ gṛhāṇīha śmaśānasadṛśāni hi // RKV_169.17 //</l>\n</lg>\n\n<lg>\n<l>pitarastasya nāśnanti devatā ṛṣibhiḥ saha /</l>\n<l>kriyamāṇe 'pyaharahaḥ śrāddhe matpitaraḥ sadā // RKV_169.18 //</l>\n</lg>\n\n<lg>\n<l>darśayanti sadātmānaṃ svapne kṣutpīḍitaṃ mama /</l>\n<l>iti rājño vacaḥ śrutvā devī dhyānamupāgatā // RKV_169.19 //</l>\n</lg>\n\n<lg>\n<l>divyena cakṣuṣā dṛṣṭaṃ trailokyaṃ sacarācaram /</l>\n<l>prasannavadanā devī rājānamidamabravīt // RKV_169.20 //</l>\n</lg>\n\n<lg>\n<l>santānaṃ nāsti te rājaṃstrailokye sacarācare /</l>\n<l>yajasva yajñapuruṣamapatyaṃ nāsti te 'nyathā // RKV_169.21 //</l>\n</lg>\n\n<lg>\n<l>mayā dṛṣṭaṃ mahīpāla trailokyaṃ divyacakṣuṣā /</l>\n<l>evamuktvā gatā devī rājā svagṛhamāgamat // RKV_169.22 //</l>\n</lg>\n\n<lg>\n<l>iyāja yajñapuruṣaṃ saṃjātā kanyakā tataḥ /</l>\n<l>tejasvinī rūpavatī sarvalokamanoharā // RKV_169.23 //</l>\n</lg>\n\n<lg>\n<l>devagandharvaloke 'pi tādṛśī nāsti kāminī /</l>\n<l>tasyā nāma kṛtaṃ pitrā harṣāt kāmapramodinī // RKV_169.24 //</l>\n</lg>\n\n<lg>\n<l>tataḥ kālena vavṛdhe rūpeṇāstambhayajjagat /</l>\n<l>haṃsalīlāgatiḥ subhrūḥ stanabhārāvanāmitā // RKV_169.25 //</l>\n</lg>\n\n<lg>\n<l>raktamālyāmbaradharā kuṇḍalābharaṇojjvalā /</l>\n<l>divyānulepanavatī sakhībhiḥ sā surakṣitā // RKV_169.26 //</l>\n</lg>\n\n<lg>\n<l>kucamadhyagato hāro vidyunmāleva rājate /</l>\n<l>bhramarāñcitakeśī sā bimboṣṭhī cāruhāsinī // RKV_169.27 //</l>\n</lg>\n\n<lg>\n<l>karṇāntaprāptanetrābhyāṃ pibantīvātha kāminaḥ /</l>\n<l>candratāmbūlasaurabhyairākarṣantīva manmatham // RKV_169.28 //</l>\n</lg>\n\n<lg>\n<l>kambugrīvā cārumadhyā tāmrapādāṅgulīnakhā /</l>\n<l>nimnanābhiḥ sujaghanā rambhorū sudatī śubhā // RKV_169.29 //</l>\n</lg>\n\n<lg>\n<l>mātāpitṛsuhṛdvarge krīḍānandavivardhinī /</l>\n<l>ekasmindivase bālā sakhīvṛndasamanvitā // RKV_169.30 //</l>\n</lg>\n\n<lg>\n<l>candanāgarutāṃbūladhūpasaumanasāñcitā /</l>\n<l>gṛhītvā puṣpadhūpādi gatā devīprapūjane // RKV_169.31 //</l>\n</lg>\n\n<lg>\n<l>taḍāgataṭa utsṛjya bhūṣaṇānyaṅgaveṣṭakān /</l>\n<l>cakruḥ sarasitāḥ krīḍāṃ jalamadhyagatāstadā // RKV_169.32 //</l>\n</lg>\n\n<lg>\n<l>krīḍantīṃ tāmavekṣyātha sasakhīṃ vimale jale /</l>\n<l>rākṣasaḥ śambaro nāma śyenarūpeṇa cāgamat // RKV_169.33 //</l>\n</lg>\n\n<lg>\n<l>gṛhītā jalamadhyasthā tena sā kāmamodinī /</l>\n<l>khamutpapāta duṣṭātmā gṛhītvābharaṇānyapi // RKV_169.34 //</l>\n</lg>\n\n<lg>\n<l>vāyumārgaṃ gataḥ so 'tha kāminyā saha bhārata /</l>\n<l>apatankuṇḍalādīni yatra toye mahāmuniḥ // RKV_169.35 //</l>\n</lg>\n\n<lg>\n<l>māṇḍavyo narmadātīre kāṣṭhavatsaṃjitendriyaḥ /</l>\n<l>līno māheśvare sthāne nārāyaṇapade pare // RKV_169.36 //</l>\n</lg>\n\n<lg>\n<l>tasya cānucaro bhrātā bhrātuḥ śuśrūṣaṇe rataḥ /</l>\n<l>tapojapakṛśībhūto dadhyau devaṃ janārdanam // RKV_169.37 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmamodinīharaṇavarṇanaṃ nāmaikonasaptatyadhiśatatamo 'dhyāyaḥ ||</p>\n\n<p>RKV adhyāya 170</p>\n\n<lg>\n<l>śrīmārkaṇḍeya uvāca:</l>\n<l>kāmapramodinīsakhyo nīyamānāṃ ca tena tu /</l>\n<l>dṛṣṭvā tāś cukruśuḥ sarvā niḥsṛtya jalamadhyataḥ // RKV_170.1 //</l>\n</lg>\n\n<lg>\n<l>gatā rājagṛhe sarvāḥ kathayanti suduḥkhitāḥ /</l>\n<l>kāmapramodinī rājanhṛtā śyenena pakṣiṇā // RKV_170.2 //</l>\n</lg>\n\n<lg>\n<l>krīḍantī ca jalasthāne taḍāge devasannidhau /</l>\n<l>anveṣyā ca tvayā rājaṃstasya mārgaṃ vijānatā // RKV_170.3 //</l>\n</lg>\n\n<lg>\n<l>tāsāṃ tadvacanaṃ śrutvā devapannaḥ suduḥkhitaḥ /</l>\n<l>hāhetyuktvā samutthāya rudamāno varāsanāt // RKV_170.4 //</l>\n</lg>\n\n<lg>\n<l>mantribhiḥ sahitastasmiṃstaḍāge jalasannidhau /</l>\n<l>na cihnaṃ na ca panthānaṃ dṛṣṭvā duḥkhānmumoha ca // RKV_170.5 //</l>\n</lg>\n\n<lg>\n<l>tasya rājñastu duḥkhena duḥkhito nāgaro janaḥ /</l>\n<l>kṣaṇenāśvāsito rājā mantribhiḥ sapurohitaiḥ // RKV_170.6 //</l>\n</lg>\n\n<lg>\n<l>kiṃ kurma ityuvācedamasminkāle vidhīyatām /</l>\n<l>sarvaistatsaṃvidaṃ kṛtvā vāhinīṃ caturaṅgiṇīm // RKV_170.7 //</l>\n</lg>\n\n<lg>\n<l>preṣayāmi diśaḥ sarvā hastyaśvarathasaṃkulā /</l>\n<l>vāditrāṇi ca vādyante vyākulībhūtasaṃkule // RKV_170.8 //</l>\n</lg>\n\n<lg>\n<l>nārācaistomarairbhallaiḥ khaḍgaiḥ paraśvadhādibhiḥ /</l>\n<l>rājā saṃnāhabaddho 'bhūdganaṃ grasate kila // RKV_170.9 //</l>\n</lg>\n\n<lg>\n<l>na devo na ca gandharvo na daityo na ca rākṣasaḥ /</l>\n<l>kiṃ kariṣyati rājādya na jāne roṣaniṣkṛtim // RKV_170.10 //</l>\n</lg>\n\n<lg>\n<l>nāgaro 'pi janastatra dṛṣṭvā cakitamānasaḥ /</l>\n<l>caturdaśasahasrāṇi dantināṃ sṛṇidhāriṇām // RKV_170.11 //</l>\n</lg>\n\n<lg>\n<l>aśvārohasahasrāṇi hyaśītiḥ śastrapāṇinām /</l>\n<l>rathānāṃ trisahasrāṇi viṃśatirbharatarṣabha // RKV_170.12 //</l>\n</lg>\n\n<lg>\n<l>saṅgrāmabherīninadaiḥ khurareṇurnabhogatā /</l>\n<l>etasminnantare tāta rakṣako nagarasya hi // RKV_170.13 //</l>\n</lg>\n\n<lg>\n<l>gṛhītvābharaṇaṃ tasyāstvaṅgapratyaṅgikaṃ tathā /</l>\n<l>kuṇḍalāṅgadakeyūrahāranūpurajhallarīḥ // RKV_170.14 //</l>\n</lg>\n\n<lg>\n<l>nivedyākathayadrājñe mayā dṛṣṭaṃ tvavekṣaṇāt /</l>\n<l>tāpasānāmāśrame tu māṇḍavyo yatra tiṣṭhati // RKV_170.15 //</l>\n</lg>\n\n<lg>\n<l>tāpasairveṣṭito yatra dadṛśe tatra sannidhau /</l>\n<l>daṇḍavāsivacaḥ śrutvā pratyakṣāṅgavibhūṣaṇam // RKV_170.16 //</l>\n</lg>\n\n<lg>\n<l>sa krodharaktanayano mantriṇo vīkṣya naigamān /</l>\n<l>īdṛgbhūtasamācāro brāhmaṇo nagare mama // RKV_170.17 //</l>\n</lg>\n\n<lg>\n<l>cauracaryāṃ vratacchannaḥ paradravyāpaharakaḥ /</l>\n<l>tena kanyā hṛtā me 'dya tapasvipāpakarmiṇā // RKV_170.18 //</l>\n</lg>\n\n<lg>\n<l>śākuntaṃ rūpamāsthāya jalastho gaganaṃ yayau /</l>\n<l>pākhaṇḍino vikarmasthān biḍālavratikāñchaṭhān // RKV_170.19 //</l>\n</lg>\n\n<lg>\n<l>cāṭutaskaradurvṛttān hanyānnastyasya pātakam /</l>\n<l>na draṣṭavyo mayā pāpaḥ steyī kanyāpahārakaḥ // RKV_170.20 //</l>\n</lg>\n\n<lg>\n<l>śūlam āropyatāṃ kṣipraṃ na vicārastu tasya vai /</l>\n<l>sa ca vadhyo mayā duṣṭo rakṣorūpī tapodhanaḥ // RKV_170.21 //</l>\n</lg>\n\n<lg>\n<l>evaṃ bruvaṃścalankrodhādādiśya daṇḍavāsinam /</l>\n<l>kāryākāryaṃ na vijñāya śūlamāropayaddvijam // RKV_170.22 //</l>\n</lg>\n\n<lg>\n<l>paurā jānapadāḥ sarve aśrupūrṇamukhāstadā /</l>\n<l>hāhetyuktvā rudantyanye vadanti ca pṛthakpṛthak // RKV_170.23 //</l>\n</lg>\n\n<lg>\n<l>kutsitaṃ ca kṛtaṃ karma rājñā caṇḍālacāriṇā /</l>\n<l>brāhmaṇo naiva vadhyo hi viśeṣeṇa tapovṛtaḥ // RKV_170.24 //</l>\n</lg>\n\n<lg>\n<l>yadi roṣasamācāro nirvāsyo nagarādbahiḥ /</l>\n<l>na jātu brāhmaṇaṃ hanyāt sarvapāpe 'pyavasthitam // RKV_170.25 //</l>\n</lg>\n\n<lg>\n<l>rāṣṭrādenaṃ bahiṣkuryāt samagradhanamakṣatam /</l>\n<l>nāśnāti ca gṛhe rājannāgnirnagaravāsinām /</l>\n<l>sarve 'pyudvignamanaso gṛhavyāptivivarjitāḥ // RKV_170.26 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe māṇḍavyaśūlāropaṇavarṇanaṃ nāma saptatyadhikaśatatamo 'dhyāyaḥ ||</p>\n\n<p>RKV adhyāya 171</p>\n\n<lg>\n<l>śrīmārkaṇḍeya uvāca:</l>\n<l>kathitaṃ brāhmaṇaṃ draṣṭuṃ śūle kṣiptaṃ tapodhanaiḥ /</l>\n<l>nārāyaṇasamīpe tu gatāḥ sarve maharṣayaḥ // RKV_171.1 //</l>\n</lg>\n\n<lg>\n<l>nārado devalo raibhyo yamaḥ śātātapo 'ṅgirāḥ /</l>\n<l>vasiṣṭho jamadagniśca yājñavalkyo bṛhaspatiḥ // RKV_171.2 //</l>\n</lg>\n\n<lg>\n<l>kaśyapo 'trirbharadvājo viśvāmitro 'ruṇirmuniḥ /</l>\n<l>vālakhilyādayo 'nye ca sarve 'pyṛṣigaṇānvayāḥ // RKV_171.3 //</l>\n</lg>\n\n<lg>\n<l>dadṛśuḥ śūlamārūḍhaṃ māṇḍavyamṛṣipuṃgavāḥ /</l>\n<l>procurnārāyaṇaṃ vipraṃ kiṃ kurmastava cepsitam // RKV_171.4 //</l>\n</lg>\n\n<lg>\n<l>sarve te tatra sāṃnidhyān māṇḍavyasya mahātmanaḥ /</l>\n<l>saṃbhrāntā āgatā ūcuḥ kiṃ mṛtaḥ kiṃ nu jīvati // RKV_171.5 //</l>\n</lg>\n\n<lg>\n<l>avasthāṃ tasya te dṛṣṭvā viṣādamagamanparam /</l>\n<l>asahitvā tu tadduḥkhaṃ sarve te manasā dvijāḥ // RKV_171.6 //</l>\n</lg>\n\n<lg>\n<l>pṛcchayatāṃ yadi manyeta rājānaṃ bhasmasātkuru /</l>\n<l>teṣāṃ tadvacanaṃ śrutvā vākyaṃ nārāyaṇo 'bravīt // RKV_171.7 //</l>\n</lg>\n\n<lg>\n<l>mayi jīvati madbhrātā hyavasthāmīdṛśīṃ gataḥ /</l>\n<l>dhig jīvitaṃ ca me kiṃtu tapaso vidyate phalam // RKV_171.8 //</l>\n</lg>\n\n<lg>\n<l>dṛṣṭvā śūlasthitaṃ jyeṣṭhaṃ manmano nu vidīryate /</l>\n<l>paraṃ kiṃ tu kariṣyāmi yena rāṣṭraṃ sarājakam // RKV_171.9 //</l>\n</lg>\n\n<lg>\n<l>bhasmasācca karomyadya bhavadbhiḥ kṣamyatāmiha /</l>\n<l>evamuktvā gṛhītvāsau karasthamabhimantrayet // RKV_171.10 //</l>\n</lg>\n\n<lg>\n<l>krodhena paśyate yāvattāvaddhuṃkārako 'bhavat /</l>\n<l>tena huṅkāraśabdena ṛṣayo vismitāstadā // RKV_171.11 //</l>\n</lg>\n\n<lg>\n<l>māṇḍavyasya samīpe tu hyapṛcchaṃste dvijottamāḥ /</l>\n<l>nivārayasi kiṃ vipra śāpaṃ nṛpajighāṃsanam // RKV_171.12 //</l>\n</lg>\n\n<lg>\n<l>apāpasya tu yeneha kṛtamasya jighāṃsanam /</l>\n<l>ṛṣīṇāṃ vacanaṃ śrutvā kṛcchrān māṇḍavyako 'bravīt // RKV_171.13 //</l>\n</lg>\n\n<lg>\n<l>abhivandāmi vo mūrdhnā svāgataṃ ṛṣayaḥ sadā /</l>\n<l>arghyasanmānapūjārhāḥ sarve 'tropaviśantu te // RKV_171.14 //</l>\n</lg>\n\n<l>niviṣṭaikāgramanasā sarvānmāṇḍavyako 'bravīt // RKV_171.15 //</l>\n\n<lg>\n<l>prāptaṃ duḥkhaṃ mayā ghoraṃ pūrvajanmārjitaṃ phalam /</l>\n<l>mā viṣādaṃ kurudhvaṃ bhoḥ kṛtaṃ pāpaṃ tu bhujyate // RKV_171.16 //</l>\n</lg>\n\n<lg>\n<l>ṛṣaya ūcuḥ /</l>\n<l>kena karmavipākena iha jātyantaraṃ vrajet /</l>\n<l>dānadharmaphalenaiva kena svargaṃ ca gacchati // RKV_171.17 //</l>\n</lg>\n\n<lg>\n<l>māṇḍavya uvāca:</l>\n<l>adattadānā jāyante parabhāgyopajīvinaḥ /</l>\n<l>na snānaṃ na japo homo nātithyaṃ na surārcanam // RKV_171.18 //</l>\n</lg>\n\n<lg>\n<l>na parvaṇi pitṛśrāddhaṃ na dānaṃ dvijasattamāḥ /</l>\n<l>vrajanti narake ghore yānti te tvantyajāṃ gatim // RKV_171.19 //</l>\n</lg>\n\n<lg>\n<l>punardaridrāḥ punareva pāpāḥ pāpaprabhāvānnarake vasanti /</l>\n<l>tenaiva saṃsariṇi martyaloke jīvādibhūte kṛmayaḥ pataṅgāḥ // RKV_171.20 //</l>\n</lg>\n\n<lg>\n<l>ye snānaśīlā dvijadevabhaktā jitendriyā jīvadayānuśīlāḥ /</l>\n<l>te devalokeṣu vasanti hṛṣṭā ye dharmaśīlā jitamānaroṣāḥ // RKV_171.21 //</l>\n</lg>\n\n<lg>\n<l>vidyāvinītā na paropatāpinaḥ svadāratuṣṭāḥ paradāravarjitāḥ /</l>\n<l>teṣāṃ na loke bhayamasti kiṃcitsvabhāvaśuddhā gatakalmaṣā hi te // RKV_171.22 //</l>\n</lg>\n\n<lg>\n<l>ṛṣaya ūcuḥ /</l>\n<l>pūrvajanmani viprendra kiṃ tvayā duṣkṛtaṃ kṛtam /</l>\n<l>yena kaṣṭamidaṃ prāptaṃ sandhānaṃ śūlagarhitam // RKV_171.23 //</l>\n</lg>\n\n<lg>\n<l>śūlasthaṃ tvāṃ samālakṣya hyāgatāḥ sarva eva hi /</l>\n<l>jīvantaṃ tvāṃ prapaśyāma tvantarannavatārayan /</l>\n<l>rujāsaṃtāpajaṃ duḥkhaṃ soḍhvāpi tvamavedanaḥ // RKV_171.24 //</l>\n</lg>\n\n<lg>\n<l>māṇḍavya uvāca:</l>\n<l>svayameva kṛtaṃ karma svayamevopabhujyate /</l>\n<l>sukṛtaṃ duṣkṛtaṃ pūrve nānye bhuñjanti karhicit // RKV_171.25 //</l>\n</lg>\n\n<lg>\n<l>yathā dhenusahasreṣu vatso vindati mātaram /</l>\n<l>tathā pūrvakṛtaṃ karma kartāram upagacchati // RKV_171.26 //</l>\n</lg>\n\n<lg>\n<l>na mātā na pitā bhrātā na bhāryā na sutāḥ suhṛt /</l>\n<l>na kasya karmaṇāṃ lepaḥ svayamevopabhujyate // RKV_171.27 //</l>\n</lg>\n\n<lg>\n<l>śrūyatāṃ mama vākyaṃ ca bhavadbhiḥ pṛcchito hyaham /</l>\n<l>pūrve vayasi bho viprā malasnānakṛtakṣaṇaḥ // RKV_171.28 //</l>\n</lg>\n\n<lg>\n<l>ajñānādbālabhāvena yūkā kaṇṭe 'dhiropitā /</l>\n<l>tailābhyaktaśirogātre mayā yūkā ghṛtā na hi // RKV_171.29 //</l>\n</lg>\n\n<lg>\n<l>kaṅkatīṃ ropya keśeṣu sāsā kaṇṭe 'dhiropitā /</l>\n<l>teṣu pāpaṃ kṛtaṃ sadyaḥ phalametanmamābhavat // RKV_171.30 //</l>\n</lg>\n\n<lg>\n<l>kiṃcitkālaṃ kṣapitvāhaṃ prāpsye mokṣaṃ nirāmayam /</l>\n<l>bhavantastviha santāpaṃ māṃ kurudhvaṃ maharṣayaḥ // RKV_171.31 //</l>\n</lg>\n\n<lg>\n<l>imām avasthāṃ bhuktvāhaṃ kaṃcicchape na coccare /</l>\n<l>ahani katicicchūle kṣapayiṣyāmi kilbiṣam // RKV_171.32 //</l>\n</lg>\n\n<lg>\n<l>prāktanaṃ karma bhuñjāmi yanmayā saṃcitaṃ dvijāḥ /</l>\n<l>kṣantavyamasya rājño 'tha kopaścaiva visarjyatām // RKV_171.33 //</l>\n</lg>\n\n<lg>\n<l>śrutvā tu tasya tadvākyaṃ māṇḍavyasya maharṣayaḥ /</l>\n<l>praharṣamatulaṃ labdhvā sādhu sādhvityapūjayan // RKV_171.34 //</l>\n</lg>\n\n<lg>\n<l>nārāyaṇa uvāca:</l>\n<l>idaṃ jalaṃ mantrapūtaṃ kasminsthāne kṣipāmyaham /</l>\n<l>yena rājā bhavedbhasma sarāṣṭraḥ sapurohitaḥ // RKV_171.35 //</l>\n</lg>\n\n<lg>\n<l>māṇḍavya uvāca:</l>\n<l>idaṃ jalaṃ ca rakṣasva kālakūṭaviṣopamam /</l>\n<l>samudre kṣipayiṣyāmi devakāryaṃ samutthitam // RKV_171.36 //</l>\n</lg>\n\n<lg>\n<l>atha te munayaḥ sarve māṇḍavyaṃ praṇipatya ca /</l>\n<l>āmantrayitvā harṣācca kaśyapādyā gṛhānyayuḥ // RKV_171.37 //</l>\n</lg>\n\n<lg>\n<l>gacchamānāstu te coktāḥ pañcame 'hani tāpasāḥ /</l>\n<l>āgantavyaṃ bhavadbhiśca matsakāśaṃ pratijñayā // RKV_171.38 //</l>\n</lg>\n\n<lg>\n<l>tatheti te pratijñāya nāradādyā adarśanam /</l>\n<l>gateṣu vipramukhyeṣu śāṇḍilī ca tapodhanā // RKV_171.39 //</l>\n</lg>\n\n<lg>\n<l>dvitīye 'hni samāyātā na tu buddhvātha taṃ ṛṣim /</l>\n<l>bhartāraṃ śirasā dhārya rātrau paryaṭate sma sā // RKV_171.40 //</l>\n</lg>\n\n<lg>\n<l>na dṛṣṭaḥ śūlake vipro bharākrāntyā yudhiṣṭhira /</l>\n<l>skhalitā tasya jānubhyāṃ śūlasthasya pativratā // RKV_171.41 //</l>\n</lg>\n\n<lg>\n<l>sarvāṅgeṣu vyathā jātā tasyāḥ praskhalanān muneḥ /</l>\n<l>īdṛśīṃ vartamānāṃ ca hyavasthāṃ pūrvadaivikīm // RKV_171.42 //</l>\n</lg>\n\n<lg>\n<l>punaḥ pāpaphalaṃ kiṃciddhā kaṣṭaṃ mama vartate /</l>\n<l>vyathito 'haṃ tvayā pāpe kimarthaṃ sūnakarmaṇi // RKV_171.43 //</l>\n</lg>\n\n<lg>\n<l>svairiṇīṃ tvāṃ prapaśyāmi rākṣasī taskarī nu kim /</l>\n<l>evamuktvā kṣaṇaṃ mohātkrandamāno muhurmuhuḥ // RKV_171.44 //</l>\n</lg>\n\n<lg>\n<l>tapasvino 'tha ṛṣayaḥ sarve saṃtrastamānasāḥ /</l>\n<l>paśyamānā muneḥ kaṣṭaṃ pṛcchante te yudhiṣṭhira // RKV_171.45 //</l>\n</lg>\n\n<lg>\n<l>paryaṭase kimarthaṃ tvaṃ niśīye vahanaṃ nu kim /</l>\n<l>kṣiptaṃ tu jholikābhāraṃ kiṃvāgamanakāraṇam /</l>\n<l>vyathāmutpādya ṛṣaye duḥkhādduḥkhavilāsini // RKV_171.46 //</l>\n</lg>\n\n<lg>\n<l>śāṇḍilyuvāca:</l>\n<l>nāsurīṃ na ca gandharvīṃ na piśācīṃ na rākṣasīm /</l>\n<l>pativratāṃ tu māṃ sarve jānantu tapasi sthitām // RKV_171.47 //</l>\n</lg>\n\n<lg>\n<l>na me kāmo na me krodho na vairaṃ na ca matsaraḥ /</l>\n<l>ajñānād dṛṣṭimāndyācca skhalanaṃ kṣantumarhatha // RKV_171.48 //</l>\n</lg>\n\n<lg>\n<l>vahanaṃ bhartṛsaukhyāya divā sampīḍyate rujā /</l>\n<l>ayaṃ bhartā vijānītha jholikāsaṃsthitaḥ sadā // RKV_171.49 //</l>\n</lg>\n\n<lg>\n<l>bharaṇaṃ pānaṃ vastraṃ ca dadāmyetasya rogiṇaḥ /</l>\n<l>ṛṣiḥ śaunakamukhyo 'sau śāṇḍilīṃ māṃ vijānata // RKV_171.50 //</l>\n</lg>\n\n<lg>\n<l>svabhartṛdharmiṇīṃ kopaṃ mā kuruṣvātithiṃ kuru /</l>\n<l>satāṃ samīpaṃ samprāptāṃ sarvaṃ me kṣantum arhatha // RKV_171.51 //</l>\n</lg>\n\n<lg>\n<l>ṛṣaya ūcuḥ /</l>\n<l>paravyathāṃ na jānīṣe vyacarantī yadṛcchayā /</l>\n<l>prabhāte 'bhyudite sūrye tava bhartā mariṣyati // RKV_171.52 //</l>\n</lg>\n\n<lg>\n<l>ātmaduḥkhāt paraṃ duḥkhaṃ na jānāsi kulādhame /</l>\n<l>tena vākyena ghoreṇa śāṇḍilī vimanābhavat // RKV_171.53 //</l>\n</lg>\n\n<lg>\n<l>paraṃ viṣādamāpannā kṣaṇaṃ dhyātvābravīd vacaḥ /</l>\n<l>kopāt saṃraktanayanā nirīkṣantī munīṃs tadā // RKV_171.54 //</l>\n</lg>\n\n<lg>\n<l>satāṃ gehe kila prāptā bhavatāṃ cāpakāriṇī /</l>\n<l>sāmenātithipūjāyāṃ śiṣṭe ca gṛhamāgate // RKV_171.55 //</l>\n</lg>\n\n<lg>\n<l>bhavadbhir īdṛgātithyaṃ kṛtaṃ caiva mamaiva tu /</l>\n<l>svargāpavargadharmaśca bhavadbhir na nirīkṣitam // RKV_171.56 //</l>\n</lg>\n\n<lg>\n<l>prājāpatyām imāṃ dṛṣṭvā māṃ yathā prākṛtāḥ striyaḥ /</l>\n<l>bhavantaḥ strībalaṃ me'dya paśyantu divi devatāḥ // RKV_171.57 //</l>\n</lg>\n\n<lg>\n<l>mariṣyati na me bhartā hyādityo nodayiṣyati /</l>\n<l>andhakāraṃ jagatsarvaṃ kṣīyate nādya śarvarī // RKV_171.58 //</l>\n</lg>\n\n<lg>\n<l>evamukte tayā vākye stambhite 'rke tamomayam /</l>\n<l>na ca prajāyate sarvaṃ nirvaṣaṭkārasatkriyam // RKV_171.59 //</l>\n</lg>\n\n<lg>\n<l>svāhākāraḥ svadhākāraḥ pañcayajñavidhirnahi /</l>\n<l>snānaṃ dānaṃ japo nāsti sandhyālopavyatikramaḥ /</l>\n<l>ṣaṇmāsaṃ ca tadā pārtha luptapiṇḍodakakriyam // RKV_171.60 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śāṇḍilīṛṣisaṃvādavarṇanaṃ nāmaikasaptatyuttaraśatatamo 'dhyāyaḥ ||</p>\n\n<p>RKV adhyāya 172</p>\n\n<lg>\n<l>śrīmārkaṇḍeya uvāca:</l>\n<l>atha te ṛṣayaḥ sarve devāścendrapurogamāḥ /</l>\n<l>māṇḍavyasyāśrame puṇye samīyurnarmadātaṭe // RKV_172.1 //</l>\n</lg>\n\n<lg>\n<l>śaṅkhadundubhinādena dīpikājvalanena ca /</l>\n<l>apsarogītanādena nṛtyantyo vārayoṣitaḥ // RKV_172.2 //</l>\n</lg>\n\n<lg>\n<l>kathānakaiḥ stuvatyanye tasya śūlāgradhāriṇaḥ /</l>\n<l>aṣṭāśītisahasrāṇi snātakānāṃ tapasvinām // RKV_172.3 //</l>\n</lg>\n\n<lg>\n<l>samāje tridaśaiḥ sārddhaṃ tatra te ca didṛkṣayā /</l>\n<l>brahmaviṣṇumaheśānāstatra harṣātsamāgatāḥ // RKV_172.4 //</l>\n</lg>\n\n<lg>\n<l>mātaro mallikādyāśca kṣetrapālā vināyakāḥ /</l>\n<l>dikpālā lokapālāśca gaṅgādyāśca saridvarāḥ // RKV_172.5 //</l>\n</lg>\n\n<lg>\n<l>ṛṣidevasamāje tu nityaṃ harṣapramodane /</l>\n<l>tatra rājā samāyātaḥ paurajānapadaiḥ saha // RKV_172.6 //</l>\n</lg>\n\n<lg>\n<l>dṛṣṭvā kautūhalaṃ tatra vyākulīkṛtamānasam /</l>\n<l>vitrastamanaso bhūtvā bhayātsarve samāsthitāḥ // RKV_172.7 //</l>\n</lg>\n\n<lg>\n<l>tasminsamāgame divye brahmaviṣṇvīśamabruvan /</l>\n<l>bho māṇḍavya mahāsattva varadāste 'maraiḥ saha // RKV_172.8 //</l>\n</lg>\n\n<lg>\n<l>anekakaṣṭatapasā tava siddhirbhaviṣyati /</l>\n<l>prārthayasva yathākāmaṃ yaste manasi rocate // RKV_172.9 //</l>\n</lg>\n\n<lg>\n<l>anādityamayaṃ lokaṃ nirvaṣaṭkāramākulam /</l>\n<l>naṣṭadharmaṃ vijānīhi prakṛtisthaṃ kuruṣva ca /</l>\n<l>anugrahaṃ tu śāṇḍilyāḥ prārthayāma dvijottama // RKV_172.10 //</l>\n</lg>\n\n<lg>\n<l>eṣa te kaṣṭado rājā samāyātastavāgrataḥ /</l>\n<l>saṃbhūṣayasva viprarṣe janaṃ devāsuraṃ gaṇam // RKV_172.11 //</l>\n</lg>\n\n<lg>\n<l>māṇḍavya uvāca:</l>\n<l>yadi prasannā me devāḥ samāyātāḥ suraiḥ saha /</l>\n<l>trikālamatra tīrthe ca sthātavyam ṛṣibhiḥ saha // RKV_172.12 //</l>\n</lg>\n\n<lg>\n<l>bhavatāṃ tu prasādena rujā me śāmyatāṃ sadā /</l>\n<l>evamastviti deveśā yāvajjalpanti pāṇḍava // RKV_172.13 //</l>\n</lg>\n\n<lg>\n<l>tāvadrakṣo gṛhītvā 'gre kanyāṃ kāmapramodinīm /</l>\n<l>uvāca bhagavañchāpaṃ purā dattvorvaśī mama // RKV_172.14 //</l>\n</lg>\n\n<lg>\n<l>yadā kanyāṃ hare rakṣaḥśāpāntaste bhaviṣyati /</l>\n<l>tena me garhitaṃ karma śāpenākṛtabuddhinā // RKV_172.15 //</l>\n</lg>\n\n<lg>\n<l>kṣantavyam iti coktvā ca gataścādarśanaṃ punaḥ /</l>\n<l>gate caiva tu sā kanyā dṛṣṭvā padmadalekṣaṇā // RKV_172.16 //</l>\n</lg>\n\n<lg>\n<l>mantrayitvā suraiḥ sarvair dattā māṇḍavyadhīmate /</l>\n<l>tāṃ vajraśūlikāṃ plāvya pavitrair narmadodakaiḥ // RKV_172.17 //</l>\n</lg>\n\n<lg>\n<l>māṇḍavyam ṛṣimuttārya jayaśabdādimaṅgalaiḥ /</l>\n<l>vivāhayitvā tāṃ kanyāṃ māṇḍavyarṣipuṃgavaḥ // RKV_172.18 //</l>\n</lg>\n\n<lg>\n<l>abhivādya ca tān sarvān dānasanmānagauravaiḥ /</l>\n<l>atha rājā samīpastho ratnaiśca vividhairapi // RKV_172.19 //</l>\n</lg>\n\n<lg>\n<l>dhigvādairninditaḥ sarvaistairjanairbhūṣitaḥ punaḥ /</l>\n<l>rājñā ca brāhmaṇāḥ sarve bhūṣaṇācchādanāśanaiḥ // RKV_172.20 //</l>\n</lg>\n\n<lg>\n<l>suvarṇakoṭidānena tuṣṭānkṛtvā kṣamāpitāḥ /</l>\n<l>vṛtte vivāha āhūya śāṇḍilīṃ tāmathābravīt // RKV_172.21 //</l>\n</lg>\n\n<lg>\n<l>mānayasva imān viprān mocayasva divākaram /</l>\n<l>apahṛtya tamo yena kṛpā sadyaḥ pravartate // RKV_172.22 //</l>\n</lg>\n\n<lg>\n<l>ṛṣīṇāṃ vacanaṃ śrutvā śāṇḍilī duḥkhitābravīt /</l>\n<l>udite 'rke tu me bhartā mṛtyuṃ yāsyati bho dvijāḥ // RKV_172.23 //</l>\n</lg>\n\n<lg>\n<l>taṃ kathaṃ mocayāmīha hyātmano 'niṣṭasiddhaye /</l>\n<l>kriyāpravartanāc cādya kiṃ kāryaṃ me maharṣayaḥ // RKV_172.24 //</l>\n</lg>\n\n<lg>\n<l>niḥpuṃsī strī hyanāthāhaṃ bhavāmi bhavato matam /</l>\n<l>tiṣṭha tvamandhakāre tu necchāmi raviṇodayam // RKV_172.25 //</l>\n</lg>\n\n<lg>\n<l>tena vākyena te sarve devāsuramaharṣayaḥ /</l>\n<l>śiraḥsaṃcālanāḥ sarve sādhu sādhviti cābruvan // RKV_172.26 //</l>\n</lg>\n\n<lg>\n<l>pativrate mahābhāge śṛṇu vākyaṃ tapodhane /</l>\n<l>manyase yadi naḥ sarvānkuruṣva vacanaṃ ca yat // RKV_172.27 //</l>\n</lg>\n\n<lg>\n<l>śāṇḍilyuvāca:</l>\n<l>yena me na maredbhartā yena satyaṃ muner vacaḥ /</l>\n<l>tatkurudhvaṃ vicāryāśu yena saṃvardhate sukham // RKV_172.28 //</l>\n</lg>\n\n<lg>\n<l>tasyāstadvacanaṃ śrutvā svapnāvasthākṛto hṛṣiḥ /</l>\n<l>antarhito muhūrtaṃ ca śāṇḍilyāśca prapaśya tām // RKV_172.29 //</l>\n</lg>\n\n<l>punarādāya te sarve kṛtvā nirvraṇasattanum snāpito narmadātoye śāṇḍilyāyai samarpitaḥ // RKV_172.30 //</l>\n\n<lg>\n<l>tataḥ sā hṛṣṭamanasā patiṃ dṛṣṭvā tu taijasam /</l>\n<l>praṇamya tān ṛṣīn devān vimalārkaṃ jagatkṛtam // RKV_172.31 //</l>\n</lg>\n\n<lg>\n<l>kriyāpravartitāḥ sarve devagandharvamānuṣāḥ /</l>\n<l>hṛṣṭatuṣṭā gatāḥ sarve svamāśramapadaṃ mahat // RKV_172.32 //</l>\n</lg>\n\n<lg>\n<l>pativratā svabhartrā sā māsamevāśrame sthitā /</l>\n<l>māṇḍavyenāpyanujñātā yayau natvā svamāśramam // RKV_172.33 //</l>\n</lg>\n\n<lg>\n<l>gateṣu teṣu sarveṣu sthāpayāmāsa cācyutam /</l>\n<l>māṇḍavyeśvaranāmānaṃ nārāyaṇa iti smṛtam // RKV_172.34 //</l>\n</lg>\n\n<lg>\n<l>divyaṃ varṣasahasraṃ tu pūjayāmāsa bhārata /</l>\n<l>gato 'sāvṛṣisaṅghaiśca sahito 'maraparvatam // RKV_172.35 //</l>\n</lg>\n\n<lg>\n<l>tapastapantau tau tatra hyadyāpi kila bhārata /</l>\n<l>bhrātarau saṃyatātmānau dhyāyataḥ paramaṃ padam // RKV_172.36 //</l>\n</lg>\n\n<lg>\n<l>tatra tīrthe tu yaḥ snātvā tarpayet pitṛdevatāḥ /</l>\n<l>pitarastasya tṛpyanti piṇḍadānāddaśābdikam // RKV_172.37 //</l>\n</lg>\n\n<lg>\n<l>devagṛhe tu pakṣādau yaḥ karoti vilepanam /</l>\n<l>godānaśatasāhasre datte bhavati yatphalam // RKV_172.38 //</l>\n</lg>\n\n<lg>\n<l>upalepanena dviguṇamarcane tu caturguṇam /</l>\n<l>dīpaprajvalane puṇyamaṣṭadhā parikīrtitam // RKV_172.39 //</l>\n</lg>\n\n<lg>\n<l>divyanetradharo bhūtvā trailokye sacarācare /</l>\n<l>dadhnā madhughṛtairdevaṃ payasā narmadodakaiḥ // RKV_172.40 //</l>\n</lg>\n\n<lg>\n<l>snapanaṃ ye prakurvanti puṣpamālāvilepanaiḥ /</l>\n<l>ye 'rcayanti virūpākṣaṃ devaṃ nārāyaṇaṃ harim // RKV_172.41 //</l>\n</lg>\n\n<lg>\n<l>te 'pi divyavimānena krīḍante kalpasaṃkhyayā /</l>\n<l>dīpāṣṭakaṃ tu yaḥ kuryād aṣṭamīṃ ca caturdaśīm // RKV_172.42 //</l>\n</lg>\n\n<lg>\n<l>ekādaśyāṃ tu kṛṣṇasya na paśyanti yamaṃ tu te /</l>\n<l>phalairnānāvidhaiḥ śubhrair yaḥ kuryāl liṅgapūraṇam // RKV_172.43 //</l>\n</lg>\n\n<lg>\n<l>te 'pi yānti vimānena siddhacāraṇasevitāḥ /</l>\n<l>ghaṇṭā caiva patākā ca vimāne puṣpamālikā // RKV_172.44 //</l>\n</lg>\n\n<lg>\n<l>vāditrāṇi yathārhāṇi prānte ca gacchate śivam /</l>\n<l>devālayaṃ tu yaḥ kuryād vaiṣṇavaṃ māṇḍaveśvaram // RKV_172.45 //</l>\n</lg>\n\n<lg>\n<l>svarge vasati dharmātmā yāvadābhūtasamplavam /</l>\n<l>māṇḍavyanārāyaṇākhye viprān bhojayate 'grataḥ // RKV_172.46 //</l>\n</lg>\n\n<lg>\n<l>ekasmin bhojite vipre koṭir bhavati bhojitā /</l>\n<l>āśvine māsi samprāpte śuklapakṣe caturdaśīm // RKV_172.47 //</l>\n</lg>\n\n<lg>\n<l>kṛtopavāsaniyamo rātrau jāgaraṇena ca /</l>\n<l>dīpamālāṃ caturdikṣu pūjāṃ kṛtvā tu śaktitaḥ // RKV_172.48 //</l>\n</lg>\n\n<lg>\n<l>nārī vā puruṣo vāpi nṛtyagītapravādanaiḥ /</l>\n<l>prabhāte vimale sūrye snānādikavidhiṃ nṛpa // RKV_172.49 //</l>\n</lg>\n\n<lg>\n<l>abhinirvartya maunena paśyate devamīdṛśam /</l>\n<l>sarvapāpavinirmukto rudraloke mahīyate // RKV_172.50 //</l>\n</lg>\n\n<lg>\n<l>athavā mārgaśīrṣe ca caitravaiśākhayorapi /</l>\n<l>śrāvaṇe vā mahārāja sarvakāle 'thavāpi ca // RKV_172.51 //</l>\n</lg>\n\n<lg>\n<l>śivarātrisamaṃ puṇyam ityevaṃ śivabhāṣitam /</l>\n<l>vājapeyāśvamedhābhyāṃ phalaṃ bhavati nānyathā // RKV_172.52 //</l>\n</lg>\n\n<lg>\n<l>durbhagā duḥkhitā vandhyā daridrā ca mṛtaprajā /</l>\n<l>snāti rudraghaṭairyā strī sarvānkāmānavāpnuyāt // RKV_172.53 //</l>\n</lg>\n\n<lg>\n<l>kṛmikīṭapataṅgāśca tasmiṃstīrthe tu ye mṛtāḥ /</l>\n<l>svargaṃ prayānti te sarve divyarūpadharā nṛpa // RKV_172.54 //</l>\n</lg>\n\n<lg>\n<l>anāśake jale 'gnau tu ye mṛtā vyādhipīḍitāḥ /</l>\n<l>anivartikā gatis teṣāṃ rudraloke hyasaṃśayam // RKV_172.55 //</l>\n</lg>\n\n<lg>\n<l>nityaṃ namati yo rāja śivanārāyaṇāvubhau /</l>\n<l>godānaphalamāpnoti tasya tīrthaprabhāvataḥ // RKV_172.56 //</l>\n</lg>\n\n<lg>\n<l>devālaye tu rājendra yaśca kuryāt pradakṣiṇām /</l>\n<l>pradakṣiṇīkṛtā tena sasāgaradharā dharā // RKV_172.57 //</l>\n</lg>\n\n<lg>\n<l>sārddhaṃ śataṃ ca tīrthāni mallikābhavanād bahiḥ /</l>\n<l>tasya tīrthapramāṇaṃ tu vistaraṃ rājasattama // RKV_172.58 //</l>\n</lg>\n\n<lg>\n<l>sūtreṇa veṣṭayet kṣetramathavā śivamandiram /</l>\n<l>athavā śivaliṅgaṃ ca tasya puṇyaphalaṃ śṛṇu // RKV_172.59 //</l>\n</lg>\n\n<lg>\n<l>jambūdvīpaśca kṛtasnaśca śālmalī kuśakrauñcakau /</l>\n<l>śākapuṣkaragomedaiḥ saptadvīpā vasuṃdharā // RKV_172.60 //</l>\n</lg>\n\n<lg>\n<l>bhūṣitā tena rājendra saśailavanakānanā /</l>\n<l>revāyāṃ dakṣiṇe bhāge śivakṣetrātsamīpataḥ // RKV_172.61 //</l>\n</lg>\n\n<lg>\n<l>devakhātaṃ mahāpuṇyaṃ nirmitaṃ tridaśairapi /</l>\n<l>tasmin yaḥ kurute snānaṃ mucyate sarvapātakaiḥ // RKV_172.62 //</l>\n</lg>\n\n<lg>\n<l>pūrṇimāyāmamāvasyāṃ vyatīpāte 'rkasaṃkrame /</l>\n<l>śrāddhaṃ ca saṃgrahe kuryātsa gacchet paramāṃ gatim // RKV_172.63 //</l>\n</lg>\n\n<lg>\n<l>devakhāte trayo devā brahmaviṣṇumaheśvarāḥ /</l>\n<l>tiṣṭhanti ṛṣibhiḥ sārddhaṃ pitṛdevagaṇaiḥ saha // RKV_172.64 //</l>\n</lg>\n\n<lg>\n<l>tatra tīrthe 'śvine māsi caturdaśyāṃ viśeṣataḥ /</l>\n<l>vāyumārge sthitaḥ śakrastiṣṭhate daivataiḥ saha // RKV_172.65 //</l>\n</lg>\n\n<lg>\n<l>pṛthivyāṃ yāni tīrthāni saritaḥ sāgarāstathā /</l>\n<l>viṃśati tāni sarvāṇi devakhāte dinadvayam // RKV_172.66 //</l>\n</lg>\n\n<lg>\n<l>gayāśire ca yatpuṇyaṃ prayāge makarakaṇṭake /</l>\n<l>prayāge somatīrthe ca tatpuṇyaṃ māṇḍaveśvare // RKV_172.67 //</l>\n</lg>\n\n<lg>\n<l>paṭṭabandhena yatpuṇyaṃ mātrāyāṃ lakuleśvare /</l>\n<l>āśvinyāmaśvinīyoge tatpuṇyaṃ māṇḍaveśvare // RKV_172.68 //</l>\n</lg>\n\n<lg>\n<l>ujjayinyāṃ mahākāle vārāṇasyāṃ tripuṣkare /</l>\n<l>saṃnihatyāṃ ravigraste māṇḍavyākhye sanātanam // RKV_172.69 //</l>\n</lg>\n\n<lg>\n<l>iti jñātvā mahārāja sarvatīrtheṣu cottamam /</l>\n<l>pitḥndevān samabhyarcya snānadānādipūjanaiḥ // RKV_172.70 //</l>\n</lg>\n\n<lg>\n<l>caturdaśyāṃ nirāhāraḥ sthito bhūtvā śucivrataḥ /</l>\n<l>pūjayet parayā bhaktyā rātrau jāgaraṇe śivam // RKV_172.71 //</l>\n</lg>\n\n<lg>\n<l>snānaiśca vividhairdevaṃ puṣpāgaruvilepanaiḥ /</l>\n<l>prabhāte paurṇamāsyāṃ tu snānādividhitarpaṇaiḥ // RKV_172.72 //</l>\n</lg>\n\n<lg>\n<l>śrāddhena havyakavyena śivapūjārcanena ca /</l>\n<l>agniṣṭomādiyajñaiśca vidhivaccāptadakṣiṇaiḥ // RKV_172.73 //</l>\n</lg>\n\n<lg>\n<l>dhautapāpo viśuddhātmā phalate phalamuttamam /</l>\n<l>gosahasrapradānena dattaṃ bhavati bhārata // RKV_172.74 //</l>\n</lg>\n\n<lg>\n<l>snānādyair vidhivat tatra taddine śivasannidhau /</l>\n<l>hiraṇyaṃ vṛṣabhaṃ dhenuṃ bhūmiṃ gomithunaṃ hayam // RKV_172.75 //</l>\n</lg>\n\n<lg>\n<l>śivamuddiśya vai vastrayugme dadyāt surūpiṇe /</l>\n<l>pādukopānahau chatraṃ bhājanaṃ raktavāsasī // RKV_172.76 //</l>\n</lg>\n\n<lg>\n<l>homaṃ jāpyaṃ tathā dānamakṣayaṃ sarvameva tat /</l>\n<l>ṛcamekāṃ tu ṛgvede yajurvede yajustathā // RKV_172.77 //</l>\n</lg>\n\n<lg>\n<l>sāmaikaṃ sāmavede tu japed devāgrasaṃsthitaḥ /</l>\n<l>samyagvedaphalaṃ tasya bhavedvai nātra saṃśayaḥ // RKV_172.78 //</l>\n</lg>\n\n<lg>\n<l>gāyatrījāpyamātras tu vedatrayaphalaṃ labhet /</l>\n<l>kulakoṭiśataṃ sāgraṃ labhate tu śivārcanāt // RKV_172.79 //</l>\n</lg>\n\n<lg>\n<l>snāne dāne tathā śrāddhe jāgare gītavādite /</l>\n<l>anivartikā gatistasya śivalokātkadācana // RKV_172.80 //</l>\n</lg>\n\n<lg>\n<l>kālena mahatāviṣṭo martyaloke samāviśet /</l>\n<l>rājā bhavati medhāvī sarvavyādhivivarjitaḥ // RKV_172.81 //</l>\n</lg>\n\n<lg>\n<l>jīvedvarṣaśataṃ sāgraṃ putrapautradhanānvitaḥ /</l>\n<l>tacca tīrthaṃ punaḥ smṛtvā līyamāno maheśvare // RKV_172.82 //</l>\n</lg>\n\n<lg>\n<l>upāste yastu vai sandhyāṃ tasmiṃstīrthe ca parvaṇi /</l>\n<l>sāṅgopāṅgaiś caturvedair labhate phalamuttamam // RKV_172.83 //</l>\n</lg>\n\n<lg>\n<l>tatra sarvaṃ śivakṣetrāccharapātaṃ samantataḥ /</l>\n<l>na saṃcared bhayodvignā brahmahatyā narādhipa // RKV_172.84 //</l>\n</lg>\n\n<lg>\n<l>yatra tatra sthito vṛkṣān paśyate tīrthatatparaḥ /</l>\n<l>vividhaiḥ pātakair mukto mucyate nātra saṃśayaḥ // RKV_172.85 //</l>\n</lg>\n\n<lg>\n<l>śvabhrī tatra mahārāja jalamadhye pradṛśyate /</l>\n<l>kathānikā purāṇoktā vānarī tīrthasevanāt // RKV_172.86 //</l>\n</lg>\n\n<lg>\n<l>tatra kūpo mahārāja tiṣṭhate devanirmitaḥ /</l>\n<l>śivasya paścime bhāge śivakṣetramanuttamam // RKV_172.87 //</l>\n</lg>\n\n<lg>\n<l>vṛṣotsargaṃ tu yaḥ kuryāttasmiṃstīrthe narādhipa /</l>\n<l>krīḍanti pitarastasya svargaloke yadṛcchayā // RKV_172.88 //</l>\n</lg>\n\n<lg>\n<l>agamyāgamane pāpam ayājyayājane kṛte /</l>\n<l>steyācca brahmagohatyāgurughātācca pātakam /</l>\n<l>tatsarvaṃ naśyate pāpaṃ vṛṣotsarge kṛte tu vai // RKV_172.89 //</l>\n</lg>\n\n<lg>\n<l>māṇḍavyatīrthamāhātmyaṃ yaḥ śṛṇoti samādhinā /</l>\n<l>mucyate sarvapāpebhyo nātra kāryā vicāraṇā // RKV_172.90 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye māṇḍavyatīrthamāhātmyavarṇanaṃ nāma dvisaptatyadhikaśatatamo 'dhyāyaḥ ||</p>\n\n<p>RKV adhyāya 173</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ paramaśobhanam /</l>\n<l>narmadādakṣiṇe kūle sarvapāpapraṇāśanam // RKV_173.1 //</l>\n</lg>\n\n<lg>\n<l>siddheśvaramiti khyātaṃ mahāpātakanāśanam /</l>\n<l>yatra śuddhiṃ parāṃ prāpto devadevo maheśvaraḥ /</l>\n<l>purā hatyāyutaḥ pārtha devadevas triśūladhṛk // RKV_173.2 //</l>\n</lg>\n\n<lg>\n<l>purā pañcaśirā āsīdbrahmā lokapitāmahaḥ /</l>\n<l>tenānṛtaṃ vacaścoktaṃ kasmiṃścitkāraṇāntare // RKV_173.3 //</l>\n</lg>\n\n<lg>\n<l>tacchrutvā sahasā tasmai cukopa parameśvaraḥ /</l>\n<l>chedayāmāsa bhagavānmūrdhānaṃ karajaistadā // RKV_173.4 //</l>\n</lg>\n\n<lg>\n<l>tasya tatkarasaṃlagnaṃ cyavate na kadācana /</l>\n<l>tato hi devadeveśaḥ paryaṭan pṛthivīmimām // RKV_173.5 //</l>\n</lg>\n\n<lg>\n<l>tato vārāṇasīṃ prāptastasyāṃ tadapatacchiraḥ /</l>\n<l>patite tu kapāle ca brahmahatyā na muñcati // RKV_173.6 //</l>\n</lg>\n\n<lg>\n<l>tatastu sāgare gatvā pūrve ca dakṣiṇe tathā /</l>\n<l>paścime cottare pārtha devadevo maheśvaraḥ // RKV_173.7 //</l>\n</lg>\n\n<lg>\n<l>paryaṭansarvatīrtheṣu brahmahatyā na muñcati /</l>\n<l>narmadādakṣiṇe kūle sutīrthaṃ prāptavān prabhuḥ // RKV_173.8 //</l>\n</lg>\n\n<lg>\n<l>kulakoṭiṃ samāsādya prārthayāmāsa cātmavān /</l>\n<l>prāyaścittaṃ tataḥ kṛtvā babhūva gatakalmaṣaḥ // RKV_173.9 //</l>\n</lg>\n\n<lg>\n<l>tato niṣkalmaṣo jāto devadevo maheśvaraḥ /</l>\n<l>hatvā surebhyastatsthānaṃ tataścāntardadhe prabhuḥ // RKV_173.10 //</l>\n</lg>\n\n<lg>\n<l>tadāprabhṛti tattīrthaṃ śuddharudreti kīrtitam /</l>\n<l>vikhyātaṃ triṣu loke brahmahatyāharaṃ param // RKV_173.11 //</l>\n</lg>\n\n<lg>\n<l>māse māse site pakṣe 'māvāsyāyāṃ yudhiṣṭhira /</l>\n<l>snātvā tatra vidhānena tarpayet pitṛdevatāḥ // RKV_173.12 //</l>\n</lg>\n\n<lg>\n<l>dadyāt piṇḍaṃ pitḥṇāṃ tu bhāvitenāntarātmanā /</l>\n<l>tasya te dvādaśābdāni sutṛptāḥ pitaro nṛpa // RKV_173.13 //</l>\n</lg>\n\n<lg>\n<l>gandhadhūpapradīpādyairabhyarcya parameśvaram /</l>\n<l>śuddheśvarābhidhānaṃ tu śivaloke mahīyate // RKV_173.14 //</l>\n</lg>\n\n<lg>\n<l>etatte kathitaṃ rājañchuddharudram anuttamam /</l>\n<l>mayā śrutaṃ yathā devasakāśācchūlapāṇinaḥ /</l>\n<l>mucyate sarvapāpebhyo rudralokaṃ sa gacchati // RKV_173.15 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śuddheśvaratīrthamāhātmyavarṇanaṃ nāma trisaptatyuttaraśatatamo 'dhyāyaḥ ||</p>\n\n<p>RKV adhyāya 174</p>\n\n<lg>\n<l>śrīmārkaṇḍeya uvāca:</l>\n<l>gopeśvaraṃ tato gaccheduttare narmadātaṭe /</l>\n<l>yatra snānena caikena mucyante pātakair narāḥ // RKV_174.1 //</l>\n</lg>\n\n<lg>\n<l>tatra tīrthe tu yaḥ snātvā kurute prāṇasaṃkṣayam /</l>\n<l>barhiyuktena yānena sa gacchecchivamandire // RKV_174.2 //</l>\n</lg>\n\n<lg>\n<l>krīḍitvā suciraṃ kālaṃ śivaloke narādhipa /</l>\n<l>iha mānuṣyatāṃ prāpya rājā bhavati vīryavān // RKV_174.3 //</l>\n</lg>\n\n<lg>\n<l>hastyaśvarathasampanno dāsīdāsasamanvitaḥ /</l>\n<l>pūjyamāno narendraiśca jīvedvarṣaśataṃ naraḥ // RKV_174.4 //</l>\n</lg>\n\n<lg>\n<l>samprāpte kārttike māsi navamyāṃ śuklapakṣataḥ /</l>\n<l>sopavāsaḥ śucirbhūtvā dīpakāṃstatra dāpayet // RKV_174.5 //</l>\n</lg>\n\n<lg>\n<l>gandhapuṣpaiḥ samabhyarcya rātrau kurvīta jāgaram /</l>\n<l>tasya yatphalamuddiṣṭaṃ tacchṛṇuṣva narādhipa // RKV_174.6 //</l>\n</lg>\n\n<lg>\n<l>yāvatpuṇyaṃ phalaṃ saṃkhyā dīpakānāṃ tathaiva ca /</l>\n<l>tāvadyugasahasrāṇi śivaloke mahīyate // RKV_174.7 //</l>\n</lg>\n\n<lg>\n<l>tasmiṃstīrthe tu rājendra liṅgapūraṇakaṃ vidhim /</l>\n<l>tathaiva padmakaiścaiva dadhibhaktaistathaiva ca // RKV_174.8 //</l>\n</lg>\n\n<lg>\n<l>yastu kuryān naraśreṣṭha tasya puṇyaphalaṃ śṛṇu /</l>\n<l>yāvanti tilasaṃkhyāni dadhibhaktaṃ tathaiva ca // RKV_174.9 //</l>\n</lg>\n\n<lg>\n<l>padmasaṃkhyā śive loke modate kālamīpsitam /</l>\n<l>tasmiṃstīrthe tu rājendra yatkiṃcid dīyate nṛpa // RKV_174.10 //</l>\n</lg>\n\n<lg>\n<l>sarvaṃ koṭiguṇaṃ tasya saṃkhyātuṃ vā na śakyate /</l>\n<l>evaṃ te kathitaṃ sarvaṃ sarvatīrthamanuttamam // RKV_174.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopeśvaratīrthamāhātmyavarṇanaṃ nāma catuḥsaptatyuttaraśatatamo 'dhyāyaḥ ||</p>\n\n<p>RKV adhyāya 175</p>\n\n<lg>\n<l>śrīmārkaṇḍeya uvāca:</l>\n<l>uttare narmadākūle bhṛgukṣetrasya madhyataḥ /</l>\n<l>kapileśvaraṃ tu vikhyātaṃ viśeṣātpāpanāśanam // RKV_175.1 //</l>\n</lg>\n\n<lg>\n<l>yo 'sau sanātano devaḥ purāṇe paripaṭhyate /</l>\n<l>vāsudevo jagannāthaḥ kapilatvamupāgataḥ // RKV_175.2 //</l>\n</lg>\n\n<lg>\n<l>pātālaṃ sutalaṃ nāma tasyaiva nitalaṃ hyadhaḥ /</l>\n<l>gabhastigaṃ ca tasyādho hyandhatāmisrameva ca // RKV_175.3 //</l>\n</lg>\n\n<lg>\n<l>pātālaṃ saptamaṃ yacca hyadhastātsaṃsthitaṃ mahat /</l>\n<l>vasate tatra vai devaḥ purāṇaḥ parameśvaraḥ // RKV_175.4 //</l>\n</lg>\n\n<lg>\n<l>sa brahmā sa mahādevaḥ sa devo garuḍadhvajaḥ /</l>\n<l>pūjyamānaḥ suraiḥ siddhais tiṣṭhate brahmavādibhiḥ // RKV_175.5 //</l>\n</lg>\n\n<lg>\n<l>vasatas tasya rājendra kapilasya jagadguroḥ /</l>\n<l>vināśaṃ cāgrataḥ prāptāḥ kṣaṇena sagarātmajāḥ // RKV_175.6 //</l>\n</lg>\n\n<lg>\n<l>bhasmībhūtāṃstu tāndṛṣṭvā kapilo munisattamaḥ /</l>\n<l>jagāma paramaṃ śokaṃ cintyamāno 'tha kilbiṣam // RKV_175.7 //</l>\n</lg>\n\n<lg>\n<l>sarvasaṅgaparityāge citte nirviṣayīkṛte /</l>\n<l>ayuktaṃ ṣaṣṭisahasrāṇāṃ kartaṃ mama vināśanam // RKV_175.8 //</l>\n</lg>\n\n<lg>\n<l>kṛtasya karaṇaṃ nāsti tasmātpāpavināśanam /</l>\n<l>gatvā tu kāpilaṃ tīrthaṃ mocayāmyaghamātmanaḥ // RKV_175.9 //</l>\n</lg>\n\n<lg>\n<l>pātālaṃ tu tato muktvā kapilo munisattamaḥ /</l>\n<l>tapaścacāra sumahannarmadātaṭamāsthitaḥ // RKV_175.10 //</l>\n</lg>\n\n<lg>\n<l>vratopavāsairvividhaiḥ snānadānajapādikaiḥ /</l>\n<l>paraṃ nirvāṇamāpannaḥ pūjayanrudramavyayam // RKV_175.11 //</l>\n</lg>\n\n<lg>\n<l>tatra tīrthe tu yaḥ snātvā pūjayet parameśvaram /</l>\n<l>gosahasraphalaṃ tasya labhate nātra saṃśayaḥ // RKV_175.12 //</l>\n</lg>\n\n<lg>\n<l>jyeṣṭhamāse tu samprāpte śuklapakṣe caturdaśī /</l>\n<l>tatra snātvā vidhānena bhaktyā dānaṃ prayacchati // RKV_175.13 //</l>\n</lg>\n\n<lg>\n<l>pātrabhūtāya viprāya svalpaṃ vā yadi vā bahu /</l>\n<l>akṣayaṃ tatphalaṃ proktaṃ śivena parameṣṭhinā // RKV_175.14 //</l>\n</lg>\n\n<lg>\n<l>aṅgārakadine prāpte caturthyāṃ navamīṣu ca /</l>\n<l>snānaṃ karoti puruṣo bhaktyopoṣya varāṅganā // RKV_175.15 //</l>\n</lg>\n\n<lg>\n<l>rūpamaiśvaryamatulaṃ saubhāgyaṃ saṃtatiṃ parām /</l>\n<l>labhate saptajanmāni nityaṃ nityaṃ punaḥ punaḥ // RKV_175.16 //</l>\n</lg>\n\n<lg>\n<l>paurṇamāsyāmamāvāsyāṃ snātvā piṇḍaṃ prayacchati /</l>\n<l>tasya te dvādaśābdāni tṛptā yānti surālayam // RKV_175.17 //</l>\n</lg>\n\n<lg>\n<l>tatra tīrthe tu yo bhaktyā dadyāddīpaṃ suśobhanam /</l>\n<l>jāyate tasya rājendra mahādīptiḥ śārīrajā // RKV_175.18 //</l>\n</lg>\n\n<lg>\n<l>tatra tīrthe mṛtānāṃ tu jantūnāṃ sarvadā kila /</l>\n<l>anivartikā bhavetteṣāṃ gatistu śivamandirāt // RKV_175.19 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapileśvaratīrthamāhātmyavarṇanaṃ nāma pañcasaptādhikaśatatamo 'dhyāyaḥ ||</p>\n\n<p>RKV adhyāya 176</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla piṅgalāvartamuttamam /</l>\n<l>tīrthaṃ sarvaguṇopetaṃ kāmikaṃ bhuvi durlabham // RKV_176.1 //</l>\n</lg>\n\n<lg>\n<l>vācikaṃ mānasaṃ pāpaṃ karmajaṃ yatpurā kṛtam /</l>\n<l>piṅgaleśvaramāsādya tatsarvaṃ vilayaṃ vrajet // RKV_176.2 //</l>\n</lg>\n\n<lg>\n<l>tatra snānaṃ ca dānaṃ ca devakhāte kṛtaṃ nṛpa /</l>\n<l>akṣayaṃ tadbhavetsarvamityevaṃ śaṅkaro 'bravīt // RKV_176.3 //</l>\n</lg>\n\n<lg>\n<l>pṛthivyāṃ sarvatīrtheṣu samuddhṛtya śubhodakam /</l>\n<l>muktaṃ tatra suraiḥ khātvā devakhātaṃ tato 'bhavat // RKV_176.4 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ tu devakhātaṃ tatsaṃjātaṃ dvijasattama /</l>\n<l>surāḥ sarve kathaṃ tatra mumucur vāri tīrthajam /</l>\n<l>sarvaṃ kathaya me vipra śravaṇe lampaṭaṃ manaḥ // RKV_176.5 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>yadā tu śūlaśuddhyarthaṃ rudro devagaṇaiḥ saha /</l>\n<l>babhrāma pṛthivīṃ sarvāṃ kamaṇḍaludharaḥ śubhām // RKV_176.6 //</l>\n</lg>\n\n<lg>\n<l>prabhāsādyeṣu tīrtheṣu snānaṃ cakruḥ surāstadā /</l>\n<l>sarvatīrthotthitaṃ toyaṃ pātre vai nihitaṃ tu taiḥ // RKV_176.7 //</l>\n</lg>\n\n<lg>\n<l>śūlabhedamanuprāpya śūlaṃ śuddhaṃ tu śūlinaḥ /</l>\n<l>tatrotthamudakaṃ gṛhya āgatā bhṛgukacchake // RKV_176.8 //</l>\n</lg>\n\n<lg>\n<l>tatrāpaśyaṃstato hyagniṃ ca piṅgalākṣaṃ ca rogiṇam /</l>\n<l>tapasyugre vyavasitaṃ dhyāyamānaṃ maheśvaram // RKV_176.9 //</l>\n</lg>\n\n<lg>\n<l>havirbhāgaistu viprāṇāṃ rājñāṃ caivāmayāvinām /</l>\n<l>dṛṣṭvā tu bahurogārtamagniṃ devamukhaṃ surāḥ /</l>\n<l>prāhuste sahitā devaṃ śaṅkaraṃ lokaśaṅkaram // RKV_176.10 //</l>\n</lg>\n\n<lg>\n<l>devā ūcuḥ /</l>\n<l>prasādaḥ kriyatāṃ śambho piṅgalasyāmayāvinaḥ /</l>\n<l>yathā hi nīrujaḥ kāyo haviṣāṃ grahaṇakṣamaḥ /</l>\n<l>punarbhavati piṅgastu tathā kuru maheśvara // RKV_176.11 //</l>\n</lg>\n\n<lg>\n<l>īśvara uvāca:</l>\n<l>bhobhoḥ surā hi tapasā tuṣṭo 'haṃ vo viśeṣataḥ /</l>\n<l>vacanācca viśeṣeṇa dadāmyabhimataṃ varam // RKV_176.12 //</l>\n</lg>\n\n<lg>\n<l>piṅgala uvāca:</l>\n<l>yadi tuṣṭo 'si deveśa dīyate deva cepsitam /</l>\n<l>candrādityau ca nayane kṛtvātra kalayā sthitaḥ // RKV_176.13 //</l>\n</lg>\n\n<lg>\n<l>tathā punarnavaḥ kāyo bhavedvai mama śaṅkara /</l>\n<l>tathā kuru virūpākṣa namastubhyaṃ punaḥ punaḥ // RKV_176.14 //</l>\n</lg>\n\n<lg>\n<l>mārkaṇḍeya uvāca:</l>\n<l>tataḥ sa bhagavāñchambhur mūrtimādityarūpiṇīm /</l>\n<l>kṛtvā tu tasya tadrogam apānudata śaṅkaraḥ // RKV_176.15 //</l>\n</lg>\n\n<lg>\n<l>tataḥ punarnavībhūtaḥ punaḥ provāca śaṅkaram /</l>\n<l>atraiva sthīyatāṃ śambho tathaiva bhāskaraḥ svayam // RKV_176.16 //</l>\n</lg>\n\n<lg>\n<l>prāṇināmupakārāya rogāṇāmupaśāntaye /</l>\n<l>pāpānāṃ dhvaṃsanārthāya śreyasāṃ caiva vṛddhaye // RKV_176.17 //</l>\n</lg>\n\n<lg>\n<l>evamuktastu bhagavānpiṅgalena mahātmanā /</l>\n<l>avatāraṃ ca kṛtavān gīrvāṇān idam abravīt // RKV_176.18 //</l>\n</lg>\n\n<lg>\n<l>īśvara uvāca:</l>\n<l>muñcadhvamudakaṃ devāstīrthebhyo yatsamāhṛtam /</l>\n<l>mama cottarataḥ kṛtvā khātaṃ devamayaṃ śubham // RKV_176.19 //</l>\n</lg>\n\n<lg>\n<l>tatra nikṣipyatāṃ vāri sarvarogavināśanam /</l>\n<l>sarvapāpaharaṃ divyaṃ sarvairapi surādibhiḥ // RKV_176.20 //</l>\n</lg>\n\n<lg>\n<l>evamuktāḥ surāḥ sarve khātaṃ kṛtvā tathottare /</l>\n<l>vayastriṃśatkoṭigaṇairmuktaṃ tattīrthajaṃ jalam // RKV_176.21 //</l>\n</lg>\n\n<lg>\n<l>procuste sahitāḥ sarve virūpākṣapurogamāḥ /</l>\n<l>yaḥ kaściddevakhāte 'sminmṛdālambhanapūrvakam // RKV_176.22 //</l>\n</lg>\n\n<lg>\n<l>snānaṃ kṛtvā ravidine saṃsnāya narmadājale /</l>\n<l>śrāddhaṃ kṛtvā pitṛbhyo vai dānaṃ dattvā svaśaktitaḥ // RKV_176.23 //</l>\n</lg>\n\n<lg>\n<l>pūjayiṣyati piṅgeśaṃ tasya vāsastriviṣṭape /</l>\n<l>bhaviṣyati surairuktaṃ śṛṇoti sakalaṃ jagat // RKV_176.24 //</l>\n</lg>\n\n<lg>\n<l>āmayā bhuvi martyānāṃ kṣayarogavicarcikāḥ /</l>\n<l>vyādhayo vikṛtākārāḥ kāsaśvāsajvarodbhavāḥ // RKV_176.25 //</l>\n</lg>\n\n<lg>\n<l>ekadvitricaturthāhā ye jvarā bhūtasambhavāḥ /</l>\n<l>ye cānye vikṛtā doṣā dadruśca kāmalaṃ tathā // RKV_176.26 //</l>\n</lg>\n\n<lg>\n<l>dinaiste saptabhiryānti nāśaṃ snānair raverdine /</l>\n<l>śatabhedaprabhinnā ye kuṣṭhā bahuvidhās tathā // RKV_176.27 //</l>\n</lg>\n\n<lg>\n<l>śatamādityavārāṇāṃ snāyādaṣṭottaraṃ tu yaḥ /</l>\n<l>sampūjya śaṅkaraṃ dadyāttilapātraṃ dvijātaye // RKV_176.28 //</l>\n</lg>\n\n<lg>\n<l>naśyanti tasya kuṣṭhāni garuḍeneva pannagāḥ /</l>\n<l>evamuktvā gatāḥ sarve tridaśāstridaśālayam // RKV_176.29 //</l>\n</lg>\n\n<lg>\n<l>mārkaṇḍeya uvāca:</l>\n<l>nadīṣu devakhāteṣu taḍāgeṣu saritsu ca /</l>\n<l>snānaṃ samācarennityaṃ naraḥ pāpaiḥ pramucyate // RKV_176.30 //</l>\n</lg>\n\n<lg>\n<l>ṣaṣṭitīrthasahasreṣu ṣaṣṭitīrthaśateṣu ca /</l>\n<l>yatphalaṃ snānadāneṣu devakhāte tato 'dhikam // RKV_176.31 //</l>\n</lg>\n\n<lg>\n<l>devakhāteṣu yaḥ snātvā tarpayitvā pitḥnnṛpa /</l>\n<l>pūjayed devadeveśaṃ piṅgaleśvaramuttamam // RKV_176.32 //</l>\n</lg>\n\n<lg>\n<l>so 'śvamedhasya yajñasya vājapeyasya bhārata /</l>\n<l>dvayoḥ puṇyamavāpnoti nātra kāryā vicāraṇā // RKV_176.33 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe piṅgaleśvaratīrthamāhātmyavarṇanaṃ nāma ṣaṭsaptatyuttaraśatatamo 'dhyāyaḥ ||</p>\n\n<p>RKV adhyāya 177</p>\n\n<lg>\n<l>śrīmārkaṇḍeya uvāca:</l>\n<l>bhūtīśvaraṃ tato gacchetsarvatīrtheṣvanuttamam /</l>\n<l>darśanād eva rājendra yasya pāpaṃ praṇaśyati // RKV_177.1 //</l>\n</lg>\n\n<lg>\n<l>tatra sthāne purā pārtha devadevena śūlinā /</l>\n<l>uddhūlanaṃ kṛtaṃ gātre tena bhūtīśvaraṃ tu tat // RKV_177.2 //</l>\n</lg>\n\n<lg>\n<l>puṣye vā janmanakṣatre amāvāsyāṃ viśeṣataḥ /</l>\n<l>bhūtīśvare naraḥ snātvā kulakoṭiṃ samuddharet // RKV_177.3 //</l>\n</lg>\n\n<lg>\n<l>tatra sthāne tu yo bhaktyā kurute hyaṅgaguṇṭhanam /</l>\n<l>tasya yatphalamuddiṣṭaṃ tacchṛṇuṣva narādhipa // RKV_177.4 //</l>\n</lg>\n\n<lg>\n<l>yāvanto bhūtikaṇikā gātre lagnāḥ śivālaye /</l>\n<l>tāvadvarṣasahasrāṇi śivaloke mahīyate // RKV_177.5 //</l>\n</lg>\n\n<lg>\n<l>sarveṣāmeva snānānāṃ bhasmasnānaṃ paraṃ smṛtam /</l>\n<l>purāṇair ṛṣibhiḥ proktaṃ sarvaśāstreṣvanuttamam // RKV_177.6 //</l>\n</lg>\n\n<lg>\n<l>ekakālaṃ dvikālaṃ vā trikālaṃ cāpi yaḥ sadā /</l>\n<l>snānaṃ karoti cāgneyaṃ pāpaṃ tasya praṇaśyati // RKV_177.7 //</l>\n</lg>\n\n<lg>\n<l>divyasnānādvaraṃ snānaṃ vāyavyaṃ bharatarṣabha /</l>\n<l>vāyavyāduttamaṃ brāhmyaṃ varaṃ brāhmyāt tu vāruṇam // RKV_177.8 //</l>\n</lg>\n\n<lg>\n<l>āgneyaṃ vāruṇācchreṣṭhaṃ yasmāduktaṃ svayambhuvā /</l>\n<l>tasmātsarvaprayatnena hyāgneyaṃ snānam ācaret // RKV_177.9 //</l>\n</lg>\n\n<lg>\n<l>yudhiṣṭhira uvāca:</l>\n<l>āgneyaṃ vāruṇaṃ brāhmyaṃ vāyavyaṃ divyameva ca /</l>\n<l>kimuktaṃ śrotum icchāmi paraṃ kautūhalaṃ hi me // RKV_177.10 //</l>\n</lg>\n\n<lg>\n<l>mārkaṇḍeya uvāca:</l>\n<l>āgneyaṃ bhasmanā snānamavagāhya ca vāruṇam /</l>\n<l>āpohiṣṭheti ca brāhmyaṃ vāyavyaṃ gorajaḥ smṛtam // RKV_177.11 //</l>\n</lg>\n\n<lg>\n<l>sūrye dṛṣṭe tu yatsnānaṃ gaṅgātoyena tatsamam /</l>\n<l>tatsnānaṃ pañcamaṃ proktaṃ divyaṃ pāṇḍavasattama // RKV_177.12 //</l>\n</lg>\n\n<lg>\n<l>tasmātsarvaprayatnena snātvā bhūtīśvare tu yaḥ /</l>\n<l>pūjayed devamīśānaṃ sa bāhyābhyantaraḥ śuciḥ // RKV_177.13 //</l>\n</lg>\n\n<lg>\n<l>tatra sthāne tu ye nityaṃ dhyāyanti paramaṃ padam /</l>\n<l>sūkṣmaṃ cātīndriyaṃ nityaṃ te dhanyā nātra saṃśayaḥ // RKV_177.14 //</l>\n</lg>\n\n<lg>\n<l>muktitīrthaṃ tu tattīrthaṃ sarvatīrtheṣvanuttamam /</l>\n<l>darśanādeva yasyaiva pāpaṃ yāti mahatkṣayam // RKV_177.15 //</l>\n</lg>\n\n<lg>\n<l>jāyate pūjayā rājyaṃ tatra stutvā maheśvaram /</l>\n<l>japena pāpasaṃśuddhirdhyānenānantyamaśnute // RKV_177.16 //</l>\n</lg>\n\n<lg>\n<l>oṃ jyotiḥ svarūpam anādimadhyam anutpādyamānam anucāryamāṇākṣaram /</l>\n<l>sarvabhūtasthitaṃ śivaṃ sarvayogeśvaraṃ sarvalokeśvaraṃ mohaśokahīnaṃ mahājñānagamyam // RKV_177.17 //</l>\n</lg>\n\n<lg>\n<l>tatra tīrthe tu yo gatvā snānaṃ kuryānnareśvara /</l>\n<l>aśvamedhasya yajñasya phalaṃ prāpnoti mānavaḥ /</l>\n<l>evambhūtaṃ na jānanti mokṣāpekṣaṇikā narāḥ // RKV_177.18 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhūtīśvaratīrthamāhātmyavarṇanaṃ nāma saptasaptatyadhikaśatatamo 'dhyāyaḥ ||</p>\n\n<p>RKV adhyāya 178</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra gaṅgāvāhakamuttamam /</l>\n<l>narmadāyāṃ mahāpuṇyaṃ bhṛgutīrthasamīpataḥ // RKV_178.1 //</l>\n</lg>\n\n<lg>\n<l>tatra gaṅgā mahāpuṇyā cacāra vipulaṃ tapaḥ /</l>\n<l>purā varṣaśataṃ sāgraṃ paramaṃ vratamāsthitā // RKV_178.2 //</l>\n</lg>\n\n<lg>\n<l>dhyātvā devaṃ jagadyoniṃ nārāyaṇamakalmaṣam /</l>\n<l>ātmānaṃ paramaṃ dhāma saritsā jagatīpate // RKV_178.3 //</l>\n</lg>\n\n<l>tato janārdano deva āgatyedamuvāca ha // RKV_178.4 //</l>\n\n<lg>\n<l>viṣṇuruvāca:</l>\n<l>tapasā tava tuṣṭo 'haṃ matpādāmbujasambhave /</l>\n<l>mattaḥ kimicchase devi brūhi kiṃ karavāṇi te // RKV_178.5 //</l>\n</lg>\n\n<lg>\n<l>gaṅgovāca:</l>\n<l>tvatpādakamalādbhraṣṭā gaṅgā sahacarā vibho /</l>\n<l>yadṛcchayā trilokeśa vandyamānā divaukasaiḥ // RKV_178.6 //</l>\n</lg>\n\n<lg>\n<l>nṛpo bhagīrathas tasmāt tapaḥ kṛtvā suduṣkaram /</l>\n<l>samārādhya jagannāthaṃ śaṅkaraṃ lokaśaṅkaram // RKV_178.7 //</l>\n</lg>\n\n<lg>\n<l>avatārayāmāsa hi māṃ pṛthivyāṃ dharaṇīdhara /</l>\n<l>mayā vai yuvayor vākyādavatāraḥ kṛto bhuvi // RKV_178.8 //</l>\n</lg>\n\n<lg>\n<l>vaiṣṇavīmiti māṃ matvā janaḥ sarvāpluto mayi /</l>\n<l>ye vai brahmaṇo loke ye ca vai gurutalpagāḥ // RKV_178.9 //</l>\n</lg>\n\n<lg>\n<l>tyāginaḥ pitṛmātṛbhyāṃ ye ca svarṇaharā narāḥ /</l>\n<l>goghnā ye manujā loke tathā ye prāṇihiṃsakāḥ // RKV_178.10 //</l>\n</lg>\n\n<lg>\n<l>agamyāgāmino ye ca hyabhakṣyasya ca bhakṣakāḥ /</l>\n<l>ye cānṛtapravaktāro ye ca viśvāsaghātakāḥ // RKV_178.11 //</l>\n</lg>\n\n<lg>\n<l>devabrāhmaṇavittānāṃ hartāro ye narādhamāḥ /</l>\n<l>devabrahmagurustrīṇāṃ ye ca nindākarā narāḥ // RKV_178.12 //</l>\n</lg>\n\n<lg>\n<l>brahmaśāpapradagdhā ye ye caivātmahano dvijāḥ /</l>\n<l>bhraṣṭānaśanasaṃnyāsaniyatavratacāriṇaḥ // RKV_178.13 //</l>\n</lg>\n\n<lg>\n<l>tathaivāpeyapeyāśca ye ca svagurunindakāḥ /</l>\n<l>niṣedhakā ye dānānāṃ pātradānaparāṅmukhāḥ // RKV_178.14 //</l>\n</lg>\n\n<lg>\n<l>ṛtughnā ye svapatnīnāṃ pitroḥ sehaparā na hi /</l>\n<l>bāndhaveṣu ca dīneṣu karuṇā yasya nāsti vai // RKV_178.15 //</l>\n</lg>\n\n<lg>\n<l>kṣetrasetuvibhedī ca pūrvamārgapralopakaḥ /</l>\n<l>nāstikaḥ śāstrahīnastu vipraḥ sandhyāvivarjitaḥ // RKV_178.16 //</l>\n</lg>\n\n<lg>\n<l>ahutāśī hyasaṃtuṣṭaḥ sarvāśī sarvavikrayī /</l>\n<l>kadaryā nāstikāḥ krūrāḥ kṛtaghnā ye dvijāyaḥ // RKV_178.17 //</l>\n</lg>\n\n<lg>\n<l>paiśunyā rasavikreyāḥ sarvakālavinākṛtāḥ /</l>\n<l>svagotrāṃ paragotrāṃ vā ye bhuñjanti dvijādhamāḥ // RKV_178.18 //</l>\n</lg>\n\n<lg>\n<l>te māṃ prāpya vimucyante pāpasaṅghaiḥ susaṃcitaiḥ /</l>\n<l>tatpāpakṣārataptāyā na śarma mama vidyate // RKV_178.19 //</l>\n</lg>\n\n<lg>\n<l>tathā kuru jagannātha yathāhaṃ śarma cāpnuyām /</l>\n<l>evamuktastu deveśastuṣṭaḥ provāca jāhnavīm // RKV_178.20 //</l>\n</lg>\n\n<lg>\n<l>viṣṇuruvāca:</l>\n<l>ahamatra vasiṣyāmi gaṅgādharasahāyavān /</l>\n<l>praviśasva sadā revāṃ tvamatraiva ca mūrtinā // RKV_178.21 //</l>\n</lg>\n\n<lg>\n<l>mama pādatalaṃ prāpya vaha tripathagāmini /</l>\n<l>yadā bahūdakakāle narmadājalasaṃbhṛtā // RKV_178.22 //</l>\n</lg>\n\n<lg>\n<l>prāvṛṭkālaṃ samāsādya bhaviṣyati jalākulā /</l>\n<l>plāvyobhayataṭaṃ devī prāpya māmuttarasthitam // RKV_178.23 //</l>\n</lg>\n\n<lg>\n<l>plāvayiṣyati toyena yadā śaṅkhaṃ kare sthitam /</l>\n<l>tadā parvaśatodyuktaṃ vaiṣṇavaṃ parvasaṃjñitam // RKV_178.24 //</l>\n</lg>\n\n<lg>\n<l>na tena sadṛśaṃ kiṃcidvyatīpātādisaṃkramam /</l>\n<l>ayane dve ca na tathā puṇyātpuṇyataraṃ yathā // RKV_178.25 //</l>\n</lg>\n\n<lg>\n<l>tasminparvaṇi deveśi śaṅkhaṃ saṃspṛśya mānavaḥ /</l>\n<l>snānamācarate toye miśre gāṅgeyanārmade // RKV_178.26 //</l>\n</lg>\n\n<lg>\n<l>puṇyaṃ tvaśeṣapuṇyānāṃ maṅgalānāṃ ca maṅgalam /</l>\n<l>viṣṇunā vidhṛto yena tasmācchāntiḥ pracakrame // RKV_178.27 //</l>\n</lg>\n\n<lg>\n<l>tatrāntaṃ pāpasaṅghasya dhruvamāpnoti mānavaḥ /</l>\n<l>śaṅkhoddhāre naraḥ snātvā tarpayet pitṛdevatāḥ // RKV_178.28 //</l>\n</lg>\n\n<lg>\n<l>tṛptāste dvādaśābdāni siddhiṃ ca sārvakāmikīm /</l>\n<l>gaṅgāvahe tu yaḥ śrāddhaṃ śaṅkhoddhāre pradāsyati // RKV_178.29 //</l>\n</lg>\n\n<lg>\n<l>tena piṇḍapradānena nṛtyanti pitarastathā /</l>\n<l>śaṅkhoddhāre naraḥ snātvā pūjayed balakeśavau // RKV_178.30 //</l>\n</lg>\n\n<lg>\n<l>rātrau jāgaraṇaṃ kṛtvā śuddho bhavati jāhnavi /</l>\n<l>yattvaṃ lokakṛtaṃ karma manyase bhuvi duḥsaham // RKV_178.31 //</l>\n</lg>\n\n<lg>\n<l>tasminparvaṇi tatsarvaṃ tatra snātvā vyapohaya /</l>\n<l>evamuktvā naraśreṣṭha viṣṇuścāntaradhīyata // RKV_178.32 //</l>\n</lg>\n\n<lg>\n<l>tadāprabhṛti tattīrthaṃ gaṅgāvāhakamuttamam /</l>\n<l>brahmādyairṛṣibhistāta pāramparyakramāgataiḥ // RKV_178.33 //</l>\n</lg>\n\n<lg>\n<l>tatra tīrthe tu yaḥ snātvā bhaktibhāvena bhārata /</l>\n<l>gaṅgātīrthe tu sa snātaḥ samasteṣu na saṃśayaḥ // RKV_178.34 //</l>\n</lg>\n\n<lg>\n<l>tatra tīrthe mṛtānāṃ tu narāṇāṃ bhāvitātmanām /</l>\n<l>anivartikā gatisteṣāṃ viṣṇulokātkadācana // RKV_178.35 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gaṅgāvahakatīrthamāhātmyavarṇanaṃ nāmāṣṭasaptatyuttaraśatatamo 'dhyāyaḥ ||</p>\n\n<p>RKV adhyāya 179</p>\n\n<lg>\n<l>mārkaṇḍeya uvāca:</l>\n<l>tato gacchettu rājendra gautameśvaramuttamam /</l>\n<l>sarvapāpaharaṃ tīrthaṃ triṣu lokeṣu viśrutam // RKV_179.1 //</l>\n</lg>\n\n<lg>\n<l>gautamena tapastaptaṃ tatra tīrthe yudhiṣṭhira /</l>\n<l>divyaṃ varṣasahasraṃ tu tatastuṣṭo maheśvaraḥ // RKV_179.2 //</l>\n</lg>\n\n<lg>\n<l>praṇamya śirasā tatra sthāpitaḥ parameśvaraḥ /</l>\n<l>sthāpito gautameneśo gautameśvara ucyate // RKV_179.3 //</l>\n</lg>\n\n<lg>\n<l>tatra devaiśca gandharvair ṛṣibhiḥ pitṛdaivataiḥ /</l>\n<l>samprāptā hyuttamā siddhir ārādhya parameśvaram // RKV_179.4 //</l>\n</lg>\n\n<lg>\n<l>tatra tīrthe tu yaḥ snātvā pūjayet pitṛdevatāḥ /</l>\n<l>pūjayet paramīśānaṃ sarvapāpaiḥ pramucyate // RKV_179.5 //</l>\n</lg>\n\n<lg>\n<l>bahavastanna jānanti viṣṇumāyāvimohitāḥ /</l>\n<l>tatra saṃnihitaṃ devaṃ śūlapāṇiṃ maheśvaram // RKV_179.6 //</l>\n</lg>\n\n<lg>\n<l>brahmacārī tu yo bhūtvā tatra tīrthe nareśvara /</l>\n<l>snātvārcayen mahādevaṃ so 'śvamedhaphalaṃ labhet // RKV_179.7 //</l>\n</lg>\n\n<lg>\n<l>brahmacārī tu yo bhūtvā tarpayet pitṛdevatāḥ /</l>\n<l>pūjayet paramīśānaṃ sarvapāpaiḥ pramucyate // RKV_179.8 //</l>\n</lg>\n\n<lg>\n<l>tatra tīrthe tu yo dānaṃ bhaktyā dadyād dvijātaye /</l>\n<l>tadakṣayaphalaṃ sarvaṃ nātra kāryā vicāraṇā // RKV_179.9 //</l>\n</lg>\n\n<lg>\n<l>māse cāśvayuje rājan kṛṣṇapakṣe caturdaśīm /</l>\n<l>snātvā tatra vidhānena dīpakānāṃ śataṃ dadet // RKV_179.10 //</l>\n</lg>\n\n<lg>\n<l>pūjayitvā mahādevaṃ gandhapuṣpādibhir naraḥ /</l>\n<l>mucyate sarvapāpebhyo mṛtaḥ śivapuraṃ vrajet // RKV_179.11 //</l>\n</lg>\n\n<lg>\n<l>aṣṭamyāṃ ca caturdaśyāṃ kārttikyāṃ tu viśeṣataḥ /</l>\n<l>upoṣya prayato bhūtvā ghṛtena snāpayecchivam // RKV_179.12 //</l>\n</lg>\n\n<lg>\n<l>pañcagavyena madhunā dadhnā vā śītavāriṇā /</l>\n<l>sa ca sarvasya yajñasya phalaṃ prāpnoti mānavaḥ // RKV_179.13 //</l>\n</lg>\n\n<lg>\n<l>bhaktyā tu pūjayet paścāt sa labhet phalamuttamam /</l>\n<l>bilvapatrairakhaṇḍaiśca puṣpairunmattakodbhavaiḥ // RKV_179.14 //</l>\n</lg>\n\n<lg>\n<l>kuśāpāmārgasahitaiḥ kadambadroṇajairapi /</l>\n<l>mallikākaravīraiśca raktapītaiḥ sitāsitaiḥ // RKV_179.15 //</l>\n</lg>\n\n<lg>\n<l>puṣpairanyairyathālābhaṃ yo naraḥ pūjayecchivam /</l>\n<l>nairantaryeṇa ṣaṇmāsaṃ yo 'rcayed gautameśvaram /</l>\n<l>sarvānkāmānavāpnoti mṛtaḥ śivapuraṃ vrajet // RKV_179.16 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gautameśvaratīrthamāhātmyavarṇanaṃ nāma ekonāśītyadhikaśatatamo 'dhyāyaḥ ||</p>\n\n<p>RKV adhyāya 180</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla daśāśvamedhikaṃ param /</l>\n<l>tīrthaṃ sarvaguṇopetaṃ mahāpātakanāśanam // RKV_180.1 //</l>\n</lg>\n\n<lg>\n<l>yatra gatvā mahārāja snātvā sampūjya ceśvaram /</l>\n<l>daśānāmaśvamedhānāṃ phalaṃ prāpnoti mānavaḥ // RKV_180.2 //</l>\n</lg>\n\n<lg>\n<l>yudhiṣṭhira uvāca:</l>\n<l>aśvamedho mahāyajño bahusambhāradakṣiṇaḥ /</l>\n<l>aśakyaḥ prākṛtaiḥ kartuṃ kathaṃ teṣāṃ phalaṃ labhet // RKV_180.3 //</l>\n</lg>\n\n<lg>\n<l>atyāścaryamidaṃ tattvaṃ tvayoktaṃ vadatā satā /</l>\n<l>yathā me jāyate śraddhā dīrghāyustvaṃ tathā vada // RKV_180.4 //</l>\n</lg>\n\n<lg>\n<l>mārkaṇḍeya uvāca:</l>\n<l>idamāścaryabhūtaṃ hi gauryā pṛṣṭastriyambakaḥ /</l>\n<l>tatte 'haṃ sampravakṣyāmi pṛcchate nipuṇāya vai // RKV_180.5 //</l>\n</lg>\n\n<lg>\n<l>purā vṛṣastho deveśa hyumayā saha śaṅkaraḥ /</l>\n<l>kadācitparyaṭanpṛthivīṃ narmadātaṭamāśritaḥ // RKV_180.6 //</l>\n</lg>\n\n<lg>\n<l>daśāśvamedhikaṃ tīrthaṃ dṛṣṭvā devo maheśvaraḥ /</l>\n<l>tīrthaṃ pratyañjaliṃ baddhvā namaścakre trilocanaḥ // RKV_180.7 //</l>\n</lg>\n\n<l>kṛtāñjalipuṭaṃ devaṃ dṛṣṭvā devīdamabravīt // RKV_180.8 //</l>\n\n<lg>\n<l>devyuvāca:</l>\n<l>kimetaddevadeveśa carācaranamaskṛta /</l>\n<l>prahvanamrāñjaliṃ baddhvā bhaktyā paramayā yutaḥ // RKV_180.9 //</l>\n</lg>\n\n<l>etadāścaryamatulaṃ sarvaṃ kathaya me prabho // RKV_180.10 //</l>\n\n<lg>\n<l>īśvara uvāca:</l>\n<l>pratyakṣaṃ paśya tīrthasya phalaṃ mā vismitā bhava /</l>\n<l>viyatsthā me bhuvisthasya kṣaṇaṃ devi sthirā bhava // RKV_180.11 //</l>\n</lg>\n\n<lg>\n<l>evamuktvā tu deveśo gauravarṇo dvijo 'bhavat /</l>\n<l>kṣutkṣāmakaṇṭho jaṭilaḥ śuṣko dhamanisaṃtataḥ // RKV_180.12 //</l>\n</lg>\n\n<lg>\n<l>upaviśya bhuvaḥ pṛṣṭhe susvaraṃ mantramuccaran /</l>\n<l>kramapriyo mahādevo mādhuryeṇa pramodayan // RKV_180.13 //</l>\n</lg>\n\n<lg>\n<l>śrutvā tāṃ madhurāṃ vāṇīṃ svayaṃ devena nirmitām /</l>\n<l>saṃbhrāntā brāhmaṇāḥ sarve snātuṃ ye tatra cāgatāḥ // RKV_180.14 //</l>\n</lg>\n\n<lg>\n<l>nityakriyā ca sarveṣāṃ vismṛtā śrutivibhramāt /</l>\n<l>taṃ dṛṣṭvā paṭhamānaṃ tu kṣutpipāsābhipīḍitam // RKV_180.15 //</l>\n</lg>\n\n<lg>\n<l>dvijo 'nyamantrayat kaścid bhaktyā taṃ bhojanāya vai /</l>\n<l>prasādaḥ kriyatāṃ brahmanbhojanāya gṛhe mama // RKV_180.16 //</l>\n</lg>\n\n<lg>\n<l>adya me saphalaṃ janma hyadya me saphalāḥ kriyāḥ /</l>\n<l>sarvānkāmānpradāsyanti prītā me 'dya pitāmahāḥ // RKV_180.17 //</l>\n</lg>\n\n<lg>\n<l>tvayi bhukte dvijaśreṣṭha prasīda tvaṃ dhruvaṃ mama /</l>\n<l>evamukto mahādevo dvijarūpadharastadā // RKV_180.18 //</l>\n</lg>\n\n<lg>\n<l>prahasya pratyuvācedaṃ brāhmaṇaṃ ślakṣṇayā girā /</l>\n<l>mayā varṣasahasraṃ tu nirāhāraṃ tapaḥ kṛtam // RKV_180.19 //</l>\n</lg>\n\n<lg>\n<l>idānīṃ tu gṛhe tasya kariṣye dvijasattama /</l>\n<l>daśabhirvājimedhaiśca yeneṣṭaṃ pāraṇaṃ tathā // RKV_180.20 //</l>\n</lg>\n\n<lg>\n<l>ityukto devadevena brāhmaṇo vismayānvitaḥ /</l>\n<l>uttamāṅgaṃ vidhunvanvai jagāma svagṛhaṃ prati // RKV_180.21 //</l>\n</lg>\n\n<lg>\n<l>evaṃ te bahavo viprāḥ pratyākhyāte nimantraṇe /</l>\n<l>purāṇārthamajānanto nāstikā bahavo gatāḥ // RKV_180.22 //</l>\n</lg>\n\n<lg>\n<l>atha kaściddvijo vidvānpurāṇārthasya tattvavit /</l>\n<l>devaṃ nimantrayāmāsa dvijarūpadharaṃ śivam // RKV_180.23 //</l>\n</lg>\n\n<lg>\n<l>tathaiva so 'pi devena proktaḥ sa prāha taṃ punaḥ /</l>\n<l>manasā cintayitvā tu purāṇoktaṃ dvijottamaḥ // RKV_180.24 //</l>\n</lg>\n\n<lg>\n<l>smṛtivedapurāṇeṣu yaduktaṃ tattathā bhavet /</l>\n<l>iti niścitya taṃ vipramuvāca prahasanniva // RKV_180.25 //</l>\n</lg>\n\n<lg>\n<l>bhobho vipra pratīkṣasva yāvadāgamanaṃ punaḥ /</l>\n<l>ityuktvā tu dvijo gatvā daśāśvamedhikaṃ param // RKV_180.26 //</l>\n</lg>\n\n<lg>\n<l>snānaṃ mahālambhanādi kṛtaṃ tena dvijanmanā /</l>\n<l>japaṃ śrāddhaṃ tathā dānaṃ kṛtvā dharmānusārataḥ // RKV_180.27 //</l>\n</lg>\n\n<lg>\n<l>saṃkalpya kapilāṃ tatra purāṇoktavidhānataḥ /</l>\n<l>samāyāttvaritaṃ tatra yatrāsau tiṣṭhate dvijaḥ // RKV_180.28 //</l>\n</lg>\n\n<lg>\n<l>athāgatya dvijaṃ prāha vājimedhaḥ kṛto mayā /</l>\n<l>uttiṣṭha me gṛhaṃ ramyaṃ bhojanārthaṃ hi gamyatām // RKV_180.29 //</l>\n</lg>\n\n<lg>\n<l>ityuktaḥ śaṅkarastena brāhmaṇenātivismitaḥ /</l>\n<l>uvāca brāhmaṇaṃ deva idānīṃ tvamito gataḥ // RKV_180.30 //</l>\n</lg>\n\n<l>dvijavarya kathaṃ ceṣṭā daśa yajñā mahādhanāḥ // RKV_180.31 //</l>\n\n<lg>\n<l>dvija uvāca:</l>\n<l>na vicārastvayā kāryaḥ kṛtā yajñā na saṃśayaḥ /</l>\n<l>yadi vedāḥ pramāṇaṃ taṃ bhuvi devā dvijāstathā // RKV_180.32 //</l>\n</lg>\n\n<lg>\n<l>daśāśvamedhikaṃ tīrthaṃ tathā satyaṃ dvijottama /</l>\n<l>yadi vedapurāṇoktaṃ vākyaṃ niḥsaṃśayaṃ bhavet // RKV_180.33 //</l>\n</lg>\n\n<lg>\n<l>tadā prāptaṃ mayā sarvaṃ nātra kāryā vicāraṇā /</l>\n<l>evamuktastu deveśa āstikyaṃ tasya cetasaḥ // RKV_180.34 //</l>\n</lg>\n\n<lg>\n<l>vimṛśya bahubhiḥ kiṃciduttaraṃ na prapadyata /</l>\n<l>jagāma tadgṛhaṃ ramyaṃ paṭhanbrahma sanātanam // RKV_180.35 //</l>\n</lg>\n\n<lg>\n<l>samprāptaṃ taṃ dvijaṃ bhaktyā pādyārghyeṇa tamarcayat /</l>\n<l>ṣaḍrasaṃ bhojanaṃ tena dattaṃ paścādyathāvidhi // RKV_180.36 //</l>\n</lg>\n\n<lg>\n<l>tato bhukte mahādeve sarvadevamaye śive /</l>\n<l>puṣpavṛṣṭiḥ papātāśu gaganāttasya mūrdhani /</l>\n<l>tasyāstikyaṃ tu saṃlakṣya tuṣṭaḥ provāca śaṅkaraḥ // RKV_180.37 //</l>\n</lg>\n\n<lg>\n<l>īśvara uvāca:</l>\n<l>kiṃ te 'dya kriyatāṃ brūhi varado 'haṃ dvijottama /</l>\n<l>adeyamapi dāsyāmi ekacittasya te dhruvam // RKV_180.38 //</l>\n</lg>\n\n<lg>\n<l>brāhmaṇa uvāca:</l>\n<l>yadi prīto 'si me deva yadi deyo varo mama /</l>\n<l>asmiṃstīrthe mahādeva sthātavyaṃ sarvadaiva hi // RKV_180.39 //</l>\n</lg>\n\n<lg>\n<l>upakārāya deveśa eṣa me vara uttamaḥ /</l>\n<l>evamuktastu devena āruroha dvijottamaḥ // RKV_180.40 //</l>\n</lg>\n\n<lg>\n<l>gandharvāpsaraḥsambādhaṃ vimānaṃ sārvakāmikam /</l>\n<l>pūjyamāno gatastatra yatra lokā nirāmayāḥ // RKV_180.41 //</l>\n</lg>\n\n<lg>\n<l>mārkaṇḍeya uvāca:</l>\n<l>etadāścaryamatulaṃ dṛṣṭvā devī suvismitā /</l>\n<l>vismayotphullanayanā punaḥ papraccha śaṅkaram // RKV_180.42 //</l>\n</lg>\n\n<lg>\n<l>pārvatyuvāca:</l>\n<l>katham etad bhavet satyaṃ yatredam asamañjasam /</l>\n<l>snānaṃ kurvanti bahavo lokā hyatra maheśvara // RKV_180.43 //</l>\n</lg>\n\n<lg>\n<l>teṣāṃ tu svargagamanaṃ yathaiṣa svargatiṃ gataḥ /</l>\n<l>katham etat samācakṣva vismayaḥ paramo mama // RKV_180.44 //</l>\n</lg>\n\n<lg>\n<l>etacchrutvā tu deveśaḥ prahasanpratyuvāca tām /</l>\n<l>vedavākye purāṇārthe smṛtyarthe dvijabhāṣite // RKV_180.45 //</l>\n</lg>\n\n<lg>\n<l>vismayo hi na kartavyo hyanumānaṃ hi tat tathā /</l>\n<l>asaṃbhāvyaṃ hi lokānāṃ purāṇe yatpragīyate // RKV_180.46 //</l>\n</lg>\n\n<lg>\n<l>yadi pakṣaṃ puraskṛtya lokāḥ kurvanti pārvati /</l>\n<l>tasmānna siddhir eteṣāṃ bhavatyeko na vismayaḥ // RKV_180.47 //</l>\n</lg>\n\n<lg>\n<l>nāstikā bhinnamaryādā ye niścayabahiṣkṛtāḥ /</l>\n<l>teṣāṃ siddhir na vidyeta āstikyād bhavate dhruvam // RKV_180.48 //</l>\n</lg>\n\n<lg>\n<l>śrutvākhyānam idaṃ devī vavande tīrthamuttamam /</l>\n<l>sarvapāpaharaṃ puṇyaṃ narmadāyāṃ vyavasthitam // RKV_180.49 //</l>\n</lg>\n\n<lg>\n<l>mārkaṇḍeya uvāca:</l>\n<l>daśāśvamedhaṃ rājendra sarvatīrthottamottamam /</l>\n<l>tīrthaṃ sarvaguṇopetaṃ mahāpātakanāśanam // RKV_180.50 //</l>\n</lg>\n\n<lg>\n<l>tatrāgatā mahābhāgā snātukāmā sarasvatī /</l>\n<l>puṇyānāṃ paramā puṇyā nadīnām uttamā nadī // RKV_180.51 //</l>\n</lg>\n\n<lg>\n<l>nāmamātreṇa yasyāstu sarvapāpaiḥ pramucyate /</l>\n<l>snātāstatra divaṃ yānti ye mṛtāste 'punarbhavāḥ // RKV_180.52 //</l>\n</lg>\n\n<lg>\n<l>daśāśvamedhe sā rājanniyatā brahmacāriṇī /</l>\n<l>ārādhayitvā deveśaṃ paraṃ nirvāṇamāgatīḥ // RKV_180.53 //</l>\n</lg>\n\n<lg>\n<l>kāluṣyaṃ brahmasambhūtā saṃvatsarasamudbhavam /</l>\n<l>prakṣālayitum āyāti daśamyāmāśvinasya ca // RKV_180.54 //</l>\n</lg>\n\n<lg>\n<l>upoṣya rajanīṃ tāṃ tu sampūjya tripurāntakam /</l>\n<l>rājanniṣkalmaṣā yānti śvobhūte śāśvataṃ padam // RKV_180.55 //</l>\n</lg>\n\n<p>yudhiṣṭhira uvāca:\nsarasvatī mahāpuṇyā nadīnāmuttamā nadī /</p>\n\n<lg>\n<l>śrīmārkaṇḍeya uvāca:</l>\n<l>rājannāśvayuje māsi daśamyāṃ tadviśiṣyate /</l>\n<l>pārthiveṣu ca tīrthe tu sarveṣveva na saṃśayaḥ // RKV_180.56 //</l>\n</lg>\n\n<lg>\n<l>daśāśvamedhike rājannityaṃ hi daśamī śubhā /</l>\n<l>viśeṣādāśvine śuklā mahāpātakanāśinī // RKV_180.57 //</l>\n</lg>\n\n<lg>\n<l>tasyāsnātvārcayed devānupavāsaparāyaṇaḥ /</l>\n<l>śrāddhaṃ kṛtvā vidhānena paścāt sampūjayecchivam // RKV_180.58 //</l>\n</lg>\n\n<lg>\n<l>tatrasthāṃ pūjayed devīṃ snātukāmāṃ sarasvatīm /</l>\n<l>namo namaste deveśi brahmadehasamudbhave // RKV_180.59 //</l>\n</lg>\n\n<lg>\n<l>kuru pāpakṣayaṃ devi saṃsārānmāṃ samuddhara /</l>\n<l>gandhadhūpaiśca sampūjya hyarcayitvā punaḥpunaḥ // RKV_180.60 //</l>\n</lg>\n\n<lg>\n<l>daśa pradakṣiṇā dattvā sūtreṇa pariveṣṭayet /</l>\n<l>kapilāṃ tu tato vipre dadyād vigatamatsaraḥ // RKV_180.61 //</l>\n</lg>\n\n<lg>\n<l>sarvalakṣaṇasampannāṃ sarvopaskarasaṃyutām /</l>\n<l>dattvā viprāya kapilāṃ na śocati kṛtākṛte // RKV_180.62 //</l>\n</lg>\n\n<lg>\n<l>paścājjāgaraṇaṃ kuryād ghṛtenājvālya dīpakam /</l>\n<l>purāṇapaṭhanenaiva nṛtyagītavivādanaiḥ // RKV_180.63 //</l>\n</lg>\n\n<lg>\n<l>vedoktaiścaiva pūjayec chaśiśekharam /</l>\n<l>prabhāte vimale paścātsnātvā vai narmadājale // RKV_180.64 //</l>\n</lg>\n\n<lg>\n<l>brāhmaṇān bhojayed bhaktyā śivabhaktāṃśca yoginaḥ /</l>\n<l>evaṃ kṛte tato rājan samyak tīrthaphalaṃ labhet // RKV_180.65 //</l>\n</lg>\n\n<lg>\n<l>tatra tīrthe tu yaḥ snātvā pūjayecchaṅkaraṃ naraḥ /</l>\n<l>daśāśvamedhāvabhṛthaṃ labhate puṇyamuttamam // RKV_180.66 //</l>\n</lg>\n\n<lg>\n<l>pūtātmā tena puṇyena rudralokaṃ sa gacchati /</l>\n<l>ārūḍhaḥ paramaṃ yānaṃ kāmagaṃ ca suśobhanam // RKV_180.67 //</l>\n</lg>\n\n<lg>\n<l>tatra divyāpsarobhistu vījyamāno 'tha cāmaraiḥ /</l>\n<l>krīḍate suciraṃ kālaṃ jayaśabdādimaṅgalaiḥ // RKV_180.68 //</l>\n</lg>\n\n<lg>\n<l>tato 'vatīrṇaḥ kālena iha rājā bhaved dhruvam /</l>\n<l>hastyaśvarathasampanno mahābhogī paraṃtapaḥ // RKV_180.69 //</l>\n</lg>\n\n<lg>\n<l>daśāśvamedhe yaddānaṃ dīyate śivayoginām /</l>\n<l>daśāśvamedhasadṛśaṃ bhavet tannātra saṃśayaḥ // RKV_180.70 //</l>\n</lg>\n\n<lg>\n<l>sarveṣāmeva yajñānām aśvamedho viśiṣyate /</l>\n<l>durlabhaḥ svalpavittānāṃ bhūriśaḥ pāpakarmaṇām // RKV_180.71 //</l>\n</lg>\n\n<lg>\n<l>tatra tīrthe tu rājendra durlabho 'pi surāsuraiḥ /</l>\n<l>prāpyate snānadānena ityevaṃ śaṅkaro 'bravīt // RKV_180.72 //</l>\n</lg>\n\n<lg>\n<l>akāmo vā sakāmo vā mṛtastatra nareśvara /</l>\n<l>devatvaṃ prāpnuyāt so 'pi nātra kāryā vicāraṇā // RKV_180.73 //</l>\n</lg>\n\n<lg>\n<l>agnipraveśaṃ yaḥ kuryāt tatra tīrthe narottama /</l>\n<l>agniloke vaset tāvad yāvad ābhūtasamplavam // RKV_180.74 //</l>\n</lg>\n\n<lg>\n<l>jalapraveśaṃ yaḥ kuryāt tatra tīrthe narādhipa /</l>\n<l>dhyāyamāno mahādevaṃ vāruṇaṃ lokamāpnuyāt // RKV_180.75 //</l>\n</lg>\n\n<lg>\n<l>daśāśvamedhe yaḥ kaścicchūravṛttyā tanuṃ tyajet /</l>\n<l>akṣayā nu gatistasya ityevaṃ śrutinodanā // RKV_180.76 //</l>\n</lg>\n\n<lg>\n<l>na tāṃ gatiṃ yānti bhṛguprapātino na daṇḍino naiva ca sāṃkhyayoginaḥ /</l>\n<l>dhvajākule dundubhiśaṅkhanādite kṣaṇena yāṃ yānti mahāhave mṛtāḥ // RKV_180.77 //</l>\n</lg>\n\n<lg>\n<l>yatra tatra hataḥ śūraḥ śatrubhiḥ pariveṣṭitaḥ /</l>\n<l>akṣayāṃl labhate lokānyadi klībaṃ na bhāṣate // RKV_180.78 //</l>\n</lg>\n\n<lg>\n<l>daśāśvamedhe saṃnyāsaṃ yaḥ karoti vidhānataḥ /</l>\n<l>anivartikā gatis tasya rudralokātkadācana // RKV_180.79 //</l>\n</lg>\n\n<lg>\n<l>daśāśvamedhe yatpuṇyaṃ saṃkṣepeṇa yudhiṣṭhira /</l>\n<l>kathitaṃ parayā bhaktyā sarvapāpapraṇāśanam // RKV_180.80 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe daśāśvamedhatīrthamāhātmyavarṇanaṃ nāmāśītyuttaraśatatamo 'dhyāyaḥ ||</p>\n\n<p>RKV adhyāya 181</p>\n\n<lg>\n<l>śrīmārkaṇḍeya uvāca:</l>\n<l>ataḥ paraṃ pravakṣyāmi bhṛgutīrthasya vistaram /</l>\n<l>yaṃ śrutvā brahmahā goghno mucyate sarvapātakaiḥ // RKV_181.1 //</l>\n</lg>\n\n<lg>\n<l>tatra tīrthe tu vikhyātaṃ vṛṣakhātam iti śrutam /</l>\n<l>bhṛguṇā tatra rājendra tapastaptaṃ purā kila // RKV_181.2 //</l>\n</lg>\n\n<lg>\n<l>yudhiṣṭhira uvāca:</l>\n<l>bhṛgukacche sa viprendro nivasan kena hetunā /</l>\n<l>tapastaptvā suvipulaṃ parāṃ siddhim upāgataḥ // RKV_181.3 //</l>\n</lg>\n\n<lg>\n<l>ko vā vṛṣa iti proktas tat khātaṃ yena khānitam /</l>\n<l>etatsarvaṃ yathānyāyaṃ kathayasva mamānagha // RKV_181.4 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>eṣa praśno mahārāja yastvayā paripṛcchitaḥ /</l>\n<l>tatsarvaṃ kathayiṣyāmi śṛṇuṣvaikamanā nṛpa // RKV_181.5 //</l>\n</lg>\n\n<lg>\n<l>ṣaṣṭhastu brahmaṇaḥ putro mānaso bhṛgusattamaḥ /</l>\n<l>tapaścacāra vipulaṃ śrīvṛte kṣetra uttame // RKV_181.6 //</l>\n</lg>\n\n<lg>\n<l>divyaṃ varṣasahasraṃ tu saṃśuṣko munisattamaḥ /</l>\n<l>nirāhāro nirānandaḥ kāṣṭhapāṣāṇavatsthitaḥ // RKV_181.7 //</l>\n</lg>\n\n<lg>\n<l>tataḥ kadācid deveśo vimānavaramāsthitaḥ /</l>\n<l>umayā sahitaḥ śrīmāṃstena mārgeṇa cāgataḥ // RKV_181.8 //</l>\n</lg>\n\n<lg>\n<l>dṛṣṭvā tatra mahābhāgaṃ bhṛguṃ valmīkavatsthitam /</l>\n<l>uvāca devī deveśaṃ kimidaṃ dṛśyate prabho // RKV_181.9 //</l>\n</lg>\n\n<lg>\n<l>īśvara uvāca:</l>\n<l>bhṛgurnāma mahādevi tapastaptvā sudāruṇam /</l>\n<l>divyaṃ varṣasahasraṃ tu mama dhyānaparāyaṇaḥ // RKV_181.10 //</l>\n</lg>\n\n<lg>\n<l>jalabindu kuśāgreṇa māse māse pibecca saḥ /</l>\n<l>saṃvatsaraśataṃ sāgraṃ tiṣṭhate ca varānane // RKV_181.11 //</l>\n</lg>\n\n<lg>\n<l>tacchrutvā vacanaṃ gaurī krodhasaṃvartitekṣaṇā /</l>\n<l>uvāca devī deveśaṃ śūlapāṇiṃ maheśvaram // RKV_181.12 //</l>\n</lg>\n\n<lg>\n<l>satyamugro 'si loke tvaṃ khyāpito vṛṣabhadhvaja /</l>\n<l>niṣkāruṇyo durārādhyaḥ sarvabhūtabhayaṃkaraḥ // RKV_181.13 //</l>\n</lg>\n\n<lg>\n<l>divyaṃ varṣasahasraṃ tu dhyāyamānasya śaṅkaram /</l>\n<l>brāhmaṇasya varaṃ kasmān na prayacchasi śaṃsa me // RKV_181.14 //</l>\n</lg>\n\n<lg>\n<l>evamukto 'tha deveśaḥ prahasya girinandinīm /</l>\n<l>uvāca naraśārdūla meghagambhīrayā girā // RKV_181.15 //</l>\n</lg>\n\n<lg>\n<l>strī vinaśyati garveṇa tapaḥ krodhena naśyati /</l>\n<l>gāvo dūrapracāreṇa śūdrānnena dvijottamāḥ // RKV_181.16 //</l>\n</lg>\n\n<lg>\n<l>krodhānvito dvijo gaurī tena siddhir na vidyate /</l>\n<l>varṣāyutais tathā lakṣair na kiṃcit kāraṇaṃ priye // RKV_181.17 //</l>\n</lg>\n\n<lg>\n<l>evambhūtasya tasyāpi krodhasya caritaṃ mahat /</l>\n<l>evamuktvā tataḥ śambhurvṛṣaṃ dadhyau ca tatkṣaṇe // RKV_181.18 //</l>\n</lg>\n\n<lg>\n<l>vṛṣo hi bhagavanbrahmā vṛṣarūpī maheśvaraḥ /</l>\n<l>dhyānaprāptaḥ kṣaṇād eva garjayan vai muhurmuhuḥ // RKV_181.19 //</l>\n</lg>\n\n<lg>\n<l>kiṃ karomi suraśreṣṭha dhyātaḥ kenaiva hetunā /</l>\n<l>karomi kasya nidhanamakāle parameśvara // RKV_181.20 //</l>\n</lg>\n\n<lg>\n<l>īśvara uvāca:</l>\n<l>kopayasva dvijaśreṣṭhaṃ gatvā tvaṃ bhṛgusattamam /</l>\n<l>yena me śraddadhatyeṣā gaurī lokaikasundarī // RKV_181.21 //</l>\n</lg>\n\n<lg>\n<l>etacchrutvā vṛṣo gatvā dharṣaṇārthaṃ dvijottamam /</l>\n<l>narmadāyāstaṭe ramye samīpe cāśrame bhṛguḥ // RKV_181.22 //</l>\n</lg>\n\n<lg>\n<l>tataḥ śṛṅgairgṛhītvā tu prakṣipto narmadājale /</l>\n<l>tataḥ kruddho bhṛgustatra daṇḍahasto mahāmuniḥ // RKV_181.23 //</l>\n</lg>\n\n<lg>\n<l>paśuvatte vadhiṣyāmi daṇḍaghātena mastake /</l>\n<l>śikhāyajñopavīte ca paridhānaṃ varāsane // RKV_181.24 //</l>\n</lg>\n\n<l>susaṃvṛtaṃ kṛtaṃ tena dhāvanvai pṛṣṭhato bravīt // RKV_181.25 //</l>\n\n<lg>\n<l>bhṛguruvāca:</l>\n<l>pāpakarmandurācāra kathaṃ yāsyasi me vṛṣa /</l>\n<l>avamānaṃ samutpādya kṛtvā gartaṃ khuraistathā // RKV_181.26 //</l>\n</lg>\n\n<lg>\n<l>garjayitvā mahānādaṃ tato vipramapātayat /</l>\n<l>ātmānaṃ pātitaṃ jñātvā vṛṣeṇa parameṣṭhinā // RKV_181.27 //</l>\n</lg>\n\n<lg>\n<l>bhṛguḥ krodhena jajvāla hutāhutirivānalaḥ /</l>\n<l>kare gṛhya mahādaṇḍaṃ brahmadaṇḍam ivāparam // RKV_181.28 //</l>\n</lg>\n\n<lg>\n<l>hantukāmo vṛṣaṃ vipro 'bhyadhāvata yudhiṣṭhira /</l>\n<l>dhāvamānaṃ tato dṛṣṭvā sa vṛṣaḥ pūrvasāgare // RKV_181.29 //</l>\n</lg>\n\n<lg>\n<l>jambūdvīpaṃ kuśāṃ krauñcaṃ śālmaliṃ śākameva ca /</l>\n<l>gomedaṃ puṣkaraṃ prāptaḥ pūrvato dakṣiṇāpatham // RKV_181.30 //</l>\n</lg>\n\n<lg>\n<l>uttaraṃ paścimaṃ caiva dvīpāddvīpaṃ nareśvara /</l>\n<l>pātālaṃ sutalaṃ paścādvitalaṃ ca talātalam // RKV_181.31 //</l>\n</lg>\n\n<lg>\n<l>tāmisramandhatāmisraṃ pātālaṃ saptamaṃ yayau /</l>\n<l>tato jagāma bhūrlokaṃ prāṇārthī sa vṛṣottamaḥ // RKV_181.32 //</l>\n</lg>\n\n<lg>\n<l>bhuvaḥ svaścaiva ca mahastapaḥ satyaṃ janastathā /</l>\n<l>anugamyamāno vipreṇa na śarma labhate kvacit // RKV_181.33 //</l>\n</lg>\n\n<lg>\n<l>pāpaṃ kṛtvaiva puruṣaḥ kāmakrodhabalārditaḥ /</l>\n<l>tato jagāma śaraṇaṃ brahmāṇaṃ viṣṇumeva ca // RKV_181.34 //</l>\n</lg>\n\n<lg>\n<l>indraṃ candraṃ tathādityair yāmyavāruṇamārutaiḥ /</l>\n<l>yadā sarvaiḥ parityakto lokālokaiḥ sureśvaraiḥ // RKV_181.35 //</l>\n</lg>\n\n<lg>\n<l>tadā devaṃ namaskṛtvā rakṣa rakṣasva cābravīt /</l>\n<l>vadhyamānaṃ mahādevo bhṛguṇā parameṣṭhinā // RKV_181.36 //</l>\n</lg>\n\n<lg>\n<l>sarvalokaiḥ parityaktamanāthamiva taṃ prabho /</l>\n<l>dṛṣṭvā śrāntaṃ vṛṣaṃ devaḥ patitaṃ caraṇāgrataḥ // RKV_181.37 //</l>\n</lg>\n\n<l>tataḥ provāca bhagavān smitapūrvam idaṃ vacaḥ // RKV_181.38 //</l>\n\n<p>īśvara uvāca:\n<l>paśya devi mahābhāge śamaṃ viprasya sundari // RKV_181.39 //</l></p>\n\n<lg>\n<l>pārvatyuvāca:</l>\n<l>yāvadvipro na cāsmākaṃ kupyate parameśvara /</l>\n<l>tāvadvaraṃ prayacchāśu yadi cecchasi matpriyam // RKV_181.40 //</l>\n</lg>\n\n<lg>\n<l>tato bhasmī jaṭī śūlī candrārdhakṛtaśekharaḥ /</l>\n<l>umārddhadeho bhagavānbhūtvā vipramuvāca ha // RKV_181.41 //</l>\n</lg>\n\n<lg>\n<l>bhobho dvijavaraśreṣṭha krodhaste na śamaṃ gataḥ /</l>\n<l>yasmāt tasmād idaṃ tāta krodhasthānaṃ bhaviṣyati // RKV_181.42 //</l>\n</lg>\n\n<lg>\n<l>tato dṛṣṭvā ca taṃ śambhuṃ bhṛguḥ śreṣṭhaṃ trilocanam /</l>\n<l>jānubhyām avaniṃ gatvā idaṃ stotram udairayat // RKV_181.43 //</l>\n</lg>\n\n<lg>\n<l>bhṛguruvāca:</l>\n<l>praṇipatya bhūtanāthaṃ bhavodbhavaṃ bhūtidaṃ bhayātītam /</l>\n<l>bhavabhīto bhuvanapate vijñaptuṃ kiṃcidicchāmi // RKV_181.44 //</l>\n</lg>\n\n<lg>\n<l>tvadguṇanikarānvaktuṃ kā śaktirmānuṣasyāsya /</l>\n<l>vāsukirapi na tāvadvaktuṃ vadanasahasraṃ bhavedyasya // RKV_181.45 //</l>\n</lg>\n\n<lg>\n<l>bhaktyā tathāpi śaṅkara śaśidhara karajāladhavalitāśeṣa /</l>\n<l>stutimukharasya maheśvara prasīda tava caraṇaniratasya // RKV_181.46 //</l>\n</lg>\n\n<lg>\n<l>sattvaṃ rajastamastvaṃ sthityutpattivināśanaṃ deva /</l>\n<l>bhavabhīto bhuvanapate bhuvaneśa śaraṇaniratasya // RKV_181.47 //</l>\n</lg>\n\n<lg>\n<l>yamaniyamayajñadānaṃ vedābhyāsaśca dhāraṇāyogaḥ /</l>\n<l>tvadbhakteḥ sarvamidaṃ nārhanti vai kalāsahasrāṃśam // RKV_181.48 //</l>\n</lg>\n\n<lg>\n<l>utkṛṣṭarasarasāyanakhaḍgāṃ janavivarapādukāsiddhiḥ /</l>\n<l>cihnaṃ hi tava natānāṃ dṛśyata iha janmani prakaṭam // RKV_181.49 //</l>\n</lg>\n\n<lg>\n<l>śāṭhyena yadi praṇamati vitarasi tasyāpi bhūtimicchayā deva /</l>\n<l>bhavati bhavacchedakarī bhaktirmokṣāya nirmitā nātha // RKV_181.50 //</l>\n</lg>\n\n<lg>\n<l>paradāraparasvarataṃ paraparibhavaduḥkhaśokasaṃtaptam /</l>\n<l>paravadanavīkṣaṇaparaṃ parameśvara māṃ paritrāhi // RKV_181.51 //</l>\n</lg>\n\n<lg>\n<l>adhikābhimānamuditaṃ kṣaṇabhaṅguravibhavavilasantam /</l>\n<l>krūraṃ kupathābhimukhaṃ śaṅkara śaraṇāgataṃ paritrāhi // RKV_181.52 //</l>\n</lg>\n\n<lg>\n<l>dīnaṃ dvijaṃ varārthe bandhujane naiva pūritā hyāśā /</l>\n<l>chinddhi maheśvara tṛṣṇāṃ kiṃ mūḍhaṃ māṃ viḍambayasi // RKV_181.53 //</l>\n</lg>\n\n<lg>\n<l>tṛṣṇāṃ harasva śīghraṃ lakṣmīṃ dada hṛdayavāsinīṃ nityam /</l>\n<l>chinddhi madamohapāśaṃ māmuttāraya bhavācca deveśa // RKV_181.54 //</l>\n</lg>\n\n<lg>\n<l>karuṇābhyudayaṃ nāma stotram idaṃ sarvasiddhidaṃ divyam /</l>\n<l>yaḥ paṭhati bhṛguṃ smarati ca śivalokam asau prayāti dehānte // RKV_181.55 //</l>\n</lg>\n\n<lg>\n<l>etacchrutvā mahādevaḥ stotraṃ ca bhṛgubhāṣitam /</l>\n<l>uvāca varado 'smīti devyā saha varottamam // RKV_181.56 //</l>\n</lg>\n\n<lg>\n<l>bhṛguruvāca:</l>\n<l>prasanno devadeveśa yadi deyo varo mama /</l>\n<l>siddhikṣetram idaṃ sarvaṃ bhavitā mama nāmataḥ // RKV_181.57 //</l>\n</lg>\n\n<lg>\n<l>bhavadbhiḥ sannidhānena sthātavyaṃ hi sahomayā /</l>\n<l>devakṣetramidaṃ puṇyaṃ yena sarvaṃ bhaviṣyati // RKV_181.58 //</l>\n</lg>\n\n<lg>\n<l>atra sthāne mahāsthānaṃ karomi jagadīśvara /</l>\n<l>tava prasādāddeveśa pūryantāṃ me manorathāḥ // RKV_181.59 //</l>\n</lg>\n\n<lg>\n<l>īśvara uvāca:</l>\n<l>śriyā kṛtamidaṃ pūrvaṃ kiṃ na jñātaṃ tvayā dvija /</l>\n<l>anumānya śriyaṃ devīṃ yadīyaṃ manyate bhavān // RKV_181.60 //</l>\n</lg>\n\n<lg>\n<l>kuruṣva yadabhipretaṃ tvatkṛtaṃ naḥ tadanyathā /</l>\n<l>evamuktvā gate deve snātvā gatvā bhṛguḥ śriyam // RKV_181.61 //</l>\n</lg>\n\n<lg>\n<l>kṛtvā ca pāraṇaṃ tatra vasanviprastayā saha /</l>\n<l>śriyā ca sahitaḥ kāla idaṃ vacanam abravīt // RKV_181.62 //</l>\n</lg>\n\n<lg>\n<l>bhṛguruvāca:</l>\n<l>yadi te rocate bhadre duḥkhāsīnaṃ ca te yadi /</l>\n<l>tvayā vṛte mahākṣetre svīyaṃ sthānaṃ karomyaham // RKV_181.63 //</l>\n</lg>\n\n<lg>\n<l>śrīruvāca:</l>\n<l>mama nāmnā tu viprarṣe tava nāmnā tu śobhanam /</l>\n<l>sthānaṃ kuruṣvābhipretamavirodhena me matiḥ // RKV_181.64 //</l>\n</lg>\n\n<lg>\n<l>bhṛguruvāca:</l>\n<l>kacchapādhiṣṭhitaṃ hyetattasya pṛṣṭhigataṃ rame /</l>\n<l>saṃmantrya sahitaṃ tena śobhanaṃ bhavatī kuru // RKV_181.65 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛgukacchotpattivarṇanaṃ nāmaikāśītyuttaraśatatamo 'dhyāyaḥ ||</p>\n\n<p>RKV adhyāya 182</p>\n\n<lg>\n<l>śrīmārkaṇḍeya uvāca:</l>\n<l>tato bhṛguḥ śriyā caiva sametaḥ kacchapaṃ gataḥ /</l>\n<l>abhinandya yathānyāyam uvāca vacanaṃ śubham // RKV_182.1 //</l>\n</lg>\n\n<lg>\n<l>tvayā dhṛtā dharā sarvā tathā lokāścarācarāḥ /</l>\n<l>tathaiva puṇyabhāvatvātsthitastatra mahāmate // RKV_182.2 //</l>\n</lg>\n\n<lg>\n<l>cāturvidyasya saṃsthānaṃ karomi ramayā saha /</l>\n<l>yadi tvaṃ manyase deva tadādeśaya māṃ vibho // RKV_182.3 //</l>\n</lg>\n\n<lg>\n<l>kūrma uvāca:</l>\n<l>evameva dvijaśreṣṭha mama nāmāṅkitaṃ puram /</l>\n<l>bhaviṣyati mahatkālaṃ mamopari susaṃsthitam // RKV_182.4 //</l>\n</lg>\n\n<lg>\n<l>acalaṃ susthiraṃ tāta na bhīḥ kāryā sulocane /</l>\n<l>etacchrutvā śubhaṃ vākyaṃ kacchapasya mukhāccyutam // RKV_182.5 //</l>\n</lg>\n\n<lg>\n<l>hṛṣṭastuṣṭaḥ śriyā sārddhaṃ padmayonisuto bhṛguḥ /</l>\n<l>abhīci udaye prāpte kṛtakautukamaṅgalaḥ // RKV_182.6 //</l>\n</lg>\n\n<lg>\n<l>nandane vatsare māghe pañcamyāṃ bharatarṣabha /</l>\n<l>śaste tu hyuttarāyoge kumbhasthe śaśimaṇḍale // RKV_182.7 //</l>\n</lg>\n\n<lg>\n<l>revāyā uttare tīre gambhīre cābhivāruṇi /</l>\n<l>prāgudakpravaṇe deśe koṭitīrthasamanvitam // RKV_182.8 //</l>\n</lg>\n\n<lg>\n<l>krośapramāṇaṃ tatkṣetraṃ prāsādaśatasaṃkulam /</l>\n<l>acireṇaiva kālena tapobalasamanvitaḥ /</l>\n<l>vicintya viśvakarmāṇaṃ cakāra bhṛgusattamaḥ // RKV_182.9 //</l>\n</lg>\n\n<lg>\n<l>brāhmaṇā vedavidvāṃsaḥ kṣatriyā rājyapālakāḥ /</l>\n<l>vaiśyā vṛttiratāstatra śūdrāḥ śuśrūṣakāstriṣu // RKV_182.10 //</l>\n</lg>\n\n<lg>\n<l>evaṃ śriyā vṛtaṃ kṣetraṃ paramānandananditam /</l>\n<l>nirmitaṃ bhṛguṇā tāta sarvapātakanāśanam /</l>\n<l>iti bhṛgukacchotpattiḥ // RKV_182.11 //</l>\n</lg>\n\n<lg>\n<l>mārkaṇḍeya uvāca:</l>\n<l>tataḥ kālena mahatā kasmiṃścit kāraṇāntare /</l>\n<l>devalokaṃ jagāmāśu lakṣmīr ṛṣisamāgame // RKV_182.12 //</l>\n</lg>\n\n<lg>\n<l>samarpya kuñcikāṭṭālaṃ bhṛgave brahmavādine /</l>\n<l>pālayasva yathārthaṃ vai sthānakaṃ mama suvrata // RKV_182.13 //</l>\n</lg>\n\n<lg>\n<l>devakāryāṇyaśeṣāṇi kṛtvā śrīḥ punarāgatā /</l>\n<l>ājagāma ramā devī bhṛgukacchaṃ tvarānvitā // RKV_182.14 //</l>\n</lg>\n\n<lg>\n<l>prārthitaṃ kuñcikāṭṭālaṃ svagṛhaṃ saparigraham /</l>\n<l>bhṛguryadā tadā pārtha mithyā nāsti tadā vadata // RKV_182.15 //</l>\n</lg>\n\n<lg>\n<l>eva vivādaḥ sumahānsaṃjātaśca nareśvara /</l>\n<l>mameti mama caiveti parasparasamāgame // RKV_182.16 //</l>\n</lg>\n\n<lg>\n<l>tataḥ kālena mahatā bhṛguṇā paramarṣiṇā /</l>\n<l>cāturvidyapramāṇārthaṃ cakāra mahatīṃ sthitim // RKV_182.17 //</l>\n</lg>\n\n<lg>\n<l>asmadīyaṃ yathā sarvaṃ nagaraṃ mṛgalocane /</l>\n<l>cāturvidyā dvijāḥ sarve tathā jānanti sundari // RKV_182.18 //</l>\n</lg>\n\n<lg>\n<l>śrīruvāca:</l>\n<l>pramāṇaṃ mama viprendra cāturvaṇyā na saṃśayaḥ /</l>\n<l>madīyaṃ vā tvadīyaṃ vā kathayantu dvijottamāḥ // RKV_182.19 //</l>\n</lg>\n\n<lg>\n<l>tataḥ samastairvibudhaiḥ sampradhārya parasparam /</l>\n<l>dvidhā tairvāksthalaṃ dṛṣṭvā brāhmaṇā nṛpasaṃhitam // RKV_182.20 //</l>\n</lg>\n\n<lg>\n<l>aṣṭādaśasahasrāṇi nocurvai kiṃciduttaram /</l>\n<l>aṣṭādaśasahasreṣu bhṛgukopabhayānnṛpa /</l>\n<l>uktaṃ ca tālakaṃ haste yasya tasyedamuttaram // RKV_182.21 //</l>\n</lg>\n\n<lg>\n<l>etacchrutvā tu sā devī nigamaṃ naigamaiḥ kṛtam /</l>\n<l>krodhena mahatāviṣṭā śaśāpa dvijapuṃgavān // RKV_182.22 //</l>\n</lg>\n\n<lg>\n<l>śrīdevyuvāca:</l>\n<l>yasmātsatyaṃ samutsṛjya lobhopahatamānasaiḥ /</l>\n<l>madīyaṃ lopitaṃ sthānaṃ tasmācchṛṇvantu me giram // RKV_182.23 //</l>\n</lg>\n\n<lg>\n<l>tripauruṣā bhavedvidyā tripuruṣaṃ na bhaveddhanam /</l>\n<l>na dvitīyastu vo vedaḥ paṭhito bhavati dvijāḥ // RKV_182.24 //</l>\n</lg>\n\n<lg>\n<l>gṛhāṇi na dvibhaumāni na ca bhūtiḥ sthirā dvijāḥ /</l>\n<l>pakṣapātena vo dharmo na ca niḥśreyabhāvataḥ // RKV_182.25 //</l>\n</lg>\n\n<lg>\n<l>iṣṭo gotrajanaḥ kaścillobhenāvṛtamānasaḥ /</l>\n<l>na ca dvaidhaṃ parityajya hyekaṃ satyaṃ bhaviṣyati // RKV_182.26 //</l>\n</lg>\n\n<lg>\n<l>adyaprabhṛti sarveṣām ahaṅkāro dvijanmanām /</l>\n<l>na pitā putravākyena na putraḥ pitṛkarmaṇi // RKV_182.27 //</l>\n</lg>\n\n<lg>\n<l>ahaṅkārakṛtāḥ sarve bhaviṣyanti na saṃśayaḥ /</l>\n<l>iti śaptvā ramādevī tadaiva ca divaṃ yayau // RKV_182.28 //</l>\n</lg>\n\n<lg>\n<l>tato gatāyāṃ vai lakṣmyāṃ devā brahmarṣayo 'malāḥ /</l>\n<l>krodhalobhamidaṃ sthānaṃ te 'pi coktvā divaṃ yayuḥ // RKV_182.29 //</l>\n</lg>\n\n<lg>\n<l>gatāṃ dṛṣṭvā tato devīm ṛṣīṃścaiva tapodhanān /</l>\n<l>bhṛguśca parameṣṭhī sa viṣādam agamat param /</l>\n<l>prasādayāmāsa punaḥ śaṅkaraṃ tripurāntakam // RKV_182.30 //</l>\n</lg>\n\n<lg>\n<l>tapasā mahatā pārtha tatastuṣṭo maheśvaraḥ /</l>\n<l>uvāca vacanaṃ kāle harṣayan bhṛgusattamam // RKV_182.31 //</l>\n</lg>\n\n<lg>\n<l>kiṃ viṣaṇṇo 'si viprendra kiṃ vā santāpakāraṇam /</l>\n<l>mayi prasanne 'pi tava hyetatkathaya me 'nagha // RKV_182.32 //</l>\n</lg>\n\n<lg>\n<l>bhṛguruvāca:</l>\n<l>śāpayitvā dvijānsarvānpurā lakṣmīrvinirgatā /</l>\n<l>apavitramidaṃ coktvā tato devā vinirgatāḥ // RKV_182.33 //</l>\n</lg>\n\n<lg>\n<l>īśvara uvāca:</l>\n<l>purā mayā yathā proktaṃ tattathā na tadanyathā /</l>\n<l>krodhasthānam asaṃdehaṃ tathānyadapi tacchṛṇu // RKV_182.34 //</l>\n</lg>\n\n<lg>\n<l>tatra sthānasamudbhūtā mahadbhayavivarjitāḥ /</l>\n<l>brāhmaṇā matprasādena bhaviṣyanti na saṃśayaḥ // RKV_182.35 //</l>\n</lg>\n\n<lg>\n<l>vedavidyāvratasnātāḥ sarvaśāstraviśāradāḥ /</l>\n<l>ye 'pi te śatasāhasrāstvaritā hyāgatāstviha // RKV_182.36 //</l>\n</lg>\n\n<lg>\n<l>apaṭhasyāpi mūrkhasya sarvāvasthāṃ gatasya ca /</l>\n<l>uttarāduttaraṃ śakro dātuṃ na tu bhṛgūttama // RKV_182.37 //</l>\n</lg>\n\n<lg>\n<l>koṭitīrtham idaṃ sthānaṃ sarvapāpapraṇāśanam /</l>\n<l>adyaprabhṛti viprendra bhaviṣyati na saṃśayaḥ // RKV_182.38 //</l>\n</lg>\n\n<lg>\n<l>matprasādāddevagaṇaiḥ sevitaṃ ca bhaviṣyati /</l>\n<l>bhṛgukṣetre mṛtā ye tu kṛmikīṭapataṃgakāḥ // RKV_182.39 //</l>\n</lg>\n\n<lg>\n<l>vāsas teṣāṃ śive loke matprasādād bhaviṣyati /</l>\n<l>vṛṣakhāte naraḥ snātvā pūjayitvā maheśvaram // RKV_182.40 //</l>\n</lg>\n\n<lg>\n<l>sarvamedhasya yajñasya phalaṃ prāpnotyasaṃśayam /</l>\n<l>bhṛgutīrthe naraḥ snātvā tarpayet pitṛdevatāḥ // RKV_182.41 //</l>\n</lg>\n\n<lg>\n<l>tasya te dvādaśābdāni śāntiṃ gacchanti tarpitāḥ /</l>\n<l>dadhikṣīreṇa toyena ghṛtena madhunā saha // RKV_182.42 //</l>\n</lg>\n\n<lg>\n<l>ye snapanti virūpākṣaṃ teṣāṃ vāsastriviṣṭape /</l>\n<l>matprasādād dvijaśreṣṭha sarvadevānusevitam // RKV_182.43 //</l>\n</lg>\n\n<lg>\n<l>bhaviṣyati bhṛgukṣetraṃ kurukṣetrādibhiḥ samam /</l>\n<l>mārtaṇḍagrahaṇe prāpte yavaṃ kṛtvā hiraṇmayam // RKV_182.44 //</l>\n</lg>\n\n<lg>\n<l>dattvā śirasi yaḥ snāti bhṛgukṣetre dvijottama /</l>\n<l>avicāreṇa taṃ viddhi saṃsnātaṃ kurujāṅgale // RKV_182.45 //</l>\n</lg>\n\n<lg>\n<l>ahaṃ caiva vasiṣyāmi ambikā ca mama priyā /</l>\n<l>sarvaduḥkhāpahā devī nāmnā saubhāgyasundarī // RKV_182.46 //</l>\n</lg>\n\n<lg>\n<l>vasiṣyāmi tayā devyā sahito bhṛgukacchake /</l>\n<l>evamuktvā sthito devo bhṛgukacche 'mbikā tathā // RKV_182.47 //</l>\n</lg>\n\n<lg>\n<l>bhṛgustu svapuraṃ prāyādbrahmaghoṣanināditam /</l>\n<l>ṛgyajuḥsāmaghoṣeṇa hyatharvaṇanināditam // RKV_182.48 //</l>\n</lg>\n\n<lg>\n<l>tatra tīrthe tu yaḥ snātvā vṛṣamutsṛjate naraḥ /</l>\n<l>sa yāti śivasāyujyamityevaṃ śaṅkaro 'bravīt // RKV_182.49 //</l>\n</lg>\n\n<lg>\n<l>tatra tīrthe tu yaḥ snātvā caitre māsi samācaret /</l>\n<l>dadyācca lavaṇaṃ vipre pūjya saubhāgyasundarīm // RKV_182.50 //</l>\n</lg>\n\n<lg>\n<l>gobhūhiraṇyaṃ viprebhyaḥ prīyetāṃ lalitāśivau /</l>\n<l>na duḥkhaṃ durbhagatvaṃ ca viyogaṃ patinā saha // RKV_182.51 //</l>\n</lg>\n\n<lg>\n<l>prāpnoti nārī rājendra bhṛgutīrthāplavena ca /</l>\n<l>yastu nityaṃ bhṛguṃ devaṃ paśyedvai pāṇḍunandana // RKV_182.52 //</l>\n</lg>\n\n<lg>\n<l>ā brahmasadanaṃ yāvattatrasthairdaivataiḥ saha /</l>\n<l>yatphalaṃ samavāpnoti tacchṛṇuṣva nṛpottama // RKV_182.53 //</l>\n</lg>\n\n<lg>\n<l>suvarṇaśṛṅgīṃ kapilāṃ payasvinīṃ sādhvīṃ suśīlāṃ taruṇīṃ savatsām /</l>\n<l>dattvā dvije sarvavratopapanne phalaṃ ca yatsyāttadihaiva nūnam // RKV_182.54 //</l>\n</lg>\n\n<lg>\n<l>samāḥ sahasrāṇi tu sapta vai jale mriyel labhed dvādaśavahnimadhye /</l>\n<l>tyajaṃstanuṃ śūravṛttyā narendra śakrātithyaṃ yāti vai martyadharmā // RKV_182.55 //</l>\n</lg>\n\n<lg>\n<l>ākhyānametacca sadā yaśasyaṃ svargyaṃ dhanyaṃ putryamāyuṣyakāri /</l>\n<l>śṛṇvaṃllabhetsarvametaddhi bhaktyā parvaṇi parvaṇyājamīḍhas sadaiva // RKV_182.56 //</l>\n</lg>\n\n<lg>\n<l>saṃnyāsaṃ kurute yastu bhṛgutīrthe vidhānataḥ /</l>\n<l>sa mṛtaḥ paramaṃ sthānaṃ gacchedvai yacca durlabham // RKV_182.57 //</l>\n</lg>\n\n<lg>\n<l>etacchrutvā bhṛguśreṣṭho devadevena bhāṣitam /</l>\n<l>prahṛṣṭavadano bhūtvā tatraiva saṃsthito dvijaḥ // RKV_182.58 //</l>\n</lg>\n\n<lg>\n<l>tirobhāvaṃ gate deve bhṛguḥ śreṣṭho dvijottamaḥ /</l>\n<l>svamūrti tatra muktvā tu brahmalokaṃ jagāma ha // RKV_182.59 //</l>\n</lg>\n\n<lg>\n<l>bhṛgukacchasya cotpattiḥ kathitā tava pāṇḍava /</l>\n<l>saṃkṣepeṇa mahārāja sarvapāmapraṇāśanī // RKV_182.60 //</l>\n</lg>\n\n<lg>\n<l>etatpuṇyaṃ pāpaharaṃ kṣetraṃ devena kīrtitam /</l>\n<l>caturyugasahasreṇa pitāmahadinaṃ smṛtam // RKV_182.61 //</l>\n</lg>\n\n<lg>\n<l>prāpte brahmadine viprā jāyate yugasambhavaḥ /</l>\n<l>na paśyāmi tvidaṃ kṣetram iti rudraḥ svayaṃ jagau // RKV_182.62 //</l>\n</lg>\n\n<lg>\n<l>yaḥ śṛṇoti tvidaṃ bhaktyā nārī vā puruṣo 'pi vā /</l>\n<l>sa yāti paramaṃ lokam iti rudraḥ svayaṃ jagau // RKV_182.63 //</l>\n</lg>\n\n<lg>\n<l>devakhāte naraḥ snātvā piṇḍadānādisatkriyām /</l>\n<l>yāṃ karoti nṛpaśreṣṭha tām akṣayaphalāṃ viduḥ // RKV_182.64 //</l>\n</lg>\n\n<lg>\n<l>ya imaṃ śṛṇuyād bhaktyā bhṛgukacchasya vistaram /</l>\n<l>koṭitīrthaphalaṃ tasya bhaved vai nātra saṃśayaḥ // RKV_182.65 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛgukacchatīrthamāhātmyavarṇanaṃ nāma dvyaśītyuttaraśatatamo 'dhyāyaḥ ||</p>\n\n<p>RKV adhyāya 183</p>\n\n<lg>\n<l>śrīmārkaṇḍeya uvāca:</l>\n<l>ataḥ paraṃ mahārāja gacchet kedārasaṃjñakam /</l>\n<l>yatra gatvā mahārāja śrāddhaṃ kṛtvā pibejjalam /</l>\n<l>sampūjya devadeveśaṃ kedārotthaṃ phalaṃ labhet // RKV_183.1 //</l>\n</lg>\n\n<lg>\n<l>yudhiṣṭhira uvāca:</l>\n<l>katham atra suraśreṣṭha kedārākhyaḥ sthitaḥ svayam /</l>\n<l>uttare narmadākūle etadvistarato vada // RKV_183.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>purā kṛtayugasyādau śaṅkaras tu maheśvaraḥ /</l>\n<l>bhṛguṇārādhitaḥ śaptaḥ śriyā ca bhṛgukacchake // RKV_183.3 //</l>\n</lg>\n\n<lg>\n<l>apavitramidaṃ kṣetraṃ sarvavedavivarjitam /</l>\n<l>bhaviṣyati nṛpaśreṣṭha gatetyuktvā haripriyā // RKV_183.4 //</l>\n</lg>\n\n<lg>\n<l>tapaścacāra vipulaṃ bhṛgurvarṣasahasrakam /</l>\n<l>vāyubhakṣo nirāhāraściraṃ dhamanisaṃtataḥ // RKV_183.5 //</l>\n</lg>\n\n<lg>\n<l>tataḥ pratyakṣatāmāgāl liṅgībhūto maheśvaraḥ /</l>\n<l>prādurbhūtastu sahasā bhittvā pātālasaptakam // RKV_183.6 //</l>\n</lg>\n\n<lg>\n<l>dadarśātha bhṛgurdevam autpalīṃ kelikāmiva /</l>\n<l>stutiṃ cakre sa devāya sthāṇave tryambaketi ca // RKV_183.7 //</l>\n</lg>\n\n<lg>\n<l>evaṃ stutaḥ sa bhagavān provāca prahasanniva /</l>\n<l>punaḥ punarbhṛguṃ mattaḥ kiṃtu prārthayase mune // RKV_183.8 //</l>\n</lg>\n\n<lg>\n<l>bhṛguruvāca:</l>\n<l>pañcakrośamidaṃ kṣetraṃ padmayā śāpitaṃ vibho /</l>\n<l>upavitram idaṃ kṣetraṃ sarvavedavivarjitam /</l>\n<l>bhaviṣyatīti ca procya gatā devī vidaṃ prati // RKV_183.9 //</l>\n</lg>\n\n<lg>\n<l>punaḥ pavitratāṃ yāti yathedaṃ kṣetramuttamam /</l>\n<l>tathā kuru maheśāna prasanno yadi śaṅkara // RKV_183.10 //</l>\n</lg>\n\n<lg>\n<l>īśvara uvāca:</l>\n<l>kedārākhyamidaṃ brahmaṃl liṅgamādyaṃ bhaviṣyati /</l>\n<l>kṛtvedamādiliṅgāni bhaviṣyanti daśaiva hi // RKV_183.11 //</l>\n</lg>\n\n<lg>\n<l>ekādaśam adṛśyaṃ hi kṣetramadhye bhaviṣyati /</l>\n<l>pāvayiṣyati tatkṣetramekādaśaḥ svayaṃ vibhuḥ // RKV_183.12 //</l>\n</lg>\n\n<lg>\n<l>tathā vai dvādaśādityā matprasādāttu mūrtitaḥ /</l>\n<l>vasiṣyanti bhṛgukṣetre rogaduḥkhanibarhaṇāḥ // RKV_183.13 //</l>\n</lg>\n\n<lg>\n<l>durgāḥ hyaṣṭādaśa tathā kṣetrapālāstu ṣoḍaśa /</l>\n<l>bhṛgukṣetre bhaviṣyanti vīrabhadrāśca mātaraḥ // RKV_183.14 //</l>\n</lg>\n\n<lg>\n<l>pavitrīkṛtametaddhi nityaṃ kṣetraṃ bhaviṣyati /</l>\n<l>nāghamāse hyuṣaḥkāle snātvā māsaṃ jitendriyaḥ // RKV_183.15 //</l>\n</lg>\n\n<lg>\n<l>yaḥ pūjayati kedāraṃ sa gacchecchivamandiram /</l>\n<l>tasmiṃstīrthe naraḥ snātvā pitḥnuddiśya bhārata /</l>\n<l>śrāddhaṃ dadāti vidhivat tasya prītāḥ pitāmahāḥ // RKV_183.16 //</l>\n</lg>\n\n<lg>\n<l>iti te kathitaṃ samyakkedārākhyaṃ savistaram /</l>\n<l>sarvapāpaharaṃ puṇyaṃ sarvaduḥkhapraṇāśanam // RKV_183.17 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kedāreśvaratīrthamāhātmyavarṇanaṃ nāma tryaśītyuttaraśatatamo 'dhyāyaḥ ||</p>\n\n<p>RKV adhyāya 184</p>\n\n<lg>\n<l>śrīmārkaṇḍeya uvāca:</l>\n<l>dhautapāpaṃ tato gacchedbhṛgutīrthasamīpataḥ /</l>\n<l>vṛṣeṇa tu bhṛgustatra bhūyobhūyo dhutastataḥ // RKV_184.1 //</l>\n</lg>\n\n<lg>\n<l>dhautapāpaṃ tu tattena nāmnā lokeṣu viśrutam /</l>\n<l>tatra sthito mahādevastuṣṭyarthaṃ bhṛgusattame // RKV_184.2 //</l>\n</lg>\n\n<lg>\n<l>tatra tīrthe tu yaḥ snātvā śāṭhyenāpi nareśvara /</l>\n<l>mucyate sarvapāpebhyo nātra kāryā vicāraṇā // RKV_184.3 //</l>\n</lg>\n\n<lg>\n<l>yastu samyagvidhānena tatra snātvārcayecchivam /</l>\n<l>devānpitḥnsamabhyarcya mucyate sarvapātakaiḥ // RKV_184.4 //</l>\n</lg>\n\n<lg>\n<l>brahmahatyā gavāṃ vadhyā tatra tīrthe yudhiṣṭhira /</l>\n<l>praviśenna sadā bhītā praviṣṭāpi kṣayaṃ vrajet // RKV_184.5 //</l>\n</lg>\n\n<lg>\n<l>yudhiṣṭhira uvāca:</l>\n<l>āścaryabhūtaṃ loke 'sminkathayasva dvijottama /</l>\n<l>praviśenna brahmahatyā yathā vai dhautapāpmani // RKV_184.6 //</l>\n</lg>\n\n<lg>\n<l>brahmahatyāsamaṃ pāpaṃ bhavitā neha kiṃcana /</l>\n<l>kathaṃ vā dhautapāpe tu praviṣṭaṃ naśyate dvija /</l>\n<l>etadvistarataḥ sarvaṃ pṛcchāmi vada kautukāt // RKV_184.7 //</l>\n</lg>\n\n<lg>\n<l>mārkaṇḍeya uvāca:</l>\n<l>ādisarge purā śambhurbrahmaṇaḥ parameṣṭhinaḥ /</l>\n<l>vikāraṃ pañcamaṃ dṛṣṭvā śiro 'śvamukhasannibham // RKV_184.8 //</l>\n</lg>\n\n<lg>\n<l>aṅguṣṭhāṅguliyogena tacchirastena kṛntitam /</l>\n<l>kṛttamātre tu śirasi brahmahatyābhaktadā // RKV_184.9 //</l>\n</lg>\n\n<lg>\n<l>brahmahatyāyutaścāsīd uttare narmadātaṭe /</l>\n<l>dhunitaṃ tu yato rājanvṛṣeṇa dharmamūrtinā // RKV_184.10 //</l>\n</lg>\n\n<lg>\n<l>tatra dhauteśvarīṃ devīṃ sthāpitāṃ vṛṣabheṇa tu /</l>\n<l>dadarśa bhagavāñchambhuḥ sarvadaivatapūjitām // RKV_184.11 //</l>\n</lg>\n\n<lg>\n<l>dṛṣṭvā dhauteśvarīṃ durgāṃ brahmahatyāvināśinīm /</l>\n<l>tatra viśramamāṇaśca śaṅkarastripurāntakaḥ // RKV_184.12 //</l>\n</lg>\n\n<lg>\n<l>sa śaṅkaro brahmahatyāvihīnaṃ mene ātmānaṃ tasya tīrthasya bhāvāt /</l>\n<l>suvismito devadevo vareṇyo dṛṣṭvā dūre brahmahatyāṃ ca tīrthāt // RKV_184.13 //</l>\n</lg>\n\n<lg>\n<l>vidhautapāpaṃ mahitaṃ dharmaśaktyā viśenna hatyā devībhayāt prabhītā /</l>\n<l>raktāmbarā raktamālyopayuktā kṛṣṇā nārī raktadāmaprasaktā // RKV_184.14 //</l>\n</lg>\n\n<lg>\n<l>māṃ vāñchantī skandhadeśaṃ rahasye dūre sthitā tīrthavaryaprabhāvāt /</l>\n<l>saṃcintya devo manasā smarārirvāsāya buddhiṃ tatra tīrthe cakāra // RKV_184.15 //</l>\n</lg>\n\n<lg>\n<l>vimṛśya devo bahuśaḥ sthitaḥ svayaṃ vidhautapāpaḥ prathitaḥ pṛthivyām /</l>\n<l>babhūva tatraiva nivāsakārī vidhūtapāpanikaṭapradeśe // RKV_184.16 //</l>\n</lg>\n\n<lg>\n<l>tadāprabhṛti rājendra brahmahatyāvināśanam /</l>\n<l>vidhautapāpaṃ tattīrthaṃ narmadāyāṃ vyavasthitam // RKV_184.17 //</l>\n</lg>\n\n<lg>\n<l>āśvayukśuklanavamī tatra tīrthe viśiṣyate /</l>\n<l>dinatrayaṃ tu rājendra saptamyādiviśeṣataḥ // RKV_184.18 //</l>\n</lg>\n\n<lg>\n<l>samupoṣyāṣṭamīṃ bhaktyā sāṅgaṃ vedaṃ paṭhettu yaḥ /</l>\n<l>ahorātreṇa caikena ṛgyajuḥsāmasaṃjñakam // RKV_184.19 //</l>\n</lg>\n\n<lg>\n<l>abhyasanbrahmahatyāyā mucyate nātra saṃśayaḥ /</l>\n<l>vṛṣalīgamanaṃ caiva yaśca gurvaṅganāgamaḥ // RKV_184.20 //</l>\n</lg>\n\n<lg>\n<l>snātvā brahmarasotkṛṣṭe kumbhenaiva pramucyate /</l>\n<l>vandhyā strījananī yā tu kākavandhyā mṛtaprajā // RKV_184.21 //</l>\n</lg>\n\n<lg>\n<l>sāpi kumbhodakaiḥ snātā jīvatputrā prajāvatī /</l>\n<l>apaṭhastu nara upoṣya ṛgyajuḥsāmasambhavām // RKV_184.22 //</l>\n</lg>\n\n<lg>\n<l>ṛcamekāṃ japanviprastathā parvaṇi yo nṛpa /</l>\n<l>anṛcopoṣya gāyatrīṃ japedvai vedamātaram // RKV_184.23 //</l>\n</lg>\n\n<lg>\n<l>japannavamyāṃ viprendro mucyate pāpasañcayāt /</l>\n<l>evaṃ tu kathitaṃ tāta purāṇoktaṃ maharṣibhiḥ // RKV_184.24 //</l>\n</lg>\n\n<lg>\n<l>dhautapāpaṃ mahāpuṇyaṃ śivena kathitaṃ mama /</l>\n<l>prāṇatyāgaṃ tu yaḥ kuryājjale vāgnau sthale 'pi vā // RKV_184.25 //</l>\n</lg>\n\n<lg>\n<l>sa gacchati vimānena jvalanārkasamaprabhaḥ /</l>\n<l>haṃsabarhiprayuktena sevyamāno 'psarogaṇaiḥ // RKV_184.26 //</l>\n</lg>\n\n<lg>\n<l>śivasya paramaṃ sthānaṃ yatsurairapi durlabham /</l>\n<l>krīḍate svecchayā tatra yāvaccandrārkatārakam // RKV_184.27 //</l>\n</lg>\n\n<lg>\n<l>dhautapāpe tu yā nārī kurute prāṇasaṃkṣayam /</l>\n<l>tatkṣaṇādeva sā pārtha puruṣatvamavāpnuyāt // RKV_184.28 //</l>\n</lg>\n\n<lg>\n<l>atha kiṃ bahunoktena śubhaṃ vā yadi vāśubham /</l>\n<l>tadakṣayaphalaṃ sarvaṃ dhautapāpe kṛtaṃ nṛpa // RKV_184.29 //</l>\n</lg>\n\n<lg>\n<l>saṃnyasenniyamenānnaṃ saṃnyased viṣayādikam /</l>\n<l>phalamūlādikaṃ caiva jalamekaṃ na saṃtyajet // RKV_184.30 //</l>\n</lg>\n\n<lg>\n<l>evaṃ yaḥ kurute pārtha rudralokaṃ sa gacchati /</l>\n<l>tatra bhuktākhilānbhogāñjāyate bhuvi bhūpatiḥ // RKV_184.31 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhautapāpatīrthamāhātmyavarṇanaṃ nāma caturaśītyuttaraśatatamo 'dhyāyaḥ ||</p>\n\n<p>RKV adhyāya 185\n<lg>\n<l>śrīmārkaṇḍeya uvāca:</l>\n<l>tato gacchenmahīpāla eraṇḍītīrthamuttamam /</l>\n<l>snānamātreṇa tatraiva brahmahatyā praṇaśyati // RKV_185.1 //</l>\n</lg></p>\n\n<lg>\n<l>māsi cāśvayuje tatra śuklapakṣe caturdaśīm /</l>\n<l>upoṣya prayataḥ snātastarpayet pitṛdevatāḥ // RKV_185.2 //</l>\n</lg>\n\n<lg>\n<l>putrarddhirūpasampanno jīvecca śaradāṃ śatam /</l>\n<l>śivalokaṃ mṛto yāti nātra kāryā vicāraṇā // RKV_185.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍītīrthamāhātmyavarṇanaṃ nāma pañcāśītyuttaraśatatamo 'dhyāyaḥ ||</p>\n\n<p>RKV adhyāya 186</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla tīrthaṃ kanakhalottamam /</l>\n<l>garuḍena tapastaptaṃ pūjayitvā maheśvaram // RKV_186.1 //</l>\n</lg>\n\n<lg>\n<l>divyaṃ varṣaśataṃ yāvajjātamātreṇa bhārata /</l>\n<l>tapojapaiḥ kṛśībhūto dṛṣṭo devena śambhunā // RKV_186.2 //</l>\n</lg>\n\n<lg>\n<l>tatastuṣṭo mahādevo vainateyaṃ manojavam /</l>\n<l>uvāca paramaṃ vākyaṃ vinatānandavardhanam // RKV_186.3 //</l>\n</lg>\n\n<lg>\n<l>prasannaste mahābhāga varaṃ varaya suvrata /</l>\n<l>durlabhaṃ triṣu lokeṣu dadāmi tava khecara // RKV_186.4 //</l>\n</lg>\n\n<lg>\n<l>garuḍa uvāca:</l>\n<l>icchāmi vāhanaṃ viṣṇordvijendratvaṃ sureśvara /</l>\n<l>prasanne tvayi me sarvaṃ bhavatviti matirmama // RKV_186.5 //</l>\n</lg>\n\n<lg>\n<l>śrīmaheśa uvāca:</l>\n<l>durlabhaḥ prāṇināṃ tāta yo varaḥ prārthito 'nagha /</l>\n<l>devadevasya vāhanaṃ dvijendratvaṃ sudurlabham // RKV_186.6 //</l>\n</lg>\n\n<lg>\n<l>nārāyaṇodare sarvaṃ trailokyaṃ sacarācaram /</l>\n<l>tvayā sa katham ūhyeta devadevo jagadguruḥ // RKV_186.7 //</l>\n</lg>\n\n<lg>\n<l>tenaiva sthāpitaścendrastrailokye sacarācare /</l>\n<l>kathamanyasya cendratvaṃ bhavatīti sudurlabham // RKV_186.8 //</l>\n</lg>\n\n<lg>\n<l>tathāpi mama vākyena vāhanaṃ tvaṃ bhaviṣyasi /</l>\n<l>śaṅkhacakragadāpāṇer vahato 'pi jagattrayam // RKV_186.9 //</l>\n</lg>\n\n<lg>\n<l>indrastvaṃ pakṣiṇāṃ madhye bhaviṣyasi na saṃśayaḥ /</l>\n<l>iti dattvā varaṃ tasmā antardhānaṃ gato haraḥ // RKV_186.10 //</l>\n</lg>\n\n<lg>\n<l>tato gate mahādeve hyuruṇasyānujo nṛpa /</l>\n<l>ārādhayāmāsa tadā cāmuṇḍāṃ muṇḍamaṇḍitām // RKV_186.11 //</l>\n</lg>\n\n<lg>\n<l>śmaśānavāsinīṃ devīṃ bahubhūtasamanvitām /</l>\n<l>yoginīṃ yogasaṃsiddhāṃ vasāmāṃsāsavapriyām // RKV_186.12 //</l>\n</lg>\n\n<lg>\n<l>dhyātamātrā tu tenaiva pratyakṣā hyabhavat tadā /</l>\n<l>jālaṃdhare ca yā siddhiḥ kaulīne uḍḍiśe pare // RKV_186.13 //</l>\n</lg>\n\n<lg>\n<l>samagrā sā bhṛgukṣetre siddhakṣetre tu saṃsthitā /</l>\n<l>cāmuṇḍā tatra sā devī siddhakṣetre vyavasthitā // RKV_186.14 //</l>\n</lg>\n\n<lg>\n<l>saṃstutā ṛṣibhir devair yogakṣemārthasiddhaye /</l>\n<l>vinatānandajananas tatra tāṃ yoginīṃ nṛpa /</l>\n<l>bhaktyā prasādayāmāsa stotrairvaidikalaukikaiḥ // RKV_186.15 //</l>\n</lg>\n\n<lg>\n<l>garuḍa uvāca:</l>\n<l>oṃ yā sā kṣutkṣāmakaṇṭhā navarudhiramukhā pretapadmāsanasthā bhūtānāṃ vṛndavṛndaiḥ pitṛvananilayā krīḍate śūlahastā /</l>\n<l>śastradhvastapravīravrajarudhiragalanmuṇḍamālottarīyā devī śrīvīramātā vimalaśaśinibhā pātu vaścarmamuṇḍā // RKV_186.16 //</l>\n</lg>\n\n<lg>\n<l>yā sā kṣutkṣāmakaṇṭhā vikṛtabhayakarī trāsinī duṣkṛtānāṃ muñcajjvālākalāpair daśanakasamasaiḥ khādati pretamāṃsam /</l>\n<l>yā sā dordaṇḍacaṇḍair ḍamaruraṇaraṇāṭopaṭaṃkāraghaṇṭaiḥ kalpāntotpātavātāhatapaṭupaṭahair valgate bhūtamātā /</l>\n<l>kṣutkṣāmā śuṣkakukṣiḥ khavarataranaravaraiḥ kṣodati pretamāṃsaṃ muñcantī cāṭṭahāsaṃ ghuraghuritaravā pātu vaścarmamuṇḍā // RKV_186.17 //</l>\n</lg>\n\n<lg>\n<l>yā sā nimnodarābhā vikṛtabhavabhayatrāsinī śūlahastā cāmuṇḍā muṇḍaghātā raṇaraṇitaraṇajhallarīnādaramyā /</l>\n<l>trailokyaṃ trāsayanti kakahakahakahair ghorarāvair anekair nṛtyantī mātṛmadhye pitṛvananilayā pātu vaścarmamuṇḍā // RKV_186.18 //</l>\n</lg>\n\n<lg>\n<l>yā dhatte viśvamakhilaṃ nijāṃśena mahojjvalā /</l>\n<l>kanakaprasave līnā pātu māṃ kanakeśvarī // RKV_186.19 //</l>\n</lg>\n\n<lg>\n<l>himādrisambhavā devī dayādarśitavigrahā /</l>\n<l>śivapriyā śive saktā pātu māṃ kanakeśvarī // RKV_186.20 //</l>\n</lg>\n\n<lg>\n<l>anādijagadādiryā ratnagarbhā vasupriyā /</l>\n<l>rathāṅgapāṇinā padmā pātu māṃ kanakeśvarī // RKV_186.21 //</l>\n</lg>\n\n<lg>\n<l>sāvitrī yā ca gāyatrī mṛḍānī vāgathendirā /</l>\n<l>smartḥṇāṃ yā sukhaṃ datte pātu māṃ kanakeśvarī // RKV_186.22 //</l>\n</lg>\n\n<lg>\n<l>saumyāsaumyaiḥ sadā rūpaiḥ sṛjatyavati yā jagat /</l>\n<l>parā śaktiḥ parā buddhiḥ pātu māṃ kanakeśvarī // RKV_186.23 //</l>\n</lg>\n\n<lg>\n<l>brahmaṇaḥ sargasamaye sṛjyaśaktiḥ parā tu yā /</l>\n<l>jaganmāyā jagaddhātrī pātu māṃ kanakeśvarī // RKV_186.24 //</l>\n</lg>\n\n<lg>\n<l>viśvasya pālane viṣṇoryā śaktiḥ paripālikā /</l>\n<l>madanonmādinī mukhyā pātu māṃ kanakeśvarī // RKV_186.25 //</l>\n</lg>\n\n<lg>\n<l>viśvasaṃlayane mukhyā yā rudreṇa samāśritā /</l>\n<l>raudrī śaktiḥ śivānantā pātu māṃ kanakeśvarī // RKV_186.26 //</l>\n</lg>\n\n<lg>\n<l>kailāsasānusaṃrūḍha kanakaprasaveśayā /</l>\n<l>bhasmakābhihṛtā pūrvaṃ pātu māṃ kanakeśvarī // RKV_186.27 //</l>\n</lg>\n\n<lg>\n<l>patiprabhāvamicchantī trasyantī yā vinā patim /</l>\n<l>abalā tvekabhāvā ca pātu māṃ kanakeśvarī // RKV_186.28 //</l>\n</lg>\n\n<lg>\n<l>viśvasaṃrakṣaṇe saktā rakṣitā kanakena yā /</l>\n<l>ā brahmastambajananī pātu māṃ kanakeśvarī // RKV_186.29 //</l>\n</lg>\n\n<lg>\n<l>brahmaviṣṇvīśvarāḥ śaktyā śarīragrahaṇaṃ yayā /</l>\n<l>prāpitāḥ prathamā śaktiḥ pātu māṃ kanakeśvarī // RKV_186.30 //</l>\n</lg>\n\n<lg>\n<l>śrutvā tu garuḍenoktaṃ devīvṛttacatuṣṭayam /</l>\n<l>prasannā saṃmukhī bhūtvā vākyametad uvāca ha // RKV_186.31 //</l>\n</lg>\n\n<lg>\n<l>śrīcāmuṇḍovāca:</l>\n<l>prasannā te mahāsattva varaṃ varaya vāñchitam /</l>\n<l>dadāmi te dvijaśreṣṭha yatte manasi rocate // RKV_186.32 //</l>\n</lg>\n\n<lg>\n<l>garuḍa uvāca:</l>\n<l>ajaraścāmaraścaiva adhṛṣyaśca surāsuraiḥ /</l>\n<l>tava prasādāccaivānyairajeyaśca bhavāmyaham // RKV_186.33 //</l>\n</lg>\n\n<p>tvayā cātra sadā devi sthātavyaṃ tīrthasannidhau /</p>\n\n<p>mārkaṇḍeya uvāca:\n<l>evaṃ bhaviṣyatītyuktvā devī devairabhiṣṭutā // RKV_186.34 //</l></p>\n\n<lg>\n<l>jagāmākāśamāviśya bhūtasaṅghasamanvitā /</l>\n<l>yadā lakṣmyā nṛpaśreṣṭha sthāpitaṃ puramuttamam // RKV_186.35 //</l>\n</lg>\n\n<p>anumānya tadā devīṃ kṛtaṃ tasyāṃ samarpitam /</p>\n\n<p>lakṣmīruvāca:\n<l>rakṣaṇāya mayā devi yogakṣemārthasiddhaye // RKV_186.36 //</l></p>\n\n<lg>\n<l>mātṛvatpratipālyaṃ te sadā devi puraṃ mama /</l>\n<l>garuḍo 'pi tataḥ snātvā sampūjya kanakeśvarīm // RKV_186.37 //</l>\n</lg>\n\n<lg>\n<l>tīrthaṃ tatraiva saṃsthāpya jagāmākāśamuttamam /</l>\n<l>tatra tīrthe tu yaḥ snātvā pūjayet pitṛdevatāḥ // RKV_186.38 //</l>\n</lg>\n\n<lg>\n<l>sarvakāmasamṛddhasya yajñasya phalamaśnute /</l>\n<l>gandhapuṣpādibhir yastu pūjayet kanakeśvaram // RKV_186.39 //</l>\n</lg>\n\n<lg>\n<l>tasya yogaiśvaryasiddhiryogapīṭheṣu jāyate /</l>\n<l>mṛto yogeśvaraṃ lokaṃ jayaśabdādimaṅgalaiḥ /</l>\n<l>sa gacchennātra sandeho yoginīgaṇasaṃyutaḥ // RKV_186.40 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kanakhaleśvaratīrthamāhātmyavarṇanaṃ nāma ṣaḍaśītyuttaraśatatamo 'dhyāyaḥ ||</p>\n\n<p>RKV adhyāya 187</p>\n\n<lg>\n<l>śrīmārkaṇḍeya uvāca:</l>\n<l>jāleśvaraṃ tato gacchelliṅgamādyaṃ svayambhuvaḥ /</l>\n<l>kālāgnirudraṃ vikhyātaṃ bhṛgukacche vyavasthitam // RKV_187.1 //</l>\n</lg>\n\n<lg>\n<l>sarvapāpapraśamanaṃ sarvopadravanāśanam /</l>\n<l>kṣetrapāpavināśāya kṛpayā ca samutthitam // RKV_187.2 //</l>\n</lg>\n\n<lg>\n<l>purā kalpe 'suragaṇairākrānte bhuvanatraye /</l>\n<l>vedoktakarmanāśe ca dharme ca vilayaṃ gate // RKV_187.3 //</l>\n</lg>\n\n<lg>\n<l>devarṣimunisiddheṣu viśvāsaparameṣu ca /</l>\n<l>kālāgnirudrād utpanno dhūmaḥ kālodbhavodbhavaḥ // RKV_187.4 //</l>\n</lg>\n\n<lg>\n<l>dhūmātsamutthitaṃ liṅgaṃ bhittvā pātālasaptakam /</l>\n<l>avaṭaṃ dakṣiṇe kṛtvā liṅgaṃ tatraiva tiṣṭhati // RKV_187.5 //</l>\n</lg>\n\n<lg>\n<l>tatra tīrthe nṛpaśreṣṭha kuṇḍaṃ jvālāsamudbhavam /</l>\n<l>yatra sā patitā jvālā śivasya dahataḥ puram // RKV_187.6 //</l>\n</lg>\n\n<lg>\n<l>tatrāvaṭaṃ samudbhūtaṃ dhūmāvartas tato 'bhavat /</l>\n<l>tasminkuṇḍe tu yaḥ snānaṃ kṛtvā vai narmadājale // RKV_187.7 //</l>\n</lg>\n\n<lg>\n<l>kuryācchrāddhaṃ pitṛbhyo vai pūjayecca trilocanam /</l>\n<l>kālāgnirudranāmāni sa gacchet paramāṃ gatim // RKV_187.8 //</l>\n</lg>\n\n<lg>\n<l>yatkiṃcitkāmikaṃ karma hyābhicārikameva vā /</l>\n<l>ripusaṃkṣayakṛdvāpi sāṃtānikamathāpi vā /</l>\n<l>atra tīrthe kṛtaṃ sarvam acirāt sidhyate nṛpa // RKV_187.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kālāgnirudratīrthamāhātmyavarṇanaṃ nāma saptāśītyuttaraśatatamo 'dhyāyaḥ ||</p>\n\n<p>RKV adhyāya 188</p>\n\n<lg>\n<l>śrīmārkaṇḍeya uvāca:</l>\n<l>tataḥ paraṃ mahārāja catvāriṃśatkramāntare /</l>\n<l>śālagrāmaṃ tato gacchet sarvadaivatapūjitam // RKV_188.1 //</l>\n</lg>\n\n<lg>\n<l>yatrādidevo bhagavānvāsudevastrivikramaḥ /</l>\n<l>svayaṃ tiṣṭhati lokātmā sarveṣāṃ hitakāmyayā // RKV_188.2 //</l>\n</lg>\n\n<lg>\n<l>nāradena tapastaptvā kṛtā śālā dvijanmanām /</l>\n<l>siddhikṣetraṃ bhṛgukṣetraṃ jñātvā revātaṭe svayam // RKV_188.3 //</l>\n</lg>\n\n<lg>\n<l>śālagrāmābhidho devo viprāṇāṃ tvadhivāsitaḥ /</l>\n<l>sādhūnāṃ copakārāya vāsudevaḥ pratiṣṭhitaḥ // RKV_188.4 //</l>\n</lg>\n\n<lg>\n<l>yogināmupakārāya yogidhyeyo janārdanaḥ /</l>\n<l>śālagrāmeti tenaiva narmadātaṭamāśritaḥ // RKV_188.5 //</l>\n</lg>\n\n<lg>\n<l>māsi mārgaśire śuklā bhavatyekādaśī yadā /</l>\n<l>snātvā revājale puṇye taddinaṃ samupoṣayet // RKV_188.6 //</l>\n</lg>\n\n<lg>\n<l>rātrau jāgaraṇaṃ kuryāt sampūjya ca janārdanam /</l>\n<l>punaḥ prabhātasamaye dvādaśyāṃ narmadājale // RKV_188.7 //</l>\n</lg>\n\n<lg>\n<l>snātvā saṃtarpya devāṃśca pitḥnmātḥs tathaiva ca /</l>\n<l>śrāddhaṃ kṛtvā tataḥ paścāt pitṛbhyo vidhipūrvakam // RKV_188.8 //</l>\n</lg>\n\n<lg>\n<l>śaktito brāhmaṇānpūjya svarṇavastrānnadānataḥ /</l>\n<l>kṣamāpayitvā tānviprāṃstathā devaṃ khagadhvajam // RKV_188.9 //</l>\n</lg>\n\n<lg>\n<l>evaṃ kṛte mahārāja yatpuṇyaṃ ca bhavennḥṇām /</l>\n<l>śṛṇuṣvāvahito bhūtvā tatpuṇyaṃ nṛpasattama // RKV_188.10 //</l>\n</lg>\n\n<lg>\n<l>na śokaduḥkhe pratipatsyatīha jīvanmṛto yāti murārisāmyam /</l>\n<l>mahānti pāpāni visṛjya dugdhaṃ punarna mātuḥ pibate stanodyat // RKV_188.11 //</l>\n</lg>\n\n<lg>\n<l>śālagrāmaṃ paśyate yo hi nityaṃ snātvā jale nārmade 'ghaughahāre /</l>\n<l>sa mucyate brahmahatyādipāpairnārāyaṇānusmaraṇena tena // RKV_188.12 //</l>\n</lg>\n\n<lg>\n<l>vasanti ye saṃnyasitvā ca tatra nigṛhya duḥkhāni vimuktasaṅghāḥ /</l>\n<l>dhyāyanto vai sāṃkhyavṛttyā turīyaṃ padaṃ murāreste 'pi tatraiva yānti // RKV_188.13 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śālagrāmatīrthamahātmyavarṇanaṃ nāmāṣṭāśītyuttaraśatatamo 'dhyāyaḥ ||</p>\n\n<p>RKV adhyāya 189</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra tīrthaṃ paramaśobhanam /</l>\n<l>udīrṇo yatra vārāho hyabhavaddharaṇīdharaḥ // RKV_189.1 //</l>\n</lg>\n\n<lg>\n<l>dhanvadaṃṣṭrāṃ karālāgrāṃ bibhracca pṛthivīm imām /</l>\n<l>sa eva pañcamaḥ prokto vārāho muktidāyakaḥ // RKV_189.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kathamudīrṇarūpo 'bhūdvārāho dharaṇīdharaḥ /</l>\n<l>vārāhatvaṃ gataḥ kena pañcamaḥ kena saṃjñitaḥ // RKV_189.3 //</l>\n</lg>\n\n<lg>\n<l>mārkaṇḍeya uvāca:</l>\n<l>ādikalpe purā rājankṣīrode bhagavān hariḥ /</l>\n<l>śete sa bhogiśayane yoganidrāvimohitaḥ // RKV_189.4 //</l>\n</lg>\n\n<lg>\n<l>babhūva nṛpatiśreṣṭha gatvā vai devasaṃnidhau /</l>\n<l>avocadbhārakhinnāhaṃ gamiṣyāmi rasātalam // RKV_189.5 //</l>\n</lg>\n\n<lg>\n<l>dṛṣṭvā devāḥ samudvignā gatā yatra janārdanaḥ /</l>\n<l>tuṣṭuvurvāgbhiriṣṭābhiḥ keśavaṃ jagatpatim // RKV_189.6 //</l>\n</lg>\n\n<lg>\n<l>devā ūcuḥ /</l>\n<l>namo namaste deveśa surārtihara sarvaga /</l>\n<l>viśvamūrte namastubhyaṃ trāhi sarvānmahadbhayāt // RKV_189.7 //</l>\n</lg>\n\n<lg>\n<l>ityukto daivatairdevo hyuvāca kimupasthitam /</l>\n<l>kāryaṃ vadadhvaṃ me devā yatkṛtyaṃ mā ciraṃ kṛthāḥ // RKV_189.8 //</l>\n</lg>\n\n<lg>\n<l>devā ūcuḥ /</l>\n<l>dharā dharitrī bhūtānāṃ bhārodvignā nimajjati /</l>\n<l>tāmuddhara hṛṣīkeśa lokānsaṃsthāpaya sthitau // RKV_189.9 //</l>\n</lg>\n\n<lg>\n<l>evamuktaḥ suraiḥ sarvaiḥ keśavaḥ parameśvaraḥ /</l>\n<l>vārāhaṃ rūpamāsthāya sarvayajñamayaṃ vibhuḥ // RKV_189.10 //</l>\n</lg>\n\n<lg>\n<l>daṃṣṭrākarālaṃ piṅgākṣaṃ samākuñcitamūrdhajam /</l>\n<l>kṛtvā 'nantaṃ pādapīṭhaṃ daṃṣṭrāgreṇoddharanbhuvam // RKV_189.11 //</l>\n</lg>\n\n<lg>\n<l>saparvatavanām urvīṃ samudraparimekhalām /</l>\n<l>uddhṛtya bhagavān viṣṇur udīrṇaḥ samajāyata // RKV_189.12 //</l>\n</lg>\n\n<lg>\n<l>darśayanpañcadhātmānamuttare narmadātaṭe /</l>\n<l>tathādyaṃ koralāyāṃ tu dvitīyaṃ yodhanīpure // RKV_189.13 //</l>\n</lg>\n\n<lg>\n<l>jayakṣetrābhidhāne tu jayeti parikīrtitam /</l>\n<l>asurān mohayalliṅgastṛtīyaḥ parikīrtitaḥ // RKV_189.14 //</l>\n</lg>\n\n<lg>\n<l>pāvanāya jagaddhetoḥ sthito yasmācchaśiprabhaḥ /</l>\n<l>atastu nṛpaśārdūla śveta ityābhidhīyate // RKV_189.15 //</l>\n</lg>\n\n<lg>\n<l>uddhṛtya jagatāṃ devīmudīrṇo bhṛgukacchake /</l>\n<l>tataḥ pañcama udīrṇo varāha iti saṃjñitaḥ // RKV_189.16 //</l>\n</lg>\n\n<lg>\n<l>iti pañcavarāhāste kathitaḥ pāṇḍunandana /</l>\n<l>yugapaddarśanaṃ caiṣāṃ brahmahatyāṃ vyapohati // RKV_189.17 //</l>\n</lg>\n\n<lg>\n<l>jyeṣṭhe māsi site pakṣa ekādaśyāṃ viśeṣataḥ /</l>\n<l>gatvā hyādivarāhaṃ tu samprāpte daśamīdine // RKV_189.18 //</l>\n</lg>\n\n<lg>\n<l>haviṣyamannaṃ bhuñjīyāl laghusāyaṃ gate ravau /</l>\n<l>rātrau jāgaraṇaṃ kuryād vārāhe hyādisaṃjñake // RKV_189.19 //</l>\n</lg>\n\n<lg>\n<l>tataḥ prabhāte hyuṣasi saṃsnātvā narmadājale /</l>\n<l>saṃtarpya pitṛdevāṃśca tilairyavavimiśritaiḥ // RKV_189.20 //</l>\n</lg>\n\n<lg>\n<l>dhenuṃ dadyāddvije yogye sarvābharaṇabhūṣitām /</l>\n<l>nirmamo nirahaṅkāro dānaṃ dadyād dvijātaye // RKV_189.21 //</l>\n</lg>\n\n<lg>\n<l>gatvā sampūjayed devaṃ vārāhaṃ hyādisaṃjñitam /</l>\n<l>anena vidhinā pūjya paścādgacchejjayaṃ tvaran // RKV_189.22 //</l>\n</lg>\n\n<lg>\n<l>tvaritaṃ tu jayaṃ gatvā pūrvakaṃ vidhimācaret /</l>\n<l>aśvaṃ dadyād dvijāgryāya jayapūrvābhinirgatam // RKV_189.23 //</l>\n</lg>\n\n<lg>\n<l>liṅge caiva tilā deyāḥ śvete hiraṇyameva ca /</l>\n<l>udīrṇe ca bhuvaṃ dadyāt pūrvakaṃ vidhim ācaret // RKV_189.24 //</l>\n</lg>\n\n<lg>\n<l>anastamita āditye varāhānpañca paśyataḥ /</l>\n<l>yatphalaṃ labhate pārtha tadihaikamanāḥ śṛṇu // RKV_189.25 //</l>\n</lg>\n\n<lg>\n<l>brahmahatyā surāpānaṃ steyaṃ gurvaṅganāgamaḥ /</l>\n<l>ebhistu saha saṃyogo viśvastānāṃ ca vañcanam // RKV_189.26 //</l>\n</lg>\n\n<lg>\n<l>svasṛduhitṛbhaginīkuladāropabṛṃhaṇam /</l>\n<l>ā janmamaraṇādyāvatpāpaṃ bharatasattama // RKV_189.27 //</l>\n</lg>\n\n<lg>\n<l>tīrthapañcakapūtasya vaiṣṇavasya viśeṣataḥ /</l>\n<l>yugapaccavinaśyeta tūlarāśirivānalāt // RKV_189.28 //</l>\n</lg>\n\n<lg>\n<l>nārāyaṇānusmaraṇājjapadhyānād viśeṣataḥ /</l>\n<l>vipraṇaśyanti pāpāni girikūṭasamānyapi // RKV_189.29 //</l>\n</lg>\n\n<lg>\n<l>dṛṣṭvā pañca varāhānvai pauruṣe mahati sthitaḥ /</l>\n<l>āplavannarmadātoye śrāddhaṃ kṛtvā yathāvidhi // RKV_189.30 //</l>\n</lg>\n\n<lg>\n<l>udayāstamanād arvāg yaḥ paśyel loṭaṇeśvaram /</l>\n<l>kalevaravimuktaḥ sa ityevaṃ śaṅkaro 'bravīt // RKV_189.31 //</l>\n</lg>\n\n<lg>\n<l>muktiṃ prayāti sahasā duṣprāpāṃ parameśvarīm /</l>\n<l>pauruṣe kriyamāṇe 'pi na siddhirjāyate yadi // RKV_189.32 //</l>\n</lg>\n\n<lg>\n<l>bruvanti svargagamanam api pāpānvitasya ca /</l>\n<l>yatra tatra gatasyaiva bhavet pañcavarāhakī // RKV_189.33 //</l>\n</lg>\n\n<lg>\n<l>jyeṣṭhasyaikādaśītithau dhruvaṃ tatra vasennaraḥ /</l>\n<l>ādiṃ jayaṃ tathā śvetaṃ liṅgamudīrṇameva ca // RKV_189.34 //</l>\n</lg>\n\n<lg>\n<l>āśritya tasyā draṣṭavyā varāhāstu yatastataḥ /</l>\n<l>jyeṣṭhasyaikādaśītithau viṣṇunā prabhuviṣṇunā // RKV_189.35 //</l>\n</lg>\n\n<lg>\n<l>vārāhaṃ rūpamāsthāya uddhṛtā dharaṇī vibho /</l>\n<l>puṇyātpuṇyatamā tena hyaśeṣāghaughanāśinī // RKV_189.36 //</l>\n</lg>\n\n<lg>\n<l>dṛṣṭvā pañcavarāhānvai kroḍamudīrṇarūpiṇam /</l>\n<l>pūjayitvā vidhānena paścājjāgaraṇaṃ caret // RKV_189.37 //</l>\n</lg>\n\n<lg>\n<l>sapañcavartikān dīpān ghṛtenojjvālya bhaktitaḥ /</l>\n<l>purāṇaśravaṇair nṛtyair gītavādyaiḥ sumaṅgalaiḥ // RKV_189.38 //</l>\n</lg>\n\n<lg>\n<l>vedajāpyaiḥ pavitraiśca kṣapayitvā ca śarvarīm /</l>\n<l>yatpuṇyaṃ labhate martyo hyājamīḍha śṛṇuṣva tat // RKV_189.39 //</l>\n</lg>\n\n<lg>\n<l>revājalaṃ puṇyatamaṃ pṛthivyāṃ tathā ca devo jagatāṃ patirhariḥ /</l>\n<l>ekādaśī pāpaharā narendra bahvāyāsair labhyate mānavānām // RKV_189.40 //</l>\n</lg>\n\n<lg>\n<l>ekaikaśo brahmahatyādikāni śaktāni hantuṃ pāpasaṅghāni rājan /</l>\n<l>naite sarve yugapadvai sametā hantuṃ śaktāḥ kiṃ na tadbrūhi rājan // RKV_189.41 //</l>\n</lg>\n\n<lg>\n<l>yathedamuktaṃ tava dharmasūno śrutaṃ ca yacchaṅkarāccandramauleḥ /</l>\n<l>śrutvedam icchanmucyate sarvapāpaiḥ paṭhanpadaṃ yāti hi vṛtraśatroḥ // RKV_189.42 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye udīrṇavarāhatīrthamāhātmyavarṇanaṃ nāmaikonanavatyuttaraśatatamo 'dhyāyaḥ ||</p>\n\n<p>RKV adhyāya 190</p>\n\n<lg>\n<l>śrīmārkaṇḍeya uvāca:</l>\n<l>tato gacchenmahīpāla somatīrthamanuttamam /</l>\n<l>candrahāseti vikhyātaṃ sarvadaivatapūjitam // RKV_190.1 //</l>\n</lg>\n\n<l>yatra siddhiṃ parāṃ prāptaḥ somo rājā surottamaḥ // RKV_190.2 //</l>\n\n<lg>\n<l>yudhiṣṭhira uvāca:</l>\n<l>kathaṃ siddhimanuprāptaḥ somo rājā jagatpatiḥ /</l>\n<l>tatsarvaṃ śrotumicchāmi kathayasva mamānagha // RKV_190.3 //</l>\n</lg>\n\n<lg>\n<l>mārkaṇḍeya uvāca:</l>\n<l>purā śapto munīndreṇa dakṣeṇa kila bhārata /</l>\n<l>asevanāddhi dārāṇāṃ kṣayarogī bhaviṣyasi // RKV_190.4 //</l>\n</lg>\n\n<lg>\n<l>udvāhitānāṃ patnīnāṃ ye na kurvanti sevanam /</l>\n<l>yā niṣṭhā jāyate teṣāṃ tāṃ śṛṇuṣva narottama // RKV_190.5 //</l>\n</lg>\n\n<lg>\n<l>ṛtukāle tu nārīṇāṃ sevanājjāyate sutaḥ /</l>\n<l>sutātsvargaśca mokṣaśca hītyevaṃ śrutinodanā // RKV_190.6 //</l>\n</lg>\n\n<lg>\n<l>tatkālocitadharmeṇa ye na sevanti tāṃ narāḥ /</l>\n<l>teṣāṃ brahmaghnajaṃ pāpaṃ jāyate nātra saṃśayaḥ // RKV_190.7 //</l>\n</lg>\n\n<lg>\n<l>tena pāpena ghoreṇa veṣṭato raurave patet /</l>\n<l>tasya tadrudhiraṃ pāpāḥ pibante kālamīpsitam // RKV_190.8 //</l>\n</lg>\n\n<lg>\n<l>tato 'vatīrṇakālena yāṃ yāṃ yoniṃ prayāsyati /</l>\n<l>tasyāṃ tasyāṃ sa duṣṭātmā durbhago jāyate sadā // RKV_190.9 //</l>\n</lg>\n\n<lg>\n<l>nārīṇāṃ tu sadā kāmo hyadhikaḥ parivartate /</l>\n<l>viśeṣeṇa ṛtoḥ kāle bhidyate kāmasāyakaiḥ // RKV_190.10 //</l>\n</lg>\n\n<lg>\n<l>paribhūtā hi sā bhartrā dhyāyate 'nyaṃ patiṃ tataḥ /</l>\n<l>tasyāḥ putraḥ samutpanno hyaṭate kulamuttamam // RKV_190.11 //</l>\n</lg>\n\n<lg>\n<l>svargasthāstena pitaraḥ pūrvaṃ jātā mahīpate /</l>\n<l>patanti jātamātreṇa kulaṭas tena cocyate // RKV_190.12 //</l>\n</lg>\n\n<lg>\n<l>tena karmavipākena kṣayarogī śaśī hyabhūt /</l>\n<l>tyaktvā lokaṃ surendrāṇāṃ martyalokam upāgataḥ // RKV_190.13 //</l>\n</lg>\n\n<lg>\n<l>tatra tīrthānyanekāni puṇyānyāyatanāni ca /</l>\n<l>bhramitvā narmadāṃ prāptaḥ sarvapāpapraṇāśinīm // RKV_190.14 //</l>\n</lg>\n\n<lg>\n<l>upavāsastu dānāni vratāni niyamāśca ye /</l>\n<l>cacāra dvādaśābdāni tato muktaḥ sa kilbiṣaiḥ // RKV_190.15 //</l>\n</lg>\n\n<lg>\n<l>sthāpayitvā mahādevaṃ sarvapātakanāśanam /</l>\n<l>jagāma prabhayā pūrṇaḥ somalokamanuttamam // RKV_190.16 //</l>\n</lg>\n\n<lg>\n<l>yenaiva sthāpito devaḥ pūjyate varṣasaṃkhyayā /</l>\n<l>tāvad yugasahasrāṇi tasya lokaṃ samaśnute // RKV_190.17 //</l>\n</lg>\n\n<lg>\n<l>tena devān vidhānoktān sthāpayanti narā bhuvi /</l>\n<l>akṣayaṃ cāvyayaṃ yasmātphalaṃ bhavati nānyathā // RKV_190.18 //</l>\n</lg>\n\n<lg>\n<l>somatīrthe tu yaḥ snātvā pūjayed devamīśvaram /</l>\n<l>jāyate sa naro bhūtvā somavitpriyadarśanaḥ // RKV_190.19 //</l>\n</lg>\n\n<lg>\n<l>candraprabhāse yo gatvā snānaṃ vidhivad ācaret /</l>\n<l>vyādhinā nābhibhūtaḥ syāt kṣayarogeṇa vā yutaḥ // RKV_190.20 //</l>\n</lg>\n\n<lg>\n<l>candrahāsye naraḥ snātvā dvādaśyāṃ tu nareśvara /</l>\n<l>caturdaśyām upoṣyaiva kṣīrasya juhuyāccarum // RKV_190.21 //</l>\n</lg>\n\n<lg>\n<l>mantraiḥ pañcabhir īśānaṃ puruṣastryambakaṃ yajet /</l>\n<l>haviḥśeṣaṃ svayaṃ prāśya candrahāsyeśamīkṣayet // RKV_190.22 //</l>\n</lg>\n\n<lg>\n<l>anena vidhinā rājaṃstuṣṭo devo maheśvaraḥ /</l>\n<l>vidhinā tīrthayogena kṣayarogād vimucyate // RKV_190.23 //</l>\n</lg>\n\n<lg>\n<l>saptabhiḥ somavārair yaḥ snānaṃ tatra samācaret /</l>\n<l>sa vai karṇakṛtādrogānmucyate pūjayañchivam // RKV_190.24 //</l>\n</lg>\n\n<lg>\n<l>akṣirogas tathā rājaṃścandrahāsye vinaśyati /</l>\n<l>candrahāsye tu yo gatvā grahaṇe candrasūryayoḥ /</l>\n<l>snānaṃ samācared bhaktyā mucyate sarvapātakaiḥ // RKV_190.25 //</l>\n</lg>\n\n<lg>\n<l>tatra snānaṃ ca dānaṃ ca candrahāsye śubhaśubham /</l>\n<l>kṛtaṃ nṛpavaraśreṣṭha sarvaṃ bhavati cākṣayam // RKV_190.26 //</l>\n</lg>\n\n<lg>\n<l>te dhanyāste mahātmānas teṣāṃ janma sujīvitam /</l>\n<l>candrahāsye tu ye snātvā paśyanti grahaṇaṃ narāḥ // RKV_190.27 //</l>\n</lg>\n\n<lg>\n<l>vācikaṃ mānasaṃ pāpaṃ karmajaṃ yatpurā kṛtam /</l>\n<l>snānamātrāt tu rājendra tatra tīrthe praṇaśyati // RKV_190.28 //</l>\n</lg>\n\n<lg>\n<l>bahavastanna jānanti mahāmohasamanvitāḥ /</l>\n<l>dehastha iva sarveṣāṃ paramātmeva saṃsthitam // RKV_190.29 //</l>\n</lg>\n\n<lg>\n<l>paścime sāgare gatvā somatīrthe tu yatphalam /</l>\n<l>tatsamagramavāpnoti candrahāsye na saṃśayaḥ // RKV_190.30 //</l>\n</lg>\n\n<lg>\n<l>saṃkrāntau ca vyatīpāte viṣuve cāyane tathā /</l>\n<l>candrahāsye naraḥ snātvā sarvapāpaiḥ pramucyate // RKV_190.31 //</l>\n</lg>\n\n<lg>\n<l>te mūḍhāste durācārās teṣāṃ janma nirarthakam /</l>\n<l>candrahāsyaṃ na jānanti narmadāyāṃ vyavasthitam // RKV_190.32 //</l>\n</lg>\n\n<lg>\n<l>candrahāsye tu yaḥ kaścit saṃnyāsaṃ kurute nṛpa /</l>\n<l>anivartikā gatistasya somalokātkadācana // RKV_190.33 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe candrahāsyatīrthamahātmyavarṇanaṃ nāma navatyuttaraśatatamo 'dhyāyaḥ ||</p>\n\n<p>RKV adhyāya 191</p>\n\n<lg>\n<l>śrīmārkaṇḍeya uvāca:</l>\n<l>siddheśvaraṃ tato gacchet tasyaiva tu samīpataḥ /</l>\n<l>amṛtasrāvi talliṅgamādyaṃ svāyambhuvaṃ tathā // RKV_191.1 //</l>\n</lg>\n\n<lg>\n<l>dṛṣṭamātreṇa yeneha hyanṛṇo jāyate naraḥ /</l>\n<l>purā varṣaśataṃ sāgramārādhya parameśvaram // RKV_191.2 //</l>\n</lg>\n\n<lg>\n<l>prāpnuyuḥ paramāṃ siddhimādityā dvādaśaiva tu /</l>\n<l>ataḥ siddheśvaraḥ proktaḥ siddhidaḥ siddhikāṅkṣiṇām // RKV_191.3 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ siddheśvare prāptāḥ siddhiṃ devā dvijottama /</l>\n<l>ādityā iti yaccoktaṃ tanme vismāpanaṃ kṛtam // RKV_191.4 //</l>\n</lg>\n\n<lg>\n<l>tapasyugre vyavasitā ādityāḥ kena hetunā /</l>\n<l>samprāptāstu dvijaśreṣṭha siddhiṃ caivābhilāṣikīm // RKV_191.5 //</l>\n</lg>\n\n<l>saṃkṣipya tu mayā pṛṣṭaṃ vistarāddvija śaṃsa me // RKV_191.6 //</l>\n\n<lg>\n<l>mārkaṇḍeya uvāca:</l>\n<l>aditer dvādaśādityā jātāḥ śakrapurogamāḥ /</l>\n<l>indro dhātā bhagastvaṣṭā mitro 'tha varuṇo 'ryamā // RKV_191.7 //</l>\n</lg>\n\n<lg>\n<l>vivasvānsavitā pūṣā hyaṃśumānviṣṇur eva ca /</l>\n<l>ta ime dvādaśādityā icchanto bhāskaraṃ padam // RKV_191.8 //</l>\n</lg>\n\n<lg>\n<l>narmadātaṭamāśritya tapasyugre vyavasthitāḥ /</l>\n<l>siddheśvare mahārāja kāśyapeyairmahātmabhiḥ // RKV_191.9 //</l>\n</lg>\n\n<lg>\n<l>parā siddhiranuprāptā dvādaśādityasaṃjñitaiḥ /</l>\n<l>sthāpitaśca jagaddhātā tasmiṃstīrthe divākaraḥ // RKV_191.10 //</l>\n</lg>\n\n<lg>\n<l>svakīyāṃśavibhāgena dvādaśādityasaṃjñitaiḥ /</l>\n<l>tadāprabhṛti tattīrthaṃ rājankhyātiṃ gataṃ bhuvi // RKV_191.11 //</l>\n</lg>\n\n<lg>\n<l>pralaye samanuprāpte hyādityā dvādaśaiva te /</l>\n<l>dvādaśādityato rājan sambhavanti yugakṣaye // RKV_191.12 //</l>\n</lg>\n\n<lg>\n<l>indrastapati pūrveṇa dhātā caivāgnigocare /</l>\n<l>gabhastipatirvai yāmye tvaṣṭā nairṛtadiṅmukhaḥ // RKV_191.13 //</l>\n</lg>\n\n<lg>\n<l>varuṇaḥ paścime bhāge mitrastu vāyave tathā /</l>\n<l>viṣṇuśca saumyadigbhāge vivasvānīśagocare // RKV_191.14 //</l>\n</lg>\n\n<lg>\n<l>ūrdhvataścaiva savitā hyadhaḥ pūṣā viśoṣayan /</l>\n<l>aṃśumāṃs tu tathā viṣṇur mukhato nirgataṃ jagat // RKV_191.15 //</l>\n</lg>\n\n<lg>\n<l>pradahanvai naraśreṣṭha babhramuśca itastataḥ /</l>\n<l>yathaiva te mahārāja dahanti sakalaṃ jagat // RKV_191.16 //</l>\n</lg>\n\n<lg>\n<l>tathaiva dvādaśādityā bhaktānāṃ bhāvasādhanāḥ /</l>\n<l>prātarutthāya yaḥ snātvā dvādaśādityasaṃjñitam // RKV_191.17 //</l>\n</lg>\n\n<lg>\n<l>paśyate devadeveśaṃ śṛṇu tasyaiva yatphalam /</l>\n<l>vācikaṃ mānasaṃ pāpaṃ karmajaṃ yatpurākṛtam // RKV_191.18 //</l>\n</lg>\n\n<lg>\n<l>naśyate tatkṣaṇādeva dvādaśādityadarśanāt /</l>\n<l>pradakṣiṇaṃ tu yaḥ kuryāt tasya devasya bhārata // RKV_191.19 //</l>\n</lg>\n\n<lg>\n<l>pradakṣiṇīkṛtā tena pṛthivī nātra saṃśayaḥ /</l>\n<l>tatra tīrthe tu saptamyāmupavāsena yatphalam // RKV_191.20 //</l>\n</lg>\n\n<lg>\n<l>anyatra saptasaptamyāṃ labhanti na labhanti ca /</l>\n<l>ṣaṣṭhyāṃ vāre dainakare dvādaśādityadarśanāt // RKV_191.21 //</l>\n</lg>\n\n<lg>\n<l>pradakṣiṇaṃ tu yaḥ kuryāt tasya pāpaṃ tu naśyati /</l>\n<l>arogī saptajanmāni bhavedvai nātra saṃśayaḥ // RKV_191.22 //</l>\n</lg>\n\n<lg>\n<l>yastu pradakṣiṇaśataṃ dadyādbhaktyā dine dine /</l>\n<l>dadrūpiṭakakuṣṭhāni maṇḍalāni vicarcikāḥ // RKV_191.23 //</l>\n</lg>\n\n<lg>\n<l>naśyanti vyādhayaḥ sarve garuḍeneva pannagāḥ /</l>\n<l>putraprāptir bhavet tasya ṣaṣṭyā vāsarasevanāt // RKV_191.24 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dvādaśādityatīrthamāhātmyavarṇanaṃ nāmaikanavatyuttaraśatatamo 'dhyāyaḥ ||</p>\n\n<p>RKV adhyāya 192</p>\n\n<lg>\n<l>mārkaṇḍeya uvāca:</l>\n<l>tasyaivānantaraṃ tāta devatīrthamanuttamam /</l>\n<l>dṛṣṭvā tu śrīpatiṃ pāpair mucyate mānavo bhuvi // RKV_192.1 //</l>\n</lg>\n\n<l>maharṣes tasya jāmātā bhṛgordevo janārdanaḥ // RKV_192.2 //</l>\n\n<lg>\n<l>yudhiṣṭhira uvāca:</l>\n<l>ko 'yaṃ śriyaḥ patirdevo devānāmadhipo vibhuḥ /</l>\n<l>kathaṃ janmābhavat tasya deveṣu triṣu vā mune // RKV_192.3 //</l>\n</lg>\n\n<lg>\n<l>sambandhī ca kathaṃ jāto bhṛguṇā saha keśavaḥ /</l>\n<l>etadvistarato brahman vaktum arhasi bhārgava // RKV_192.4 //</l>\n</lg>\n\n<lg>\n<l>mārkaṇḍeya uvāca:</l>\n<l>saṃkṣepāt kathayiṣyāmi sādhyasya caritaṃ mahat /</l>\n<l>na hi vistarato vaktuṃ śaktāḥ sarve maharṣayaḥ // RKV_192.5 //</l>\n</lg>\n\n<lg>\n<l>nārāyaṇasya nābhyabjājjāto devaścaturmukhaḥ /</l>\n<l>tasya dakṣo 'ṅgajo rājan dakṣiṇāṅguṣṭhasambhavaḥ // RKV_192.6 //</l>\n</lg>\n\n<lg>\n<l>dharmaḥ stanāntātsaṃjātas tasya putro 'bhavatkila /</l>\n<l>nārāyaṇasahāyo 'sāvajo 'pi bharatarṣabha // RKV_192.7 //</l>\n</lg>\n\n<lg>\n<l>marutvatī vasurjñānā lambā bhānumatī satī /</l>\n<l>saṃkalpā ca muhūrtā ca sādhyā viśvāvatī kakup // RKV_192.8 //</l>\n</lg>\n\n<lg>\n<l>dharmapatnyo daśaivaitā dākṣāyaṇyo mahāprabhāḥ /</l>\n<l>tāsāṃ sādhyā mahābhāgā putrānajanayan nṛpa // RKV_192.9 //</l>\n</lg>\n\n<lg>\n<l>naro nārāyaṇaścaiva hariḥ kṛṣṇastathaiva ca /</l>\n<l>viṣṇoraṃśāṃśakā hyete catvāro dharmasūnavaḥ // RKV_192.10 //</l>\n</lg>\n\n<lg>\n<l>tathā nārāyaṇanarau gandhamādanaparvate /</l>\n<l>ātmanyātmānamādhāya tepatuḥ paramaṃ tapaḥ // RKV_192.11 //</l>\n</lg>\n\n<lg>\n<l>dhyāyamānāvanaupamyaṃ svaṃ kāraṇamakāraṇam /</l>\n<l>vāsudevamanirdeśyamapratarkyamanantaram // RKV_192.12 //</l>\n</lg>\n\n<lg>\n<l>yogayuktau mahātmānāvāsthitāvurutāpasau /</l>\n<l>tayostapaḥprabhāveṇa na tatāpa divākaraḥ // RKV_192.13 //</l>\n</lg>\n\n<lg>\n<l>vavāha śaṅkito vāyuḥ sukhasparśo hyaśaṅkitaḥ /</l>\n<l>śiśiro 'bhavad atyarthaṃ jvalannapi vibhāvasuḥ // RKV_192.14 //</l>\n</lg>\n\n<lg>\n<l>siṃhavyāghrādayaḥ saumyāśceruḥ saha mṛgairgirau /</l>\n<l>tayor gaur iva bhārārtā pṛthivī pṛthivīpate // RKV_192.15 //</l>\n</lg>\n\n<lg>\n<l>ceruśca bhūdharāścaiva cukṣubhe ca mahodadhiḥ /</l>\n<l>devāśca sveṣu dhiṣṇyeṣu niṣprabheṣu hataprabhāḥ /</l>\n<l>babhūvuravanīpāla paramaṃ kṣobhamāgatāḥ // RKV_192.16 //</l>\n</lg>\n\n<lg>\n<l>devarājastathā śakraḥ saṃtaptastapasā tayoḥ /</l>\n<l>yuyojāpsarasastatra tayorvighnacikīrṣayā // RKV_192.17 //</l>\n</lg>\n\n<lg>\n<l>indra uvāca:</l>\n<l>rambhe tilottame kubje ghṛtāci lalite śubhe /</l>\n<l>pramloce subhru sumloce saurabheyi mahoddhate // RKV_192.18 //</l>\n</lg>\n\n<lg>\n<l>alambuṣe miśrakeśi puṇḍarīke varūthini /</l>\n<l>vilokanīyaṃ bibhrāṇā vapurmanmathabodhanam // RKV_192.19 //</l>\n</lg>\n\n<lg>\n<l>gandhamādanamāsādya kurudhvaṃ vacanaṃ mama /</l>\n<l>naranārāyaṇau tatra tapodīkṣānvitau dvijau // RKV_192.20 //</l>\n</lg>\n\n<lg>\n<l>tepāte dharmatanayau tapaḥ paramaduścaram /</l>\n<l>tāvasmākaṃ varārohāḥ kurvāṇau paramaṃ tapaḥ // RKV_192.21 //</l>\n</lg>\n\n<lg>\n<l>karmātiśayaduḥkhārtipradāvāyatināśanau /</l>\n<l>tadgacchata na bhīḥ kāryā bhavatībhir idaṃ vacaḥ // RKV_192.22 //</l>\n</lg>\n\n<lg>\n<l>smaraḥ sahāyo bhavitā vasantaśca varāṅganāḥ /</l>\n<l>rūpaṃ vayaḥ samālokya madanoddīpanaṃ param /</l>\n<l>kandarpavaśamabhyeti vivaśaḥ ko na mānavaḥ // RKV_192.23 //</l>\n</lg>\n\n<lg>\n<l>mārkaṇḍeya uvāca:</l>\n<l>ityuktvā devarājena madanena samaṃ tadā /</l>\n<l>jagmurapsarasaḥ sarvā vasantaśca mahīpate // RKV_192.24 //</l>\n</lg>\n\n<lg>\n<l>gandhamādanamāsādya puṃskokilakulākulam /</l>\n<l>cacāra mādhavo ramyaṃ protphullavanapādapam // RKV_192.25 //</l>\n</lg>\n\n<lg>\n<l>pravavau dakṣiṇāśāyāṃ malayānugato 'nilaḥ /</l>\n<l>bhṛṅgamālārutaravai ramaṇīyamabhūdvanam // RKV_192.26 //</l>\n</lg>\n\n<lg>\n<l>gandhaśca surabhiḥ sadyo vanarājisamudbhavaḥ /</l>\n<l>kinnaroragayakṣāṇāṃ babhūva ghrāṇatarpaṇaḥ // RKV_192.27 //</l>\n</lg>\n\n<lg>\n<l>varāṅganāśca tāḥ sarvā naranārāyaṇāvṛṣī /</l>\n<l>vilobhayitum ārabdhā vāgaṅgalalitasmitaiḥ // RKV_192.28 //</l>\n</lg>\n\n<lg>\n<l>jagau manoharaṃ kācinnanarta tatra cāpsarāḥ /</l>\n<l>avādayat tathaivānyā manoharataraṃ nṛpa // RKV_192.29 //</l>\n</lg>\n\n<lg>\n<l>hāvairbhāvaiḥ sṛtairhāsyais tathānyā valgubhāṣitaiḥ /</l>\n<l>tayoḥ kṣobhāya tanvaṅgyaścakrurudyamamaṅganāḥ // RKV_192.30 //</l>\n</lg>\n\n<lg>\n<l>tathāpi na tayoḥ kaścinmanasaḥ pṛthivīpate /</l>\n<l>vikāro 'bhavadadhyātmapārasamprāptacetasoḥ // RKV_192.31 //</l>\n</lg>\n\n<lg>\n<l>nivātasthau yathā dīpāvakampau nṛpa tiṣṭhataḥ /</l>\n<l>vāsudevārpaṇasvasthe tathaiva manasī tayoḥ // RKV_192.32 //</l>\n</lg>\n\n<lg>\n<l>pūryamāṇo 'pi cāmbhobhirbhuvamanyāṃ mahodadhiḥ /</l>\n<l>yathā na yāti saṃkṣobhaṃ tathā tanmānasaṃ kvacit // RKV_192.33 //</l>\n</lg>\n\n<lg>\n<l>sarvabhūtahitaṃ brahma vāsudevamayaṃ param /</l>\n<l>manyamānau na rāgasya dveṣasya ca vaśaṃgatau // RKV_192.34 //</l>\n</lg>\n\n<lg>\n<l>smaro 'pi na śaśākātha praveṣṭuṃ hṛdayaṃ tayoḥ /</l>\n<l>vidyāmayaṃ dīpayutamandhakāra ivālayam // RKV_192.35 //</l>\n</lg>\n\n<lg>\n<l>puṣpojjvalāṃs taruvarān vasantaṃ dakṣiṇānilam /</l>\n<l>tāścaivāpsarasaḥ sarvāḥ kandarpaṃ ca mahāmunī // RKV_192.36 //</l>\n</lg>\n\n<lg>\n<l>yaccārabdhaṃ tapastābhyāmātmānaṃ gandhamādanam /</l>\n<l>dadarśāte 'khilaṃ rūpaṃ brahmaṇaḥ puruṣarṣabha // RKV_192.37 //</l>\n</lg>\n\n<lg>\n<l>dāhāya nāmalo vahnernāpaḥ kledāya cāmbhasaḥ /</l>\n<l>taddravyameva taddravyavikārāya na vai yataḥ // RKV_192.38 //</l>\n</lg>\n\n<lg>\n<l>tato vijñāya vijñāya paraṃ brahma svarūpataḥ /</l>\n<l>madhukandarpayoṣitsu vikāro nābhavattayoḥ // RKV_192.39 //</l>\n</lg>\n\n<lg>\n<l>tato gurutaraṃ yatnaṃ vasantamadanau nṛpa /</l>\n<l>cakrāte tāśca tanvaṅgyastatkṣobhāya punaḥpunaḥ // RKV_192.40 //</l>\n</lg>\n\n<lg>\n<l>atha nārāyaṇo dhairyaṃ saṃdhāyodīrṇamānasaḥ /</l>\n<l>ūrorutpādayāmāsa varāṅgīmabalāṃ tadā // RKV_192.41 //</l>\n</lg>\n\n<lg>\n<l>trailokyasundarīratnam aśeṣam avanīpate /</l>\n<l>guṇairlāghavamabhyeti yasyāḥ saṃdarśanādanu // RKV_192.42 //</l>\n</lg>\n\n<lg>\n<l>tāṃ vilokya mahīpāla cakampe manasānilaḥ /</l>\n<l>vasanto vismayaṃ yātaḥ smaraḥ sasmāra kiṃcana // RKV_192.43 //</l>\n</lg>\n\n<lg>\n<l>rambhātilottamādyāśca vailakṣyaṃ devayoṣitaḥ /</l>\n<l>na rejuravanīpāla tallakṣyahṛdayekṣaṇāḥ // RKV_192.44 //</l>\n</lg>\n\n<lg>\n<l>tataḥ kāmo vasantaśca pārthivāpsarasaśca tāḥ /</l>\n<l>praṇamya bhagavantau tau tuṣṭuvur munisattamau // RKV_192.45 //</l>\n</lg>\n\n<lg>\n<l>vasantakāmāpsarasa ūcuḥ /</l>\n<l>prasīdatu jagaddhātā yasya devasya māyayā /</l>\n<l>mohitāḥ sma vijānīmo nāntaraṃ vidyate dvayoḥ // RKV_192.46 //</l>\n</lg>\n\n<lg>\n<l>prasīdatu sa vāṃ devo yasya rūpamidaṃ dvidhā /</l>\n<l>dhāmabhūtasya lokānām anāder apratiṣṭhataḥ // RKV_192.47 //</l>\n</lg>\n\n<lg>\n<l>naranārāyaṇau devau śaṅkhacakrāyudhāvubhau /</l>\n<l>āstāṃ prasādasumukhāvasmākamaparādhinām // RKV_192.48 //</l>\n</lg>\n\n<lg>\n<l>nidhānaṃ sarvavidyānāṃ sarvapāpavanānalaḥ /</l>\n<l>nārāyaṇo 'to bhagavān sarvapāpaṃ vyapohatu // RKV_192.49 //</l>\n</lg>\n\n<lg>\n<l>śārṅgacihnāyudhaḥ śrīmānātmajñānamayo 'naghaḥ /</l>\n<l>naraḥ samastapāpāni hatātmā sarvadehinām // RKV_192.50 //</l>\n</lg>\n\n<lg>\n<l>jaṭākalāpabaddho 'yamanayor naḥ kṣamāvatoḥ /</l>\n<l>saumyāsyadṛṣṭiḥ pāpāni hantuṃ janmārjitāni vai // RKV_192.51 //</l>\n</lg>\n\n<lg>\n<l>tathātmavidyādoṣeṇa yo 'parādhaḥ kṛto mahān /</l>\n<l>trailokyavandyau yau nāthau vilobhayitum āgatāḥ // RKV_192.52 //</l>\n</lg>\n\n<lg>\n<l>prasīda deva vijñānadhana mūḍhadṛśāmiva /</l>\n<l>bhavanti santaḥ satataṃ svadharmaparipālakāḥ // RKV_192.53 //</l>\n</lg>\n\n<lg>\n<l>dṛṣṭvaitannaḥ samutpannaṃ yathā strīratnamuttamam /</l>\n<l>tvayi nārāyaṇotpannā śreṣṭhā pāravatī matiḥ // RKV_192.54 //</l>\n</lg>\n\n<lg>\n<l>tena satyena satyātmanparamātmansanātana /</l>\n<l>nārāyaṇa prasīdeśa sarvalokaparāyaṇa // RKV_192.55 //</l>\n</lg>\n\n<lg>\n<l>prasannabuddhe śāntātmanprasannavadanekṣaṇa /</l>\n<l>prasīda yogināmīśa nara sarvagatācyuta // RKV_192.56 //</l>\n</lg>\n\n<lg>\n<l>namasyāmo naraṃ devaṃ tathā nārāyaṇaṃ harim /</l>\n<l>namo narāya namyāya namo nārāyaṇāya ca // RKV_192.57 //</l>\n</lg>\n\n<lg>\n<l>prasannānāmanāthānāṃ tathā nāthavatāṃ prabho /</l>\n<l>śaṃ karotu naro 'smākaṃ śaṃ nārāyaṇa dehi naḥ // RKV_192.58 //</l>\n</lg>\n\n<lg>\n<l>mārkaṇḍeya uvāca:</l>\n<l>evamabhyarcitaḥ stutyā rāgadveṣādivarjitaḥ /</l>\n<l>prāheśaḥ sarvabhūtānāṃ madhye nārāyaṇo nṛpa // RKV_192.59 //</l>\n</lg>\n\n<lg>\n<l>nārāyaṇa uvāca:</l>\n<l>svāgataṃ mādhave kāme bhavatvapsarasāmapi /</l>\n<l>yatkāryam āgatānāṃ ca ihāsmābhistaducyatām // RKV_192.60 //</l>\n</lg>\n\n<lg>\n<l>yūyaṃ saṃsiddhaye nūnamasmākaṃ balaśatruṇā /</l>\n<l>saṃpreṣitāstato 'smākaṃ nṛtyayogādidarśanam // RKV_192.61 //</l>\n</lg>\n\n<lg>\n<l>na vayaṃ gītanṛtyena nāṅgaceṣṭādibhāṣitaiḥ /</l>\n<l>lubdhā vai viṣayair manye viṣayā dāruṇātmakāḥ // RKV_192.62 //</l>\n</lg>\n\n<lg>\n<l>śabdādisaṅgaduṣṭāni yadā nākṣāṇi naḥ śubhāḥ /</l>\n<l>tadā nṛtyādayo bhāvāḥ kathaṃ lobhapradāyinaḥ // RKV_192.63 //</l>\n</lg>\n\n<lg>\n<l>te siddhāḥ sma na vai sādhyā bhavatīnāṃ smarasya ca /</l>\n<l>mādhavasya ca śākro 'pi svāsthyaṃ yātvaviśaṅkitāḥ // RKV_192.64 //</l>\n</lg>\n\n<lg>\n<l>yo 'sau paraśca paramaḥ puruṣaḥ parameśvaraḥ /</l>\n<l>paramātmā samastasya sthāvarasya carasya ca // RKV_192.65 //</l>\n</lg>\n\n<lg>\n<l>utpattiheturete ca yasminsarvaṃ pralīyate /</l>\n<l>sarvāvāsīti devatvād vāsudevety udāhṛtaḥ // RKV_192.66 //</l>\n</lg>\n\n<lg>\n<l>vayamaṃśāṃśakāstasya caturvyūhasya māninaḥ /</l>\n<l>tadādeśitavārtmānau jagadbodhāya dehinām // RKV_192.67 //</l>\n</lg>\n\n<lg>\n<l>tatsarvabhūtaṃ sarveśaṃ sarvatra samadarśinam /</l>\n<l>kutaḥ paśyantau rāgādīnkariṣyāmo vibhedinaḥ // RKV_192.68 //</l>\n</lg>\n\n<lg>\n<l>vasante mayi cendre ca bhavatīṣu tathā smare /</l>\n<l>yadā sa eva bhūtātmā tadā dveṣādayaḥ katham // RKV_192.69 //</l>\n</lg>\n\n<lg>\n<l>tanmayānyavibhaktāni yadā sarveṣu jantuṣu /</l>\n<l>sarveśvareśvaro viṣṇuḥ kuto rāgādayastataḥ // RKV_192.70 //</l>\n</lg>\n\n<lg>\n<l>brahmāṇam indram īśānam ādityamaruto 'khilān /</l>\n<l>viśvedevān ṛṣīn sādhyānvasūnpitṛgaṇāṃs tathā // RKV_192.71 //</l>\n</lg>\n\n<lg>\n<l>yakṣarākṣasabhūtādīnnāgānsarpānsarīsṛpān /</l>\n<l>manuṣyapakṣigorūpagajasiṃhajalecarān // RKV_192.72 //</l>\n</lg>\n\n<lg>\n<l>makṣikāmaśakāndaṃśāñchalabhāñjalajān kṛmīn /</l>\n<l>gulmavṛkṣalatāvallītvaksāratṛṇajātiṣu // RKV_192.73 //</l>\n</lg>\n\n<lg>\n<l>yacca kiṃcidadṛśyaṃ vā dṛśyaṃ vā tridaśāṅganāḥ /</l>\n<l>manyadhvaṃ jātamekasya tatsarvaṃ paramātmanaḥ // RKV_192.74 //</l>\n</lg>\n\n<lg>\n<l>jāyamānaḥ kathaṃ viṣṇumātmānaṃ paramaṃ ca yat /</l>\n<l>rāgadveṣau tathā lobhaṃ kaḥ kuryād amarāṅganāḥ // RKV_192.75 //</l>\n</lg>\n\n<lg>\n<l>sarvabhūtamaye viṣṇau sarvage sarvadhātari /</l>\n<l>nipātya taṃ pṛthagbhūte kuto rāgādiko guṇaḥ // RKV_192.76 //</l>\n</lg>\n\n<lg>\n<l>evamasmāsu yuṣmāsu sarvabhūteṣu cābalāḥ /</l>\n<l>tanmathaikatvabhūteṣu rāgādyavasaraḥ kutaḥ // RKV_192.77 //</l>\n</lg>\n\n<lg>\n<l>samyag dṛṣṭir iyaṃ proktā samastaikyāvalokinī /</l>\n<l>pṛthagvijñānamātraiva lokasaṃvyavahāravat // RKV_192.78 //</l>\n</lg>\n\n<lg>\n<l>bhūtendriyāntaḥ karaṇapradhānapuruṣātmakam /</l>\n<l>jagadvai hyetad akhilaṃ tadā bhedaḥ kimātmakaḥ // RKV_192.79 //</l>\n</lg>\n\n<lg>\n<l>bhavanti layamāyānti samudrasalilormayaḥ /</l>\n<l>na vāribhedato bhinnāstathaivaikyādidaṃ jagat // RKV_192.80 //</l>\n</lg>\n\n<lg>\n<l>yathāgner arciṣaḥ pītāḥ piṅgalāruṇadhūsarāḥ /</l>\n<l>tathāpi nāgnito bhinnās tathaitad brahmaṇo jagat // RKV_192.81 //</l>\n</lg>\n\n<lg>\n<l>bhavatībhiśca yat kṣobham asmākaṃ sa puraṃdaraḥ /</l>\n<l>kārayatyasad etac ca vivekācāracetasām // RKV_192.82 //</l>\n</lg>\n\n<lg>\n<l>bhavantyaḥ sa ca devendro lokāśca sasurāsurāḥ /</l>\n<l>samudrādrivanopetā maddehāntaragocarāḥ // RKV_192.83 //</l>\n</lg>\n\n<lg>\n<l>yatheyaṃ cārusarvāṅgī bhavatīnāṃ mayāgrataḥ /</l>\n<l>darśitā darśayiṣyāmi tathā caivākhilaṃ jagat // RKV_192.84 //</l>\n</lg>\n\n<lg>\n<l>prayātu śakro mā garvamindratvaṃ kasya susthiram /</l>\n<l>yūyaṃ ca mā smayaṃ yāta santi rūpānvitāḥ striyaḥ // RKV_192.85 //</l>\n</lg>\n\n<lg>\n<l>kiṃ surūpaṃ kurūpaṃ vā yadā bhedo na dṛśyate /</l>\n<l>tāratamyaṃ surūpatve satataṃ bhinnadarśanāt // RKV_192.86 //</l>\n</lg>\n\n<lg>\n<l>bhavatīnāṃ smayaṃ matvā rūpaudāryaguṇodbhavam /</l>\n<l>mayeyaṃ darśitā tanvī tatastu śamameṣyatha // RKV_192.87 //</l>\n</lg>\n\n<lg>\n<l>yasmān madūrorniṣpannā tviyamindīvarekṣaṇā /</l>\n<l>urvaśī nāma kalyāṇī bhaviṣyati varāpsarāḥ // RKV_192.88 //</l>\n</lg>\n\n<lg>\n<l>tadiyaṃ devarājasya nīyatāṃ varavarṇinī /</l>\n<l>bhavatyastena cāsmākaṃ preṣitāḥ prītimicchatā // RKV_192.89 //</l>\n</lg>\n\n<lg>\n<l>vaktavyaśca sahasrākṣo nāsmākaṃ bhogakāraṇāt /</l>\n<l>tapaścaryā na vāprāpyaphalaṃ prāptum abhīpsatā // RKV_192.90 //</l>\n</lg>\n\n<lg>\n<l>sanmārgamasya jagato darśayiṣye karomyaham /</l>\n<l>tathā nareṇa sahito jagataḥ pālanodyataḥ // RKV_192.91 //</l>\n</lg>\n\n<lg>\n<l>yadi kaścittavābādhāṃ karoti tridaśeśvara /</l>\n<l>tamahaṃ vārayiṣyāmi nivṛtto bhava vāsava // RKV_192.92 //</l>\n</lg>\n\n<lg>\n<l>kartāsi cet tvam ābādhāṃ na duṣṭasyeha kasyacit /</l>\n<l>taṃ cāpi śāstā tadahaṃ pravartiṣyāmy asaṃśayam // RKV_192.93 //</l>\n</lg>\n\n<lg>\n<l>etajjñātvā na santāpastvayā kāryo hi māṃ prati /</l>\n<l>upakārāya jagatām avatīrṇo 'smi vāsava // RKV_192.94 //</l>\n</lg>\n\n<l>yā ceyamurvaśī mattaḥ samudbhūtā puraṃdara tretāgnihetubhūteyaṃ evaṃ prāpya bhaviṣyati // RKV_192.95 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye śrīpatyutpattivarṇanaṃ nāma dvinavatyuttaraśatatamo 'dhyāyaḥ ||</p>\n\n<p>RKV adhyāya 193</p>\n\n<lg>\n<l>śrīmārkaṇḍeya uvāca:</l>\n<l>ityukte 'psarasaḥ sarvāḥ praṇipatya punaḥ punaḥ /</l>\n<l>ūcur nārāyaṇaṃ devaṃ taddarśanasamīhayā // RKV_193.1 //</l>\n</lg>\n\n<lg>\n<l>vasantakāmāpsarasa ūcuḥ /</l>\n<l>bhagavanbhavatā yo 'yamupadeśo hitārthinā /</l>\n<l>proktaḥ sa sarvo vijñāto māhātmyaṃ viditaṃ ca te // RKV_193.2 //</l>\n</lg>\n\n<lg>\n<l>yattvetadbhavatā proktaṃ prasannenāntarātmanā /</l>\n<l>darśiteyaṃ viśālākṣī darśayiṣyāmi vo jagat // RKV_193.3 //</l>\n</lg>\n\n<lg>\n<l>tatrārthe sarvabhāvena prapannānāṃ jagatpate /</l>\n<l>darśayātmānamakhilaṃ darśiteyaṃ yathorvaśī // RKV_193.4 //</l>\n</lg>\n\n<lg>\n<l>yadi devāparādhe 'pi nāsmāsu kupitaṃ tava /</l>\n<l>namaste jagatāmīśa darśayātmānamātmanā // RKV_193.5 //</l>\n</lg>\n\n<lg>\n<l>nārāyaṇa uvāca:</l>\n<l>paśyatehākhilāṃl lokān mama dehe surāṅganāḥ /</l>\n<l>madhuṃ madanam ātmānaṃ yac cānyad draṣṭumicchatha // RKV_193.6 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>ityuktvā bhagavāndevastadā nārāyaṇo nṛpa /</l>\n<l>uccairjahāsa svanavattatrābhūdakhilaṃ jagat // RKV_193.7 //</l>\n</lg>\n\n<lg>\n<l>brahmā prajāpatiḥ śakraḥ saha rudraiḥ pinākadhṛk /</l>\n<l>ādityā vasavaḥ sādhyā viśvedevā maharṣayaḥ // RKV_193.8 //</l>\n</lg>\n\n<lg>\n<l>nāsatyadasrāvanilaḥ sarvaśaśca tathāgnayaḥ /</l>\n<l>yakṣagandharvasiddhāśca piśācoragakinnarāḥ // RKV_193.9 //</l>\n</lg>\n\n<lg>\n<l>samastāpsaraso vidyāḥ sāṅgā vedāstaduktayaḥ /</l>\n<l>manuṣyāḥ paśavaḥ kīṭāḥ pakṣiṇaḥ pādapāstathā // RKV_193.10 //</l>\n</lg>\n\n<lg>\n<l>sarīsṛpāścātha sūkṣmā yaccānyajjīvasaṃjñitam /</l>\n<l>samudrāḥ sakalāḥ śailāḥ saritaḥ kānanāni ca // RKV_193.11 //</l>\n</lg>\n\n<lg>\n<l>dvīpānyaśeṣāṇi tathā tathā sarvasarāṃsi ca /</l>\n<l>nagaragrāmapūrṇā ca medinī medinīpate /</l>\n<l>devāṅganābhirdevasya dehe dṛṣṭaṃ mahātmanaḥ // RKV_193.12 //</l>\n</lg>\n\n<lg>\n<l>nakṣatragrahatārābhiḥ susampūrṇaṃ nabhastalam /</l>\n<l>dadṛśus tāḥ sucārvaṅgyas tasyāntarviśvaṃ rūpiṇaḥ // RKV_193.13 //</l>\n</lg>\n\n<lg>\n<l>ūrdhvaṃ na tiryaṅnādhastādyadāntas tasya dṛśyate /</l>\n<l>tamanantamanādiṃ ca tatastās tuṣṭuvuḥ prabhum // RKV_193.14 //</l>\n</lg>\n\n<lg>\n<l>madanena samaṃ sarvā madhunā ca varāṅganāḥ /</l>\n<l>sasādhvasā bhaktiparāḥ paraṃ vismayamāgatāḥ // RKV_193.15 //</l>\n</lg>\n\n<lg>\n<l>vasantakāmāpsarasa ūcuḥ /</l>\n<l>paśyāma nādiṃ tava deva nāntaṃ na madhyamavyākṛtarūpapāram /</l>\n<l>parāyaṇaṃ tvāṃ jagatām anantaṃ natāḥ sma nārāyaṇamātmabhūtam // RKV_193.16 //</l>\n</lg>\n\n<lg>\n<l>mahīnabhovāyujalāgnayastvaṃ śabdādirūpastu parāparātman /</l>\n<l>tvatto bhavatyacyute sarvam etadbhedādirūpo 'si vibho tvamātman // RKV_193.17 //</l>\n</lg>\n\n<lg>\n<l>draṣṭāsi rūpasya parasya vettā śrotā ca śabdasya hare tvamekaḥ /</l>\n<l>sraṣṭā bhavān sarvagato 'khilasya ghrātā ca gandhasya pṛthak śarīrī // RKV_193.18 //</l>\n</lg>\n\n<lg>\n<l>sureṣu sarveṣu na so 'sti kaścin manuṣyalokeṣu na so 'sti kaścit /</l>\n<l>paśvādivargeṣu na so 'sti kaścid yo nāṃśabhūtastava devadeva // RKV_193.19 //</l>\n</lg>\n\n<lg>\n<l>brahmāmbudhīndupramukhāni saumya śakrādirūpāṇi tavottamāni /</l>\n<l>samudrarūpaṃ tava dhairyavatsu tejaḥ svarūpeṣu ravistathāgniḥ // RKV_193.20 //</l>\n</lg>\n\n<lg>\n<l>kṣamādhaneṣu kṣitirūpamagryaṃ śīghro balavatsu vāyuḥ /</l>\n<l>manuṣyarūpaṃ tava rājaveṣo mūḍheṣu sarveśvara pādapo 'si // RKV_193.21 //</l>\n</lg>\n\n<lg>\n<l>sarvānayeṣvacyuta dānavastvaṃ sanatsajātaśca vivekavatsu /</l>\n<l>rasasvarūpeṇa jalasthito 'si gandhasvarūpaṃ bhavato dharitryām // RKV_193.22 //</l>\n</lg>\n\n<lg>\n<l>dṛśyasvarūpaśca hutāśanastvaṃ sparśasvarūpaṃ bhavataḥ samīre /</l>\n<l>śabdādikaṃ te nabhasi svarūpaṃ mantavyarūpo manasi prabho tvam // RKV_193.23 //</l>\n</lg>\n\n<lg>\n<l>bodhasvarūpaśca matau tvamekaḥ sarvatra sarveśvara sarvabhūta /</l>\n<l>paśyāmi te nābhisarojamadhye brahmāṇamīśaṃ ca haraṃ bhṛkuṭyām // RKV_193.24 //</l>\n</lg>\n\n<lg>\n<l>tavāśvinau karṇagatau samastāstavāsthitā bāhuṣu lokapālāḥ /</l>\n<l>ghrāṇo 'nilo netragatau ravīndu jihvā ca te nātha sarasvatīyam // RKV_193.25 //</l>\n</lg>\n\n<lg>\n<l>pādau dharitrī jaṭharaṃ samastāṃl lokān hṛṣīkeśa vilokayāmaḥ /</l>\n<l>jaṅghe vayaṃ pādatalāṅgulīṣu piśācayakṣoragasiddhasaṅghāḥ // RKV_193.26 //</l>\n</lg>\n\n<lg>\n<l>puṃstve prajānāṃ patiroṣṭhayugme pratiṣṭhitāste kratavaḥ samastāḥ /</l>\n<l>sarve vayaṃ te daśaneṣu deva daṃṣṭrāsu devā hyabhavaṃśca dantāḥ // RKV_193.27 //</l>\n</lg>\n\n<lg>\n<l>romāṇyaśeṣās tava devasaṅghā vidyādharā nātha tavāṅghrirekhāḥ /</l>\n<l>sāṅgāḥ samastāstava deva vedāḥ samāsthitāḥ sandhiṣu bāhubhūtāḥ // RKV_193.28 //</l>\n</lg>\n\n<lg>\n<l>varāhabhūtaṃ dharaṇīdharaste nṛsiṃharūpaṃ ca sadā karālam /</l>\n<l>paśyāma te vājiśirastathoccaistrivikrame yacca tadāprameyam // RKV_193.29 //</l>\n</lg>\n\n<lg>\n<l>amī samudrāstava deva dehe maurvālayaḥ śailadharās tathāmī /</l>\n<l>imāśca gaṅgāpramukhāḥ sravantyo dvīpāṇyaśeṣāṇi vanādideśāḥ // RKV_193.30 //</l>\n</lg>\n\n<lg>\n<l>stuvanti ceme munayastaveśa dehe sthitāstvanmahimānamagryam /</l>\n<l>tvāmīśitāraṃ jagatāmanantaṃ yajanti yajñaiḥ kila yajñino 'mī // RKV_193.31 //</l>\n</lg>\n\n<lg>\n<l>tvattohi saumyaṃ jagatīha kiṃcit tvatto na raudraṃ ca samastamūrte /</l>\n<l>tvatto na śītaṃ ca na keśavoṣṇaṃ sarvasvarūpātiśayī tvameva // RKV_193.32 //</l>\n</lg>\n\n<lg>\n<l>prasīda sarveśvara sarvabhūta sanātanātmaparameśvareśa /</l>\n<l>tvanmāyayā mohitamānasābhiryatte 'parāddhaṃ tadidaṃ kṣamasva // RKV_193.33 //</l>\n</lg>\n\n<lg>\n<l>kiṃ vāparāddhaṃ tava devadeva yanmāyayā no hṛdayaṃ tavāpi /</l>\n<l>māyābhiśaṅkipraṇatārtihantar mano hi no vihvalatāmupaiti // RKV_193.34 //</l>\n</lg>\n\n<lg>\n<l>na te 'parāddhaṃ yadi te 'parāddham asmābhir unmārgavivartinībhiḥ /</l>\n<l>tatkṣamyatāṃ sṛṣṭikṛtastavaiva devāparādhaḥ sṛjato vivekam // RKV_193.35 //</l>\n</lg>\n\n<lg>\n<l>namo namaste govinda nārāyaṇa janārdana /</l>\n<l>tvannāmasmaraṇāt pāpamaśeṣaṃ naḥ praṇaśyatu // RKV_193.36 //</l>\n</lg>\n\n<lg>\n<l>namo 'nanta namas tubhyaṃ viśvātmanviśvabhāvana /</l>\n<l>tvannāmasmaraṇāt pāpamaśeṣaṃ naḥ praṇaśyatu // RKV_193.37 //</l>\n</lg>\n\n<lg>\n<l>vareṇya yajñapuruṣa prajāpālana vāmana /</l>\n<l>tvannāmasmaraṇāt pāpamaśeṣaṃ naḥ praṇaśyatu // RKV_193.38 //</l>\n</lg>\n\n<lg>\n<l>namo 'stu te 'bjanābhāya prajāpatikṛte hara /</l>\n<l>tvannāmasmaraṇāt pāpamaśeṣaṃ naḥ praṇaśyatu // RKV_193.39 //</l>\n</lg>\n\n<lg>\n<l>saṃsārārṇavapotāya namas tubhyamadhokṣaja /</l>\n<l>tvannāmasmaraṇāt pāpamaśeṣaṃ naḥ praṇaśyatu // RKV_193.40 //</l>\n</lg>\n\n<lg>\n<l>namaḥ parasmai śrīśāya vāsudevāya vedhase /</l>\n<l>svecchayā guṇayuktāya sargasthityantakāriṇe // RKV_193.41 //</l>\n</lg>\n\n<lg>\n<l>upasaṃhara viśvātmanrūpametatsanātanam /</l>\n<l>vardhamānaṃ na no draṣṭuṃ samarthaṃ cakṣurīśvara // RKV_193.42 //</l>\n</lg>\n\n<lg>\n<l>pralayāgnisahasrasya samā dīptistavācyuta /</l>\n<l>pramāṇena diśo bhūmirgaganaṃ ca samāvṛtam // RKV_193.43 //</l>\n</lg>\n\n<lg>\n<l>na vidmaḥ kutra vartāmo bhavānnāthopalakṣyate /</l>\n<l>sarvaṃ jagadiaikasthaṃ piṇḍitaṃ lakṣayāmahe // RKV_193.44 //</l>\n</lg>\n\n<lg>\n<l>kiṃ varṇayāmo rūpaṃ te kiṃ pramāṇamidaṃ hare /</l>\n<l>māhātmyaṃ kiṃ nu te deva yajjihvāyā na gocare // RKV_193.45 //</l>\n</lg>\n\n<lg>\n<l>vaktāro vāyutenāpi buddhīnāmayutāyutaiḥ /</l>\n<l>guṇanirvarṇanaṃ nātha kartuṃ tava na śakyate // RKV_193.46 //</l>\n</lg>\n\n<lg>\n<l>tadetaddarśitaṃ rūpaṃ prasādaḥ paramaḥ kṛtaḥ /</l>\n<l>chandato jagatāmīśa tadetadupasaṃhara // RKV_193.47 //</l>\n</lg>\n\n<lg>\n<l>mārkaṇḍeya uvāca:</l>\n<l>ityevaṃ saṃstutas tābhir apsarobhir janārdanaḥ /</l>\n<l>divyajñānopapannānāṃ tāsāṃ pratyakṣamīśvaraḥ // RKV_193.48 //</l>\n</lg>\n\n<lg>\n<l>viveśa sarvabhūtāni svairaṃśairbhūtabhāvanaḥ /</l>\n<l>taṃ dṛṣṭvā sarvabhūteṣu līyamānamadhokṣajam // RKV_193.49 //</l>\n</lg>\n\n<lg>\n<l>vismayaṃ paramaṃ cakruḥ samastā devayoṣitaḥ /</l>\n<l>sa ca sarveśvaraḥ śailānpādapānsāgarānbhuvam // RKV_193.50 //</l>\n</lg>\n\n<lg>\n<l>jalamagniṃ tathā vāyum ākāśaṃ ca viveśa ha /</l>\n<l>kāle dikṣvatha sarvātma hy ātmanaścānyathāpi ca // RKV_193.51 //</l>\n</lg>\n\n<lg>\n<l>ātmarūpasthitaṃ svena mahimnā bhāvayañjagat /</l>\n<l>devadānavarakṣāṃsi yakṣīvidyādharoragāḥ // RKV_193.52 //</l>\n</lg>\n\n<lg>\n<l>manuṣyapaśukīṭādimṛgapaśvantarikṣagāḥ /</l>\n<l>ye 'ntarikṣe tathā bhūmau divi ye ca jalāśrayāḥ // RKV_193.53 //</l>\n</lg>\n\n<lg>\n<l>tānviveśa sa viśvātmā punastadrūpam āsthitaḥ /</l>\n<l>nareṇa sārdhaṃ yat tābhir dṛṣṭapūrvam arindama // RKV_193.54 //</l>\n</lg>\n\n<lg>\n<l>tāḥ paraṃ vismayaṃ jagmuḥ sarvāstridaśayoṣitaḥ /</l>\n<l>praṇemuḥ sādhvasāt pāṇḍuvadanā nṛpasattama // RKV_193.55 //</l>\n</lg>\n\n<l>nārāyaṇo 'pi bhagavānāha tāstridaśāṅganāḥ // RKV_193.56 //</l>\n\n<lg>\n<l>nārāyaṇa uvāca:</l>\n<l>nīyatāmurvaśī bhadrā yatrāsau tridaśeśvaraḥ /</l>\n<l>bhavatīnāṃ hitārthāya sarvabhūteṣvasāviti // RKV_193.57 //</l>\n</lg>\n\n<lg>\n<l>jñānamutpāditaṃ bhūyo layaṃ bhūteṣu kurvatā /</l>\n<l>tadgacchadhvaṃ samasto 'yaṃ bhūtagrāmo madaṃśakaḥ // RKV_193.58 //</l>\n</lg>\n\n<lg>\n<l>ahamadyātmabhūtasya vāsudevasya yoginaḥ /</l>\n<l>asmātparataraṃ nāsti yo 'nantaḥ paripathyate // RKV_193.59 //</l>\n</lg>\n\n<lg>\n<l>tamajaṃ sarvabhūteśaṃ jānīta paramaṃ padam /</l>\n<l>ahaṃ bhavatyo devāśca manuṣyāḥ paśavaśca ye /</l>\n<l>etatsarvamanantasya vāsudevasya vai kṛtam // RKV_193.60 //</l>\n</lg>\n\n<lg>\n<l>evaṃ jñātvā samaṃ sarvaṃ sadevāsuramānuṣam /</l>\n<l>sapaśvādiguṇaṃ caiva draṣṭavyaṃ tridaśāṅganāḥ // RKV_193.61 //</l>\n</lg>\n\n<lg>\n<l>mārkaṇḍeya uvāca:</l>\n<l>ityuktās tena devena samastāstāḥ surastriyaḥ /</l>\n<l>praṇamya tau samadanāḥ savasantāśca pārthiva // RKV_193.62 //</l>\n</lg>\n\n<lg>\n<l>ādāya corvaśīṃ bhūyo devarājamupāgatāḥ /</l>\n<l>ācakhyuśca yathāvṛttaṃ devarājāya tattathā // RKV_193.63 //</l>\n</lg>\n\n<lg>\n<l>mārkaṇḍeya uvāca:</l>\n<l>tathā tvamapi rājendra sarvabhūteṣu keśavam /</l>\n<l>cintayansamatāṃ gaccha samataiva hi muktaye // RKV_193.64 //</l>\n</lg>\n\n<lg>\n<l>rājannevaṃ viśeṣeṇa bhūteṣu parameśvaram /</l>\n<l>vāsudeva kathaṃ doṣāṃl lobhādīnna prahāsyasi // RKV_193.65 //</l>\n</lg>\n\n<lg>\n<l>sarvabhūtāni govindād yadā nānyāni bhūpate /</l>\n<l>tadā vairādayo bhāvāḥ kriyatām na tu putraka // RKV_193.66 //</l>\n</lg>\n\n<lg>\n<l>iti paśya jagatsarvaṃ vāsudevātmakaṃ nṛpa /</l>\n<l>etadeva hi kṛṣṇena rūpamāviṣkṛtaṃ nṛpa // RKV_193.67 //</l>\n</lg>\n\n<lg>\n<l>parameśvareti yadrūpaṃ tadetatkathitaṃ tava /</l>\n<l>janmādibhāvarahitaṃ tad viṣṇoḥ paramaṃ padam // RKV_193.68 //</l>\n</lg>\n\n<lg>\n<l>saṃkṣepeṇātha bhūpāla śrūyatāṃ yadvadāmi te /</l>\n<l>yanmataṃ puruṣaḥ kṛtvā paraṃ nirvāṇamṛcchati // RKV_193.69 //</l>\n</lg>\n\n<lg>\n<l>sarvo viṣṇusamāso hi bhāvābhāvau ca tanmayau /</l>\n<l>sadasatsarvamīśo 'sau mahādevaḥ paraṃ padam // RKV_193.70 //</l>\n</lg>\n\n<lg>\n<l>bhavajaladhigatānāṃ dvandvavātāhatānāṃ sutaduhitṛkalatratrāṇabhārārditānām /</l>\n<l>viṣamaviṣayatoye majjatāmaplavānāṃ bhavati śaraṇameko viṣṇupoto narāṇām // RKV_193.71 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpatimāhātmyavarṇanaṃ nāma trinavatyuttaraśatatamo 'dhyāyaḥ ||</p>\n\n<p>RKV adhyāya 194</p>\n\n<lg>\n<l>śrīmārkaṇḍeya uvāca:</l>\n<l>tacchrutvānāntadevena viśvarūpamudāhṛtam /</l>\n<l>devarājastathā devāḥ paraṃ vismayamāgatāḥ // RKV_194.1 //</l>\n</lg>\n\n<lg>\n<l>dṛṣṭvā cāpsarasaṃ puṇyām urvaśīṃ kamalānanām /</l>\n<l>saṃtrasto vismitaścābhūdindro rājaśriyā vṛtaḥ // RKV_194.2 //</l>\n</lg>\n\n<lg>\n<l>na kiṃciduttaraṃ vākyamuktavāñjoṣamāsthitaḥ /</l>\n<l>iti vṛttāntabhūtaṃ hi nārāyaṇaviceṣṭitam // RKV_194.3 //</l>\n</lg>\n\n<lg>\n<l>bhṛgoḥ khātyāṃ samutpannā lakṣmīḥ śrutvā tu vai nṛpa /</l>\n<l>vaiśvarūpaṃ paraṃ rūpaṃ vismitācintayat tadā // RKV_194.4 //</l>\n</lg>\n\n<lg>\n<l>kenopāyena sa syān me bhartā nārāyaṇaḥ prabhuḥ /</l>\n<l>vratena tapasā vāpi dānena niyamena ca // RKV_194.5 //</l>\n</lg>\n\n<lg>\n<l>vṛddhānāṃ sevanenātha devatārādhanena vā /</l>\n<l>iti cintāparāṃ kanyāṃ satī jñātvā yudhiṣṭhira // RKV_194.6 //</l>\n</lg>\n\n<lg>\n<l>prāha prāpto mayā bhartā śaṅkarastapasā kila /</l>\n<l>prajāpatiśca gāyatryā hyanyābhirabhivāñchitāḥ // RKV_194.7 //</l>\n</lg>\n\n<lg>\n<l>tapasaiva hi te prāpyastasmāttaccara suvrate /</l>\n<l>tapastvaṃ hi mahaccograṃ sarvavāñchitadāyakam // RKV_194.8 //</l>\n</lg>\n\n<lg>\n<l>mārkaṇḍeya uvāca:</l>\n<l>sāgarāntaṃ samāsādya lakṣmīḥ parapuraṃjaya /</l>\n<l>cacāra vipulaṃ kālaṃ tapaḥ paramaduścaram // RKV_194.9 //</l>\n</lg>\n\n<lg>\n<l>sthāṇuvatsaṃsthitā sābhūddivyaṃ varṣasahasrakam /</l>\n<l>tata indrādayo devāḥ śaṅkhacakragadādharāḥ // RKV_194.10 //</l>\n</lg>\n\n<lg>\n<l>bhūtvā jagmustadarthaṃ te sā tu pṛṣṭavatī surān /</l>\n<l>viśvarūpaṃ vaiṣṇavaṃ yattaddarśayata māciram // RKV_194.11 //</l>\n</lg>\n\n<lg>\n<l>vilakṣā vrīḍitā devā gatvā nārāyaṇaṃ tadā /</l>\n<l>abruvan vaiśvarūpaṃ no śaktā darśayituṃ vayam // RKV_194.12 //</l>\n</lg>\n\n<lg>\n<l>tato yatheṣṭaṃ te jagmuḥ sa ca viṣṇur acintayat /</l>\n<l>ugrarūpā sthitā devī dehaṃ dahati bhārgavī // RKV_194.13 //</l>\n</lg>\n\n<lg>\n<l>tāṃ tasmāt tatra gatvāhaṃ varaṃ dattvā tu vāñchitam /</l>\n<l>punas tapaḥ kariṣyāmi darśayiṣyāmi vā punaḥ /</l>\n<l>vaiṣṇavaṃ viśvarūpaṃ yad durdaśyaṃ devadānavaiḥ // RKV_194.14 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gatvā hṛṣīkeśaḥ sāgarāntasthitāṃ śriyam /</l>\n<l>prāha tuṣṭo 'smi te devi varaṃ vṛṇu yathepsitam // RKV_194.15 //</l>\n</lg>\n\n<lg>\n<l>śrīruvāca:</l>\n<l>yadi tuṣṭo 'si me deva prapannāyā janārdana /</l>\n<l>tadā darśaya yaddṛṣṭamapsarobhis tavānagha // RKV_194.16 //</l>\n</lg>\n\n<lg>\n<l>viśvarūpamanantaṃ ca bhūtabhāvana keśava /</l>\n<l>gandhamādanam āsādya kṛtaṃ yacca tapastvayā // RKV_194.17 //</l>\n</lg>\n\n<lg>\n<l>tadvadasva vibho viṣṇo na mithyā yadi keśava /</l>\n<l>śraddadhāmi na caivāhaṃ rūpasyāsya kathaṃcana // RKV_194.18 //</l>\n</lg>\n\n<lg>\n<l>bahubhiryakṣarakṣobhir māyācāripracāribhiḥ /</l>\n<l>chanditā mama jānadbhirbhāvam antargataṃ harau // RKV_194.19 //</l>\n</lg>\n\n<lg>\n<l>bhūtvā viṣṇusvarūpāste cakriṇaśca caturbhujāḥ /</l>\n<l>suvrīḍitā gatāḥ sarve viśvarūpo sahāyataḥ // RKV_194.20 //</l>\n</lg>\n\n<lg>\n<l>mārkaṇḍeya uvāca:</l>\n<l>nārāyaṇo 'tha bhagavāñchaṅkhacakragadābhṛtam /</l>\n<l>tayā tathoktas tad rūpaṃ muktvā vai surapūjitam // RKV_194.21 //</l>\n</lg>\n\n<lg>\n<l>rūpaṃ paraṃ yathoktaṃ vai viśvarūpam adarśayat /</l>\n<l>darśayitvā vacaḥ prāha pañcarātravidhānataḥ // RKV_194.22 //</l>\n</lg>\n\n<lg>\n<l>yo 'rcayiṣyati māṃ nityaṃ sa pūjyaḥ sa ca pūjitaḥ /</l>\n<l>dhanadhānyasamāyuktaḥ sarvabhogasamanvitaḥ // RKV_194.23 //</l>\n</lg>\n\n<lg>\n<l>mūlaṃ hi sarvadharmāṇāṃ brahmacaryaṃ paraṃ tapaḥ /</l>\n<l>tenāhaṃ tatra sthāsyāmi mūlaśrīpatisaṃjñitaḥ // RKV_194.24 //</l>\n</lg>\n\n<lg>\n<l>mūlaśrīḥ procyate brāhmī brahmacaryasvarūpiṇī /</l>\n<l>sarvayogamayī puṇyā sarvapāpaharī śubhā // RKV_194.25 //</l>\n</lg>\n\n<lg>\n<l>patis tasyāḥ prabhurahaṃ varadaḥ prāṇināṃ priye /</l>\n<l>revājale naraḥ snātvā yo 'rcayen māṃ yatavrataḥ // RKV_194.26 //</l>\n</lg>\n\n<lg>\n<l>mūlaśrīpatināmānaṃ vāñchite prāpnuyāt phalam /</l>\n<l>dānāni tatra yo dadyānmahādānāni ca priye // RKV_194.27 //</l>\n</lg>\n\n<lg>\n<l>sahasraguṇitaṃ puṇyamanyasthānādavāpyate /</l>\n<l>dṛṣṭaṃ tvayā tatra deśe samyakcaivāvadhāritam /</l>\n<l>tadarcitvā parān kāmān āpsyasi tvaṃ na saṃśayaḥ // RKV_194.28 //</l>\n</lg>\n\n<lg>\n<l>varaṃ vṛṇīṣva deveśi vāñchitaṃ durlabhaṃ suraiḥ /</l>\n<l>durgasaṃsārakāntārapatitaiḥ parameśvari // RKV_194.29 //</l>\n</lg>\n\n<lg>\n<l>śrīruvāca:</l>\n<l>nārāyaṇa jagaddhātar nārāyaṇa jagatpate /</l>\n<l>nārāyaṇa parabrahma nārāyaṇaparāyaṇa // RKV_194.30 //</l>\n</lg>\n\n<lg>\n<l>prasīda pāhi māṃ bhaktyā samyaksarge niyojaya /</l>\n<l>priyo hyasi priyāhaṃ te yathā syāṃ tattathā kuru // RKV_194.31 //</l>\n</lg>\n\n<lg>\n<l>gṛhaṃ dharmārthakāmānāṃ kāraṇaṃ deva saṃmatam /</l>\n<l>tadāsthāyāśramaṃ puṇyaṃ māṃ śreyasi niyojaya // RKV_194.32 //</l>\n</lg>\n\n<lg>\n<l>nārāyaṇa uvāca:</l>\n<l>nārāyaṇagirā devi vijñapto 'smi yatastvayā /</l>\n<l>nārāyaṇagirirnāma tena me'tra bhaviṣyati // RKV_194.33 //</l>\n</lg>\n\n<lg>\n<l>nārāyaṇasmṛtau yāti duritaṃ janmakoṭijam /</l>\n<l>yasmād girati tasmācca girirityeva śabditam // RKV_194.34 //</l>\n</lg>\n\n<lg>\n<l>tasmātsarvāśrayo devi giriḥ parvatarāṅ bhavet /</l>\n<l>surāsuramanuṣyāṇāṃ yathāhamapi cāśrayaḥ // RKV_194.35 //</l>\n</lg>\n\n<lg>\n<l>ya etat pūjayiṣyanti maṇḍalasthaṃ paraṃ mama /</l>\n<l>nārāyaṇagirirnāma devarūpaṃ śubhekṣaṇe // RKV_194.36 //</l>\n</lg>\n\n<lg>\n<l>te divyajñānasampannā divyadehaviceṣṭitāḥ /</l>\n<l>divyaṃ lokamavāpsyanti divyabhogasamanvitāḥ // RKV_194.37 //</l>\n</lg>\n\n<lg>\n<l>mārkaṇḍeya uvāca:</l>\n<l>tayorevaṃ saṃvadatordevā indrapurogamāḥ /</l>\n<l>samāgatā vanoddeśaṃ sāgarānte maharṣayaḥ // RKV_194.38 //</l>\n</lg>\n\n<lg>\n<l>tato bhṛguṃ devarājo nārāyaṇavicintitam /</l>\n<l>vavre jñātvā tu tatkanyāṃ dharmātmā sa dadau ca tām // RKV_194.39 //</l>\n</lg>\n\n<lg>\n<l>dharmo 'pi vidhivadvatsa vivāhaṃ samakārayat /</l>\n<l>devadevasya rājarṣe devatārthe samāhitaḥ // RKV_194.40 //</l>\n</lg>\n\n<lg>\n<l>yudhiṣṭhira uvāca:</l>\n<l>dharmo vivāhamakarodvidhivadyattvayoditam /</l>\n<l>ko vidhistatra kā dattā dakṣiṇā bhṛguṇāpi ca // RKV_194.41 //</l>\n</lg>\n\n<lg>\n<l>vivāhayajñe samabhūtsruksruvagrahaṇe ca kaḥ /</l>\n<l>ṛtvijaḥ ke sadasyāśca tasyāsan dvijasattama // RKV_194.42 //</l>\n</lg>\n\n<lg>\n<l>kiṃ tasyāvabhṛthaṃ tvāsīt tatsarvaṃ vada vistarāt /</l>\n<l>tvadvākyāmṛtapānena tṛptirmama na vidyate // RKV_194.43 //</l>\n</lg>\n\n<lg>\n<l>mārkaṇḍeya uvāca:</l>\n<l>nārāyaṇavivāhasya yajñasya ca yudhiṣṭhira /</l>\n<l>tapasastasya devasya samyag ācaraṇasya ca // RKV_194.44 //</l>\n</lg>\n\n<lg>\n<l>vaktuṃ samartho na guṇānbrahmāpi parameśvaraḥ /</l>\n<l>tathāpyuddeśato vacmi śṛṇu bhūtvā samāhitaḥ // RKV_194.45 //</l>\n</lg>\n\n<lg>\n<l>brahmā saptarṣayastatra sruksruvagrahaṇe ratāḥ /</l>\n<l>agnīñjuhuvire rājanvedirdhātrī sasāgarā // RKV_194.46 //</l>\n</lg>\n\n<lg>\n<l>daduḥ samudrā ratnāni brahmarṣibhyo nṛpottama /</l>\n<l>dhanado 'pi dadau vittaṃ sarvabrāhmaṇavāñchitam // RKV_194.47 //</l>\n</lg>\n\n<lg>\n<l>viśvakarmā 'pi devānāṃ brahmarṣīṇāṃ paraṃtapa /</l>\n<l>veśmāni suvicitrāṇi sarvaratnamayāni ca // RKV_194.48 //</l>\n</lg>\n\n<lg>\n<l>kṛtvā pradarśayāmāsa devendrāya yaśasvine /</l>\n<l>śatakratustato viprānkāpiṣṭhalapurogamān // RKV_194.49 //</l>\n</lg>\n\n<lg>\n<l>śaunakādīṃśca papraccha baṣkalāñchāgalānapi /</l>\n<l>ātreyānapi rājendra vṛṇudhvamabhivāñchitam // RKV_194.50 //</l>\n</lg>\n\n<lg>\n<l>dṛṣṭvā te citraratnāni prāhuḥ sarveśvareśvaram /</l>\n<l>devānāṃ ca ṛṣīṇāṃ ca saṅgamo 'yaṃ supuṇyakṛt // RKV_194.51 //</l>\n</lg>\n\n<lg>\n<l>asminpuṇye sureśāna vastuṃ vāñchāmahe sadā /</l>\n<l>śatakratuḥ prāha punarvāso vātra bhaviṣyati /</l>\n<l>satyadharmaratā yūyaṃ yāvatkālaṃ bhaviṣyatha // RKV_194.52 //</l>\n</lg>\n\n<lg>\n<l>mārkaṇḍeya uvāca:</l>\n<l>pṛṣṭaṃ yadrājaśārdūla ke makhe hotriṇo 'bhavan /</l>\n<l>tatprocyamānamadhunā śṛṇu bhūtvā samāhitaḥ // RKV_194.53 //</l>\n</lg>\n\n<lg>\n<l>sanatkumārapramukhāḥ sadasyāstasya cābhavan /</l>\n<l>audgātramatryaṅgirasau marīciśca cakāra ha // RKV_194.54 //</l>\n</lg>\n\n<lg>\n<l>hautraṃ dharmavasiṣṭhau ca brahmatvaṃ sanako muniḥ /</l>\n<l>ṣaṭtriṃśadgrāmasāhasraṃ prādāttebhyaḥ śatakratuḥ // RKV_194.55 //</l>\n</lg>\n\n<lg>\n<l>lakṣmīrbhartrā ca saṃyuktābhavattatkṛtavānprabhuḥ /</l>\n<l>brahmaṇo juhvato vahniṃ yāvaddeśasthitaiḥ suraiḥ // RKV_194.56 //</l>\n</lg>\n\n<lg>\n<l>dṛṣṭaṃ lalāṭaṃ deśo 'sau lalāṭa iti saṃjñitaḥ /</l>\n<l>sa deśaḥ śrīpateḥ kṣetrapuṇyaṃ devarṣisevitam // RKV_194.57 //</l>\n</lg>\n\n<lg>\n<l>sarvāścaryamayaṃ divyaṃ divyasiddhisamanvitam /</l>\n<l>brāhmaṇānāṃ tataḥ paṅktiṃ niveśayitum udyatā // RKV_194.58 //</l>\n</lg>\n\n<p>lakṣmīḥ śrīpatināmānamāha devaṃ vacastadā /</p>\n\n<p>śrīruvāca:\n<l>ya ete brāhmaṇāḥ śiṣyā bhṛgvādīnāṃ yatavratāḥ // RKV_194.59 //</l></p>\n\n<lg>\n<l>tānniveśayitumicchāmi tvatprasādādadhokṣaja /</l>\n<l>marīcyādayaḥ surendreṇa sthāpitā garuḍadhvaja // RKV_194.60 //</l>\n</lg>\n\n<lg>\n<l>naiṣṭhikavratino viprā bahavo 'tra yatavratāḥ /</l>\n<l>prājāpatye vrate brāhme kecidatra vyavasthitāḥ /</l>\n<l>tān ahaṃ sthāpayiṣyāmi tvatprasādādadhokṣaja // RKV_194.61 //</l>\n</lg>\n\n<lg>\n<l>mārkaṇḍeya uvāca:</l>\n<l>tataḥ kautūhaladharo bhagavānvṛṣabhadhvajaḥ /</l>\n<l>papraccha vratinaḥ sarvānvṛttibhede vyavasthitān // RKV_194.62 //</l>\n</lg>\n\n<lg>\n<l>nārado 'pi mahādevamupetya ca satīpatim /</l>\n<l>prāha kṛṣṇājinadharo naiṣṭhikā brāhmaṇā hyamī // RKV_194.63 //</l>\n</lg>\n\n<lg>\n<l>amī kāryāḥ suvastreṇa channaguhyā dvijottamāḥ /</l>\n<l>prājāpatyāś caturviṃśasahasrāṇi nareśvara // RKV_194.64 //</l>\n</lg>\n\n<lg>\n<l>brahmacaryavratasthānāṃ vratabrahmavicāriṇām /</l>\n<l>dvādaśaiṣāṃ sahasrāṇi santi vai vṛṣabhadhvaja // RKV_194.65 //</l>\n</lg>\n\n<lg>\n<l>nāradasya vacaḥ śrutvā devā devarṣayo 'pi ca /</l>\n<l>sādhu sādhvityamanyanta nocuḥ kecana kiṃcana // RKV_194.66 //</l>\n</lg>\n\n<lg>\n<l>samāhvayat tato lakṣmīs tān viprān bhaktisaṃyutā /</l>\n<l>uvāca caraṇāngṛhya prasādaḥ kriyatāṃ mayi // RKV_194.67 //</l>\n</lg>\n\n<lg>\n<l>ṣaṭtriṃśacca sahasrāṇi veśmanāmatra saṃsthitiḥ /</l>\n<l>viśvakarmakṛtānāṃ tu teṣu tiṣṭhantu vo 'khilāḥ // RKV_194.68 //</l>\n</lg>\n\n<lg>\n<l>te tatheti pratijñāya sthitāḥ saṃprītamānasāḥ /</l>\n<l>dhanadhānyasamṛddhāśca vāñchitaprāptilakṣaṇāḥ /</l>\n<l>sarvakāmasamṛddhāśca hyanārambheṣu karmaṇām // RKV_194.69 //</l>\n</lg>\n\n<lg>\n<l>iti saṃsthāpya tān viprān sā sthitā paryapālayat /</l>\n<l>caturdhā tu sthito viṣṇuḥ śriyā devyāḥ priye rataḥ // RKV_194.70 //</l>\n</lg>\n\n<lg>\n<l>evaṃ vaivāhikamakhe nivṛtte ṛṣayastu tam /</l>\n<l>ūcuścāvabhṛthasnānaṃ kutra kurmo janārdana // RKV_194.71 //</l>\n</lg>\n\n<lg>\n<l>iti śrutvā tu vacanaṃ śrīpatiḥ pādapaṅkajāt /</l>\n<l>mumoca jāhnavītoyaṃ revāmadhyagamaṃ śuci // RKV_194.72 //</l>\n</lg>\n\n<lg>\n<l>hareḥ pādodakaṃ dṛṣṭvā niḥsṛtaṃ munayastu te /</l>\n<l>vismitāḥ samapadyanta jānantastasya gauravam // RKV_194.73 //</l>\n</lg>\n\n<lg>\n<l>rudreṇa sahitāḥ sarve devatā ṛṣayas tathā /</l>\n<l>saṃkathā vismitāścakrur vidhunvantaḥ śirāṃsi ca // RKV_194.74 //</l>\n</lg>\n\n<lg>\n<l>ṛṣaya ūcuḥ /</l>\n<l>brūhi śambho kimatrāyaṃ akasmād vārisambhavaḥ /</l>\n<l>viṣṇoḥ pādāmbujotthaśca sammohakaraṇaḥ paraḥ // RKV_194.75 //</l>\n</lg>\n\n<lg>\n<l>īśvara uvāca:</l>\n<l>pādodakam idaṃ viṣṇorahaṃ jānāmi vai surāḥ /</l>\n<l>daśāśvamedhāvabhṛthaiḥ snānamatrātiricyate // RKV_194.76 //</l>\n</lg>\n\n<lg>\n<l>yuṣmābhiḥ śrīpatiḥ pūjyaḥ snānaṃ cāvabhṛthaṃ kutaḥ /</l>\n<l>bhaviṣyatīti tenāśu idaṃ vo 'rthe vinirmitam // RKV_194.77 //</l>\n</lg>\n\n<lg>\n<l>snātvātra tridaśeśānā yat phalaṃ samprapadyate /</l>\n<l>vaktuṃ na kenacidyāti tataḥ kimuttaraṃ vacaḥ // RKV_194.78 //</l>\n</lg>\n\n<lg>\n<l>mārkaṇḍeya uvāca:</l>\n<l>evamuktvā tu te sarve snānaṃ kṛtvā yathāgatam /</l>\n<l>jagmurdevā maheśānapurogā bharatarṣabha // RKV_194.79 //</l>\n</lg>\n\n<lg>\n<l>brāhmaṇāśca tataḥ sarve svaveśmānyeva bhejire /</l>\n<l>devatīrthe mahārāja sarvapāpapraṇāśane // RKV_194.80 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpativivāhavarṇanaṃ nāma caturnavatyuttaraśatatamo 'dhyāyaḥ ||</p>\n\n<p>RKV adhyāya 195</p>\n\n<lg>\n<l>yudhiṣṭhira uvāca:</l>\n<l>devatīrthe tu kiṃ nāma māhātmyaṃ samudāhṛtam /</l>\n<l>phalaṃ kiṃ snānadānādikāriṇāṃ jāyate mune // RKV_195.1 //</l>\n</lg>\n\n<lg>\n<l>mārkaṇḍeya uvāca:</l>\n<l>pṛthivyāṃ yāni tīrthāni devairmunigaṇairapi /</l>\n<l>sevitāni mahābāho tāni dhyātāni viṣṇunā // RKV_195.2 //</l>\n</lg>\n\n<lg>\n<l>samāgatānyekatāṃ vai tatra tīrthe yudhiṣṭhira /</l>\n<l>tat tīrthaṃ vaiṣṇavaṃ puṇyaṃ devatīrtham iti śrutam // RKV_195.3 //</l>\n</lg>\n\n<lg>\n<l>kurukṣetraṃ bhuvi paramantarikṣe tripuṣkaram /</l>\n<l>puruṣottamaṃ divi paraṃ devatīrthaṃ parātparam // RKV_195.4 //</l>\n</lg>\n\n<lg>\n<l>devatīrthasamaṃ nāsti tīrtham atra paratra ca /</l>\n<l>yatprāpya manujastapyenna kadācid yudhiṣṭhira // RKV_195.5 //</l>\n</lg>\n\n<lg>\n<l>devairuktāni tīrthāni yo 'tra snānaṃ samācaret /</l>\n<l>devatīrthe sa sarvatra snāto bhavati mānavaḥ // RKV_195.6 //</l>\n</lg>\n\n<lg>\n<l>evamastviti tairuktā devā ṛṣigaṇā api /</l>\n<l>saṃtuṣṭāḥ śrīśamabhyarcya svaṃ svaṃ sthānaṃ tu bhejire // RKV_195.7 //</l>\n</lg>\n\n<lg>\n<l>sūryagrahe 'tra vai kṣetre snātvā yatphalamaśnute /</l>\n<l>snātvā śrīśaṃ samabhyarcya samupoṣya yathāvidhi // RKV_195.8 //</l>\n</lg>\n\n<lg>\n<l>yaddadāti hiraṇyāni dānāni vidhivannṛpa /</l>\n<l>tadanantaphalaṃ sarvaṃ sūryasya grahaṇe yathā // RKV_195.9 //</l>\n</lg>\n\n<lg>\n<l>bhūmidānaṃ dhenudānaṃ svarṇadānamanantakam /</l>\n<l>vajradānamanantaṃ ca phalaṃ prāha śatakratuḥ // RKV_195.10 //</l>\n</lg>\n\n<lg>\n<l>somo vai vastradānena mauktikānāṃ ca bhārgavaḥ /</l>\n<l>suvarṇasya ravirdānaṃ dharmarājo hyanantakam // RKV_195.11 //</l>\n</lg>\n\n<lg>\n<l>devatīrthe tu yaddānaṃ śraddhāyuktena dīyate /</l>\n<l>tadanantaphalaṃ prāha bṛhaspatirudāradhīḥ // RKV_195.12 //</l>\n</lg>\n\n<lg>\n<l>devatīrthe bhṛgukṣetre sarvatīrthādhika nṛpa /</l>\n<l>devatīrthe naraḥ snātvā śrīpatiṃ yo 'nupaśyati // RKV_195.13 //</l>\n</lg>\n\n<lg>\n<l>somagrahe kulaśataṃ sa samuddhṛtya nākabhāk /</l>\n<l>dānāni dvijamukhyebhyo devatīrthe narādhipa // RKV_195.14 //</l>\n</lg>\n\n<lg>\n<l>yairdattāni narairbhogabhāginaḥ pretya ceha te /</l>\n<l>devatīrthe viprabhojyaṃ harim uddiśya yaścaret // RKV_195.15 //</l>\n</lg>\n\n<lg>\n<l>sa sarvāhlādamāpnoti svargaloke yudhiṣṭhira /</l>\n<l>devatīrthe naro nārī snātvā niyatamānasau // RKV_195.16 //</l>\n</lg>\n\n<lg>\n<l>upoṣyaikādaśīṃ bhaktyā pūjayed yaḥ śriyaḥ patim /</l>\n<l>rātrau jāgaraṇaṃ kṛtvā ghṛtenodbodhya dīpakam // RKV_195.17 //</l>\n</lg>\n\n<lg>\n<l>dvādaśyāṃ prātarutthāya tathā vai narmadājale /</l>\n<l>vipradāmpatyam abhyarcya vidhivatkurunandana // RKV_195.18 //</l>\n</lg>\n\n<lg>\n<l>vastrābharaṇatāmbūlapuṣpadhūpavilepanaiḥ /</l>\n<l>akṣaye viṣṇuloke 'sau modate caritavrataḥ // RKV_195.19 //</l>\n</lg>\n\n<lg>\n<l>yaḥ sadaikādaśītithau snātvopoṣyārcayeddharim /</l>\n<l>rātrau jāgaraṇaṃ kuryād vedaśāstravidhānataḥ // RKV_195.20 //</l>\n</lg>\n\n<lg>\n<l>dharmarājakṛtāṃ pāpāṃ na sa paśyati yātanām /</l>\n<l>pañcarātravidhānena śrīpatiṃ yo 'rcayiṣyati // RKV_195.21 //</l>\n</lg>\n\n<lg>\n<l>dīkṣāmavāpya vidhivadvaiṣṇavīṃ pāpanāśinīm /</l>\n<l>svargamokṣapradāṃ puṇyāṃ bhogadāṃ vittadāmatha // RKV_195.22 //</l>\n</lg>\n\n<lg>\n<l>rājyadāṃ vā mahābhāga putradāṃ bhāgyadām atha /</l>\n<l>sukalatrapradāṃ vāpi viṣṇor bhaktipradām iti // RKV_195.23 //</l>\n</lg>\n\n<lg>\n<l>tariṣyati bhavāmbhodhiṃ sa naraḥ kurunandana /</l>\n<l>yo 'rcayiṣyati tatraiva devatīrthe śriyaḥ patim // RKV_195.24 //</l>\n</lg>\n\n<lg>\n<l>viśvarūpamatho samyaṅmūlaśrīpatimeva vā /</l>\n<l>nārāyaṇagiriṃ vāpi gṛhe vaikādaśītithau // RKV_195.25 //</l>\n</lg>\n\n<lg>\n<l>bhaktimāñchraddhayā yuktaḥ kṣīraistīrthodakairapi /</l>\n<l>susūkṣmair ahatair vastrair mahākauśeyakair nṛpa // RKV_195.26 //</l>\n</lg>\n\n<lg>\n<l>vicitrair netrajair vāpi dhūpairagurucandanaiḥ /</l>\n<l>guggulair ghṛtamiśraiśca naivedyair vividhair api // RKV_195.27 //</l>\n</lg>\n\n<lg>\n<l>pāyasādyair manuṣyendra payasā vā yudhiṣṭhira /</l>\n<l>piṣṭadīpaiḥ suvimalair vardhamānair manoharaiḥ // RKV_195.28 //</l>\n</lg>\n\n<lg>\n<l>pūjayitvā naro yāti yathā tacchṛṇu bhārata /</l>\n<l>śaṅkhī cakrī gadī padmī bhūtvāsau garuḍadhvajaḥ // RKV_195.29 //</l>\n</lg>\n\n<lg>\n<l>devalokān atikramya viṣṇulokaṃ prapadyate /</l>\n<l>yastu vai parayā bhaktyā śrīpateḥ pādapaṅkajam // RKV_195.30 //</l>\n</lg>\n\n<lg>\n<l>caturdhādhiṣṭhitaṃ paśyecchriyaṃ trailokyamātaram /</l>\n<l>nṛtyagītavinodena mucyate pātakardhruvam // RKV_195.31 //</l>\n</lg>\n\n<lg>\n<l>nīrājane tu devasya prātarmadhye dine tathā /</l>\n<l>sāyaṃ ca niyato nityaṃ yaḥ paśyet pūjayeddharim // RKV_195.32 //</l>\n</lg>\n\n<lg>\n<l>sa tīrtvā hyāpadaṃ durgāṃ naivārtiṃ samavāpnuyāt /</l>\n<l>āyuḥśrīvardhanaṃ puṃsāṃ cakṣuṣām api pūrakam // RKV_195.33 //</l>\n</lg>\n\n<lg>\n<l>upapāpaharaṃ caiva sadā nīrājanaṃ hareḥ /</l>\n<l>tadā nīrājanākāle yo hareḥ paṭhati stavam // RKV_195.34 //</l>\n</lg>\n\n<lg>\n<l>sa dhanyo devadevasya prasannenāntarātmanā /</l>\n<l>harer nīrājanāśeṣaṃ pāṇibhyāṃ yaḥ prayacchati // RKV_195.35 //</l>\n</lg>\n\n<lg>\n<l>saṃgṛhya cakṣuṣī tena yojayen mārjayanmukham /</l>\n<l>timirādīnakṣirogān nāśayed dīptimanmukham // RKV_195.36 //</l>\n</lg>\n\n<lg>\n<l>bhavaty aśeṣaduṣṭānāṃ nāśāyālaṃ narottama /</l>\n<l>dīpaprajvalanaṃ yasya nityamagre śriyaḥ pateḥ // RKV_195.37 //</l>\n</lg>\n\n<lg>\n<l>snātvā revājale puṇye pradadyādadhikaṃ vratī /</l>\n<l>saptadvīpavatī tena sasāgaravanāpagā // RKV_195.38 //</l>\n</lg>\n\n<lg>\n<l>pradakṣiṇīkṛtā syādvai dharaṇī śaṅkaro 'bravīt /</l>\n<l>idaṃ yaḥ paṭhyamānaṃ tu śṛṇuyāt paṭhate 'pi vā // RKV_195.39 //</l>\n</lg>\n\n<lg>\n<l>smaraṇaṃ so 'tasamaye vipāpmā prāpnuyāddhareḥ /</l>\n<l>idaṃ yaśasyamāyuṣyaṃ svargyaṃ pitṛguṇapriyam // RKV_195.40 //</l>\n</lg>\n\n<lg>\n<l>māhātmyaṃ śrāvayed viprāñchrīpateḥ śrāddhakarmaṇi /</l>\n<l>ghṛtena madhunā tena tarpitāḥ syuḥ pitāmahāḥ // RKV_195.41 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpatimāhātmyavarṇanaṃ nāma pañcanavatyuttaraśatatamo 'dhyāyaḥ ||</p>\n\n<p>RKV adhyāya 196</p>\n\n<lg>\n<l>śrīmārkaṇḍeya uvāca:</l>\n<l>tato gacched dharādhīśa haṃsatīrthamanuttamam /</l>\n<l>yatra haṃsastapastaptvā brahmavāhanatāṃ gataḥ // RKV_196.1 //</l>\n</lg>\n\n<lg>\n<l>haṃsatīrthe naraḥ snātvā dānaṃ dattvā ca kāñcanam /</l>\n<l>sarvapāpavinirmukto brahmalokaṃ sa gacchati // RKV_196.2 //</l>\n</lg>\n\n<lg>\n<l>haṃsayuktena yānena taruṇādityavarcasā /</l>\n<l>sarvakāmasamṛddhena sevyamāno 'psarogaṇaiḥ // RKV_196.3 //</l>\n</lg>\n\n<lg>\n<l>tatra bhuktvā yathākāmaṃ sarvān bhogān yathepsitān /</l>\n<l>jātismaro hi jāyeta punarmānuṣyam āgataḥ // RKV_196.4 //</l>\n</lg>\n\n<l>saṃnyāsena tyajed dehaṃ mokṣam āpnoti bhārata // RKV_196.5 //</l>\n\n<lg>\n<l>etatte kathitaṃ pārtha haṃsatīrthasya yatphalam /</l>\n<l>sarvapāpaharaṃ puṇyaṃ sarvaduḥkhavināśanam // RKV_196.6 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe haṃsatīrthamāhātmyavarṇanaṃ nāma ṣaṇṇavatyuttaraśatatamo 'dhyāyaḥ ||</p>\n\n<p>RKV adhyāya 197</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ gacchet sūryatīrtham anuttamam /</l>\n<l>mūlasthānamiti khyātaṃ padmajasthāpitaṃ śubham // RKV_197.1 //</l>\n</lg>\n\n<lg>\n<l>mūlaśrīpatinā devī proktā sthāpaya bhāskaram /</l>\n<l>śrutvā devoditaṃ devī sthāpayāmāsa bhāskaram // RKV_197.2 //</l>\n</lg>\n\n<l>procyate narmadātīre mūlasthānākhyabhāskaraḥ // RKV_197.3 //</l>\n\n<lg>\n<l>tatra tīrthe naro yastu snātvā niyatamānasaḥ /</l>\n<l>saṃtarpya pitṛdevāṃśca piṇḍena salilena ca // RKV_197.4 //</l>\n</lg>\n\n<lg>\n<l>mūlasthānaṃ tataḥ paśyet sa gacchet paramāṃ gatim /</l>\n<l>guhyādguhyatarastatra viśeṣastu śruto mayā // RKV_197.5 //</l>\n</lg>\n\n<lg>\n<l>samāgame munīnāṃ tu śaṅkarācchaśiśekharāt /</l>\n<l>sadā vai śuklasaptamyāṃ mūlamādityavāsaraḥ // RKV_197.6 //</l>\n</lg>\n\n<lg>\n<l>tadā revājalaṃ gatvā snātvā saṃtarpya devatāḥ /</l>\n<l>pitḥṃśca bharataśreṣṭha dattvā dānaṃ svaśaktitaḥ // RKV_197.7 //</l>\n</lg>\n\n<lg>\n<l>karavīrais tato gatvā raktacandanavāriṇā /</l>\n<l>saṃsthāpya bhāskaraṃ bhaktyā sampūjya ca yathāvidhi // RKV_197.8 //</l>\n</lg>\n\n<lg>\n<l>tataḥ sāgurukair dhūpaiḥ kundaraiśca viśeṣataḥ /</l>\n<l>dhūpayed devadeveśaṃ dīpān bodhya diśo daśa // RKV_197.9 //</l>\n</lg>\n\n<lg>\n<l>upoṣya jāgaraṃ kuryādgītavādyaṃ viśeṣataḥ /</l>\n<l>evaṃ kṛte mahīpāla na bhaved ugraduḥkhabhāk // RKV_197.10 //</l>\n</lg>\n\n<lg>\n<l>sūryaloke vaset tāvad yāvat kalpaśatatrayam /</l>\n<l>gandharvair apsarobhiśca sevyamāno nṛpottama // RKV_197.11 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mūlasthānatīrthamāhātmyavarṇanaṃ nāma saptanavatyuttaraśatatamo 'dhyāyaḥ ||</p>\n\n<p>RKV adhyāya 198</p>\n\n<lg>\n<l>mārkaṇḍeya uvāca:</l>\n<l>tato gacchenmahīpāla bhadrakālītisaṅgamam /</l>\n<l>śūlatīrthamiti khyātaṃ svayaṃ devena nirmitam // RKV_198.1 //</l>\n</lg>\n\n<lg>\n<l>pañcāyatanamadhye tu tiṣṭhate parameśvaraḥ /</l>\n<l>śūlapāṇirmahādevaḥ sarvadevatapūjitaḥ // RKV_198.2 //</l>\n</lg>\n\n<lg>\n<l>sa saṅgamo nṛpaśreṣṭha nityaṃ devairniṣevitaḥ /</l>\n<l>darśanāttasya tīrthasya snānadānādviśeṣataḥ // RKV_198.3 //</l>\n</lg>\n\n<lg>\n<l>daurbhāgyaṃ durnimittaṃ ca hyabhiśāpo nṛpagrahaḥ /</l>\n<l>yadanyadduṣkṛtaṃ karma naśyate śaṅkaro 'bravīt // RKV_198.4 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ śūleśvarī devī kathaṃ śūleśvaro haraḥ /</l>\n<l>prathito narmadātīre etadvistarato vada // RKV_198.5 //</l>\n</lg>\n\n<lg>\n<l>mārkaṇḍeya uvāca:</l>\n<l>babhūva brāhmaṇaḥ kaścinmāṇḍavya iti viśrutaḥ /</l>\n<l>vṛttimānsarvadharmajñaḥ satye tapasi ca sthitaḥ // RKV_198.6 //</l>\n</lg>\n\n<lg>\n<l>aśokāśramamadhyastho vṛkṣamūle mahātapāḥ /</l>\n<l>ūrdhvabāhurmahātejāstasthau maunavratānvitaḥ // RKV_198.7 //</l>\n</lg>\n\n<lg>\n<l>tasya kālena mahatā tīvre tapasi vartataḥ /</l>\n<l>tamāśramamanuprāptā dasyavo loptrahāriṇaḥ // RKV_198.8 //</l>\n</lg>\n\n<lg>\n<l>anusarpyamāṇā bahubhiḥ puruṣair bharatarṣabha /</l>\n<l>te tasyāvasathe loptraṃ nyadadhuḥ kurunandana // RKV_198.9 //</l>\n</lg>\n\n<lg>\n<l>nidhāya ca tadā līnāstatraivāśramamaṇḍale /</l>\n<l>teṣu līneṣvatho śīghraṃ tatas tadrakṣiṇāṃ balam // RKV_198.10 //</l>\n</lg>\n\n<lg>\n<l>ājagāma tato 'paśyaṃstam ṛṣiṃ taskarānugāḥ /</l>\n<l>tamapṛcchaṃstadā vṛttaṃ rakṣiṇastaṃ tapodhanam // RKV_198.11 //</l>\n</lg>\n\n<lg>\n<l>vada kena pathā yātā dasyavo dvijasattama /</l>\n<l>tena gacchāmahe brahman yathā śīghrataraṃ vayam // RKV_198.12 //</l>\n</lg>\n\n<lg>\n<l>tathā tu vacanaṃ teṣāṃ bruvatāṃ sa tapodhanaḥ /</l>\n<l>na kiṃcid vacanaṃ rājannavadatsādhvasādhu vā // RKV_198.13 //</l>\n</lg>\n\n<lg>\n<l>tataste rājapuruṣā vicinvantastamāśramam /</l>\n<l>saṃyamyainaṃ tato rājñe sarvān dasyūn nyavedayan // RKV_198.14 //</l>\n</lg>\n\n<lg>\n<l>taṃ rājā sahitaiś corair anvaśād vadhyatām iti /</l>\n<l>sambadhya taṃ ca tair rājañchūle proto mahātapāḥ // RKV_198.15 //</l>\n</lg>\n\n<lg>\n<l>tataste śūlamāropya taṃ muniṃ rakṣiṇastadā /</l>\n<l>pratijagmur mahīpāla dhanānyādāya tānyatha // RKV_198.16 //</l>\n</lg>\n\n<lg>\n<l>śūlasthaḥ sa tu dharmātmā kālena mahatā tadā /</l>\n<l>dhyāyandevaṃ trilokeśaṃ śaṅkaraṃ tamumāpatim // RKV_198.17 //</l>\n</lg>\n\n<lg>\n<l>bahukālaṃ maheśānaṃ manasādhyāya saṃsthitaḥ /</l>\n<l>nirāhāro 'pi viprarṣirmaraṇaṃ nābhyapadyata // RKV_198.18 //</l>\n</lg>\n\n<lg>\n<l>dhārayāmāsa viprāṇām ṛṣabhaḥ sa hṛdā harim /</l>\n<l>śūlāgre tapyamānena tapastena kṛtaṃ tadā // RKV_198.19 //</l>\n</lg>\n\n<lg>\n<l>santāpaṃ paramaṃ jagmuḥ śrutvaitan munayo 'khilāḥ /</l>\n<l>te rātrau śakunā bhūtvā saṃnyavartanta bhārata // RKV_198.20 //</l>\n</lg>\n\n<lg>\n<l>darśayanto muneḥ śaktiṃ tamapṛcchan dvijottamam /</l>\n<l>śrotum icchāma te brahman kiṃ pāpaṃ kṛtavānasi // RKV_198.21 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tataḥ sa muniśārdūlas tān uvāca tapodhanān /</l>\n<l>doṣataḥ kiṃ gamiṣyāmi na hi me 'nyo parādhyati // RKV_198.22 //</l>\n</lg>\n\n<lg>\n<l>evamuktvā tataḥ sarvān ācacakṣe tato muniḥ /</l>\n<l>munayaśca tato rājñe dvitīye 'hni nyavedayan // RKV_198.23 //</l>\n</lg>\n\n<lg>\n<l>rājā tu tamṛṣiṃ śrutvā niṣkrāntaḥ saha bandhubhiḥ /</l>\n<l>prasādayāmāsa tadā śūlastham ṛṣisattamam // RKV_198.24 //</l>\n</lg>\n\n<lg>\n<l>rājovāca:</l>\n<l>yanmayā 'pakṛtaṃ tāta tavājñānavaśādbahu /</l>\n<l>prasādaye tvāṃ tatrāhaṃ na me tvaṃ kroddhum arhasi // RKV_198.25 //</l>\n</lg>\n\n<lg>\n<l>evamuktas tato rājñā prasādam akaron muniḥ /</l>\n<l>kṛtaprasādaṃ rājā taṃ tataḥ samavatārayat // RKV_198.26 //</l>\n</lg>\n\n<lg>\n<l>avatīryamāṇastu muniḥ śūle māṃsatvam āgate /</l>\n<l>atisaṃpīḍito vipraḥ śaṅkaraṃ manasāgamat // RKV_198.27 //</l>\n</lg>\n\n<lg>\n<l>saṃdhyātaḥ śaṅkaras tena bahukālopavāsataḥ /</l>\n<l>prādurbhūto mahādevaḥ śūlaṃ tasya tathāchinat // RKV_198.28 //</l>\n</lg>\n\n<lg>\n<l>śūlamūlasthitaḥ śambhustuṣṭaḥ prāha punaḥpunaḥ /</l>\n<l>brūhi kiṃ kriyatāṃ vipra sattvasthānaparāyaṇa // RKV_198.29 //</l>\n</lg>\n\n<lg>\n<l>adeyamapi dāsyāmi tuṣṭo 'smyadyomayā saha /</l>\n<l>kiṃ tu satyavatāṃ loke siddhirna syācca bhūyasī // RKV_198.30 //</l>\n</lg>\n\n<lg>\n<l>svakarmaṇo 'nurūpaṃ hi phalaṃ bhuñjanti jantavaḥ /</l>\n<l>śubhena karmaṇā bhūtirduḥkhaṃ syāt pātakena tu // RKV_198.31 //</l>\n</lg>\n\n<lg>\n<l>bahubhedaprabhinnaṃ tu manuṣyeṣu vipacyate /</l>\n<l>keṣāṃ daridrabhāvena keṣāṃ dhanavipattijam // RKV_198.32 //</l>\n</lg>\n\n<lg>\n<l>santatyabhāvajaṃ keṣāṃ keṣāṃcit tadviparyayaḥ /</l>\n<l>tathā durvṛttitasteṣāṃ phalamāvirbhaven nṛṇām // RKV_198.33 //</l>\n</lg>\n\n<lg>\n<l>keṣāṃcitputramaraṇe viyogāt priyamitrayoḥ /</l>\n<l>rājacaurāgnitaḥ keṣāṃ duḥkhaṃ syāddaivanirmitam // RKV_198.34 //</l>\n</lg>\n\n<lg>\n<l>taccharīre tu keṣāṃcitkarmaṇā sampradṛśyate /</l>\n<l>jarāśca vividhāḥ keṣāṃ dṛśyante vyādhayas tathā // RKV_198.35 //</l>\n</lg>\n\n<lg>\n<l>dṛśyante cābhiśāpāśca pūrvakarmānusaṃcitāḥ /</l>\n<l>kaṣṭāḥ kaṣṭatarāvasthā gatāḥ kecid anāgasaḥ // RKV_198.36 //</l>\n</lg>\n\n<lg>\n<l>pūrvakarmavipākena dharmeṇa tapasi sthitāḥ /</l>\n<l>dāntāḥ svadāraniratā bhūridāḥ paripūjakāḥ // RKV_198.37 //</l>\n</lg>\n\n<lg>\n<l>hrīmanto nayasaṃyuktā anye bahuguṇair yutāḥ /</l>\n<l>durgamāmāpadaṃ prāpya nijakarmasamudbhavām // RKV_198.38 //</l>\n</lg>\n\n<lg>\n<l>na saṃjvaranti ye martyā dharmanindāṃ na kurvate /</l>\n<l>idameva tapo matvā kṣipanti suvicetasaḥ // RKV_198.39 //</l>\n</lg>\n\n<lg>\n<l>hā bhrātarmātaḥ putreti kaṣṭeṣu na vadanti ye /</l>\n<l>smaranti māṃ maheśānamathavā puṣkarekṣaṇam // RKV_198.40 //</l>\n</lg>\n\n<l>duṣkṛtaṃ pūrvajaṃ bhoktuṃ dhruvaṃ tadupaśāmyati // RKV_198.41 //</l>\n\n<lg>\n<l>dināni yāvanti vasetsa kaṣṭe yathākṛtaṃ cintayad devamīśam /</l>\n<l>tāvanti saumyāni kṛtāni tena bhavanti vipra śrutinodanaiṣā // RKV_198.42 //</l>\n</lg>\n\n<lg>\n<l>yasmāttvayā kaṣṭagatena nityaṃ smṛtaścāhaṃ manasā pūjitaśca /</l>\n<l>gaurīsahāyastena ihāgato 'smi brūhyadya kṛtyaṃ kriyatāṃ kiṃ nu vipra // RKV_198.43 //</l>\n</lg>\n\n<lg>\n<l>māṇḍavya uvāca:</l>\n<l>tuṣṭo yadyumayā sārdhaṃ varado yadi śaṅkara /</l>\n<l>tadā me śūlasaṃsthasya saṃśayaṃ paramaṃ vada // RKV_198.44 //</l>\n</lg>\n\n<lg>\n<l>na rujā mama kāpi syācchūlasaṃprotite 'gake /</l>\n<l>amṛtasrāvi tacchūlaṃ prabhāvāt kasya śaṃsa me // RKV_198.45 //</l>\n</lg>\n\n<lg>\n<l>śrīśūlapāṇir uvāca:</l>\n<l>śūlasthena tvayā vipra manasā cintito 'smi yat /</l>\n<l>anayānāṃ nihantāhaṃ duḥkhānāṃ vinibarhaṇaḥ // RKV_198.46 //</l>\n</lg>\n\n<lg>\n<l>dhyātamātro hyahaṃ vipra pātāle vāpi saṃsthitaḥ /</l>\n<l>śūlamūle tvahaṃ śambhuragre devī svayaṃ sthitā /</l>\n<l>jaganmātāmbikā devī tvāmṛtenānvapūrayat // RKV_198.47 //</l>\n</lg>\n\n<lg>\n<l>māṇḍavya uvāca:</l>\n<l>pūrvameva sthito yasmācchūlaṃ vyāpyomayā saha /</l>\n<l>prasādapravaṇo mahyamidānīṃ cānayā saha // RKV_198.48 //</l>\n</lg>\n\n<lg>\n<l>yasyāḥ saṃsmaraṇād eva daurbhāgyaṃ pralayaṃ vrajet /</l>\n<l>na daurbhāgyāt paraṃ loke duḥkhādduḥkhataraṃ kila // RKV_198.49 //</l>\n</lg>\n\n<lg>\n<l>kilaivaṃ śrūyate gāthā purāṇeṣu surottama /</l>\n<l>trailokyaṃ dahatas tubhyaṃ saubhāgyamekatāṃ gatam // RKV_198.50 //</l>\n</lg>\n\n<lg>\n<l>viṣṇorvakṣaḥsthalaṃ prāpya tatsthitaṃ ceti naḥ śrutam /</l>\n<l>pītaṃ tadvakṣasastrastadakṣeṇa parameṣṭhinā // RKV_198.51 //</l>\n</lg>\n\n<lg>\n<l>tasmāt satīti saṃjajña iyamindīvarekṣaṇā /</l>\n<l>yajatastasya deveśa tava mānāvakhaṇḍanāt // RKV_198.52 //</l>\n</lg>\n\n<lg>\n<l>juhāvāgnau tu sā devī hyātmānaṃ prāṇasaṃjñikam /</l>\n<l>ātmānaṃ bhasmasātkṛtvā prāleyādrestataḥ sutā // RKV_198.53 //</l>\n</lg>\n\n<lg>\n<l>menakāyāṃ prabho jātā sāmprataṃ yā hyumābhidhā /</l>\n<l>anādinidhanā devī hyapratarkyā sureśvara // RKV_198.54 //</l>\n</lg>\n\n<lg>\n<l>yadi tuṣṭo 'si deveśa hyumā me varadā yadi /</l>\n<l>ubhāvapyatra vai sthāne sthitau śūlāgramūlayoḥ // RKV_198.55 //</l>\n</lg>\n\n<l>avatāro yatra tatra saṃsthitiṃ vai tataḥ kuru // RKV_198.56 //</l>\n\n<lg>\n<l>śrīmārkaṇḍeya uvāca:</l>\n<l>tenaivamukte sahasā kṛtvā bhūmaṇḍalaṃ dvidhā /</l>\n<l>niḥsṛtau śūlamūlāgrālliṅgārcāpratirūpiṇau // RKV_198.57 //</l>\n</lg>\n\n<lg>\n<l>pradyotayaddiśaḥ sarvā liṅgaṃ mūle pradṛśyate /</l>\n<l>vāmataḥ pratimā devī tadā śūleśvarī sthitā // RKV_198.58 //</l>\n</lg>\n\n<lg>\n<l>vilobhayantī ca jagadbhāti pūrayatī diśaḥ /</l>\n<l>dṛṣṭvā kṛtāñjalipuṭaḥ stutiṃ cakre dvijottamaḥ // RKV_198.59 //</l>\n</lg>\n\n<lg>\n<l>māṇḍavya uvāca:</l>\n<l>tvamasya jagato mātā jagatsaubhāgyadevatā /</l>\n<l>na tvayā rahitaṃ kiṃcid brahmāṇḍe 'sti varānane // RKV_198.60 //</l>\n</lg>\n\n<lg>\n<l>prasādaṃ kuru dharmajñe mama tvājñaptum arhasi /</l>\n<l>īdṛśenaiva rūpeṇa keṣu sthāneṣu tiṣṭhasi /</l>\n<l>prasādapravaṇā bhūtvā vada tāni maheśvari // RKV_198.61 //</l>\n</lg>\n\n<lg>\n<l>śrīdevyuvāca:</l>\n<l>sarvagā sarvabhūteṣu draṣṭavyā sarvato bhuvi /</l>\n<l>sarvalokeṣu yatkiṃcidvihitaṃ na mayā vinā // RKV_198.62 //</l>\n</lg>\n\n<lg>\n<l>tathāpi yeṣu sthāneṣu draṣṭavyā siddhim īpsubhiḥ /</l>\n<l>smartavyā bhūtikāmena tāni vakṣyāmi tattvataḥ // RKV_198.63 //</l>\n</lg>\n\n<lg>\n<l>vārāṇasyāṃ viśālākṣī naimiṣe liṅgadhāriṇī /</l>\n<l>prayāge lalitā devī kāmukā gandhamādane // RKV_198.64 //</l>\n</lg>\n\n<lg>\n<l>mānase kumudā nāma viśvakāyā tathā 'pare /</l>\n<l>gomante gomatī nāma mandare kāmacāriṇī // RKV_198.65 //</l>\n</lg>\n\n<lg>\n<l>madotkaṭā caitrarathe hayantī hāstine pure /</l>\n<l>kānyakubje sthitā gaurī rambhā hyamalaparvate // RKV_198.66 //</l>\n</lg>\n\n<lg>\n<l>ekāmrake kīrtimatī viśvāṃ viśveśvare viduḥ /</l>\n<l>puṣkare puruhūtā ca kedāre mārgadāyinī // RKV_198.67 //</l>\n</lg>\n\n<lg>\n<l>nandā himavataḥ prasthe gokarṇe bhadrakarṇikā /</l>\n<l>sthāneśvare bhavānī tu bilvake bilvapattrikā // RKV_198.68 //</l>\n</lg>\n\n<lg>\n<l>śrīśaile mādhavī nāma bhadre bhadreśvarīti ca /</l>\n<l>jayā varāhaśaile tu kamalā kamalālaye // RKV_198.69 //</l>\n</lg>\n\n<lg>\n<l>rudrakoṭyāṃ tu kalyāṇī kālī kālañjare tathā /</l>\n<l>mahāliṅge tu kapilā mākoṭe mukuṭeśvarī // RKV_198.70 //</l>\n</lg>\n\n<lg>\n<l>śāligrāme mahādevī śivaliṅge jalapriyā /</l>\n<l>māyāpuryāṃ kumārī tu saṃtāne lalitā tathā // RKV_198.71 //</l>\n</lg>\n\n<lg>\n<l>utpalākṣī sahasrākṣe hiraṇyākṣe mahotpalā /</l>\n<l>gayāyāṃ vimalā nāma maṅgalā puruṣottame // RKV_198.72 //</l>\n</lg>\n\n<lg>\n<l>vipāśāyāmamoghākṣī pāṭalā puṇḍravardhane /</l>\n<l>nārāyaṇī supārśve tu trikūṭe bhadrasundarī // RKV_198.73 //</l>\n</lg>\n\n<lg>\n<l>vipule vipulā nāma kalyāṇī malayācale /</l>\n<l>koṭavī koṭitīrtheṣu sugandhā gandhamādane // RKV_198.74 //</l>\n</lg>\n\n<lg>\n<l>godāśrame trisandhyā tu gaṅgādvāre ratipriyā /</l>\n<l>śivacaṇḍe sabhānandā nandinī devikātaṭe // RKV_198.75 //</l>\n</lg>\n\n<lg>\n<l>rukmiṇī dvāravatyāṃ tu rādhā vṛndāvane vane /</l>\n<l>devakī mathurāyāṃ tu pātāle parameśvarī // RKV_198.76 //</l>\n</lg>\n\n<lg>\n<l>citrakūṭe tathā sītā vindhye vindhyanivāsinī /</l>\n<l>sahyādrāvekavīrā tu hariścandre tu caṇḍikā // RKV_198.77 //</l>\n</lg>\n\n<lg>\n<l>ramaṇā rāmatīrthe tu yamunāyāṃ mṛgāvatī /</l>\n<l>karavīre mahālakṣmī rūpādevī vināyake // RKV_198.78 //</l>\n</lg>\n\n<lg>\n<l>ārogyā vaidyanāthe tu mahākāle maheśvarī /</l>\n<l>abhayetyuṣṇatīrthe tu mṛgī vā vindhyakandare // RKV_198.79 //</l>\n</lg>\n\n<lg>\n<l>māṇḍavye māṇḍukī nāma svāhā māheśvare pure /</l>\n<l>chāgaliṅge pracaṇḍā tu caṇḍikāmarakaṇṭake // RKV_198.80 //</l>\n</lg>\n\n<lg>\n<l>someśvare varārohā prabhāse puṣkarāvatī /</l>\n<l>vedamātā sarasvatyāṃ pārā pārātaṭe mune // RKV_198.81 //</l>\n</lg>\n\n<lg>\n<l>mahālaye mahābhāgā payoṣṇyāṃ piṅgaleśvarī /</l>\n<l>siṃhikā kṛtaśauce tu kartike caiva śāṃkarī // RKV_198.82 //</l>\n</lg>\n\n<lg>\n<l>utpalāvartake lolā subhadrā śoṇasaṅgame /</l>\n<l>matā siddhavaṭe lakṣmīs taraṃgā bhāratāśrame // RKV_198.83 //</l>\n</lg>\n\n<lg>\n<l>jālandhare viśvamukhī tārā kiṣkindhaparvate /</l>\n<l>devadāruvane puṣṭirmedhā kāśmīramaṇḍale // RKV_198.84 //</l>\n</lg>\n\n<lg>\n<l>bhīmādevī himādrau tu puṣṭirvastreśvare tathā /</l>\n<l>kapālamocane śuddhirmātā kāyāvarohaṇe // RKV_198.85 //</l>\n</lg>\n\n<lg>\n<l>śaṅkhoddhāre dhvanirnāma dhṛtiḥ piṇḍārake tathā /</l>\n<l>kālā tu candrabhāgāyāmacchode śaktidhāriṇī // RKV_198.86 //</l>\n</lg>\n\n<lg>\n<l>veṇāyāmamṛtā nāma badaryāmurvaśī tathā /</l>\n<l>oṣadhī cottarakurau kuśadvīpe kuśodakā // RKV_198.87 //</l>\n</lg>\n\n<lg>\n<l>manmathā hemakūṭe tu kumude satyavādinī /</l>\n<l>aśvatthe vandinīkā tu nidhirvaiśravaṇālaye // RKV_198.88 //</l>\n</lg>\n\n<lg>\n<l>gāyatrī vedavadane pārvatī śivasannidhau /</l>\n<l>devaloke tathendrāṇī brahmāsye tu sarasvatī // RKV_198.89 //</l>\n</lg>\n\n<lg>\n<l>sūryabimbe prabhā nāma mātḥṇāṃ vaiṣṇavī matā /</l>\n<l>arundhatī satīnāṃ tu rāmāsu ca tilottamā // RKV_198.90 //</l>\n</lg>\n\n<lg>\n<l>citre brahmakalā nāma śaktiḥ sarvaśarīriṇām /</l>\n<l>śūleśvarī bhṛgukṣetre bhṛgau saubhāgyasundarī // RKV_198.91 //</l>\n</lg>\n\n<lg>\n<l>etaduddeśataḥ proktaṃ nāmāṣṭaśatamuttamam /</l>\n<l>aṣṭottaraṃ ca tīrthānāṃ śatametad udāhṛtam // RKV_198.92 //</l>\n</lg>\n\n<lg>\n<l>idameva paraṃ vipra sarveṣāṃ tu bhaviṣyati /</l>\n<l>paṭhatyaṣṭottaraśataṃ nāmnāṃ yaḥ śivasannidhau // RKV_198.93 //</l>\n</lg>\n\n<lg>\n<l>sa mucyate naraḥ pāpaiḥ prāpnoti striyamīpsitām /</l>\n<l>snātvā nārī tṛtīyāyāṃ māṃ samabhyarcya bhaktitaḥ // RKV_198.94 //</l>\n</lg>\n\n<lg>\n<l>na sā syādduḥkhinī jātu matprabhāvānnarottama /</l>\n<l>nityaṃ maddarśane nārī niyatāyā bhaviṣyati // RKV_198.95 //</l>\n</lg>\n\n<lg>\n<l>patiputrakṛtaṃ duḥkhaṃ na sā prāpsyati karhicit /</l>\n<l>madālaye tu yā nārī tulāpuruṣasaṃjñitam // RKV_198.96 //</l>\n</lg>\n\n<lg>\n<l>sampūjya maṇḍayed devāṃllokapālāṃśca sāgnikān /</l>\n<l>sapatnīkāndvijānpūjya vāsobhir bhūṣaṇais tathā // RKV_198.97 //</l>\n</lg>\n\n<lg>\n<l>bhūtebhyas tu baliṃ dadyādṛtvigbhiḥ saha deśikaḥ /</l>\n<l>tataḥ pradakṣiṇīkṛtya tulāmityabhimantrayet // RKV_198.98 //</l>\n</lg>\n\n<lg>\n<l>śuciraktāmbaro vā syād gṛhītvā kusumāñjalim /</l>\n<l>namaste sarvadevānāṃ śaktistvaṃ paramā sthitā // RKV_198.99 //</l>\n</lg>\n\n<lg>\n<l>sākṣibhūtā jagaddhātrī nirmitā viśvayoninā /</l>\n<l>tvaṃ tule sarvabhūtānāṃ pramāṇamiha kīrtitā // RKV_198.100 //</l>\n</lg>\n\n<lg>\n<l>karābhyāṃ baddhamuṣṭibhyāmāste paśyannumāmukham /</l>\n<l>tato 'pare tulābhāgenyaseyur dvijapuṃgavāḥ // RKV_198.101 //</l>\n</lg>\n\n<lg>\n<l>dravyamaṣṭavidhaṃ tatra hyātmavittānusārataḥ /</l>\n<l>mandaśabhūte viprendra pṛthivyāṃ yadadhiṣṭhitam // RKV_198.102 //</l>\n</lg>\n\n<lg>\n<l>suvarṇaṃ caiva niṣpāvāṃstathā rājikusumbhakam /</l>\n<l>tṛṇarājendulavaṇaṃ kuṅkumaṃ tu tathāṣṭamam // RKV_198.103 //</l>\n</lg>\n\n<lg>\n<l>eṣāmekatamaṃ kuryād yathā vittānusārataḥ /</l>\n<l>sāmyādabhyadhikaṃ yāvat kāñcanādi bhaveddvija // RKV_198.104 //</l>\n</lg>\n\n<lg>\n<l>tāvattiṣṭhennaro nārī paścādidamudīrayet /</l>\n<l>namo namaste lalite tulāpuruṣasaṃjñite // RKV_198.105 //</l>\n</lg>\n\n<lg>\n<l>tvamume tārayasvāsmānasmātsaṃsārakardamāt /</l>\n<l>tato 'vatīrya murave pūrvamarddhaṃ nivedayet // RKV_198.106 //</l>\n</lg>\n\n<lg>\n<l>ṛtvigbhyo 'paramarddhaṃ ca dadyādudakapūrvakam /</l>\n<l>tebhyo labdhā tato 'nujñāṃ dadyād anyeṣu cārthiṣu // RKV_198.107 //</l>\n</lg>\n\n<lg>\n<l>sapatnīkaṃ guruṃ raktavāsasī paridhāpayet /</l>\n<l>anyāṃśca ṛtvijaḥ śaktyā guruṃ keyūrakaṅkaṇaiḥ // RKV_198.108 //</l>\n</lg>\n\n<lg>\n<l>śuklāṃ gāṃ kṣīriṇīṃ dadyāllalitā prīyatāmiti /</l>\n<l>anena vidhinā yā tu kuryānnārī mamālaye // RKV_198.109 //</l>\n</lg>\n\n<lg>\n<l>mattulyā sā bhavedrājñāṃ tejasā śrīrivāmalā /</l>\n<l>sāvitrīva ca saundarye janmāni daśa pañca ca // RKV_198.110 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>evaṃ niśamya vacanaṃ gauryā dvijavarottamaḥ /</l>\n<l>namaskṛtya jagāmāśu dharmarāja niveśanam // RKV_198.111 //</l>\n</lg>\n\n<lg>\n<l>tadā prabhṛti tattīrthaṃ khyātaṃ śūleśvarīti ca /</l>\n<l>tasmiṃstīrthe tu yaḥ snātvā tarpayetpitṛdevatāḥ // RKV_198.112 //</l>\n</lg>\n\n<lg>\n<l>brāhmaṇān annavāsobhiḥ piṇḍaiḥ pitṛpitāmahān /</l>\n<l>bhaktopahārairdeveśamumayā saha śaṅkaraṃ // RKV_198.113 //</l>\n</lg>\n\n<lg>\n<l>dhūpagugguladānaiśca dīpadānaiḥ subodhitaiḥ /</l>\n<l>sarvapāpavinirmuktaḥ sa gacchecchivasannidhim // RKV_198.114 //</l>\n</lg>\n\n<lg>\n<l>tasmiṃstīrthe tu yaḥ kaścid abhiyukto nareśvara /</l>\n<l>ambhiśāpi tathā snātastridinaṃ mucyate naraḥ // RKV_198.115 //</l>\n</lg>\n\n<lg>\n<l>kṛṣṇapakṣe caturdaśyāṃ rātrau jāgarti yo naraḥ /</l>\n<l>upavāsaparaḥ śuddhaḥ śivaṃ sampūjayennaraḥ /</l>\n<l>pramucya pāpasaṃmohaṃ rudralokaṃ sa gacchati // RKV_198.116 //</l>\n</lg>\n\n<lg>\n<l>trinetraśca caturbāhuḥ sākṣādrudro 'paraḥ /</l>\n<l>krīḍate devakanyābhiryāvaccandrārkatārakam // RKV_198.117 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūleśvaratīrthamāhātmyavarṇanaṃ nāmāṣṭanavatyuttaraśatatamo 'dhyāyaḥ ||</p>\n\n<p>RKV adhyāya 199</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ rājannāśvinaṃ tīrthamuttamam /</l>\n<l>kāmikaṃ sarvatīrthānāṃ prāṇināṃ siddhidāyakam // RKV_199.1 //</l>\n</lg>\n\n<lg>\n<l>tatra tīrthe 'śvinau devau surūpau bhiṣajāṃ varau /</l>\n<l>tapaḥ kṛtvā suvipulaṃ saṃjātau yajñabhāginau // RKV_199.2 //</l>\n</lg>\n\n<lg>\n<l>saṃmatau sarvadevānāmādityatanayāvubhau /</l>\n<l>nāsatyau sattvaṃ pannau sarvaduḥkhaghnasattamau // RKV_199.3 //</l>\n</lg>\n\n<lg>\n<l>yudhiṣṭhira uvāca:</l>\n<l>ādityasya sutau tāta nāsatyau yena hetunā /</l>\n<l>saṃjātau śrotum icchāmi nirṇayaṃ paramaṃ dvija // RKV_199.4 //</l>\n</lg>\n\n<lg>\n<l>mārkaṇḍeya uvāca:</l>\n<l>purāṇe bhāskare tāta etadvistarato mayā /</l>\n<l>saṃśrutaṃ devadevasya mārtaṇḍasya mahātmanaḥ // RKV_199.5 //</l>\n</lg>\n\n<lg>\n<l>tatte saṃkṣepataḥ sarvaṃ bhaktiyuktasya bhārata /</l>\n<l>kathayāmi na sandeho vṛddhabhāvena karśitaḥ // RKV_199.6 //</l>\n</lg>\n\n<lg>\n<l>atitejoraverdṛṣṭvā rājñī devī narottama /</l>\n<l>cacāra merukāntāre vaḍavā tapa ulbaṇam // RKV_199.7 //</l>\n</lg>\n\n<lg>\n<l>tataḥ katipayāhasya kālasya bhagavānraviḥ /</l>\n<l>dṛṣṭvā tu rūpamutsṛjya paramaṃ teja ujjvalam // RKV_199.8 //</l>\n</lg>\n\n<lg>\n<l>manobhavavaśībhūto hayo bhūtvā laghukramaḥ /</l>\n<l>visphurantī yathāprāṇaṃ dhāvamānā itastataḥ // RKV_199.9 //</l>\n</lg>\n\n<lg>\n<l>heṣamāṇaḥ svareṇāsau maithunāyopacakrame /</l>\n<l>sammukhī tu tato devī nivṛttā laghuvikramā // RKV_199.10 //</l>\n</lg>\n\n<lg>\n<l>yathā tathā nāsikāyāṃ praviṣṭaṃ bījamuttamam /</l>\n<l>tato nāsāgate bīje saṃjāto garbha uttamaḥ // RKV_199.11 //</l>\n</lg>\n\n<lg>\n<l>jātau yataḥ sutau pārtha nāsatyau viśrutau tataḥ /</l>\n<l>susamau suvibhaktāṅgau bimbādbimbamivodyatau // RKV_199.12 //</l>\n</lg>\n\n<lg>\n<l>adhikau sarvadevānāṃ rūpaiś caryasamanvitau /</l>\n<l>narmadātaṭamāśritya bhṛgukacche gatāvubhau /</l>\n<l>parāṃ siddhimanuprāptau tapaḥ kṛtvā suduścaram // RKV_199.13 //</l>\n</lg>\n\n<lg>\n<l>tatra tīrthe tu yaḥ snātvā tarpayet pitṛdevatāḥ /</l>\n<l>surūpaḥ subhagaḥ pārtha jāyate yatra tatra ca // RKV_199.14 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe āśvinatīrthamāhātmyavarṇanaṃ nāmaikonadviśatatamo 'dhyāyaḥ ||</p>\n\n<p>RKV adhyāya 200</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ pārtha sāvitrītīrthamuttamam /</l>\n<l>yatra siddhā mahābhāgā sāvitrī vedamātṛkā // RKV_200.1 //</l>\n</lg>\n\n<lg>\n<l>yudhiṣṭhira uvāca:</l>\n<l>sāvitrī kā dvijaśreṣṭha kathaṃ vārādhyate budhaiḥ /</l>\n<l>prasannā vā varaṃ kaṃ ca dadāti kathayasva me // RKV_200.2 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>padmā padmāsanasthenādhiṣṭhitā padmayoginī /</l>\n<l>sāvitratejaḥsadṛśī sāvitrī tena cocyate // RKV_200.3 //</l>\n</lg>\n\n<lg>\n<l>padmānanā padmavarṇā padmapatranibhekṣaṇā /</l>\n<l>dhyātavyā brāhmaṇairnityaṃ kṣatravaiśyair yathāvidhi // RKV_200.4 //</l>\n</lg>\n\n<lg>\n<l>brahmahatyābhayātsā hi na tu śūdraiḥ kadācana /</l>\n<l>uccāraṇād dhāraṇād vā narake patati dhruvam // RKV_200.5 //</l>\n</lg>\n\n<lg>\n<l>vedoccāraṇamātreṇa kṣatriyair dharmapālakaiḥ /</l>\n<l>jihvāchedo 'sya kartavyaḥ śūdrasyeti viniścayaḥ // RKV_200.6 //</l>\n</lg>\n\n<lg>\n<l>bālā bālendusadṛśī raktavastrānulepanā /</l>\n<l>uṣaḥkāle tu dhyātavyā sandhyā sandhāna uttame // RKV_200.7 //</l>\n</lg>\n\n<lg>\n<l>uttuṅgapīvarakucā sumukhī śubhadarśanā /</l>\n<l>sarvābharaṇasampannā śvetamālyānulepanā // RKV_200.8 //</l>\n</lg>\n\n<lg>\n<l>śvetavastraparicchannā śvetayajñopavītinī /</l>\n<l>madhyāhnasandhyā dhyātavyā taruṇā bhuktimuktidā // RKV_200.9 //</l>\n</lg>\n\n<lg>\n<l>pradoṣe tu punaḥ pārtha śvetā pāṇḍuramūrdhajā /</l>\n<l>sumṛtā tu durgakāntāre mātṛvatparirakṣati // RKV_200.10 //</l>\n</lg>\n\n<lg>\n<l>viśeṣeṇa tu rājendra sāvitrītīrthamuttamam /</l>\n<l>snātvācamya vidhānena manovākkāyakarmabhiḥ // RKV_200.11 //</l>\n</lg>\n\n<lg>\n<l>prāṇāyāmair dahed doṣān saptajanmārjitānbahūn /</l>\n<l>āpohiṣṭheti mantreṇa prokṣayedātmanastanum // RKV_200.12 //</l>\n</lg>\n\n<lg>\n<l>navaṣaṭ ca tathā tisrastatra tīrthe nṛpottama /</l>\n<l>āpohiṣṭheti trirāvṛtya pratigrāhair na lipyate // RKV_200.13 //</l>\n</lg>\n\n<lg>\n<l>aghamarṣaṇaṃ tryṛcaṃ toyaṃ yathāvedam athāpi vā /</l>\n<l>upapāpair na lipyeta padmapatramivāmbhasā // RKV_200.14 //</l>\n</lg>\n\n<lg>\n<l>tryāpaṃ hi kurute vipra ullekhatrayam ācaret /</l>\n<l>caturthaṃ kārayed yas tu brahmahatyāṃ vyapohati // RKV_200.15 //</l>\n</lg>\n\n<lg>\n<l>drupadākhyaśca yo mantro vede vājasaneyake /</l>\n<l>antarjale sakṛjjaptaḥ sarvapāpakṣayaṃkaraḥ // RKV_200.16 //</l>\n</lg>\n\n<lg>\n<l>udutyam iti mantreṇa pūjayitvā divākaram /</l>\n<l>gāyatrīṃ ca japed devīṃ pavitrāṃ vedamātaram // RKV_200.17 //</l>\n</lg>\n\n<lg>\n<l>gāyatrīṃ tu japed devīṃ yaḥ sandhyānantaraṃ dvijaḥ /</l>\n<l>sarvapāpavinirmukto brahmalokaṃ sa gacchati // RKV_200.18 //</l>\n</lg>\n\n<lg>\n<l>daśabhirjanmabhirlabdhaṃ śatena tu purākṛtam /</l>\n<l>triyugaṃ tu sahasreṇa gāyatrī hanti kilbiṣam // RKV_200.19 //</l>\n</lg>\n\n<lg>\n<l>gāyatrīsāramātro 'pi varaṃ vipraḥ suyantritaḥ /</l>\n<l>nāyantritaścaturvedī sarvāśī sarvavikrayī // RKV_200.20 //</l>\n</lg>\n\n<lg>\n<l>sandhyāhīno 'śucir nityamanarhaḥ sarvakarmasu /</l>\n<l>yadanyat kurute kiṃcinna tasya phalabhāg bhavet // RKV_200.21 //</l>\n</lg>\n\n<lg>\n<l>sandhyāṃ nopāsate yastu brāhmaṇo mandabuddhimān /</l>\n<l>sa jīvanneva śūdraḥ syān mṛtaḥ śvā samprajāyate // RKV_200.22 //</l>\n</lg>\n\n<lg>\n<l>sāvitrītīrthamāsādya sāvitrīṃ yo japeddvijaḥ /</l>\n<l>traividyaṃ tu phalaṃ tasya jāyate nātra saṃśayaḥ // RKV_200.23 //</l>\n</lg>\n\n<lg>\n<l>pitḥnuddiśya yaḥ snātvā piṇḍanirvapaṇaṃ nṛpa /</l>\n<l>kurute dvādaśābdāni tṛpyanti tatpitāmahāḥ // RKV_200.24 //</l>\n</lg>\n\n<lg>\n<l>sāvitrītīrthamāsādya yaḥ kuryāt prāṇasaṃkṣayam /</l>\n<l>brahmalokaṃ vaset tāvad yāvad ābhūtasamplavam // RKV_200.25 //</l>\n</lg>\n\n<lg>\n<l>pūrṇe caiva tataḥ kāla iha mānuṣyatāṃ gataḥ /</l>\n<l>caturvedo dvijo rājañjāyate vimale kule // RKV_200.26 //</l>\n</lg>\n\n<lg>\n<l>dhanadhānyacayopetaḥ putrapautrasamanvitaḥ /</l>\n<l>vyādhiśokavinirmukto jīvecca śaradāṃ śatam // RKV_200.27 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sāvitrītīrthamāhātmyavarṇanaṃ nāma dviśatatamo 'dhyāyaḥ ||</p>\n\n<p>RKV adhyāya 201</p>\n\n<lg>\n<l>śrīmārkaṇḍeya uvāca:</l>\n<l>tato gacchen mahīpāla devatīrthamanuttamam /</l>\n<l>yatra siddhā mahābhāgā devāḥ sendrā yudhiṣṭhira // RKV_201.1 //</l>\n</lg>\n\n<lg>\n<l>snānaṃ dānaṃ japo homaḥ svādhyāyo devatārcanam /</l>\n<l>tatra tīrthaprabhāvena kṛtamānantyamaśnute // RKV_201.2 //</l>\n</lg>\n\n<lg>\n<l>viśeṣādbhādrapade tu kṛṣṇapakṣe trayodaśīm /</l>\n<l>pradhānaṃ sarvatīrthānāṃ devairadhyāsitaṃ purā // RKV_201.3 //</l>\n</lg>\n\n<lg>\n<l>snātvā trayodaśīdine śrāddhaṃ kṛtvā vidhānataḥ /</l>\n<l>devaiḥ saṃsthāpitaṃ devaṃ sampūjya vṛṣabhadhvajam /</l>\n<l>sarvapāpavinirmukto rudralokamavāpnuyāt // RKV_201.4 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāmaikottaradviśatatamo 'dhyāyaḥ ||</p>\n\n<p>RKV adhyāya 202</p>\n\n<lg>\n<l>mārkaṇḍeya uvāca:</l>\n<l>tasyaivānantaraṃ cānyacchikhitīrthamanuttamam /</l>\n<l>pradhānaṃ sarvatīrthānāṃ pañcāyatanamuttamam // RKV_202.1 //</l>\n</lg>\n\n<lg>\n<l>tatra tīrthe tapastaptvā śikhārthaṃ havyavāhanaḥ /</l>\n<l>śikhāṃ prāpya śikhī bhūtvā śikhākhyaṃ sthāpayañchivam // RKV_202.2 //</l>\n</lg>\n\n<lg>\n<l>pratipacchuklapakṣe yā bhavedāśvayuje nṛpa /</l>\n<l>tadā tīrthavare gatvā snātvā vai narmadājale // RKV_202.3 //</l>\n</lg>\n\n<lg>\n<l>devān ṛṣīn pitḥṃścānyāṃs tarpayet tilavāriṇā /</l>\n<l>hiraṇyaṃ brāhmaṇe dadyāt saṃtarpya ca hutāśanam // RKV_202.4 //</l>\n</lg>\n\n<lg>\n<l>gandhamālyais tathā dhūpais tataḥ sampūjayecchivam /</l>\n<l>anena vidhinābhyarcya śikhitīrthe maheśvaram // RKV_202.5 //</l>\n</lg>\n\n<lg>\n<l>vimānenārkavarṇena hyapsarogaṇasaṃvṛtaḥ /</l>\n<l>gīyamānastu gandharvair rudralokaṃ sa gacchati // RKV_202.6 //</l>\n</lg>\n\n<l>śatrukṣayamavāpnoti tejasvī jāyate bhuvi // RKV_202.7 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śikhitīrthamāhātmyavarṇanaṃ nāma dvyadhikadviśatatamo 'dhyāyaḥ ||</p>\n\n<p>RKV adhyāya 203</p>\n\n<lg>\n<l>śrīmārkaṇḍeya uvāca:</l>\n<l>tato gaccheddharādhīśa koṭitīrthamanuttamam /</l>\n<l>yatra siddhā mahābhāgāḥ koṭisaṃkhyā maharṣayaḥ // RKV_203.1 //</l>\n</lg>\n\n<lg>\n<l>tapaḥ kṛtvā suvipulamṛṣibhiḥ sthāpitaḥ śivaḥ /</l>\n<l>tathā koṭīśvarī devī cāmuṇḍā mahiṣārdinī // RKV_203.2 //</l>\n</lg>\n\n<lg>\n<l>kṛṣṇapakṣe caturdaśyāṃ māsi bhādrapade nṛpa /</l>\n<l>tīrthakoṭīḥ samāhūya munibhiḥ sthāpitaḥ śivaḥ // RKV_203.3 //</l>\n</lg>\n\n<lg>\n<l>tasyāṃ tithau ca hastarkṣaṃ sarvapāpapraṇāśanam /</l>\n<l>tatra tīrthe tadā gatvā snānaṃ kṛtvā samāhitaḥ // RKV_203.4 //</l>\n</lg>\n\n<lg>\n<l>narakād uddharaty āśu puruṣānekaviṃśatim /</l>\n<l>tilodakapradānena kimuta śrāddhado naraḥ // RKV_203.5 //</l>\n</lg>\n\n<lg>\n<l>snānaṃ dānaṃ japo homaḥ svādhyāyo devatārcanam /</l>\n<l>tasya tīrthasya yogena sarvaṃ koṭiguṇaṃ bhavet // RKV_203.6 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāma tryuttaradviśatatamo 'dhyāyaḥ ||</p>\n\n<p>RKV adhyāya 204</p>\n\n<lg>\n<l>śrīmārkaṇḍeya uvāca:</l>\n<l>bhṛgutīrthaṃ tato gacchet tīrtharājamanuttamam /</l>\n<l>paitāmahaṃ mahāpuṇyaṃ sarvapātakanāśanam // RKV_204.1 //</l>\n</lg>\n\n<lg>\n<l>brahmaṇā tatra tīrthe tu purā varṣaśatatrayam /</l>\n<l>ārādhanaṃ kṛtaṃ śambhoḥ kasmiṃścit kāraṇāntare // RKV_204.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kimarthaṃ muniśārdūla brahmā lokapitāmahaḥ /</l>\n<l>ārādhayad devadevaṃ mahābhaktyā maheśvaram // RKV_204.3 //</l>\n</lg>\n\n<lg>\n<l>ārādhyaḥ sarvabhūtānāṃ jagadbhartā jagadguruḥ /</l>\n<l>śrotavyaṃ śrotum icchāmi mahadāścaryamuttamam // RKV_204.4 //</l>\n</lg>\n\n<lg>\n<l>dharmaputravacaḥ śrutvā mārkaṇḍeyo munīśvaraḥ /</l>\n<l>kathayāmāsa tadvṛttamitihāsaṃ purātanam // RKV_204.5 //</l>\n</lg>\n\n<lg>\n<l>mārkaṇḍeya uvāca:</l>\n<l>svaputrikāmabhigantumicchanpūrvaṃ pitāmahaḥ /</l>\n<l>śaptastu devadevena kopāviṣṭena sattama // RKV_204.6 //</l>\n</lg>\n\n<lg>\n<l>vedāstava vinaśyanti jñānaṃ ca kamalāsana /</l>\n<l>apūjyaḥ sarvalokānāṃ bhaviṣyasi na saṃśayaḥ // RKV_204.7 //</l>\n</lg>\n\n<lg>\n<l>evaṃ datte tataḥ śāpe brahmā khedāvṛtastadā /</l>\n<l>revāyā uttare kūle snātvā varṣaśatatrayam /</l>\n<l>toṣayāmāsa deveśaṃ tuṣṭaḥ provāca śaṅkaraḥ // RKV_204.8 //</l>\n</lg>\n\n<lg>\n<l>pūjyastvaṃ bhavitā loke prāpte parvaṇi parvaṇi /</l>\n<l>ahamatra ca vatsyāmi devaiśca pitṛbhiḥ saha // RKV_204.9 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>tadāprabhṛti tattīrthaṃ khyātiṃ prāptaṃ pitāmahāt /</l>\n<l>sarvapāpaharaṃ puṇyaṃ sarvatīrtheṣvanuttamam // RKV_204.10 //</l>\n</lg>\n\n<lg>\n<l>tatra bhādrapade māsi kṛṣṇapakṣe viśeṣataḥ /</l>\n<l>amāvāsyāṃ tu yaḥ snātvā tarpayetpitṛdevatāḥ // RKV_204.11 //</l>\n</lg>\n\n<lg>\n<l>piṇḍadānena caikena tilatoyena vā nṛpa /</l>\n<l>tṛpyanti dvādaśābdāni pitaro nātra saṃśayaḥ // RKV_204.12 //</l>\n</lg>\n\n<lg>\n<l>kanyāgate tu yastatra nityaṃ śrāddhaprado bhavet /</l>\n<l>avāpya tṛptiṃ tatpūrve valganti ca hasanti ca // RKV_204.13 //</l>\n</lg>\n\n<lg>\n<l>sarveṣu pitṛtīrtheṣu śrāddhaṃ kṛtvāsti yatphalam /</l>\n<l>tatphalaṃ samavāpnoti darśe tatra na saṃśayaḥ // RKV_204.14 //</l>\n</lg>\n\n<lg>\n<l>paitāmahe naraḥ snātvā pūjayanpārvatīpatim /</l>\n<l>mucyate nātra sandehaḥ pātakaiścopapātakaiḥ // RKV_204.15 //</l>\n</lg>\n\n<lg>\n<l>tatra tīrthe mṛtānāṃ tu narāṇāṃ bhāvitātmanām /</l>\n<l>anivartikā gatī rājanrudralokādasaṃśayam // RKV_204.16 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe paitāmahatīrthamāhātmyavarṇanaṃ nāma caturadhikadviśatatamo 'dhyāyaḥ ||</p>\n\n<p>RKV adhyāya 205</p>\n\n<lg>\n<l>śrīmārkaṇḍeya uvāca:</l>\n<l>gacchet tataḥ kṣoṇinātha tīrthaṃ paramaśobhanam /</l>\n<l>kurkurīnāma vikhyātaṃ sarvapāpapraṇāśanam // RKV_205.1 //</l>\n</lg>\n\n<lg>\n<l>yaṃ yaṃ prārthayate kāmaṃ paśuputradhanādikam /</l>\n<l>taṃ taṃ dadāti deveśī kurkurī tīrthadevatā // RKV_205.2 //</l>\n</lg>\n\n<lg>\n<l>kṣetrapālo vasettatra ḍhauṇḍheśo nāma nāmataḥ /</l>\n<l>tasya cārādhanaṃ kṛtvā nārī vā puruṣo 'pi vā // RKV_205.3 //</l>\n</lg>\n\n<lg>\n<l>vandanādapi rājendra daurbhāgyaṃ nāśamāpnuyāt /</l>\n<l>aputro labhate putramadhano dhanamuttamam // RKV_205.4 //</l>\n</lg>\n\n<lg>\n<l>nārī narastathāpyevaṃ labhate kāmamuttamam /</l>\n<l>sparśanād darśanāt tasya tīrthasya vidhipūrvakam // RKV_205.5 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kurkurītīrthamāhātmyavarṇanaṃ nāma pañcādhikadviśatatamo 'dhyāyaḥ||</p>\n\n<p>RKV adhyāya 206</p>\n\n<lg>\n<l>śrīmārkaṇḍeya uvāca:</l>\n<l>gacchettataḥ kṣoṇinātha tīrthaṃ paramaśobhanam /</l>\n<l>sarvapāpaharaṃ puṇyaṃ daśakanyeti viśrutam /</l>\n<l>mahādevakṛtaṃ puṇyaṃ sarvakāmaphalapradam // RKV_206.1 //</l>\n</lg>\n\n<lg>\n<l>tatra tīrthe mahādevo daśakanyā guṇānvitāḥ /</l>\n<l>brahmaṇo varayāmāsa hyudvāhena yuyoja ha // RKV_206.2 //</l>\n</lg>\n\n<lg>\n<l>tadāprabhṛti tattīrthaṃ daśakanyeti viśrutam /</l>\n<l>sarvapāpaharaṃ puṇyamakṣayaṃ kīrtitaṃ phalam // RKV_206.3 //</l>\n</lg>\n\n<lg>\n<l>tatra tīrthe tu yaḥ kanyāṃ dadāti samalaṃkṛtām /</l>\n<l>prāpnoti puruṣo dattvā yathāśaktyā svalaṃkṛtām // RKV_206.4 //</l>\n</lg>\n\n<lg>\n<l>tena dānotthapuṇyena pūtātmāno narādhipa /</l>\n<l>vasanti romasaṃkhyāni varṣāṇi śivasannidhau // RKV_206.5 //</l>\n</lg>\n\n<lg>\n<l>tataḥ kālena mahatā tviha loke nareśvara /</l>\n<l>mānuṣyaṃ prāpya duṣprāpyaṃ dhanakoṭīpatirbhavet // RKV_206.6 //</l>\n</lg>\n\n<lg>\n<l>tatra tīrthe tu yo bhaktyā snātvā viprāya kāñcanam /</l>\n<l>samprayacchati śāntāya so 'tyantaṃ sukham aśnute // RKV_206.7 //</l>\n</lg>\n\n<lg>\n<l>vācikaṃ mānasaṃ vāpi karmajaṃ yatpurā kṛtam /</l>\n<l>tatsarvaṃ vilayaṃ yāti svarṇadānena bhārata // RKV_206.8 //</l>\n</lg>\n\n<lg>\n<l>naro dattvā suvarṇaṃ cāpi vālāgramātrakam /</l>\n<l>tatra tīrthe divaṃ yāti mṛto nāstyatra saṃśayaḥ // RKV_206.9 //</l>\n</lg>\n\n<lg>\n<l>tatra vidyādharaiḥ siddhairvimānavaramāsthitaḥ /</l>\n<l>pūjyamāno vaset tāvad yāvad ābhūtasamplavam // RKV_206.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe daśakanyātīrthamāhātmyavarṇanaṃ nāma ṣaḍuttaradviśatatamo 'dhyāyaḥ ||</p>\n\n<p>RKV adhyāya 207</p>\n\n<lg>\n<l>śrīmārkaṇḍeya uvāca:</l>\n<l>tasyāgre pāvanaṃ tīrthaṃ svarṇabindviti viśrutam /</l>\n<l>yatra snātvā divaṃ yānti mṛtāśca na punarbhavam // RKV_207.1 //</l>\n</lg>\n\n<lg>\n<l>tatra tīrthe tu yaḥ snātvā datte viprāya kāñcanam /</l>\n<l>tena yattu phalaṃ proktaṃ tacchṛṇuṣva mahīpate // RKV_207.2 //</l>\n</lg>\n\n<lg>\n<l>sarveṣām eva ratnānāṃ kāñcanaṃ ratnamuttamam /</l>\n<l>agnitejaḥsamudbhūtaṃ tena tatparamaṃ bhuvi // RKV_207.3 //</l>\n</lg>\n\n<lg>\n<l>tenaiva dattā pṛthivī saśailavanakānanā /</l>\n<l>sapattanapurā sarvā kāñcanaṃ yaḥ prayacchati // RKV_207.4 //</l>\n</lg>\n\n<lg>\n<l>mānasaṃ vācikaṃ pāpaṃ karmaṇā yatpurā kṛtam /</l>\n<l>tatsarvaṃ naśyati kṣipraṃ svarṇadānena bhārata // RKV_207.5 //</l>\n</lg>\n\n<lg>\n<l>svarṇadānaṃ tu yo dattvā hyapi vālāgramātrakam /</l>\n<l>tatra tīrthe mṛto yāti divaṃ nāstyatra saṃśayaḥ // RKV_207.6 //</l>\n</lg>\n\n<lg>\n<l>tatra vidyādharaiḥ siddhair vimānavaramāsthitaḥ /</l>\n<l>pūjyamāno vasettāvadyāvadābhūtasamplavam // RKV_207.7 //</l>\n</lg>\n\n<lg>\n<l>pūrṇe tatra tataḥ kāle prāpya mānuṣyamuttamam /</l>\n<l>suvarṇakoṭisahite gṛhe vai jāyate dvijaḥ // RKV_207.8 //</l>\n</lg>\n\n<lg>\n<l>sarvavyādhivinirmuktaḥ sarvalokeṣu pūjitaḥ /</l>\n<l>jīvedvarṣaśataṃ sāgraṃ rājasaṃ satsu viśrutaḥ // RKV_207.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe suvarṇabindutīrthamāhātmyavarṇanaṃ nāma saptādhikadviśatatamo 'dhyāyaḥ ||</p>\n\n<p>RKV adhyāya 208</p>\n\n<lg>\n<l>śrīmārkaṇḍeya uvāca:</l>\n<l>bhūmipāla tato gacchettīrthaṃ paramaśobhanam /</l>\n<l>vikhyātaṃ triṣu lokeṣu pitḥṇām ṛṇamocanam // RKV_208.1 //</l>\n</lg>\n\n<lg>\n<l>tatra snātvā vidhānena saṃtarpya pitṛdevatāḥ /</l>\n<l>manuṣyaśca nṛpaśreṣṭha dānaṃ dattvānṛṇo bhavet // RKV_208.2 //</l>\n</lg>\n\n<lg>\n<l>icchanti pitaraḥ sarve svārthahetoḥ sutaṃ yataḥ /</l>\n<l>punnāmno narakātputro 'smānayaṃ mocayiṣyati // RKV_208.3 //</l>\n</lg>\n\n<lg>\n<l>piṇḍadānaṃ jalaṃ tāta ṛṇamuttamamucyate /</l>\n<l>pitḥṇāṃ taddhi vai proktamṛṇaṃ daivamataḥ param // RKV_208.4 //</l>\n</lg>\n\n<lg>\n<l>agnihotraṃ tathā yajñāḥ paśubandhāstatheṣṭayaḥ /</l>\n<l>iti devarṇaṃ proktaṃ śṛṇu mānuṣyakaṃ tataḥ // RKV_208.5 //</l>\n</lg>\n\n<lg>\n<l>brāhmaṇeṣu ca tīrtheṣu devāyatanakarmasu /</l>\n<l>pratiśrutya dadettattadvyavahāraḥ kṛto yathā // RKV_208.6 //</l>\n</lg>\n\n<lg>\n<l>ṛṇatrayamidaṃ proktaṃ putrāṇāṃ dharmanandana /</l>\n<l>satputrāste tu rājendra snātā ya ṛṇamocane // RKV_208.7 //</l>\n</lg>\n\n<lg>\n<l>ṛṇatrayādvimucyante hyaputrāḥ putriṇastathā /</l>\n<l>tasmāttīrthavaraṃ prāpya putreṇa niyatātmanā /</l>\n<l>pitṛbhyastarpaṇaṃ kāryaṃ piṇḍadānaṃ viśeṣataḥ // RKV_208.8 //</l>\n</lg>\n\n<lg>\n<l>tatra tīrthe hutaṃ dattaṃ guravastoṣitā yadi /</l>\n<l>mṛtānāṃ sapta janmāni phalamakṣayamaśnute // RKV_208.9 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ṛṇamocanatīrthamāhātmyavarṇanaṃ nāmāṣṭottaradviśatatamo 'dhyāyaḥ ||</p>\n\n<p>RKV adhyāya 209</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ pārtha puṣkalītīrthamuttamam /</l>\n<l>tatra tīrthe naraḥ snātvā hyaśvamedhaphalaṃ labhet // RKV_209.1 //</l>\n</lg>\n\n<lg>\n<l>kṣamānāthaṃ tato gacchet tīrthaṃ trailokyaviśrutam /</l>\n<l>dānavagandharvairapsarobhiśca sevitam // RKV_209.2 //</l>\n</lg>\n\n<lg>\n<l>tatra tiṣṭhati deveśaḥ sākṣādrudro maheśvaraḥ /</l>\n<l>bhāreṇa mahatā jāto bhārabhūtiriti smṛtaḥ // RKV_209.3 //</l>\n</lg>\n\n<lg>\n<l>yudhiṣṭhira uvāca:</l>\n<l>bhārabhūtīti vikhyātaṃ tīrthaṃ sarvaguṇānvitam /</l>\n<l>śrotum icchāmi viprendra paraṃ kautūhalaṃ hi me // RKV_209.4 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>bhārabhūtisamutpattiṃ śṛṇu pāṇḍavasattama /</l>\n<l>vistareṇa yathā proktā purā devena śambhunā // RKV_209.5 //</l>\n</lg>\n\n<lg>\n<l>āsītkṛtayuge vipro vedavedāṅgapāragaḥ /</l>\n<l>viṣṇuśarmeti vikhyātaḥ sarvaśāstrārthapāragaḥ // RKV_209.6 //</l>\n</lg>\n\n<lg>\n<l>kṣamā damo dayā dānaṃ satyaṃ śaucaṃ dhṛtistathā /</l>\n<l>vidyā vijñānamāstikyaṃ sarvaṃ tasminpratiṣṭhitam // RKV_209.7 //</l>\n</lg>\n\n<lg>\n<l>īdṛgguṇā hi ye viprā bhavanti nṛpasattama /</l>\n<l>patitānnarake ghore tārayanti pitḥṃs tu te // RKV_209.8 //</l>\n</lg>\n\n<lg>\n<l>indriyaṃ lolupā viprā ye bhavanti nṛpottama /</l>\n<l>patanti narake ghore raurave pāpamohitāḥ // RKV_209.9 //</l>\n</lg>\n\n<lg>\n<l>ye kṣāntadāntāḥ śrutipūrṇakarṇā jitendriyāḥ prāṇivadhān nivṛttāḥ /</l>\n<l>pratigrahe saṃkucitāgrahastāste brāhmaṇāstārayituṃ samarthāḥ // RKV_209.10 //</l>\n</lg>\n\n<lg>\n<l>evaṃ guṇagaṇākīrṇo brāhmaṇo narmadātaṭe /</l>\n<l>vasate brāhmaṇaiḥ sārdhaṃ śiloñchavṛttijīvanaḥ // RKV_209.11 //</l>\n</lg>\n\n<lg>\n<l>tādṛśaṃ brāhmaṇaṃ jñātvā devadevo maheśvaraḥ /</l>\n<l>dvijarūpadharo bhūtvā tasyāśramamagātsvayam // RKV_209.12 //</l>\n</lg>\n\n<lg>\n<l>dṛṣṭvā taṃ brāhmaṇaiḥ sārdhamuccarantaṃ padakramam /</l>\n<l>abhivādayate vipraṃ svāgatena ca pūjitaḥ // RKV_209.13 //</l>\n</lg>\n\n<lg>\n<l>provāca taṃ muhūrtena brāhmaṇo vismayānvitaḥ /</l>\n<l>kimatha tadbaṭo brūhi kiṃ karomi tavepsitam // RKV_209.14 //</l>\n</lg>\n\n<lg>\n<l>baṭuruvāca:</l>\n<l>vidyārthinamanuprāptaṃ viddhi māṃ dvijasattama /</l>\n<l>dadāsi yadi me vidyāṃ tataḥ sthāsyāmi te gṛhe // RKV_209.15 //</l>\n</lg>\n\n<lg>\n<l>brāhmaṇa uvāca:</l>\n<l>sarveṣāmeva viprāṇāṃ baṭo tvaṃ gotra uttame /</l>\n<l>dānānāṃ paramaṃ dānaṃ kathaṃ vidyā ca dīyate // RKV_209.16 //</l>\n</lg>\n\n<lg>\n<l>guruśuśrūṣayā vidyā puṣkalena dhanena vā /</l>\n<l>athavā vidyayā vidyā bhavatīha phalapradā // RKV_209.17 //</l>\n</lg>\n\n<lg>\n<l>baṭuruvāca:</l>\n<l>yathānye bālakāḥ snātāḥ śuśrūṣanti hyaharniśam /</l>\n<l>tathāhaṃ baṭubhiḥ sārdhaṃ śuśrūṣāmi na saṃśayaḥ // RKV_209.18 //</l>\n</lg>\n\n<lg>\n<l>tatheti coktvā viprendraḥ pāṭhayaṃstaṃ dine dine /</l>\n<l>vartate saha śiṣyaiḥ sa śiloñchānupahārayan // RKV_209.19 //</l>\n</lg>\n\n<lg>\n<l>tataḥ katipayāhobhiḥ prokto baṭubhirīśvaraḥ /</l>\n<l>pacanādyaṃ baṭo karma kuru kramata āgatam // RKV_209.20 //</l>\n</lg>\n\n<lg>\n<l>tatheti cokto deveśo bhāragrāmam upāgataḥ /</l>\n<l>dhyātvā vanaspatīḥ sarvā idaṃ vacanam abravīt // RKV_209.21 //</l>\n</lg>\n\n<lg>\n<l>yāvadāgacchate vipro baṭubhiḥ saha mandiram /</l>\n<l>adarśanābhiḥ kartavyaṃ tāvadannaṃ susaṃskṛtam // RKV_209.22 //</l>\n</lg>\n\n<lg>\n<l>evamuktvā tu tāḥ sarvā viśvarūpo maheśvaraḥ /</l>\n<l>krīḍanārthaṃ gatastatra baṭuveṣadharaḥ pṛthak // RKV_209.23 //</l>\n</lg>\n\n<lg>\n<l>dṛṣṭvā samāgataṃ tatra baṭuveṣadharaṃ pṛthak /</l>\n<l>dhik tvāṃ ca paruṣaṃ vākyam ūcus te girisannidhau // RKV_209.24 //</l>\n</lg>\n\n<lg>\n<l>kṣutkṣāmakaṃṭhāḥ sarve ca gatvā tu kila mandiram /</l>\n<l>tvayā siddhena cānnena tṛptiṃ yāsyāmahe vayam // RKV_209.25 //</l>\n</lg>\n\n<lg>\n<l>tadvṛthā cintitaṃ sava tvayāgatya kṛtaṃ dvija /</l>\n<l>mithyāpratijñena satā duranuṣṭhitamadya te // RKV_209.26 //</l>\n</lg>\n\n<lg>\n<l>baṭuruvāca:</l>\n<l>santāpamanutāpaṃ vā bhojanārthaṃ dvijarṣabhāḥ /</l>\n<l>mā kurudhvaṃ yathānyāyaṃ siddhe 'gre gṛhameṣyathā // RKV_209.27 //</l>\n</lg>\n\n<lg>\n<l>baṭur uvāca:</l>\n<l>dinaśeṣeṇa cāsmākaṃ pañcatāṃ ca dine dine /</l>\n<l>niṣpattiṃ yāti vā neti tad asiddham aśeṣataḥ // RKV_209.28 //</l>\n</lg>\n\n<lg>\n<l>asiddhaṃ siddhamasmākaṃ yat tvayā samudāhṛtam /</l>\n<l>dṛṣṭvānṛtaṃ gatās tatra tvāṃ baddhāmbhasi nikṣipe // RKV_209.29 //</l>\n</lg>\n\n<lg>\n<l>baṭuruvāca:</l>\n<l>bhobhoḥ śṛṇudhva sarve 'tra sopādhyāyā dvijottamāḥ /</l>\n<l>pratijñāṃ mama durdharṣāṃ yāṃ śrutvā vismayo bhavet // RKV_209.30 //</l>\n</lg>\n\n<lg>\n<l>yadi siddhamidaṃ sarvamannaṃ syād āśrame guroḥ /</l>\n<l>yūyaṃ baddhvā mayā sarve kṣeptavyā narmadāmbhasi // RKV_209.31 //</l>\n</lg>\n\n<lg>\n<l>athavānnaṃ na siddhaṃ syād bhavadbhirdṛḍhabandhanaiḥ /</l>\n<l>gurostu paśyato baddhvā kṣeptavyo 'haṃ narmadāhrade // RKV_209.32 //</l>\n</lg>\n\n<lg>\n<l>tatheti kṛtvā te sarve samayaṃ gurusannidhau /</l>\n<l>snātvā jāpyavidhānena bhūtagrāmaṃ tato yayuḥ // RKV_209.33 //</l>\n</lg>\n\n<lg>\n<l>dṛṣṭvā te vismayaṃ jagmurvistṛte bhakṣyabhojane /</l>\n<l>ṣaḍrasena nṛpaśreṣṭha bhuktvā hutvā pṛthakpṛthak // RKV_209.34 //</l>\n</lg>\n\n<lg>\n<l>tataḥ provāca vacanaṃ hṛṣṭapuṣṭo dvijottamaḥ /</l>\n<l>varado 'smi varaṃ vatsa vṛṇu yattava rocate // RKV_209.35 //</l>\n</lg>\n\n<lg>\n<l>sāṅgopāṅgās tu te vedāḥ śāstrāṇi vividhāni ca /</l>\n<l>pratibhāsyanti te vipra madīyo 'stu varastvayam // RKV_209.36 //</l>\n</lg>\n\n<lg>\n<l>praṇamya baṭubhiḥ sārdhaṃ sa cikrīḍa yathāsukham /</l>\n<l>dvitīye tu tataḥ prāpte divase narmadājale // RKV_209.37 //</l>\n</lg>\n\n<lg>\n<l>krīḍanārthaṃ gatāḥ sarve sopādhyāyā yudhiṣṭhira /</l>\n<l>tataḥ smṛtvā paṇaṃ sarve bhāṣayitvā vidhānataḥ // RKV_209.38 //</l>\n</lg>\n\n<lg>\n<l>upādhyāyamathovāca natvā devaḥ kṛtāñjaliḥ /</l>\n<l>jale prakṣepayāmyadya niṣpratijñān baṭūn prabho // RKV_209.39 //</l>\n</lg>\n\n<lg>\n<l>taddevasya vacaḥ śrutvā naṣṭāste baṭavo nṛpa /</l>\n<l>gurostu paśyato rājandhāvamānā diśo daśa // RKV_209.40 //</l>\n</lg>\n\n<lg>\n<l>vāyuvegena devena luñjitāste samantataḥ /</l>\n<l>bhāraṃ baddhvā tu sarveṣāṃ baṭūnāṃ ca nareśvara // RKV_209.41 //</l>\n</lg>\n\n<lg>\n<l>śāpānugrahako devo 'kṣipattoye yathā gṛhe /</l>\n<l>tato viṣādamagamaddṛṣṭvā tān narmadājale // RKV_209.42 //</l>\n</lg>\n\n<lg>\n<l>guruṇā baṭurukto 'tha kimetatsāhasaṃ kṛtam /</l>\n<l>eteṣāṃ mātṛpitaro bālakānāṃ gṛhe 'ṅganāḥ // RKV_209.43 //</l>\n</lg>\n\n<lg>\n<l>yadi pṛcchanti te bālān kva gatān kathayāmyaham /</l>\n<l>evaṃ sthite mahābhāga yadi kaścinmariṣyati // RKV_209.44 //</l>\n</lg>\n\n<lg>\n<l>tadā svakīyajīvena tvaṃ yojayitum arhasi /</l>\n<l>mṛteṣu teṣu vipreṣu na jīve niścayo mṛtaḥ // RKV_209.45 //</l>\n</lg>\n\n<lg>\n<l>brahmahatyāśca te bahvyo bhaviṣyanti mṛte mayi /</l>\n<l>dvijabandhanamātreṇa narako bhavati dhruvam // RKV_209.46 //</l>\n</lg>\n\n<lg>\n<l>maraṇādyāṃ gatiṃ yāsi na tāṃ vedmi dvijādhama /</l>\n<l>evamuktaḥ smitaṃ kṛtvā devadevo maheśvaraḥ // RKV_209.47 //</l>\n</lg>\n\n<lg>\n<l>bhārabhūteśvare tīrtha ujjahāra jalāddvijān /</l>\n<l>muktvā bhāraṃ tu devena chādayitvā tu tāndvijān // RKV_209.48 //</l>\n</lg>\n\n<lg>\n<l>liṅgaṃ pratiṣṭhitaṃ tatra bhārabhūteti viśrutam /</l>\n<l>mṛtāṃs tān vai dvijān dṛṣṭvā brahmahatyā nirākṛtā // RKV_209.49 //</l>\n</lg>\n\n<lg>\n<l>gatāni pañca vai dṛṣṭvā brahmahatyāśatāni vai /</l>\n<l>tataḥ sa vismayāviṣṭo dṛṣṭvā tānbālakān guruḥ // RKV_209.50 //</l>\n</lg>\n\n<lg>\n<l>nānyasya kasyacicchaktirevaṃ syād īśvaraṃ vinā /</l>\n<l>jñātvā taṃ devadeveśaṃ praṇāmam akarod dvijaḥ // RKV_209.51 //</l>\n</lg>\n\n<lg>\n<l>ajñānena mayā sava yaduktaṃ parameśvara /</l>\n<l>apriyaṃ yatkṛtaṃ sarvaṃ kṣantavyaṃ tanmama prabho // RKV_209.52 //</l>\n</lg>\n\n<lg>\n<l>deva uvāca:</l>\n<l>bhagavangururbhavāndevo bhavānmama pitāmahaḥ /</l>\n<l>vedagarbha namaste'stu nāsti kaścidvyatikramaḥ // RKV_209.53 //</l>\n</lg>\n\n<lg>\n<l>janitā copanetā ca yastu vidyāṃ prayacchati /</l>\n<l>annadātā bhayatrātā pañcaite pitaraḥ smṛtāḥ // RKV_209.54 //</l>\n</lg>\n\n<lg>\n<l>evamuktvā jagannātho viṣṇuśarmāṇamānataḥ /</l>\n<l>tatra tīrthe jagāmāśu kailāsaṃ dharaṇīdharam // RKV_209.55 //</l>\n</lg>\n\n<lg>\n<l>tadāprabhṛti tattīrthaṃ bhārabhūtīti viśrutam /</l>\n<l>vikhyātaṃ sarvalokeṣu mahāpātakanāśanam // RKV_209.56 //</l>\n</lg>\n\n<lg>\n<l>tatra tīrthe punarvṛttamitihāsaṃ bravīmi te /</l>\n<l>sarvapāpaharaṃ divyamekāgrastvaṃ śṛṇuṣva tat // RKV_209.57 //</l>\n</lg>\n\n<lg>\n<l>purā kṛtayugasyādau vaiśyaḥ kaścinmahāmanāḥ /</l>\n<l>sukeśa iti vikhyātastasya putro 'tidhārmikaḥ // RKV_209.58 //</l>\n</lg>\n\n<lg>\n<l>somaśarmeti vikhyāto mṛtaḥ pṛthulalocanaḥ /</l>\n<l>sa sakhāyaṃ vaṇikputraṃ kaṃcic cakre daridriṇam // RKV_209.59 //</l>\n</lg>\n\n<lg>\n<l>sudevamiti khyātaṃ sarvakarmasu kovidam /</l>\n<l>ekadā tu samaṃ tena vyavahāramacintayat // RKV_209.60 //</l>\n</lg>\n\n<lg>\n<l>sakhe samudrayānena gacchāvottaraṇaiḥ śubhaiḥ /</l>\n<l>bhāṇḍaṃ bahu samādāya madīye dravyasādhane // RKV_209.61 //</l>\n</lg>\n\n<lg>\n<l>paraṃ tīraṃ gamiṣyāva utkarṣastvāvayoḥ samaḥ /</l>\n<l>iti tau mantrayitvā tu mantravat samabhīpsitam // RKV_209.62 //</l>\n</lg>\n\n<lg>\n<l>sarvaṃ prayāṇakaṃ gṛhya hyārūḍhau lavaṇodadhim /</l>\n<l>tau gatvā tu paraṃ bhāṇḍaṃ vikrīya puratastadā // RKV_209.63 //</l>\n</lg>\n\n<lg>\n<l>prāptau bahu suvarṇaṃ ca ratnāni vividhāni ca /</l>\n<l>nāvaṃ tāṃ saṃgatāṃ kṛtvā paścāt tāvārurohatuḥ // RKV_209.64 //</l>\n</lg>\n\n<lg>\n<l>nāvamantarjale dṛṣṭvā niśīthe svarṇasaṃbhṛtām /</l>\n<l>dṛṣṭvā tu somaśarmāṇamutsaṅge kṛtamastakam // RKV_209.65 //</l>\n</lg>\n\n<lg>\n<l>śayānamativiśvastaṃ sahadevo vyacintayat /</l>\n<l>eṣa nidrāvaśaṃ yāto mayi prāṇānnidhāya vai // RKV_209.66 //</l>\n</lg>\n\n<lg>\n<l>asyādhīnamidaṃ sarvaṃ dravyaratnam aśeṣataḥ /</l>\n<l>utkarṣārddhaṃ tu me dadyāttatra gatveti vā na vā // RKV_209.67 //</l>\n</lg>\n\n<lg>\n<l>iti niścitya manasā pāpastaṃ lavaṇodadhau /</l>\n<l>cikṣepa somaśarmāṇaṃ pāpadhyātena cetasā // RKV_209.68 //</l>\n</lg>\n\n<lg>\n<l>uttīrya taraṇāt tasmād gatvā saṃgṛhya taddhanam /</l>\n<l>tataḥ katipayāhobhiḥ saṃyuktaḥ kāladharmaṇā // RKV_209.69 //</l>\n</lg>\n\n<lg>\n<l>gato yamapuraṃ ghoraṃ gṛhīto yamakiṃkaraiḥ /</l>\n<l>sa nītastena mārgeṇa yatra saṃtapate raviḥ // RKV_209.70 //</l>\n</lg>\n\n<lg>\n<l>kṛtvā dvādaśadhātmānaṃ samprāpte pralaye yathā /</l>\n<l>sutīkṣṇāḥ kaṇṭakā yatra yatra śvānaḥ sudāruṇāḥ // RKV_209.71 //</l>\n</lg>\n\n<lg>\n<l>tīkṣṇadaṃṣṭrā mahāvyālā vyāghrā yatra mahāvṛkāḥ /</l>\n<l>sutaptā vālukā yatra kṣudhā tṛṣṇā tamo mahat // RKV_209.72 //</l>\n</lg>\n\n<lg>\n<l>pānīyasya kathā nāsti na chāyā nāśramaḥ kvacit /</l>\n<l>annaṃ pānīyasahitaṃ yāvattaddīyate viṣam // RKV_209.73 //</l>\n</lg>\n\n<lg>\n<l>chāyāṃ saṃprārthamānānāṃ bhṛśaṃ jvalati pāvakaḥ /</l>\n<l>tair dahyamānā bahuśo vilapanti muhurmuhuḥ // RKV_209.74 //</l>\n</lg>\n\n<lg>\n<l>hā bhrātarmātaḥ putreti patanti pathi mūrchitāḥ /</l>\n<l>itthaṃbhūtena mārgeṇa sa gīto yamakiṃkaraiḥ // RKV_209.75 //</l>\n</lg>\n\n<lg>\n<l>yatra tiṣṭhati deveśaḥ prajāsaṃyamano yamaḥ /</l>\n<l>te dvāradeśe taṃ muktvācakṣuryamakiṃkarāḥ // RKV_209.76 //</l>\n</lg>\n\n<lg>\n<l>baddhvā taṃ galapāśena hyāsīnaṃ mitraghātinam /</l>\n<l>avadhāraya deveśa budhyasva yadanantaram // RKV_209.77 //</l>\n</lg>\n\n<lg>\n<l>yama uvāca:</l>\n<l>na tu pūrvaṃ mukhaṃ dṛṣṭaṃ mayā viśvāsaghātinām /</l>\n<l>ye mitradrohiṇaḥ pāpās teṣāṃ kiṃ śāsanaṃ bhavet // RKV_209.78 //</l>\n</lg>\n\n<lg>\n<l>ṛṣayo 'tra vicārārthaṃ niyuktā nipuṇāḥ sthitāḥ /</l>\n<l>te yatra bruvate tatra kṣipadhvaṃ mā vicāryatām // RKV_209.79 //</l>\n</lg>\n\n<lg>\n<l>ityuktās te tamādāya kiṃkarāḥ śīghragāminaḥ /</l>\n<l>munīśāṃs tatra tānūcus taṃ nivedya yamājñayā // RKV_209.80 //</l>\n</lg>\n\n<lg>\n<l>dvijā anena mitraṃ svaṃ prasuptaṃ niśi ghātitam /</l>\n<l>viśvastaṃ dhanalobhena ko daṇḍo 'sya bhaviṣyati // RKV_209.81 //</l>\n</lg>\n\n<lg>\n<l>munaya ūcuḥ /</l>\n<l>adṛṣṭapūrvamasmābhirvadanaṃ mitraghātinām /</l>\n<l>kṛtvā paṭāntare hyenaṃ śṛṇvantu gatimasya tām // RKV_209.82 //</l>\n</lg>\n\n<lg>\n<l>te śāstrāṇi vicāryātha ṛṣayaśca parasparam /</l>\n<l>āhūya yamadūtāṃs tānūcurbrāhmaṇapuṃgavāḥ // RKV_209.83 //</l>\n</lg>\n\n<lg>\n<l>ālokitāni śāstrāṇi vedāḥ sāṅgāḥ smṛtīrapi /</l>\n<l>purāṇāni ca mīmāṃsā dṛṣṭamasmābhiratra ca // RKV_209.84 //</l>\n</lg>\n\n<lg>\n<l>brahmaghne ca surāpe ca steye gurvaṅganāgame /</l>\n<l>niṣkṛtirvihitā śāstre kṛtaghne nāsti niṣkṛtiḥ // RKV_209.85 //</l>\n</lg>\n\n<lg>\n<l>ye strīghnāśca gurughnāśca ye bālabrahmaghātinaḥ /</l>\n<l>vihitā niṣkṛtiḥ śāstre kṛtaghne nāsti niṣkṛtiḥ // RKV_209.86 //</l>\n</lg>\n\n<lg>\n<l>vāpīkūpataḍāgānāṃ bhettāro ye ca pāpinaḥ /</l>\n<l>udyānavāṭikānāṃ ca chettāro ye ca durjanāḥ // RKV_209.87 //</l>\n</lg>\n\n<lg>\n<l>dāvāgnidāhakā ye ca satataṃ ye 'suhiṃsakāḥ /</l>\n<l>nyāsāpahāriṇo ye ca garadāḥ svāmivañcakāḥ // RKV_209.88 //</l>\n</lg>\n\n<lg>\n<l>mātāpitṛgurūṇāṃ ca tyāgino doṣadāyinaḥ /</l>\n<l>svabhartṛvañcanaparā yā strī garbhapraghātinī // RKV_209.89 //</l>\n</lg>\n\n<lg>\n<l>vivekarahitā yā strī yāsnātā bhojane ratā /</l>\n<l>dvikālabhojanaratāstathā vaiṣṇavavāsare // RKV_209.90 //</l>\n</lg>\n\n<lg>\n<l>tāsāṃ strīṇāṃ gatirdṛṣṭā na tu viśvāsaghātinām /</l>\n<l>viśvāsaghātināṃ puṃsāṃ mitradrohakṛtāṃ tathā // RKV_209.91 //</l>\n</lg>\n\n<lg>\n<l>teṣāṃ gatirna vedeṣu purāṇeṣu ca kā kathā /</l>\n<l>iti sthiteṣu pāpeṣu gatireṣāṃ na vidyate // RKV_209.92 //</l>\n</lg>\n\n<lg>\n<l>nānyā gatirmitrahanane viśvastaghne ca naḥ śrutam /</l>\n<l>ito nītvā yamadūtā enaṃ viśvastaghātinam // RKV_209.93 //</l>\n</lg>\n\n<lg>\n<l>kalpakoṭiśataṃ sāgraṃ paryāyeṇa pṛthakpṛthak /</l>\n<l>narakeṣu ca sarveṣu triṃśatkoṭiṣu saṃkhyayā // RKV_209.94 //</l>\n</lg>\n\n<lg>\n<l>kṣipyatām eṣa mitraghno vicāro mā vidhīyatām /</l>\n<l>iti te vacanaṃ śrutvā kiṃkarās taṃ nigṛhya ca // RKV_209.95 //</l>\n</lg>\n\n<lg>\n<l>yatra te narakā ghorāstatra kṣeptuṃ gatāstataḥ /</l>\n<l>te tamādāya hi narake ghore rauravasaṃjñite // RKV_209.96 //</l>\n</lg>\n\n<lg>\n<l>cikṣipustatra pāpiṣṭhaṃ kṣipte rāvo 'bhavanmahān /</l>\n<l>narakasthitabhūteṣu moktavyo naiṣa pāpakṛt // RKV_209.97 //</l>\n</lg>\n\n<lg>\n<l>asya saṃsparśanād eva pīḍā śataguṇā bhavet /</l>\n<l>yathā vyathāsikāṣṭhaiśca samiddhairdahanātmakaiḥ // RKV_209.98 //</l>\n</lg>\n\n<lg>\n<l>bhavati sparśanāttasya kimetena kṛtāmalam /</l>\n<l>yathā durjanasaṃsargāt sujano yāti lāghavam // RKV_209.99 //</l>\n</lg>\n\n<lg>\n<l>sannidhānāt tathāsyāśu kṣate kṣārāvasecanam /</l>\n<l>prasādaḥ kriyatāmāśu nīyatāṃ narake 'nyataḥ // RKV_209.100 //</l>\n</lg>\n\n<lg>\n<l>evamuktās tatas tais tu gatāste tvaśuciṃ prati /</l>\n<l>tatra te nārakāḥ santi pūrvavatte 'pi cukruśuḥ // RKV_209.101 //</l>\n</lg>\n\n<lg>\n<l>evaṃ te kiṃkarāḥ sarve paryaṭannarakamaṇḍale /</l>\n<l>narake 'pi sthitis tasya nāsti pāpasya durmateḥ // RKV_209.102 //</l>\n</lg>\n\n<lg>\n<l>yadā tadā tu te sarve taṃ gṛhya yamasannidhau /</l>\n<l>gatvā nivedya tatsarvaṃ yaduktaṃ nārakairnaraiḥ /</l>\n<l>narake na sthitiryasya tasya kiṃ kriyatāṃ vada // RKV_209.103 //</l>\n</lg>\n\n<lg>\n<l>yama uvāca:</l>\n<l>pāpiṣṭha eṣa vai yātu yoniṃ tiryaṅniṣevitām /</l>\n<l>kālaṃ munibhiruddiṣṭaḥ tiryagyoniṃ praveśyatām // RKV_209.104 //</l>\n</lg>\n\n<lg>\n<l>evamukte tu vacane prajāsaṃyamanena ca /</l>\n<l>sa gataḥ kṛmitāṃ pāpo viṣṭhāsu ca pṛthakpṛthak // RKV_209.105 //</l>\n</lg>\n\n<lg>\n<l>tato 'sau daṃśamaśakān pipīlikasamudbhavān /</l>\n<l>yūkāmatkuṇakāḍhyāṃśca gatvā pakṣitvam āgataḥ // RKV_209.106 //</l>\n</lg>\n\n<lg>\n<l>sthāvaratvaṃ gataḥ paścāt pāṣāṇatvaṃ tataḥ param /</l>\n<l>sarīsṛpānajagaravarāhamṛgahastinaḥ // RKV_209.107 //</l>\n</lg>\n\n<lg>\n<l>vṛkaśvānakharoṣṭrāṃśca sūkarīṃ grāmajātikām /</l>\n<l>yonim āśvatarīṃ prāpya tathā mahiṣasambhavām // RKV_209.108 //</l>\n</lg>\n\n<lg>\n<l>etāścānyāśca bahvīrvai prāpa yonīḥ krameṇa vai /</l>\n<l>sa tā yonīranuprāpya dhuryo 'bhūdbhāravāhakaḥ // RKV_209.109 //</l>\n</lg>\n\n<lg>\n<l>sa gṛhe pārthiveśasya dhārmikasya yaśasvinaḥ /</l>\n<l>sa dṛṣṭvā kārttikīṃ prāptāmekadā nṛpasattamaḥ // RKV_209.110 //</l>\n</lg>\n\n<lg>\n<l>purohitaṃ samāhūya brāhmaṇāṃśca tathā bahūn /</l>\n<l>na gṛhe kārttikīṃ kuryād etan me bahuśaḥ śrutam // RKV_209.111 //</l>\n</lg>\n\n<lg>\n<l>sametāḥ kutra yāsyāma iti brūta dvijottamāḥ /</l>\n<l>yo gṛhe kārttikīṃ kuryāt snānadānādivarjitaḥ // RKV_209.112 //</l>\n</lg>\n\n<lg>\n<l>saṃvatsarakṛtātpuṇyāt sa bahirbhavati śrutiḥ /</l>\n<l>tasmāt sarvaprayatnena tīrthaṃ sarvaguṇānvitam // RKV_209.113 //</l>\n</lg>\n\n<lg>\n<l>sahitāstatra gacchāmaḥ snātuṃ dātuṃ ca śaktitaḥ /</l>\n<l>evamukte tu vacane pārthivena dvijottamāḥ // RKV_209.114 //</l>\n</lg>\n\n<lg>\n<l>ūcuḥ śreṣṭhaṃ nṛpatheṣṭha revāyā uttare taṭe /</l>\n<l>bhāreśvareti vikhyātaṃ muktitīrthaṃ nṛpottama // RKV_209.115 //</l>\n</lg>\n\n<lg>\n<l>tatra yāmo vayaṃ sarve sarvapāpakṣayāvaham /</l>\n<l>evamuktaḥ sa nṛpatirgṛhītvā pracuraṃ vasu // RKV_209.116 //</l>\n</lg>\n\n<lg>\n<l>śakaṭaṃ saṃbhṛtaṃ kṛtvā tatra yuktaḥ sa dhūrvahaḥ /</l>\n<l>yaḥ kṛtvā mitrahananaṃ goyoniṃ samupāgataḥ // RKV_209.117 //</l>\n</lg>\n\n<lg>\n<l>itthaṃ sa narmadātīre samprāptastīrthamuttamam /</l>\n<l>gatvā caturdaśīdine hyupavāsakṛtakṣaṇaḥ // RKV_209.118 //</l>\n</lg>\n\n<lg>\n<l>gatvā sa narmadātīre nāma rudretyanusmaran /</l>\n<l>śucipradeśācca mṛdaṃ mantreṇānena gṛhyatām // RKV_209.119 //</l>\n</lg>\n\n<lg>\n<l>uddhṛtāsi varāheṇa rudreṇa śatabāhunā /</l>\n<l>ahamapyuddhariṣyāmi prajayā bandhanena ca // RKV_209.120 //</l>\n</lg>\n\n<lg>\n<l>sa evaṃ tāṃ mṛdaṃ nītvā muktvā tīre tathottare /</l>\n<l>dadarśa bhāskaraṃ paścānmantreṇānena cālabhet // RKV_209.121 //</l>\n</lg>\n\n<lg>\n<l>aśvakrānte rathakrānte viṣṇukrānte vasuṃdhare /</l>\n<l>mṛttike hara me pāpaṃ janmakoṭiśatārjitam // RKV_209.122 //</l>\n</lg>\n\n<lg>\n<l>tata evaṃ vigāhyāpo mantrametamudīrayet /</l>\n<l>tvaṃ narmade puṇyajale tavāmbhaḥ śaṅkarodbhavam // RKV_209.123 //</l>\n</lg>\n\n<lg>\n<l>snānaṃ prakurvato me 'dya pāpaṃ haratu cārjitam /</l>\n<l>sa snātvānena vidhinā saṃtarpya pitṛdevatāḥ // RKV_209.124 //</l>\n</lg>\n\n<lg>\n<l>yayau devālayaṃ paścād upahāraiḥ samanvitaḥ /</l>\n<l>bhaktyā saṃcintya sānnidhye śaṅkaraṃ lokaśaṅkaram // RKV_209.125 //</l>\n</lg>\n\n<lg>\n<l>purāṇoktavidhānena pūjāṃ samupacakrame /</l>\n<l>pūjācatuṣṭayaṃ devi śivarātryāṃ nigadyate // RKV_209.126 //</l>\n</lg>\n\n<lg>\n<l>saṃsnāpya prathame yāme pañcagavyena śaṅkaram /</l>\n<l>ghṛtena pūraṇaṃ paścātkṛtaṃ nṛpavareṇa tu // RKV_209.127 //</l>\n</lg>\n\n<lg>\n<l>dhūpadīpanaivedyādyaṃ saṃkalpya ca yathāvidhi /</l>\n<l>argheṇānena deveśaṃ mantreṇānena śaṅkaram // RKV_209.128 //</l>\n</lg>\n\n<lg>\n<l>namaste devadeveśa śambho paramakāraṇa /</l>\n<l>gṛhāṇārghamimaṃ deva saṃsārāghamapākuru // RKV_209.129 //</l>\n</lg>\n\n<lg>\n<l>vittānurūpato dattaṃ suvarṇaṃ mantrakalpitam /</l>\n<l>agnirhi devāḥ sarve suvarṇaṃ ca hutāśanāt // RKV_209.130 //</l>\n</lg>\n\n<lg>\n<l>ataḥ suvarṇadānena prītāḥ syuḥ sarvadevatāḥ /</l>\n<l>tadarghaṃ sarvadā dātuḥ prīto bhavatu śaṅkaraḥ // RKV_209.131 //</l>\n</lg>\n\n<lg>\n<l>anena vidhinā tena pūjitaḥ prathame śivaḥ /</l>\n<l>yāme dvitīye tu punaḥ pūrvoktavidhinā caret // RKV_209.132 //</l>\n</lg>\n\n<lg>\n<l>snāpayāmāsa dugdhena gavyena tripurāntakam /</l>\n<l>taṃdulaiḥ pūraṇaṃ paścātkṛtaṃ liṅgasya śūlinaḥ // RKV_209.133 //</l>\n</lg>\n\n<lg>\n<l>kṛtvā vidhānaṃ pūrvoktaṃ dattaṃ vastrayugaṃ sitam /</l>\n<l>śvetavastrayugaṃ yasmācchaṅkarasyātivallabham // RKV_209.134 //</l>\n</lg>\n\n<lg>\n<l>prīto bhavati vai śambhurdattena śvetavāsasā /</l>\n<l>yāmaṃ tṛtīyaṃ samprāptaṃ dṛṣṭvā nṛpatisattamaḥ // RKV_209.135 //</l>\n</lg>\n\n<lg>\n<l>devaṃ saṃsnāpya madhunā pūraṇaṃ cakrivāṃs tilaiḥ /</l>\n<l>tiladroṇapradānaṃ ca kuryānmantramudīrayan // RKV_209.136 //</l>\n</lg>\n\n<lg>\n<l>tilāḥ śvetāstilāḥ kṛṣṇāḥ sarvapāpaharāstilāḥ /</l>\n<l>tiladroṇapradānenu saṃsāraśchidyatāṃ mama // RKV_209.137 //</l>\n</lg>\n\n<lg>\n<l>anena vidhinā rājā yāminīyāmapūjanam /</l>\n<l>ativāhya vinodena brahmaghoṣeṇa jāgaram // RKV_209.138 //</l>\n</lg>\n\n<lg>\n<l>cakāra pūjanaṃ śambhorbahupuṇyaprasādhakam /</l>\n<l>ye jāgare trinetrasya śivarātryāṃ śivasthitāḥ // RKV_209.139 //</l>\n</lg>\n\n<lg>\n<l>te yāṃ gatiṃ gatāḥ pārtha na tāṃ gacchanti yajvinaḥ /</l>\n<l>pāpāni yāni kāni syuḥ koṭijanmārjitānyapi // RKV_209.140 //</l>\n</lg>\n\n<lg>\n<l>harakeśavayoḥ snānti jāgare yānti saṃkṣayam /</l>\n<l>yāvanto nimiṣā nṛṇāṃ bhavanti niśi jāgratām // RKV_209.141 //</l>\n</lg>\n\n<lg>\n<l>nimiṣe nimiṣe rājannaśvamedhaphalaṃ dhruvam /</l>\n<l>upavāsaparāṇāṃ ca devāyatanavāsinām // RKV_209.142 //</l>\n</lg>\n\n<lg>\n<l>śṛṇvatāṃ dharmamākhyānaṃ dhyāyatāṃ harakeśavau /</l>\n<l>na tāṃ bahusuvarṇena kratunā gatimāpnuyuḥ // RKV_209.143 //</l>\n</lg>\n\n<lg>\n<l>śivarātristithiḥ puṇyā kārttikī ca viśeṣataḥ /</l>\n<l>revāyā uttaraṃ kūlaṃ tīraṃ bhāreśvareti ca // RKV_209.144 //</l>\n</lg>\n\n<lg>\n<l>jāgṛtaś cātiduḥkhena kathaṃ pāpaṃ na hāsyati /</l>\n<l>itthaṃsa jāgaraṃ kṛtvā śivarātryāṃ nareśvaraḥ // RKV_209.145 //</l>\n</lg>\n\n<lg>\n<l>prabhāte vimale gatvā narmadātīramuttamam /</l>\n<l>snāpitās tena te sarve vāhanāni gajādayaḥ // RKV_209.146 //</l>\n</lg>\n\n<lg>\n<l>yaistu vāhairgatas tīrthaṃ snāto 'haṃ snāpayāmi tān /</l>\n<l>tatra madhyasthitaḥ snātas tiryaktvānnirgato vaṇik // RKV_209.147 //</l>\n</lg>\n\n<lg>\n<l>dānaṃ dadau tānuddiśya kiṃcicchaktyanurūpataḥ /</l>\n<l>tena vāhakṛtāddoṣānmukto bhavati mānavaḥ // RKV_209.148 //</l>\n</lg>\n\n<lg>\n<l>anyathāsau kṛto lābhaḥ kṛto vrajati tān prati /</l>\n<l>saṃsnāpya taṃ tato rājā svayaṃ snātvā vidhānataḥ // RKV_209.149 //</l>\n</lg>\n\n<lg>\n<l>saṃtarpya pitṛdevāṃśca kṛtvā śrāddhaṃ yathāvidhi /</l>\n<l>kṛtvā piṇḍānpitṛbhyaśca vṛṣamutsṛjya lakṣaṇam // RKV_209.150 //</l>\n</lg>\n\n<lg>\n<l>gatvā devālayaṃ paścāddevaṃ tīrthodakena ca /</l>\n<l>saṃsnāpya pañcagavyena tataḥ pañcāmṛtena ca // RKV_209.151 //</l>\n</lg>\n\n<lg>\n<l>sarvauṣadhijalenaiva tataḥ śuddhodakena ca /</l>\n<l>candanena sugandhena samālabhya ca śaṅkaram // RKV_209.152 //</l>\n</lg>\n\n<lg>\n<l>kuṅkumaiśca sakarpūrairgandhaiśca vividhaistathā /</l>\n<l>puṣpaughaiśca sugandhāḍhyaiścaturthaṃ liṅgapūraṇam // RKV_209.153 //</l>\n</lg>\n\n<lg>\n<l>kṛtaṃ nṛpavareṇātra kurvatā pūrvakaṃ vidhim /</l>\n<l>godānaṃ ca kṛtaṃ paścād vidhidṛṣṭena karmaṇā // RKV_209.154 //</l>\n</lg>\n\n<lg>\n<l>dhenuke rudrarūpāsi rudreṇa parinirmitā /</l>\n<l>asminnagādhe saṃsāre patantaṃ māṃ samuddhara // RKV_209.155 //</l>\n</lg>\n\n<lg>\n<l>dhenuṃ svalaṃkṛtāṃ dadyād anena vidhinā tataḥ /</l>\n<l>kṣamāpya devadeveśaṃ brāhmaṇān bhojayed bahūn // RKV_209.156 //</l>\n</lg>\n\n<lg>\n<l>ṣaḍvidhair bhojanair bhakṣyair vāsobhis tān samarcayet /</l>\n<l>dakṣiṇābhirvicitrābhiḥ pūjayitvā kṣamāpayet // RKV_209.157 //</l>\n</lg>\n\n<lg>\n<l>sa svayaṃ bubhuje paścāt parivārasamanvitaḥ /</l>\n<l>tāmeva rajanīṃ tatra nyavasajjagatīpatiḥ // RKV_209.158 //</l>\n</lg>\n\n<lg>\n<l>tasya tatroṣitasyaivaṃ niśīthe 'tha nareśvara /</l>\n<l>ākāśe so 'ti śuśrāva divyavāṇīsamīritam // RKV_209.159 //</l>\n</lg>\n\n<lg>\n<l>vāguvāca:</l>\n<l>rājansamaṃ tato loke phalaṃ bhavati sāmpratam /</l>\n<l>saṃsārasāgare hyatra patitānāṃ durātmanām // RKV_209.160 //</l>\n</lg>\n\n<lg>\n<l>yadi saṃnidhimātreṇa phalaṃ tatrocyate katham /</l>\n<l>yadi śaṃtanuvaṃśasya tatronmādakaraṃ bhavet // RKV_209.161 //</l>\n</lg>\n\n<lg>\n<l>ya eṣa tvadgṛhe voḍhā hyatibhāradhuraṃdharaḥ /</l>\n<l>anena mitrahananaṃ pāpaṃ viśvāsaghātanam // RKV_209.162 //</l>\n</lg>\n\n<lg>\n<l>kṛtaṃ janmasahasrāṇāmatīte parijanmani /</l>\n<l>gatena pāpmanātmānaṃ narakeṣu ca saṃsthitiḥ // RKV_209.163 //</l>\n</lg>\n\n<lg>\n<l>tato yonisahasreṣu gatistiryakṣu caiva hi /</l>\n<l>goyoniṃ samanuprāptastvadgṛhe sa sudurmatiḥ // RKV_209.164 //</l>\n</lg>\n\n<lg>\n<l>snāpitaśca tvayā tīrthe hyasmin parvasamāgame /</l>\n<l>dṛṣṭvā pūjāṃ tvayā kḷptāṃ kṛtā jāgaraṇakriyā // RKV_209.165 //</l>\n</lg>\n\n<lg>\n<l>tena niṣkalmaṣo jāto muktvā dehaṃ tavāgrataḥ /</l>\n<l>svargaṃ prati vimānasthaḥ so'dya rājangamiṣyati // RKV_209.166 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>evamukte nipatito dhuryaḥ prāṇairvyayujyata /</l>\n<l>vimānavaramārūḍhastatkṣaṇātsamadṛśyata // RKV_209.167 //</l>\n</lg>\n\n<l>sa taṃ praṇamya rājendram uvāca prahasanniva // RKV_209.168 //</l>\n\n<lg>\n<l>vṛṣa uvāca:</l>\n<l>bhobho nṛpavaraśreṣṭha tīrthamāhātmyamuttamam /</l>\n<l>yatra cāsmadvidhastīrthe mucyate pātakairnaraḥ /</l>\n<l>mayā jñātamaśeṣeṇa matsamo nāsti pātakī // RKV_209.169 //</l>\n</lg>\n\n<lg>\n<l>ataḥ paraṃ kiṃ tu kuryāṃ paraṃ tīrthānukīrtanam /</l>\n<l>bhavānmātā bhavanbhrātā bhavāṃścaiva pitāmahaḥ // RKV_209.170 //</l>\n</lg>\n\n<lg>\n<l>kṣantavyaṃ praṇato 'smyadya yasmiṃstīrthe hi mādṛśāḥ /</l>\n<l>gatimīdṛgvidhāṃ yānti na jāne tava kā gatiḥ // RKV_209.171 //</l>\n</lg>\n\n<lg>\n<l>samārādhya maheśānaṃ sampūjya ca yathāvidhi /</l>\n<l>kā gatistava saṃbhāṣyā dehyanujñāṃ mama prabho // RKV_209.172 //</l>\n</lg>\n\n<lg>\n<l>tvarayanti ca māṃ hyete divisthāḥ praṇayādgaṇāḥ /</l>\n<l>svastyastu te gamiṣyāmītyuktvā so 'ntardadhe kṣaṇāt // RKV_209.173 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>gate cādarśanaṃ tatra sa rājā vismayānvitaḥ /</l>\n<l>tīrthamāhātmyamatulaṃ varṇayansvapuraṃ gataḥ // RKV_209.174 //</l>\n</lg>\n\n<lg>\n<l>itthaṃbhūtaṃ hi tattīrthaṃ narmadāyāṃ vyavasthitam /</l>\n<l>sarvapāpakṣayakaraṃ sarvaduḥkhaghnamuttamam // RKV_209.175 //</l>\n</lg>\n\n<lg>\n<l>upapāpāni naśyanti snānamātreṇa bhārata /</l>\n<l>kārttikasya caturdaśyām upavāsaparāyaṇaḥ // RKV_209.176 //</l>\n</lg>\n\n<lg>\n<l>caturdhā pūrayelliṅgaṃ tasya puṇyaphalaṃ śṛṇu /</l>\n<l>brahmahatyā surāpānaṃ steyaṃ gurvaṅganāgamaḥ // RKV_209.177 //</l>\n</lg>\n\n<lg>\n<l>mahāpāpāni catvāri caturbhiryānti saṃkṣayam /</l>\n<l>so 'śvamedhasya yajñasya labhate phalamuttamam // RKV_209.178 //</l>\n</lg>\n\n<lg>\n<l>kārttike śuklapakṣasya caturdaśyāmupoṣitaḥ /</l>\n<l>svarṇadānācca tattīrthe yajñasya labhate phalam // RKV_209.179 //</l>\n</lg>\n\n<lg>\n<l>aṣṭamyāṃ vā caturdaśyāṃ vaiśākhe māsi pūrvavat /</l>\n<l>dīpaṃ piṣṭamayaṃ kṛtvā pitḥn sarvān vimokṣayet // RKV_209.180 //</l>\n</lg>\n\n<lg>\n<l>tatra yaddīyate dānamapi vālāgramātrakam /</l>\n<l>tadakṣayaphalaṃ sarvamevamāha maheśvaraḥ // RKV_209.181 //</l>\n</lg>\n\n<lg>\n<l>bhārabhūtyāṃ mṛtānāṃ tu narāṇāṃ bhāvitātmanām /</l>\n<l>anivartikā gatī rājañchivalokān nirantaram // RKV_209.182 //</l>\n</lg>\n\n<lg>\n<l>athavā lokavṛttyarthaṃ martyalokaṃ jigīṣati /</l>\n<l>sāṅgavedajñaviprāṇāṃ jāyate vimale kule // RKV_209.183 //</l>\n</lg>\n\n<lg>\n<l>dhanadhānyasamāyukto vedavidyāsamanvitaḥ /</l>\n<l>sarvavyādhivinirmukto jīvecca śaradāṃ śatam // RKV_209.184 //</l>\n</lg>\n\n<l>punastattīrthamāsādya hyakṣayaṃ padamāpnuyāt // RKV_209.185 //</l>\n\n<lg>\n<l>etatpuṇyaṃ pāpaharaṃ kathitaṃ te nṛpottama /</l>\n<l>bhāratedaṃ mahākhyānaṃ śṛṇu caiva tataḥ param // RKV_209.186 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhārabhūtitīrthamāhātmyavarṇanaṃ nāma navādhikadviśatatamo 'dhyāyaḥ ||</p>\n\n<p>RKV adhyāya 210</p>\n\n<lg>\n<l>śrīmārkaṇḍeya uvāca:</l>\n<l>tasyaivānantaraṃ tāta puṅkhilaṃ tīrthamuttamam /</l>\n<l>tatra tīrthe purā puṅkhaḥ pārtha siddhimupāgataḥ // RKV_210.1 //</l>\n</lg>\n\n<lg>\n<l>jāmadagnyo mahātejāḥ kṣatriyāntakaraḥ prabhuḥ /</l>\n<l>tapaḥ kṛtvā suvipulaṃ narmadottaratīrabhāk // RKV_210.2 //</l>\n</lg>\n\n<lg>\n<l>tataḥ prabhṛti vikhyātaṃ puṅkhatīrthaṃ nareśvara /</l>\n<l>tatra tīrthe tu yaḥ snātvā hyārādhya parameśvaram // RKV_210.3 //</l>\n</lg>\n\n<lg>\n<l>ihaloke balairyuktaḥ pare mokṣamavāpnuyāt /</l>\n<l>devānpitḥn samabhyarcya pitḥṇām anṛṇī bhavet // RKV_210.4 //</l>\n</lg>\n\n<lg>\n<l>tatra tīrthe naro yastu prāṇatyāgaṃ karoti vai /</l>\n<l>anivartikā gatis tasya rudralokād asaṃśayam // RKV_210.5 //</l>\n</lg>\n\n<l>tatra tīrthe naraḥ snātvā hayamedhaphalaṃ labhet // RKV_210.6 //</l>\n\n<lg>\n<l>tatra tīrthe naro yastu brāhmaṇān bhojayen nṛpa /</l>\n<l>ekasmin bhojite vipre koṭirbhavati bhojitā // RKV_210.7 //</l>\n</lg>\n\n<lg>\n<l>tatra tīrthe tu yaḥ kaścit pūjayed vṛṣabhadhvajam /</l>\n<l>vājapeyasya yajñasya phalaṃ prāpnotyasaṃśayam // RKV_210.8 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe puṅkhilatīrthamāhātmyavarṇanaṃ nāma daśottaradviśatatamo 'dhyāyaḥ ||</p>\n\n<p>RKV adhyāya 211</p>\n\n<lg>\n<l>śrīmārkaṇḍeya uvāca:</l>\n<l>āścaryabhūtaṃ lokasya devadevena yatkṛtam /</l>\n<l>tatte sarvaṃ pravakṣyāmi narmadātaṭavāsinām // RKV_211.1 //</l>\n</lg>\n\n<lg>\n<l>dvijān sukṛtpaṇān devaḥ kuṣṭhī bhūtvā yayāca ha /</l>\n<l>śrāddhakāle tu samprāpte raktagandhānulepanaḥ // RKV_211.2 //</l>\n</lg>\n\n<lg>\n<l>sravadbudbudagātrastu makṣikākṛmisaṃvṛtaḥ /</l>\n<l>duścarmā durmukho gandhī praskhalaṃśca pade pade // RKV_211.3 //</l>\n</lg>\n\n<lg>\n<l>brāhmaṇāvasathaṃ gatvā skhalandvāre 'bravīd idam /</l>\n<l>bhobho gṛhapate tvadya brāhmaṇaiḥ saha bhojanam // RKV_211.4 //</l>\n</lg>\n\n<lg>\n<l>tvadgṛhe kartum icchāmi hyebhiḥ saha susaṃskṛtam /</l>\n<l>tatastaṃ brahmāṇaṃ dṛṣṭvā yajamānasamanvitāḥ // RKV_211.5 //</l>\n</lg>\n\n<lg>\n<l>sravantaṃ sarvagātreṣu dhig dhig ityevam abruvan /</l>\n<l>nirgacchasvāśu durgandha gṛhācchīghraṃ dvijādhama // RKV_211.6 //</l>\n</lg>\n\n<lg>\n<l>abhojyametatsarveṣāṃ darśanāt tava satkṛtam /</l>\n<l>evameva tathetyuktvā devadevo maheśvaraḥ // RKV_211.7 //</l>\n</lg>\n\n<lg>\n<l>jagāmākāśamamalaṃ dṛśyamāno dvijottamaiḥ /</l>\n<l>gate cādarśanaṃ deve snātvābhyukṣya samantataḥ // RKV_211.8 //</l>\n</lg>\n\n<lg>\n<l>bhuñjate 'sma dvijā rājanyāvat pātre pṛthakpṛthak /</l>\n<l>yatrayatra ca paśyanti tatratatra kṛmirbahuḥ // RKV_211.9 //</l>\n</lg>\n\n<lg>\n<l>dṛṣṭvā vismayamāpannāḥ sarve kimiti cābruvan /</l>\n<l>tataḥ kaścid uvācedaṃ brāhmaṇo guṇavānajaḥ // RKV_211.10 //</l>\n</lg>\n\n<lg>\n<l>yogīndraḥ śaṅkayā tatra bahuviprasamāgame /</l>\n<l>yo 'tra pūrvaṃ samāyātaḥ sa yogī parameśvaraḥ // RKV_211.11 //</l>\n</lg>\n\n<lg>\n<l>tasyedaṃ krīḍitaṃ manye bhartsitasya vipākajam /</l>\n<l>phalaṃ bhavati nānyasya hyatitheḥ śāstraniścayāt // RKV_211.12 //</l>\n</lg>\n\n<lg>\n<l>sampūjya paramātmā vai hyatithiśca viśeṣataḥ /</l>\n<l>śrāddhakāle tu samprāptam atithiṃ yo na pūjayet // RKV_211.13 //</l>\n</lg>\n\n<lg>\n<l>piśācā rākṣasāstasya tadvilumpantyasaṃśayam /</l>\n<l>rūpānvitaṃ virūpaṃ vā malinaṃ malināmbaram // RKV_211.14 //</l>\n</lg>\n\n<lg>\n<l>yogīndraṃ śvapacaṃ vāpi atithiṃ na vicārayet /</l>\n<l>tacchrutvā vacanaṃ tasya yajamānapurogamāḥ // RKV_211.15 //</l>\n</lg>\n\n<lg>\n<l>brāhmaṇā dvijamanveṣṭuṃ dhāvitāḥ sarvatodiśam /</l>\n<l>tāvat kathaṃcit kenāpi gahanaṃ vanamāśritaḥ // RKV_211.16 //</l>\n</lg>\n\n<lg>\n<l>dṛṣṭo dṛṣṭa iti proktaṃ tena te sarva āgatāḥ /</l>\n<l>tataḥ paśyanti taṃ vipraṃ sthāṇuvanniścalaṃ sthitam // RKV_211.17 //</l>\n</lg>\n\n<lg>\n<l>krandate na calati spandate na ca paśyati /</l>\n<l>jalpanti karuṇaṃ kecit stuvanti ca tathāpare // RKV_211.18 //</l>\n</lg>\n\n<lg>\n<l>vāgbhiḥ satatam iṣṭābhiḥ stūyamānastrilocanaḥ /</l>\n<l>kṣudhārditānāṃ deveśa brāhmaṇānāṃ viśeṣataḥ /</l>\n<l>vinaṣṭamannaṃ sarveṣāṃ punaḥ saṃkartum arhasi // RKV_211.19 //</l>\n</lg>\n\n<lg>\n<l>śrutvā tu vacanaṃ teṣāṃ brāhmaṇānāṃ yudhiṣṭhira /</l>\n<l>parayā kṛpayā devaḥ prasannas tān uvāca ha // RKV_211.20 //</l>\n</lg>\n\n<lg>\n<l>mayā prasannena mahānubhāvāstadeva vo 'nnaṃ vihitaṃ sudheva /</l>\n<l>bhuñjantu viprāḥ saha bandhubhṛtyair arcantu nityaṃ mama maṇḍalaṃ ca // RKV_211.21 //</l>\n</lg>\n\n<lg>\n<l>tataścāyatanaṃ pārtha devadevasya śūlinaḥ /</l>\n<l>muṇḍināmeti vikhyātaṃ sarvapāpaharaṃ śubham /</l>\n<l>kārttikyāṃ tu viśeṣeṇa gayātīrthena tatsamam // RKV_211.22 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe muṇḍitīrthamāhātmyavarṇanaṃ nāmaikādaśottaradviśatatamo 'dhyāyaḥ ||</p>\n\n<p>RKV adhyāya 212</p>\n\n<lg>\n<l>śrīmārkaṇḍeya uvāca:</l>\n<l>athānyat sampravakṣyāmi devasya caritaṃ mahat /</l>\n<l>śrutamātreṇa yenāśu sarvapāpaiḥ pramucyate // RKV_212.1 //</l>\n</lg>\n\n<lg>\n<l>bhikṣurūpaṃ paraṃ kṛtvā devadevo maheśvaraḥ /</l>\n<l>ekaśālāṃ gato grāmaṃ bhikṣārthī kṣutpipāsitaḥ // RKV_212.2 //</l>\n</lg>\n\n<lg>\n<l>akṣasūtrodyatakaro bhasmaguṇṭhitavigrahaḥ /</l>\n<l>sphurattriśūlo viśveśo jaṭākuṇḍalabhūṣitaḥ // RKV_212.3 //</l>\n</lg>\n\n<lg>\n<l>kṛttivāsā mahākāyo mahāhikṛtabhūṣaṇaḥ /</l>\n<l>vādayanvai ḍamarukaṃ ḍiṇḍimapratimaṃ śubham // RKV_212.4 //</l>\n</lg>\n\n<lg>\n<l>kapālapāṇirbhagavānbālakair bahubhir vṛtaḥ /</l>\n<l>kvacidgāyanhasaṃścaiva nṛtyanvadan kvacit kvacit // RKV_212.5 //</l>\n</lg>\n\n<lg>\n<l>yatra yatra gṛhe devo līlayā ḍiṇḍamaṃ nyaset /</l>\n<l>bhārākrāntaṃ gṛhaṃ pārtha tatratatra vinaśyati // RKV_212.6 //</l>\n</lg>\n\n<lg>\n<l>evaṃ sampracaran devo veṣṭito bahubhir janaiḥ /</l>\n<l>dṛśyādṛśyena rūpeṇa nirjagāma bahiḥ prabhuḥ // RKV_212.7 //</l>\n</lg>\n\n<lg>\n<l>itaścetaśca dhāvantaṃ na paśyanti yadā janāḥ /</l>\n<l>vismitāste sthitāḥ śambhurbhaviṣyati tato 'stuvan // RKV_212.8 //</l>\n</lg>\n\n<lg>\n<l>teṣāṃ tu stuvatāṃ bhaktyā śaṅkaraṃ jagatāṃ patim /</l>\n<l>ḍiṇḍirūpo hi bhagavāṃstadāsau pratyadṛśyata // RKV_212.9 //</l>\n</lg>\n\n<lg>\n<l>tadāprabhṛti deveśo ḍiṇḍimeśvara ucyate /</l>\n<l>darśanāt sparśanād rājan sarvapāpaiḥ pramucyate // RKV_212.10 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ekaśālaḍiṇḍimeśvaratīrthamāhātmyavarṇanaṃ nāma dvādaśottaradviśatatamo 'dhyāyaḥ ||</p>\n\n<p>RKV adhyāya 213</p>\n\n<lg>\n<l>śrīmārkaṇḍeya uvāca:</l>\n<l>punar anyat pravakṣyāmi devasya caritaṃ mahat /</l>\n<l>śrutamātreṇa yenaiva sarvapāpaiḥ pramucyate // RKV_213.1 //</l>\n</lg>\n\n<lg>\n<l>abālo bālarūpeṇa grāmaṇyair bālakaiḥ saha /</l>\n<l>āmalaiḥ krīḍate śambhustatte vakṣyāmi bhārata // RKV_213.2 //</l>\n</lg>\n\n<lg>\n<l>sarvaistair āmalāḥ kṣiptā ye te devena pāṇḍava /</l>\n<l>ānītāstatkṣaṇādeva tataḥ paścāt kṣipeddharaḥ // RKV_213.3 //</l>\n</lg>\n\n<lg>\n<l>yāvadgatvā diśo digbhya āgacchanti pṛthakpṛthak /</l>\n<l>tāvattamāmalaṃ bhūtaṃ paśyanti parameśvaram // RKV_213.4 //</l>\n</lg>\n\n<lg>\n<l>tṛtīye caiva yatkarma devadevasya dhīmataḥ /</l>\n<l>sthānānāṃ paramaṃ sthānam āmaleśvaramuttamam // RKV_213.5 //</l>\n</lg>\n\n<l>tena pūjitamātreṇa prāpyate paramaṃ padam // RKV_213.6 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe āmaleśvaratīrthamāhātmyavarṇanaṃ nāma trayodaśottaradviśatatamo 'dhyāyaḥ ||</p>\n\n<p>RKV adhyāya 214</p>\n\n<lg>\n<l>śrīmārkaṇḍeya uvāca:</l>\n<l>caturthaṃ sampravakṣyāmi devasya caritaṃ mahat /</l>\n<l>śrutamātreṇa yenaiva sarvapāpaiḥ pramucyate // RKV_214.1 //</l>\n</lg>\n\n<lg>\n<l>kapālī kānthiko bhūtvā yathā sa vyacaranmahīm /</l>\n<l>piśācair rākṣasair bhūtair ḍākinīyoginīvṛtaḥ // RKV_214.2 //</l>\n</lg>\n\n<lg>\n<l>bhairavaṃ rūpamāsthāya pretāsanaparigrahaḥ /</l>\n<l>trailokyasyābhayaṃ dattvā cacāra vipulaṃ tapaḥ // RKV_214.3 //</l>\n</lg>\n\n<lg>\n<l>āṣāḍhī tu kṛtā tatra hyāṣāḍhīnāma viśrutam /</l>\n<l>kanthā muktā tato 'nyatra devena parameṣṭhinā // RKV_214.4 //</l>\n</lg>\n\n<lg>\n<l>tadāprabhṛti rājendra sa kantheśvara ucyate /</l>\n<l>tasya darśanamātreṇa hyaśvamedhaphalaṃ labhet // RKV_214.5 //</l>\n</lg>\n\n<lg>\n<l>devo mārge punastatra bhramate ca yadṛcchayā /</l>\n<l>vikrīṇāti balākāro dṛṣṭvā cokto hareṇa tu // RKV_214.6 //</l>\n</lg>\n\n<lg>\n<l>yadi bhadra na cetkopaṃ karoṣi mayi sāmpratam /</l>\n<l>balābhirbhara me liṅgaṃ dadāmi bahu te dhanam // RKV_214.7 //</l>\n</lg>\n\n<lg>\n<l>evamukto 'tha devena sa vaṇiglobhamohitaḥ /</l>\n<l>yojayāmāsa balakā liṅge cottamamadhyamān // RKV_214.8 //</l>\n</lg>\n\n<lg>\n<l>tāvadyāvatkṣayaṃ sarve gatāḥ kāle susaṃcitāḥ /</l>\n<l>sthitaṃ samunnataṃ liṅgaṃ dṛṣṭvā śokamupāgamat // RKV_214.9 //</l>\n</lg>\n\n<lg>\n<l>kṛtvā tu khaṇḍakhaṇḍāni sa devaḥ parameśvaraḥ /</l>\n<l>uvāca prahasanvākyaṃ taṃ dṛṣṭvā gatasādhvasam // RKV_214.10 //</l>\n</lg>\n\n<lg>\n<l>na ca me pūritaṃ liṅgaṃ yāsyāmi yadi manyase /</l>\n<l>dadāmi tatra vittaṃ te yadi liṅgaṃ prapūritam // RKV_214.11 //</l>\n</lg>\n\n<lg>\n<l>vaṇiguvāca:</l>\n<l>adhanyaḥ kṛtapuṇyo 'haṃ nigrāhyaḥ parameśvara /</l>\n<l>tava priyam akurvāṇaḥ śociṣye śāśvatīḥ samāḥ // RKV_214.12 //</l>\n</lg>\n\n<lg>\n<l>etacchrutvā vacas tasya vaṇikputrasya bhārata /</l>\n<l>asaṃkṣayaṃ dhanaṃ dattvā sthitas tatra maheśvaraḥ // RKV_214.13 //</l>\n</lg>\n\n<lg>\n<l>tadā prabhṛti rājendra balākairiva bhūṣitam /</l>\n<l>pratyayārthaṃ sthitaṃ liṅgaṃ lokānugrahakāmyayā // RKV_214.14 //</l>\n</lg>\n\n<lg>\n<l>devena racitaṃ pārtha krīḍayā supratiṣṭhitam /</l>\n<l>devamārgam iti khyātaṃ triṣu lokeṣu viśrutam /</l>\n<l>paśyan prapūjayan vāpi sarvapāpaiḥ pramucyate // RKV_214.15 //</l>\n</lg>\n\n<lg>\n<l>devamārge tu yo gatvā pūjayed balākeśvaram /</l>\n<l>pañcāyatanamāsādya rudralokaṃ sa gacchati // RKV_214.16 //</l>\n</lg>\n\n<lg>\n<l>devamārge mṛtānāṃ tu narāṇāṃ bhāvitātmanām /</l>\n<l>na bhavet punarāvṛttī rudralokāt kadācana // RKV_214.17 //</l>\n</lg>\n\n<lg>\n<l>devamārgasya māhātmyaṃ bhaktyā śrutvā narottama /</l>\n<l>mucyate sarvapāpebhyo nātra kāryā vicāraṇā // RKV_214.18 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīkapālatīrthamāhātmyavarṇanaṃ nāma caturdaśottaradviśatatamo 'dhyāyaḥ ||</p>\n\n<p>RKV adhyāya 215</p>\n\n<lg>\n<l>śrīmārkaṇḍeya uvāca:</l>\n<l>śṛṅgitīrthaṃ tato gacchen mokṣadaṃ sarvadehinām /</l>\n<l>mṛtānāṃ tatra rājendra mokṣaprāptirna saṃśayaḥ // RKV_215.1 //</l>\n</lg>\n\n<lg>\n<l>tatraiva piṇḍadānena pitḥṇām anṛṇo bhavet /</l>\n<l>tena puṇyena pūtātmā labhed gāṇeśvarīṃ gatim // RKV_215.2 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śṛṅgitīrthamāhātmyavarṇanaṃ nāma pañcadaśottaradviśatatamo 'dhyāyaḥ ||</p>\n\n<p>RKV adhyāya 216</p>\n\n<lg>\n<l>śrīmārkaṇḍeya uvāca:</l>\n<l>aṣāḍhītīrtham āgacchet tato bhūpālanandana /</l>\n<l>kāmikaṃ rūpamāsthāya sthito yatra maheśvaraḥ // RKV_216.1 //</l>\n</lg>\n\n<lg>\n<l>cāturyugam idaṃ tīrthaṃ sarvatīrtheṣvanuttamam /</l>\n<l>tatra snātvā naro rājan rudrasyānucaro bhavet // RKV_216.2 //</l>\n</lg>\n\n<lg>\n<l>tatra tīrthe tu yaḥ kaścit kurute prāṇamokṣaṇam /</l>\n<l>anivartikā gatistasya rudralokād asaṃśayam // RKV_216.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṣāḍhītīrthamāhātmyavarṇanaṃ nāma ṣoḍaśottaradviśatatamo 'dhyāyaḥ ||</p>\n\n<p>RKV adhyāya 217</p>\n\n<lg>\n<l>śrīmārkaṇḍeya uvāca:</l>\n<l>eraṇḍīsaṅgamaṃ gacchet surāsuranamaskṛtam /</l>\n<l>tattu tīrthaṃ mahāpuṇyaṃ mahāpātakanāśanam // RKV_217.1 //</l>\n</lg>\n\n<lg>\n<l>upavāsaparo bhūtvā niyatendriyamānasaḥ /</l>\n<l>tatra snātvā vidhānena mucyate brahmahatyayā // RKV_217.2 //</l>\n</lg>\n\n<lg>\n<l>tatra tīrthe tu yo bhaktyā prāṇatyāgaparo bhavet /</l>\n<l>anivartikā gatis tasya rudralokād asaṃśayam // RKV_217.3 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍītīrthamāhātmyavarṇanaṃ nāma saptadaśottaradviśatatamo 'dhyāyaḥ ||</p>\n\n<p>RKV adhyāya 218</p>\n\n<lg>\n<l>śrīmārkaṇḍeya uvāca:</l>\n<l>tato gaccheddharādhīśa tīrthaṃ paramaśobhanam /</l>\n<l>jamadagniriti khyātaṃ yatra siddho janārdanaḥ // RKV_218.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ siddho dvijaśreṣṭha vāsudevo jagadguruḥ /</l>\n<l>mānuṣaṃ rūpamāsthāya lokānāṃ hitakāmyayā // RKV_218.2 //</l>\n</lg>\n\n<lg>\n<l>etatsarvaṃ yathānyāyaṃ devadevasya cakriṇaḥ /</l>\n<l>caritaṃ śrotum icchāmi kathyamānaṃ tvayānagha // RKV_218.3 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>āsītpūrvaṃ mahārāja haihayādhipatirmahān /</l>\n<l>kārtavīrya iti khyāto rājā bāhusahasravān // RKV_218.4 //</l>\n</lg>\n\n<lg>\n<l>hastyaśvarathasampannaḥ sarvaśastrabhṛtāṃ varaḥ /</l>\n<l>vedavidyāvratasnātaḥ sarvabhūtābhayapradaḥ // RKV_218.5 //</l>\n</lg>\n\n<lg>\n<l>māhiṣmatyāḥ patiḥ śrīmānrājā hyakṣauhiṇīpatiḥ /</l>\n<l>sa kadācinmṛgānhantuṃ nirjagāma mahābalaḥ // RKV_218.6 //</l>\n</lg>\n\n<lg>\n<l>bahubhir divasaiḥ prāpto bhṛgukacchamanuttamam /</l>\n<l>jamadagnir mahātejā yatra tiṣṭhati tāpasaḥ // RKV_218.7 //</l>\n</lg>\n\n<lg>\n<l>reṇukāsahitaḥ śrīmānsarvabhūtābhayapradaḥ /</l>\n<l>tasya putro 'bhavadrāmaḥ sākṣānnārāyaṇaḥ prabhuḥ // RKV_218.8 //</l>\n</lg>\n\n<lg>\n<l>sarvakṣatraguṇairyukto brahmavidbrāhmaṇottamaḥ /</l>\n<l>toṣayanparayā bhaktyā pitarau paramārthavat // RKV_218.9 //</l>\n</lg>\n\n<lg>\n<l>taṃ tadā cārjunaṃ dṛṣṭvā jamadagniḥ pratāpavān /</l>\n<l>carantaṃ mṛgayāṃ gatvā hyātithyena nyamantrayat // RKV_218.10 //</l>\n</lg>\n\n<lg>\n<l>tatheti coktvā sa nṛpaḥ sabhṛtyabalavāhanaḥ /</l>\n<l>jagāma cāśramaṃ puṇyamṛṣestasya mahātmanaḥ // RKV_218.11 //</l>\n</lg>\n\n<lg>\n<l>tatkṣaṇād eva sampannaṃ śriyā paramayā vṛtam /</l>\n<l>vismayaṃ paramaṃ tatra dṛṣṭvā rājā jagāma ha // RKV_218.12 //</l>\n</lg>\n\n<lg>\n<l>gatamātrastu siddhena paramānnena bhojitaḥ /</l>\n<l>sabhṛtyabalavānrājā brāhmaṇena yadṛcchayā /</l>\n<l>kimetad iti papraccha kāraṇaṃ śaktimeva ca // RKV_218.13 //</l>\n</lg>\n\n<lg>\n<l>kāmadhenoḥ prabhāvaṃ taṃ jñātvā prāha tato dvijam /</l>\n<l>dakṣiṇāṃ dehi me vipra kalmaṣāṃ dhenumuttamām // RKV_218.14 //</l>\n</lg>\n\n<lg>\n<l>śataṃ śatasahasrāṇām ayutaṃ niyutaṃ param /</l>\n<l>bhūṣitānāṃ ca dhenūnāṃ dadāmi tava cārbudam // RKV_218.15 //</l>\n</lg>\n\n<lg>\n<l>jamadagnir uvāca:</l>\n<l>ayutaiḥ prayutair nāhaṃ śatakoṭibhiruttamām /</l>\n<l>kāmadhenumimāṃ tāta na dadmi pratigamyatām // RKV_218.16 //</l>\n</lg>\n\n<lg>\n<l>evamuktaḥ sa rājendras tena vipreṇa bhārata /</l>\n<l>krodhasaṃraktanayana idaṃ vacanamabravīt // RKV_218.17 //</l>\n</lg>\n\n<lg>\n<l>yasyedṛśaḥ kāmacāro mayyapi dvijapāṃsana /</l>\n<l>ahaṃ te paśyatastasmānnayāmi surabhiṃ gṛhāt // RKV_218.18 //</l>\n</lg>\n\n<lg>\n<l>dvija uvāca:</l>\n<l>kaḥ krīḍati saroṣeṇa nirbhayo hi mahāhinā /</l>\n<l>mṛtyudṛṣṭotareṇāpi mama dhenuṃ nayeta yaḥ // RKV_218.19 //</l>\n</lg>\n\n<lg>\n<l>evamuktvā mahādaṇḍaṃ brahmadaṇḍamivāparam /</l>\n<l>gṛhītvā paramakruddho jamadagniruvāca ha // RKV_218.20 //</l>\n</lg>\n\n<lg>\n<l>yasyāsti śaktistejo vā kṣatriyasya kulādhamaḥ /</l>\n<l>dhenuṃ nayatu me sadyaḥ kṣīṇāyuḥ saparicchadaḥ // RKV_218.21 //</l>\n</lg>\n\n<lg>\n<l>etacchrutvā vacaḥ krūraṃ haihayaḥ śataśo vṛtaḥ /</l>\n<l>dhāvamānaḥ kṣititale brahmadaṇḍahato 'patat // RKV_218.22 //</l>\n</lg>\n\n<lg>\n<l>huṃkṛtena tato dhenvāḥ khaḍgapāśāsipāṇayaḥ /</l>\n<l>nirgacchantaḥ pradṛśyante kalmaṣāyāḥ sahasraśaḥ // RKV_218.23 //</l>\n</lg>\n\n<lg>\n<l>nāsāpuṭāgrādromāgrātkirātā māgadhā gudāt /</l>\n<l>randhrāntareṣu cotpannāḥ śataśo 'tha sahasraśaḥ // RKV_218.24 //</l>\n</lg>\n\n<lg>\n<l>evamanyo 'nyamāhatya haihayaṣṭaṅkaṇāndahan /</l>\n<l>vināśaṃ saha vipreṇa gatā hyarjunatejasā // RKV_218.25 //</l>\n</lg>\n\n<lg>\n<l>kārtavīryo jayaṃ labdhvā saṃkhye hatvā dvijottamam /</l>\n<l>jagāma svāṃ purīṃ hṛṣṭaḥ kṛtāntavaśamohitaḥ // RKV_218.26 //</l>\n</lg>\n\n<lg>\n<l>tatastvarānvitaḥ prāptaḥ paścādrāmo gate ripau /</l>\n<l>ākrandamānāṃ jananīṃ dadarśa piturantike // RKV_218.27 //</l>\n</lg>\n\n<lg>\n<l>rāma uvāca:</l>\n<l>kenedamātmanāśāya hyajñānāt sāhasaṃ kṛtam /</l>\n<l>mama tātaṃ jighāṃsuryo draṣṭuṃ mṛtyumihecchati // RKV_218.28 //</l>\n</lg>\n\n<lg>\n<l>tataḥ sā rāmavākyena gatasattveva vihvalā /</l>\n<l>udaraṃ karayugmena tāḍayantī hyuvāca tam // RKV_218.29 //</l>\n</lg>\n\n<lg>\n<l>arjunena nṛśaṃsena kṣatriyair aparaiḥ saha /</l>\n<l>ihāgatya pitā tena nihato bāhuśālinā // RKV_218.30 //</l>\n</lg>\n\n<lg>\n<l>taṃ paśya nihataṃ tātaṃ gatāsuṃ gatacetasam /</l>\n<l>saṃskṛtya vidhivatputra tarpayasva yathātatham // RKV_218.31 //</l>\n</lg>\n\n<lg>\n<l>etacchrutvā sa vacanaṃ jananīm abhivādya tām /</l>\n<l>pratijñām akarod yāṃ tāṃ śṛṇuṣva ca narādhipa // RKV_218.32 //</l>\n</lg>\n\n<lg>\n<l>triḥsaptakṛtvaḥ pṛthivīṃ niḥkṣatriyakulānvayām /</l>\n<l>snātvā ca teṣām asṛjā tarpayiṣyāmi te patim // RKV_218.33 //</l>\n</lg>\n\n<lg>\n<l>tasyāpi paraśunā bāhūn kārtavīryasya durmateḥ /</l>\n<l>chittvā pāsyāmi rudhiramiti satyaṃ śṛṇuṣva me // RKV_218.34 //</l>\n</lg>\n\n<lg>\n<l>evaṃ pratijñāṃ kṛtvāsau jāmadagnyaḥ pratāpavān /</l>\n<l>krodhena mahatāviṣṭaḥ saṃskṛtya pitaraṃ tataḥ // RKV_218.35 //</l>\n</lg>\n\n<lg>\n<l>māhiṣmatīṃ purīṃ rāmo jagāma krodhamūrchitaḥ /</l>\n<l>chittvā bāhuvanaṃ tasya hatvā taṃ kṣatriyādhamam // RKV_218.36 //</l>\n</lg>\n\n<lg>\n<l>jagāma kṣatriyāntāya pṛthivīm avalokayan /</l>\n<l>saptadvīpārṇavayutāṃ saśailavanakānanām // RKV_218.37 //</l>\n</lg>\n\n<lg>\n<l>pūrvataḥ paścimāmāśāṃ dakṣiṇottarataḥ kurūn /</l>\n<l>samantapañcake pañca cakāra rudhirahradān // RKV_218.38 //</l>\n</lg>\n\n<lg>\n<l>sa teṣu rudhirāmbhastu hradeṣu krodhamūrchitaḥ /</l>\n<l>pitḥn saṃtarpayāmāsa rudhireṇeti naḥ śrutam // RKV_218.39 //</l>\n</lg>\n\n<lg>\n<l>atharcīkādaya upetya pitaro brāhmaṇarṣabham /</l>\n<l>taṃ kṣamasveti jagadus tataḥ sa virarāma ha // RKV_218.40 //</l>\n</lg>\n\n<lg>\n<l>teṣāṃ samīpe yo deśo hradānāṃ rudhirāmbhasām /</l>\n<l>samaṃ tapaṃ cakram iti puṇyaṃ tatparikīrtitam // RKV_218.41 //</l>\n</lg>\n\n<lg>\n<l>nivartya karmaṇastasmāt pitḥn provāca pāṇḍava /</l>\n<l>rāmaḥ paramadharmātmā yadidaṃ rudhiraṃ mayā // RKV_218.42 //</l>\n</lg>\n\n<lg>\n<l>kṣiptaṃ pañcasu tīrtheṣu tadbhūyāt tīrthamuttamam /</l>\n<l>tathetyuktvā tu te sarve pitaro 'dṛśyatāṃ gatāḥ // RKV_218.43 //</l>\n</lg>\n\n<lg>\n<l>evaṃ rāmasya saṃsargo devamārge yudhiṣṭhira /</l>\n<l>sarvapāpakṣayakaro darśanātsparśanān nṛṇām // RKV_218.44 //</l>\n</lg>\n\n<lg>\n<l>reṇukāpratyayārthāya adyāpi pitṛdevatāḥ /</l>\n<l>dṛśyante devamārgasthāḥ sarvapāpakṣayaṃkarāḥ // RKV_218.45 //</l>\n</lg>\n\n<lg>\n<l>tatra tīrthe tu rājendra narmadodadhisaṅgame /</l>\n<l>sthānaṃ kṛtvā vidhānena mucyante pātakairnarāḥ // RKV_218.46 //</l>\n</lg>\n\n<lg>\n<l>kuśāgreṇāpi kaunteya na spṛṣṭavyo mahodadhiḥ /</l>\n<l>anena tatra mantreṇa snātavyaṃ nṛpasattama // RKV_218.47 //</l>\n</lg>\n\n<lg>\n<l>namaste viṣṇurūpāya namastubhyam apāṃ pate /</l>\n<l>sānnidhyaṃ kuru deveśa sāgare lavaṇāmbhasi /</l>\n<l>iti sparśanamantraḥ // RKV_218.48 //</l>\n</lg>\n\n<lg>\n<l>agniśca tejo mṛḍayā ca dehe reto 'tha viṣṇuramṛtasya nābhiḥ /</l>\n<l>etad bruvan pāṇḍava satyavākyaṃ tato 'vagāheta patiṃ nadīnām // RKV_218.49 //</l>\n</lg>\n\n<lg>\n<l>pañcaratnasamāyuktaṃ phalapuṣpākṣatairyutam /</l>\n<l>mantreṇānena rājendra dadyādarghaṃ mahodadheḥ // RKV_218.50 //</l>\n</lg>\n\n<lg>\n<l>sarvaratnanidhānastvaṃ sarvaratnākarākaraḥ /</l>\n<l>sarvāmarapradhāneśa gṛhāṇārghaṃ namo 'stu te /</l>\n<l>ityarghamantraḥ // RKV_218.51 //</l>\n</lg>\n\n<lg>\n<l>ā janmajanitāt pāpānmāmuddhara mahodadhe /</l>\n<l>yāhyarcito ratnanidhe parvatān pārvaṇottama /</l>\n<l>iti visarjanamantraḥ // RKV_218.52 //</l>\n</lg>\n\n<lg>\n<l>ko 'paraḥ sāgarāddevātsvargadvāravipāṭana /</l>\n<l>tatra sāgaraparyantaṃ mahātīrthamanuttamam // RKV_218.53 //</l>\n</lg>\n\n<lg>\n<l>jāmadagnyena rāmeṇa tatra devaḥ pratiṣṭhitaḥ /</l>\n<l>yatra devāḥ sagandharvā munayaḥ siddhacāraṇāḥ // RKV_218.54 //</l>\n</lg>\n\n<lg>\n<l>upāsate virūpākṣaṃ jamadagnim anuttamam /</l>\n<l>reṇukāṃ caiva ye devīṃ paśyanti bhuvi mānavāḥ // RKV_218.55 //</l>\n</lg>\n\n<lg>\n<l>priyavāse śive loke vasanti kālamīpsitam /</l>\n<l>tatra snātvā naro rājaṃstarpayanpitṛdevatāḥ // RKV_218.56 //</l>\n</lg>\n\n<lg>\n<l>tārayen narakādghorāt kulānāṃ śatamuttaram /</l>\n<l>snātvā dattvātra sahitāḥ śrutvā vai bhaktipūrvakam // RKV_218.57 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe jāmadagnyatīrthamāhātmyavarṇanaṃ nāmāṣṭādaśādhikadviśatatamo 'dhyāyaḥ ||</p>\n\n<p>RKV adhyāya 219</p>\n\n<lg>\n<l>śrīmārkaṇḍeya uvāca:</l>\n<l>narmadādakṣiṇe kūle tīrthaṃ koṭīśvaraṃ param /</l>\n<l>yatra snānaṃ ca dānaṃ ca sarvaṃ koṭiguṇaṃ bhavet // RKV_219.1 //</l>\n</lg>\n\n<lg>\n<l>tatra devāḥ sagandharvā ṛṣayo ye tathāmalāḥ /</l>\n<l>koṭitīrthe parāṃ siddhiṃ samprāptā bhuvi durlabhām // RKV_219.2 //</l>\n</lg>\n\n<lg>\n<l>sthāpitaśca mahādevastatra koṭīśvaro nṛpa /</l>\n<l>taṃ dṛṣṭvā devadeveśaṃ siddhiṃ prāpnotyanuttamām // RKV_219.3 //</l>\n</lg>\n\n<lg>\n<l>tatra tīrthe tu yatkiṃcicchubhaṃ vā yadi vāśubham /</l>\n<l>kriyate tannṛpaśreṣṭha sarvaṃ koṭiguṇaṃ bhavet // RKV_219.4 //</l>\n</lg>\n\n<lg>\n<l>tatra dakṣiṇamārgasthā ye kecinmunisattamāḥ /</l>\n<l>siddhā mṛtāḥ padaṃ yānti pitṛlokaṃ dhruvaṃ hi te // RKV_219.5 //</l>\n</lg>\n\n<lg>\n<l>uttaraṃ narmadākūlaṃ ye śreṣṭhā munipuṃgavāḥ /</l>\n<l>devalokaṃ gatāḥ pūrvamiti śāstrasya niścayaḥ // RKV_219.6 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāmaikonaviṃśadadhikadviśatatamo 'dhyāyaḥ ||</p>\n\n<p>RKV adhyāya 220</p>\n\n<lg>\n<l>śrīmārkaṇḍeya uvāca:</l>\n<l>tato gaccheddharādhīśa loṭaṇeśvaram uttamam /</l>\n<l>uttare narmadākūle sarvapātakanāśanam // RKV_220.1 //</l>\n</lg>\n\n<lg>\n<l>tatkṣaṇādeva tatsarvaṃ saptajanmārjitaṃ tvagham /</l>\n<l>naśyate devadevasya darśanādeva tannṛpa // RKV_220.2 //</l>\n</lg>\n\n<lg>\n<l>bālyātprabhṛti yatpāpaṃ yauvane cāpi yatkṛtam /</l>\n<l>tatsarvaṃ vilayaṃ yāti devadevasya darśanāt // RKV_220.3 //</l>\n</lg>\n\n<lg>\n<l>yudhiṣṭhira uvāca:</l>\n<l>āścaryabhūtaṃ lokeṣu narmadācaritaṃ mahat /</l>\n<l>tvayā vai kathitaṃ vipra sakalaṃ pāpanāśanam // RKV_220.4 //</l>\n</lg>\n\n<lg>\n<l>yadekaṃ paramaṃ tīrthaṃ sarvatīrthaphalapradam /</l>\n<l>śrotumicchāmi tatsarvaṃ dayāṃ kṛtvā vadāśu me // RKV_220.5 //</l>\n</lg>\n\n<lg>\n<l>ye kecid durlabhāḥ praśnāstriṣu lokeṣu sattama /</l>\n<l>tvatprasādena te sarve śrutā me saha bāndhavaiḥ // RKV_220.6 //</l>\n</lg>\n\n<lg>\n<l>etamekaṃ paraṃ praśnaṃ sarvapraśnavidāṃ vara /</l>\n<l>śrutvāhaṃ tvatprasādena yatra yāmi sabāndhavaḥ // RKV_220.7 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhusādhu mahāprājña yasya te matirīdṛśī /</l>\n<l>durlabhaṃ triṣu lokeṣu tasya te nāsti kiṃcana // RKV_220.8 //</l>\n</lg>\n\n<lg>\n<l>dharmamarthaṃ ca kāmaṃ ca mokṣaṃ ca bharatarṣabha /</l>\n<l>kāle kāle ca yo vetti kartavyas tena dhīmatā // RKV_220.9 //</l>\n</lg>\n\n<lg>\n<l>tasmāt te sampravakṣyāmi praśnasyāsyottaraṃ śubham /</l>\n<l>yacchrutvā sarvapāpebhyo mucyante bhuvi mānavāḥ // RKV_220.10 //</l>\n</lg>\n\n<lg>\n<l>narmadā saritāṃ śreṣṭhā sarvatīrthamayī śubhā /</l>\n<l>viśeṣaḥ kathitastasyā revāsāgarasaṅgame // RKV_220.11 //</l>\n</lg>\n\n<lg>\n<l>āgacchantīṃ nṛpaśreṣṭha dṛṣṭvā revāṃ mahodadhiḥ /</l>\n<l>praṇamya ca punardevīṃ saṅgame revayā saha // RKV_220.12 //</l>\n</lg>\n\n<lg>\n<l>saṃcintya manasā keyamiti māṃ vai saridvarā /</l>\n<l>jñātvā saṃcintya manasā revāṃ liṅgodbhavāṃ parām // RKV_220.13 //</l>\n</lg>\n\n<lg>\n<l>luṭhanvai sammukhastāta gato revāṃ mahodadhiḥ /</l>\n<l>samudre narmadā yatra praviṣṭāsti mahānadī // RKV_220.14 //</l>\n</lg>\n\n<lg>\n<l>tatra devādhidevasya samudre liṅgamutthitam /</l>\n<l>liṅgodbhūtā mahābhāgā narmadā saritāṃ varā // RKV_220.15 //</l>\n</lg>\n\n<lg>\n<l>layaṃ gatā tatra liṅge tena puṇyatamā hi sā /</l>\n<l>narmadāyāṃ vasannityaṃ narmadāmbu pibansadā /</l>\n<l>dīkṣitaḥ sarvayajñeṣu somapānaṃ dine dine // RKV_220.16 //</l>\n</lg>\n\n<lg>\n<l>saṅgame tatra yaḥ snātvā loṭaṇeśvaram arcayet /</l>\n<l>so 'śvamedhasya yajñasya phalaṃ prāpnoti mānavaḥ // RKV_220.17 //</l>\n</lg>\n\n<lg>\n<l>vācikaṃ mānasaṃ pāpaṃ karmaṇā yatkṛtaṃ nṛpa /</l>\n<l>loṭaṇeśvaram āsādya sarvaṃ vilayatāṃ vrajet // RKV_220.18 //</l>\n</lg>\n\n<lg>\n<l>kārttikyāṃ tu viśeṣeṇa kathitaṃ śaṅkareṇa tu /</l>\n<l>tacchṛṇuṣva nṛpaśreṣṭha sarvapāpāpanodanam // RKV_220.19 //</l>\n</lg>\n\n<lg>\n<l>samprāptāṃ kārttikīṃ dṛṣṭvā gatvā tatra nṛpottama /</l>\n<l>caturdaśyāmupoṣyaiva snātvā vai narmadājale // RKV_220.20 //</l>\n</lg>\n\n<lg>\n<l>saṃtarpya pitṛdevāṃśca śrāddhaṃ kṛtvā yathāvidhi /</l>\n<l>rātrau jāgaraṇaṃ kuryātsampūjya loṭaṇeśvaram // RKV_220.21 //</l>\n</lg>\n\n<lg>\n<l>saphalaṃ jīvitaṃ tasya saphalaṃ tasya ceṣṭitam /</l>\n<l>paṅgavaste na sandeho janma teṣāṃ nirarthakam // RKV_220.22 //</l>\n</lg>\n\n<lg>\n<l>ekāgramanasā yaistu na dṛṣṭo loṭaṇeśvaraḥ /</l>\n<l>piśācatvaṃ viyonitvaṃ na bhavettasya vai kule // RKV_220.23 //</l>\n</lg>\n\n<lg>\n<l>saṅgame tatra yo gatvā snānaṃ kṛtvā yathāvidhi /</l>\n<l>puṇyaiścaiva tathā kuryād gītair nṛtyaiḥ prabodhanam // RKV_220.24 //</l>\n</lg>\n\n<lg>\n<l>tataḥ prabhātāṃ rajanīṃ dṛṣṭvā natvā mahodadhim /</l>\n<l>āmantrya snānavidhinā snānaṃ tatra tu kārayet // RKV_220.25 //</l>\n</lg>\n\n<lg>\n<l>oṃ namo viṣṇurūpāya tīrthanāthāya te namaḥ /</l>\n<l>sānnidhyaṃ kuru me deva samudra lavaṇāmbhasi /</l>\n<l>ityāmantraṇamantraḥ // RKV_220.26 //</l>\n</lg>\n\n<lg>\n<l>agniśca tejo mṛḍayā ca deho reto 'dhā viṣṇuramṛtasya nābhiḥ /</l>\n<l>evaṃ bruvan pāṇḍava satyavākyaṃ tato 'vagāheta patiṃ nadīnām /</l>\n<l>iti snānamantraḥ // RKV_220.27 //</l>\n</lg>\n\n<lg>\n<l>ājanmaśatasāhasraṃ yatpāpaṃ kṛtavān naraḥ /</l>\n<l>sakṛtsnānādvyapoheta pāpaughaṃ lavaṇāmbhasi // RKV_220.28 //</l>\n</lg>\n\n<lg>\n<l>anyathā hi kuruśreṣṭha devayonirasau vibhuḥ /</l>\n<l>kuśāgreṇāpi vibudhairna spraṣṭavyo mahārṇavaḥ // RKV_220.29 //</l>\n</lg>\n\n<lg>\n<l>sarvaratnapradhānastvaṃ sarvaratnākarākara /</l>\n<l>sarvāmarapradhāneśa gṛhāṇārghaṃ namo 'stu te /</l>\n<l>iti arvamantra // RKV_220.30 //</l>\n</lg>\n\n<lg>\n<l>pitṛdevamanuṣyāṃśca saṃtarpya tadanantaram /</l>\n<l>uttīrya tīre tasyaiva pañcabhir dvijapuṃgavaiḥ // RKV_220.31 //</l>\n</lg>\n\n<lg>\n<l>śrāddhaṃ samācaret paścāllokapālānurūpibhiḥ /</l>\n<l>kṛtvāgre lokapālāṃstu pratiṣṭhāpya yathāvidhi // RKV_220.32 //</l>\n</lg>\n\n<lg>\n<l>sampūjya ca yathānyāyaṃ tāneva brāhmaṇaiḥ saha /</l>\n<l>sukṛtaṃ duṣkṛtaṃ paścāt tebhyaḥ sarvaṃ nivedayet // RKV_220.33 //</l>\n</lg>\n\n<lg>\n<l>bālyātprabhṛti yatpāpaṃ kṛtaṃ vārdhakayauvane /</l>\n<l>prakhyāpayitvā tebhyo'gre lokapālān nimantrayet // RKV_220.34 //</l>\n</lg>\n\n<lg>\n<l>bālyātprabhṛti yatkiṃcitkṛtam ā janmato 'śubham /</l>\n<l>viprebhyaḥ kathitaṃ sarvaṃ tatsāṃnidhyaṃ sthiteṣu me // RKV_220.35 //</l>\n</lg>\n\n<lg>\n<l>ityuktvā sa luṭhetpaścāttebhyo 'greṇa ca sammukham /</l>\n<l>anumānya ca tānpañca paścāt snānaṃ samācaret // RKV_220.36 //</l>\n</lg>\n\n<lg>\n<l>śrāddhaṃ ca kāryaṃ vidhivatpitṛbhyo nṛpasattama /</l>\n<l>evaṃ kṛte nṛpaśreṣṭha sarvapāpakṣayo bhavet // RKV_220.37 //</l>\n</lg>\n\n<lg>\n<l>jijñāsārthaṃ tu yaḥ kaścidātmānaṃ jñātum icchati /</l>\n<l>śubhāśubhaṃ ca yatkarma tasya niṣṭhāmimāṃ śṛṇu // RKV_220.38 //</l>\n</lg>\n\n<lg>\n<l>snātvā tatra mahātīrthe luṭhamāno vrajennaraḥ /</l>\n<l>pāpakarmānyato yāti dharmakarmā vrajen nadīm // RKV_220.39 //</l>\n</lg>\n\n<lg>\n<l>pāpakarmā tato jñātvā pāpaṃ me pūrvasaṃcitam /</l>\n<l>snātvā tīrthavare tasmindānaṃ dadyād yathāvidhi // RKV_220.40 //</l>\n</lg>\n\n<lg>\n<l>loṭaṇeśvaram abhyarcya sarvapāpaiḥ pramucyate /</l>\n<l>avakragamanaṃ gatvā mucyate sarvapātakaiḥ // RKV_220.41 //</l>\n</lg>\n\n<lg>\n<l>tasmāt sarvaprayatnena jñātvaivaṃ nṛpasattama /</l>\n<l>snātavyaṃ mānavaistatra yatra saṃnihito haraḥ // RKV_220.42 //</l>\n</lg>\n\n<lg>\n<l>evaṃ snātvā vidhānena brāhmaṇān vedapāragān /</l>\n<l>pūjayetpṛthivīpāla sarvapāpopaśāntaye // RKV_220.43 //</l>\n</lg>\n\n<lg>\n<l>evaṃ guṇaviśiṣṭaṃ hi tattīrthaṃ nṛpasattama /</l>\n<l>tasya tīrthasya māhātmyaṃ śṛṇuṣvaikamanā nṛpa // RKV_220.44 //</l>\n</lg>\n\n<lg>\n<l>tatra tīrthe naraḥ snātvā saṃtarpya pitṛdevatāḥ /</l>\n<l>śrāddhaṃ yaḥ kurute tatra pitḥṇāṃ bhaktibhāvitaḥ // RKV_220.45 //</l>\n</lg>\n\n<lg>\n<l>dānaṃ dadāti viprebhyo gobhūtilahiraṇyakam /</l>\n<l>ṣaṣṭivarṣasahasrāṇi koṭirvarṣaśatāni ca // RKV_220.46 //</l>\n</lg>\n\n<lg>\n<l>vimānavaramārūḍhaḥ svargaloke mahīyate /</l>\n<l>narmadāsarvatīrthebhyaḥ snāne dāne ca yatphalam // RKV_220.47 //</l>\n</lg>\n\n<lg>\n<l>tatphalaṃ samavāpnoti revāsāgarasaṅgame /</l>\n<l>suvarṇaṃ rajataṃ tāmraṃ maṇimauktikabhūṣaṇam // RKV_220.48 //</l>\n</lg>\n\n<lg>\n<l>govṛṣaṃ ca mahīṃ dhānyaṃ tatra dattvākṣayaṃ phalam /</l>\n<l>śubhasyāpyaśubhasyāpi tatra tīrthe na saṃśayaḥ // RKV_220.49 //</l>\n</lg>\n\n<lg>\n<l>tatra tīrthe naraḥ kaścit prāṇatyāgaṃ yudhiṣṭhira /</l>\n<l>karoti bhaktyā vidhivattasya puṇyaphalaṃ śṛṇu // RKV_220.50 //</l>\n</lg>\n\n<lg>\n<l>koṭivarṣaṃ tu varṣāṇāṃ krīḍitvā śivamandire /</l>\n<l>vedavedāṅgavidvipro jāyate vimale kule // RKV_220.51 //</l>\n</lg>\n\n<lg>\n<l>putrapautrasamṛddho 'sau dhanadhānyasamanvitaḥ /</l>\n<l>sarvavyādhivinirmukto jīvecca śaradāṃśatam // RKV_220.52 //</l>\n</lg>\n\n<lg>\n<l>api dvādaśayātrāsu somanāthe yadarcite /</l>\n<l>kārttikyāṃ kṛttikāyoge tatpuṇyaṃ loṭaṇeśvare // RKV_220.53 //</l>\n</lg>\n\n<lg>\n<l>gayā gaṅgā kurukṣetre naimiṣe puṣkare tathā /</l>\n<l>tatpuṇyaṃ labhate pārtha loṭaṇeśvaradarśanāt // RKV_220.54 //</l>\n</lg>\n\n<lg>\n<l>yaḥ śṛṇoti naro bhaktyā paṭhyamānam idaṃ śubham /</l>\n<l>sarvapāpavinirmukto rudralokaṃ sa gacchati // RKV_220.55 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe loṭaṇeśvaratīrthamāhātmyavarṇanaṃ nāma viṃśatyuttaradviśatatamo 'dhyāyaḥ ||</p>\n\n<p>RKV adhyāya 221</p>\n\n<lg>\n<l>śrīmārkaṇḍeya uvāca:</l>\n<l>tato gacchettu rājendra revāyā dakṣiṇe taṭe /</l>\n<l>krośadvayāntare tīrthaṃ matṛtīrthād anuttamam // RKV_221.1 //</l>\n</lg>\n\n<lg>\n<l>nāmnā haṃseśvaraṃ puṇyaṃ vaimanasyavināśanam /</l>\n<l>kaśyapasya kule jāto haṃso dākṣāyaṇīsutaḥ // RKV_221.2 //</l>\n</lg>\n\n<lg>\n<l>brahmaṇo vāhanaṃ jātaḥ purā taptvā tapo mahat /</l>\n<l>saikadā vidhinirdeśaṃ vinā vaiyagryamāsthitaḥ // RKV_221.3 //</l>\n</lg>\n\n<lg>\n<l>abhibhūtaḥ śivagaṇaiḥ praṇanāśa yudhiṣṭhira /</l>\n<l>dakṣayajñapramathane kāṃdiśīko vidhiṃ vinā // RKV_221.4 //</l>\n</lg>\n\n<lg>\n<l>brahmaṇā saṃsṛto 'pyāśu nāyāti sa yadā khagaḥ /</l>\n<l>tadā taṃ śaptavānbrahmā pātayāmāsa vai padāt // RKV_221.5 //</l>\n</lg>\n\n<lg>\n<l>tataḥ sa śaptamātmānaṃ matvā haṃsastvarānvitaḥ /</l>\n<l>pitāmahamupāgamya praṇipatyedam abravīt // RKV_221.6 //</l>\n</lg>\n\n<lg>\n<l>haṃsa uvāca:</l>\n<l>tiryagyonisamutpannaṃ bhavāñchaptuṃ na cārhati /</l>\n<l>svabhāva eva tiryakṣu vivekavikalaṃ manaḥ // RKV_221.7 //</l>\n</lg>\n\n<lg>\n<l>tathāpi deva pāpo 'smi yadahaṃ svāminaṃ tyaje /</l>\n<l>kiṃ tu dhāvadbhir atyugrairgaṇaiḥ śārvaiḥ pitāmaha /</l>\n<l>sahasāhaṃ bhayākrāntastrastastyaktvā palāyitaḥ // RKV_221.8 //</l>\n</lg>\n\n<lg>\n<l>adyāpi bhayamevāhaṃ paśyannasmi vibho puraḥ /</l>\n<l>tena smṛto 'pi bhavatā nāvrajaṃ bhavadantike // RKV_221.9 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>iti bruvanneva hi dhāturagre haṃsaḥ śvasatyakṣipūjyaḥ sudīnaḥ /</l>\n<l>tiryañcaṃ māṃ pāpinaṃ mūḍhabuddhiṃ prabho puraḥ patitaṃ pāhi pāhi // RKV_221.10 //</l>\n</lg>\n\n<lg>\n<l>eko devastvaṃ hi sargasya kartā nānāvidhaṃ sṛṣṭametattvayaiva /</l>\n<l>ahaṃ sṛṣṭastvīdṛśo yattvayā vai so 'yaṃ doṣo dhātar addhā tavaiva // RKV_221.11 //</l>\n</lg>\n\n<lg>\n<l>śāpasya vānugrahasyāpi śaktastvatto nānyaḥ śaraṇaṃ kaṃ vrajāmi /</l>\n<l>sevādharmādvicyutaṃ dāsabhūtaṃ capeṭairhantavyaṃ vai tāta māṃ trāhi bhaktam // RKV_221.12 //</l>\n</lg>\n\n<lg>\n<l>vidyāvidye tvatta evāvirāstāṃ dharmādharmau sadasad dyurniśe ca /</l>\n<l>nānābhāvāñjagatastvaṃ vidhatses taṃ tvāmekaṃ śaraṇaṃ vai prapadye // RKV_221.13 //</l>\n</lg>\n\n<lg>\n<l>eko 'si bahurūpo 'si nānācitraikakarmataḥ /</l>\n<l>niṣkarmākhilakarmāsi tvāmataḥ śaraṇaṃ vraje // RKV_221.14 //</l>\n</lg>\n\n<lg>\n<l>namonamo vareṇyāya varadāya namonamaḥ /</l>\n<l>namo dhātre vidhātre ca śaraṇyāya namonamaḥ // RKV_221.15 //</l>\n</lg>\n\n<lg>\n<l>śikṣākṣaraviyukteyaṃ vāṇī me stauti kiṃ vibho /</l>\n<l>kā śaktiḥ kiṃ parijñānamidamuktaṃ kṣamasva me // RKV_221.16 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>evaṃ vadati haṃse vai brahmā prāha prasannadhīḥ /</l>\n<l>śikṣā dattā tavaiveyaṃ mā viṣādaṃ kṛthāḥ khaga // RKV_221.17 //</l>\n</lg>\n\n<lg>\n<l>tapasā śodhayātmānaṃ yathā śāpāntamāpnuyāḥ /</l>\n<l>revāsevāṃ kuru snātvā sthāpayitvā maheśvaram /</l>\n<l>acireṇaiva kālena tataḥ saṃsthānamāpsyasi // RKV_221.18 //</l>\n</lg>\n\n<lg>\n<l>yacceṣṭvā bahubhir yajñaiḥ samāptavaradakṣiṇaiḥ /</l>\n<l>gosvarṇakoṭidānaiśca tatphalaṃ sthāpite śive // RKV_221.19 //</l>\n</lg>\n\n<lg>\n<l>brahmaghno vā surāpo vā svarṇahṛd gurutalpagaḥ /</l>\n<l>revātīre śivaṃ sthāpya mucyate sarvapātakaiḥ // RKV_221.20 //</l>\n</lg>\n\n<lg>\n<l>tasmādbhargasarittīre sthāpayitvā triyambakam /</l>\n<l>viyuktaḥ sarvadoṣaistvaṃ yāsyase padamuttamam // RKV_221.21 //</l>\n</lg>\n\n<lg>\n<l>evamuktaḥ sa vidhinā hṛṣṭatuṣṭaḥ khagottamaḥ /</l>\n<l>tathetyuktvā jagāmāśu narmadātīramuttamam // RKV_221.22 //</l>\n</lg>\n\n<l>tapastaptvā kiyatkālaṃ sthāpayāmāsa śaṅkaram // RKV_221.23 //</l>\n\n<lg>\n<l>svanāmnā bharataśreṣṭha haṃseśvaramanuttamam /</l>\n<l>pūjayitvā paraṃ sthānaṃ prāptavānkhagasattamaḥ // RKV_221.24 //</l>\n</lg>\n\n<lg>\n<l>tatra haṃseśvare tīrthe gatvā snātvā yudhiṣṭhira /</l>\n<l>pūjayetparameśānaṃ sa pāpaiḥ parimucyate // RKV_221.25 //</l>\n</lg>\n\n<lg>\n<l>stuvannekamanā devaṃ na dainyaṃ prāpnuyāt kvacit /</l>\n<l>śrāddhaṃ dīpapradānaṃ ca brāhmaṇānāṃ ca bhojanam /</l>\n<l>dattvā śaktyā nṛpaśreṣṭha svargaloke mahīyate // RKV_221.26 //</l>\n</lg>\n\n<lg>\n<l>trikālam ekakālaṃ vā yo bhaktyā pūjayecchivam /</l>\n<l>navaprasūtāṃ dhenuṃ ca dattvā pārtha dvijottame /</l>\n<l>ṣaṣṭivarṣasahasrāṇi śivaloke mahīyate // RKV_221.27 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe haṃseśvaratīrthamāhātmyavarṇanaṃ nāmaikaviṃśadadhikadviśatatamo 'dhyāyaḥ ||</p>\n\n<p>RKV adhyāya 222</p>\n\n<lg>\n<l>śrīmārkaṇḍeya uvāca:</l>\n<l>tataḥ krośāntare gacchettilādaṃ tīrthamuttamam /</l>\n<l>tilaprāśanakṛdyatra jābāliḥ śuddhimāptavān // RKV_222.1 //</l>\n</lg>\n\n<lg>\n<l>pitṛmātṛparityāgī bhrāturbhāryābhilāṣakṛt /</l>\n<l>putravikrayakṛtpāpaśchalakṛdguruṇā saha // RKV_222.2 //</l>\n</lg>\n\n<lg>\n<l>evaṃ doṣasamāviṣṭo yatra yatrāpi gacchati /</l>\n<l>tatra tatrāpi dhikkāraṃ labhate satsu bhārata /</l>\n<l>na ko'pi saṃgatiṃ dhatte tena sārddhaṃ sabhāsvapi // RKV_222.3 //</l>\n</lg>\n\n<lg>\n<l>iti lajjānvito vipraḥ kāle na mahatā nṛpa /</l>\n<l>cintāmavāpa mahatīm agatijño hi pāvane // RKV_222.4 //</l>\n</lg>\n\n<l>cakāra sarvatīrthāni revāṃ cāpyavagāhayat // RKV_222.5 //</l>\n\n<lg>\n<l>aṇivāpāntam āsādya dakṣiṇe narmadātaṭe /</l>\n<l>tasthau yatra vratī pārtha jābāliḥ prāśayaṃstilān // RKV_222.6 //</l>\n</lg>\n\n<lg>\n<l>tilairekāśanaṃ kurvaṃs tathaivaikāntarāśanam /</l>\n<l>tryahaṣaḍdvādaśāhāśī pakṣamāsāśanastathā // RKV_222.7 //</l>\n</lg>\n\n<lg>\n<l>kṛcchracāndrāyaṇādīni vratāni ca tilairapi /</l>\n<l>tilādatvamanuprāpto hyabdadvāsaptatiṃ kramāt // RKV_222.8 //</l>\n</lg>\n\n<lg>\n<l>kālena gacchatā tasya prasanno 'bhavadīśvaraḥ /</l>\n<l>prādād ihāmutrikīṃ tu śuddhiṃ sālokyamātmakam // RKV_222.9 //</l>\n</lg>\n\n<lg>\n<l>tena sa sthāpito devaḥ svanāmnā bharatarṣabha /</l>\n<l>tilādeśvarasaṃjñāṃ ca prāpa lokādapi prabhuḥ // RKV_222.10 //</l>\n</lg>\n\n<lg>\n<l>tadā prabhṛti vikhyātaṃ tīrthaṃ pāpapraṇāśanam /</l>\n<l>tatra tīrthe naraḥ snātvā caturdaśyaṣṭamīṣu ca // RKV_222.11 //</l>\n</lg>\n\n<lg>\n<l>upavāsaparaḥ pārtha tathaiva harivāsare /</l>\n<l>tilahomī tilodvartī tilasnāyī tilodakī // RKV_222.12 //</l>\n</lg>\n\n<lg>\n<l>tiladātā ca bhoktā ca nānāpāpaiḥ pramucyate /</l>\n<l>tilairāpūrayelliṅgaṃ tilatailena dīpadaḥ /</l>\n<l>rudralokam avāpnoti punāty ā saptamaṃ kulam // RKV_222.13 //</l>\n</lg>\n\n<lg>\n<l>tilapiṇḍapradānena śrāddhe nṛpatisattama /</l>\n<l>vikarmasthāśca gacchanti gatimiṣṭāṃ hi pūrvajāḥ // RKV_222.14 //</l>\n</lg>\n\n<lg>\n<l>svargalokasthitāḥ śrāddhair brāhmaṇānāṃ ca bhojanaiḥ /</l>\n<l>akṣayāṃ tṛptimāsādya modante śāśvatīḥ samāḥ // RKV_222.15 //</l>\n</lg>\n\n<lg>\n<l>pituḥ kulaṃ mātṛkulaṃ tathā bhāryākulaṃ nṛpa /</l>\n<l>kulatrayaṃ samuddhṛtya svargaṃ nayati vai naraḥ // RKV_222.16 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tilādeśvaratīrthamāhātmyavarṇanaṃ nāma dvāviṃśadadhikadviśatatamo 'dhyāyaḥ ||</p>\n\n<p>RKV adhyāya 223</p>\n\n<lg>\n<l>mārkaṇḍeya uvāca:</l>\n<l>tataḥ krośāntare pārtha vāsavaṃ tīrthamuttamam /</l>\n<l>vasubhiḥ sthāpitaṃ tatra sthitvā vai dvādaśābdakam // RKV_223.1 //</l>\n</lg>\n\n<lg>\n<l>dharo dhruvaśca somaśca āpaścaivānilo 'nalaḥ /</l>\n<l>pratyūṣaśca prabhāsaśca vasavo 'ṣṭāvime purā // RKV_223.2 //</l>\n</lg>\n\n<lg>\n<l>pitṛśāpaparikliṣṭā garbhavāsāya bhārata /</l>\n<l>nārmadaṃ tīrthamāsādya tapaścakruryatendriyāḥ // RKV_223.3 //</l>\n</lg>\n\n<lg>\n<l>ārādhayantaḥ paramaṃ bhavānīpatim avyam /</l>\n<l>dvādaśābdāni rājendra tatastuṣṭo maheśvaraḥ // RKV_223.4 //</l>\n</lg>\n\n<lg>\n<l>pratyakṣaḥ pradadau tebhyastvabhīṣṭaṃ varamuttamam /</l>\n<l>tataḥ svanāmnā saṃsthāpya vasavastaṃ maheśvaram /</l>\n<l>jagmurākāśamāviśya prasanne sati śaṅkare // RKV_223.5 //</l>\n</lg>\n\n<lg>\n<l>tataḥ prabhṛti vikhyātaṃ tīrthaṃ tadvāsavāhvayam /</l>\n<l>tasmiṃstīrthe mahārāja yo bhaktyā pūjayecchivam /</l>\n<l>yathālabdhopahāraiśca dīpaṃ dadyāt prayatnataḥ // RKV_223.6 //</l>\n</lg>\n\n<lg>\n<l>śuklapakṣe tadāṣṭamyāṃ pratyahaṃ vāpi śaktitaḥ /</l>\n<l>aṣṭau varṣasahasrāṇi sa vasecchivasaṃnidhau // RKV_223.7 //</l>\n</lg>\n\n<lg>\n<l>tataḥ śivālayaṃ yāti garbhavāsaṃ na paśyati /</l>\n<l>puṣpairvā pallavairvāpi phalairdhānyais tathāpi vā // RKV_223.8 //</l>\n</lg>\n\n<lg>\n<l>pūjayeddevamīśānaṃ sa dainyaṃ nāpnuyāt kvacit /</l>\n<l>sarvaśokavinirmuktaḥ svargaloke mahīyate // RKV_223.9 //</l>\n</lg>\n\n<lg>\n<l>ekāhamapi kaunteya yo vasedvāsaveśvare /</l>\n<l>pāparāśiṃ vinirdhūya bhānuvaddivi modate // RKV_223.10 //</l>\n</lg>\n\n<l>viprāṃśca bhojayedbhaktyā dadyād vāsāṃsi dakṣiṇām // RKV_223.11 //</l>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vāsaveśvaratīrthamāhātmyavarṇanaṃ nāma trayoviṃśatyadhikadviśatatamo 'dhyāyaḥ ||</p>\n\n<p>RKV adhyāya 224</p>\n\n<lg>\n<l>mārkaṇḍeya uvāca:</l>\n<l>tataḥ krośāntare pārtha tīrthaṃ koṭīśvaraṃ param /</l>\n<l>yatra snānaṃ ca dānaṃ ca japahomārcanādikam /</l>\n<l>bhaktyā kṛtaṃ naraistatra sarvaṃ koṭiguṇaṃ bhavet // RKV_224.1 //</l>\n</lg>\n\n<lg>\n<l>tatra devāḥ sagandharvā ṛṣayaḥ siddhacāraṇāḥ /</l>\n<l>jaladhiṃ pratigacchanti narmadāṃ vīkṣituṃ kila // RKV_224.2 //</l>\n</lg>\n\n<lg>\n<l>militāḥ koṭiśo rājanrevāsāgarasaṅgame /</l>\n<l>vinodamatulaṃ dṛṣṭvā revārṇavasamāgame // RKV_224.3 //</l>\n</lg>\n\n<lg>\n<l>snātvā śivaṃ ca saṃsthāpya pūjayitvā maheśvaram /</l>\n<l>koṭīśvarābhidhānaṃ tu svasvabhaktyā vidhānataḥ // RKV_224.4 //</l>\n</lg>\n\n<lg>\n<l>koṭītīrthe parāṃ siddhiṃ samprāptāḥ sarvatoṣaṇāt /</l>\n<l>tena tatpuṇyamatulaṃ sarvatīrtheṣu cottamam // RKV_224.5 //</l>\n</lg>\n\n<lg>\n<l>tatra tīrthe tu yatkiṃcicchubhaṃ vā yadi vāśubham /</l>\n<l>kriyate nṛpaśārdūla sarvaṃ koṭiguṇaṃ bhavet // RKV_224.6 //</l>\n</lg>\n\n<lg>\n<l>tatra tīrthe tu mārgasthā ye kecidṛṣisattamāḥ /</l>\n<l>siddhāmṛtapadaṃ yānti pitṛlokaṃ tathottamam // RKV_224.7 //</l>\n</lg>\n\n<lg>\n<l>uttare narmadātīre dakṣiṇe cāśritāśca ye /</l>\n<l>devalokaṃ gatās tatra iti me niścitā matiḥ // RKV_224.8 //</l>\n</lg>\n\n<lg>\n<l>bilvārkapuṣpair dhattūrakuśakāśaprasūnakaiḥ /</l>\n<l>ṛtūdbhavaistathānyaiśca pūjayitvā maheśvaram // RKV_224.9 //</l>\n</lg>\n\n<lg>\n<l>nānopacārair vidhivan mantrapūrvaṃ yudhiṣṭhira /</l>\n<l>dhūpadīpārdhanaivedyaistoṣayitvā ca dhūrjaṭim // RKV_224.10 //</l>\n</lg>\n\n<lg>\n<l>śivalokamavāpnoti yāvadindrāścaturdaśa /</l>\n<l>pauṣakṛṣṇāṣṭamīyoge viśeṣaḥ pūjane smṛtaḥ // RKV_224.11 //</l>\n</lg>\n\n<lg>\n<l>nityaṃ ca nṛpatiśreṣṭha caturdaśyaṣṭamīṣu ca /</l>\n<l>śivamabhyarcya viprāṃśca bhojayed bhaktito varān // RKV_224.12 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭīśvaratīrthamāhātmyavarṇanaṃ nāma caturviṃśatyadhikadviśatatamo 'dhyāyaḥ ||</p>\n\n<p>RKV adhyāya 225</p>\n\n<lg>\n<l>śrīmārkaṇḍeya uvāca:</l>\n<l>tataḥ krośāntare gacched alikātīrthamuttamam /</l>\n<l>alikā nāma gāndharvī kuśīlā kuṭilāśayā // RKV_225.1 //</l>\n</lg>\n\n<lg>\n<l>citrasenasya dauhitrī vidyānandamṛṣiṃ gatā /</l>\n<l>vavre te svīkṛtā tena daśavarṣāṇi taṃ śritā // RKV_225.2 //</l>\n</lg>\n\n<lg>\n<l>patiṃ jaghāna taṃ suptaṃ kasmiṃścit kāraṇāntare /</l>\n<l>gatvā nivedayāmāsa pitaraṃ ratnavallabham // RKV_225.3 //</l>\n</lg>\n\n<lg>\n<l>pitrā mātrā ca saṃtyaktā bahubhirbhartsitā nṛpa /</l>\n<l>garbhaghnī tvaṃ patighnī tvamiti darśaya mā mukham // RKV_225.4 //</l>\n</lg>\n\n<l>brahmaghnī yāhi pāpiṣṭhe parityaktā gṛhādvraja // RKV_225.5 //</l>\n\n<lg>\n<l>mārkaṇḍeya uvāca:</l>\n<l>iti duḥkhānvitā mūḍhā tābhyāṃ nirbhartsitā satī /</l>\n<l>tanuṃ tyaktuṃ manaścakre prāpya tīrthāntaraṃ kvacit // RKV_225.6 //</l>\n</lg>\n\n<lg>\n<l>saṃpṛcchyamānā tīrthāni brāhmaṇebhyo yudhiṣṭhira /</l>\n<l>śrutvā pāpaharaṃ tīrthaṃ revāsāgarasaṅgame // RKV_225.7 //</l>\n</lg>\n\n<lg>\n<l>tatra pārtha tapaścakre nirāhārā jitavratā /</l>\n<l>kṛcchrātikṛcchrapārākamahāsāṃtapanādibhiḥ // RKV_225.8 //</l>\n</lg>\n\n<lg>\n<l>cāndrāyaṇairbrahmakūrcaiḥ karśayāmāsa vai tanum /</l>\n<l>evaṃ varṣaśataṃ sārddhaṃ vyatītaṃ tapasā nṛpa // RKV_225.9 //</l>\n</lg>\n\n<lg>\n<l>tasyā viśuddhim icchantyāḥ śivadhyānārcanādibhiḥ /</l>\n<l>tataḥ katipayāhobhis tasyā jñātvā haṭhaṃ param /</l>\n<l>parituṣṭaḥ śivaḥ prāha pārvatyā paricoditaḥ // RKV_225.10 //</l>\n</lg>\n\n<lg>\n<l>īśvara uvāca:</l>\n<l>putri mā sāhasaṃ kārṣīḥ śuddhadehāsi sāmpratam /</l>\n<l>tuṣṭo 'haṃ tapasā te 'dya varaṃ varaya vāñchitam // RKV_225.11 //</l>\n</lg>\n\n<lg>\n<l>alikovāca:</l>\n<l>yadi tuṣṭo 'si deveśa varārhā yadyahaṃ matā /</l>\n<l>nānāpāpāgnitaptāyā dehi śuddhiṃ parāṃ mama // RKV_225.12 //</l>\n</lg>\n\n<lg>\n<l>tvaṃ me nātho hyanāthāyāstvameva jagatāṃ guruḥ /</l>\n<l>dīnānāthasamuddhartā śaraṇyaḥ sarvadehinām // RKV_225.13 //</l>\n</lg>\n\n<lg>\n<l>īśvara uvāca:</l>\n<l>tvaṃ bhadre śuddhadehāsi mā kiṃcid anuśocithāḥ /</l>\n<l>svanāmnā sthāpayitveha māṃ tataḥ svargameṣyasi // RKV_225.14 //</l>\n</lg>\n\n<lg>\n<l>ityuktvā devadeveśastatraivāntaradhīyata /</l>\n<l>alikāpi tato bhaktyā snātvā saṃsthāpya śaṅkaram // RKV_225.15 //</l>\n</lg>\n\n<lg>\n<l>dattvā dānaṃ ca viprebhyo lokamāpa mahotkaṭam /</l>\n<l>pitaraṃ ca samāsādya mātaraṃ ca yudhiṣṭhira // RKV_225.16 //</l>\n</lg>\n\n<lg>\n<l>taiśca saṃmānitā prītyā bandhubhiḥ sālikā tataḥ /</l>\n<l>vimānavaramārūḍhā divyamālānvitā nṛpa // RKV_225.17 //</l>\n</lg>\n\n<lg>\n<l>gaurīlokamanuprāptasakhitve 'dyāpi modate /</l>\n<l>tataḥ prabhṛti tatpārtha vikhyātam alikeśvaram // RKV_225.18 //</l>\n</lg>\n\n<lg>\n<l>tatra tīrthe tu yā nārī puruṣo vā yudhiṣṭhira /</l>\n<l>snātvā sampūjayedbhaktyā mahādevamumāyutam // RKV_225.19 //</l>\n</lg>\n\n<lg>\n<l>sa pāpairvividhairmukto lokamāpnoti śāṃkaram /</l>\n<l>mānasaṃ vācikaṃ pāpaṃ kāyikaṃ yatpurā kṛtam // RKV_225.20 //</l>\n</lg>\n\n<lg>\n<l>sarvaṃ tadvilayaṃ yāti bhojayitvā dvijānsadā /</l>\n<l>dīpaṃ dattvā ca devāgre na rogaiḥ paribhūyate // RKV_225.21 //</l>\n</lg>\n\n<lg>\n<l>dhūpapātraṃ vimānaṃ ca ghaṇṭāṃ kalaśameva ca /</l>\n<l>dattvā devāya rājendra śākraṃ lokamavāpnuyāt // RKV_225.22 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revāsāgarasaṅgame 'likeśvaratīrthamāhātmyavarṇanaṃ nāma pañcaviṃśatyadhikadviśatatamo 'dhyāyaḥ ||</p>\n\n<p>RKV adhyāya 226</p>\n\n<lg>\n<l>mārkaṇḍeya uvāca:</l>\n<l>tataḥ krośāntare puṇyaṃ tīrthaṃ tadvimaleśvaram /</l>\n<l>yatra snānena dānena japahomārcanādibhiḥ // RKV_226.1 //</l>\n</lg>\n\n<lg>\n<l>vimaleśvaramārādhya yo yadicchetsa tallabhet /</l>\n<l>svargalābhādikaṃ vāpi pārthivaṃ vā yathepsitam // RKV_226.2 //</l>\n</lg>\n\n<lg>\n<l>purā triśirasaṃ hatvā tvaṣṭuḥ putraṃ śatakratuḥ /</l>\n<l>yasya tīrthasya māhātmyādvaimalyaṃ paramaṃ gataḥ // RKV_226.3 //</l>\n</lg>\n\n<lg>\n<l>yatra vedanidhirvipro mahattaptvā tapaḥ purā /</l>\n<l>nānākarmamalaiḥ kṣīṇair vimalo 'bhavad arkavat // RKV_226.4 //</l>\n</lg>\n\n<lg>\n<l>mahādevaprasādena somavat priyadarśanaḥ /</l>\n<l>purā bhānumatīṃ bhānuḥ sutāṃ smaraśarārditaḥ // RKV_226.5 //</l>\n</lg>\n\n<lg>\n<l>cakame tena doṣeṇa kuṣṭharogārdito 'bhavat /</l>\n<l>sa cāpyatra tapastaptvā vimalatvam upāgataḥ // RKV_226.6 //</l>\n</lg>\n\n<lg>\n<l>mahādevena tuṣṭena svasthānaṃ mudito 'bhajat /</l>\n<l>tathaiva ca purā pārtha vibhāṇḍakasuto muniḥ // RKV_226.7 //</l>\n</lg>\n\n<lg>\n<l>yogisaṅgaṃ vane prāpya pure ca nṛpates tathā /</l>\n<l>rājasaṃsargadoṣādvai mālinyaṃ paramātmanaḥ // RKV_226.8 //</l>\n</lg>\n\n<lg>\n<l>vicārayannabhyupetya revāsāgarasaṅgamam /</l>\n<l>śāntayā bhāryayā sārddhaṃ taptvā dvādaśavatsarān // RKV_226.9 //</l>\n</lg>\n\n<lg>\n<l>kṛcchracāndrāyaṇair devaṃ toṣayaṃstryambakaṃ muniḥ /</l>\n<l>mahādevena tuṣṭena so 'pi vaimalyamāptavān // RKV_226.10 //</l>\n</lg>\n\n<lg>\n<l>śarvāṇyā preritaḥ śarvaḥ purā dāruvane nṛpa /</l>\n<l>mohanānmunipatnīnāṃ svaṃ dīkṣya vimalaṃ kila // RKV_226.11 //</l>\n</lg>\n\n<lg>\n<l>vicārya paramasthānaṃ narmadodadhisaṅgamam /</l>\n<l>tatra sthitvā mahārāja tapastaptvā sahomayā // RKV_226.12 //</l>\n</lg>\n\n<lg>\n<l>vimalo 'sau yato jātastenāsau vimaleśvaraḥ /</l>\n<l>tena nāmnā svayaṃ tasthau lokānāṃ hitakāmyayā // RKV_226.13 //</l>\n</lg>\n\n<lg>\n<l>tatastilottamāṃ sṛṣṭvā brahmā lokapitāmahaḥ /</l>\n<l>prajānātho 'pi tāṃ sṛṣṭvā dṛṣṭvāgre sumanoharām // RKV_226.14 //</l>\n</lg>\n\n<lg>\n<l>bhāviyogabalākrāntaḥ sa tasyāmabhiko 'bhavat /</l>\n<l>tena vīkṣya sadoṣatvaṃ revātīradvayaṃ śritaḥ // RKV_226.15 //</l>\n</lg>\n\n<lg>\n<l>tīrthānyanusaranmaunī trisnāyī saṃsmarañchivam /</l>\n<l>revārṇavasamāyoge snātvā sampūjya śaṅkaram /</l>\n<l>kālenālpena rājarṣe brahmāpyamalatāṃ gataḥ // RKV_226.16 //</l>\n</lg>\n\n<lg>\n<l>evamanye 'pi bahuśo devarṣinṛpasattamāḥ /</l>\n<l>tyaktvā doṣamalaṃ tatra vimalā bahavo 'bhavan // RKV_226.17 //</l>\n</lg>\n\n<lg>\n<l>tathā tvamapi rājendra tatra snātvā śivārcanāt /</l>\n<l>amalo 'pi viśeṣeṇa vaimalyaṃ prāpsyase param // RKV_226.18 //</l>\n</lg>\n\n<lg>\n<l>tatra snātvā naro nārī pūjayitvā maheśvaram /</l>\n<l>pāpadoṣavinirmukto brahmaloke mahīyate // RKV_226.19 //</l>\n</lg>\n\n<lg>\n<l>tatropavāsaṃ yaḥ kṛtvā paśyeta vimaleśvaram /</l>\n<l>aṣṭamyāṃ ca caturdaśyāṃ sarvaparvasu pārthiva // RKV_226.20 //</l>\n</lg>\n\n<lg>\n<l>saptajanmakṛtaṃ pāpaṃ hitvā yāti śivālayam /</l>\n<l>śrāddhaṃ kṛtvā vidhānena pitḥṇām anṛṇī bhavet /</l>\n<l>brāhmaṇān bhojayecchaktyā tebhyo dadyācca dakṣiṇām // RKV_226.21 //</l>\n</lg>\n\n<lg>\n<l>yadyadiṣṭatamaṃ loke yaccaivātmahitaṃ gṛhe /</l>\n<l>tattadguṇavate deyaṃ tatraivākṣayamicchatā /</l>\n<l>svarṇadhānyāni vāsāṃsi chatropānatkamaṇḍalum // RKV_226.22 //</l>\n</lg>\n\n<lg>\n<l>gṛhaṃ devasya vai śaktyā kṛtvā syād bhuvi bhūpatiḥ /</l>\n<l>gītanṛtyakathābhiśca toṣayet parameśvaram // RKV_226.23 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vimaleśvaratīrthamāhātmyavarṇanaṃ nāma ṣaḍviṃśatyadhikadviśatatamo 'dhyāyaḥ ||</p>\n\n<p>RKV adhyāya 227</p>\n\n<lg>\n<l>mārkaṇḍeya uvāca:</l>\n<l>etāni tava saṃkṣepāt prādhānyāt kathitāni ca /</l>\n<l>na śakto vistarād vaktuṃ saṃkhyāṃ tīrtheṣu pāṇḍava // RKV_227.1 //</l>\n</lg>\n\n<lg>\n<l>eṣā pavitrā vimalā nadī trailokyaviśrutā /</l>\n<l>narmadā saritāṃ śreṣṭhā mahādevasya vallabhā // RKV_227.2 //</l>\n</lg>\n\n<lg>\n<l>manasā saṃsmared yastu narmadāṃ satataṃ nṛpa /</l>\n<l>cāndrāyaṇaśatasyāśu labhate phalamuttamam // RKV_227.3 //</l>\n</lg>\n\n<lg>\n<l>aśraddadhānāḥ puruṣā nāstikāścātra ye sthitāḥ /</l>\n<l>patanti narake ghore prāhaivaṃ parameśvaraḥ // RKV_227.4 //</l>\n</lg>\n\n<lg>\n<l>narmadāṃ sevate nityaṃ svayaṃ devo maheśvaraḥ /</l>\n<l>tena puṇyā nadī jñeyā brahmahatyāpahāriṇī // RKV_227.5 //</l>\n</lg>\n\n<lg>\n<l>iyaṃ māheśvarī gaṅgā maheśvaratanūdbhavā /</l>\n<l>proktā dakṣiṇagaṅgeti bhāratasya yudhiṣṭhira // RKV_227.6 //</l>\n</lg>\n\n<lg>\n<l>jāhnavī vaiṣṇavī gaṅgā brāhmī gaṅgā sarasvatī /</l>\n<l>iyaṃ māheśvarī gaṅgā revā nāstyatra saṃśayaḥ // RKV_227.7 //</l>\n</lg>\n\n<lg>\n<l>yathā hi puruṣe devas traimūrtatvam upāśritaḥ /</l>\n<l>brahmaviṣṇumaheśākhyaṃ na bhedas tatra vai yathā /</l>\n<l>tathā sarittraye pārtha bhedaṃ manasi mā kṛthāḥ // RKV_227.8 //</l>\n</lg>\n\n<lg>\n<l>koṭiśo hyatra tīrthāni lakṣaśaścāpi bhārata /</l>\n<l>tathā sahasraśo revātīradvayagatāni tu // RKV_227.9 //</l>\n</lg>\n\n<lg>\n<l>vṛkṣāntarikṣasaṃsthāni jalasthalagatāni ca /</l>\n<l>kaḥ śaktastāni nirṇetuṃ vāgīśo vā maheśvaraḥ // RKV_227.10 //</l>\n</lg>\n\n<lg>\n<l>smaraṇājjanmajanitaṃ darśanācca trijanmajam /</l>\n<l>saptajanmakṛtaṃ naśyet pāpaṃ revāvagāhanāt // RKV_227.11 //</l>\n</lg>\n\n<lg>\n<l>devakāryaṃ kṛtaṃ tena agnayo vidhivaddhutāḥ /</l>\n<l>vedā adhītāścatvāro yena revāvagāhitā // RKV_227.12 //</l>\n</lg>\n\n<lg>\n<l>prādhānyāccāpi saṃkṣepāt tīrthānyuktāni te mayā /</l>\n<l>na śakyo vistaraḥ pārtha śrotuṃ vaktuṃ ca vai mayā // RKV_227.13 //</l>\n</lg>\n\n<lg>\n<l>yudhiṣṭhira uvāca:</l>\n<l>vidhānaṃ ca yamāṃścaiva niyamāṃśca vadasva me /</l>\n<l>prāyaścittārthagamane ko vidhistaṃ vadasva me // RKV_227.14 //</l>\n</lg>\n\n<lg>\n<l>śrīmārkaṇḍeya uvāca:</l>\n<l>sādhu pṛṣṭaṃ mahārāja yacchreyaḥ pāralaukikam /</l>\n<l>śṛṇuṣvāvahito bhūtvā yathājñānaṃ vadāmi te // RKV_227.15 //</l>\n</lg>\n\n<lg>\n<l>adhruveṇa śarīreṇa dhruvaṃ karma samācaret /</l>\n<l>avaśyameva yāsyanti prāṇāḥ prāghūrṇikā iva // RKV_227.16 //</l>\n</lg>\n\n<lg>\n<l>dānaṃ vittādṛtaṃ vācaḥ kīrtidharmau tathā khyuṣaḥ /</l>\n<l>paropakaraṇaṃ kāyādasārātsāram uddharet // RKV_227.17 //</l>\n</lg>\n\n<lg>\n<l>asminmahāmohamaye kaṭāhe sūryāgninā rātridivendhanena /</l>\n<l>māsartudarvīparighaṭṭanena bhūtāni kālaḥ pacatīti vārtā // RKV_227.18 //</l>\n</lg>\n\n<lg>\n<l>jñātvā śāstravidhānoktaṃ karma kartum ihārhasi /</l>\n<l>nāyaṃ loko 'sti na paro na sukhaṃ saṃśayātmanaḥ // RKV_227.19 //</l>\n</lg>\n\n<lg>\n<l>mantre tīrthe dvije deve daivajñe bheṣaje gurau /</l>\n<l>yādṛśī bhāvanā yasya siddhir bhavati tādṛśī // RKV_227.20 //</l>\n</lg>\n\n<lg>\n<l>aśraddhayā hutaṃ dattaṃ tapastaptaṃ kṛtaṃ ca yat /</l>\n<l>asadityucyate pārtha na ca tatpretya no iha // RKV_227.21 //</l>\n</lg>\n\n<lg>\n<l>yaḥ śāstravidhim utsṛjya vartate kāmakārataḥ /</l>\n<l>na sa siddhim avāpnoti na sukhaṃ na parāṃ gatim // RKV_227.22 //</l>\n</lg>\n\n<lg>\n<l>santīha vividhopāyā nṛṇāṃ dehaviśodhanāḥ /</l>\n<l>tīrthasevāsamaṃ nāsti svaśarīrasya śodhanam // RKV_227.23 //</l>\n</lg>\n\n<lg>\n<l>kṛcchracāndrāyaṇād yair vā dvitīyaṃ tīrthasevayā /</l>\n<l>yadā tīrthaṃ samuddiśya prayāti puruṣo nṛpa /</l>\n<l>tadā devāśca pitaras taṃ vrajantyanu khecarāḥ // RKV_227.24 //</l>\n</lg>\n\n<lg>\n<l>paramā modapūrṇāste prayānty asyānuyāyinaḥ /</l>\n<l>kṛtvābhyudayikaṃ śrāddhaṃ samāpṛcchaya tu devatām // RKV_227.25 //</l>\n</lg>\n\n<lg>\n<l>iṣṭabandhūṃśca viṣṇuṃ ca śaṅkaraṃ sagaṇeśvaram /</l>\n<l>vrajeddvijābhyanujñāto gṛhītvā niyamānapi // RKV_227.26 //</l>\n</lg>\n\n<lg>\n<l>ekāśanaṃ brahmacaryaṃ bhūśayyāṃ satyavāditām /</l>\n<l>varjanaṃ ca parānnasya pratigrahavivarjanam // RKV_227.27 //</l>\n</lg>\n\n<lg>\n<l>varjayitvā tathā drohavañcanādi nṛpottama /</l>\n<l>sādhuveṣaṃ samāsthāya vinayena vibhūṣitaḥ // RKV_227.28 //</l>\n</lg>\n\n<lg>\n<l>dambhāhaṅkāramukto yaḥ sa tīrthaphalamaśnute /</l>\n<l>yasya hastau ca pādau ca manaścaiva susaṃyatam // RKV_227.29 //</l>\n</lg>\n\n<lg>\n<l>vidyā tapaśca kīrtiśca sa tīrthaphalamaśnute /</l>\n<l>akrodhanaśca rājendra satyaśīlo dṛḍhavrataḥ // RKV_227.30 //</l>\n</lg>\n\n<lg>\n<l>ātmopamaśca bhūteṣu sa tīrthaphalamaśnute /</l>\n<l>muṇḍanaṃ copavāsaśca sarvatīrtheṣvayaṃ vidhiḥ // RKV_227.31 //</l>\n</lg>\n\n<lg>\n<l>varjayitvā kurukṣetraṃ viśālāṃ virajāṃ gayām /</l>\n<l>snānaṃ surārcanaṃ caiva śrāddhe vai piṇḍapātanam // RKV_227.32 //</l>\n</lg>\n\n<lg>\n<l>viprāṇāṃ bhojanaṃ śaktyā sarvatīrtheṣvayaṃ vidhiḥ /</l>\n<l>prāyaścittanimittaṃ ca yo vrajedyatamānasaḥ // RKV_227.33 //</l>\n</lg>\n\n<lg>\n<l>tasyāpi ca vidhiṃ vakṣye śṛṇu pārtha samāhitaḥ /</l>\n<l>ekāśanaṃ brahmacaryamakṣāralavaṇāśanam // RKV_227.34 //</l>\n</lg>\n\n<lg>\n<l>snātvā tīrthābhigamanaṃ haviṣyaikānnabhojanam /</l>\n<l>varjayet patitālāpaṃ bahubhāṣaṇameva ca // RKV_227.35 //</l>\n</lg>\n\n<lg>\n<l>parīvādaṃ parānnaṃ ca nīcasaṅgaṃ vivarjayet /</l>\n<l>vrajecca nirupānatko vasāno vāsasī śuciḥ // RKV_227.36 //</l>\n</lg>\n\n<lg>\n<l>saṃkalpaṃ manasā kṛtvā brāhmaṇānujñayā vrajet /</l>\n<l>tīrthe gatvā tathā snātvā kṛtvā caiva surārcanam // RKV_227.37 //</l>\n</lg>\n\n<lg>\n<l>duṣkarmato vimuktaḥ syād anutāpī bhaved yadi /</l>\n<l>vede tīrthe ca deve ca daivajñe cauṣadhe gurau // RKV_227.38 //</l>\n</lg>\n\n<lg>\n<l>yādṛśī bhāvanā yasya siddhir bhavati tādṛśī /</l>\n<l>uktatīrthaphalānāṃ ca purāṇeṣu smṛtiṣvapi // RKV_227.39 //</l>\n</lg>\n\n<lg>\n<l>arthavādabhavāṃ śaṅkāṃ vihāya bharatarṣabha /</l>\n<l>kṛtvā vicāraṃ śāstroktaṃ parikalpya yathocitam // RKV_227.40 //</l>\n</lg>\n\n<lg>\n<l>kāyena kṛcchracaraṇe hyaśaktānāṃ viśuddhaye /</l>\n<l>jñātvā tīrthāviśeṣaṃ hi prāyaścittaṃ samācaret // RKV_227.41 //</l>\n</lg>\n\n<lg>\n<l>tacchṛṇuṣva mahārāja narmadāyāṃ yathocitam /</l>\n<l>caturviṃśatisaṃkhyebhyo yojanebhyo vrajennaraḥ // RKV_227.42 //</l>\n</lg>\n\n<lg>\n<l>caturviṃśatikṛcchrāṇāṃ phalamāpnoti śobhanam /</l>\n<l>ata ūrdhvaṃ yojaneṣu pādakṛcchram udāhṛtaḥ // RKV_227.43 //</l>\n</lg>\n\n<lg>\n<l>tanmadhye ca mahārāja yo vrajecchuddhikāṅkṣayā /</l>\n<l>yojane yojane tasya prāyaścittaṃ vidurbudhāḥ // RKV_227.44 //</l>\n</lg>\n\n<lg>\n<l>praṇavākhye mahārāja tathā revorisaṃgame /</l>\n<l>bhṛgukṣetre tathā gatvā phalaṃ taddviguṇaṃ smṛtam // RKV_227.45 //</l>\n</lg>\n\n<lg>\n<l>saṅgame devanadyāśca śūlabhede nṛpottama /</l>\n<l>dviguṇaṃ pādahīnaṃ syāt karajāsaṃgame tathā // RKV_227.46 //</l>\n</lg>\n\n<lg>\n<l>eraṇḍīsaṅgame tadvat kapilāyāśca saṃgame /</l>\n<l>kecit triguṇitaṃ prāhuḥ kubjārevotthasaṅgame // RKV_227.47 //</l>\n</lg>\n\n<lg>\n<l>oṃkāre ca mahārāja tadapi syāt samañjasam /</l>\n<l>saṅgameṣu tathānyāsāṃ nadīnāṃ revayā saha // RKV_227.48 //</l>\n</lg>\n\n<lg>\n<l>prāhuste sārdhakṛcchraṃ vai phalaṃ pūrvaṃ yudhiṣṭhira /</l>\n<l>triguṇaṃ kṛcchram āpnoti revāsāgarasaṅgame // RKV_227.49 //</l>\n</lg>\n\n<lg>\n<l>kṛcchraṃ caturguṇaṃ proktaṃ śuklatīrthe yudhiṣṭhira /</l>\n<l>yojane yojane gatvā caturviṃśatiyojanam /</l>\n<l>tatra tatra vasedyastu suciraṃ nṛvarottama // RKV_227.50 //</l>\n</lg>\n\n<lg>\n<l>revāsevāsamācāraḥ saṃyuktaḥ śuddhabuddhimān /</l>\n<l>dambhāhaṅkārarahitaḥ śuddhyarthaṃ sa vimucyate // RKV_227.51 //</l>\n</lg>\n\n<lg>\n<l>iti te kathitaṃ pārtha prāyaścittārthalakṣaṇam /</l>\n<l>revāyātrāvidhānaṃ ca guhyametad yudhiṣṭhira // RKV_227.52 //</l>\n</lg>\n\n<lg>\n<l>yudhiṣṭhira uvāca:</l>\n<l>yojanasya pramāṇaṃ me vada tvaṃ munisattama /</l>\n<l>yajjñātvā niścitaṃ me syān manaḥśuddhestu kāraṇam // RKV_227.53 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu pāṇḍava vakṣyāmi pramāṇaṃ yojanasya yat /</l>\n<l>tathā yātrāviśeṣeṇa viśeṣaṃ kṛcchrasambhavam // RKV_227.54 //</l>\n</lg>\n\n<lg>\n<l>tiryagyavodarāṇyaṣṭāvūrdhvā vā vrīhayastrayaḥ /</l>\n<l>pramāṇamaṅgulasyāhurvitastir dvādaśāṃgulā // RKV_227.55 //</l>\n</lg>\n\n<lg>\n<l>vitastidvitayaṃ hastaścaturhastaṃ dhanuḥ smṛtam /</l>\n<l>sa eva daṇḍo gadito viśeṣajñair yudhiṣṭhira // RKV_227.56 //</l>\n</lg>\n\n<lg>\n<l>dhanuḥsahasre dve krośaś catuḥkrośaṃ ca yojanam /</l>\n<l>etadyojanamānaṃ te kathitaṃ bharatarṣabha // RKV_227.57 //</l>\n</lg>\n\n<lg>\n<l>yena yātrāṃ vrajan vetti phalamānaṃ nijārjitam /</l>\n<l>uktaṃ kṛcchraphalaṃ tīrthe jalarūpe nṛpottama // RKV_227.58 //</l>\n</lg>\n\n<lg>\n<l>yathāviśeṣaṃ te vacmi pūrvokte tatra tatra ca /</l>\n<l>tanme śṛṇu mahīpāla śraddadhānāya kathyate // RKV_227.59 //</l>\n</lg>\n\n<lg>\n<l>yasmiṃstīrthe hi yatproktaṃ phalaṃ kṛcchrādikaṃ nṛpa /</l>\n<l>tatrāpyupoṣaṇāt kṛcchraphalaṃ prāpnotyathādhikam // RKV_227.60 //</l>\n</lg>\n\n<lg>\n<l>dinajāpyācca labhate phalaṃ kṛcchrasya śaktitaḥ /</l>\n<l>tatra vikhyātadeveśaṃ snātvā dṛṣṭvābhipūjya ca // RKV_227.61 //</l>\n</lg>\n\n<lg>\n<l>praṇamya labhate pārtha phalaṃ kṛcchrabhavaṃ sudhīḥ /</l>\n<l>tīrthe mukhyaphalaṃ snānād dvitīyaṃ cāpyupoṣaṇāt // RKV_227.62 //</l>\n</lg>\n\n<lg>\n<l>tṛtīyaṃ khyātadevasya darśanābhyarcanādibhiḥ /</l>\n<l>caturthaṃ jāpyayogena dehaśaktyā tvaharniśam // RKV_227.63 //</l>\n</lg>\n\n<lg>\n<l>pañcamaṃ sarvatīrtheṣu kalpanīyaṃ hi dūrataḥ /</l>\n<l>tīrastho yojanādarvāgdaśāṃśaṃ labhate phalam // RKV_227.64 //</l>\n</lg>\n\n<l>uktatīrthaphalātpārtha nātra kāryā vicāraṇā // RKV_227.65 //</l>\n\n<lg>\n<l>upavāsena sahitaṃ mahānadyāṃ hi majjanam /</l>\n<l>apyarvāgyojanātpārtha dadyātkṛcchraphalaṃ nṛṇām // RKV_227.66 //</l>\n</lg>\n\n<lg>\n<l>ṣaḍyojanavahā kulya nadyo 'lpā dvādaśaiva ca /</l>\n<l>caturviṃśatigā nadyo mahānadyas tato 'dhikāḥ // RKV_227.67 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthayātrādividhānaviśeṣakathanaṃ nāma saptaviṃśatyadhikadviśatatamo 'dhyāyaḥ ||</p>\n\n<p>RKV adhyāya 228</p>\n\n<lg>\n<l>yudhiṣṭhira uvāca:</l>\n<l>parārthaṃ tīrthayātrāyāṃ gacchataḥ kasya kiṃ phalam /</l>\n<l>kiyanmātraṃ muniśreṣṭha tanme brūhi kṛpānidhe // RKV_228.1 //</l>\n</lg>\n\n<lg>\n<l>mārkaṇḍeya uvāca:</l>\n<l>parārthaṃ gacchatastanme vadataḥ śṛṇu pārthiva /</l>\n<l>yathā yāvatphalaṃ tasya yātrādivihitaṃ bhavet // RKV_228.2 //</l>\n</lg>\n\n<lg>\n<l>uttameneha varṇena dravyalobhādinā nṛpa /</l>\n<l>nādhamasya kvacit kāryaṃ tīrthayātrādisevanam // RKV_228.3 //</l>\n</lg>\n\n<lg>\n<l>dharmakarma mahārāja svayaṃ vidvānsamācaret /</l>\n<l>śarīrasyāthavā śaktyā anyadvā kāryayogataḥ // RKV_228.4 //</l>\n</lg>\n\n<lg>\n<l>dharmakarma sadā prāyaḥ savarṇenaiva kārayet /</l>\n<l>putrapautrādikairvāpi jñātibhir gotrasambhavaiḥ // RKV_228.5 //</l>\n</lg>\n\n<lg>\n<l>śreṣṭhaṃ hi vihitaṃ prāhurdharmakarma yudhiṣṭhira /</l>\n<l>taireva kārayettasmānnottamairnādhamairapi // RKV_228.6 //</l>\n</lg>\n\n<lg>\n<l>adhamena kṛtaṃ samyaṅ na bhavediti me matiḥ /</l>\n<l>uttamaścādhamārthe vai kurvandurgatimāpnuyāt // RKV_228.7 //</l>\n</lg>\n\n<lg>\n<l>na śūdrāya matiṃ dadyānnocchiṣṭaṃ na haviṣkṛtam /</l>\n<l>na cāsyopadiśeddharmaṃ na cāsya vratamādiśet // RKV_228.8 //</l>\n</lg>\n\n<lg>\n<l>japastapastīrthayātrā pravrajyā mantrasādhanam /</l>\n<l>devatārādhanaṃ dīkṣā strīśūdrapatanāni ṣaṭ // RKV_228.9 //</l>\n</lg>\n\n<lg>\n<l>pativatnī patatyeva vidhavā sarvamācaret /</l>\n<l>sabhartṛkāśake patyau sarvaṃ kuryād anujñayā // RKV_228.10 //</l>\n</lg>\n\n<lg>\n<l>gatvā parārthaṃ tīrthādau ṣoḍaśāṃśaphalaṃ labhet /</l>\n<l>gacchataśca prasaṅgena tīrthamarddhaphalaṃ smṛtam // RKV_228.11 //</l>\n</lg>\n\n<lg>\n<l>anusaṅgena tīrthasya snāne snānaphalaṃ viduḥ /</l>\n<l>naiva yātrāphalaṃ tajjñāḥ śāstroktaṃ kalmaṣāpaham // RKV_228.12 //</l>\n</lg>\n\n<lg>\n<l>pitrarthaṃ ca pitṛvyasya māturmātāmahasya ca /</l>\n<l>mātulasya tathā bhrātuḥ śvaśurasya sutasya ca // RKV_228.13 //</l>\n</lg>\n\n<lg>\n<l>poṣakārthādayoścāpi mātāmahyā gurostathā /</l>\n<l>svasurmātṛṣvasuḥ paitryā ācāryādhyāpakasya ca // RKV_228.14 //</l>\n</lg>\n\n<lg>\n<l>ityādyarthe naraḥ snātvā svayamaṣṭāṃśamāpnuyāt /</l>\n<l>sākṣātpitroḥ prakurvāṇaścaturthāṃśamavāpnuyāt // RKV_228.15 //</l>\n</lg>\n\n<lg>\n<l>patipatnyormithaścārddhaṃ phalaṃ prāhurmanīṣiṇaḥ /</l>\n<l>bhāgineyasya śiṣyasya bhrātṛvyasya sutasya ca /</l>\n<l>ṣaṭtripañcacaturbhāgānphalamāpnoti vai naraḥ // RKV_228.16 //</l>\n</lg>\n\n<lg>\n<l>iti te kathitaṃ pārtha pāramparyakramāgatam /</l>\n<l>kartavyaṃ jñātivargasya parārthe dharmasādhanam // RKV_228.17 //</l>\n</lg>\n\n<lg>\n<l>varṣāṛtusamāyoge sarvā nadyo rajasvalāḥ /</l>\n<l>muktvā sarasvatīṃ gaṅgāṃ narmadāṃ yamunānadīm // RKV_228.18 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe parārthatīrthayātrāphalakathanaṃ nāmāṣṭaviṃśatyadhikadviśatatamo 'dhyāyaḥ ||</p>\n\n<p>RKV adhyāya 229</p>\n\n<lg>\n<l>śrīmārkaṇḍeya uvāca:</l>\n<l>evaṃ te kathitaṃ rājanpurāṇaṃ dharmasaṃhitam /</l>\n<l>śivaprītyā yathā proktaṃ vāyunā devasaṃsadi // RKV_229.1 //</l>\n</lg>\n\n<lg>\n<l>ṣaṣṭitīrthasahasrāṇi ṣaṣṭikoṭistathaiva ca /</l>\n<l>ādimadhyāvasāneṣu narmadāyāṃ pade pade // RKV_229.2 //</l>\n</lg>\n\n<lg>\n<l>mayā dvādaśasāhasrī saṃhitā yā śrutā purā /</l>\n<l>devadevasya gadataḥ sāmprataṃ kathitā tava // RKV_229.3 //</l>\n</lg>\n\n<lg>\n<l>pṛṣṭastvayāhaṃ bhūpāla parvate 'marakaṇṭake /</l>\n<l>sthitaḥ saṃkṣepataḥ sarvaṃ mayā tatkathitaṃ tava // RKV_229.4 //</l>\n</lg>\n\n<lg>\n<l>narmadācaritaṃ puṇyaṃ śṛṇu tasyāsti yatphalam /</l>\n<l>yatphalaṃ sarvavedaiḥ syāt saṣaḍaṅgapadakramaiḥ // RKV_229.5 //</l>\n</lg>\n\n<lg>\n<l>paṭhitaiśca śrutair vāpi tasmād bahutaraṃ bhavet /</l>\n<l>satrayājī phalaṃ yatra labhate dvādaśābdikam // RKV_229.6 //</l>\n</lg>\n\n<lg>\n<l>carite tu śrute devyā labhate tādṛśaṃ phalam /</l>\n<l>sarvatīrtheṣu yatpuṇyaṃ snātvā sāgaramāditaḥ // RKV_229.7 //</l>\n</lg>\n\n<lg>\n<l>sakṛtsnātvā tathā śrutvā narmadāyāṃ phalaṃ hi tat /</l>\n<l>ādimadhyāvasānena narmadācaritaṃ śubham // RKV_229.8 //</l>\n</lg>\n\n<lg>\n<l>yaḥ śṛṇoti naro bhaktyā tasya puṇyaphalaṃ śṛṇu /</l>\n<l>sa prāpya śivasaṃsthānaṃ rudrakanyāsamāvṛtaḥ // RKV_229.9 //</l>\n</lg>\n\n<lg>\n<l>rudrasyānucaro bhūtvā tenaiva saha modate /</l>\n<l>etad dharmamupākhyānaṃ sarvaśāstreṣu sattamam // RKV_229.10 //</l>\n</lg>\n\n<lg>\n<l>deśe vā maṇḍale vāpi vā grāme nagare 'pi vā /</l>\n<l>gṛhe vā tiṣṭhate yasya cāturvarṇyasya bhārata // RKV_229.11 //</l>\n</lg>\n\n<lg>\n<l>sa brahmā sa śivaḥ sākṣātsa ca devo janārdanaḥ /</l>\n<l>trividhaṃ kāraṇaṃ loke dharmapanthānamuttamam // RKV_229.12 //</l>\n</lg>\n\n<lg>\n<l>devatānāṃ guruṃ śāstraṃ paramaṃ siddhikāraṇam /</l>\n<l>śrutveśvaramukhātpārtha mayāpi tava kīrtitam // RKV_229.13 //</l>\n</lg>\n\n<lg>\n<l>dakṣiṇe cottare kūle yāni tīrthāni kānicit /</l>\n<l>pradhānataḥ supuṇyāni kathitāni viśeṣataḥ // RKV_229.14 //</l>\n</lg>\n\n<lg>\n<l>sparśanād darśanāt teṣāṃ kīrtanācchravaṇāt tathā /</l>\n<l>mucyate sarvapāpebhyo rudralokaṃ sa gacchati // RKV_229.15 //</l>\n</lg>\n\n<lg>\n<l>idaṃ yaḥ śṛṇuyān nityaṃ purāṇaṃ śivabhāṣitam /</l>\n<l>brāhmaṇo vedavidyāvān kṣatriyo vijayī bhavet // RKV_229.16 //</l>\n</lg>\n\n<lg>\n<l>dhanabhāgī bhaved vaiśyaḥ śūdro vai dharmabhāgbhavet /</l>\n<l>saubhāgyaṃ santatiṃ svargaṃ nārī śrutvāpnuyāddhanam // RKV_229.17 //</l>\n</lg>\n\n<lg>\n<l>brahmaghnaśca surāpaśca steyī ca gurutalpagaḥ /</l>\n<l>māhātmyaṃ narmadāyāstu śrutvā pāpabahiṣkṛtāḥ // RKV_229.18 //</l>\n</lg>\n\n<lg>\n<l>pāpabhedī kṛtaghnaśca svāmiviśvāsaghātakaḥ /</l>\n<l>goghnaśca garadaścaiva kanyāvikrayakārakaḥ // RKV_229.19 //</l>\n</lg>\n\n<lg>\n<l>ete śrutvaiva pāpebhyo mucyante nātra saṃśayaḥ /</l>\n<l>ye punarbhāvitātmānaḥ śṛṇvanti satataṃ nṛpa // RKV_229.20 //</l>\n</lg>\n\n<lg>\n<l>pūjayanta idaṃ devāḥ pūjitā guravaśca taiḥ /</l>\n<l>narmadā pūjitā tena bhagavāṃśca maheśvaraḥ // RKV_229.21 //</l>\n</lg>\n\n<lg>\n<l>tasmātsarvaprayatnena gandhapuṣpavibhūṣaṇaiḥ /</l>\n<l>pūjitaṃ parayā bhaktyā śāstrametatphalapradam // RKV_229.22 //</l>\n</lg>\n\n<lg>\n<l>lekhāpayitvā sakalaṃ narmadācaritaṃ śubham /</l>\n<l>uttamaṃ sarvaśāstrebhyo yo dadāti dvijanmane // RKV_229.23 //</l>\n</lg>\n\n<lg>\n<l>narmadāsarvatīrtheṣu snāne dāne ca yatphalam /</l>\n<l>tatphalaṃ samavāpnoti sa naro nātra saṃśayaḥ // RKV_229.24 //</l>\n</lg>\n\n<lg>\n<l>etatpurāṇaṃ rudroktaṃ mahāpuṇyaphalapradam /</l>\n<l>svargadaṃ putradaṃ dhanyaṃ yaśasyaṃ kīrtivardhanam // RKV_229.25 //</l>\n</lg>\n\n<lg>\n<l>sarvapāpaharaṃ pārtha duḥkhaduḥsvapnanāśanam /</l>\n<l>paṭhatāṃ śṛṇvatāṃ rājan sarvakāmārthasiddhidam // RKV_229.26 //</l>\n</lg>\n\n<lg>\n<l>śāntirastu śivaṃ cāstu lokāḥ santu nirāmayāḥ /</l>\n<l>gobrāhmaṇebhyaḥ svastyastu dharmaṃ dharmātmajāśrayaḥ // RKV_229.27 //</l>\n</lg>\n\n<lg>\n<l>narakāntakarī revā satīrthā viśvapāvanī /</l>\n<l>narmadā dharmadā cāstu śarmadā pārtha te sadā // RKV_229.28 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeyayudhiṣṭhirasaṃvāde revākhaṇḍapaṭhanaśravaṇadānādiphalaśrutivarṇanaṃ nāmaikonatriṃśadadhikadviśatatamo 'dhyāyaḥ ||</p>\n\n<p>RKV adhyāya 230</p>\n\n<lg>\n<l>sūta uvāca:</l>\n<l>ityuktvopararāmatha pāṇḍoḥ putrāya vai muniḥ /</l>\n<l>mṛkaṇḍatanayo dhīmānsaptakalpasmaraḥ puraḥ // RKV_230.1 //</l>\n</lg>\n\n<lg>\n<l>mārkaṇḍamuninā proktaṃ yathā pārthāya sattamāḥ /</l>\n<l>tathā vaḥ kathitaṃ sarvaṃ revāmāhātmyamuttamam // RKV_230.2 //</l>\n</lg>\n\n<lg>\n<l>iyaṃ puṇyā saricchreṣṭhā revā viśvaikapāvanī /</l>\n<l>rudradehasamudbhūtā sarvabhūtābhayapradā // RKV_230.3 //</l>\n</lg>\n\n<lg>\n<l>oṅkārajaladhiṃ yāvad uvāca bhṛgunandanaḥ /</l>\n<l>tīrthasaṅgamabhedānvai dharmaputrāya pṛcchate // RKV_230.4 //</l>\n</lg>\n\n<lg>\n<l>samāsenaiva munayastathāhaṃ kathayāmi vaḥ /</l>\n<l>saptaṣaṣṭisahasrāṇi ṣaṣṭikoṭyastathaiva ca // RKV_230.5 //</l>\n</lg>\n\n<lg>\n<l>kathaṃ kenātra śakyante vaktuṃ varṣaśatairapi /</l>\n<l>tathāpyatra muniśreṣṭhāḥ proktaṃ pārthāya vai yathā // RKV_230.6 //</l>\n</lg>\n\n<lg>\n<l>tīrthamoṃkāramārabhya vakṣye tīrthāvaliṃ śubhām /</l>\n<l>procyamānāṃ samāsena tāṃ śṛṇudhvaṃ maharṣayaḥ // RKV_230.7 //</l>\n</lg>\n\n<lg>\n<l>natvā somaṃ maheśānaṃ natvā brahmācyutāvubhau /</l>\n<l>sarasvatīṃ gaṇeśānaṃ devyāsāṅghripañkajam // RKV_230.8 //</l>\n</lg>\n\n<lg>\n<l>pūrvācāryāṃs tathā sarvāndṛṣṭvādṛṣṭārthavedinaḥ /</l>\n<l>praṇamya narmadāṃ devīṃ vakṣye tīrthāvaliṃ tvimām // RKV_230.9 //</l>\n</lg>\n\n<lg>\n<l>oṃ namo viśvarūpāya oṅkārāyākhilātmane /</l>\n<l>yamārabhye pravakṣyāmi revātīrthāvaliṃ dvijāḥ // RKV_230.10 //</l>\n</lg>\n\n<lg>\n<l>asmin mārkaṇḍagadite revātīrthakrame śubhe /</l>\n<l>purāṇasaṃhitādhyāyā mārkaṇḍāśramavarṇanam // RKV_230.11 //</l>\n</lg>\n\n<lg>\n<l>tataḥ praśnādhikāraśca praśaṃsā narmadodbhavā /</l>\n<l>tathā pañcadaśānāṃ ca pravāhānāṃ prakīrtanam // RKV_230.12 //</l>\n</lg>\n\n<lg>\n<l>nāmanirvacanaṃ tadvattathā kalpasamudbhavāḥ /</l>\n<l>ekaviṃśatikalpānāṃ tadvannāmānukīrtanam // RKV_230.13 //</l>\n</lg>\n\n<lg>\n<l>mārkaṇḍeyānubhūtānāṃ saptānāṃ lakṣaṇāni ca /</l>\n<l>māhātmyaṃ caiva revāyāḥ śivaviṣṇvos tathaiva ca // RKV_230.14 //</l>\n</lg>\n\n<lg>\n<l>saṃhāralakṣaṇaṃ tadvad oṅkārasya ca sambhavaḥ /</l>\n<l>tathaivauṃkāramāhātmyam amarakaṇṭakīrtanam // RKV_230.15 //</l>\n</lg>\n\n<lg>\n<l>amareśvaratīrthaṃ ca tathā dāruvanaṃ mahat /</l>\n<l>dārukeśvaratīrthaṃ ca tīrthaṃ vai carukeśvaram // RKV_230.16 //</l>\n</lg>\n\n<lg>\n<l>carukāsaṅgamas tadvyadvatīpāteśvaraṃ tathā /</l>\n<l>pātāleśvaratīrthaṃ ca koṭiyajñāhvayaṃ tathā // RKV_230.17 //</l>\n</lg>\n\n<lg>\n<l>varuṇeśvaratīrthaṃ ca liṅgānyaṣṭottaraṃ śatam /</l>\n<l>siddheśvaraṃ yameśaṃ ca brahmeśvaramataḥ param // RKV_230.18 //</l>\n</lg>\n\n<lg>\n<l>sārasvataṃ cāṣṭarudraṃ sāvitraṃ somasaṃjñitam /</l>\n<l>śivakhātaṃ mahātīrthaṃ rudrāvartaṃ dvijottamāḥ // RKV_230.19 //</l>\n</lg>\n\n<lg>\n<l>brahmāvartaṃ paraṃ tīrthaṃ sūryāvartamataḥ param /</l>\n<l>pippalāvartatīrthaṃ ca pippalyāścaiva saṅgamaḥ // RKV_230.20 //</l>\n</lg>\n\n<lg>\n<l>amarakaṇṭamāhātmyaṃ kapilāsaṅgamas tathā /</l>\n<l>viśalyāsambhavaścāpi bhṛgutuṅgādrikīrtanam // RKV_230.21 //</l>\n</lg>\n\n<lg>\n<l>viśalyāsaṅgamaḥ puṇyaḥ karamardāsamāgamaḥ /</l>\n<l>karamardeśvaraṃ tīrthaṃ cakratīrthamanuttamam // RKV_230.22 //</l>\n</lg>\n\n<lg>\n<l>saṅgamo nīlagaṅgāyāḥ vidhvaṃsastripurasya ca /</l>\n<l>kīrtanaṃ tīrthadānānāṃ madhukatṛtīyāvratam // RKV_230.23 //</l>\n</lg>\n\n<lg>\n<l>apsareśvaratīrthaṃ ca dehakṣepe vidhistataḥ /</l>\n<l>tīrthaṃ jvāleśvaraṃ nāma jvālāyāḥ saṅgamastathā // RKV_230.24 //</l>\n</lg>\n\n<lg>\n<l>śakratīrthaṃ kuśāvartaṃ haṃsatīrthaṃ tathaiva ca /</l>\n<l>ambarīṣasya tīrthaṃ ca mahākāleśvaraṃ tathā // RKV_230.25 //</l>\n</lg>\n\n<lg>\n<l>mātṛkeśvaratīrthaṃ ca bhṛgutuṅgānuvarṇanam /</l>\n<l>tatra bhairavamāhātmyaṃ capaleśvarakīrtanam // RKV_230.26 //</l>\n</lg>\n\n<lg>\n<l>caṇḍapāṇeśca māhātmyaṃ kāverīsaṅgamastathā /</l>\n<l>kubereśvaratīrthaṃ ca vārāhīsaṅgamas tathā // RKV_230.27 //</l>\n</lg>\n\n<lg>\n<l>saṅgamaścaṇḍavegāyāstīrthaṃ caṇḍeśvaraṃ tathā /</l>\n<l>eraṇḍīsaṅgamaḥ puṇya eraṇḍeśvaramuttamam // RKV_230.28 //</l>\n</lg>\n\n<lg>\n<l>pitṛtīrthaṃ ca tatraiva oṅkārasya ca sambhavam /</l>\n<l>māhātmyaṃ pañcaliṅgānām oṅkārasya munīśvarāḥ // RKV_230.29 //</l>\n</lg>\n\n<lg>\n<l>koṭitīrthasya māhātmyaṃ tīrthaṃ kākahradaṃ tathā /</l>\n<l>jambukeśvaratīrthaṃ ca sārasvatam ataḥ param // RKV_230.30 //</l>\n</lg>\n\n<lg>\n<l>kapilāsaṅgamastadvattīrthaṃ ca kapileśvaram /</l>\n<l>daityasūdanatīrthaṃ ca cakratīrthaṃ ca vāmanam // RKV_230.31 //</l>\n</lg>\n\n<lg>\n<l>tīrthalakṣaṃ viduḥ pūrve kapilāyāstu saṅgame /</l>\n<l>svargasya narakasyāpi lakṣaṇaṃ munibhāṣitam // RKV_230.32 //</l>\n</lg>\n\n<lg>\n<l>vyavasthānaṃ śarīrasya gopradānānuvarṇanam /</l>\n<l>aśokavanikātīrthaṃ mataṅgāśramavarṇanam // RKV_230.33 //</l>\n</lg>\n\n<lg>\n<l>aśokeśvaratīrthaṃ ca mataṅgeśvaramuttamam /</l>\n<l>tathā mṛgavanaṃ puṇyaṃ tatra tīrthaṃ manoratham // RKV_230.34 //</l>\n</lg>\n\n<lg>\n<l>saṅgamo 'ṅgāragartāyā aṅgāreśvaramuttamam /</l>\n<l>tathā meghavanaṃ tīrthaṃ devyā nāmānukīrtanam // RKV_230.35 //</l>\n</lg>\n\n<lg>\n<l>saṅgamaścāpi kubjāyāstīrthaṃ kubjeśvaraṃ tathā /</l>\n<l>bilvāmrakaṃ tathā tīrthaṃ pūrṇadvīpamataḥ param // RKV_230.36 //</l>\n</lg>\n\n<lg>\n<l>tathā hiraṇyagarbhāyāḥ saṅgamaḥ puṇyakīrtanaḥ /</l>\n<l>dvīpeśvaraṃ nāma tīrthaṃ puṇyaṃ yajñeśvaraṃ tathā // RKV_230.37 //</l>\n</lg>\n\n<lg>\n<l>māṇḍavyāśramatīrthaṃ ca viśokāsaṅgamastathā /</l>\n<l>vāgīśvaraṃ nāma tīrthaṃ puṇyo vai vāgusaṅgamaḥ // RKV_230.38 //</l>\n</lg>\n\n<lg>\n<l>sahasrāvartakaṃ tatra tīrthaṃ saugandhikaṃ tathā /</l>\n<l>saṅgamaśca sarasvatyā īśānaṃ tīrthamuttamam // RKV_230.39 //</l>\n</lg>\n\n<lg>\n<l>devatātrayatīrthaṃ ca śūlakhātaṃ tataḥ param /</l>\n<l>brahmodaṃ śāṅkaraṃ saumyaṃ sārasvatamataḥ param // RKV_230.40 //</l>\n</lg>\n\n<lg>\n<l>sahasrayajñatīrthaṃ ca kapālamocanaṃ tathā /</l>\n<l>āgneyam aditīśaṃ ca vārāhaṃ tīrthamuttamam // RKV_230.41 //</l>\n</lg>\n\n<lg>\n<l>tathā devapathaṃ tīrthaṃ tīrthaṃ yajñasahasrakam /</l>\n<l>śuklatīrthaṃ dīptikeśaṃ viṣṇutīrthaṃ ca yodhanam // RKV_230.42 //</l>\n</lg>\n\n<lg>\n<l>narmadeśvaratīrthaṃ ca varuṇeśaṃ ca mārutam /</l>\n<l>yogeśaṃ rohiṇītīrthaṃ dārutīrthaṃ ca sattamāḥ // RKV_230.43 //</l>\n</lg>\n\n<lg>\n<l>brahmāvartaṃ ca pattreśaṃ vāhnaṃ sauraṃ ca kīrtyate /</l>\n<l>meghanādaṃ dārutīrthaṃ devatīrthaṃ guhāśrayam // RKV_230.44 //</l>\n</lg>\n\n<lg>\n<l>narmadeśvarasaṃjñaṃ tatkapilātīrthamuttamam /</l>\n<l>karañjeśaṃ kuṇḍaleśaṃ pippalādamataḥ param // RKV_230.45 //</l>\n</lg>\n\n<lg>\n<l>vimaleśvaratīrthaṃ ca puṣkariṇyāśca saṅgamaḥ /</l>\n<l>praśaṃsā śūlabhedasya tatraivāndhakavikramaḥ // RKV_230.46 //</l>\n</lg>\n\n<lg>\n<l>devāśvāsanadānaṃ ca tathaivāndhakanigrahaḥ /</l>\n<l>śūlabhedasya cotpattistathā pātraparīkṣaṇam // RKV_230.47 //</l>\n</lg>\n\n<lg>\n<l>praśaṃsā dānadharmasya ṛṣiśṛṅgānubhāvanam /</l>\n<l>svargatiṃ dīrghatapaso bhānumatyāstatheṅgitam // RKV_230.48 //</l>\n</lg>\n\n<lg>\n<l>śabarasvargagamanaṃ māhātmyaṃ śūlabhedajam /</l>\n<l>kapileśvaratīrthaṃ ca mokṣatīrthamataḥ param // RKV_230.49 //</l>\n</lg>\n\n<lg>\n<l>saṅgamo mokṣanadyāśca tīrthaṃ ca vimaleśvaram /</l>\n<l>tathaivolūkatīrthaṃ ca puṣkariṇyāśca saṅgamaḥ // RKV_230.50 //</l>\n</lg>\n\n<lg>\n<l>ādityeśvaratīrthaṃ ca tīrthaṃ vai saṅgameśvaram /</l>\n<l>saṅgamo bhīmakulyāyāstīrthaṃ bhīmeśvaraṃ śubham // RKV_230.51 //</l>\n</lg>\n\n<lg>\n<l>mārkaṇḍeśvaratīrthaṃ ca tathā vai pippaleśvaram /</l>\n<l>karoṭīśvaratīrthaṃ ca tīrthamindreśvaraṃ śubham // RKV_230.52 //</l>\n</lg>\n\n<lg>\n<l>agastyeśaṃ kumāreśaṃ vyāseśvaramanuttamam /</l>\n<l>vaidyanāthaṃ ca kedāram ānandeśvarasaṃjñitam // RKV_230.53 //</l>\n</lg>\n\n<lg>\n<l>mātṛtīrthaṃ ca muṇḍeśaṃ cauraṃ kāmeśvaraṃ tathā /</l>\n<l>saṅgamaścānuduhyā vai tīrthe bhīmārjunāhvaye /</l>\n<l>tīrthaṃ dharmeśvaraṃ nāma luṅkeśvaram ataḥ param // RKV_230.54 //</l>\n</lg>\n\n<lg>\n<l>tato dhanadatīrthaṃ ca jaṭeśaṃ maṅgaleśvaram /</l>\n<l>kapileśvaratīrthaṃ ca gopāreśvaramuttamam // RKV_230.55 //</l>\n</lg>\n\n<lg>\n<l>maṇināgeśvaraṃ nāma maṇinadyāśca saṅgamaḥ /</l>\n<l>tilakeśvaratīrthaṃ ca gautameśamataḥ param // RKV_230.56 //</l>\n</lg>\n\n<lg>\n<l>tatraiva mātṛtīrthaṃ ca muninoktaṃ munīśvarāḥ /</l>\n<l>śaṅkhacūḍaṃ ca kedāraṃ pārāśaramataḥ param // RKV_230.57 //</l>\n</lg>\n\n<lg>\n<l>bhīmeśvaraṃ ca candreśam aśvavatyāśca saṅgamaḥ /</l>\n<l>bahvīśvaraṃ nāradeśaṃ vaidyanāthaṃ kapīśvaram // RKV_230.58 //</l>\n</lg>\n\n<lg>\n<l>kumbheśvaraṃ ca mārkaṇḍaṃ rāmeśaṃ lakṣmaṇeśvaram /</l>\n<l>megheśvaraṃ matsyakeśam apsarāhradasaṃjñakam // RKV_230.59 //</l>\n</lg>\n\n<lg>\n<l>dadhiskandaṃ madhuskandaṃ nandikeśaṃ ca vāruṇam /</l>\n<l>pāvakeśvaratīrthaṃ ca tathaiva kapileśvaram // RKV_230.60 //</l>\n</lg>\n\n<lg>\n<l>nārāyaṇāhvayaṃ tīrthaṃ cakratīrthamanuttamam /</l>\n<l>caṇḍādityaṃ paraṃ tīrthaṃ caṇḍikātīrthamuttamam // RKV_230.61 //</l>\n</lg>\n\n<lg>\n<l>yamahāsāhvayaṃ tīrthaṃ tathā gaṅgeśvaraṃ śubham /</l>\n<l>nandikeśvarasaṃjñaṃ ca naranārāyaṇāhvayam // RKV_230.62 //</l>\n</lg>\n\n<lg>\n<l>naleśvaraṃ ca mārkaṇḍaṃ śuklatīrthamataḥ param /</l>\n<l>vyāseśvaraṃ paraṃ tīrthaṃ tatra siddheśvaraṃ tathā // RKV_230.63 //</l>\n</lg>\n\n<lg>\n<l>koṭitīrthaṃ prabhātīrthaṃ vāsukīśvaram uttamam /</l>\n<l>saṅgamaśca karañjāyā mārkaṇḍeśvaramuttamam // RKV_230.64 //</l>\n</lg>\n\n<lg>\n<l>tīrthaṃ koṭīśvaraṃ nāma tathā saṃkarṣaṇāhvayam /</l>\n<l>kanakeśaṃ manmatheśaṃ tīrthaṃ caivānasūyakam // RKV_230.65 //</l>\n</lg>\n\n<lg>\n<l>eraṇḍīsaṅgamaḥ puṇyo mātṛtīrthaṃ ca śobhanam /</l>\n<l>tīrthaṃ svarṇaśalākākhyaṃ tathā caivāmbikeśvaram // RKV_230.66 //</l>\n</lg>\n\n<lg>\n<l>karañjeśaṃ bhārateśaṃ nāgeśaṃ mukuṭeśvaram /</l>\n<l>saubhāgyasundarī tīrthaṃ dhanadeśvaramuttamam // RKV_230.67 //</l>\n</lg>\n\n<lg>\n<l>rohiṇyaṃ cakratīrthaṃ ca uttareśvarasaṃjñitam /</l>\n<l>bhogeśvaraṃ ca kedāraṃ niṣkalaṅkamataḥ param // RKV_230.68 //</l>\n</lg>\n\n<lg>\n<l>mārkaṇḍaṃ dhautapāpaṃ ca tīrthamāṅgiraseśvaram /</l>\n<l>koṭavīsaṅgamaḥ puṇyaṃ koṭitīrthaṃ ca tatra vai // RKV_230.69 //</l>\n</lg>\n\n<lg>\n<l>ayonijaṃ paraṃ tīrtham aṅgāreśvaramuttamam /</l>\n<l>skāndaṃ ca nārmadaṃ brāhmaṃ vālmīkeśvarasaṃjñitam // RKV_230.70 //</l>\n</lg>\n\n<lg>\n<l>koṭitīrthaṃ kapāleśaṃ pāṇḍutīrthaṃ trilocanam /</l>\n<l>kapileśaṃ kambukeśaṃ prabhāsaṃ kohaneśvaram // RKV_230.71 //</l>\n</lg>\n\n<lg>\n<l>indreśaṃ vālukeśaṃ ca deveśaṃ śakrameva ca /</l>\n<l>nāgeśvaraṃ gautameśam ahalyātīrthamuttamam // RKV_230.72 //</l>\n</lg>\n\n<lg>\n<l>rāmeśvaraṃ mokṣatīrthaṃ tathā kuśalaveśvarau /</l>\n<l>narmadeśaṃ kapardīśaṃ sāgareśamataḥ param // RKV_230.73 //</l>\n</lg>\n\n<lg>\n<l>dhaurādityaṃ paraṃ tīrthaṃ tīrthaṃ cāparayonijam /</l>\n<l>piṅgaleśvaratīrtha ca bhṛgvīśvaramanuttamam // RKV_230.74 //</l>\n</lg>\n\n<lg>\n<l>daśāśvamedhikaṃ tīrthaṃ koṭitīrthaṃ ca sattamāḥ /</l>\n<l>mārkaṇḍaṃ brahmatīrthaṃ ca ādivārāhamuttamam // RKV_230.75 //</l>\n</lg>\n\n<lg>\n<l>āśāpūrābhidhaṃ tīrthaṃ kauberaṃ mārutaṃ tathā /</l>\n<l>varuṇeśaṃ yameśaṃ ca rāmeśaṃ karkaṭeśvaram // RKV_230.76 //</l>\n</lg>\n\n<lg>\n<l>śakreśaṃ somatīrthaṃ ca nandāhradamanuttamam /</l>\n<l>vaiṣṇavaṃ cakratīrthaṃ ca rāmakeśavasaṃjñitam // RKV_230.77 //</l>\n</lg>\n\n<lg>\n<l>tathaiva rukmiṇītīrthaṃ śivatīrthamanuttamam /</l>\n<l>jayavārāhartīrthaṃ ca tīrthamasmāhakāhvayam // RKV_230.78 //</l>\n</lg>\n\n<lg>\n<l>aṅgāreśaṃ ca siddheśaṃ tapeśvaramataḥ param /</l>\n<l>punaḥ siddheśvaraṃ nāmatīrthaṃ ca varuṇeśvaram // RKV_230.79 //</l>\n</lg>\n\n<lg>\n<l>parāśareśvaraṃ puṇyaṃ kusumeśamanuttamam /</l>\n<l>kuṇḍaleśvaratīrthaṃ ca tathā kalakaleśvaram // RKV_230.80 //</l>\n</lg>\n\n<lg>\n<l>nyaṅkuvārāhasaṃjñaṃ ca aṅkolaṃ tīrthamuttamam /</l>\n<l>śvetavārāhatīrthaṃ ca bhārgalaṃ sauramuttamam // RKV_230.81 //</l>\n</lg>\n\n<lg>\n<l>huṅkārasvāmitīrthaṃ ca śuklatīrthaṃ ca śobhanam /</l>\n<l>saṅgamo madhumatyāśca tīrthaṃ vai saṅgameśvaram // RKV_230.82 //</l>\n</lg>\n\n<lg>\n<l>narmadeśvarasaṃjñaṃ ca nadītritayasaṅgamaḥ /</l>\n<l>anekeśvaratīrthaṃ ca śarbheśaṃ mokṣasaṃjñitam // RKV_230.83 //</l>\n</lg>\n\n<lg>\n<l>kāverīsaṅgamaḥ puṇyastīrthaṃ gopeśvarāhvayam /</l>\n<l>mārkaṇḍeśaṃ ca nāgeśam udambaryāśca saṅgamaḥ // RKV_230.84 //</l>\n</lg>\n\n<lg>\n<l>sāmbādityāhvayaṃ tīrtham udambaryāśca saṅgamaḥ /</l>\n<l>siddheśvaraṃ ca mārkaṇḍaṃ tathā siddheśvarīkṛtam // RKV_230.85 //</l>\n</lg>\n\n<lg>\n<l>gopeśaṃ kapileśaṃ ca vaidyanāthamanuttamam /</l>\n<l>piṅgaleśvaratīrthaṃ ca saindhavāyatanaṃ mahat // RKV_230.86 //</l>\n</lg>\n\n<lg>\n<l>bhūtīśvarāhvayaṃ tīrthaṃ gaṅgāvāhamataḥ param /</l>\n<l>gautameśvaratīrthaṃ ca daśāśvamedhikaṃ tathā // RKV_230.87 //</l>\n</lg>\n\n<lg>\n<l>bhṛgutīrthaṃ tathā puṇyaṃ khyātā saubhāgyasundarī /</l>\n<l>vṛṣakhātaṃ ca tatraiva kedāraṃ dhūtapātakam // RKV_230.88 //</l>\n</lg>\n\n<lg>\n<l>tīrthaṃ dhūteśvarīsaṅgameraṇḍīsaṃjñakaṃ tathā /</l>\n<l>tīrthaṃ ca kanakeśvaryā jvāleśvaraṃ tataḥ param // RKV_230.89 //</l>\n</lg>\n\n<lg>\n<l>śālagrāmāhvayaṃ tīrthaṃ somanāthamanuttamam /</l>\n<l>tathaivodīrṇavārāhaṃ tīrthaṃ candraprabhāsakam // RKV_230.90 //</l>\n</lg>\n\n<lg>\n<l>dvādaśādityatīrthaṃ ca tathā siddheśvarābhidham /</l>\n<l>kapileśvaratīrthaṃ ca tathā traivikramaṃ śubham // RKV_230.91 //</l>\n</lg>\n\n<lg>\n<l>viśvarūpāhvayaṃ tīrthaṃ nārāyaṇakṛtaṃ tathā /</l>\n<l>mūlaśrīpatitīrthaṃ ca caulaśrīpatisaṃjñakam // RKV_230.92 //</l>\n</lg>\n\n<lg>\n<l>devatīrthaṃ haṃsatīrtha prabhāsaṃ tīrthamuttamam /</l>\n<l>mūlasthānaṃ ca kaṇṭheśamaṭṭahāsamataḥ param // RKV_230.93 //</l>\n</lg>\n\n<lg>\n<l>bhūrbhuveśvaratīrthaṃ ca khyātā śūleśvarī tathā /</l>\n<l>sārasvataṃ dārukeśamaśvinostīrthamuttamam // RKV_230.94 //</l>\n</lg>\n\n<lg>\n<l>sāvitrītīrthamatulaṃ vālakhilyeśvaraṃ tathā /</l>\n<l>narmadeśaṃ mātṛtīrthaṃ devatīrthamanuttamam // RKV_230.95 //</l>\n</lg>\n\n<lg>\n<l>macchakeśvaratīrthaṃ ca śikhitīrthaṃ ca śobhanam /</l>\n<l>koṭitīrthaṃ muniśreṣṭhāstatra koṭīśvarī mṛḍā // RKV_230.96 //</l>\n</lg>\n\n<lg>\n<l>tīrthaṃ paitāmahaṃ nāma māṇḍavye śvarasaṃjñitam /</l>\n<l>tatra nārāyaṇeśaṃ ca akrūreśamataḥ param // RKV_230.97 //</l>\n</lg>\n\n<lg>\n<l>devakhātaṃ siddharudraṃ vaidyanāthamanuttamam /</l>\n<l>tathaiva mātṛtīrthaṃ ca uttareśamataḥ param // RKV_230.98 //</l>\n</lg>\n\n<lg>\n<l>tathaiva narmadeśāṃ ca mātṛtīrthaṃ tathā punaḥ /</l>\n<l>tathā ca kurarītīrthaṃ ḍhauṇḍheśaṃ daśakanyakam // RKV_230.99 //</l>\n</lg>\n\n<lg>\n<l>suvarṇabindutīrthaṃ ca ṛṇapāpapramocanam /</l>\n<l>bhārabhūteśvaraṃ tīrthaṃ tathā muṇḍīśvaraṃ viduḥ // RKV_230.100 //</l>\n</lg>\n\n<lg>\n<l>ekaśālaṃ ḍiṇḍipāṇiṃ tīrthaṃ cāpsarasaṃ param /</l>\n<l>munyālayaṃ ca mārkaṇḍaṃ gaṇitādevatāhvayam // RKV_230.101 //</l>\n</lg>\n\n<lg>\n<l>āmaleśvaratīrthaṃ ca tīrthaṃ kantheśvaraṃ tathā /</l>\n<l>āṣāḍhītīrthamityāhuḥ śṛṅgītīrthaṃ tathaiva ca // RKV_230.102 //</l>\n</lg>\n\n<lg>\n<l>bakeśvaratīrthaṃ ca kapāleśaṃ tathaiva ca /</l>\n<l>mārkaṇḍaṃ kapileśaṃ ca eraṇḍīsaṅgamastathā // RKV_230.103 //</l>\n</lg>\n\n<lg>\n<l>eraṇḍīdevatātīrthaṃ rāmatīrthamataḥparam /</l>\n<l>jamadagneḥ paraṃ tīrthaṃ revāsāgarasaṅgamaḥ // RKV_230.104 //</l>\n</lg>\n\n<lg>\n<l>loṭaneśvaratīrtha tal luṅkeśanāmakaṃ tathā /</l>\n<l>vṛṣarakhātaṃ tatra kuṇḍaṃ tathaiva ṛṣisattamāḥ // RKV_230.105 //</l>\n</lg>\n\n<lg>\n<l>tathā haṃseśvaraṃnāma tilādaṃ vāsaveśvaram /</l>\n<l>tathā koṭīśvaraṃ tīrtham alikātīrthamuttamam /</l>\n<l>vimaleśvaratīrthaṃ ca revāsāgarasaṅgame // RKV_230.106 //</l>\n</lg>\n\n<lg>\n<l>evaṃ tīrthāvaliḥ puṇyā mayā proktā maharṣayaḥ /</l>\n<l>tīrthasuktāvaliḥ puṇyā grathitā taṭarajjunā // RKV_230.107 //</l>\n</lg>\n\n<lg>\n<l>narmadānīranirṇiktā mārkaṇḍeyavinirmitā /</l>\n<l>maṇḍanāyeha sādhūnāṃ sarvalokahitāya ca // RKV_230.108 //</l>\n</lg>\n\n<lg>\n<l>daritadhvāntaśamanīdhāryā dharmārthibhiḥ sadā /</l>\n<l>ahorātrakṛtaṃ pāpaṃ sakṛjjaptvāśu nāśayet // RKV_230.109 //</l>\n</lg>\n\n<lg>\n<l>trikālaṃ japtvā māsotthaṃ śivāgre ca trimāsikam /</l>\n<l>māsaṃ japtvātha varṣotthaṃ varṣaṃ japtvā śatābdikam // RKV_230.110 //</l>\n</lg>\n\n<lg>\n<l>śrāddhakāle ca viprāṇāṃ bhuñjatāṃ purataḥ sthitaḥ /</l>\n<l>paṭhaṃstīrthāvaliṃ puṇyāṃ gayāśrāddhaprado bhavet // RKV_230.111 //</l>\n</lg>\n\n<lg>\n<l>pūjākāle ca devānāṃ śraddhayā purataḥ paṭhan /</l>\n<l>prīṇayetsarvadevāṃśca punāti sakalaṃ kulam // RKV_230.112 //</l>\n</lg>\n\n<lg>\n<l>evaṃ tīrthāvaliḥ puṇyā revātīradvayāśritā /</l>\n<l>mayā proktā muniśreṣṭhāstathaivaśṛṇutānaghāḥ // RKV_230.113 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthāvalikathanaṃ triṃśadadhikadviśatatamo 'dhyāyaḥ ||</p>\n\n<p>RKV adhyāya 231</p>\n\n<lg>\n<l>śrīsūta uvāca:</l>\n<l>tathaiva tīrthastabakān vakṣye'ham ṛṣisattamāḥ /</l>\n<l>yaistu tīrthāvalīgumphaḥ pūrvoktairekataḥ kṛtaḥ // RKV_231.1 //</l>\n</lg>\n\n<lg>\n<l>vibhakto bhaktalokānāmānandaprathanaḥ śubhaḥ /</l>\n<l>mṛkaṇḍatanayaḥ pūrvaṃ prāha pārthāya pṛcchate // RKV_231.2 //</l>\n</lg>\n\n<lg>\n<l>yathā tathāhaṃ vakṣyāmi tīrthānāṃ stabakāniha /</l>\n<l>śivāmbupānajā puṇyā revā kalpalatā kila // RKV_231.3 //</l>\n</lg>\n\n<lg>\n<l>tīradvayodbhūtatīrthaprasūnaiḥ puṣpitā śubhā /</l>\n<l>yatpuṇyagandhalakṣmyā vai trailokyaṃ surabhīkṛtam // RKV_231.4 //</l>\n</lg>\n\n<lg>\n<l>tatpuṣpamakarandasya rasāsvādaviduttamaḥ /</l>\n<l>bhramaraḥ khalu mārkaṇḍo munirmatimatāṃ varaḥ // RKV_231.5 //</l>\n</lg>\n\n<lg>\n<l>tatpuṣpamālāṃ hṛdaye tīrthastabakacitritām /</l>\n<l>dadhāti satataṃ puṇyāṃ munirbhṛgukulodvahaḥ /</l>\n<l>tasyāḥ stabakasaṃsthānaṃ vakṣye 'ham ṛṣisattamāḥ // RKV_231.6 //</l>\n</lg>\n\n<lg>\n<l>oṅkāratīrthamārabhya yāvatpaścimasāgaram /</l>\n<l>saṃgamāḥ pañcatriṃśadvai nadīnāṃ pāpanāśanāḥ // RKV_231.7 //</l>\n</lg>\n\n<lg>\n<l>daśaikamuttare tīre satriviṃśati dakṣiṇe /</l>\n<l>pañcatriṃśattamaḥ śreṣṭho revāsāgarasaṅgamaḥ // RKV_231.8 //</l>\n</lg>\n\n<lg>\n<l>saṅgamaḥ sahitānyevaṃ revātīradvaye 'pi ca /</l>\n<l>catuḥśatāni tīrthāni prasiddhāni dvijottamāḥ // RKV_231.9 //</l>\n</lg>\n\n<lg>\n<l>triśataṃ śivatīrthāni trayīstriṃśatsamanvitam /</l>\n<l>tatrāpi vyaktito vakṣye śṛṇudhvaṃ tāni sattamāḥ // RKV_231.10 //</l>\n</lg>\n\n<lg>\n<l>mārkaṇḍeśvaratīrthāni daśa teṣu munīśvarāḥ /</l>\n<l>daśādityabhavānyatra navaiva kapileśvarāḥ // RKV_231.11 //</l>\n</lg>\n\n<lg>\n<l>somasaṃsthāpitānyaṣṭau tāvanto narmadeśvarāḥ /</l>\n<l>koṭitīrthānyathāṣṭau ca sapta siddheśvarāstathā // RKV_231.12 //</l>\n</lg>\n\n<lg>\n<l>nāgeśvarāśca saptaiva revātīradvaye 'pi tu /</l>\n<l>saptaiva vahnivihitānyathāpyāvartasaptakam // RKV_231.13 //</l>\n</lg>\n\n<lg>\n<l>kedāreśvaratīrthāni pañca pañcendrajāni ca /</l>\n<l>varuṇeśāśca pañcaiva pañcaiva dhanadeśvarāḥ // RKV_231.14 //</l>\n</lg>\n\n<lg>\n<l>devatīrthāni pañcaiva catvāro vai yameśvarāḥ /</l>\n<l>vaidyanāthāśca catvāraścatvāro vānareśvarāḥ // RKV_231.15 //</l>\n</lg>\n\n<lg>\n<l>aṅgāreśvaratīrthāni tāvantyeva munīśvarāḥ /</l>\n<l>sārasvatāni catvāri catvāro dārukeśvarāḥ // RKV_231.16 //</l>\n</lg>\n\n<lg>\n<l>gautameśvaratīrthāni trīṇi rāmeśvarāstrayaḥ /</l>\n<l>kapāleśvaratīrthāni trīṇi haṃsakṛtāni ca // RKV_231.17 //</l>\n</lg>\n\n<lg>\n<l>trīṇyeva mokṣatīrthāni trayo vai vimaleśvarāḥ /</l>\n<l>sahasrayajñatīrthāni trīṇyeva munirabravīt // RKV_231.18 //</l>\n</lg>\n\n<lg>\n<l>bhīmeśvarāstrayaḥ khyātāḥ svarṇatīrthāni trīṇi ca /</l>\n<l>dhautapāpadvayaṃ proktaṃ karañjeśadvayaṃ tathā // RKV_231.19 //</l>\n</lg>\n\n<lg>\n<l>ṛṇamocanatīrthe dve tathā skandeśvaradvayam /</l>\n<l>daśāśvamedhatīrthe dve nandītīrthadvayaṃ dvijāḥ // RKV_231.20 //</l>\n</lg>\n\n<lg>\n<l>manmatheśadvayaṃ caiva bhṛgutīrthadvayaṃ tathā /</l>\n<l>parāśareśvarau dvau ca ayonīsaṃbhavadvayam // RKV_231.21 //</l>\n</lg>\n\n<lg>\n<l>vyāseśvaradvayaṃ proktaṃ pitṛtīrthadvayaṃ tathā /</l>\n<l>nandikeśvaratīrthe dve dvau ca gopeśvarau smṛtau // RKV_231.22 //</l>\n</lg>\n\n<lg>\n<l>māruteśadvayaṃ tadvad dvau ca jvāleśvarau smṛtau /</l>\n<l>śuklatīrthadvayaṃ puṇyam apsareśadvayaṃ tathā // RKV_231.23 //</l>\n</lg>\n\n<lg>\n<l>pippaleśvaratīrthe dve māṇḍavyeśvarasaṃjñite /</l>\n<l>dvīpeśvaradvayaṃ caiva prāha tadvadbhṛgūdvahaḥ /</l>\n<l>uttareśvaratīrthe dve aśokeśadvayī tathā // RKV_231.24 //</l>\n</lg>\n\n<lg>\n<l>dve yodhanapure caiva rohiṇītīrthakadvayam /</l>\n<l>luṅkeśvaradvayaṃ khyātamākhyānaṃ muninā tathā // RKV_231.25 //</l>\n</lg>\n\n<lg>\n<l>saikonaviṃśatiśataṃ tīrthānyekaikaśo dvijāḥ /</l>\n<l>stabakeṣu kṛtaṃ tīrthaṃ dviśataṃ sacaturdaśam // RKV_231.26 //</l>\n</lg>\n\n<lg>\n<l>śaivānyetāni tīrthāni vaiṣṇavāni ca sattamāḥ /</l>\n<l>śṛṇudhvaṃ procyamānāni brāhmaśāktāni ca kramāt // RKV_231.27 //</l>\n</lg>\n\n<lg>\n<l>aṣṭaviṃśatitīrthāni vaiṣṇavānyabravīnmuniḥ /</l>\n<l>teṣu vārāhatīrthāni ṣaḍeva munisattamāḥ // RKV_231.28 //</l>\n</lg>\n\n<lg>\n<l>catvāri cakratīrthāni śeṣāṇyaṣṭādaśaiva hi /</l>\n<l>viṣṇunādhiṣṭhitāny eva prāha pūrvaṃ mṛkaṇḍajaḥ // RKV_231.29 //</l>\n</lg>\n\n<lg>\n<l>tathaiva brahmaṇā siddhyai saptatīrthānyavīvadat /</l>\n<l>triṣu ca brahmaṇaḥ pūjā brahmeśāścaturo 'pare /</l>\n<l>aṣṭāviṃśanmayā khyātā yathāsaṅkhyaṃ yathākramam // RKV_231.30 //</l>\n</lg>\n\n<lg>\n<l>etatpavitramatulaṃ hyetat pāpaharaṃ param /</l>\n<l>narmadācaritaṃ puṇyaṃ māhātmyaṃ munibhāṣitam // RKV_231.31 //</l>\n</lg>\n\n<lg>\n<l>sūta uvāca:</l>\n<l>evamuddeśataḥ prokto revātīrthakramo mayā /</l>\n<l>yathā pārthāya saṃkṣepān mārkaṇḍo munirabravīt // RKV_231.32 //</l>\n</lg>\n\n<lg>\n<l>avāntarāṇi tīrthāni teṣu guptānyanekaśaḥ /</l>\n<l>yatra yāvatpramāṇāni tānyākarṇayatānaghāḥ // RKV_231.33 //</l>\n</lg>\n\n<lg>\n<l>oṅkāratīrthaparitaḥ parvatād amarakaṇṭāt /</l>\n<l>krośadvaye sarvadikṣu sārdhakoṭītrayī matā // RKV_231.34 //</l>\n</lg>\n\n<lg>\n<l>tīrthānāṃ saṃkhyayā guptaprakaṭānāṃ dvijottamāḥ /</l>\n<l>koṭirekā tu tīrthānāṃ kapilāsaṅgame pṛthak // RKV_231.35 //</l>\n</lg>\n\n<lg>\n<l>aśokavanikāyāśca tīrthaṃ lakṣaṃ pratiṣṭhitam /</l>\n<l>śatamaṃ gāragartāyāḥ saṅgame munisattamāḥ // RKV_231.36 //</l>\n</lg>\n\n<lg>\n<l>tīrthānāmayutaṃ tadvatkubjāyāḥ saṅgame sthitam /</l>\n<l>śataṃ hiraṇyagarbhāyāḥ saṅgame samavasthitam // RKV_231.37 //</l>\n</lg>\n\n<lg>\n<l>tīrthānāmaṣṭaṣaṣṭiśca viśokāsaṅgame sthitā /</l>\n<l>tathā sahasraṃ tīrthānāṃ saṃsthitaṃ vāgusaṅgame // RKV_231.38 //</l>\n</lg>\n\n<lg>\n<l>śataṃ sarasvatīsaṅge śuklatīrthe śatadvayam /</l>\n<l>sahasraṃ viṣṇutīrtheṣu mahiṣmatyāmathāyutam // RKV_231.39 //</l>\n</lg>\n\n<lg>\n<l>śūlabhede ca tīrthānāṃ sāgraṃ lakṣaṃ sthitaṃ dvijāḥ /</l>\n<l>devagrāme sahasraṃ ca tīrthānāṃ munirabravīt // RKV_231.40 //</l>\n</lg>\n\n<lg>\n<l>luṅkeśvare ca tīrthānāṃ sāgrā saptaśatī sthitā /</l>\n<l>tīrthānyaṣṭottaraśataṃ maṇinadyāśca saṅgame /</l>\n<l>vaidyanāthe ca tīrthānāṃ śatamaṣṭādhikaṃ viduḥ // RKV_231.41 //</l>\n</lg>\n\n<lg>\n<l>evaṃ tāvatpramāṇāni tīrthe kumbheśvare dvijāḥ /</l>\n<l>sāgraṃ lakṣaṃ ca tīrthānāṃ sthitaṃ revorasaṅgame // RKV_231.42 //</l>\n</lg>\n\n<lg>\n<l>tataścāpyadhikāni syuriti mārkaṇḍabhāṣitam /</l>\n<l>aṣṭāśītisahasrāṇi vyāsadvīpāśritāni ca // RKV_231.43 //</l>\n</lg>\n\n<lg>\n<l>saṅgame ca karañjāyāḥ sthitamaṣṭottarāyutam /</l>\n<l>eraṇḍīsaṅgame tadvattīrthānyaṣṭādhikaṃ śatam // RKV_231.44 //</l>\n</lg>\n\n<lg>\n<l>dhūtapāpe ca tīrthānāṃ ṣaṣṭiraṣṭādhikā sthitā /</l>\n<l>skandatīrthe śataṃ puṇyaṃ tīrthānāṃ muniruktavān // RKV_231.45 //</l>\n</lg>\n\n<lg>\n<l>kohaneśa ca tīrthānāṃ ṣaṣṭiraṣṭādhikā sthitā /</l>\n<l>sārdhakoṭī ca tīrthānāṃ sthitā vai korilāpure // RKV_231.46 //</l>\n</lg>\n\n<lg>\n<l>rāmakeśavatīrthe ca sahasraṃ sāgramuktavān /</l>\n<l>asmāhake sahasraṃ ca tīrthāni nivasanti hi // RKV_231.47 //</l>\n</lg>\n\n<lg>\n<l>lakṣāṣṭakaṃ sahasre dve śuklatīrthe dvijottamāḥ /</l>\n<l>tīrthāni kathayāmāsa purā pārthāya bhārgavaḥ // RKV_231.48 //</l>\n</lg>\n\n<lg>\n<l>śatamaṣṭādhikaṃ prāha pratyekaṃ saṅgameṣu ca /</l>\n<l>nadīnāmavaśiṣṭānāṃ kāverīsaṅgamaṃ vinā // RKV_231.49 //</l>\n</lg>\n\n<lg>\n<l>kāveryāḥ saṅgame viprāḥ sthitā pañcaśatī tathā /</l>\n<l>tīrthānāṃ parvasu tathā viśeṣo muninoditaḥ // RKV_231.50 //</l>\n</lg>\n\n<lg>\n<l>mokṣatīrthaṃ hi satprāhuḥ purāṇapuruṣāśritam /</l>\n<l>bhṛgoḥ kṣetre ca tīrthānāṃ koṭirekā samāśritā // RKV_231.51 //</l>\n</lg>\n\n<lg>\n<l>sādhikānāmṛṣiśreṣṭhā vaktuṃ śakto hi ko bhavet /</l>\n<l>sarvāmarāśrayaṃ proktaṃ sarvatīrthāśrayaṃ tathā // RKV_231.52 //</l>\n</lg>\n\n<lg>\n<l>triṣu lokeṣu vikhyātaṃ pūjitaṃ siddhisādhanam /</l>\n<l>bhārabhūtyāṃ ca tīrthānāṃ sthitamaṣṭottaraṃ śatam // RKV_231.53 //</l>\n</lg>\n\n<lg>\n<l>akrūreśvaratīrthe ca sārdhaṃ tīrthaśataṃ sthitam /</l>\n<l>vimaleśvaratīrthe tu revāsāgarasaṅgame /</l>\n<l>daśāyutāni tīrthānāṃ sādhikānyabravīnmuniḥ // RKV_231.54 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthasaṃkhyāparigaṇanavarṇanaṃ nāmaikatriṃśadadhikadviśatatamo 'dhyāyaḥ ||</p>\n\n<p>RKV adhyāya 232</p>\n\n<lg>\n<l>sūta uvāca:</l>\n<l>iti vaḥ kathitaṃ viprā revāmāhātmyamuttamam /</l>\n<l>yathopadiṣṭaṃ pārthāya mārkaṇḍeyena vai purā // RKV_232.1 //</l>\n</lg>\n\n<lg>\n<l>tathā tīrthakadambāśca teṣu tīrthaviśeṣataḥ /</l>\n<l>prādhānyena mayā khyātā yathāsaṅkhyaṃ yathākramam // RKV_232.2 //</l>\n</lg>\n\n<lg>\n<l>etatpavitramatulaṃ hyetatpāpaharaṃ param /</l>\n<l>narmadācaritaṃ puṇyaṃ māhātmyaṃ munibhāṣitam // RKV_232.3 //</l>\n</lg>\n\n<lg>\n<l>saptakalpānugo vipro narmadāyāṃ munīśvarāḥ /</l>\n<l>mṛkaṇḍatanayo dhīmānparamārthaviduttamaḥ // RKV_232.4 //</l>\n</lg>\n\n<lg>\n<l>saṃsevya sarvatīrthāni nadīḥ sarvāśca vai purā /</l>\n<l>bahukalpasmarāṃ revāmālakṣya śivadehajām // RKV_232.5 //</l>\n</lg>\n\n<lg>\n<l>me kaleti ca śarvoktāṃ śaraṇaṃ śarvajāṃ yayau /</l>\n<l>ajarāmamarāṃ devīṃ daityadhvaṃsakarīṃ parām // RKV_232.6 //</l>\n</lg>\n\n<lg>\n<l>mahāvibhavasaṃyuktāṃ bhavaghnīṃ bhavajāhnavīm /</l>\n<l>tasyāmābadhya satprema jātaḥ so 'pyajarāmaraḥ // RKV_232.7 //</l>\n</lg>\n\n<lg>\n<l>ṣaṣṭitīrthasahasrāṇi ṣaṣṭikoṭyaśca sattamāḥ /</l>\n<l>vyavasthitāni revāyāstīrayugme pade pade // RKV_232.8 //</l>\n</lg>\n\n<lg>\n<l>sāritaḥ paritaḥ santi satīrthāstu sahasraśaḥ /</l>\n<l>na tulāṃ yānti revāyāstāśca manye munīśvarāḥ // RKV_232.9 //</l>\n</lg>\n\n<lg>\n<l>etadvaḥ kathitaṃ sarvaṃ yatpṛṣṭamakhilaṃ dvijāḥ /</l>\n<l>yanmaheśamukhācchrutvā vāyurāha ṛṣīnprati // RKV_232.10 //</l>\n</lg>\n\n<lg>\n<l>tadvanmṛkaṇḍatanayo 'pyanubhūyākhilāṃ nadīm /</l>\n<l>satīrthāṃ padaśaḥ prāha pāṇḍuputrāya pāvanīm // RKV_232.11 //</l>\n</lg>\n\n<lg>\n<l>etacca kathitaṃ sarvaṃ saṃkṣepeṇa dvijottamāḥ /</l>\n<l>narmadācaritaṃ puṇyaṃ triṣu lokeṣu durlabham // RKV_232.12 //</l>\n</lg>\n\n<lg>\n<l>kimanyaiḥ saritāṃ toyaiḥ sevitais tu sahasraśaḥ /</l>\n<l>yadi saṃsevyate toyaṃ revāyāḥ pāpanāśanam // RKV_232.13 //</l>\n</lg>\n\n<l>mekalājalasaṃsevī muktimāpnoti śāśvatīm // RKV_232.14 //</l>\n\n<lg>\n<l>yathā yathā bhajenmartyo yadyadicchati tīrthagaḥ /</l>\n<l>tattadāpnoti niyataṃ śraddhayāśraddhayāpi ca // RKV_232.15 //</l>\n</lg>\n\n<lg>\n<l>idaṃ brahmā hariridamidaṃ sākṣātparo haraḥ /</l>\n<l>idaṃ brahma nirākāraṃ kaivalyaṃ narmadājalam // RKV_232.16 //</l>\n</lg>\n\n<lg>\n<l>tāvadgarjanti tīrthāni nadyo hṛdayaphalapradāḥ /</l>\n<l>yāvanna smaryate revā sevāhevā kalau naraiḥ // RKV_232.17 //</l>\n</lg>\n\n<lg>\n<l>dhruvaṃ loke hitārthāya śivena svaśarīrataḥ /</l>\n<l>śaktiḥ kāpi saridrūpā reveyamavatāritā // RKV_232.18 //</l>\n</lg>\n\n<lg>\n<l>tāvadgarjanti yajñāśca vanakṣetrādayo bhṛśam /</l>\n<l>yāvanna narmadānāmakīrtanaṃ kriyate kalau // RKV_232.19 //</l>\n</lg>\n\n<lg>\n<l>garimā gāṇyate tāvattapodānavratādiṣu /</l>\n<l>narairvā prāpyate yāvadbhuvi bhargabhavā dhunī // RKV_232.20 //</l>\n</lg>\n\n<lg>\n<l>ye vasantyuttare kūle rudrasyānucarā hi te /</l>\n<l>vasanti yāmyatīre ye lokaṃ te yānti vaiṣṇavam // RKV_232.21 //</l>\n</lg>\n\n<lg>\n<l>dhanyāste deśavaryāste yeṣu deśeṣu narmadā /</l>\n<l>narakāntakarī śaśvatsaṃśritā śarvanirmitā // RKV_232.22 //</l>\n</lg>\n\n<lg>\n<l>kṛtapuṇyāśca te lokāḥ śokāya na bhavanti te /</l>\n<l>ye pibanti jalaṃ puṇyaṃ pārvatīpatisindhujam // RKV_232.23 //</l>\n</lg>\n\n<lg>\n<l>idaṃ pavitramatulaṃ revāyāścaritaṃ dvijāḥ /</l>\n<l>śṛṇoti yaḥ kīrtayate mucyate sarvapātakaḥ // RKV_232.24 //</l>\n</lg>\n\n<lg>\n<l>yatphalaṃ sarvavedaiśca saṣaḍaṅgapadakramaiḥ /</l>\n<l>śrutaiśca paṭhitaistasmātphalamaṣṭaguṇaṃ bhavet // RKV_232.25 //</l>\n</lg>\n\n<lg>\n<l>satrayājī phalaṃ yacca labhate dvādaśābdikam /</l>\n<l>śrutvā sakṛcca revāyāścaritaṃ tatphalaṃ labhet // RKV_232.26 //</l>\n</lg>\n\n<lg>\n<l>sarvatīrthāvagāhācca yatphalaṃ sāgarādiṣu /</l>\n<l>sakṛcchrutvā ca māhātmyaṃ revāyās tatphalaṃ labhet // RKV_232.27 //</l>\n</lg>\n\n<lg>\n<l>etaddharmyamupākhyānaṃ sarvaśāstreṣvanuttamam /</l>\n<l>deśe vā maṇḍale vāpi nagare grāmamadhyataḥ // RKV_232.28 //</l>\n</lg>\n\n<lg>\n<l>gṛhe vā tiṣṭhate yasya likhitaṃ sārvavārṇikam /</l>\n<l>sa brahmā sa śivaḥ sākṣātsa ca devo janārdanaḥ // RKV_232.29 //</l>\n</lg>\n\n<lg>\n<l>dharmārthakāmamokṣāṇāṃ mārge 'yaṃ devasevitaḥ /</l>\n<l>gurūṇāṃ ca guruḥ śāstraṃ paramaṃ siddhikāraṇam // RKV_232.30 //</l>\n</lg>\n\n<lg>\n<l>yaścedaṃ śṛṇuyānnityaṃ purāṇaṃ devabhāṣitam /</l>\n<l>brāhmaṇo vedavānbhūyātkṣatriyo vijayī bhavet // RKV_232.31 //</l>\n</lg>\n\n<l>dhanāḍhyo jāyate vaiśyaḥ śūdro vai dharmabhāg bhavet // RKV_232.32 //</l>\n\n<lg>\n<l>saubhāgyasantatiṃ nārī śrutvaitatsamavāpnuyāt /</l>\n<l>śriyaṃ saukhyaṃ svargavāsaṃ janma caivottame kule // RKV_232.33 //</l>\n</lg>\n\n<lg>\n<l>rasabhedī kṛtaghnaśca svāmidhruṅ mitravañcakaḥ /</l>\n<l>goghnaśca garadaścaiva kanyāvikrayakārakaḥ // RKV_232.34 //</l>\n</lg>\n\n<lg>\n<l>brahmaghnaśca surāpī ca steyī ca gurutalpagaḥ /</l>\n<l>narmadācaritaṃ śṛṇvaṃstāmabdaṃ yo 'bhiṣevate // RKV_232.35 //</l>\n</lg>\n\n<lg>\n<l>sarvapāpavinirmukto jāyate nātra saṃśayaḥ /</l>\n<l>pākabhedī vṛthāpākī devabrāhmaṇanindakaḥ // RKV_232.36 //</l>\n</lg>\n\n<lg>\n<l>parīvādī guroḥ pitroḥ sādhūnāṃ nṛpatestathā /</l>\n<l>te 'pi śrutvā ca pāpebhyo mucyante nātra saṃśayaḥ // RKV_232.37 //</l>\n</lg>\n\n<lg>\n<l>ye punarbhāvitātmānaḥ śastraṃ śṛṇvanti nityaśaḥ /</l>\n<l>pūjayanti ca tacchāstraṃ nārmadaṃ vastrabhūṣaṇaiḥ // RKV_232.38 //</l>\n</lg>\n\n<lg>\n<l>puṣpaiḥ phalaiś candanādyair bhojanair vividhair api /</l>\n<l>śāstre 'sminpūjite devāḥ pūjitā guravastathā // RKV_232.39 //</l>\n</lg>\n\n<lg>\n<l>iha loke pare caiva nātra kāryā vicāraṇā /</l>\n<l>tasmātsarvaprayatnena gandhavastrādibhūṣaṇaiḥ // RKV_232.40 //</l>\n</lg>\n\n<lg>\n<l>pūjayetparayā bhaktyā vācakaṃ śāstrameva ca /</l>\n<l>vedapāṭhaiśca yatpuṇyamagnihotraiśca pālitaiḥ // RKV_232.41 //</l>\n</lg>\n\n<lg>\n<l>tatphalaṃ samavāpnoti narmadācarite śubhe /</l>\n<l>kurukṣetre ca yatpuṇyaṃ prabhāse puṣkare tathā // RKV_232.42 //</l>\n</lg>\n\n<lg>\n<l>rudrāvarte gayāyāṃ ca vārāṇasyāṃ viśeṣataḥ /</l>\n<l>gaṅgādvāre prayāge ca gaṅgāsāgarasaṅgame // RKV_232.43 //</l>\n</lg>\n\n<lg>\n<l>evamādiṣu tīrtheṣu yatpuṇyaṃ jāyate nṛṇām /</l>\n<l>narmadācaritaṃ śrutvā tatpuṇyaṃ sakalaṃ labhet // RKV_232.44 //</l>\n</lg>\n\n<lg>\n<l>ādimadhyāvasāneṣu narmadācaritaṃ śubham /</l>\n<l>yaḥ śṛṇoti naro bhaktyā śṛṇudhvaṃ tatphalaṃ mahat // RKV_232.45 //</l>\n</lg>\n\n<lg>\n<l>samāpya śivasaṃsthānaṃ devakanyāsamāvṛtaḥ /</l>\n<l>rudrasyānucaro bhūtvā śivena saha modate // RKV_232.46 //</l>\n</lg>\n\n<lg>\n<l>dharmākhyānamidaṃ puṇyaṃ sarvākhyāneṣvanuttamam /</l>\n<l>gṛhe 'pi paṭhyate yasya caturvarṇasya sattamāḥ // RKV_232.47 //</l>\n</lg>\n\n<lg>\n<l>dhanyaṃ tasya gṛhaṃ manye gṛhasthaṃ cāpi tatkulam /</l>\n<l>pustakaṃ pūjayedyastu narmadācaritasya tu // RKV_232.48 //</l>\n</lg>\n\n<lg>\n<l>narmadā pūjitā tena bhagavāṃśca maheśvaraḥ /</l>\n<l>vācake pūjite tadvaddevāśca ṛṣayo 'rcitāḥ // RKV_232.49 //</l>\n</lg>\n\n<lg>\n<l>lekhayitvā ca sakalaṃ revācaritamuttamam /</l>\n<l>bhūṣaṇaṃ sarvaśāstrāṇāṃ yo dadāti dvijanmane // RKV_232.50 //</l>\n</lg>\n\n<lg>\n<l>narmadāsarvatīrtheṣu snānadānena yatphalam /</l>\n<l>tatphalaṃ samavāpnoti sa naro nātra saṃśayaḥ // RKV_232.51 //</l>\n</lg>\n\n<lg>\n<l>etatpurāṇaṃ rudroktaṃ mahāpuṇyaphalapradam /</l>\n<l>svargadaṃ putradaṃ dhanyaṃ yaśasyaṃ kīrttivardhanam // RKV_232.52 //</l>\n</lg>\n\n<lg>\n<l>dharmyamāyuṣyamatulaṃ duḥkhaduḥsvapnanāśanam /</l>\n<l>paṭhatāṃ śṛṇvatāṃ cāpi sarvakāmārthasiddhidam // RKV_232.53 //</l>\n</lg>\n\n<lg>\n<l>yatpradattamidaṃ puṇyaṃ purāṇaṃ vācyate dvijaiḥ /</l>\n<l>śivaloke sthitis tasya purāṇākṣaravatsarī // RKV_232.54 //</l>\n</lg>\n\n<lg>\n<l>iti nigaditametannarmadāyāścaritraṃ pavanagaditamagryaṃ śarvavaktrādavāpya /</l>\n<l>tribhuvanajanavandyaṃ tvetadādau munīnāṃ kulapatipuratas tat sūtamukhyena sādhu // RKV_232.55 //</l>\n</lg>\n\n<p>|| iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revākhaṇḍasamāptirevākhaṇḍapustakadānādimāhātmyavarṇanaṃ nāma dvātriṃśadadhikadviśatatamo 'dhyāyaḥ ||</p>\n\n  </body>\n\n"
}