{
  "title": "sa_mādhva-anuvyākhyāna",
  "body": "<body xmlns='http://www.tei-c.org/ns/1.0'>\n\n<p>|| sūtraprasthānam ||</p>\n\n<p>|| anuvyākhyānam ||</p>\n\n<lg>\n<l>nārāyaṇaṃ nikhilapūrṇaguṇaikadehaṃ nirdoṣamāpyatamamapyakhilaiḥ suvākyaiḥ /</l>\n<l>asyodbhavādidamaśeṣaviśeṣato 'pi vandyaṃ sadā priyatamaṃ mama sannamāmi // MAnuv_1,1.1 //</l>\n</lg>\n\n<lg>\n<l>tameva śāstraprabhavaṃ praṇamya jagadgurūṇāṃ gurumañjasaiva /</l>\n<l>viśeṣato me paramākhyavidyāvyākhyāṃ karomyanvapi cāhameva // MAnuv_1,1.2 //</l>\n</lg>\n\n<lg>\n<l>prādurbhūto harirvyāso viriñcabhavapūrvakaiḥ /</l>\n<l>arthitaḥ paravidyākhyaṃ cakre śāstramanuttamam // MAnuv_1,1.3 //</l>\n</lg>\n\n<lg>\n<l>gururgurūṇāṃ prabhavaḥ śāstrāṇāṃ bādarāyaṇaḥ /</l>\n<l>yatastaduditaṃ mānamajādibhyastadarthataḥ // MAnuv_1,1.4 //</l>\n</lg>\n\n<lg>\n<l>vaktṛśrotṛprasaktīnāṃ yadāptiranukūlatā /</l>\n<l>āptavākyatayā tena śrutimūlatayā tathā // MAnuv_1,1.5 //</l>\n</lg>\n\n<lg>\n<l>yuktimūlatayā caiva prāmāṇyaṃ trividhaṃ mahat /</l>\n<l>dṛśyate brahmasūtrāṇāmekadhānyatra sarvaśaḥ // MAnuv_1,1.6 //</l>\n</lg>\n\n<lg>\n<l>ato naitādṛśaṃ kiñcit pramāṇatamamiṣyate /</l>\n<l>svayaṃ kṛtāpi tadvayākhyā kriyate spaṣṭatārthataḥ // MAnuv_1,1.7 //</l>\n</lg>\n\n<lg>\n<l>tatra tārāthamūlatvaṃ sarvaśaśastrasya ceṣyate /</l>\n<l>sarvatrānugatatvena pṛthagoṅkriyate 'khilaiḥ // MAnuv_1,1.8 //</l>\n</lg>\n\n<lg>\n<l>otatvavācī hyoṅkāro vaktayasau tadguṇotatām /</l>\n<l>sa eva brahmaśabdārtho nārāyaṇapadoditaḥ // MAnuv_1,1.9 //</l>\n</lg>\n\n<lg>\n<l>sa eva bhargaśabdārtho vyāhṛtīnāṃ ca bhūmataḥ /</l>\n<l>bhāvanāccaiva sutvācca so 'yaṃ puruṣa ityapi // MAnuv_1,1.10 //</l>\n</lg>\n\n<lg>\n<l>sa eva sarvavedārtho jijñāsyo 'yaṃ vidhīyate /</l>\n<l>jñānī priyatamo 'to me taṃ vidvāneva cāmṛtaḥ // MAnuv_1,1.11 //</l>\n</lg>\n\n<lg>\n<l>vṛṇute yaṃ tena labhya ityādyuktibalena hi /</l>\n<l>jijñāsotthajñānajāt tatprasādādeva mucyate // MAnuv_1,1.12 //</l>\n</lg>\n\n<lg>\n<l>dravyaṃ karma ca kālaśca svabhāvo jīva eva ca /</l>\n<l>yadanugrahataḥ santi na santi yadupekṣayā // MAnuv_1,1.13 //</l>\n</lg>\n\n<lg>\n<l>narte tvat kriyate kiñcidityāderna hariṃ vinā /</l>\n<l>jñānasvabhāvato 'pi syānmuktiḥ kasyāpi hi kvacit // MAnuv_1,1.14 //</l>\n</lg>\n\n<lg>\n<l>ajñānāṃ jñānado viṣṇurjñānināṃ mokṣadaśca saḥ /</l>\n<l>ānandadaśca muktānāṃ sa evaiko janārdanaḥ // MAnuv_1,1.15 //</l>\n</lg>\n\n<lg>\n<l>ityukterbandhamithyātvaṃ naiva muktirapekṣate /</l>\n<l>mithyātvamapi bandhasya na pratyakṣavirodhataḥ // MAnuv_1,1.16 //</l>\n</lg>\n\n<lg>\n<l>mithyātvaṃ yadi duḥkhādestadvākyāgrato bhavet /</l>\n<l>mithyāyāḥ sādhakatvaṃ ca na siddhaṃ prativādinaḥ // MAnuv_1,1.17 //</l>\n</lg>\n\n<lg>\n<l>tacca mithyāpramāṇena satā vā sādhyate tvayā /</l>\n<l>satā ced dvaitasiddhiḥ syānna siddhaṃ cānyasādhanam // MAnuv_1,1.18 //</l>\n</lg>\n\n<lg>\n<l>sādhakatvaṃ satastena sākṣiṇā siddhimicchatā /</l>\n<l>svīkṛtaṃ hyaviśeṣasya sādhyā sādhakatā punaḥ // MAnuv_1,1.19 //</l>\n</lg>\n\n<lg>\n<l>taccāviśeṣamānena sādhyamityanavasthitiḥ /</l>\n<l>anaṅgīkurvatāṃ viśvasatyatāṃ tanna vāditā // MAnuv_1,1.20 //</l>\n</lg>\n\n<lg>\n<l>tasmād vyavahṛtiḥ sarvā satyetyeva vyavasthitā /</l>\n<l>vyāvahārikametasmāt satyamityeva cāgatam // MAnuv_1,1.21 //</l>\n</lg>\n\n<lg>\n<l>vyavahārasataścāpi sādhakatvaṃ tu pūrvavat /</l>\n<l>sattraividhyaṃ ca mānena siddhayet keneti pṛcchyate // MAnuv_1,1.22 //</l>\n</lg>\n\n<lg>\n<l>tasyāpyuktaprakāreṇa naiva siddhiḥ kathañcana /</l>\n<l>vailakṣaṇyaṃ sadasatorapyetena niṣidhyate // MAnuv_1,1.23 //</l>\n</lg>\n\n<lg>\n<l>vailakṣaṇyaṃ sataścāpi svayaṃ sadbhedavādinaḥ /</l>\n<l>asataścāpi viśvasya tenāniṣyaṃ kathaṃ bhavet // MAnuv_1,1.24 //</l>\n</lg>\n\n<lg>\n<l>yadyucyate 'pi sarvasmāditi sadbhedasaṃsthitiḥ /</l>\n<l>sanmātratvaṃ brahmaṇo 'pi tasmāt tadapi no bhavet // MAnuv_1,1.25 //</l>\n</lg>\n\n<lg>\n<l>jñānabādhyatvamapi tu na siddhaṃ prativādinaḥ /</l>\n<l>vijñātasyānyathā samyag vijñānaṃ hyeva tanmatam // MAnuv_1,1.26 //</l>\n</lg>\n\n<lg>\n<l>asadvilakṣaṇajñaptyai jñātavyamasadeva hi /</l>\n<l>tasmādasatpratītiśca kathaṃ tena nivāryate // MAnuv_1,1.27 //</l>\n</lg>\n\n<lg>\n<l>anyathātvamasat tasmād bhrāntāveva pratīyate /</l>\n<l>sattvasyāsata evaṃ hi svīkāryaiva pratītatā // MAnuv_1,1.28 //</l>\n</lg>\n\n<lg>\n<l>tasyānirvacanīyatve syādeva hyanavasthitiḥ /</l>\n<l>nirviśeṣe svayaṃ bhāte kimajñānāvṛtaṃ bhavetaḥ // MAnuv_1,1.29 //</l>\n</lg>\n\n<lg>\n<l>mithyāviśeṣo 'pyajñānasiddhimeva hyapekṣate /</l>\n<l>nacāavaraṇamajñānamasatye tena ceṣyate // MAnuv_1,1.30 //</l>\n</lg>\n\n<lg>\n<l>aprakāśasvarūpatvājjaḍe 'jñānaṃ na manyate /</l>\n<l>ajñānābhāvataḥ śāstraṃ sarvaṃ vyarthībhaviṣyati // MAnuv_1,1.31 //</l>\n</lg>\n\n<lg>\n<l>ajñānasya ca mithyātvamajñānāditi kalpane /</l>\n<l>anavasthitistathāca syādanyonyāśrayatāthavā // MAnuv_1,1.32 //</l>\n</lg>\n\n<lg>\n<l>svabhāvājñānavādasya nirdoṣatvānna tad bhavet /</l>\n<l>avidyādurghaṭatvaṃ cet syādātmāpi hi tādṛśaḥ // MAnuv_1,1.33 //</l>\n</lg>\n\n<lg>\n<l>ato 'dhikāriviṣayaphalayogādivarjitam /</l>\n<l>anantadoṣaduṣṭaṃ ca heyaṃ māyāmataṃ śubhaiḥ // MAnuv_1,1.34 //</l>\n</lg>\n\n<lg>\n<l>satyatvāt tena duḥkhādeḥ pratyakṣeṇa virodhataḥ /</l>\n<l>na brahmatāṃ vaded vedo jīvasya hi kathañcana // MAnuv_1,1.35 //</l>\n</lg>\n\n<lg>\n<l>yajamānaprastaratvaṃ yathā nārthaḥ śruterbhavet /</l>\n<l>brahmatvamapi jīvasya pratyakṣasyāviśeṣataḥ // MAnuv_1,1.36 //</l>\n</lg>\n\n<lg>\n<l>sārvajñyādiguṇaṃ jīvād bhinnaṃ jñāpayati śrutiḥ /</l>\n<l>īśaṃ tāmupajīvyaiva vartate hyaikyavādinī // MAnuv_1,1.37 //</l>\n</lg>\n\n<lg>\n<l>upajīvyavirodhena nāsyāstanmānatā bhavet /</l>\n<l>svātantrye ca viśiṣṭatve sthānamattyaikyayorapi // MAnuv_1,1.38 //</l>\n</lg>\n\n<lg>\n<l>sādṛśye caikyavāk samyak sāvakāśā yatheṣyataḥ /</l>\n<l>avakāśojkhitā bhedaśrutirnātibalā katham // MAnuv_1,1.39 //</l>\n</lg>\n\n<lg>\n<l>ajñānāsambhavādeva mithyābhedo nirākṛtaḥ /</l>\n<l>ato yathārthabandhasya vinā viṣṇuprasādataḥ // MAnuv_1,1.40 //</l>\n</lg>\n\n<lg>\n<l>anivṛttestadarthaṃ hi jijñāsātra vidhīyate /</l>\n<l>yathā dṛṣṭayā prasannaḥ san rājā bandhāpanodakṛt // MAnuv_1,1.41 //</l>\n</lg>\n\n<lg>\n<l>evaṃ dṛṣṭaḥ sa bhagavān kuryād bandhavibhedanam /</l>\n<l>kāryatā ca na kācit syādiṣṭasādhanatāṃ vinā // MAnuv_1,1.42 //</l>\n</lg>\n\n<lg>\n<l>kāryaṃ na hi kriyāvyāpyaṃ niṣiddhasya samatvataḥ /</l>\n<l>na bhaviṣyatkriyā kāryaṃ srakṣyatīśa iti hyapi // MAnuv_1,1.43 //</l>\n</lg>\n\n<lg>\n<l>kāryaṃ syānnaiva cākartumaśakyaṃ kāryamiṣyate /</l>\n<l>sāmyādeva niṣiddhasya tadiṣṭaṃ sādhanaṃ tathā // MAnuv_1,1.44 //</l>\n</lg>\n\n<lg>\n<l>kāryaṃ sādhanamiṣṭasya bhagavāniṣṭadevatā /</l>\n<l>mukhyeṣyaṃ vā sumanasāṃ preyastaditi ca śrutiḥ // MAnuv_1,1.45 //</l>\n</lg>\n\n<lg>\n<l>prāṇabuddhimanaḥkhātmadehāpatyadhanādayaḥ /</l>\n<l>yatsamparkāt priyā āsaṃstataḥ ko nvaparaḥ priyaḥ // MAnuv_1,1.46 //</l>\n</lg>\n\n<lg>\n<l>ityādivākyairākāṅkṣāsannidhiryogyatā yataḥ /</l>\n<l>asminneva samastasyetīṣye vyutpattiriṣyate // MAnuv_1,1.47 //</l>\n</lg>\n\n<lg>\n<l>attyapūpāṃstava bhrātetyādāvāvāpato 'pi ca /</l>\n<l>udvāpād vartamānatvādākāṅkṣādibalādapi // MAnuv_1,1.48 //</l>\n</lg>\n\n<lg>\n<l>bālo vyutpattimapyeti nānayetyādivākyataḥ /</l>\n<l>ānīyamānadṛṣṭayaiva vyutpatteḥ sambhave sati // MAnuv_1,1.49 //</l>\n</lg>\n\n<lg>\n<l>eṣyadānayanāyāyaṃ kuta eva pratīkṣate /</l>\n<l>vyutpanno vartamāne tu kriyāśabde bhaviṣyati // MAnuv_1,1.50 //</l>\n</lg>\n\n<lg>\n<l>punardṛṣṭyaiva śabdaśrut paścāt vyutpattimeṣyati /</l>\n<l>vartamānamatītaṃ ca bhaviṣyaditi ca kramāt // MAnuv_1,1.51 //</l>\n</lg>\n\n<lg>\n<l>ākāṅkṣādiyutaṃ yasmād vidhervyutpādanaṃ kutaḥ /</l>\n<l>dṛṣṭyā jñātapadārthasya padākāṅkṣā bhaviṣyati // MAnuv_1,1.52 //</l>\n</lg>\n\n<lg>\n<l>vyutpattiḥ prathamā tasmād vatarmāne gate tataḥ /</l>\n<l>iṣṭamākāṅkṣate sarvo na pravṛttimapekṣate // MAnuv_1,1.53 //</l>\n</lg>\n\n<lg>\n<l>aparokṣaṃ parokṣaṃ vā jñānamiṣṭasya sādhanam /</l>\n<l>kvāpi ceṣyā tadarthā syādattirhi rasavittaye // MAnuv_1,1.54 //</l>\n</lg>\n\n<lg>\n<l>vākyārthajñānamātreṇa kvacidiṣṭaṃ bhavedapi /</l>\n<l>na ca srukasruvavahnayādāvatātparyaṃ śruterbhavet // MAnuv_1,1.55 //</l>\n</lg>\n\n<lg>\n<l>yatkiñcitkaraṇarasyāpi yajñataivānyathā bhavet /</l>\n<l>tasmādupāsanārthaṃ ca svārthe tātparyavad bhavet // MAnuv_1,1.56 //</l>\n</lg>\n\n<lg>\n<l>iti śabdonnaye 'gnāvityunnīte smṛtirbhavet /</l>\n<l>itiśabdavyapetāni hyapi santi vacāṃsyalam // MAnuv_1,1.57 //</l>\n</lg>\n\n<lg>\n<l>ātmānamevetyādīni yoge 'gnāvapi tat samam /</l>\n<l>ekavākyatvayoge tu vedasyāpi hyaśeṣataḥ // MAnuv_1,1.58 //</l>\n</lg>\n\n<lg>\n<l>vākyabhedo na yuktaḥ syād yogaśca syānmahāphale /</l>\n<l>iti brūyāditi vaco gatamagnau samīpagam // MAnuv_1,1.59 //</l>\n</lg>\n\n<lg>\n<l>kalpanāgauravaṃ cet syāt pṛthak tātparyasambhave /</l>\n<l>kalpanāgauravādeva padārthā na syureva hi // MAnuv_1,1.60 //</l>\n</lg>\n\n<lg>\n<l>pramāṇāvagatatvaṃ cet tātparyāṇaśaṃ tathaiva hi /</l>\n<l>tasmāt padārthe vākyārthe tātparyamubhayatra ca // MAnuv_1,1.61 //</l>\n</lg>\n\n<lg>\n<l>pṛthageva ca vākyatvaṃ pṛthaganvayato bhavet /</l>\n<l>avāntaratvād vākyānāṃ vākyabhedo na dūṣaṇam // MAnuv_1,1.62 //</l>\n</lg>\n\n<lg>\n<l>aṅgīkṛtatvādapi taiḥ padārthānāṃ pṛthak pṛthak /</l>\n<l>kriyāpadenānvayasya vākyabhedāddhi dūṣaṇam // MAnuv_1,1.63 //</l>\n</lg>\n\n<lg>\n<l>pratyakṣādivirodhe 'to gauṇārthasyāpi sambhavāt /</l>\n<l>atātparyaṃ padārthe 'pi na kalpyamavirodhataḥ // MAnuv_1,1.64 //</l>\n</lg>\n\n<lg>\n<l>ato jñānaphalānyeva karmāṇi jñānameva hi /</l>\n<l>mukhyaprasādadaṃ viṣṇorjijñāsāyāśca tad bhavet // MAnuv_1,1.65 //</l>\n</lg>\n\n<lg>\n<l>kartavyā tena jijñāsā śrutiprāmāṇyayogataḥ /</l>\n<l>pratyakṣavacca prāmāṇyaṃ svata evāgamasya hi // MAnuv_1,1.66 //</l>\n</lg>\n\n<lg>\n<l>anavasthānyathā hi syādaprāmāṇyaṃ tathānyataḥ /</l>\n<l>mithyājñaptipralambhādestena vedavirodhi yat // MAnuv_1,1.67 //</l>\n</lg>\n\n<lg>\n<l>na mānamapi vedānāmaṅgīkāryā hi nityatā /</l>\n<l>na hi dharmādisiddhiḥ syānnityavākyaṃ vinā kvacit // MAnuv_1,1.68 //</l>\n</lg>\n\n<lg>\n<l>avipralambhastajjñānaṃ tatkṛtatvādayo 'pi ca /</l>\n<l>kalpyā gauravadoṣeṇa puṃvākyaṃ jñāpakaṃ na tat // MAnuv_1,1.69 //</l>\n</lg>\n\n<lg>\n<l>pratyakṣaḥ kasyacid dharmo vastutvāditi codite /</l>\n<l>na buddho dharmadarśī syāt puṃstvādityanumāhatiḥ // MAnuv_1,1.70 //</l>\n</lg>\n\n<lg>\n<l>adharmavādino vākyamaprayojanameva hi /</l>\n<l>dharmābhāvo 'pi no tena pratyakṣāvagato bhavet // MAnuv_1,1.71 //</l>\n</lg>\n\n<lg>\n<l>ataḥ saṃśayasampattau vākyaṃ pratyakṣavat pramā /</l>\n<l>śaktiścaivānvite svārthe śabdānāmanubhūyate // MAnuv_1,1.72 //</l>\n</lg>\n\n<lg>\n<l>ato 'nvitābhidhāyitvaṃ gauravaṃ kalpane 'nyathā /</l>\n<l>nacāśakyābhidhāyitvaṃ pravṛttiśca dvidhānyathā // MAnuv_1,1.73 //</l>\n</lg>\n\n<lg>\n<l>etat sarvaṃ tarkaśāstre brahmatarke hi vistarāt /</l>\n<l>uktaṃ vidyāpṛthaktavāttu saṅkṣepeṇātra sūcitam // MAnuv_1,1.74 //</l>\n</lg>\n\n<lg>\n<l>pramāṇanyāyasacchikṣā kriyate tarkaśāstrataḥ /</l>\n<l>mānanyāyaistu tatsiddhaimīmāṃsā meyaśodhanam // MAnuv_1,1.75 //</l>\n</lg>\n\n<lg>\n<l>brahmatarkaṃ ca bhagavān sa eva kṛtavān prabhuḥ /</l>\n<l>pañcāśatkoṭivistārānnārāyaṇatanau kṛtāt // MAnuv_1,1.76 //</l>\n</lg>\n\n<lg>\n<l>uddhṛtya pañcasāhasraṃ kṛtavān bādarāyaṇaḥ /</l>\n<l>atastadarthaṃ saṅkṣepādata ityabhyasūcayat // MAnuv_1,1.77 //</l>\n</lg>\n\n<lg>\n<l>yato 'nubhavataḥ sarvaṃ siddhametadato 'pi ca /</l>\n<l>devaiśca durgamārtheṣu vyāpṛto nātivistṛtim // MAnuv_1,1.78 //</l>\n</lg>\n\n<lg>\n<l>cakāraitā hyavajñeyā yuktayaḥ pratipakṣagāḥ /</l>\n<l>pratyakṣekṣākṣamaḥ pakṣaṃ kamevātrābhivīkṣate // MAnuv_1,1.79 //</l>\n</lg>\n\n<lg>\n<l>tasmādakṣamapakṣatvānmokṣaśāstre 'bhyupekṣitaḥ /</l>\n<l>svayaṃ bhagavatā viṣṇurbrahmetyetat puroditam // MAnuv_1,1.80 //</l>\n</lg>\n\n<lg>\n<l>sa viṣṇurāha hīyante devaśāstrasya tena hi /</l>\n<l>ādyantaṃ devaśāstrasya svayaṃ bhagavatā kṛtam // MAnuv_1,1.81 //</l>\n</lg>\n\n<lg>\n<l>madhyaṃ tadājñayā pailaśeṣābhyāṃ kṛtamañjasā /</l>\n<l>atastatraiva viṣṇutvasiddherbrahmetyasūcayat // MAnuv_1,1.82 //</l>\n</lg>\n\n<lg>\n<l>doṣāracchidraśabdānāṃ paryāyatvaṃ yatastataḥ /</l>\n<l>guṇā nārā iti jñeyastadvān nārāyaṇaḥ smṛtaḥ // MAnuv_1,1.83 //</l>\n</lg>\n\n<lg>\n<l>brahmaśabdo 'pi hi guṇapūrtimeva vadatyayam /</l>\n<l>ato nārāyaṇasyaiva jijñāsātra vidhīyate // MAnuv_1,1.84 //</l>\n</lg>\n\n<lg>\n<l>siddhatvād brahmaśabdasya viṣṇau spaṣṭatayā śrutau /</l>\n<l>ambhasyapāra ityukto nārāyaṇapaderitaḥ // MAnuv_1,1.85 //</l>\n</lg>\n\n<lg>\n<l>āpo nārā iti hyāha sa evāpsvantarīritaḥ /</l>\n<l>kāmato vidhirudrādipadadātṛyā svayaṃ śriyā // MAnuv_1,1.86 //</l>\n</lg>\n\n<lg>\n<l>yonitvenātmano viṣṇostiṣṭhantītyuditasya ca /</l>\n<l>yasmin devā adhītyuktavā samudraṃ sthānameva ca // MAnuv_1,1.87 //</l>\n</lg>\n\n<lg>\n<l>nāma cākṣaramityeva ṛca ityuditaṃ tu yat /</l>\n<l>yataḥ prasūtetyuktavā ca tadeva brahma cābravīt // MAnuv_1,1.88 //</l>\n</lg>\n\n<lg>\n<l>antaḥsamudragaṃ viśvaprasūteḥ kāraṇaṭha tu yat /</l>\n<l>sūktopaniṣadādyuktaṃ janmādyasyeti lakṣyate // MAnuv_1,1.89 //</l>\n</lg>\n\n<lg>\n<l>sṛṣṭiḥ sthitiśca saṃhāro niyatirjñānamāvṛtiḥ /</l>\n<l>bandhamokṣāvapi hyāsu śrutiṣūktā hareḥ sadā // MAnuv_1,1.90 //</l>\n</lg>\n\n<lg>\n<l>yaṃ nāmāni viśantyaddhā yo devānāmiti hyapi /</l>\n<l>śruternāmāni sarvāṇi viṣṇoreva yatastataḥ // MAnuv_1,1.91 //</l>\n</lg>\n\n<lg>\n<l>ato na mukhyato nāma tadanyasya hi kasyacit /</l>\n<l>guṇāḥ śrutā iti hyasmānna doṣo 'rthaḥ śruterbhavet // MAnuv_1,1.92 //</l>\n</lg>\n\n<lg>\n<l>prītyā mokṣaparatvācca tātparyaṃ naiva dūṣaṇe /</l>\n<l>sarveṣāmapi vākyānāṃ mahātātparyamatra hi // MAnuv_1,1.93 //</l>\n</lg>\n\n<lg>\n<l>tadvirodhe na mānatvaṃ phalaṃ muktirhi vākyataḥ /</l>\n<l>na purāṇādimānatvaṃ viruddhārthe śruterbhavet // MAnuv_1,1.94 //</l>\n</lg>\n\n<lg>\n<l>darśanāntaramūlatvānmohārthaṃ cājñayā hareḥ /</l>\n<l>na sarvanāmatānyeṣāṃ śrutāvuktā hi kutracit // MAnuv_1,1.95 //</l>\n</lg>\n\n<lg>\n<l>adoṣavacanāccaiva niyamena hareḥ śrutau /</l>\n<l>ajñānaṃ pāratantryaṃ ca praḷaye 'bhāva eva ca // MAnuv_1,1.96 //</l>\n</lg>\n\n<lg>\n<l>aśaktiścoditānyeṣāṃ sarveṣāmapi ca śrutau /</l>\n<l>janmādyasyeti tenaitad viṣṇoreva svalakṣaṇam // MAnuv_1,1.97 //</l>\n</lg>\n\n<lg>\n<l>asyodbhavādihetutvaṃ sākṣādeva svalakṣaṇam /</l>\n<l>kṛṣṇaddhayānacchalenaiva svayaṃ bhāgavate 'bravīt // MAnuv_1,1.98 //</l>\n</lg>\n\n<lg>\n<l>ato jīvaikyamapi sa nirācakre jagadguruḥ /</l>\n<l>na hi janmādihetutvaṃ jīvasya jagato bhavet // MAnuv_1,1.99 //</l>\n</lg>\n\n<lg>\n<l>hitākriyādidoṣaṃ ca vakṣyatyeva svayaṃ prabhuḥ /</l>\n<l>nirguṇatvaṃ ca tenaiva niṣiddhaṃ prabhuṇā svayam // MAnuv_1,1.100 //</l>\n</lg>\n\n<lg>\n<l>bhedenaiva tu mukhyārthasambhave lakṣaṇā kutaḥ /</l>\n<l>kathaṃ nityaguṇasyāsya syādaikyaṃ guṇahānataḥ // MAnuv_1,1.101 //</l>\n</lg>\n\n<lg>\n<l>sadaiva guṇavattve 'sya bhinnaṃ syānnirguṇaṃ sadā /</l>\n<l>na ca mithyāguṇatvaṃ syādanirvācyasya dūṣaṇāt // MAnuv_1,1.102 //</l>\n</lg>\n\n<lg>\n<l>nirguṇatvaṃ tadā ca syādāsuratvaṃ nacānyathā /</l>\n<l>lakṣyalakṣaṇayorbhedo 'bhedo vā yadi vobhayam // MAnuv_1,1.103 //</l>\n</lg>\n\n<lg>\n<l>iti pṛṣṭe tadaikyasya gatireva na vidyate /</l>\n<l>aikyābhede na śāstreṇa jñeyaṃ tat svaprakāśataḥ // MAnuv_1,1.104 //</l>\n</lg>\n\n<lg>\n<l>bhede mithyātvato bhedasatyatvaṃ syād balādapi /</l>\n<l>bhedābhedau yadi tadā syādeva hyanavasthitiḥ // MAnuv_1,1.105 //</l>\n</lg>\n\n<lg>\n<l>svanirvāhakatā cet syād bāhyaṃ bāhakamityapi /</l>\n<l>paryāyo bhedavān vā syādanavasthobhayatra ca // MAnuv_1,1.106 //</l>\n</lg>\n\n<lg>\n<l>satyajñānādike 'pyeva na vyāvṛttyā prayojanam /</l>\n<l>vyāvṛttasyāviśeṣatve tadakhaṇḍaṃ ca khaṇḍitam /</l>\n<l>nirviśeṣatvametena mūko 'hamitivad bhavet // MAnuv_1,1.107 //</l>\n</lg>\n\n<lg>\n<l>abhinne 'pi viśeṣo 'yaṃ balādāpatati hyataḥ /</l>\n<l>viśeṣatadvatoścaiva svanirvāhakatā bhavet // MAnuv_1,1.108 //</l>\n</lg>\n\n<lg>\n<l>bhedahīne tvaparyāyaśabdāntaraniyāmakaḥ /</l>\n<l>viśeṣo nāma kathitaḥ so 'sti vastuṣvaśeṣataḥ // MAnuv_1,1.109 //</l>\n</lg>\n\n<lg>\n<l>viśeṣāste 'pyanantāśca parasparaviśeṣiṇaḥ /</l>\n<l>svanirvāhakatāyuktāḥ santi vastuṣvaśeṣataḥ // MAnuv_1,1.110 //</l>\n</lg>\n\n<lg>\n<l>ato 'nantaguṇaṃ brahma nirbhedamapi bhaṇyate /</l>\n<l>evaṃ dharmāniti śrutyā tadabhedo 'pyudīryate // MAnuv_1,1.111 //</l>\n</lg>\n\n<lg>\n<l>śaivādyāgamasamprāptadṛṣṭagena phalena tu /</l>\n<l>tadvākyopamayānyacca pramāṇatve 'numīyate // MAnuv_1,1.112 //</l>\n</lg>\n\n<lg>\n<l>īśavākyatvata iti cet tadgavyabhicāriṇā /</l>\n<l>aprāmāṇyānumā ca syānna pṛthak cānumeśvare // MAnuv_1,1.113 //</l>\n</lg>\n\n<lg>\n<l>puṃstvahetubalādeva pūrvoktenaiva vartmanā /</l>\n<l>śāstrayonitvametena kāraṇasya balād bhavet // MAnuv_1,1.114 //</l>\n</lg>\n\n<lg>\n<l>nāvedavinna tarkeṇa matirityādivākyataḥ /</l>\n<l>tarko jñāpayituṃ śakto neśitāraṃ kathañcana // MAnuv_1,1.115 //</l>\n</lg>\n\n<lg>\n<l>vanakṛttvādirūpeṇa pakṣabhūtasya ceśituḥ /</l>\n<l>kiñcijjñānaṃ hi puṃstvena śakyaṃ sādhayituṃ sukham // MAnuv_1,1.116 //</l>\n</lg>\n\n<lg>\n<l>vṛkṣakṛnnākhilaṃ vṛkṣaṃ vetti puṃstvāddhi caitravat /</l>\n<l>ityādyanumayā spardhi nānumānaṃ pareśituḥ /</l>\n<l>śaktaṃ vijñāpane cātiprasaṅgo 'numayedṛśā // MAnuv_1,1.117 //</l>\n</lg>\n\n<lg>\n<l>vastutvāt turagaḥ śṛṅgī puṣpavat khaṃ sutairyutā /</l>\n<l>citriṇī ca rasaḥ ṣaṣṭho rasatvāt sottaro bhavet /</l>\n<l>upakramādiliṅgebhyo nānyāsyādanumā tataḥ // MAnuv_1,1.118 //</l>\n</lg>\n\n<lg>\n<l>ta evānvayanāmānastaiḥ samyak pravicārite /</l>\n<l>mukhyārtho bhagavān viṣṇuḥ sarvaśāstrasya nāparaḥ // MAnuv_1,1.119 //</l>\n</lg>\n\n<lg>\n<l>īkṣaṇīyatvato viṣṇurvācya eva nacānyathā /</l>\n<l>lakṣyatvaṃ kvāpi dṛṣṭaṃ hi kiṃ tadityanavasthitiḥ // MAnuv_1,1.120 //</l>\n</lg>\n\n<lg>\n<l>mādhuryādiviśeṣāśca tacchabdairuditāḥ sadā /</l>\n<l>vākyārtho 'pi hi vākyārthaśabdenaivodito bhavet // MAnuv_1,1.121 //</l>\n</lg>\n\n<lg>\n<l>nāvācyaṃ tena kiñcit syād yata ityādikairvadan /</l>\n<l>avācyatvaṃ kathaṃ brūyānmūko 'hamitivat sudhīḥ // MAnuv_1,1.122 //</l>\n</lg>\n\n<lg>\n<l>yena lakṣyamiti proktaṃ lakṣyaśabdena so 'vadat /</l>\n<l>ekasyāpi hi śabdasya gauṇārthasvīkṛtau satām // MAnuv_1,1.123 //</l>\n</lg>\n\n<lg>\n<l>mahatī jāyate lajjā yatra tatrākhilā ravāḥ /</l>\n<l>amukhyārthā iti vadan yastanmārgānuvartinām /</l>\n<l>kathaṃ na jāyate lajjā vaktuṃ śābdatvamātmanaḥ // MAnuv_1,1.124 //</l>\n</lg>\n\n<lg>\n<l>ātmabrahmādayaḥ śabdāḥ sākṣāt pūrṇābhidhāyinaḥ /</l>\n<l>janmādikāraṇaṃ brahma lakṣitaṃ ca yadā tadā // MAnuv_1,1.125 //</l>\n</lg>\n\n<lg>\n<l>vandhyāputropamaṃ māyāśabalaṃ vācyamityapi /</l>\n<l>kalpayitvā vinā mānaṃ lakṣyaṃ śuddhaṃ vadan padaiḥ // MAnuv_1,1.126 //</l>\n</lg>\n\n<lg>\n<l>ātmaśabdoditasyaiva jñānaṃ muktāvasādhanam /</l>\n<l>āha śrutaparityāgaḥ syāccāsyāśrutakalpanam // MAnuv_1,1.127 //</l>\n</lg>\n\n<lg>\n<l>syāt sarvatra ca yatraikamapi loko jugupsate /</l>\n<l>niyamenobhayaṃ syāddhi yasya svaparayormate // MAnuv_1,1.128 //</l>\n</lg>\n\n<lg>\n<l>alaṅkṛtaḥ sadaivāyaṃ durghaṭaireva bhūṣaṇaiḥ /</l>\n<l>andhantamo nityuduḥkhaṃ tasya syād vasanadvayam // MAnuv_1,1.129 //</l>\n</lg>\n\n<lg>\n<l>anandā nāma te lokā andhena tamasā'vṛtāḥ /</l>\n<l>tāṃste pretyābhigacchantyavidvāṃso budho janāḥ // MAnuv_1,1.130 //</l>\n</lg>\n\n<lg>\n<l>asuryā nāma te lokā andhena tamasā'vṛtāḥ /</l>\n<l>tāṃste pretyābhigacchanti ye kecātmahano janāḥ // MAnuv_1,1.131 //</l>\n</lg>\n\n<lg>\n<l>ityādiśrutayo mānaṃ śataśo 'tra samantataḥ /</l>\n<l>heyatvāvacanāccaiva nātmā gauṇaḥ śrutau śrutaḥ // MAnuv_1,1.132 //</l>\n</lg>\n\n<lg>\n<l>tamevaikaṃ jānathānyā vāco muñcatha ceti ha /</l>\n<l>ukta ātmā kathaṃ gauṇo heyapakṣe hyasau śrutaḥ // MAnuv_1,1.133 //</l>\n</lg>\n\n<lg>\n<l>parivāratayā grāhyā api heyāḥ pradhānataḥ /</l>\n<l>pūrṇasya pūrṇamādāya pūrṇamevāvaśiṣyate // MAnuv_1,1.134 //</l>\n</lg>\n\n<lg>\n<l>iti svasyaiva pūrṇasya pūrṇe 'pyaya udāhṛtaḥ /</l>\n<l>kathaṃ māyāvyavacchinnaḥ pūrṇo mukhyatayā bhavet // MAnuv_1,1.135 //</l>\n</lg>\n\n<lg>\n<l>padaṃ ca nirguṇa iti kathaṃ gauṇaṃ vadiṣyati /</l>\n<l>guṇābhāvopalakṣyaṃ cet padaṃ tadapi vācakam // MAnuv_1,1.136 //</l>\n</lg>\n\n<lg>\n<l>ato 'navasthitimukhasarvadoṣamahāspadam /</l>\n<l>kathametanmataṃ sadbhirādriyeta vicakṣaṇaiḥ // MAnuv_1,1.137 //</l>\n</lg>\n\n<lg>\n<l>na ca sāṅkhayanirākṛtyai sūtrāṇyetānyacīkḷpat /</l>\n<l>bhagavān nahyaśabdatvaṃ pradhāne 'ṅgīkarotyasau // MAnuv_1,1.138 //</l>\n</lg>\n\n<lg>\n<l>samanvaye pratijñāte śabdagocarataiva hi /</l>\n<l>prathamapratipādyā syāt tadabhāve kuto 'nvayaḥ // MAnuv_1,1.139 //</l>\n</lg>\n\n<lg>\n<l>kathaṃ ca lakṣaṇāvādī brūyād brahmasamanvayam /</l>\n<l>yo 'sau śabdasya mukhyārthastatraiva syāt samanvayaḥ // MAnuv_1,1.140 //</l>\n</lg>\n\n<lg>\n<l>janmādikāraṇe sākṣādāha devaḥ samanvayam /</l>\n<l>uktaṃ tadeva jijñāsyaṃ kvāvakāśo 'tra nirguṇe // MAnuv_1,1.141 //</l>\n</lg>\n\n<lg>\n<l>kathañcāsambhavastasya mukhyārthasya nirākṛtau /</l>\n<l>mānena kena vijñeyamavācyājñeyanirguṇam // MAnuv_1,1.142 //</l>\n</lg>\n\n<lg>\n<l>ameyaṃ cenna śāstrasya tatra vṛttiḥ kathañcana /</l>\n<l>tasmācchāstreṇa jijñāsyamasmadīyaṃ guṇārṇavam // MAnuv_1,1.143 //</l>\n</lg>\n\n<lg>\n<l>vāsudevākhyamadvandvaṃ paraṃ brahmākhilottamam /</l>\n<l>vijñeyavācyalakṣyatvapūrvāśeṣaviśeṣataḥ // MAnuv_1,1.144 //</l>\n</lg>\n\n<lg>\n<l>nirgataṃ manaso vāco yadi tat syādagocaram /</l>\n<l>astu tanmā vaded vādī nacāsmacchāstragaṃ tu tat // MAnuv_1,1.145 //</l>\n</lg>\n\n<lg>\n<l>avācyaṃ vācyamityuktavā kimityunmattavanmṛṣā /</l>\n<l>asmacchāstrasya cauryāya yatate svoktidūṣakaḥ // MAnuv_1,1.146 //</l>\n</lg>\n\n<lg>\n<l>janmādikāraṇaṃ yattat sākṣānnārāyaṇābhidham /</l>\n<l>vadantu śrutayo brahma śāstraṃ caitat tadarthataḥ // MAnuv_1,1.147 //</l>\n</lg>\n\n<lg>\n<l>svaprakāśatvamapi tu yairjñānasya nivāritam /</l>\n<l>kathaṃ sarvajñatā tasya svajñānādhigamaṃ vinā // MAnuv_1,1.148//</l>\n</lg>\n\n<lg>\n<l>pravṛttamastvavācyaṃ te maiva brūyāḥ kathañcana /</l>\n<l>sarvaśabdairavācyaṃ taduktavā tadviṣayaṃ punaḥ // MAnuv_1,1.149 //</l>\n</lg>\n\n<lg>\n<l>vayaṃ tvāṃ śrutiyuktibhyāṃ baddhvāsmacchāstramañjasā /</l>\n<l>vicārayāmaḥ śrutibhiryuktibhiścaiva sādaram // MAnuv_1,1.150 //</l>\n</lg>\n\n<lg>\n<l>adbhutatvādavācyaṃ tadatarkyājñeyameva ca /</l>\n<l>anantaguṇapūrṇatvādityūde paiṅgināṃ śrutiḥ /</l>\n<l>avācyamiti loke 'pi vaktayāścāryatamaṃ bhuvi // MAnuv_1,1.151 //</l>\n</lg>\n\n<lg>\n<l>evaṃ śāstrāvagamyatve vibhāgena samanvayam /</l>\n<l>ānandamaya ityādinādhyāyena vadatyajaḥ // MAnuv_1,1.152 //</l>\n</lg>\n\n<lg>\n<l>tatrānyatra prasiddhānāṃ viṣṇāveva samanvayam /</l>\n<l>śabdānāṃ prathame pāde guṇisāmānyavācinām // MAnuv_1,1.153 //</l>\n</lg>\n\n<lg>\n<l>guṇavācināṃ ca prathamamāha devaḥ samanvayam /</l>\n<l>samudraśāyinaṃ sarvaprasūtiprasavaṃ śrutiḥ // MAnuv_1,1.154 //</l>\n</lg>\n\n<lg>\n<l>tadeva brahma paramamiti sāvadhṛtirjagau /</l>\n<l>yato 'to brahmaśabdasya tatraiva niyatatvataḥ // MAnuv_1,1.155 //</l>\n</lg>\n\n<lg>\n<l>yo 'nnaṃ brahmetyādirūpādabhyāsāt taittirīyake /</l>\n<l>anyāsu caitadrūpāsu śākhāsvapi sahasraśaḥ // MAnuv_1,1.156 //</l>\n</lg>\n\n<lg>\n<l>ānandamaya ityādyaiḥ śabdairvācyo hariḥ svayam /</l>\n<l>upalakṣaṇatvaṃ śabdānāmānandamayapūrviṇām // MAnuv_1,1.157 //</l>\n</lg>\n\n<lg>\n<l>sūtrasyālpākṣaratvena sarvaśākhāvinirṇaye /</l>\n<l>punaśca prāpakāddhetostatrādhikaraṇāntaram // MAnuv_1,1.158 //</l>\n</lg>\n\n<lg>\n<l>sarve vedā āmananti yat padaṃ tviti hi śrutiḥ /</l>\n<l>ānandamayarūpe tu brahmaṇaḥ pucchatoktitaḥ // MAnuv_1,1.159 //</l>\n</lg>\n\n<lg>\n<l>samastābrahmatāprāpterānandamayanāma hi /</l>\n<l>brahmaśabdasya cābhyāsāt pañcarūpādiṣu sphuṭam // MAnuv_1,1.160 //</l>\n</lg>\n\n<lg>\n<l>brahmatāvayave 'pi syāt tathāvayavini svataḥ /</l>\n<l>yathaiva kṛṣṇakeśasya kṛṣṇasya brahmatākhilā // MAnuv_1,1.161 //</l>\n</lg>\n\n<lg>\n<l>darśitā caiva pārthāya niḥsīmāḥ śaktayo 'sya hi /</l>\n<l>ṛtaṃ satyaṃ paraṃ brahma puruṣaṃ kṛṣṇapiṅgalam // MAnuv_1,1.162 //</l>\n</lg>\n\n<lg>\n<l>viṣṇvākhyamuktamanyatra hyūrdhvaretaṃ ca tat prati /</l>\n<l>virūpākṣākhyamavaraṃ brahmoktaṃ tadvrate sthitam // MAnuv_1,1.163 //</l>\n</lg>\n\n<lg>\n<l>samānādhikṛtatvaṃ ceduttaraṃ nīlalohitam /</l>\n<l>kṛṣṇapiṅgalarūpeṇa punaruktaṃ bhaviṣyati // MAnuv_1,1.164 //</l>\n</lg>\n\n<lg>\n<l>brahmādhipatirityatra tāpanīyaśrutau puraḥ /</l>\n<l>svaritabrahmaśabdāntaṃ bahuvrīhitvameṣyati // MAnuv_1,1.165 //</l>\n</lg>\n\n<lg>\n<l>svāhendraśatruvardhasva yad bahuvrīhitāmagāt /</l>\n<l>mahāvyākaraṇe sūtramiti svaravinirṇaye // MAnuv_1,1.166 //</l>\n</lg>\n\n<lg>\n<l>pūrvāntasvarite puṃsorbahuvrīhitvameṣyati /</l>\n<l>mahāvyākaraṇe sūtramiti svaravinirṇaye // MAnuv_1,1.167 //</l>\n</lg>\n\n<lg>\n<l>ṛtaṃ satyaṃ paraṃ brahmetyādyuddeśyadvitīyakā /</l>\n<l>vibhaktirūrdhvaretādiḥ prathamā rudragocarā // MAnuv_1,1.168 //</l>\n</lg>\n\n<lg>\n<l>tasmād viṣṇuṃ paraṃ brahma prati rudro vrate sthitaḥ /</l>\n<l>ūrdhvaretā iti hyeva śrutyartho 'vasito bhavet // MAnuv_1,1.169 //</l>\n</lg>\n\n<lg>\n<l>ṛtaṃ satyaṃ paraṃ brahma prati viṣṇuṃ sadāśivaḥ /</l>\n<l>ūrdhvaretā dhyāyati ha śaṅkaro nīlalohitaḥ // MAnuv_1,1.170 //</l>\n</lg>\n\n<lg>\n<l>ityarthametamevāha nīlagrīvaśrutiḥ parā /</l>\n<l>ārtharvaṇī paraṃ brahma tasmādeko hariḥ śrutau // MAnuv_1,1.171 //</l>\n</lg>\n\n<lg>\n<l>tadevartamiti prāha kathamevānyathā śrutiḥ /</l>\n<l>avadhārayantī tasyaiva hyṛtatvādikamañjasā // MAnuv_1,1.172 //</l>\n</lg>\n\n<lg>\n<l>eko nārāyaṇa āsīnna brahmā na ca śaṅkaraḥ /</l>\n<l>vāsudevo 'gra evāsīnna brahmā na ca śaṅkaraḥ // MAnuv_1,1.173 //</l>\n</lg>\n\n<lg>\n<l>nendrasūryau na ca guho na somo na vināyakaḥ /</l>\n<l>ityādivākyato viṣṇorutpattiravatāragā // MAnuv_1,1.174 //</l>\n</lg>\n\n<lg>\n<l>mukhyaṃ brahma haristasmāt prastāvaḥ paramityapi /</l>\n<l>mukhyabrahmagrahe yukte nāmukhyaṃ yujyate kvacit // MAnuv_1,1.175 //</l>\n</lg>\n\n<lg>\n<l>asambhave hi mukhyasya gauṇārthāṅgīkṛtirbhavet /</l>\n<l>prācuryārthāśca mayaṭaḥ sarve 'tra pratipāditāḥ // MAnuv_1,1.176 //</l>\n</lg>\n\n<lg>\n<l>bhogyatvamatra cādyatvamupajīvyatayā hareḥ /</l>\n<l>mahābhoktā mahābhogya ityartho 'nnamaye bhavet // MAnuv_1,1.177 //</l>\n</lg>\n\n<lg>\n<l>mahāprāṇo mahābodho mahāvijñānavānapi /</l>\n<l>viśeṣasāmānyatayā vijñānaṃ mana ityapi // MAnuv_1,1.178 //</l>\n</lg>\n\n<lg>\n<l>ekasya jñānarūpasya hareruktirvibhāgataḥ /</l>\n<l>abhede 'pi viśeṣeṇaivānya ityudito hariḥ // MAnuv_1,1.179 //</l>\n</lg>\n\n<lg>\n<l>bhedaśabdā viśeṣaṃ tu harāvanyatra bhinnatvāt /</l>\n<l>brūyurharerjīvajaḍairapi bhedaṃ hi mukhyataḥ // MAnuv_1,1.180 //</l>\n</lg>\n\n<lg>\n<l>brahmatarkavaco 'pyevamata ekaḥ sa pañcadhā /</l>\n<l>ukto 'nnamaya ityādi bhṛgoścaitad vadiṣyati // MAnuv_1,1.181 //</l>\n</lg>\n\n<lg>\n<l>prāpyatvena mayaṭprokterna tatrāpyanyaducyate /</l>\n<l>pracurānnādirevāto hyannamannamayetyapi // MAnuv_1,1.182 //</l>\n</lg>\n\n<lg>\n<l>ucyate hyaviśeṣeṇa nānyat kiñcidihocyate /</l>\n<l>mahānandatva evāsya hetuḥ ko 'nyāditi sphuṭam // MAnuv_1,1.183 //</l>\n</lg>\n\n<lg>\n<l>uktaḥ śrutyantare yasmāt sukhaṃ labdhvā karotyayam /</l>\n<l>karoti nāsukhī bhūmā sukhaṃ nālpe sukhaṃ bhavet // MAnuv_1,1.184 //</l>\n</lg>\n\n<lg>\n<l>ityuktaṃ yat pravṛttiśca nṛttagānādikā sukhāt /</l>\n<l>duḥkhād rodādikā caiva sarvakartṛtvato 'sya ca // MAnuv_1,1.185 //</l>\n</lg>\n\n<lg>\n<l>sarvaśakter na duḥkhaṃ syādataḥ kevalalīlayā /</l>\n<l>pravartako na cedeṣa prāṇyādanyācca kaḥ pumān // MAnuv_1,1.186 //</l>\n</lg>\n\n<lg>\n<l>brahmavit paramāpnotīti yat prathamasūcitam /</l>\n<l>tadeva mantravarṇena satyaṃ jñānamanantavat // MAnuv_1,1.187 //</l>\n</lg>\n\n<lg>\n<l>lakṣitaṃ tatra satyatvaṃ sṛṣṭayānnaprāṇayorapi /</l>\n<l>uktaṃ jñānaṃ tu manasā vijñānenāpyudīritam // MAnuv_1,1.188 //</l>\n</lg>\n\n<lg>\n<l>anantatvaṃ tathā'nandamayavācāpyudāhṛtam /</l>\n<l>sadbhāvaṃ yāpayed yasmāt satyaṃ tat tena kathyate // MAnuv_1,1.189 //</l>\n</lg>\n\n<lg>\n<l>iti sṛṣṭiriha proktā jagatsadbhāvayāpakam /</l>\n<l>brahmeti sthāpanāyaiva sattvaṃ jīvanameva ca // MAnuv_1,1.190 //</l>\n</lg>\n\n<lg>\n<l>viśīrṇatā ca sattvaṃ syāt sannamityāhureva yat /</l>\n<l>ato 'dyatāttṛtānnatvaṃ satyaśabdārtha eva hi // MAnuv_1,1.191 //</l>\n</lg>\n\n<lg>\n<l>prāṇaṃ devā anuprāṇanti manuṣyāḥ paśavaśca ye /</l>\n<l>āyuḥ prāṇo hi bhūtānāmiti yad gatijīvane // MAnuv_1,1.192 //</l>\n</lg>\n\n<lg>\n<l>ukte saditidhātvartho gatiścāto hi satyatā /</l>\n<l>prāṇatvamavabodhārtho manudhātuḥ prakīrtitaḥ // MAnuv_1,1.193 //</l>\n</lg>\n\n<lg>\n<l>nālpe sukhamiti proktayaivānandamayatoktitaḥ /</l>\n<l>anantatvaṃ sunirṇītaṃ pūrṇānando hi nālpake // MAnuv_1,1.194 //</l>\n</lg>\n\n<lg>\n<l>ato hi mantravarṇoktavistṛtistu samastayā /</l>\n<l>kriyate parayā yasmāditaro 'tra na kathyate // MAnuv_1,1.195 //</l>\n</lg>\n\n<lg>\n<l>puruṣaṃ vetti yo mucyennānyaḥ panthā hi vidyate /</l>\n<l>iti śruteranyavedī kathaṃ muktiṃ prayāsyati // MAnuv_1,1.196 //</l>\n</lg>\n\n<lg>\n<l>puruṣaḥ para ātmājo brahma nārāyaṇaḥ prabhuḥ /</l>\n<l>mahānānanda ud viṣṇurbharga oma itīryate // MAnuv_1,1.197 //</l>\n</lg>\n\n<lg>\n<l>svayaṃ nārāyaṇo devo nānyasyaitāni kasyacit /</l>\n<l>tasmādomityudāhṛtya yajñadānādi kurvate // MAnuv_1,1.198 //</l>\n</lg>\n\n<lg>\n<l>sūktena pauruṣeṇainaṃ yajantyadhyātmakovidāḥ /</l>\n<l>iti paiṅgiśrutistena nānyajñānād vimucyate // MAnuv_1,1.199 //</l>\n</lg>\n\n<lg>\n<l>brahmaśabdodite tasminnātmaśabdaṃ prayujya ca /</l>\n<l>tasmādākāśasṛṣṭiṃ ca provācātra catuvirdhām // MAnuv_1,1.200 //</l>\n</lg>\n\n<lg>\n<l>bhūtaṃ bhūtābhimānī ca taddeho 'ntarniyāmakaḥ /</l>\n<l>hariścākāśaśabdokto mukhyato harireva ca // MAnuv_1,1.201 //</l>\n</lg>\n\n<lg>\n<l>ā samantāt kāśate yadākāśo mukhyato hariḥ /</l>\n<l>balajñānasvarūpatvād vāyuragniragaṃ nayan // MAnuv_1,1.202 //</l>\n</lg>\n\n<lg>\n<l>āpa āpālanāccaiva pṛthivī prathito yataḥ /</l>\n<l>uṣyānāmāśrayatvena sa evoṣadhināmakaḥ // MAnuv_1,1.203 //</l>\n</lg>\n\n<lg>\n<l>oṣadhīṣu sthito viṣṇuḥ kṣudhitairāśrito bhavet /</l>\n<l>puri śete yataḥ so 'tha puruṣaśceti gīyate // MAnuv_1,1.204 //</l>\n</lg>\n\n<lg>\n<l>kriyāpravartakatvena prādurbhāvo harerjaniḥ /</l>\n<l>ākāśādiṣu nānyāsti hyabhimāno 'bhimāninaḥ // MAnuv_1,1.205 //</l>\n</lg>\n\n<lg>\n<l>abhimāniśarīrasya sākṣād bhūtasya codbhavaḥ /</l>\n<l>evaṃ dehādiparyantamāgataṃ harimeva tu // MAnuv_1,1.206 //</l>\n</lg>\n\n<lg>\n<l>parāmṛśati tasyaiva pañcarūpatvavittaye /</l>\n<l>tyaktavā bhūtādikaṃ sarvaṃ sa vā eṣa iti śrutiḥ // MAnuv_1,1.207 //</l>\n</lg>\n\n<lg>\n<l>sa ityātmapadoddiṣṭa eṣa jīvaśarīragaḥ /</l>\n<l>sārānnamaya evāyaṃ na lokānnamayaḥ prabhuḥ // MAnuv_1,1.208 //</l>\n</lg>\n\n<lg>\n<l>iti taṃ rasaśabdena viśinaṣṭi śarīragam /</l>\n<l>idamityeva nirdeśo vastraprāvṛtavad vibhoḥ // MAnuv_1,1.209 //</l>\n</lg>\n\n<lg>\n<l>śira āderbhavejjīvaśira ādau vyavasthiteḥ /</l>\n<l>taṃ viditvāsya muktiḥ syānnānyajñānāt kathañcana // MAnuv_1,1.210 //</l>\n</lg>\n\n<lg>\n<l>āditye puruṣe cāyamiti bhedopadeśataḥ /</l>\n<l>nāsyābhedo 'sti jīvena nānumā kāmacāriṇī // MAnuv_1,1.211 //</l>\n</lg>\n\n<lg>\n<l>vimatāni śarīrāṇi madbhogāyatanāni yat /</l>\n<l>śarīrāṇītyādikā tu tattvajñāne hyapekṣyate // MAnuv_1,1.212 //</l>\n</lg>\n\n<lg>\n<l>pratyakṣādiviruddhatvādakṣāgamabhayojkhitā /</l>\n<l>anumā kāmavṛttā hi kutra nāvasaraṃ vrajet // MAnuv_1,1.213 //</l>\n</lg>\n\n<lg>\n<l>jaḍa ātmaiva vastutvāt prameyatvājjaḍaṃ citiḥ /</l>\n<l>ghana ākāśa ityādyā vāryante kena hetunā // MAnuv_1,1.214 //</l>\n</lg>\n\n<lg>\n<l>na jīvabhedasūtrāṇāṃ śaṅkayātra punaruktatā /</l>\n<l>vākyāntaradyotakatvāt pṛthagityatra pūrṇatā /</l>\n<l>yogamannamayādyairyat phalatvenāsya śaṃsati /</l>\n<l>sthānadvaye 'pyataḥ kośā eta ityatisāhasam // MAnuv_1,1.215 //</l>\n</lg>\n\n<lg>\n<l>upasaṅkramaṇaṃ caiva dvitīyoddeśitaṃ prati /</l>\n<l>atikramaṃ vadantaṃ tamupaśabdo nivārayet // MAnuv_1,1.216 //</l>\n</lg>\n\n<lg>\n<l>aśrutasyātiśabdasya sthānaṃ dadyāt kathaṃ punaḥ /</l>\n<l>śrutāśrutaparityāgakalpane vigatahriyām // MAnuv_1,1.217 //</l>\n</lg>\n\n<lg>\n<l>mṛtāveva parityāgaḥ kṛto hyannamayasya ca /</l>\n<l>ye 'nnaṃ brahmetyādyupāsāṃ sāmānādhikaraṇyataḥ // MAnuv_1,1.218 //</l>\n</lg>\n\n<lg>\n<l>uktavā pañcasvarūpāṇāṃ punastatprāptivādinī /</l>\n<l>sthānadvayagatā vedavāṇī tadapalāpinām // MAnuv_1,1.219 //</l>\n</lg>\n\n<lg>\n<l>tamaso 'nyatra saṃsthānaṃ kathameva saheta sā /</l>\n<l>adhīhi bhagavo brahmetyukto 'nnaprāṇapūrvakam // MAnuv_1,1.220 //</l>\n</lg>\n\n<lg>\n<l>āha brahma kathaṃ tanna dvāraṃ taditi vādinaḥ /</l>\n<l>upasattiṃ kathaṃ vidyurupasannāya hi triśaḥ // MAnuv_1,1.221 //</l>\n</lg>\n\n<lg>\n<l>vaktavyaṃ brahma guruṇā caturvāramathāpi vā /</l>\n<l>sakṛd vetyāgamā brūyuḥ sampradāyavido 'pi ca // MAnuv_1,1.222 //</l>\n</lg>\n\n<lg>\n<l>tad yatkiñcit kathaṃ brūyādupasannāya dikpatiḥ /</l>\n<l>na vaded brahma ca kathaṃ māyāvī na hi vārirāṭ // MAnuv_1,1.223 //</l>\n</lg>\n\n<lg>\n<l>caṣṭa ityeva taccakṣuḥ śravaṇācchrotramucyate /</l>\n<l>vacanādeva vāg brahma sṛṣṭisthityādikāraṇam // MAnuv_1,1.224 //</l>\n</lg>\n\n<lg>\n<l>tacca vāghūlaśākhāyāmaṣṭarūpamudāhṛtam /</l>\n<l>vijñānānandasahitaṃ pṛthak sṛṣṭayādilakṣaṇaiḥ // MAnuv_1,1.225 //</l>\n</lg>\n\n<lg>\n<l>āvāpodvāpataṣa śākhā yata āhuḥ paraṃ padam /</l>\n<l>yato bhūtāni jāyanta ityādyairlakṣaṇaiḥ svayam // MAnuv_1,1.226 //</l>\n</lg>\n\n<lg>\n<l>lakṣitaṃ guruṇā paścāt tapasaivāparokṣataḥ /</l>\n<l>dṛṣṭvaikaikaṃ svarūpaṃ tu samastoktānudarśanam // MAnuv_1,1.227 //</l>\n</lg>\n\n<lg>\n<l>icchatā'jñāṃ guroḥ prāpya tapasaivārokṣitam /</l>\n<l>abrahmetyeva vadatāṃ śrutahānyaśrutagrahau // MAnuv_1,1.228 //</l>\n</lg>\n\n<lg>\n<l>sākṣāllakṣaṇatāṃ prāptāviti lajjā taduktiṣu /</l>\n<l>samīpe sahabhogasya muktitvenoktito 'sakṛt // MAnuv_1,1.229 //</l>\n</lg>\n\n<lg>\n<l>bhedo jīveśayormithyetyeva mithyā svayaṃ bhavet /</l>\n<l>etena mayaṭaścaiva dvaividhyenārthakalpanāt /</l>\n<l>tadanyeṣāṃ matamapi satsaṃsatsu na bhāsate // MAnuv_1,1.230 //</l>\n</lg>\n\n<lg>\n<l>ato nārāyaṇo devo niḥśeṣaguṇavācakaiḥ /</l>\n<l>guṇisāmānyavacanairapi mukhyatayoditaḥ // MAnuv_1,1.231 //</l>\n</lg>\n\n<lg>\n<l>adhyātmagaiśca prāṇādyaistathaiva hyadhibhūtagaiḥ /</l>\n<l>annādiśabdairbhagavāneko mukhyatayoditaḥ // MAnuv_1,1.232 //</l>\n</lg>\n\n<lg>\n<l>janmādyasyeti sūtreṇa guṇasarvasvasiddhaye /</l>\n<l>brahmaṇo lakṣaṇaṃ proktaṃ śāstramūlaṃ yatastataḥ // MAnuv_1,1.233 //</l>\n</lg>\n\n<lg>\n<l>anvayaḥ sarvaśabdānāṃ guṇasarvasvavedakaḥ /</l>\n<l>śabdapravṛttihetūnāṃ tasmin mukhyasamanvayāt // MAnuv_1,1.234 //</l>\n</lg>\n\n<lg>\n<l>anyārtheṣvalpatāhetostannimittatvatastathā /</l>\n<l>tadvācakatvaṃ śabdānāṃ bahulātiprayogataḥ // MAnuv_1,1.235 //</l>\n</lg>\n\n<lg>\n<l>rūḍhamityeva sādhyaṃ syād rūḍhirhi dvividhā matā /</l>\n<l>avidvadvidvadāptyaiva mukhyā hi viduṣāṃ tu sā // MAnuv_1,1.236 //</l>\n</lg>\n\n<lg>\n<l>vidvadrūḍhirvaidikā syāt sā yogādeva labhyate /</l>\n<l>tasmānmukhyārthatā viṣṇoriti kṛtvā hṛdi prabhuḥ // MAnuv_1,1.237 //</l>\n</lg>\n\n<lg>\n<l>samanvayaṃ sādhayati devānāṃ tatra śaktatām /</l>\n<l>āśaṅkaya tatra rūḍhiṃ ca tacchabdānāmapi svayam // MAnuv_1,1.238 //</l>\n</lg>\n\n<lg>\n<l>samudrāntasthitatvādyaistaddharmairviṣṇurūḍhatām /</l>\n<l>sādhayitvābhidāṃ taiśca punareva nyavārayat // MAnuv_1,1.239 //</l>\n</lg>\n\n<lg>\n<l>ceṣṭā hi cetanānāṃ yā sā bhavet tatprasādataḥ /</l>\n<l>acetanasvabhāvastu vivarādiḥ kathaṃ tataḥ // MAnuv_1,1.240 //</l>\n</lg>\n\n<lg>\n<l>iti śaṅkānivṛttyarthamākāśa iti nāma ca /</l>\n<l>parato 'pivarīyastvapūrvālliṅgāddharerbhavet // MAnuv_1,1.241 //</l>\n</lg>\n\n<lg>\n<l>iti śaṅkānivṛttyarthamākāśa iti nāma ca /</l>\n<l>parato 'pi varīyastva pūrvālliṅgāddharerbhavet // MAnuv_1,1.242 //</l>\n</lg>\n\n<lg>\n<l>prāṇādihetutādṛṣṭeratideśo hi tādṛśaḥ /</l>\n<l>liṅgaṃ balavadeva syāt prerako 'syāpi yaddhariḥ // MAnuv_1,1.243 //</l>\n</lg>\n\n<lg>\n<l>nityatvādeva śabdasya tatsvabhāvaḥ kathaṃ hareḥ /</l>\n<l>kathaṃ prasiddhabahulaśabdānāmayathārthatā // MAnuv_1,1.244 //</l>\n</lg>\n\n<lg>\n<l>iti cet taddharereva bāhulyācchrutiliṅgayoḥ /</l>\n<l>tādṛśatvācca tacchakterbāhulye śrutiliṅgayoḥ // MAnuv_1,1.245 //</l>\n</lg>\n\n<lg>\n<l>anyasya mukhyavācyatvamiti tannātragasya hi /</l>\n<l>viṣṇoreva tu liṅgāni prāṇasthāni tu sarvaśaḥ // MAnuv_1,1.246 //</l>\n</lg>\n\n<lg>\n<l>prāṇasaṃvādapūrvāṇi mukhyato jīvagāni ca /</l>\n<l>abhyārcacchatavarṣāṇi prāṇavaṃśatvamityapi // MAnuv_1,1.247 //</l>\n</lg>\n\n<lg>\n<l>tasmādanyatragaiḥ śabdairuktanyāyaiḥ samantataḥ /</l>\n<l>eko nārāyaṇo devo bhaṇyate nātra saṃśayaḥ // MAnuv_1,1.248 //</l>\n</lg>\n\n<lg>\n<l>vāsudevādirūpeṇa caturmūrtiśca sarvaśaḥ /</l>\n<l>athavā pañcamūrtiḥ sa prokto 'dhikaraṇaṃ prati // MAnuv_1,1.249 //</l>\n</lg>\n\n<lg>\n<l>pratisūtraṃ pratipadaṃ pratyakṣaramathāpi vā /</l>\n<l>taistairyuktiśrutinyāyaviśeṣairyogyatā yathā // MAnuv_1,1.250 //</l>\n</lg>\n\n<lg>\n<l>bṛhattantrapramāṇena bahvarthamapi saṅgrahāt /</l>\n<l>ucyate narabuddhīnāmapi kiñcidgrahārthataḥ // MAnuv_1,1.251 //</l>\n</lg>\n\n<lg>\n<l>grantho 'yamapi bahvartho bhāṣyaṃ cātyarthavistaram /</l>\n<l>bahujñā eva jānanti viśeṣaṇārthametayoḥ /</l>\n<l>tasmānmahāguṇo viṣṇurnāmnāyapunaruktitaḥ // MAnuv_1,1.252 //</l>\n</lg>\n\n<p>|| iti śrīmadānandatīrthabhagavatpādācāyarviracite śrīmadbrahmasūtrānuvyākhyāne prathamādhyāyasya prathamaḥ pādaḥ ||</p>\n\n<lg>\n<l>liṅgātmakānāṃ śabdānāṃ vṛttirnārāyaṇe pare /</l>\n<l>cintyate sarvagatvaṃ tu prathamaṃ pravicāryate // MAnuv_1,2.1 //</l>\n</lg>\n\n<lg>\n<l>tatra tatra sthito viṣṇustattacchaktiprabodhakaḥ /</l>\n<l>dūrato 'pyatiriktaḥ sa līlayā kevalaṃ prabhuḥ // MAnuv_1,2.2 //</l>\n</lg>\n\n<lg>\n<l>iti jñāpayituṃ karmakartrorutsargato bhidā /</l>\n<l>abhedo 'pi viśeṣe syād balī so 'pyanapoditaḥ // MAnuv_1,2.3 //</l>\n</lg>\n\n<lg>\n<l>etad bhāvābhidhaṃ liṅgaṃ kriyāliṅge tataḥ param /</l>\n<l>antaryāmyantaraśceti kriyābhāvākhyamucyate // MAnuv_1,2.4 //</l>\n</lg>\n\n<lg>\n<l>adṛśyatvādyabhāvākhyaṃ śrutirliṅgādhikā parā /</l>\n<l>anityatvāt kriyāṇāṃ tu kathameva svarūpatā // MAnuv_1,2.5 //</l>\n</lg>\n\n<lg>\n<l>iti cet sa viśeṣo 'pi kriyāśaktayātmanā sthiraḥ /</l>\n<l>śaktitā vyaktatā ceti viśeṣo 'pi viśeṣavān // MAnuv_1,2.6 //</l>\n</lg>\n\n<lg>\n<l>abhinno 'pi kriyādiśca svabhāva iti hi śrutiḥ /</l>\n<l>jñānaṃ nityaṃ kriyā nityā balaṃ śaktiḥ parātmanaḥ // MAnuv_1,2.7 //</l>\n</lg>\n\n<lg>\n<l>iti paiṅgiśrutiścāha śaktisadbhāva eva tu /</l>\n<l>kriyādinityatā jñeyā tadanyatra tvanityatā // MAnuv_1,2.8 //</l>\n</lg>\n\n<lg>\n<l>iti sattattvavacanaṃ dvitvaṃ caikasya yujyate /</l>\n<l>yaḥ seturiti caikatvavacanena viśeṣaṇāt // MAnuv_1,2.9 //</l>\n</lg>\n\n<lg>\n<l>antaḥ sthitvā ramaṇakṛdantaraḥ samudāhṛtaḥ /</l>\n<l>ramaṇaṃ cātmaśabdenādeyaṃ mātīti cocyate // MAnuv_1,2.10 //</l>\n</lg>\n\n<lg>\n<l>viśiṣṭasukhavattvācca brahmatvaṃ ca viśiṣṭatā /</l>\n<l>anyonyaniyatiśceśaniyame nānyathā bhavet // MAnuv_1,2.11 //</l>\n</lg>\n\n<lg>\n<l>cetanānāṃ viśeṣo yaḥ svabhāvo 'pīśvarāpirtaḥ /</l>\n<l>anyonyaniyame tasmādanavasthityasambhavau // MAnuv_1,2.12 //</l>\n</lg>\n\n<lg>\n<l>īśvaraścenniyantā ca sa eva prathamāgataḥ /</l>\n<l>kimityapodyate kasmād vṛthāvasthitikalpanā /</l>\n<l>doṣavatyeva tasmāt sā naiva kāryā kathañcana // MAnuv_1,2.13 //</l>\n</lg>\n\n<lg>\n<l>ramaṇaṃ nātiyatnasya vikṣepādeva yujyate /</l>\n<l>iti cet sarvaniyamo yasya kasmānna śakyate // MAnuv_1,2.14 //</l>\n</lg>\n\n<lg>\n<l>ātmanāniyataṃ vastu pratīpaṃ hyātmano bhavet /</l>\n<l>svādhīnasattāśaktayādi kathamātmapratīpakam // MAnuv_1,2.15 //</l>\n</lg>\n\n<lg>\n<l>guṇakriyādayo bhāvā yadivā syurabhedinaḥ /</l>\n<l>abhedo 'bhāvadharmāṇāṃ brahmaṇā yujyate katham // MAnuv_1,2.16 //</l>\n</lg>\n\n<lg>\n<l>nābhāvo bhāva iti ca viśeṣaḥ prāyaśo bhavet /</l>\n<l>atadbhāvo 'nyatā ceti na viśeṣo 'sti kaścana // MAnuv_1,2.17 //</l>\n</lg>\n\n<lg>\n<l>doṣābhāvo guṇa iti prasiddho laukikeṣvapi /</l>\n<l>adṛśyatvādikāṃstasmād guṇānāha svayaṃ prabhuḥ // MAnuv_1,2.18 //</l>\n</lg>\n\n<lg>\n<l>bhāvābhāvavirodho 'pi na tu sarvatra vidyate /</l>\n<l>tadabhāvo hi tadbhāvavirodhī na tato 'paraḥ // MAnuv_1,2.19 //</l>\n</lg>\n\n<lg>\n<l>pṛthaktavābhāvatadrūpān bhedāṃstrīn kalpayanti cet /</l>\n<l>kalpanāgauravādyāstu doṣāstatra virodhinaḥ // MAnuv_1,2.20 //</l>\n</lg>\n\n<lg>\n<l>pṛthaktavānyatvabhedāstu paryāyeṇaiva laukikaiḥ /</l>\n<l>vyavahriyante satataṃ vaidikairapi sarvaśaḥ // MAnuv_1,2.21 //</l>\n</lg>\n\n<lg>\n<l>dṛṣṭahāniradṛṣṭasya kalpanetyeva dūṣaṇam /</l>\n<l>yadā tadadhiko doṣo vidyate ko nu vādinām // MAnuv_1,2.22 //</l>\n</lg>\n\n<lg>\n<l>bhāvābhāvasvarūpāstu viśeṣā eva vastunaḥ /</l>\n<l>abhinnā eva saṅgrāhyā vyavahāraprasiddhaye // MAnuv_1,2.23 //</l>\n</lg>\n\n<lg>\n<l>yathaikaḥ samavāyo 'pi bhedābhedau ca vastuni /</l>\n<l>aṅgīkāryā viśeṣeṇa sthāneṣu vyavahartṛbhiḥ // MAnuv_1,2.24 //</l>\n</lg>\n\n<lg>\n<l>akhaṇḍavādino' pi syādviśeṣo 'nicchato 'pyasau /</l>\n<l>vyāvṛtte nirviśeṣe tu kiṃ vyāvartyabahutvataḥ // MAnuv_1,2.25 //</l>\n</lg>\n\n<lg>\n<l>bahuliṅgasamāyuktairbahubhī rūḍhanāmabhiḥ /</l>\n<l>prasiddhairanyagatvena vācyaḥ sākṣājjanārdanaḥ // MAnuv_1,2.26 //</l>\n</lg>\n\n<lg>\n<l>vaiśvānarādayaḥ śabdā api tadvācinastataḥ /</l>\n<l>tāni liṅgāni te śabdā api tadgā hi sarvaśaḥ /</l>\n<l>bahulāpyajñarūḍhistatprajñārūḍhiṃ na bādhate // MAnuv_1,2.27 //</l>\n</lg>\n\n<p>|| iti śrīmadānandatīrthabhagavatpādaviracite śrīmadbrahmasūtrānuvyākhyāne prathamādhyāyasya dvitīyaḥ pādaḥ ||</p>\n\n<lg>\n<l>tatrānyatra ca siddhānāṃ liṅganāmnāṃ punarhariḥ /</l>\n<l>viśeṣānmukhyato vṛttiṃ svasminnevātra vaktayajaḥ // MAnuv_1,3.1 //</l>\n</lg>\n\n<lg>\n<l>viṣṇāvevātmaśabdasya rūḍhatvānna śivādikān /</l>\n<l>śrutirvaktyakhileśatvād bhūmā viṣṇuḥ sukhādhikaḥ // MAnuv_1,3.2 //</l>\n</lg>\n\n<lg>\n<l>ato viruddhavad bhātamapi vyākhyāya tattvataḥ /</l>\n<l>yojanīyaṃ harau vākyaṃ viruddhairlakṣaṇairyutam // MAnuv_1,3.3 //</l>\n</lg>\n\n<lg>\n<l>brahmaiva tāni liṅgāni tadanyatra tvasantyapi /</l>\n<l>avirodhena govinde santyasthūlādikāni ca // MAnuv_1,3.4 //</l>\n</lg>\n\n<lg>\n<l>anyavastusvabhāvānāṃ sthaulyādīnāmapākṛtim /</l>\n<l>nārāyaṇe śrutirvakti natu tasyāsvabhāvatām // MAnuv_1,3.5 //</l>\n</lg>\n\n<lg>\n<l>sarvadharmā sarvanāmā sarvakarmā guṇāḥ śrutāḥ /</l>\n<l>doṣāḥ śrutāśca netyādyā pramāṇaṃ śrutiratra ca // MAnuv_1,3.6 //</l>\n</lg>\n\n<lg>\n<l>liṅgaṃ sādhāraṇaṃ śabdau sthānaṃ liṅgamanugrahaḥ /</l>\n<l>punaḥ śabdā liṅgaśabdau vicāryā dvisthitā iha // MAnuv_1,3.7 //</l>\n</lg>\n\n<lg>\n<l>bāhulyaṃ liṅgaśabdānāmanuktiśca viruddhatā /</l>\n<l>adṛṣṭiranvayābhāvo viparītaśrutibhramaḥ // MAnuv_1,3.8 //</l>\n</lg>\n\n<lg>\n<l>liṅgāvakāśarāhityabhramastādṛg dvayaṃ tathā /</l>\n<l>bahutādṛktavamuktasya virodho 'rthāt tathā gatiḥ /</l>\n<l>samastametadityatra pūrvapakṣeṣu yuktayaḥ // MAnuv_1,3.9 //</l>\n</lg>\n\n<lg>\n<l>tā eva balavantastu gatyantaravivarjitāḥ /</l>\n<l>siddhāntayuktayo jñeyā dṛśyante tāśca sarvaśaḥ // MAnuv_1,3.10 //</l>\n</lg>\n\n<lg>\n<l>muktopasṛpyatā prāṇādādhikyaṃ sarvatastathā /</l>\n<l>vailakṣaṇyaṃ svabhāvasya prekṣāpūrvakriyā tathā // MAnuv_1,3.11 //</l>\n</lg>\n\n<lg>\n<l>arasya ṇyasya ceśatvaṃ sūryādyanukṛtistathā /</l>\n<l>vāmanākhyā sarvakampastacchabdānanyasiddhatā // MAnuv_1,3.12 //</l>\n</lg>\n\n<lg>\n<l>anāmarūpatā bhedasyopajīvyapramāṇatā /</l>\n<l>sarvaiśvaryādikādyāstā vedeśena pradarśitāḥ // MAnuv_1,3.13 //</l>\n</lg>\n\n<lg>\n<l>adhikāraśca taddhāniḥ prasaṅgādeva cintitau /</l>\n<l>tatphalāya vidhiḥ siddhe copāsāyā nirākṛtaḥ // MAnuv_1,3.14 //</l>\n</lg>\n\n<lg>\n<l>yato jaimininānyārthamasiddhe 'rthe vidhistathā /</l>\n<l>vidyādhirājasya matamavirodhastayostataḥ // MAnuv_1,3.15 //</l>\n</lg>\n\n<lg>\n<l>mokṣe phalaviśeṣo 'sti na ca sarvaṃ prakāśate /</l>\n<l>sarvadā tena devānāmapi yuktā hyupāsanā // MAnuv_1,3.16 //</l>\n</lg>\n\n<lg>\n<l>nityaṃ vṛddhikṣayāpetaṃ viṣṇoḥ pūrṇaṃ tu vedanam /</l>\n<l>spaṣṭātispaṣṭaviśadaṃ brahmaṇo 'śeṣavastugam // MAnuv_1,3.17 //</l>\n</lg>\n\n<lg>\n<l>anyeṣāṃ kramaśo jñānaṃ mitavastugataṃ sadā /</l>\n<l>ityādayo viśeṣāstu sadā vidyāpaterhṛdi // MAnuv_1,3.18 //</l>\n</lg>\n\n<lg>\n<l>jaiminyādyāstu sāmānyavettṛtvāt tat tathāvadan /</l>\n<l>vidyeśamatametasmānnaiva sadbhirviruddhayate // MAnuv_1,3.19 //</l>\n</lg>\n\n<p>|| iti śrīmadānandatīrthabhagavatpādācāryaviracite śrībrahmasūtrānuvyākhyāne prathamādhyāyasya tṛtīyaḥ pādaḥ ||</p>\n\n<lg>\n<l>duḥkhibaddhāvarādyāstu tadadhīnatvahetutaḥ /</l>\n<l>śabdā brahmaṇi vartante rājñi yadvat parājayaḥ // MAnuv_1,4.1 //</l>\n</lg>\n\n<lg>\n<l>svātantryaṃ tadgatatvaṃ ca śabdavṛtterhi kāraṇam /</l>\n<l>svātantryaṃ tatra mukhyaṃ syāt kuto rājñi jayo 'nyathā // MAnuv_1,4.2 //</l>\n</lg>\n\n<lg>\n<l>na hi bhṛtyasya vijayiśabdastāvat prayujyate /</l>\n<l>yāvad rājñyanyagatve 'pi svātantryābhāsamātrataḥ // MAnuv_1,4.3 //</l>\n</lg>\n\n<lg>\n<l>bhṛtyabandhādikaṃ rājñi rājño bandhādiyogyataḥ /</l>\n<l>kāraṇaṃ saṃśayasya syāditi naiva prayujyate // MAnuv_1,4.4 //</l>\n</lg>\n\n<lg>\n<l>amaṅgalatvācchabdānāṃ rājñā yogādamaṅgale /</l>\n<l>apriyatvāttu śabdasya syāt prayoganivartanam // MAnuv_1,4.5 //</l>\n</lg>\n\n<lg>\n<l>guṇāstu tādṛśā yatra prayujyante 'khilā api /</l>\n<l>pūjyeṣveva viśeṣeṇa svātantryaṃ mukhyakāraṇam // MAnuv_1,4.6 //</l>\n</lg>\n\n<lg>\n<l>tato doṣātidūratvāt saṃśayasyāpyasambhavāt /</l>\n<l>doṣāṇāṃ viṣṇugatvasya prājñabuddhivyapekṣayā // MAnuv_1,4.7 //</l>\n</lg>\n\n<lg>\n<l>svātantryārthamabhipretya doṣaśabdāśca viṣṇavi /</l>\n<l>vāsudevaśrutiścāha naiva viṣṇāvamaṅgalam // MAnuv_1,4.8 //</l>\n</lg>\n\n<lg>\n<l>maṅgalāmaṅgale 'nyatra tato nāmaṅgalaṃ vadet /</l>\n<l>svātantryāpekṣayā viṣṇau doṣo nāmaṅgaloktitaḥ // MAnuv_1,4.9 //</l>\n</lg>\n\n<lg>\n<l>bahubhuktavaṃ yathā doṣo nṛṣu naiva harau kvacit /</l>\n<l>evaṃ duḥkhyādiśabdāśca svātantryāpekṣayoditāḥ // MAnuv_1,4.10 //</l>\n</lg>\n\n<lg>\n<l>naiva doṣā harau tadgabuddhayoktā doṣakāriṇaḥ /</l>\n<l>tasmāt te doṣaśabdāśca tatraiva guṇavācakāḥ // MAnuv_1,4.11 //</l>\n</lg>\n\n<lg>\n<l>jātamotaṃ harau yasmājjyotiḥ ṣaḥ prāṇarūpataḥ /</l>\n<l>āyajñetaścāyajeto vasantiśca vasantataḥ // MAnuv_1,4.12 //</l>\n</lg>\n\n<lg>\n<l>vigatacchādanatvāt tu gaccha bhūtakṣayaṅkaraḥ /</l>\n<l>bhuṅkṣetyukto harir huṃ ca hutamasmin jagad yataḥ // MAnuv_1,4.13 //</l>\n</lg>\n\n<lg>\n<l>sphuṭatvāt phaḍiti proktaḥ kavarakṣaṇa ityataḥ /</l>\n<l>kavacaṃ vatarte yasmāt ṣaḍguṇatvena sarvadā /</l>\n<l>vaṣaṭ tadgatvatasteṣāṃ vauṣaḍityeva kathyate // MAnuv_1,4.14 //</l>\n</lg>\n\n<lg>\n<l>svīyaṃ svīkurute yasmāt svāhetyukto janārdanaḥ /</l>\n<l>namantyasmin guṇā yasyānnama ityeva kathyate // MAnuv_1,4.15 //</l>\n</lg>\n\n<lg>\n<l>ityaśeṣakriyānāmaśabdaireko janārdanaḥ /</l>\n<l>ucyate mukhyato yasmāt padavarṇasvarādibhiḥ // MAnuv_1,4.16 //</l>\n</lg>\n\n<lg>\n<l>tasmādanantaguṇatā śrutitātparyato 'sya hi /</l>\n<l>vijñānārthatvataḥ sarvaśabdānāṃ nāsti dūṣaṇam // MAnuv_1,4.17 //</l>\n</lg>\n\n<lg>\n<l>aṅgīkṛte 'pi naivāsti doṣo vākyasamanvaye /</l>\n<l>tadarthatvena karmādeḥ sambhavādalpabuddhaye // MAnuv_1,4.18 //</l>\n</lg>\n\n<lg>\n<l>kaśchandasāṃ yogamiti śruteryogārthatattvavit /</l>\n<l>brahmaiko naiva cānyo 'sti ka ityasyarobhayārthataḥ // MAnuv_1,4.19 //</l>\n</lg>\n\n<lg>\n<l>tasyāpi pūrvasiddhasya jñānameveti niścayāt /</l>\n<l>nityayogo 'pi śabdānāmarthairnaiva niṣiddhayate /</l>\n<l>strīśabdāśca niṣedhārthāḥ sarve 'pi brahmavācakāḥ // MAnuv_1,4.20 //</l>\n</lg>\n\n<lg>\n<l>virodhisarvabāhulyakāraṇastrīniṣedhinām /</l>\n<l>pṛthak samanvayārthāni sthānānyetāni sarvaśaḥ // MAnuv_1,4.21 //</l>\n</lg>\n\n<lg>\n<l>sarvamānairvirodhaśca vyutpatterapyaśakyatā /</l>\n<l>parasparavirodhaśca virodhaḥ kāryatadvatoḥ /</l>\n<l>strīliṅgatvaṃ niṣedhaśca pūrvapakṣeṣu hetavaḥ // MAnuv_1,4.22 //</l>\n</lg>\n\n<lg>\n<l>doṣātyaspṛṣṭiniyamaḥ śabdārthānekatā tathā /</l>\n<l>bahurūpatvamīśasya vyaktayavyaktiviśeṣitā // MAnuv_1,4.23 //</l>\n</lg>\n\n<lg>\n<l>utpādanaṃ svadehācca durjanāvyaktatā tathā /</l>\n<l>itayādyā yuktayaḥ sākṣāt siddhāntasthāpakā iha // MAnuv_1,4.24 //</l>\n</lg>\n\n<lg>\n<l>anvayaḥ sarvaśabdānāmaśakyo jñātumañjasā /</l>\n<l>iti yallokavaimukhyaṃ jaiminyādimataṃ vadan // MAnuv_1,4.25 //</l>\n</lg>\n\n<lg>\n<l>vidyādhinātho bhagavānapācakre svayaṃ prabhuḥ /</l>\n<l>svaśiṣyāṇāṃ prasiddhayarthaṃ matamātmīyamaṃśataḥ // MAnuv_1,4.26 //</l>\n</lg>\n\n<lg>\n<l>vijñātaṃ tairjagādātra tāratamyaṃ nṛṇāṃ vadan /</l>\n<l>teṣu teṣu padārtheṣu rūḍhiraṅgīkṛtā yataḥ // MAnuv_1,4.27 //</l>\n</lg>\n\n<lg>\n<l>prayojanabahutvena tasya tasyāvirodhataḥ /</l>\n<l>upadeśādisāmarthyād viṣṇau śaktiśca gṛhyate // MAnuv_1,4.28 //</l>\n</lg>\n\n<lg>\n<l>tathāpyetadvirodhe tu tadvācitvamapodyate /</l>\n<l>avirodhe tu bahvarthā etanmūlatayā matāḥ // MAnuv_1,4.29 //</l>\n</lg>\n\n<lg>\n<l>ito hi rūḍhatānyeṣāmupajīvyatvamatra hi /</l>\n<l>tatsiddhistadapekṣā ca sāpekṣā ca harīcchayā // MAnuv_1,4.30 //</l>\n</lg>\n\n<lg>\n<l>tasmāt paramamukhyatvaṃ viṣṇāvanyatra mukhyatā /</l>\n<l>upalakṣaṇā ca gauṇī ca tisraḥ śabdasya vṛttayaḥ // MAnuv_1,4.31 //</l>\n</lg>\n\n<lg>\n<l>pravṛttihetorbāhulyaṃ jñeyaṃ paramamukhyatā /</l>\n<l>tatra prayogabāhulyaṃ yadi tatparatā kimu // MAnuv_1,4.32 //</l>\n</lg>\n\n<lg>\n<l>ubhayaṃ dṛśyate viṣṇau śabdānāmapi sarvaśaḥ /</l>\n<l>prayogamātrabāhulyaṃ rūḍhirityabhidhīyate // MAnuv_1,4.33 //</l>\n</lg>\n\n<lg>\n<l>prayogayuktasādṛśyaṃ sambandho vāpyamukhyataḥ /</l>\n<l>vṛttiheturiti jñeyaḥ pūrvāyoge paragrahaḥ // MAnuv_1,4.34 //</l>\n</lg>\n\n<lg>\n<l>etameva tathā santaṃ śatarcītyādināmabhiḥ /</l>\n<l>ācakṣata iti hyatra santamityavadhāraṇā // MAnuv_1,4.35 //</l>\n</lg>\n\n<lg>\n<l>yogasya rūḍheḥ prābalyaṃ vidvadrūḍhiṃ ca tatragām /</l>\n<l>bahuśo darśayatyañjastātparyāt saniruktikam // MAnuv_1,4.36 //</l>\n</lg>\n\n<lg>\n<l>a iti brahma kathitaṃ tadvayākhyānānmatā tathā /</l>\n<l>śabdānāmapi sarveṣāṃ nāmavitkṛtakṛtyatā // MAnuv_1,4.37 //</l>\n</lg>\n\n<lg>\n<l>viṣṇunāmārtharūpatvaṃ saṃhitāderathābravīt /</l>\n<l>ṇakāraṃ ca ṣakāraṃ ca balaceṣṭātmakaṃ vadan // MAnuv_1,4.38 //</l>\n</lg>\n\n<lg>\n<l>tajjñānapūrvakatvena saṃhitādhyayanaṃ tathā /</l>\n<l>upasargatvato vestu tācchīlyārthādunastathā // MAnuv_1,4.39 //</l>\n</lg>\n\n<lg>\n<l>ṇakāraśca ṣakāraśca nāmarūpatayā matau /</l>\n<l>tasmāt samanvayo viṣṇau svaravarṇapadātmanaḥ // MAnuv_1,4.40 //</l>\n</lg>\n\n<lg>\n<l>api vedasya kimuta vākyarūpeṇa saṅgatiḥ /</l>\n<l>ghoṣāḥ sarve 'pi vedāśca sarve vedāśca yat padam // MAnuv_1,4.41 //</l>\n</lg>\n\n<lg>\n<l>indraṃ mitraṃ yamindraṃ ca prathamaḥ saṅkṛtistathā /</l>\n<l>nāmadhāḥ sarvadevānāmeka ityādikā śrutiḥ // MAnuv_1,4.42 //</l>\n</lg>\n\n<lg>\n<l>pramāṇamuktaviṣaye tadevoktamupakramāt /</l>\n<l>iti svayaṃ bhagavatā bruvatāśeṣamanvayam // MAnuv_1,4.43 //</l>\n</lg>\n\n<lg>\n<l>na śabdavācyataivātra pradhanasya niṣiddhayate /</l>\n<l>sarvavedetihāseṣu purāṇeṣu ca saṅgrahāt // MAnuv_1,4.44 //</l>\n</lg>\n\n<lg>\n<l>sattvaṃ rajastama iti guṇāḥ prakṛtisambhavāḥ /</l>\n<l>nibadhnanti mahābāho dehe dehinamavyayam // MAnuv_1,4.45 //</l>\n</lg>\n\n<lg>\n<l>ityādivākyarūpeṇa yatrārtho nānya iṣyate /</l>\n<l>tejo 'bannātmakaṃ vāpi yadyupādānamiṣyate // MAnuv_1,4.46 //</l>\n</lg>\n\n<lg>\n<l>anādyevāparādhaḥ kaḥ pradhānamiti codite /</l>\n<l>ajāmekāmiti prāha śrutiretāṃ yadā tadā /</l>\n<l>ko doṣaḥ sarvathaivāsti pariṇāmi jaḍaṃ yadi // MAnuv_1,4.47 //</l>\n</lg>\n\n<lg>\n<l>asmākaṃ paramamukhyārtho bhagavāneka eva tu /</l>\n<l>mukhyamātratayā rūḍhaṃ sarvamabhyupagamyate // MAnuv_1,4.48 //</l>\n</lg>\n\n<lg>\n<l>sarveṣāmapi śabdānāṃ gauṇyādyaṃ tadayogataḥ /</l>\n<l>arthadvayamabhipretya pravṛtte hariruktavān // MAnuv_1,4.49 //</l>\n</lg>\n\n<lg>\n<l>kāryāṇāṃ kāraṇaṃ pūrvaṃ vacasāṃ vācyamuttamam /</l>\n<l>yogānāṃ paramāṃ siddhiṃ paramaṃ te padaṃ viduḥ // MAnuv_1,4.50 //</l>\n</lg>\n\n<lg>\n<l>iti buddhau samārohādubhayoryogarūḍhayoḥ /</l>\n<l>tyāge ca kāraṇābhāvādubhayārthatvamiṣyate // MAnuv_1,4.51 //</l>\n</lg>\n\n<lg>\n<l>viparītapramābhāve pūrvārohastu kāraṇam /</l>\n<l>sā bhaved yatra sa vyarthaḥ pūrvāroho bhramo yathā /</l>\n<l>ato jagadupādānaṃ pradhānaṃ vakti sā śrutiḥ // MAnuv_1,4.52 //</l>\n</lg>\n\n<lg>\n<l>yattat triguṇamavyaktaṃ nityaṃ sadasadātmakam /</l>\n<l>pradhānaṃ prakṛtiṃ prāhuraviśeṣaṃ viśeṣavat // MAnuv_1,4.53 //</l>\n</lg>\n\n<lg>\n<l>pañcabhiḥ pañcabhirbrahma caturbhirdaśabhistathā /</l>\n<l>etaccaturviṃśatikaṃ gaṇaṃ prādhānikaṃ viduḥ // MAnuv_1,4.54 //</l>\n</lg>\n\n<lg>\n<l>iti bhāgavate prāha vidyādhīśaḥ svayaṃ prabhuḥ /</l>\n<l>na ca prakṛtiśabdena brahmopādānamucyate // MAnuv_1,4.55 //</l>\n</lg>\n\n<lg>\n<l>avikāraḥ sadā śuddho nitya ātmā sadā hariḥ /</l>\n<l>sadaikarūpavijñānabala ānandarūpakaḥ // MAnuv_1,4.56 //</l>\n</lg>\n\n<lg>\n<l>nirvikāro 'kṣaraḥ śuddho nirātaṅko 'jaro 'maraḥ /</l>\n<l>aviśvo viśvakartājo yaḥ paraḥ so 'bhidhīyate // MAnuv_1,4.57 //</l>\n</lg>\n\n<lg>\n<l>nirvikāramanaupamyaṃ sadaikarasamakṣayam /</l>\n<l>brahmeti paramātmeti yaṃ vidurvaidikā janāḥ // MAnuv_1,4.58 //</l>\n</lg>\n\n<lg>\n<l>iti śrutipurāṇoktayā na vikārī janārdanaḥ /</l>\n<l>parādhīnaviśeṣāptiranivartyānyathābhavaḥ // MAnuv_1,4.59 //</l>\n</lg>\n\n<lg>\n<l>kṣīrādivad vikāraḥ syānnaiva sa syāddhareḥ kvacit /</l>\n<l>apādānatvamevāsya yadyupādānateṣyate // MAnuv_1,4.60 //</l>\n</lg>\n\n<lg>\n<l>aṅgīkṛtaṃ tat pitṛvannatu viśvātmanā bhavaḥ /</l>\n<l>na corṇanābhijanitṛmātṛṇāṃ ca vikāritā // MAnuv_1,4.61 //</l>\n</lg>\n\n<lg>\n<l>cetanatvāt tadannaṃ hi kāryarūpatayā bhavet /</l>\n<l>apādānatayā viśvakartṛtvaṃ buddhipūrvakam // MAnuv_1,4.62 //</l>\n</lg>\n\n<lg>\n<l>uktaṃ bhāllaviśākhāyāṃ brahmatarke ca sādaram /</l>\n<l>icchāmātrāt prabhoḥ sṛṣṭiravikārasya sarvadā // MAnuv_1,4.63 //</l>\n</lg>\n\n<lg>\n<l>svabhāvo 'yamanantasya rajo yenābhavajjagat /</l>\n<l>svadehādicchayā viśvaṃ bhuktapūrvaṃ janārdanaḥ // MAnuv_1,4.64 //</l>\n</lg>\n\n<lg>\n<l>sasarja mātāpitṛvadūrṇanābhivadeva vā /</l>\n<l>pradhānaṃ pariṇāmyeśo nirvikāraḥ svayaṃ sadā // MAnuv_1,4.65 //</l>\n</lg>\n\n<lg>\n<l>na cetanavikāraḥ syād yatra kvāpi hyacetanam /</l>\n<l>nācetanavikāro 'pi cetanaḥ syāt kadācana // MAnuv_1,4.66 //</l>\n</lg>\n\n<lg>\n<l>nacānyasyānyarūpatvaṃ vikṛtatve 'pi dṛśyate /</l>\n<l>na kṣīrādanyatā dadhnaḥ kenacid dṛśyate kvacit // MAnuv_1,4.67 //</l>\n</lg>\n\n<lg>\n<l>sarvajñād brahmaṇo 'nyatvaṃ jagato hyanubhūyate /</l>\n<l>abhedaḥ sattvamātreṇa syād kharvasvaṇayorapi // MAnuv_1,4.68 //</l>\n</lg>\n\n<lg>\n<l>bhāgena pariṇāmaśced bhāgayorbheda eva hi /</l>\n<l>yo bhāgo na vikārī syāt sa evāsmākamīśvaraḥ // MAnuv_1,4.69 //</l>\n</lg>\n\n<lg>\n<l>bhinnānāṃ samudāyasya nāma brahmeti ced bhavet /</l>\n<l>brahmopādānatā na syāt tadā viśvasya hi kvacit // MAnuv_1,4.70 //</l>\n</lg>\n\n<lg>\n<l>śṛṅgāccharo 'vilomabhyo dūrvā gomayatastathā /</l>\n<l>vṛścikaścetyevamādyeṣvapādānatvamiṣyate // MAnuv_1,4.71 //</l>\n</lg>\n\n<lg>\n<l>upādānaikadeśatvaṃ yadyapyatra pradṛśyate /</l>\n<l>apyapādānataivātra dṛṣṭānto brahmaṇo bhavet // MAnuv_1,4.72 //</l>\n</lg>\n\n<lg>\n<l>na hy upādānataivātra bāhyāvayavagauravāt /</l>\n<l>na cācetanatas tatra cetanasya samudbhavaḥ // MAnuv_1,4.73 //</l>\n</lg>\n\n<lg>\n<l>upādānatayā kintarhyapādānaṃ hyacetanam /</l>\n<l>kāryadehagatasyāsya cetanasya pradṛśyate // MAnuv_1,4.74 //</l>\n</lg>\n\n<lg>\n<l>sacca tyaccābhavaditi nāsya viśvatvamucyate /</l>\n<l>tat sṛṣṭveti giraivāsya pūrvaṃ viśvasya siddhitaḥ // MAnuv_1,4.75 //</l>\n</lg>\n\n<lg>\n<l>sattvāt tatervaidikatvāt samyag vaktumaśakyataḥ /</l>\n<l>āśrayatvāt svāśrayatvājjñānatvād durvidatvataḥ // MAnuv_1,4.76 //</l>\n</lg>\n\n<lg>\n<l>sattateryātanāccaiva hyaprāptatvācca durjanaiḥ /</l>\n<l>nityāsādhuguṇavyāptiyantṛrūpatvataḥ sadā /</l>\n<l>jagadgatena rūpeṇa brahmaiva hi tathocyate // MAnuv_1,4.77 //</l>\n</lg>\n\n<lg>\n<l>vyaktiruktaguṇānāṃ hi puruṣāpekṣayā nṛṇām /</l>\n<l>bhavedabhavadityādyaḥ prayogaścātra yujyate // MAnuv_1,4.78 //</l>\n</lg>\n\n<lg>\n<l>tasmādaśeṣakartaiko nirvikāro ramāpatiḥ /</l>\n<l>śabdaiḥ prakṛtirityādyaiḥ strīliṅgairabhidhīyate // MAnuv_1,4.79 //</l>\n</lg>\n\n<lg>\n<l>bahu syāmiti tasyaiva hyuktamārgeṇa yujyate /</l>\n<l>tattadgatena rūpeṇa tadarthaṃ hyasṛjajjagat // MAnuv_1,4.80 //</l>\n</lg>\n\n<lg>\n<l>yaccāvikṛtamevaitad brahma viśvātmanā mṛṣā /</l>\n<l>dṛśyate mandadṛṣṭayaiva sa sarga iti kathyate // MAnuv_1,4.81 //</l>\n</lg>\n\n<lg>\n<l>sā mandadṛṣṭistasyaiva brahmaṇaḥ kiṃ tato 'nyagā /</l>\n<l>brahmaṇaścet kva sārvajñyamanyagā cet svato 'nyatā // MAnuv_1,4.82 //</l>\n</lg>\n\n<lg>\n<l>nādehayogino dṛṣṭiriti tat kāraṇaṃ svataḥ /</l>\n<l>dehinaḥ kāraṇayutā dehāśca yadi na bhramāt // MAnuv_1,4.83 //</l>\n</lg>\n\n<lg>\n<l>kiṃ bhrāntikalpitaṃ tatra bhedo 'pi bhramajo yadi /</l>\n<l>bhrānterajñānamūlatvāt tasya bhedavyapekṣayā // MAnuv_1,4.84 //</l>\n</lg>\n\n<lg>\n<l>nājñānakalpakaṃ kiñcidanyonyāśrayatā yataḥ /</l>\n<l>bhramatve tviyamuktiśca tadantaḥpatanānnahi // MAnuv_1,4.85 //</l>\n</lg>\n\n<lg>\n<l>vyāvahārikatā cāsya syādabādhyatva eva hi /</l>\n<l>bādhyaṃ nārthakriyākāri na ca svapno 'pi no mṛṣā // MAnuv_1,4.86 //</l>\n</lg>\n\n<lg>\n<l>vāsanājanitatvena tasyāpyaṅgīkṛtatvataḥ /</l>\n<l>sa hi karteti vākyācca jāgrattvamiti hi bhramaḥ // MAnuv_1,4.87 //</l>\n</lg>\n\n<lg>\n<l>sarpabhramādāvapi hi jñānamastyeva tādṛśam /</l>\n<l>tadevārthakriyākāri tat sadevārthakārakam // MAnuv_1,4.88 //</l>\n</lg>\n\n<lg>\n<l>brahma tvarthakriyākāri parataḥ svata eva vā /</l>\n<l>aṅgīkṛtaṃ hi tenaiva paratastve na ca pramā // MAnuv_1,4.89 //</l>\n</lg>\n\n<lg>\n<l>amukhyasatyamānasya sādhakatve sadā'vayoḥ /</l>\n<l>na hi sampratipattiḥ syādatastiṣṭhatu sā pramā // MAnuv_1,4.90 //</l>\n</lg>\n\n<lg>\n<l>na hi vipratipannena śakyaṃ sādhayituṃ kvacit /</l>\n<l>sādhakatvaṃ tu satyasya sākṣiṇo hyāvayordvayoḥ /</l>\n<l>samyak sampratipannaṃ tanna vivatarmamataṃ bhavet // MAnuv_1,4.91 //</l>\n</lg>\n\n<lg>\n<l>yadi nāṅgīkṛtaṃ kiñcidanaṅgīkṛtatāpi hi /</l>\n<l>nāṅgīkṛteti mūkaḥ syāditi nāsmadvivāditā // MAnuv_1,4.92 //</l>\n</lg>\n\n<lg>\n<l>viśvaṃ satyaṃ yacciketa praghānvasya yathārthataḥ /</l>\n<l>ityādiśrutayaḥ sarvā viśvasatyatvavācakāḥ // MAnuv_1,4.93 //</l>\n</lg>\n\n<lg>\n<l>satyatvaṃ gaganādeśca sākṣipratyakṣasādhitam /</l>\n<l>sākṣisiddhasya na kvāpi bādhyatvaṃ tadadoṣataḥ // MAnuv_1,4.94 //</l>\n</lg>\n\n<lg>\n<l>savarkāleṣvabādhyatvaṃ sākṣiṇaiva pratīyate /</l>\n<l>kālo hi sākṣipratyakṣaḥ suṣuptau ca pratītitaḥ // MAnuv_1,4.95 //</l>\n</lg>\n\n<lg>\n<l>atītānāgatau kālāvapi nāsākṣigocarau /</l>\n<l>pakṣīkartumaśakyatvānnānumā tatra vartate // MAnuv_1,4.96 //</l>\n</lg>\n\n<lg>\n<l>tadetaditi sarvaṃ ca dṛśyaṃ vā smṛtigocaram /</l>\n<l>sākṣisiddhena kālena khacitaṃ hyeva vartate // MAnuv_1,4.97 //</l>\n</lg>\n\n<lg>\n<l>tasmānna taṃ vinā kiñcit smartuṃ draṣṭumathāpi vā /</l>\n<l>śakyaṃ tannityasiddherhi nānumāvasaro bhavet // MAnuv_1,4.98 //</l>\n</lg>\n\n<lg>\n<l>ato 'doṣapratītasya satyatvaṃ sākṣiṇā matam /</l>\n<l>parīkṣādeśca satyatvaṃ tena hyeva mataṃ bhavet // MAnuv_1,4.99 //</l>\n</lg>\n\n<lg>\n<l>anyathā śrutiyuktayādipramāṇaiśca sahaiva tu /</l>\n<l>akasmād vinivṛttiśca kiṃ viśvasya na śaṅkayate // MAnuv_1,4.100 //</l>\n</lg>\n\n<lg>\n<l>itaḥ pūrvaṃ tathābhāvād yadi no saṃsṛtergatiḥ /</l>\n<l>vākyānumāditaścet syāt tatprāmāṇyaṃ ca sākṣitaḥ // MAnuv_1,4.101 //</l>\n</lg>\n\n<lg>\n<l>tatprāmāṇyaṃ yathā sākṣī sthāpayatyevameva hi /</l>\n<l>sarvakāleṣvapi sthairyād vyabhicāramapohya ca // MAnuv_1,4.102 //</l>\n</lg>\n\n<lg>\n<l>evamakṣajamānatvasiddhāṃ viśvasya satyatām /</l>\n<l>kimiti sthāpayennāyaṃ nirdoṣajñānaśaktitaḥ // MAnuv_1,4.103 //</l>\n</lg>\n\n<lg>\n<l>ekajñānakṛtaṃ viśvamiti yaccoṣyate mṛṣā /</l>\n<l>bahujñānakṛtaṃ viśvamiti tasyottaraṃ bhavet // MAnuv_1,4.104 //</l>\n</lg>\n\n<lg>\n<l>parasya satyatāṃ jānannapi yaḥ svātmataskaraḥ /</l>\n<l>paro nāstīti vadati kimityunmattavad vadet // MAnuv_1,4.105 //</l>\n</lg>\n\n<lg>\n<l>parābhāve hi vāg vyarthā yadi naivocyate tadā /</l>\n<l>kaśāvetrādikaṃ tasya taskarasyottaraṃ vadet // MAnuv_1,4.106 //</l>\n</lg>\n\n<lg>\n<l>prapañco yadi vidyeta nivarteta na saṃśayaḥ /</l>\n<l>māyāmātramidaṃ dvaitamadvaitaṃ paramārthataḥ // MAnuv_1,4.107 //</l>\n</lg>\n\n<lg>\n<l>vikalpo vinivarteta kalpito yadi kenacit /</l>\n<l>upadeśādayaṃ vādo 'jñāte dvaitaṃ na vidyate // MAnuv_1,4.108 //</l>\n</lg>\n\n<lg>\n<l>ityatra yadiśabdau ca nivarteteti ca dvayam /</l>\n<l>viśvasya satyatāmāhurvidyetotpattimeva ca // MAnuv_1,4.109 //</l>\n</lg>\n\n<lg>\n<l>vidotpattāviti hyasmād dhātorutpattireva hi /</l>\n<l>nivṛttivyāptiyuk prāyaḥ prapañco bhedapañcakaḥ // MAnuv_1,4.110 //</l>\n</lg>\n\n<lg>\n<l>jīveśvarabhidā caiva jaḍeśvarabhidā tathā /</l>\n<l>jīvabhedo mithaścaiva jaḍajīvabhidā tathā /</l>\n<l>mithaśca jaḍabhedo yaḥ prapañco bhedapañcakaḥ // MAnuv_1,4.111 //</l>\n</lg>\n\n<lg>\n<l>so 'yaṃ satyo hyanādiśca sādiścennāśamāpnuyāt /</l>\n<l>dvaitaṃ na vidyata iti tasmādajñānināṃ matam // MAnuv_1,4.112 //</l>\n</lg>\n\n<lg>\n<l>iti śrutermitaṃ trātaṃ māyākhyaharividyayā /</l>\n<l>uttamo 'rtho haristvekastadanyanmadhyamādhyamam // MAnuv_1,4.113 //</l>\n</lg>\n\n<lg>\n<l>vācārabdhaṃ tu sāṅketyaṃ nāma syād vikṛtaṃ bahu /</l>\n<l>nityaṃ tu nāmadheyaṃ yanmṛttiketyādi vaidikam // MAnuv_1,4.114 //</l>\n</lg>\n\n<lg>\n<l>prādhānyāt tatparijñānāt prākṛtājño 'pi pūruṣaḥ /</l>\n<l>vidvānityucyate sadbhirevaṃ nityaparātmavit // MAnuv_1,4.115 //</l>\n</lg>\n\n<lg>\n<l>sadātanaṃ satyamiti nityamevocyate budhaiḥ /</l>\n<l>prayogaścottaratrāsti jarā yadyenamāpnuyāt // MAnuv_1,4.116 //</l>\n</lg>\n\n<lg>\n<l>dehaḥ pradhvaṃsate vāyaṃ kiṃ tato 'syātiśiṣyate /</l>\n<l>hanyate na vadhenāyaṃ jarayā ca na jīryati // MAnuv_1,4.117 //</l>\n</lg>\n\n<lg>\n<l>etat satyaṃ brahmapuramiti nityatva eva hi /</l>\n<l>vācārambhaṇamityukte mithyetyaśrutakalpanam // MAnuv_1,4.118 //</l>\n</lg>\n\n<lg>\n<l>punaruktirnāmadheyamitītyasya nirarthatā /</l>\n<l>ekaḥ piṇḍo maṇiśceti padavaiyathyarmeva ca // MAnuv_1,4.119 //</l>\n</lg>\n\n<lg>\n<l>vikāratvavivakṣāyāṃ nacaikanakhakṛntanam /</l>\n<l>sarvakārṣṇāyasaṃ ca syādataḥ sādṛśya eva ca // MAnuv_1,4.120 //</l>\n</lg>\n\n<lg>\n<l>vivakṣātra tu nityatve prādhānye coktavartmanā /</l>\n<l>prādhānyapratipattyarthaṃ sṛṣṭayādeścaiva vistaraḥ // MAnuv_1,4.121 //</l>\n</lg>\n\n<lg>\n<l>tasmāt kenāpi mārgeṇa na vivartamataṃ bhavet /</l>\n<l>tadasaṅkhayātadoṣetaṃ heyameva śubhārthibhiḥ // MAnuv_1,4.122 //</l>\n</lg>\n\n<lg>\n<l>asaṅkhayatvena doṣāṇāṃ granthādhikyabhayādapi /</l>\n<l>uparamyate tato viṣṇuricchāpūrvakamaśramaḥ /</l>\n<l>karoti pitṛvad viśvaṃ pūrṇaśeṣaguṇātmakaḥ // MAnuv_1,4.123 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne prathamo 'dhyāyaḥ ||</p>\n\n<lg>\n<l>uktaḥ samanvayaḥ sākṣādavirodho 'tra sādhyate /</l>\n<l>caturvidhasya tasyādau yauktastatrāpi ca smṛteḥ // MAnuv_2,1.1 //</l>\n</lg>\n\n<lg>\n<l>tasyāścatuḥsvarūpatvāt pratyekaṃ caturātmakāḥ /</l>\n<l>pādāḥ sarve tadaṃśāśca mūrtīnāṃ varṇamā'gamāt // MAnuv_2,1.2 //</l>\n</lg>\n\n<lg>\n<l>āptatā samatādṛṣṭiśrutisāmyabalādbhavāḥ /</l>\n<l>sarvānusāro laghutā viśeṣādarśanāphale // MAnuv_2,1.3 //</l>\n</lg>\n\n<lg>\n<l>iṣṭasiddhiśca niyamaḥ pūrvapakṣeṣu yuktayaḥ /</l>\n<l>etā eva tvatibalā siddhāntasya niyāmakāḥ // MAnuv_2,1.4 //</l>\n</lg>\n\n<lg>\n<l>āptaiḥ pratyakṣato dṛṣṭvā proktamarthaṃ kathaṃ śratiḥ /</l>\n<l>pipīlikālipinibhā vārayeta sarvagā hi te // MAnuv_2,1.5 //</l>\n</lg>\n\n<lg>\n<l>iti ced yadyaśeṣajñā rudrādyā haripūrvakāḥ /</l>\n<l>kiṃ nāśeṣavido mānaṃ hy ubhayatra samaṃ bhavet // MAnuv_2,1.6 //</l>\n</lg>\n\n<lg>\n<l>nacāptiniścayastatra śakyate vyabhicārataḥ /</l>\n<l>nacāsyā vyabhicāre 'pi hīyate mānatā kvacit // MAnuv_2,1.7 //</l>\n</lg>\n\n<lg>\n<l>vedoktasyādhikārasya durnirūpatvataḥ sadā /</l>\n<l>niyamo vyabhicāro vā naiva jñātuṃ hi śakyate // MAnuv_2,1.8 //</l>\n</lg>\n\n<lg>\n<l>adhikāro hi sulabhaḥ kathito 'nyāgameṣvalam /</l>\n<l>vedokto hy adhikārastu durlabhaḥ sarvamānuṣaiḥ // MAnuv_2,1.9 //</l>\n</lg>\n\n<lg>\n<l>anyāgameṣu vipratvamapi caṇḍālajanmanām /</l>\n<l>maṇḍalāntaḥpraveśena kramaśaḥ pratipādyate // MAnuv_2,1.10 //</l>\n</lg>\n\n<lg>\n<l>adhikāraṃ durāpādyamuktavātisulabhaṃ punaḥ /</l>\n<l>aśakyaṃ sādhanaṃ coktavā suśakaṃ tatphalāptaye /</l>\n<l>ucyate 'tastaduktaṃ hi vyabhicāri phale 'pi tu // MAnuv_2,1.11 //</l>\n</lg>\n\n<lg>\n<l>kathaṃ pramāṇatāṃ gacchennityatvāt puruṣodbhavaiḥ /</l>\n<l>ujkhitaṃ sarvadoṣaiśca kathaṃ no mānatāṃ vrajet // MAnuv_2,1.12 //</l>\n</lg>\n\n<lg>\n<l>virūpa nityayā vācā nityayānityayā sadā /</l>\n<l>ityādiśrutibhirvedo nitya ityavagamyate // MAnuv_2,1.13 //</l>\n</lg>\n\n<lg>\n<l>pipīlikālipiścāpi pramāṇamavirodhataḥ /</l>\n<l>yathā drauṇerulūkena kṛtamapyāsa bodhakam // MAnuv_2,1.14 //</l>\n</lg>\n\n<lg>\n<l>aviruddhaṃ viruddhaṃ tu virodhādeva bādhitam /</l>\n<l>virodhādarśanāt tasmād vedaprāmāṇyamiṣyate // MAnuv_2,1.15 //</l>\n</lg>\n\n<lg>\n<l>tanmūlatvāt smṛtīnāṃ ca virodho yatra na kvacit /</l>\n<l>virodho 'pi sa evoktaḥ pratyakṣeṇāgamena vā // MAnuv_2,1.16 //</l>\n</lg>\n\n<lg>\n<l>āgamenāgamasyaiva virodhe yuktiriṣyate /</l>\n<l>upajīvyavirodhe tu vedasyānyārthakalpanā // MAnuv_2,1.17 //</l>\n</lg>\n\n<lg>\n<l>pratyakṣamupajīvyaṃ syāt prāyo yuktirapi kvacit /</l>\n<l>āgamaikapramāṇeṣu tasyaiva hyupajīvyatā // MAnuv_2,1.18 //</l>\n</lg>\n\n<lg>\n<l>yukto 'yuktaśca yadyartha āgamasya pratīyate /</l>\n<l>syāt tatra yukta evārtho yuktiśca trividhā matā // MAnuv_2,1.19 //</l>\n</lg>\n\n<lg>\n<l>vyāptiḥ pratyakṣatā yasyā yuktigā'gamagā tathā /</l>\n<l>pratyakṣāgamamūlā tu yuktistatra balīyasī // MAnuv_2,1.20 //</l>\n</lg>\n\n<lg>\n<l>yāthārthyameva mānatvaṃ tanmukhyaṃ jñānaśabdayoḥ /</l>\n<l>arthatvamaryataiva syānna kriyārtheṣu sā matā // MAnuv_2,1.21 //</l>\n</lg>\n\n<lg>\n<l>jñānārthe jñeyatā mukhyā śabdārthe tadanantaram /</l>\n<l>yathārthajñānajanakā yathārthā yuktayaḥ smṛtāḥ // MAnuv_2,1.22 //</l>\n</lg>\n\n<lg>\n<l>anupramāṇametāni hyakṣayuktivacāṃsyataḥ /</l>\n<l>prāmāṇyaṃ nānuvādasya smṛterapi vihīyate // MAnuv_2,1.23 //</l>\n</lg>\n\n<lg>\n<l>yāthārthyameva prāmāṇyaśabdārtho yad vivakṣitaḥ /</l>\n<l>aṅgīkṛtaṃ cet prāmāṇyaṃ smṛtyādeḥ kā virodhatā // MAnuv_2,1.24 //</l>\n</lg>\n\n<lg>\n<l>nacāphalatvaṃ vaktavyaṃ sarvasmṛtyanuvādayoḥ /</l>\n<l>phalavattvaṃ nacāsmābhiḥ prāmāṇyaṃ hi vivakṣitam // MAnuv_2,1.25 //</l>\n</lg>\n\n<lg>\n<l>tṛṇādidarśane kiṃ ca phalavattvaṃ nigadyate /</l>\n<l>sukhaduḥkhādikaṃ kiñcit smṛtāvapi hi dṛśyate // MAnuv_2,1.26 //</l>\n</lg>\n\n<lg>\n<l>na paricchedakāryeva pramāṇamiti ca pramā /</l>\n<l>nirdoṣākṣodbhavaṃ hyatra pratyakṣamiti gīyate // MAnuv_2,1.27 //</l>\n</lg>\n\n<lg>\n<l>prākṛtaṃ śuddhacaitanyamakṣaṃ tu dvividhaṃ matam /</l>\n<l>śuddhamīśaramāmukteṣvanyatra prākṛtairyutam // MAnuv_2,1.28 //</l>\n</lg>\n\n<lg>\n<l>nirdoṣameva caitanyamanyatrobhayamiṣyate /</l>\n<l>sukhaduḥkhādiviṣayaṃ śuddhaṃ saṃsārageṣvapi // MAnuv_2,1.29 //</l>\n</lg>\n\n<lg>\n<l>nirdoṣatvātiniyamāt tad baliṣṭhatamaṃ matam /</l>\n<l>pañcendriyamanobhedāt prākṛtaṃ ṣaḍvidhaṃ smṛtam // MAnuv_2,1.30 //</l>\n</lg>\n\n<lg>\n<l>anumā yuktirevoktā vyāptireva tu sā smṛtā /</l>\n<l>pratijñātārthasiddhayarthaṃ vyāptireva yadoditā // MAnuv_2,1.31 //</l>\n</lg>\n\n<lg>\n<l>avaśiṣṭaṃ kimatrāsti liṅgaṃ tatra vijānataḥ /</l>\n<l>yadi liṅgamasiddhaṃ syāt kuta evāsya mānatā // MAnuv_2,1.32 //</l>\n</lg>\n\n<lg>\n<l>yadi smārakamātraṃ syāt smarturnātra prayojanam /</l>\n<l>na pañcāvayoktau ca vivādāvasitirbhavet // MAnuv_2,1.33 //</l>\n</lg>\n\n<lg>\n<l>dṛṣṭāntādiṣu caivaṃ syāt sādhanaṃ punareva hi /</l>\n<l>liṅgoktāvapi caivaṃ syādanumāvasitirdhruvā // MAnuv_2,1.34 //</l>\n</lg>\n\n<lg>\n<l>virodho 'saṅgatiścaiva sākṣād yuktestu dūṣaṇam /</l>\n<l>pratijñāyāmasambandho yukteruktā hyasaṅgatiḥ // MAnuv_2,1.35 //</l>\n</lg>\n\n<lg>\n<l>virodho 'pi tridhaiva syāt pratijñārthaviruddhatā /</l>\n<l>liṅgarāhityamavyāptirnyūnādhikye tu vācike // MAnuv_2,1.36 //</l>\n</lg>\n\n<lg>\n<l>sādhyavyāpakavailomyamavyāptiḥ sādhanasya ca /</l>\n<l>durbalena virodhe 'pi na pramāṇamasādhakam // MAnuv_2,1.37 //</l>\n</lg>\n\n<lg>\n<l>svavākyena virodhe 'pi naiva sādhakatāṃ vrajet /</l>\n<l>saṃvādānuktisaṃyuktā eta eva ca nigrahāḥ // MAnuv_2,1.38 //</l>\n</lg>\n\n<lg>\n<l>vādo jalpo vitaṇḍeti kathāstisro vijānatām /</l>\n<l>svārthaṃ parārthamapi vā tattvanirṇayasādhanī // MAnuv_2,1.39 //</l>\n</lg>\n\n<lg>\n<l>kevalaṃ tu kathā vādo jalpo 'rthādivyapekṣayā /</l>\n<l>satāmeva kathā jñeyā vitaṇḍā tvasatāṃ satām // MAnuv_2,1.40 //</l>\n</lg>\n\n<lg>\n<l>aprakāśya svasiddhāntamasatāṃ pakṣadūṣaṇam /</l>\n<l>ukte taiḥ prathamaṃ māne vaktavyaṃ tasya dūṣaṇam // MAnuv_2,1.41 //</l>\n</lg>\n\n<lg>\n<l>vidyāparīkṣāpūrvaiva vitaṇḍā jalpa eva ca /</l>\n<l>uccanīcatvanirṇītiryato jayaparājayau // MAnuv_2,1.42 //</l>\n</lg>\n\n<lg>\n<l>vinaiva tattvanirṇītiṃ na hi jalpādinā kvacit /</l>\n<l>uccanīcatvavijñānamiti vidyāparīkṣaṇam // MAnuv_2,1.43 //</l>\n</lg>\n\n<lg>\n<l>vādena coccanīcatvavijñānaṃ bhavati sphuṭam /</l>\n<l>iti vādasya pūrvatvaṃ tatsiddhau vyarthatānyayoḥ // MAnuv_2,1.44 //</l>\n</lg>\n\n<lg>\n<l>bahuvidyatvasiddhau tu naiva vādo 'pi kāraṇam /</l>\n<l>sabhāsabhāpaprāśnīkapūrvastu spardhināmapi // MAnuv_2,1.45 //</l>\n</lg>\n\n<lg>\n<l>vāda evobhayārthaḥ syānnirṇītijayakārakaḥ /</l>\n<l>tattvāprakāśa evaiko vitaṇḍājalpayoḥ phalam // MAnuv_2,1.46 //</l>\n</lg>\n\n<lg>\n<l>vinā vādena vidyāyā yadi śakyaṃ parīkṣaṇam /</l>\n<l>syājjalpādirapi kvāpi vāda evānyathā bhavet // MAnuv_2,1.47 //</l>\n</lg>\n\n<lg>\n<l>jalpa ityapi nāma syād vādasyaitādṛśasya tu /</l>\n<l>pratijñāmātrasādhyatvamapi syād yājñavalkyavat // MAnuv_2,1.48 //</l>\n</lg>\n\n<lg>\n<l>sabhā sabhāpatiścaiva prāśnikāścaiva vaiṣṇavāḥ /</l>\n<l>rāgadveṣavihīnāśca syuḥ sabhyāḥ sarvavedinaḥ // MAnuv_2,1.49 //</l>\n</lg>\n\n<lg>\n<l>prāśnikāścaitadajñāne sabhyāścaiṣāṃ ca dūragāḥ /</l>\n<l>pramāṇaṃ nirṇayāya syuḥ pakṣapātavivarjitāḥ // MAnuv_2,1.50 //</l>\n</lg>\n\n<lg>\n<l>ubhābhyāṃ sādhanaṃ caiva dūṣaṇaṃ vādajalpayoḥ /</l>\n<l>sadbhirāgama evaikaḥ prayojyo 'bhīṣyasādhakaḥ // MAnuv_2,1.51 //</l>\n</lg>\n\n<lg>\n<l>svasiddhāntānusāreṇa hyasadbhiranumocyate /</l>\n<l>pratyakṣāgamavairūpyamāśrityānyārthataiva tu // MAnuv_2,1.52 //</l>\n</lg>\n\n<lg>\n<l>āgame daśarnīyātra doṣo liṅgavilomatā /</l>\n<l>liṅgānukūlyaṃ svārthasya śrutyādīnāmanugrahaḥ // MAnuv_2,1.53 //</l>\n</lg>\n\n<lg>\n<l>tripañcāvayavāmeva yugmāvayavinīmapi /</l>\n<l>niyamād yo 'numāṃ brūyād taṃ brūyād yadi tādṛśī /</l>\n<l>nānumeti tadā kena sādhyāvayavakalpanā // MAnuv_2,1.54 //</l>\n</lg>\n\n<lg>\n<l>***[NOTE: jump in verse numbering, no lacuna in text!]***</l>\n<l>niyatāvayavāsiddhau vyāptimātreṇa sādhanam /</l>\n<l>kartavyameva tena syāt tasmāt saivānumā matā // MAnuv_2,1.57 //</l>\n</lg>\n\n<lg>\n<l>anubhūtiḥ pramāṇaṃ cet kena smṛtirapodyate /</l>\n<l>pūrvānubhūte kiṃ mānamityukte syāt kimuttaram // MAnuv_2,1.58 //</l>\n</lg>\n\n<lg>\n<l>mānasaṃ taddhi vijñānaṃ tacca sākṣipramāṇakam /</l>\n<l>atītānāgataṃ yadvad yogibhirdṛśyate 'ñjasā /</l>\n<l>evaṃ pūrvānubhūtaṃ ca manasaivāvagamyate // MAnuv_2,1.59 //</l>\n</lg>\n\n<lg>\n<l>vijñātaṃ manasā pūrvaṃ mayaitat kṛtamityapi /</l>\n<l>sākṣādanubhavāt siddhaṃ kathameva hyapodyate // MAnuv_2,1.60 //</l>\n</lg>\n\n<lg>\n<l>evaṃ lakṣaṇake mānatraye brahmādivastuṣu /</l>\n<l>pramāṇaṃ veda evaikas tatprāmāṇyaṃ ca sādhitam // MAnuv_2,1.61 //</l>\n</lg>\n\n<lg>\n<l>tathāpi mṛjjalādīnāṃ buddhivāgādivācakaḥ /</l>\n<l>dṛṣṭavyāptiviruddhatvāt tatra mānaṃ kathaṃ bhavet // MAnuv_2,1.62 //</l>\n</lg>\n\n<lg>\n<l>tatastannāmakaḥ kaścit pumānanyo bhavediti /</l>\n<l>yuktayāgamāvirodhena prāptamatrābhidhīyate // MAnuv_2,1.63 //</l>\n</lg>\n\n<lg>\n<l>bālarūḍhiṃ vinaivāpi vidvadrūḍhisamāśrayāt /</l>\n<l>tattannāmāna evaite tattadvastvabhimāninaḥ // MAnuv_2,1.64 //</l>\n</lg>\n\n<lg>\n<l>santi teṣāṃ viśeṣeṇa śaktiranyebhya ucyate /</l>\n<l>vyāptiścoktānusāreṇa dṛśyante cādhikāribhiḥ // MAnuv_2,1.65 //</l>\n</lg>\n\n<lg>\n<l>śāstroktavastunaścaiva vyutpattiḥ śāstraliṅgataḥ /</l>\n<l>vyutpattiḥ sā balavatī mūrkhavyutpattitā hi yat // MAnuv_2,1.66 //</l>\n</lg>\n\n<lg>\n<l>dṛḍhayuktivirodhe tu sarvatra nyāya īdṛśaḥ /</l>\n<l>alpavākyayutā yuktirbahulaiva virodhinī // MAnuv_2,1.67 //</l>\n</lg>\n\n<lg>\n<l>yatra tatra kathaṃ vastunirṇayaḥ syāditīrite /</l>\n<l>virodhiyuktibāhulyāditi nyāyo viniścitaḥ // MAnuv_2,1.68 //</l>\n</lg>\n\n<lg>\n<l>yuktestu yuktibāhulyamāgamādāgamasya ca /</l>\n<l>kathaṃ na nirṇayaṃ kuryādityasat kāraṇaṃ na hi // MAnuv_2,1.69 //</l>\n</lg>\n\n<lg>\n<l>śrutyartho bhavati kvāpi śrutiprāyopapattibhiḥ /</l>\n<l>avirodhaścaturthe tu pāte samyak samarthyate // MAnuv_2,1.70 //</l>\n</lg>\n\n<lg>\n<l>asat kāryaṃ yathā dṛṣṭaṃ vastutvāt kāraṇaṃ tathā /</l>\n<l>iti cenna niṣedhaikasvarūpasya na kartṛtā // MAnuv_2,1.71 //</l>\n</lg>\n\n<lg>\n<l>buddhipūrvapravṛttirhi kartṛtvamiha niścitam /</l>\n<l>pratiṣedhātmakatvaṃ tu bhāvasyābhāvadharmataḥ /</l>\n<l>dharmadharmaikyataścaiva natu tanmātratā bhavet // MAnuv_2,1.72 //</l>\n</lg>\n\n<lg>\n<l>abhāvasya ca bhāvo 'pi dharmo 'thāpi hi dharmiṇaḥ /</l>\n<l>tādṛktavaṃ mātratehoktā buddhirāhityameva tat // MAnuv_2,1.73 //</l>\n</lg>\n\n<lg>\n<l>viśeṣyataiva dharmitvaṃ prathamapratipattiṣu /</l>\n<l>niṣedhavidhirūpatvaṃ bhāvābhāvatvamatra hi // MAnuv_2,1.74 //</l>\n</lg>\n\n<lg>\n<l>sarvanāśeṣvapi sadā śiṣṭatvād yasya kasya nuḥ /</l>\n<l>nāśo 'yaṃ vimato 'pi syānnāśatvāt kartṛśeṣavān // MAnuv_2,1.75 //</l>\n</lg>\n\n<lg>\n<l>nacāśeṣanṛnāśastu dṛṣṭo dṛśyo 'sti vā kvacit /</l>\n<l>dharmādharmāśrayatvena svīkāryo 'pi naro laye // MAnuv_2,1.76 //</l>\n</lg>\n\n<lg>\n<l>anāditvaṃ vinādṛṣṭaṃ kathaṃ syāt kāraṇaṃ kvacit /</l>\n<l>pūrvādṛṣṭāt parādṛṣṭaṃ yadi naivottaraṃ kutaḥ // MAnuv_2,1.77 //</l>\n</lg>\n\n<lg>\n<l>adṛṣṭaṃ kāraṇaṃ no cellaye mānaṃ ca kiṃ bhavet /</l>\n<l>utpattināśakārī hi buddhimān dṛśyate kvacit // MAnuv_2,1.78 //</l>\n</lg>\n\n<lg>\n<l>taddṛṣṭāntena sarvatra kartā kiṃ nānumīyate /</l>\n<l>āgamānugṛhītā tu mānameṣānumāpitu // MAnuv_2,1.79 //</l>\n</lg>\n\n<lg>\n<l>āgamānugrahābhāve na tarkaḥ syāt pratiṣṭhitaḥ /</l>\n<l>akṣajāgamamūlasya syādevāsya pratiṣṭhitiḥ /</l>\n<l>anyathāsyāpratiṣṭhā ca svavācā vyāhataiva hi // MAnuv_2,1.80 //</l>\n</lg>\n\n<lg>\n<l>na ca śiṣyāgṛhītatvaṃ nirīśādīśavādinaḥ /</l>\n<l>ato 'vaśiṣṭajīvādikartṛtātra niṣiddhayate // MAnuv_2,1.81 //</l>\n</lg>\n\n<lg>\n<l>tanmano 'kurutetyāderasato manaso janiḥ /</l>\n<l>nivāritā tu pūrvatra hyakasmāditi tadvinā // MAnuv_2,1.82 //</l>\n</lg>\n\n<lg>\n<l>asato viśvajananamāśaṅkayātra niṣiddhayate /</l>\n<l>prāpakaṃ vākyamātraṃ tu parihāro viśeṣitaḥ // MAnuv_2,1.83 //</l>\n</lg>\n\n<lg>\n<l>kvacijjīvākṛtaṃ dṛṣṭvā cetanādeva cākṛtam /</l>\n<l>tadvadevānumānyatra vastutvāt kriyate śruteḥ // MAnuv_2,1.84 //</l>\n</lg>\n\n<lg>\n<l>nānyadanyatvamāpannaṃ kvacid dṛṣṭaṃ kathañcana /</l>\n<l>ato jīvasya na brahmabhāvaḥ syāddhi kadācana // MAnuv_2,1.85 //</l>\n</lg>\n\n<lg>\n<l>kvacid bhinnatayā dṛṣṭaṃ tadabhinnatayā katham /</l>\n<l>dṛśyenno dṛṣṭapūrvaṃ hi tādṛśaṃ na ca dṛśyate // MAnuv_2,1.86 //</l>\n</lg>\n\n<lg>\n<l>bhoktṛtvāpattita iti yanmataṃ tat kuto hariḥ /</l>\n<l>bhoktrāpatteriti prāha kathaṃ ca tadananyatā // MAnuv_2,1.87 //</l>\n</lg>\n\n<lg>\n<l>jagatastvavikāratva uktanyāyena sādhite /</l>\n<l>svatantrakāraṇānyatvaṃ tena hyatra niṣiddhayate // MAnuv_2,1.88 //</l>\n</lg>\n\n<lg>\n<l>dravyaṃ karma ca kālaśca svabhāvaścetanā dhṛtiḥ /</l>\n<l>yatprasādādime santi na santi yadupekṣayā /</l>\n<l>iti śrutestadvaśasya bhāvo na para ityataḥ // MAnuv_2,1.89 //</l>\n</lg>\n\n<lg>\n<l>śakto 'pi hyanyathākartuṃ svecchāniyamato hariḥ /</l>\n<l>kāraṇairniyataireva karotīdaṃ jagat sadā // MAnuv_2,1.90 //</l>\n</lg>\n\n<lg>\n<l>nityabhedo nimittena hyupādānena tu dvayam /</l>\n<l>asad yat kāryarūpeṇa kāraṇātmatayāsti hi // MAnuv_2,1.91 //</l>\n</lg>\n\n<lg>\n<l>anavasthānyathā hi syāt sarvatrotpattināśayoḥ /</l>\n<l>śakto 'pi bhagavān viṣṇurakartuṃ kartumanyathā // MAnuv_2,1.92 //</l>\n</lg>\n\n<lg>\n<l>svabhinnaṃ kāraṇābhinnabhinnaṃ viśvaṃ karotyajaḥ /</l>\n<l>iti śruteravasita uktārtho 'yamaśeṣataḥ // MAnuv_2,1.93 //</l>\n</lg>\n\n<lg>\n<l>anaṃśasyāpi jīvasya kiñcit sāmarthyayojanām /</l>\n<l>kāryeṣu yaḥ karotyaddhā namastasmai svayambhuve // MAnuv_2,1.94 //</l>\n</lg>\n\n<lg>\n<l>yadi bhāgena kāryeṣu jīvaśaktiṃ na yojayet /</l>\n<l>haristadā hi sarvatra kṛtsnayatnoṃ'śitāpi vā // MAnuv_2,1.95 //</l>\n</lg>\n\n<lg>\n<l>aṃśino hi paṭādyā ye bhinnaireva parasparam /</l>\n<l>aṃśairaṃśina ucyante naivameva hi cetanāḥ // MAnuv_2,1.96 //</l>\n</lg>\n\n<lg>\n<l>ato 'naṃśina ityeva śrutireteṣu vartate /</l>\n<l>apyanekasvarūpeṣu viśeṣādeva kevalam // MAnuv_2,1.97 //</l>\n</lg>\n\n<lg>\n<l>bahusvarūpatākhyā tu teṣvastyeva hi sāṃśatā /</l>\n<l>bahutvenāvinābhāvād bhinnatā niyamād bhavet // MAnuv_2,1.98 //</l>\n</lg>\n\n<lg>\n<l>yadi naivaṃ niyamakṛd bhagavān puruṣottamaḥ /</l>\n<l>tasya tvaśeṣaśaktitvād yujyate savarmeva ca // MAnuv_2,1.99 //</l>\n</lg>\n\n<lg>\n<l>virodhaḥ sarvavaiśiṣṭaye yo dvitīye nirasyate /</l>\n<l>nārāyaṇasya tvadhyāye tadanye tatratatragāḥ // MAnuv_2,1.100 //</l>\n</lg>\n\n<lg>\n<l>sṛṣṭisaṃhāravākyānāṃ jīvarūpābhidhāyinām /</l>\n<l>apyanyonyāvirodhastu dvitīyādhyāyagocaraḥ // MAnuv_2,1.101 //</l>\n</lg>\n\n<lg>\n<l>mānameyaviśeṣeṇa punaruktirna jāyate /</l>\n<l>sadā pravṛttirīśasya svabhāvādeva kevalam // MAnuv_2,1.102 //</l>\n</lg>\n\n<lg>\n<l>aṅgaceṣyā yathā puṃsaḥ kāściduddeśavarjitāḥ /</l>\n<l>devasyaiṣa svabhāvo 'yamityāha śrutirañjasā // MAnuv_2,1.103 //</l>\n</lg>\n\n<lg>\n<l>krīḍāṃ prayojanaṃ kṛtvā sṛṣṭiḥ śrutivirodhinī /</l>\n<l>iti kevalalīlaiva nirṇītā prabhuṇā svayam // MAnuv_2,1.104 //</l>\n</lg>\n\n<lg>\n<l>ātmaprayojanārthāya spṛhāṃ śrutiravārayat /</l>\n<l>na prayojanavattvenetyata āha jagadguruḥ // MAnuv_2,1.105 //</l>\n</lg>\n\n<lg>\n<l>icchāmātraṃ prabhoḥ sṛṣṭiriti sṛṣṭau viniścitāḥ /</l>\n<l>iti praśaṃsayā kāmaśrutibhyaścaiva yuktitaḥ /</l>\n<l>mahātātparyayukteśca necchāmātraṃ niṣiddhayate // MAnuv_2,1.106 //</l>\n</lg>\n\n<lg>\n<l>mokṣārthāḥ śrutayo yasmāt sa ca tasya prasādataḥ /</l>\n<l>unninīṣativākyācca lokadṛṣṭānusārataḥ // MAnuv_2,1.107 //</l>\n</lg>\n\n<lg>\n<l>icchāṃnimittako yasmāt tadabhāve kutaḥ śrutiḥ /</l>\n<l>mahātātparyarahitā pramāṇatvaṃ gamiṣyati // MAnuv_2,1.108 //</l>\n</lg>\n\n<lg>\n<l>yāthārthyameva mānatvamapi vākyaṃ prayojakam /</l>\n<l>mānatvameti tatrāpi yat sampūrṇaprayojanam // MAnuv_2,1.109 //</l>\n</lg>\n\n<lg>\n<l>vaiṣamyaṃ caiva nairghṛṇyaṃ vedāprāmāṇyakāraṇam /</l>\n<l>nāṅgīkāryamato 'nyattu na vaiṣamyādināmakam // MAnuv_2,1.110 //</l>\n</lg>\n\n<lg>\n<l>yadadhīnā guṇāścaiva doṣā api hi sarvaśaḥ /</l>\n<l>guṇāstasya kathaṃ na syuḥ syurdeṣāśca kathaṃ punaḥ // MAnuv_2,1.111 //</l>\n</lg>\n\n<lg>\n<l>sarvadharmāpapattestad vākyairapi hi tādṛśaiḥ /</l>\n<l>nirdoṣāśeṣaguṇako nirṇīto bhagavān hariḥ // MAnuv_2,1.112 //</l>\n</lg>\n\n<p>|| iti śrīmadānandatīrthabhagavatpādācāryaviracite śrībrahmasūtrānuvyākhyāne dvitīyādhyāyasya prathamaḥ pādaḥ ||</p>\n\n<lg>\n<l>smṛtiyuktiśrutiguṇayuktayo bahuyuktayaḥ /</l>\n<l>evaṃ caturvidhā naiva viruddhayante 'nvayaṃ prati // MAnuv_2,2.1 //</l>\n</lg>\n\n<lg>\n<l>iti prathamapādena nirṇīte 'pyabhiyogataḥ /</l>\n<l>darśanānāṃ pravṛttatvānmanda āśaṅkate punaḥ // MAnuv_2,2.2 //</l>\n</lg>\n\n<lg>\n<l>anādikālato vṛttāḥ samayā hi pravāhataḥ /</l>\n<l>nacocchedo 'sti kasyāpi samayasyetyato vibhuḥ // MAnuv_2,2.3 //</l>\n</lg>\n\n<lg>\n<l>bhrāntimūlatvameteṣāṃ pṛthag darśayati sphuṭam /</l>\n<l>tarkairdṛḍhatamaireva vākyaiścāgamavādinām // MAnuv_2,2.4 //</l>\n</lg>\n\n<lg>\n<l>daurlabhyācchuddhabuddhīnāṃ bāhulyādalpavedinām /</l>\n<l>tāmasatvācca lokasya mithyājñānaprasaktitaḥ /</l>\n<l>vidveṣāt parame tattve tattvavediṣu cāniśam // MAnuv_2,2.5 //</l>\n</lg>\n\n<lg>\n<l>anādivāsanāyogādasurāṇāṃ bahutvataḥ /</l>\n<l>durāgrahagṛhītatvād vartante samayāḥ sadā // MAnuv_2,2.6 //</l>\n</lg>\n\n<lg>\n<l>tathāpi śuddhabuddhīnāmīśānugrahayoginām /</l>\n<l>yuyuktayastamo hanyurāgamānugatāḥ sadā // MAnuv_2,2.7 //</l>\n</lg>\n\n<lg>\n<l>iti vidyāpatiḥ samyak samayānāṃ nirākṛtim /</l>\n<l>cakāra nijabhaktānāṃ buddhiśāṇatvasiddhaye // MAnuv_2,2.8 //</l>\n</lg>\n\n<lg>\n<l>cetanācetanaṃ tattvadvayameva nirīśvarāḥ /</l>\n<l>āhustat pañcapañcatvavibhāgasthamacetanam /</l>\n<l>cetanaṃ tadasaṅkhayātaṃ bhinnamanyad layaṃ bhavet // MAnuv_2,2.9 //</l>\n</lg>\n\n<lg>\n<l>acetanasya kartṛtvaṃ svātantryeṇa nigadyate /</l>\n<l>parasparavibhedaśca kāryāṇāmālayaṃ bhavet // MAnuv_2,2.10 //</l>\n</lg>\n\n<lg>\n<l>bhoktṛṇāṃ cetanasyāhuḥ kecit tāmapi nāpare /</l>\n<l>svarūpacaitanyabalāt svaprakāśācca bhogitām // MAnuv_2,2.11 //</l>\n</lg>\n\n<lg>\n<l>prakṛteśca svarūpasya vivekāgrahameva tu /</l>\n<l>abhogavādino bhogamāhurbhedagrahāt tayoḥ // MAnuv_2,2.12 //</l>\n</lg>\n\n<lg>\n<l>bhogināṃ muktiruddiṣṭā sa evābhogavādinām /</l>\n<l>īśasyāsaṅgrahādeva na yuktau tāvubhāvapi // MAnuv_2,2.13 //</l>\n</lg>\n\n<lg>\n<l>cetanecchānusāreṇa yadā dṛṣṭaḥ paṭodbhavaḥ /</l>\n<l>etādṛśatvamanyasya vastutvāt kena vāryate // MAnuv_2,2.14 //</l>\n</lg>\n\n<lg>\n<l>na ca kācit pramoktārthe śrutireva pramā hi naḥ /</l>\n<l>āptatvamuktamārgeṇa vakturnaivopapadyate // MAnuv_2,2.15 //</l>\n</lg>\n\n<lg>\n<l>aprāmāṇyasvatastvasya svīkārādapi māyivat /</l>\n<l>svoktākhilaniṣedhī syānna ca kiñcit prasiddhayati // MAnuv_2,2.16 //</l>\n</lg>\n\n<lg>\n<l>idaṃ nācetanavaśaṃ vastutvāt pratipannavat /</l>\n<l>ityeva pratiṣiddhasya kena mūlānumā bhavet // MAnuv_2,2.17 //</l>\n</lg>\n\n<lg>\n<l>svatantravṛttī racanā sā caivācetane kutaḥ /</l>\n<l>acetanatvaṃ svātantryamiti cātmapramāhatam // MAnuv_2,2.18 //</l>\n</lg>\n\n<lg>\n<l>svecchānusāritāmeva svātantryaṃ hi vido viduḥ /</l>\n<l>kuta icchācetanasya secchaṃ cet kimacetanam // MAnuv_2,2.19 //</l>\n</lg>\n\n<lg>\n<l>icchāmyahamiti hyeva nijānubhavarodhataḥ /</l>\n<l>acetanecchāpagatā yadi bhedāgraho 'tra ca // MAnuv_2,2.20 //</l>\n</lg>\n\n<lg>\n<l>kathaṃ na sa ghaṭasya syānmano ma iti bhedataḥ /</l>\n<l>manaso 'pi gṛhītatvādubhayātmakatā yataḥ // MAnuv_2,2.21 //</l>\n</lg>\n\n<lg>\n<l>kāmasya tu manaḥ kāmaḥ priyāpriyavibhedataḥ /</l>\n<l>dvaividhyaṃ dṛśyate cāsya tasmād bhedāgrahaḥ kutaḥ // MAnuv_2,2.22 //</l>\n</lg>\n\n<lg>\n<l>racanānupapattestanna sarvajñānumāgatam /</l>\n<l>acetanaṃ jagatkartṛ payo 'mbvādi ca nopamā // MAnuv_2,2.23 //</l>\n</lg>\n\n<lg>\n<l>etatpraśāstivacanāccetanācetanasya ca /</l>\n<l>dvaividhye 'pitu kāmādeḥ kutaḥ svāmitvamātmanaḥ // MAnuv_2,2.24 //</l>\n</lg>\n\n<lg>\n<l>sākṣādanubhavārūḍhaṃ śakyate 'podituṃ kvacit /</l>\n<l>icchāsvāmitvamevoktamicchāvattvaṃ nacāparam // MAnuv_2,2.25 //</l>\n</lg>\n\n<lg>\n<l>kiñcit tadvaśagatve 'pi svāmitvaṃ lokavad bhavet /</l>\n<l>sarvātmatantrakāmādeḥ kimutaiva pareśituḥ // MAnuv_2,2.26 //</l>\n</lg>\n\n<lg>\n<l>na cānubhavagaṃ kāmasvāmitvaṃ vedavāgapi /</l>\n<l>śaktāpavadituṃ tasmāt sā tadanyābhidhāyinī // MAnuv_2,2.27 //</l>\n</lg>\n\n<lg>\n<l>mokṣakāmo bhavedanyo yadi muktād bhaviṣyataḥ /</l>\n<l>mokṣakāmasya kiṃ tena svanāśārthaṃ ca ko yatet // MAnuv_2,2.28 //</l>\n</lg>\n\n<lg>\n<l>kartṛtvaṃ yasya tasyaiva bhoktṛtvamupalabhyate /</l>\n<l>vibhāge ca tayormānaṃ naiva kiñcit kvacid bhavet // MAnuv_2,2.29 //</l>\n</lg>\n\n<lg>\n<l>sarvamānavirodhaikadurdīkṣādīkṣitastvayam /</l>\n<l>māyāvādyupamāṃ yāyāt taccaśabdānnirākṛtaḥ // MAnuv_2,2.30 //</l>\n</lg>\n\n<lg>\n<l>sāṅkhayastu seśvaro brūte kṣetrānugrahaśaktimān /</l>\n<l>astīśvaraḥ svayambhātaḥ kleśakarmādivarjitaḥ // MAnuv_2,2.31 //</l>\n</lg>\n\n<lg>\n<l>kṣetraśaktimatī saiva prakṛtirbījaśaktimān /</l>\n<l>jīvaḥ parjanyavad daivaśaktimānīśvaraḥ smṛtaḥ // MAnuv_2,2.32 //</l>\n</lg>\n\n<lg>\n<l>pṛthivīvat pradhānaṃ tajjīvaḥ sannidhimātrataḥ /</l>\n<l>bījāvapanakartevetyatra prāha prabhuḥ svayam // MAnuv_2,2.33 //</l>\n</lg>\n\n<lg>\n<l>anyatra kāpi śaktirna svātantryeṇeśa eva hi /</l>\n<l>śaktīstāḥ prerayatyañjastadadhīnāśca sarvadā // MAnuv_2,2.34 //</l>\n</lg>\n\n<lg>\n<l>sattāpradhānapuruṣaśaktīnāṃ ca pratītayaḥ /</l>\n<l>pravṛttayaśca tāḥ sarvā nityaṃ nityātmanā yataḥ // MAnuv_2,2.35 //</l>\n</lg>\n\n<lg>\n<l>yathā nityatayā nityaṃ nityaśaktayā svayeśvaraḥ /</l>\n<l>niyāmayati nityaṃ ca na ṛte tvaditi śruteḥ // MAnuv_2,2.36 //</l>\n</lg>\n\n<lg>\n<l>svabhāvajīvakarmāṇi dravyaṃ kālaḥ śrutiḥ kriyāḥ /</l>\n<l>yatprasādādime santi na santi yadupekṣayā // MAnuv_2,2.37 //</l>\n</lg>\n\n<lg>\n<l>iti śruterna sattādyā api nārāyaṇaṃ vinā /</l>\n<l>tatpatañjalivindhyādimataṃ na puruṣārthadam // MAnuv_2,2.38 //</l>\n</lg>\n\n<lg>\n<l>cārvākairucyate mānamakṣajaṃ nāparaṃ kvacit /</l>\n<l>deha ātmā pumarthaśca kāmārthābhyāṃ vinā na hi // MAnuv_2,2.39 //</l>\n</lg>\n\n<lg>\n<l>yadevaṃ darśanenāsya ko 'rthaḥ pratyakṣagocaraḥ /</l>\n<l>labdhastenaiva hi naraiḥ śāstrāt kiṃ mohanaṃ vinā // MAnuv_2,2.40 //</l>\n</lg>\n\n<lg>\n<l>svaparārthavihīnatvāt svamatenaiva niṣphalam /</l>\n<l>kimityunmattavacchāstraṃ vṛthā pralapati svayam // MAnuv_2,2.41 //</l>\n</lg>\n\n<lg>\n<l>dehādanyo 'nubhavata ātmā bhāti śarīriṇām /</l>\n<l>mama deha iti vyaktaṃ mamārtha itivat sadā // MAnuv_2,2.42 //</l>\n</lg>\n\n<lg>\n<l>pratyakṣasyaiva mānatvamiti kenāvasīyate /</l>\n<l>yadi tatsādhakaṃ vedaprāmāṇye na kathaṃ bhavet // MAnuv_2,2.43 //</l>\n</lg>\n\n<lg>\n<l>na cānyāmānatā kvāpi pramāṇenāvasīyate /</l>\n<l>svamatenārtharahita upekṣyaḥ pakṣa īdṛśaḥ // MAnuv_2,2.44 //</l>\n</lg>\n\n<lg>\n<l>sannidhānāccetanasya vartate yadyacetanam /</l>\n<l>tathāpyabuddhipūrvatvāduktadoṣaḥ samo bhavet // MAnuv_2,2.45 //</l>\n</lg>\n\n<lg>\n<l>aṅgitvaṃ puruṣasyaiva sarvairapyanubhūyate /</l>\n<l>tadaṅgatvoktitaścaiva syāt sarvasyāpalāpakaḥ /</l>\n<l>kimu sarveśvarasyāsya hyapalāṣād yato 'khilam // MAnuv_2,2.46 //</l>\n</lg>\n\n<lg>\n<l>aṅgitvaṃ yadi tasyaiva svātantryaṃ cennacākhilam /</l>\n<l>tatpreraṇe 'pyaśaktatvāt svatantro 'nyo hyapekṣitaḥ // MAnuv_2,2.47 //</l>\n</lg>\n\n<lg>\n<l>na ca svātantryamasyaiva pratyakṣādivirodhataḥ /</l>\n<l>hitākṛtyādidoṣācca bhadraṃ nānīśvaraṃ matam // MAnuv_2,2.48 //</l>\n</lg>\n\n<lg>\n<l>saṃsāriṇo 'nyaṃ sarveśaṃ sarvaśaktimanaupamam /</l>\n<l>cetanācetanasyāsya sattvādestadadhīnatām /</l>\n<l>nāṅgīkurvanti ye teṣāṃ sarveṣāṃ ca samā ime // MAnuv_2,2.49 //</l>\n</lg>\n\n<lg>\n<l>tasmācchrutipramāṇena yuktibhiśca paro hariḥ /</l>\n<l>aṅgīkāyartamo nityaḥ sarvairapi suniścitam // MAnuv_2,2.50 //</l>\n</lg>\n\n<lg>\n<l>nityajñānaprayatnecchaṃ saṅkhayadyairapi pañcabhiḥ /</l>\n<l>yuktamīśaṃ vadantyanye tadicchādṛṣṭacoditāḥ /</l>\n<l>paramāṇavaścaturvargāḥ saṃyujyante dviśo 'khilāḥ // MAnuv_2,2.51 //</l>\n</lg>\n\n<lg>\n<l>paramāṇudvayenaiva dvayaṇukaṃ nāma jāyate /</l>\n<l>dvayaṇukatrayeṇa tṛyaṇukaṃ taiścaturbhistadātmakam // MAnuv_2,2.52 //</l>\n</lg>\n\n<lg>\n<l>tatastvaniyamenaiva khaṇḍāvayavināṃ bhavaḥ /</l>\n<l>tataścāniyamenaiva sarvāvayavisambhavaḥ // MAnuv_2,2.53 //</l>\n</lg>\n\n<lg>\n<l>kāraṇaṃ samavāyyākhyaṃ paramāṇvādi tatra hi /</l>\n<l>īśecchādṛṣṭakālāstu nimittaṃ kāraṇaṃ matam // MAnuv_2,2.54 //</l>\n</lg>\n\n<lg>\n<l>sāmānyāntyaviśeṣau ca samavāyaśca tattrayam /</l>\n<l>nityaṃ kriyā anityāstu guṇadravye dvirūpake // MAnuv_2,2.55 //</l>\n</lg>\n\n<lg>\n<l>kārye guṇakriyāṇāṃ tu samavāyyanyakāraṇam /</l>\n<l>kāraṇasthā guṇādyāstu saṃyogo dravyakāraṇam // MAnuv_2,2.56 //</l>\n</lg>\n\n<lg>\n<l>evaṃ sthite 'pi siddhānte viśeṣastatra kalpitaḥ /</l>\n<l>dvayaṇuke paramāṇau ca hrasvatvaṃ parimaṇḍalam // MAnuv_2,2.57 //</l>\n</lg>\n\n<lg>\n<l>na kāraṇaṃ kāryaguṇe vairūpyaṃ tatra kāraṇam /</l>\n<l>ityāhustānathovāca vidyādhīśaḥ svayaṃ prabhuḥ // MAnuv_2,2.58 //</l>\n</lg>\n\n<lg>\n<l>mahattvaṃ caiva dīrghatvaṃ tṛyaṇukādyeṣu kalpitam /</l>\n<l>tasmācca sadṛśaṃ kāryaṃ tatkāryeṣūpajāyate // MAnuv_2,2.59 //</l>\n</lg>\n\n<lg>\n<l>yathā tathaiva hrasvatvāt pārimāṇḍalyato 'pi hi /</l>\n<l>jāyeta sadṛśaṃ kārye parimāṇaṃ samatvataḥ // MAnuv_2,2.60 //</l>\n</lg>\n\n<lg>\n<l>na cenmahattvataścaiva dīghartvādapi no bhavet /</l>\n<l>sadṛśasya hi kāryasya naiva yogaḥ kathañcana // MAnuv_2,2.61 //</l>\n</lg>\n\n<lg>\n<l>apratyakṣatvamevaṃ syād yataḥ kāryeṣvaṇutvataḥ /</l>\n<l>iti cenna mahattvaṃ ca paramāṇāvaṇāvapi /</l>\n<l>kathaṃ tṛyaṇukapūrveṣu nāṇutvamapi kathyate // MAnuv_2,2.62 //</l>\n</lg>\n\n<lg>\n<l>pratyakṣatvatadanyatve puruṣāpekṣayākhile /</l>\n<l>aṇutvaṃ ca mahattvaṃ ca yato vastuvyapekṣayā // MAnuv_2,2.63 //</l>\n</lg>\n\n<lg>\n<l>tāratamyasthitā yasmāt padārthāḥ sarva eva ca /</l>\n<l>yathā mahattvaviśrāntistathāṇutvasya ceṣyate // MAnuv_2,2.64 //</l>\n</lg>\n\n<lg>\n<l>parimāṇatvataścenna mahattvasyāpi viśramaḥ /</l>\n<l>dṛśyate 'nanta ityeva tathānantyamaṇāvapi // MAnuv_2,2.65 //</l>\n</lg>\n\n<lg>\n<l>na mahattatvaguṇata etāvāniti hīśvaraḥ /</l>\n<l>paricchinnastathāṇośca naitāvadbhāgatā kvacit // MAnuv_2,2.66 //</l>\n</lg>\n\n<lg>\n<l>viśrānto yadyanantāṃśaḥ kaścidastīti gamyate /</l>\n<l>nāvasāyayituṃ śakyo virodhādeva kevalam // MAnuv_2,2.67 //</l>\n</lg>\n\n<lg>\n<l>kevalaṃ sākṣimānena kālo deśo 'pi nāntavān /</l>\n<l>aparyavasitiścāṇordṛśyate sakṣiṇā dvayoḥ // MAnuv_2,2.68 //</l>\n</lg>\n\n<lg>\n<l>yadi no sākṣigamyaṃ tanmahattvaṃ kena gamyate /</l>\n<l>viśrāntistāratamyena dṛśyate hyanumānataḥ // MAnuv_2,2.69 //</l>\n</lg>\n\n<lg>\n<l>yadyāgamādanantaṃ tanmahattvamavagamyate /</l>\n<l>anantameva cāṇutvaṃ kuto naivāvasīyate // MAnuv_2,2.70 //</l>\n</lg>\n\n<lg>\n<l>mahattvāṇutvayornaiva viśrāntirupalabhyate /</l>\n<l>anyadeva hyanantatvaṃ mahattvāṇutvayoḥ samam // MAnuv_2,2.71 //</l>\n</lg>\n\n<lg>\n<l>bahutvālpatvayoryadvat sāṅkhayāyāmupalabhyate /</l>\n<l>ānantyamekabhāgānāṃ tāvattvaṃ hyeva gaṇyate // MAnuv_2,2.72 //</l>\n</lg>\n\n<lg>\n<l>aṇīyāṃśca mahīyāṃśca bhagavānāgamoditaḥ /</l>\n<l>ānantyavācakaḥ śabdo dvidhānantye 'pi mānatām // MAnuv_2,2.73 //</l>\n</lg>\n\n<lg>\n<l>yāti naiva guṇālpatvaṃ kālātpatvaṃ ca mānagam /</l>\n<l>sarvakālagatasyālpakāle 'pi syādavasthitiḥ // MAnuv_2,2.74 //</l>\n</lg>\n\n<lg>\n<l>mahāguṇasya cālpo 'pi guṇaḥ syāditi ced bhavet /</l>\n<l>tāvattvameva naiva syād deśe 'pyetanna no matam // MAnuv_2,2.75 //</l>\n</lg>\n\n<lg>\n<l>mahato 'lpatvamapi hi vyomavat prāha vedavit /</l>\n<l>yadyalpadeśasaṃsthānaṃ na sarvatrāpi no bhavet // MAnuv_2,2.76 //</l>\n</lg>\n\n<lg>\n<l>sthitasya hyalpadeśeṣu sarvagatvaṃ bhaved dhruvam /</l>\n<l>ekatrāpyanavasthasya kuta evākhilasthatā // MAnuv_2,2.77 //</l>\n</lg>\n\n<lg>\n<l>śūnyatvameva tasya syād yasyaikatrāpi na sthitiḥ /</l>\n<l>ato nāṇutvaviśrāntirna mahattvasya ca kvacit // MAnuv_2,2.78 //</l>\n</lg>\n\n<lg>\n<l>ubhayānantyayuk tasmād yadi mukhyamahad bhavet /</l>\n<l>tacca brahma paraṃ sākṣāt sarvānantyayutaṃ sadā // MAnuv_2,2.79 //</l>\n</lg>\n\n<lg>\n<l>yadi sākṣī svayambhāto na mānaṃ kena gamyate /</l>\n<l>akṣajādeśca mānatvamanavasthāthavā bhavet // MAnuv_2,2.80 //</l>\n</lg>\n\n<lg>\n<l>ataḥ sarvapadārthānāṃ bhāgāḥ santyeva sarvadā /</l>\n<l>sarvadikṣvapi sambandhādavibhāgaḥ parāṇutā // MAnuv_2,2.81 //</l>\n</lg>\n\n<lg>\n<l>tatsaṃyogādaniyatāt padārthānāṃ janirbhavet /</l>\n<l>dvayoreva tu saṃyoga iti kenāvasīyate // MAnuv_2,2.82 //</l>\n</lg>\n\n<lg>\n<l>kāraṇasya guṇāstena bhaveyuḥ kāryagā api /</l>\n<l>tāratamyena sarve 'pi mahāntaścāṇavo yataḥ // MAnuv_2,2.83 //</l>\n</lg>\n\n<lg>\n<l>na ca tatproktasṛṣṭau tu mānaṃ kevalakalpanā /</l>\n<l>kathaṃ sākṣimitasyāsya śaknuyād vāraṇe kvacit // MAnuv_2,2.84 //</l>\n</lg>\n\n<lg>\n<l>yadi sākṣimitaṃ naitannānumā tatra vartate /</l>\n<l>pakṣīkartumaśakyatvāt kuta evānumā bhavet // MAnuv_2,2.85 //</l>\n</lg>\n\n<lg>\n<l>yatra nāsti padanyāsaḥ kastaṃ viṣayamāpnuyāt /</l>\n<l>deśāntarādiśabdaśca śaśaśṛṅgādiśabdavat // MAnuv_2,2.86 //</l>\n</lg>\n\n<lg>\n<l>sadṛśaṃ ca sajātīyaṃ nāsmatpakṣe kim eva hi /</l>\n<l>yenaiva ca prakāreṇātyasiddhamanumīyate /</l>\n<l>tenaiva śaśṛṅgādeḥ śakyamastitvakalpanam // MAnuv_2,2.87 //</l>\n</lg>\n\n<lg>\n<l>pratyakṣamāgamo vāpi bhaved yatra niyāmakaḥ /</l>\n<l>saiva vyāptirbhavenmānaṃ nānyā sandigdhamūlataḥ // MAnuv_2,2.88 //</l>\n</lg>\n\n<lg>\n<l>sahadarśanamātreṇa na vyāptiravasīyate /</l>\n<l>yadaivāvyatirekasya hyakṣajaṃ vāgamo bhavet /</l>\n<l>tannirdhāritayuktirvā vyāptiḥ saivāparā na hi // MAnuv_2,2.89 //</l>\n</lg>\n\n<lg>\n<l>anyathā saptamarasabhavo 'pyanumayā'patet /</l>\n<l>aniṣṭāni ca sarvāṇi hyanumā kāmacāriṇī // MAnuv_2,2.90 //</l>\n</lg>\n\n<lg>\n<l>kāryakāraṇayoścaiva guṇādeḥ pañcakasya ca /</l>\n<l>bhinnasyaiva tu sambandhaḥ samavāyo 'nya īryate // MAnuv_2,2.91 //</l>\n</lg>\n\n<lg>\n<l>bhinnatvasāmyatastasya tābhyāṃ yogo bhaved dhruvam /</l>\n<l>sa svanirvāhakaścet syād dravyameva tathā na kim // MAnuv_2,2.92 //</l>\n</lg>\n\n<lg>\n<l>viśeṣastadgatatvādiryadyabhinne 'vasīyate /</l>\n<l>guṇakriyādirūpasya niṣedhaḥ kena hetunā // MAnuv_2,2.93 //</l>\n</lg>\n\n<lg>\n<l>dravyameva tato 'nantaviśeṣātmatayā sadā /</l>\n<l>nānāvyavahṛterheturanantatvaṃ viśeṣataḥ // MAnuv_2,2.94 //</l>\n</lg>\n\n<lg>\n<l>viśeṣaśca viśeṣī saḥ svenaiva samavāyavat /</l>\n<l>kalpanāgurutādoṣāt padārthāntaratā na hi // MAnuv_2,2.95 //</l>\n</lg>\n\n<lg>\n<l>kalpayitvā ṣaṭ padārthān sābhāvānapi kevalam /</l>\n<l>ekasmin sa viśeṣaścet kiṃ pūrvaṃ tasya vismṛtiḥ // MAnuv_2,2.96 //</l>\n</lg>\n\n<lg>\n<l>yena pratyakṣasiddhena vyavahāro 'khilo bhavet /</l>\n<l>bhāvābhāvavibhāgena yaṃ vinā na kathañcana // MAnuv_2,2.97 //</l>\n</lg>\n\n<lg>\n<l>abhedena pratītiśca kāryakāraṇapūrvake /</l>\n<l>abhāvānte padārthe 'smin saviśeṣāvasīyate // MAnuv_2,2.98 //</l>\n</lg>\n\n<lg>\n<l>sāmānyādipadārtheṣu tanniṣṭhatvādayo 'khilāḥ /</l>\n<l>kathaṃ dharmā nivāryante vastvaikye 'pi hi vādibhiḥ // MAnuv_2,2.99 //</l>\n</lg>\n\n<lg>\n<l>kāryasya tattanniṣṭhatvaṃ guṇādervyāpitādikaḥ /</l>\n<l>kathaṃ viśeṣo naivāsti sa ca dharmo 'paro yadi // MAnuv_2,2.100 //</l>\n</lg>\n\n<lg>\n<l>ṣaṭpadārthātirekaḥ syāt padārthāniyame 'pi hi /</l>\n<l>dharmasya dharmasantānādanavasthākaro bhavet // MAnuv_2,2.101 //</l>\n</lg>\n\n<lg>\n<l>sāmānyasyāpi sāmānyaṃ guṇasyāpi guṇo hyataḥ /</l>\n<l>nāṅgīkṛtaḥ sa ca yadi nānavasthā kvacid bhavet // MAnuv_2,2.102 //</l>\n</lg>\n\n<lg>\n<l>asmatpakṣe guṇādyāśca tadvanto hi viśeṣataḥ /</l>\n<l>ananyatvānnānavasthā bhedo nāśe bhavet tathā // MAnuv_2,2.103 //</l>\n</lg>\n\n<lg>\n<l>viśeṣameva saṃśritya viśeṣo balavān yataḥ /</l>\n<l>dṛṣṭipramāṇataścaiva virodho darśane katham // MAnuv_2,2.104 //</l>\n</lg>\n\n<lg>\n<l>virodho hyavirodhaśca yato darśanamānagau /</l>\n<l>tato dṛṣṭe virodhastu sadbhirāpādyate katham // MAnuv_2,2.105 //</l>\n</lg>\n\n<lg>\n<l>abhinno bhagavān svena tadanyena vibhedavān /</l>\n<l>nityā dharmāstadīyāstu sarve 'smānnaiva bhedinaḥ // MAnuv_2,2.106 //</l>\n</lg>\n\n<lg>\n<l>sāmastyocchedino 'nyatra dharmā ubhayarūpakāḥ /</l>\n<l>bhāve ta eva cocchedāt tadanye ca samastaśaḥ // MAnuv_2,2.107 //</l>\n</lg>\n\n<lg>\n<l>aṃśāṃśinorabhedena tvaṃśasaṃyoga eva hi /</l>\n<l>aṃśino nānavasthāto yadyapyaṃśeṣvaviśramaḥ // MAnuv_2,2.108 //</l>\n</lg>\n\n<lg>\n<l>ekasmin jāta evānyaḥ saṃyogo jāyate yadi /</l>\n<l>anavasthā tadaiva syāt saṃyogaikye bhavet kva sā // MAnuv_2,2.109 //</l>\n</lg>\n\n<lg>\n<l>aṃśe saṃyogadṛṣṭeśca dṛṣṭe kā sānavasthitiḥ /</l>\n<l>yadyaṃśago na saṃyogaḥ kāryeṣu prathimā katham // MAnuv_2,2.110 //</l>\n</lg>\n\n<lg>\n<l>paramāṇoraṇornāsti mahattetyadbhutaṃ vacaḥ /</l>\n<l>aṇūnāṃ prathimāpekṣāṃ vinaiva tṛyaṇuke 'pi saḥ /</l>\n<l>paramāṇormahattvaṃ ca vinetyetad vacaḥ katham // MAnuv_2,2.111 //</l>\n</lg>\n\n<lg>\n<l>aṃśino 'ṃśairabhedo 'yamaṃśena tu bhidābhidā /</l>\n<l>sarvapratyakṣaviṣayaḥ kathameva hyapohyate // MAnuv_2,2.112 //</l>\n</lg>\n\n<lg>\n<l>saṃyogaśca vibhāgaśca bhedaścaiva pṛthak pṛthak /</l>\n<l>anyonyapratiyogena hyubhayorapi dṛśyate // MAnuv_2,2.113 //</l>\n</lg>\n\n<lg>\n<l>bhinnā iti tu bhedānāṃ samudāyo hi dṛśyate /</l>\n<l>yathaiva ca padārthānāmanayorbheda ityapi // MAnuv_2,2.114 //</l>\n</lg>\n\n<lg>\n<l>ito 'muṣyāmuto 'pyasya bhedo dṛṣṭo dvidharmikaḥ /</l>\n<l>tatraikavacanaṃ yattad viprāṇāṃ bhojanaṃ yathā // MAnuv_2,2.115 //</l>\n</lg>\n\n<lg>\n<l>naratvādikamapyevaṃ tattaddharmatayeyate /</l>\n<l>na sarvadharma eko 'sti samudāyastu bhinnagaḥ // MAnuv_2,2.116 //</l>\n</lg>\n\n<lg>\n<l>etādṛśaṃ ca sādṛśyaṃ padārtheṣu pṛthak pṛthak /</l>\n<l>ekasmin sa vinaṣṭe 'pi yato 'nyatraiva dṛśyate // MAnuv_2,2.117 //</l>\n</lg>\n\n<lg>\n<l>kuto bhasmatvamāptasya naratvaṃ punariṣyate /</l>\n<l>ekatve nāsti mānaṃ ca śrutirapyāha sādaram // MAnuv_2,2.118 //</l>\n</lg>\n\n<lg>\n<l>bhinnāśca bhinnadharmāśca padārthā akhilā api /</l>\n<l>svaiḥ svairdharmairabhinnāśca svarūpairapi sarvaśaḥ // MAnuv_2,2.119 //</l>\n</lg>\n\n<lg>\n<l>anivṛttavināśāstu dharmā ubhayarūpakāḥ /</l>\n<l>na kenacidabhinno 'to bhagavān svaguṇairvinā // MAnuv_2,2.120 //</l>\n</lg>\n\n<lg>\n<l>iti vyutpattirapi hi sādṛśyenaiva gamyate /</l>\n<l>sarveṣu yugapacchabdaḥ sadṛśeṣu pravartate // MAnuv_2,2.121 //</l>\n</lg>\n\n<lg>\n<l>tathāpi prāptitastvekavacanācca viśeṣataḥ /</l>\n<l>abhīṣyāvagatiśca syācchaktiḥ sādṛśyagā yataḥ // MAnuv_2,2.122 //</l>\n</lg>\n\n<lg>\n<l>tādṛśo 'yaṃ ca tacchabda iti jñāpayati sphuṭam /</l>\n<l>jātitaścet kathaṃ tāsu tatra cedanavasthitiḥ // MAnuv_2,2.123 //</l>\n</lg>\n\n<lg>\n<l>tathaiva vyaktivijñānaṃ vyaktitvābhāvadūṣitam /</l>\n<l>yadi taccāsti tasyāpi viśeṣeṣvanavasthitiḥ // MAnuv_2,2.124 //</l>\n</lg>\n\n<lg>\n<l>kathaṃ svarūpatvamapi jñāyate 'nugataṃ yadi /</l>\n<l>ekavyutpattiparyantamanavasthādidūṣitam /</l>\n<l>kalpanāgauravāt tena yuktā nānugakalpanā // MAnuv_2,2.125 //</l>\n</lg>\n\n<lg>\n<l>aupādhikaviśiṣṭādyamapi tadvastu kiṃ tataḥ /</l>\n<l>anyat tadeva cedagnimattvaṃ kiṃ tatra bhaṇyate // MAnuv_2,2.126 //</l>\n</lg>\n\n<lg>\n<l>agnisaṃyogamātraṃ ced bhavet tat siddhasādhanam /</l>\n<l>bhūdharasyāgnisaṃyogo yadi ṣaṣṭhayartha eva kaḥ // MAnuv_2,2.127 //</l>\n</lg>\n\n<lg>\n<l>samavāyo yadi hy asya caikatvāt siddhasādhanam /</l>\n<l>yadyasyaupādhiko bhedaḥ kuta ekatvamiṣyate // MAnuv_2,2.128 //</l>\n</lg>\n\n<lg>\n<l>nānirvācyaṃ hi teneṣyamata aupādhikānyayoḥ /</l>\n<l>satyatvāt ko viśeṣaḥ syānmāyāvādyanyathā bhavet // MAnuv_2,2.129 //</l>\n</lg>\n\n<lg>\n<l>upādhijanyaṃ tadgamyamiti vaupādhikaṃ bhavet /</l>\n<l>ubhayatrāpyanantāḥ syuḥ samavāyā itastataḥ /</l>\n<l>bhinnatvaṃ caiva teṣvasti ko viśeṣa upādhige // MAnuv_2,2.130 //</l>\n</lg>\n\n<lg>\n<l>avidyamāna evānyaḥ samavāyo 'dhigamyate /</l>\n<l>upādhinā tadgamakamanumānaṃ na mā bhavet // MAnuv_2,2.131 //</l>\n</lg>\n\n<lg>\n<l>evamevāsataḥ sattasamavāyo janirmatā /</l>\n<l>tatrāpi hyuktadoṣāṇāṃ naiva kiñcinnivārakam // MAnuv_2,2.132 //</l>\n</lg>\n\n<lg>\n<l>asmatpakṣe viśeṣasya sarvatrāṅgīkṛtatvataḥ /</l>\n<l>nāsti doṣaḥ kvacid bhāvo hyabhāvaśca sa eva hi // MAnuv_2,2.133 //</l>\n</lg>\n\n<lg>\n<l>abhāvasya ca dharmāḥ syurbhāvāsteṣāṃ ca te 'khilāḥ /</l>\n<l>pratyakṣamānataḥ sarvametanno vāraṇakṣamam /</l>\n<l>sarve bhāvā abhāvāśca padārthāstena sarvadā // MAnuv_2,2.134 //</l>\n</lg>\n\n<lg>\n<l>tathāpi prathamaṃ buddheryo niṣedhasya gocaraḥ /</l>\n<l>so 'bhāvo vidhibuddhestu gocaraḥ prathamaṃ paraḥ // MAnuv_2,2.135 //</l>\n</lg>\n\n<lg>\n<l>tasmāt pradhvastabhedādi sadityevāvagamyate /</l>\n<l>astyabhāvo 'sti ca dhvaṃso dehābhāvaśca bhasmatā // MAnuv_2,2.136 //</l>\n</lg>\n\n<lg>\n<l>ityādi yujyate sarvaṃ pratyakṣādipramāṇataḥ /</l>\n<l>anyonyābhāvabhedau ca pṛthaktavaṃ ca pṛthak pṛthak // MAnuv_2,2.137 //</l>\n</lg>\n\n<lg>\n<l>yat kalpayanti taccaiva kalpanāgauravād gatam /</l>\n<l>paryāyatvena te śabdā jñāyante sarva eva hi // MAnuv_2,2.138 //</l>\n</lg>\n\n<lg>\n<l>bhedasya tu svarūpatve ye vadanti ca śūnyatām /</l>\n<l>adbhutatāste yato 'nyasya pratiyogitvamiṣyate // MAnuv_2,2.139 //</l>\n</lg>\n\n<lg>\n<l>pratiyogino hi bhedo 'yaṃ natu svasmāt kathañcana /</l>\n<l>vibhāgenālpataiva syāt kuta eva ca śūnyatā // MAnuv_2,2.140 //</l>\n</lg>\n\n<lg>\n<l>na śūnyānāṃ hi saṃyogād bhāvo vastuna iṣyate /</l>\n<l>vidāraṇārtho dhātuśca vibhāgaguṇavācakaḥ // MAnuv_2,2.141 //</l>\n</lg>\n\n<lg>\n<l>avidāraṇe 'pi hyāsyasya bhinnāvoṣṭhau tu tasya ca /</l>\n<l>ata unmattavākyatvānmāyāvādo 'bhyupekṣitaḥ // MAnuv_2,2.142 //</l>\n</lg>\n\n<lg>\n<l>na cāmandasadānandasyandyanantaguṇārṇavaḥ /</l>\n<l>īśvaro 'ṣṭaguṇatvena prameyo 'pramitatvataḥ // MAnuv_2,2.143 //</l>\n</lg>\n\n<lg>\n<l>mayyanantaguṇe 'nante guṇato 'nantavigrahe /</l>\n<l>anantaguṇamāhātmyaśaktijñānamahārṇavaḥ // MAnuv_2,2.144 //</l>\n</lg>\n\n<lg>\n<l>nārāyaṇaḥ paro 'śeṣacetanebhyaḥ paraṃ padam /</l>\n<l>ityādivedatadvākyairanantaiścāvasīyate // MAnuv_2,2.145 //</l>\n</lg>\n\n<lg>\n<l>anantaguṇatā viṣṇoḥ kathameva hyapodyate /</l>\n<l>yadyanantaviśeṣāśca tajjñānādernivāritāḥ // MAnuv_2,2.146 //</l>\n</lg>\n\n<lg>\n<l>kathaṃ tattadviṣayatā sārvajñyārthaṃ vidhīyate /</l>\n<l>aupādhikaviśeṣastu pūrvameva nirākṛtaḥ // MAnuv_2,2.147 //</l>\n</lg>\n\n<lg>\n<l>svaprakāśatvamapi tu yairjñānasya nivāritam /</l>\n<l>kathaṃ sarvajñatā tasya svajñānādhigamaṃ vinā // MAnuv_2,2.148 //</l>\n</lg>\n\n<lg>\n<l>jñānaṃ viśvādhigaṃ tvekaṃ tajjñānaviṣayaṃ param /</l>\n<l>iti jñānadvayenaiva sarvavit parameśvaraḥ // MAnuv_2,2.149 //</l>\n</lg>\n\n<lg>\n<l>iti cedeṣa evārthastajjñānāvasito yadi /</l>\n<l>svaprakāśatvameva syājjñānaṃ hyetad viśeṣaṇam // MAnuv_2,2.150 //</l>\n</lg>\n\n<lg>\n<l>jñānāntareṇa cedatra bhavedevānavasthitiḥ /</l>\n<l>svaprakāśatvametasmād durnivāryaṃ samāpatet // MAnuv_2,2.151 //</l>\n</lg>\n\n<lg>\n<l>sukhavān duḥkhavāṃśca syāditi vyāptiśca no bhavet /</l>\n<l>nirduḥkhatvaṃ mahānandaḥ śrutyaiveśasya bhaṇyate // MAnuv_2,2.152 //</l>\n</lg>\n\n<lg>\n<l>yo 'śanāyāpipāse ca śokādīṃścātivartate /</l>\n<l>ānandaṃ brahmaṇo vidvān vipāpmetyādikā ca sā // MAnuv_2,2.153 //</l>\n</lg>\n\n<lg>\n<l>īśvarasya tatheṣṭatvaṃ duḥkhitvopādhirityapi /</l>\n<l>ukte kimuttaraṃ brūyācchrutyanādaratatparaḥ // MAnuv_2,2.154 //</l>\n</lg>\n\n<lg>\n<l>nacātmaduḥkhitecchā syādata etannivāryate /</l>\n<l>sahadarśanamātreṇa śrutīnāmapalāpakaḥ // MAnuv_2,2.155 //</l>\n</lg>\n\n<lg>\n<l>yajñāder api pāpasya hetutvaṃ hiṃsayā yuteḥ /</l>\n<l>nānumāti kathaṃ tatra yadyupādhirniṣiddhatā // MAnuv_2,2.156 //</l>\n</lg>\n\n<lg>\n<l>aduḥkhitvena cānuktiḥ kathaṃ nopādhitāṃ vrajet /</l>\n<l>aduḥkhamitarat sarvaṃ jīvā eva tu duḥkhinaḥ /</l>\n<l>teṣāṃ duḥkhaprahāṇāya śrutireṣā pravartate // MAnuv_2,2.157 //</l>\n</lg>\n\n<lg>\n<l>iti śrutirhi paramā śrutyuktir yadi kāraṇam /</l>\n<l>kiṃ kāryamanumānena gaḷastanasamena hi // MAnuv_2,2.158 //</l>\n</lg>\n\n<lg>\n<l>anumānena yadyarthaḥ śrutidṛṣṭo vyapodyate /</l>\n<l>pūrvoktena prakāreṇa neśvaro dharma eva ca /</l>\n<l>syāt tatphalaṃ ca tenātra śrutireva pramā bhavet // MAnuv_2,2.159 //</l>\n</lg>\n\n<lg>\n<l>īśasyānumayā siddheḥ śrutirdhamirpramā bhavet /</l>\n<l>tayā sarvaguṇaiḥ pūrṇa ukta īśo yatastataḥ // MAnuv_2,2.160 //</l>\n</lg>\n\n<lg>\n<l>anānandānumā tasya dharmigrāhivirodhataḥ /</l>\n<l>na pramāṇaṃ bhavet tasmānnānumātropayoginī // MAnuv_2,2.161 //</l>\n</lg>\n\n<lg>\n<l>nityecchatvāt pareśasya paramāṇusadātvataḥ /</l>\n<l>adṛṣṭakālayoścaiva bhāvāt kāryaṃ sadā bhavet // MAnuv_2,2.162 //</l>\n</lg>\n\n<lg>\n<l>na hi kālavibhedo 'sti tatpakṣe 'smanmate hareḥ /</l>\n<l>viśeṣakāla evaitatsṛṣṭayādīcchā sadātanā // MAnuv_2,2.163 //</l>\n</lg>\n\n<lg>\n<l>viśeṣāścaiva kālasya harericchāvaśāḥ sadā /</l>\n<l>sarve nimeṣā iti hi śrutirevāha sādaram // MAnuv_2,2.164 //</l>\n</lg>\n\n<lg>\n<l>udīrayati kālākhyaśaktimityasya vāgapi /</l>\n<l>kālasya kālagatvena na virodho 'pi kaścana // MAnuv_2,2.165 //</l>\n</lg>\n\n<lg>\n<l>asaṅkhayātaviśeṣatvādicchāyā api sarvadā /</l>\n<l>īśo deśaś ca kālaś ca svagatā eva sarvadā // MAnuv_2,2.166 //</l>\n</lg>\n\n<lg>\n<l>īśādhīnau ca tau nityaṃ tadādhārau ca tadgatau /</l>\n<l>iti śrutirapi prāha kāle svoddiṣṭa eva tu // MAnuv_2,2.167 //</l>\n</lg>\n\n<lg>\n<l>tatkālasṛṣṭimevāto vāñchatīśaḥ sadaiva hi /</l>\n<l>syāt kālaḥ sa tadaiveti kālasya svagatatvataḥ // MAnuv_2,2.168 //</l>\n</lg>\n\n<lg>\n<l>svabhāvādeva hīcchaiṣā devasyaiva iti śruteḥ /</l>\n<l>svabhāvo 'pi pareśecchāvaśa ityuditaḥ purā // MAnuv_2,2.169 //</l>\n</lg>\n\n<lg>\n<l>nityā anityāśca tatastadadhīnā iti śrutiḥ /</l>\n<l>rūpasparśādihetubhyaḥ paramāṇoranityatā // MAnuv_2,2.170 //</l>\n</lg>\n\n<lg>\n<l>anumeyā śrutīnāṃ ca viruddhatvānna tanmatam /</l>\n<l>upādeyamataścāyamaviruddhaḥ samanvayaḥ // MAnuv_2,2.171 //</l>\n</lg>\n\n<lg>\n<l>vaibhāṣikāśca sautrāntāḥ svarasakṣaṇikaṃ jagat /</l>\n<l>aṇūnāṃ samudāyaṃ ca kālakarmanimittataḥ // MAnuv_2,2.172 //</l>\n</lg>\n\n<lg>\n<l>utpattikāle yuktānāmātmānaṃ ca kṣaṇasthitim /</l>\n<l>nityaṃ santānameteṣāṃ pañcaskandhātmanā sthitam // MAnuv_2,2.173 //</l>\n</lg>\n\n<lg>\n<l>saṃskārarūpavijñānasañjñāduḥkhātmanā sthitiḥ /</l>\n<l>duḥkhābhāvaṃ sukhaṃ cāhurarūpajñānasantatim // MAnuv_2,2.174 //</l>\n</lg>\n\n<lg>\n<l>mokṣaṃ sa samudāyo hi naikasmādeva yujyate /</l>\n<l>nobhayoścobhayatvaṃ yat samudāyavyapekṣayā // MAnuv_2,2.175 //</l>\n</lg>\n\n<lg>\n<l>ato 'nyonyāśrayatvena samudāyo na yujyate /</l>\n<l>anyonyāpekṣayā puṃsaḥ samudāyatvavedanam // MAnuv_2,2.176 //</l>\n</lg>\n\n<lg>\n<l>syāt tatsadātanatve 'pi tacca sāmīpyahetukam /</l>\n<l>iti cet kāryasambhūtimātravyāpṛtikāraṇam // MAnuv_2,2.177 //</l>\n</lg>\n\n<lg>\n<l>natu kāryaviśeṣeṣu vyāpṛtaṃ kāraṇaṃ bhavet /</l>\n<l>ato 'rthendriyasaṃyogirūpakāraṇatātmanaḥ /</l>\n<l>saṃyogirūparāhityānnaiva tajjñānatāpi hi // MAnuv_2,2.178 //</l>\n</lg>\n\n<lg>\n<l>viśaṣaṣakāryajanakaṃ yadi kāraṇamiṣyate /</l>\n<l>kutaḥ samānarūpatvaṃ kāryāṇāmapi sarvaśaḥ // MAnuv_2,2.179 //</l>\n</lg>\n\n<lg>\n<l>ato 'niyatyā yatkiñcid yasya kasyāpi kāraṇam /</l>\n<l>adṛṣṭasyāpi tasyaiva viśeṣāpādakaṃ kutaḥ // MAnuv_2,2.180 //</l>\n</lg>\n\n<lg>\n<l>yasya kasyāpi yatkiñcid viśeṣamupapādayet /</l>\n<l>kāryaṃ ca kāraṇaṃ caiva yatkiñcid yasya kasyacit // MAnuv_2,2.181 //</l>\n</lg>\n\n<lg>\n<l>bhavenniyāmakābhāvādidamasyaiva kāraṇam /</l>\n<l>iti nityavināśitve kena mānena gamyate // MAnuv_2,2.182 //</l>\n</lg>\n\n<lg>\n<l>idaṃ na jāyate 'muṣmādityatrāpi na kāraṇam /</l>\n<l>vināśotpattayaścaiva na dṛśyante sadātanāḥ // MAnuv_2,2.183 //</l>\n</lg>\n\n<lg>\n<l>dṛśyate pratyabhijñātaḥ sthiratvaṃ sarvavastuṣu /</l>\n<l>phalādīnāṃ viśeṣeṇa sarvatrāpyanumīyate // MAnuv_2,2.184 //</l>\n</lg>\n\n<lg>\n<l>***[NOTE: jump in verse numbering, no lacuna in text!]***</l>\n<l>sattvena kṣaṇikatvaṃ cedākāśasyāviśeṣataḥ /</l>\n<l>aviśeṣo 'khilasyāpi sattvāt kiṃ nānumīyate // MAnuv_2,2.186 //</l>\n</lg>\n\n<lg>\n<l>yadyākāśasya sattvaṃ na kuta eva narādiṣu /</l>\n<l>sadharmipratiyogitvamākāśasyāvagamyate // MAnuv_2,2.187 //</l>\n</lg>\n\n<lg>\n<l>tau vinā na hy abhāvaś ca kvaciddṛṣṭaḥ kadācana /</l>\n<l>adharmipratiyogitvamākāśasyāvagamyate // MAnuv_2,2.187* //</l>\n</lg>\n\n<lg>\n<l>svīkāratyāgato 'dṛṣṭadṛṣṭayoḥ sarvavastuṣu /</l>\n<l>guṇānunmatta evāsau vidadhātyadhikaṃ punaḥ // MAnuv_2,2.188 //</l>\n</lg>\n\n<lg>\n<l>uttarotpattimātreṇa vināśāt pūvarvastunaḥ /</l>\n<l>na saṃskārārpakatvaṃ ca yujyate kasyacit kvacit // MAnuv_2,2.189 //</l>\n</lg>\n\n<lg>\n<l>ato jñātaṃ mayetyādi na jñeyamanumā kutaḥ /</l>\n<l>ekatvamanubhūtisthaṃ tyaktavā nirmānakā bhidā /</l>\n<l>kuta ātmādikeṣu syād balyevānubhavo yataḥ // MAnuv_2,2.190 //</l>\n</lg>\n\n<lg>\n<l>kāryakāraṇayoścaikakālīnatvaṃ vinā katham /</l>\n<l>pūrvasaṃskārayogī syāduttaro niyamena ca // MAnuv_2,2.191 //</l>\n</lg>\n\n<lg>\n<l>sambaddha eva saṃskāramanyatrādattate 'khilāḥ /</l>\n<l>asambaddhaḥ kathaṃ pūrva uttare vāsanākaraḥ // MAnuv_2,2.192 //</l>\n</lg>\n\n<lg>\n<l>ekakālatayā yogaṃ vinā saṃskārataḥ katham /</l>\n<l>kṣaṇamātramavasthānaṃ svīkṛtaṃ sarvavastuṣu // MAnuv_2,2.193 //</l>\n</lg>\n\n<lg>\n<l>pūrvamadhyāparakalārahitaḥ kṣaṇa iṣyate /</l>\n<l>pūrvabhāvabhavaṃ kāryamuta tannāśasambhavam // MAnuv_2,2.194 //</l>\n</lg>\n\n<lg>\n<l>yaugapadyaṃ sati bhavedutpādyānāmaśeṣataḥ /</l>\n<l>vināśe cenna tatkāryaṃ kāryotpattau ca kā pramā // MAnuv_2,2.195 //</l>\n</lg>\n\n<lg>\n<l>abhedena viśeṣeṇa dehadīpaphalādiṣu /</l>\n<l>viśeṣadarśanaṃ yuktamasmākamanubhūtitaḥ // MAnuv_2,2.196 //</l>\n</lg>\n\n<lg>\n<l>viśeṣadarśanaṃ mānaṃ yadi na sthairyadṛk kutaḥ /</l>\n<l>diksukhe ca khadṛṣṭāntād bhāvau saccet kvacid bhaved // MAnuv_2,2.197 //</l>\n</lg>\n\n<lg>\n<l>viśvaṃ pratyakṣagaṃ tyaktavā tayoryo 'numitaṃ vadet /</l>\n<l>māyāvādivadevāsāvupekṣyo bhūtimicchatā // MAnuv_2,2.198 //</l>\n</lg>\n\n<lg>\n<l>sarvapramāṇasiddhaṃ yad buddherbhedena sarvadā /</l>\n<l>kathaṃ nu tasya buddhitvaṃ viśvamanyacca kimpramam // MAnuv_2,2.199 //</l>\n</lg>\n\n<lg>\n<l>sarvaloko bibhetyañjo yasmādanubhavāt sadā /</l>\n<l>tasyāpalāpinaḥ kiṃ na niṣpramāṇakavādinaḥ // MAnuv_2,2.200 //</l>\n</lg>\n\n<lg>\n<l>so 'haṃ tadidamevāhaṃ sukhī sad gaganaṃ diśaḥ /</l>\n<l>satyā ityādyanubhavāḥ sadā tatpratipakṣagāḥ // MAnuv_2,2.201 //</l>\n</lg>\n\n<lg>\n<l>ato nirmānamakhilapramāṇapratipakṣagam /</l>\n<l>durmataṃ ko nu gṛhṇīyād vināsuratatiṃ kvacit // MAnuv_2,2.202 //</l>\n</lg>\n\n<lg>\n<l>aparaḥ śūnyamakhilaṃ manovācāmagocaram /</l>\n<l>nirviśeṣaṃ svayambhātaṃ nirlepamajarāmaram // MAnuv_2,2.203 //</l>\n</lg>\n\n<lg>\n<l>aśeṣadoṣarahitamanantaṃ deśakālataḥ /</l>\n<l>vastutaśca tadasmīti nityopāsāparokṣitam /</l>\n<l>rāgādidoṣarahitaṃ tadbhāvaṃ yoginaṃ nayet // MAnuv_2,2.204 //</l>\n</lg>\n\n<lg>\n<l>tasyaivānādisaṃvṛttyā nānābhedātmakaṃ jagat /</l>\n<l>sadivābhāti satyatvaṃ sāṃvṛtaṃ tasya ceṣyate // MAnuv_2,2.205 //</l>\n</lg>\n\n<lg>\n<l>pāramārthikasattvaṃ tu śūnyādanyasya na kvacit /</l>\n<l>sāṃvṛtenaiva satyena vyavahāro 'khilo bhavet // MAnuv_2,2.206 //</l>\n</lg>\n\n<lg>\n<l>śūnyāt saṃvṛtiyogena viśvametat pravartate /</l>\n<l>sṛṣṭikāle punaścānte stimitaṃ śūnyatāṃ vrajet /</l>\n<l>iti brūte tamuddiśya jagāda jagatāṃ guruḥ // MAnuv_2,2.207 //</l>\n</lg>\n\n<lg>\n<l>nāsato jagato bhāvo na hi dṛṣṭāsato janiḥ /</l>\n<l>sataḥ kvacit pramāṇaṃ ca dṛṣṭirevākhilād varam // MAnuv_2,2.208 //</l>\n</lg>\n\n<lg>\n<l>yadyevaṃ saptamarasānmadhurādiva pīnatā /</l>\n<l>bhavejjanasya mārjārṛṅgaṃ goriva ghātakam // MAnuv_2,2.209 //</l>\n</lg>\n\n<lg>\n<l>kāryārthī kāraṇaṃ sacca nopādadyāt kathañcana /</l>\n<l>na pravarteta ceṣyāya śūnyādeveṣyasambhavāt // MAnuv_2,2.210 //</l>\n</lg>\n\n<lg>\n<l>deśakālādiniyamo niṃha śūnyāt sato bhavet /</l>\n<l>puruṣecchānusāreṇa yadi kiñcit prajāyate // MAnuv_2,2.211 //</l>\n</lg>\n\n<lg>\n<l>kiṃ nānumīyate tadvad vastutvāt puruṣād bhavaḥ /</l>\n<l>sarvasyāpi nacābhāvo viśvaṃ saditi gamyate // MAnuv_2,2.212 //</l>\n</lg>\n\n<lg>\n<l>yato 'nubhavarodhe tu vacanaṃ vādinaḥ kutaḥ /</l>\n<l>svapnabhrāntivadevedaṃ saṃvṛttyaivopalabhyate // MAnuv_2,2.213 //</l>\n</lg>\n\n<lg>\n<l>yadi sattvena kiñcātra bhramo naiva nivartate /</l>\n<l>anāderasya viśvasya nivṛttiryadi ceṣyate /</l>\n<l>nivṛttiśca nivarteta tasyā bhrāntitvasambhavāt // MAnuv_2,2.214 //</l>\n</lg>\n\n<lg>\n<l>dṛṣṭasya bhrāntitā cet syādadṛṣṭe na bhramaḥ kutaḥ /</l>\n<l>gavāmaśṛṅgibhāvena na hi syācchaśaśṛṅgitā // MAnuv_2,2.215 //</l>\n</lg>\n\n<lg>\n<l>asmākaṃ tu pramāṇena prasādādīśvarasya ca /</l>\n<l>uktabhaṅgayā'gamānāṃ ca prāmāṇyād yujyate 'khilam // MAnuv_2,2.216 //</l>\n</lg>\n\n<lg>\n<l>dṛśyatvād vimaṃta mithyā svapnavaccediyaṃ ca mā /</l>\n<l>mithyā cet sādhyasiddhirna vyabhicāro na ced bhavet // MAnuv_2,2.217 //</l>\n</lg>\n\n<lg>\n<l>sādhakatvamasatyasya sādhyaṃ vipratipattitaḥ /</l>\n<l>tasya cetyanavasthā syāt sattvaṃ cāsyānubhūtitaḥ // MAnuv_2,2.218 //</l>\n</lg>\n\n<lg>\n<l>anubhūtivirodhena mithyātve mā na kācana /</l>\n<l>atītānāgatau kālāvapi naḥ sākṣigocarau /</l>\n<l>tatsambandhitayā sattvamapi dṛṣṭasya sākṣigam // MAnuv_2,2.219 //</l>\n</lg>\n\n<lg>\n<l>dṛḍhadṛṣṭaṃ tu yad dṛṣṭaṃ dṛṣṭābhāsastato 'param /</l>\n<l>bhrānteḥ saṃvṛtisatyasya viśeṣo 'vyabhicāravān /</l>\n<l>tenāpyaṅgīkṛtaḥ samyak sa naḥ satyatvameva hi // MAnuv_2,2.220 //</l>\n</lg>\n\n<lg>\n<l>vijñānād vyabhicāro 'sya kadācit syāditi pramā /</l>\n<l>naiva dṛṣṭā pramā sā ca na bhavet svavirodhataḥ // MAnuv_2,2.221 //</l>\n</lg>\n\n<lg>\n<l>bhedo viśeṣyadharmyādigrahaṇāpekṣayā yadi /</l>\n<l>anyonyāśrayatāhetordurgāhya iti yanna tat // MAnuv_2,2.222 //</l>\n</lg>\n\n<lg>\n<l>svarūpaṃ vastuno bhedo yanna tasya grahe grahaḥ /</l>\n<l>anyathāsyāmunā bheda iti vaktuṃ na yujyate // MAnuv_2,2.223 //</l>\n</lg>\n\n<lg>\n<l>agṛhīto yadā bhedastadā svasmāditi grahaḥ /</l>\n<l>syāt pratītivirodhācca na hi kaścit tathā vadet // MAnuv_2,2.224 //</l>\n</lg>\n\n<lg>\n<l>dharmitvapratiyogitvatadbhedā yugapad yadi /</l>\n<l>viśeṣaṇaṃ viśeṣyaṃ ca tadbhāvaścaiva gṛhyate // MAnuv_2,2.225 //</l>\n</lg>\n\n<lg>\n<l>ko virodhaḥ svarūpeṇa gṛhīto bheda eva tu /</l>\n<l>asyāmuṣmāditi punarviśeṣeṇaiva gṛhyate // MAnuv_2,2.226 //</l>\n</lg>\n\n<lg>\n<l>kiñca bhedaḥ kathaṃ grāhya iti yaḥ paripṛcchati /</l>\n<l>dharmyādibhedagrahaṇāt tenokto 'nyonyasaṃśrayaḥ // MAnuv_2,2.227 //</l>\n</lg>\n\n<lg>\n<l>anyatvāgrahaṇe proktaḥ kathamanyonyasaṃśrayaḥ /</l>\n<l>anyatvaṃ yadi siddhaṃ syāt kathamanyonyasaṃśrayaḥ // MAnuv_2,2.228 //</l>\n</lg>\n\n<lg>\n<l>etādṛśasya vaktārāvubhau jātyuttarākarau /</l>\n<l>māyī mādhyamikaścaiva tadupekṣyau bubhūṣubhiḥ // MAnuv_2,2.229 //</l>\n</lg>\n\n<lg>\n<l>yacchūnyavādinaḥ śūnyaṃ tadeva brahma māyinaḥ /</l>\n<l>na hi lakṣaṇabhedo 'sti nirviśeṣatvatastayoḥ // MAnuv_2,2.230 //</l>\n</lg>\n\n<lg>\n<l>anṛtādivirodhitvamubhayośca svalakṣaṇam /</l>\n<l>svavākyābhāvasaṃvādānna kṛtyaṃ prativādinaḥ // MAnuv_2,2.231 //</l>\n</lg>\n\n<lg>\n<l>tatpakṣa iti vaidharmyānna svapnādivadityajaḥ /</l>\n<l>aprayatnānnirācakre ceti dṛṣṭiviruddhatām /</l>\n<l>niṣpramāṇatvamapyasya sūcayāmāsa viśvakṛt // MAnuv_2,2.232 //</l>\n</lg>\n\n<lg>\n<l>jñānamevaikamakhilajñeyākāraṃ prabhāsate /</l>\n<l>tatra santatibhedaśca svabhedo bheda eva ca /</l>\n<l>kalpitāḥ pratibhāsante nānāsaṃvṛtibhūmiṣu // MAnuv_2,2.233 //</l>\n</lg>\n\n<lg>\n<l>ityetadapi no yuktaṃ na hi jñānatayā jagat /</l>\n<l>bhāsate 'nubhavasyaiva viruddhatvādapeśalam // MAnuv_2,2.234 //</l>\n</lg>\n\n<lg>\n<l>tanmataṃ kṣaṇikatvācca jñānasya sthirarūpataḥ /</l>\n<l>jñeyasyoktaprakāreṇa sarvaśrutivirodhataḥ /</l>\n<l>anubhūtiviruddhatvādapi pakṣā ime 'śivāḥ // MAnuv_2,2.235 //</l>\n</lg>\n\n<lg>\n<l>āha kṣapaṇako viśvaṃ sadasad dvayamadvayam /</l>\n<l>dvayādvayamatatsarvaṃ saptabhaṅgisadātanam // MAnuv_2,2.236 //</l>\n</lg>\n\n<lg>\n<l>naitat padārtha ekasmin yuktaṃ dṛṣṭivirodhataḥ /</l>\n<l>bhāvābhāvatayā viśvaṃ yena rūpeṇa mīyate /</l>\n<l>tadrūpameva taditi niyamaḥ kena vāryate // MAnuv_2,2.237 //</l>\n</lg>\n\n<lg>\n<l>tattaddoṣanivṛttyarthaṃ svīkṛtā tattadātmanā /</l>\n<l>yadi tairakhilairdeṣairlipyate caladarśanaḥ // MAnuv_2,2.238 //</l>\n</lg>\n\n<lg>\n<l>atihāya pramāṇāptaṃ niyamaṃ sadasattayā /</l>\n<l>aśeṣamāviruddhaṃ ca nirmānaṃ vyāhataṃ sadā // MAnuv_2,2.239 //</l>\n</lg>\n\n<lg>\n<l>sarvaprakāraṃ vadato dṛṣṭahāniramagrahaḥ /</l>\n<l>svavyāhatatvamityādyā doṣāḥ sarve bhavanti hi // MAnuv_2,2.240 //</l>\n</lg>\n\n<lg>\n<l>vakti svaprabhamātmānaṃ dehamānaṃ tadapyalam /</l>\n<l>duṣyaṃ nānāśarīreṣu praveśādanyathābhavāt // MAnuv_2,2.241 //</l>\n</lg>\n\n<lg>\n<l>anyathābhāvi yad vastu tadanityamiti sthitiḥ /</l>\n<l>tanmate tadanityatvaṃ pudgalasyānivāritam // MAnuv_2,2.242 //</l>\n</lg>\n\n<lg>\n<l>nānityatāsmatpakṣe tu caitanyāderviśeṣiṇaḥ /</l>\n<l>lakṣaṇasya nivṛttau tu syānna taccetane kvacit // MAnuv_2,2.243 //</l>\n</lg>\n\n<lg>\n<l>otaprotātmakatvaṃ tu paṭe dehe 'ṅgasaṃsthitiḥ /</l>\n<l>ityādilakṣaṇasyaiva nivṛttau syādanityatā // MAnuv_2,2.244 //</l>\n</lg>\n\n<lg>\n<l>bhautikaṃ tveva rūpādi vyāptaṃ nāśena no mate /</l>\n<l>naivaṃ tasyānyathābhāvo yasyānityatvamīritam // MAnuv_2,2.245 //</l>\n</lg>\n\n<lg>\n<l>rūpādiyuktasya tathā jagannāśitvasiddhaye /</l>\n<l>vyāptyā tayānyathābhāvādātmano 'nityatā bhavet // MAnuv_2,2.246 //</l>\n</lg>\n\n<lg>\n<l>nityordhvagatirapyeṣā yā muktiriti kathyate /</l>\n<l>alokākāśamāptasya kathaṃ na vikṛtiśca sā // MAnuv_2,2.247 //</l>\n</lg>\n\n<lg>\n<l>kīdṛśaścānyathābhāvo nāśahetutayeṣyate /</l>\n<l>saṃsthānāpagamaścet sa na hi bhūsāgarādiṣu // MAnuv_2,2.248 //</l>\n</lg>\n\n<lg>\n<l>yaḥ kaścidanyathābhāvo yadi muktiśca tādṛśī /</l>\n<l>dehamāne vikāraḥ syāditi sthāsnūnanātmanaḥ // MAnuv_2,2.249 //</l>\n</lg>\n\n<lg>\n<l>āha hastyādideheṣu hyapi syādanyathābhāvaḥ /</l>\n<l>aṇudehasya jīvasya gajatve vikṛtirhi yā /</l>\n<l>dehavyāptyai viśeṣaḥ kastasyāḥ sthāsnutanau ca nuḥ // MAnuv_2,2.250 //</l>\n</lg>\n\n<lg>\n<l>gītāt puṣpaphalāvāptiḥ sparśāt kārśyaṃ rasāt sthitiḥ /</l>\n<l>api vṛkṣasya dṛśyanta iti nānātmatā bhavet /</l>\n<l>evañcātmākārtsnyamiti tata evāha vedavit // MAnuv_2,2.251 //</l>\n</lg>\n\n<lg>\n<l>sarvajñatvādikaiḥ sarvairguṇairyuktaṃ sadāśivam /</l>\n<l>jagadvicitraracanākartāraṃ doṣavarjitam // MAnuv_2,2.252 //</l>\n</lg>\n\n<lg>\n<l>āhuḥ pāśupatāstacca bahuśrutivirodhataḥ /</l>\n<l>nopādeyaṃ mataṃ hyasya devasya stuhi gartagam // MAnuv_2,2.253 //</l>\n</lg>\n\n<lg>\n<l>utpipeṣa śirastasya gṛṇīṣe satpatiṃ padam /</l>\n<l>yad viṣṇorupamaṃ hantuṃ rudramākṛṣṭate mayā // MAnuv_2,2.254 //</l>\n</lg>\n\n<lg>\n<l>dhanuryaṃ kāmaye taṃ tamugraṃ mā śiśnadevatāḥ /</l>\n<l>ghnañchiśnadevāneko 'sāvāsīnnārāyaṇaḥ paraḥ // MAnuv_2,2.255 //</l>\n</lg>\n\n<lg>\n<l>tasmād rudraḥ samprasādaścābhūtāṃ vaiṣṇavaṃ makham /</l>\n<l>yajñena yajñamayajantābadhnan puruṣaṃ paśum // MAnuv_2,2.256 //</l>\n</lg>\n\n<lg>\n<l>yo bhūtānāmadhipatī rudrastanticaro vṛṣā /</l>\n<l>ityādiśrutisāmarthyāt pāratantryaṃ janirmṛtiḥ // MAnuv_2,2.257 //</l>\n</lg>\n\n<lg>\n<l>parādhīnaparaprāptirajñatvaṃ praḷaye 'bhavaḥ /</l>\n<l>pratīyante sadoṣatvānneśaḥ paśupatistataḥ // MAnuv_2,2.258 //</l>\n</lg>\n\n<lg>\n<l>aśarīratvatastasya sambandho jagatā kvacit /</l>\n<l>kartṛtvena na yujyeta dehino jñānadṛṣṭitaḥ // MAnuv_2,2.259 //</l>\n</lg>\n\n<lg>\n<l>na ca dehādivad viśvamasya syād bhogasambhavāt /</l>\n<l>adhiṣṭhāne sthitaḥ kartā kāryaṃ kurvan pratīyate /</l>\n<l>nāsyādhiṣṭhānayogo 'sti bhūtānāṃ praḷaye tadā // MAnuv_2,2.260 //</l>\n</lg>\n\n<lg>\n<l>adehaścedasārvajñaḥ śilākāṣṭhādivat sadā /</l>\n<l>dehī cedantavāneva yajñadattanidarśanāt // MAnuv_2,2.261 //</l>\n</lg>\n\n<lg>\n<l>nacaitadakhilaṃ viṣṇau śrutiprāmāṇyagauravāt /</l>\n<l>manobuddhayaṅgitāṃ viṣṇorlakṣayāmo ya eva saḥ // MAnuv_2,2.262 //</l>\n</lg>\n\n<lg>\n<l>sa eva deho vijñānamaiśvaryaṃ śaktirūrjitā /</l>\n<l>deho viṣṇorna te viṣṇo vāsudevo 'grato 'bhavat // MAnuv_2,2.263 //</l>\n</lg>\n\n<lg>\n<l>eko nārāyaṇastvāsīnna brahmā na ca śaṅkaraḥ /</l>\n<l>ajasya nābhāvadhyekamarpitaṃ mātrayā paraḥ // MAnuv_2,2.264 //</l>\n</lg>\n\n<lg>\n<l>saddehaḥ sukhagandhaśca jñānabhāḥ satparākramaḥ /</l>\n<l>jñānajñānaḥ sukhasukhaḥ sa viṣṇuḥ paramākṣaraḥ // MAnuv_2,2.265 //</l>\n</lg>\n\n<lg>\n<l>ānanda eka evāgra āsīnnārāyaṇaḥ prabhuḥ /</l>\n<l>priyaṃ tasya śire modapramodau ca bhujau hareḥ // MAnuv_2,2.266 //</l>\n</lg>\n\n<lg>\n<l>ānando madhyato brahma pucchaṃ nānyadabhūt kvacit /</l>\n<l>manaso 'syābhavad brahmā lalāṭādapi śaṅkaraḥ // MAnuv_2,2.267 //</l>\n</lg>\n\n<lg>\n<l>pakṣayorgaruḍaḥ śeṣo mukhādāsa sarasvatī /</l>\n<l>sahasraśīrṣā puruṣaḥ sahasrākṣaḥ sahasrapāt // MAnuv_2,2.268 //</l>\n</lg>\n\n<lg>\n<l>ityādiśrutisandarbhabalānnityaguṇātmanaḥ /</l>\n<l>viṣṇordehājjagat sarvamāvirāsīditīyate // MAnuv_2,2.269 //</l>\n</lg>\n\n<lg>\n<l>mānavattvād virodhaḥ ko nāmānaṃ kvacidiṣyate /</l>\n<l>avirodho virodhaśca mānenaiva hi gamyate // MAnuv_2,2.270 //</l>\n</lg>\n\n<lg>\n<l>ata uktaṃ samastaṃ ca vāsudevasya yujyate /</l>\n<l>śivādināmayuktāśca śrutayo viṣṇuvācakāḥ // MAnuv_2,2.271 //</l>\n</lg>\n\n<lg>\n<l>nāmāni sarvāṇi ca yameko yo devanāmadhāḥ /</l>\n<l>viṣṇunāmāni nānyasya sarvanāmā hariḥ svayam // MAnuv_2,2.272 //</l>\n</lg>\n\n<lg>\n<l>na nārāyaṇanāmāni tadanyeṣvapare harau /</l>\n<l>ityādiśrutayastatra mānaṃ coktaḥ samanvayaḥ // MAnuv_2,2.273 //</l>\n</lg>\n\n<lg>\n<l>purāṇāni purāṇādyairviruddhatvānna tat pramā /</l>\n<l>tadviruddheṣu no mānaṃ pūrvāparavirodhataḥ // MAnuv_2,2.274 //</l>\n</lg>\n\n<lg>\n<l>samabrāhmavirodhācca niyamād vaiṣṇaveṣvapi /</l>\n<l>mohārthamuktitaścaiva viṣṇureko guṇārṇavaḥ // MAnuv_2,2.275 //</l>\n</lg>\n\n<lg>\n<l>skandasūryagaṇeśādimatāni nyāyato 'mutaḥ /</l>\n<l>nirākṛtānyaśeṣeṇa siddhāntasyāviśeṣataḥ // MAnuv_2,2.276 //</l>\n</lg>\n\n<lg>\n<l>nirākṛtau viśeṣasya bhāvācchaktimataṃ pṛthak /</l>\n<l>dūṣyate mahatī devī hrīṅkarī sarvakāraṇam /</l>\n<l>tripurābhairavītyādināmabhiḥ sābhidhīyate // MAnuv_2,2.277 //</l>\n</lg>\n\n<lg>\n<l>tasyāḥ sadāśivādyāśca jāyante devamānuṣāḥ /</l>\n<l>bhūtabhautikamapyetaditi tannopapadyate // MAnuv_2,2.278 //</l>\n</lg>\n\n<lg>\n<l>dṛṣṭā pumbhyaḥ sadā sṛṣṭiḥ strīpumbhyo vā viśeṣataḥ /</l>\n<l>kevalābhyo na hi strībhyastata utpattyasambhavāt // MAnuv_2,2.279 //</l>\n</lg>\n\n<lg>\n<l>nārcyaṃ mahāvāmamataṃ vāmairanyadudīryate /</l>\n<l>śivopasarjanā śaktiḥ sasarjedaṃ samantataḥ // MAnuv_2,2.280 //</l>\n</lg>\n\n<lg>\n<l>iti taccopapannaṃ na śivasyākaraṇatvataḥ /</l>\n<l>adehatvādapi hyanye brūyuḥ sarvajñamīśvaram // MAnuv_2,2.281 //</l>\n</lg>\n\n<lg>\n<l>aṇuvāmā na tadyuktamīśavādapraveśanāt /</l>\n<l>sārvajñyādiguṇairyuktaṃ gurukalpanayā dvayam // MAnuv_2,2.282 //</l>\n</lg>\n\n<lg>\n<l>na yujyate hyatastvīśa eka eva prayojakaḥ /</l>\n<l>uktadoṣaśca tatpakṣa iti naivātra dūṣyate // MAnuv_2,2.283 //</l>\n</lg>\n\n<lg>\n<l>śrutismṛtītihāsānāṃ sāmastyena virodhataḥ /</l>\n<l>satāṃ jugupsitatvācca nāṅgīkāryaṃ hi tanmatam // MAnuv_2,2.284 //</l>\n</lg>\n\n<lg>\n<l>pañcarātraniṣedhārthametānyācakṣate yadi /</l>\n<l>sūtrāṇyativiruddhaṃ tad yata āha sa bhārate // MAnuv_2,2.285 //</l>\n</lg>\n\n<lg>\n<l>pañcarātrasya kṛtsnasya vaktā nārāyaṇaḥ svayam /</l>\n<l>jñāneṣveteṣu rājendra sarveṣvetad viśiṣṭate // MAnuv_2,2.286 //</l>\n</lg>\n\n<lg>\n<l>pañcarātravido ye tu yathākramaparā nṛpa /</l>\n<l>ekāntabhāvopagatā vāsudevaṃ viśanti te // MAnuv_2,2.287 //</l>\n</lg>\n\n<lg>\n<l>iti gītā ca tacchāstrasaṅkṣepa iti hīritam /</l>\n<l>vedena pañcarātreṇa bhaktayā yajñena caiva hi // MAnuv_2,2.288 //</l>\n</lg>\n\n<lg>\n<l>dṛśyo 'haṃ nānyathā dṛśyo varṣakoṭiśatairapi /</l>\n<l>iti vārāhavacanaṃ ślokā iti vacaḥ śrutau // MAnuv_2,2.289 //</l>\n</lg>\n\n<lg>\n<l>vedaiśca pañcarātraiśca dhyeyo nārāyaṇaḥ paraḥ /</l>\n<l>pañcarātraṃ ca vedāśca vidyaikaiva dvidheyate // MAnuv_2,2.290 //</l>\n</lg>\n\n<lg>\n<l>ityādivedavacanaiḥ pañcarātramapodyate /</l>\n<l>kathamevātra doṣaḥ ka utpattirjño 'ta ityapi // MAnuv_2,2.291 //</l>\n</lg>\n\n<lg>\n<l>ihaivoktā nacābhūtabhāvastatrāpi kathyate /</l>\n<l>anādikarmaṇā baddho jīvaḥ saṃsāramaṇḍale // MAnuv_2,2.292 //</l>\n</lg>\n\n<lg>\n<l>vāsudevecchayā nityaṃ bhramatīti hi tadvacaḥ /</l>\n<l>na hi saṃsārasāditvaṃ pañcarātroditaṃ kvacit // MAnuv_2,2.293 //</l>\n</lg>\n\n<lg>\n<l>jīvābhimāniśeṣasya nāmnā saṅkarṣaṇasya tu /</l>\n<l>vāsudevājjaniḥ proktā pradyumnasya tatastathā // MAnuv_2,2.294 //</l>\n</lg>\n\n<lg>\n<l>mano 'bhimāninaḥ kāmasyaivaṃ sākṣāddhareḥ kvacit /</l>\n<l>saṅkarṣaṇādināmnaiva nityācintyoruśaktitaḥ /</l>\n<l>vyūha ukto 'nyathānūdya kathaṃ duṣṭatvamucyate // MAnuv_2,2.295 //</l>\n</lg>\n\n<lg>\n<l>yadi vidyāccaturvedānitivad vedapūraṇam /</l>\n<l>pañcarātrāditi kuto dveṣaḥ śāṇḍilyavartane // MAnuv_2,2.296 //</l>\n</lg>\n\n<lg>\n<l>ataḥ paramaśāstrorudveṣāduditamāsuraiḥ /</l>\n<l>dūṣaṇaṃ pañcarātrasya vīkṣāyāmapi na kṣamam // MAnuv_2,2.297 //</l>\n</lg>\n\n<lg>\n<l>ato 'śeṣajagaddhātā nirdoṣoruguṇārṇavaḥ /</l>\n<l>nārāyaṇaḥ śrutigaṇatātparyādavasīyate // MAnuv_2,2.298 //</l>\n</lg>\n\n<lg>\n<l>andhaṃ tamaḥ praviśanti ye tvavidyāmupāsate /</l>\n<l>tato bhūya ivāpsyanti ye tasyā naiva nindakāḥ // MAnuv_2,2.299 //</l>\n</lg>\n\n<lg>\n<l>tato vidyāmavidyāṃ ca yo jānātyubhayaṃ saha /</l>\n<l>doṣajñānādatītyaitān vidyayāmṛtamaśnute // MAnuv_2,2.300 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne dvitīyādhyāyasya dvitīyaḥ pādaḥ ||</p>\n\n<lg>\n<l>athāśeṣasamāmnāyavirodhāpākṛtiṃ prabhuḥ /</l>\n<l>kariṣyannadhidaivādhibhūtajīvaparātmanām // MAnuv_2,3.1 //</l>\n</lg>\n\n<lg>\n<l>svarūpanirṇayāyaiva vacanānāṃ parasparam /</l>\n<l>pādenānenāvirodhaṃ darśayatyamitadyutiḥ // MAnuv_2,3.2 //</l>\n</lg>\n\n<lg>\n<l>anubhūtiyuktibahuvāgvailomyaṃ ca tato 'dhikam /</l>\n<l>etat sarvaṃ sataḥ sāmyaṃ dvāravaiyarthyameva ca // MAnuv_2,3.3 //</l>\n</lg>\n\n<lg>\n<l>dṛṣṭayuktayanusāritvamuktānyārthāvirodhataḥ /</l>\n<l>prasiddhanāmasvīkāre bahuvākyānuvatirtā // MAnuv_2,3.4 //</l>\n</lg>\n\n<lg>\n<l>lokadṛṣṭānusāritvaṃ jīvasāmyamanāditā /</l>\n<l>tatra tatra parijñānaṃ guṇasāmyaśrutī tathā // MAnuv_2,3.5 //</l>\n</lg>\n\n<lg>\n<l>utpattimattvaṃ svaguṇānanubhūtyalpakalpane /</l>\n<l>nānāśrutiśca vaicitṛyaṃ yuktayaḥ pūrvapakṣagāḥ // MAnuv_2,3.6 //</l>\n</lg>\n\n<lg>\n<l>vyavasthānupapattiśca svātantryamanusāritā /</l>\n<l>mukhyatā śaktimattvaṃ ca vairūpyaṃ sarvasaṅgrahaḥ // MAnuv_2,3.7 //</l>\n</lg>\n\n<lg>\n<l>gatyādirīśaśaktiśca sarvamānavirodhitā /</l>\n<l>abhīṣyāsiddhisuvyaktī śāstrasiddhivirparyayaḥ /</l>\n<l>viśeṣakāraṇaṃ ceti siddhāntasyaiva sādhakāḥ // MAnuv_2,3.8 //</l>\n</lg>\n\n<lg>\n<l>prakṛtiḥ puruṣaḥ kālo devāstadabhimāninaḥ /</l>\n<l>mahadādyāśca jāyante parādhīnaviśeṣitā /</l>\n<l>idaṃ sarvaṃ sasarjeti janimattvamihoditam // MAnuv_2,3.9 //</l>\n</lg>\n\n<lg>\n<l>avakāśamātramākāśaḥ kathamutpadyate 'nyathā /</l>\n<l>yadyanākāśatā pūrvaṃ kiṃ mūrtanibiḍaṃ jagat // MAnuv_2,3.10 //</l>\n</lg>\n\n<lg>\n<l>mūtarsampūrṇatā caiva yadyanākāśatā bhavet /</l>\n<l>mūrtadravyāṇi cākāśe sthitānyeva hi sarvadā // MAnuv_2,3.11 //</l>\n</lg>\n\n<lg>\n<l>ata ākāśaśabdoktastaddevo 'tra vināyakaḥ /</l>\n<l>dehotpattyā samutpanna iti śrutyābhidhīyate // MAnuv_2,3.12 //</l>\n</lg>\n\n<lg>\n<l>bhūtamapyasitaṃ divyadṛṣṭigocarameva tu /</l>\n<l>utpadyate 'vyākṛtaṃ hi gaganaṃ sākṣigocaram /</l>\n<l>pradeśa iti vijñeyaṃ nityaṃ notpadyate hi tat // MAnuv_2,3.13 //</l>\n</lg>\n\n<lg>\n<l>tathāpi pūrvasambandhaparatantraviśeṣayuk /</l>\n<l>khamevotpattimannāma śrutiśabdavivakṣitam // MAnuv_2,3.14 //</l>\n</lg>\n\n<lg>\n<l>prakṛtiḥ puruṣaḥ kāla ityete ca samastaśaḥ /</l>\n<l>īśādhīnaviśeṣeṇa janyā ityeva kīrtitāḥ // MAnuv_2,3.15 //</l>\n</lg>\n\n<lg>\n<l>kālapravāha evaiko nityo natu viśeṣavān /</l>\n<l>puruṣāvyaktakālānāṃ ramaivaikābhimāninī // MAnuv_2,3.16 //</l>\n</lg>\n\n<lg>\n<l>sisṛkṣutvaviśeṣaṃ tat sākṣād bhagavadicchayā /</l>\n<l>prāptaiva sṛṣṭetyuditā pradhānaṃ vikṛterapi // MAnuv_2,3.17 //</l>\n</lg>\n\n<lg>\n<l>pumāṃso dehasambandhāt sṛṣṭimanta itīritāḥ /</l>\n<l>evaṃ praḷayakāle 'pi pratibhātaparāvaraḥ // MAnuv_2,3.18 //</l>\n</lg>\n\n<lg>\n<l>mukhyāvāyurnityasamaḥ śarīrotpattikāraṇāt /</l>\n<l>parādhīnaviśeṣeṇa janimāneva śabditaḥ // MAnuv_2,3.19 //</l>\n</lg>\n\n<lg>\n<l>naiva kiñcit tato janmavarjitaṃ paramādṛte /</l>\n<l>parādhīnaviśeṣatve janmanaḥ sthūlatābhavaḥ // MAnuv_2,3.20 //</l>\n</lg>\n\n<lg>\n<l>pūrvaśabdavilopaśca yadi janmeti kīrtyate /</l>\n<l>ramāyā naiva janmāsti caitanyasyāpi kevalam // MAnuv_2,3.21 //</l>\n</lg>\n\n<lg>\n<l>pradhanasya ca vedasya vedasyāpīśvarecchayā /</l>\n<l>vyaktirnāma viśeṣo 'sti tasmāt tadvaśataiva hi // MAnuv_2,3.22 //</l>\n</lg>\n\n<lg>\n<l>utpattiratra kathitā svatantratvāt parātmanaḥ /</l>\n<l>naivotpattiḥ kathamapi na svatantraṃ tato 'param // MAnuv_2,3.23 //</l>\n</lg>\n\n<lg>\n<l>acchedyasyāpi jīvasya vibhāgaṃ bahudhā hariḥ /</l>\n<l>kṛtvā bhogān pradāyaiva caikyamāpādayet punaḥ // MAnuv_2,3.24 //</l>\n</lg>\n\n<lg>\n<l>ata īśavaśaṃ sarvaṃ cetanācetanaṃ jagat /</l>\n<l>avibhāgaṃ vibhāgāya yadā nayati keśavaḥ /</l>\n<l>kimaśakyaṃ pareśasya tadeti hyabhidhīyate // MAnuv_2,3.25 //</l>\n</lg>\n\n<lg>\n<l>evaṃ sthite 'pi jīvaikyaṃ kecidāhuḥ parātmanā /</l>\n<l>tad yo 'hamitipūrvābhiḥ śrutibhiścānumābalāt // MAnuv_2,3.26 //</l>\n</lg>\n\n<lg>\n<l>na tad yuktaṃ yato viṣṇuḥ pṛthagevābhidhīyate /</l>\n<l>prajñānetro 'loka iti muktau bhedo 'bhidhīyate /</l>\n<l>etamānandamityanyā paramaṃ sāmyamityapi // MAnuv_2,3.27 //</l>\n</lg>\n\n<lg>\n<l>idaṃ jñānamapāśritya mama sādharmyamāgatāḥ /</l>\n<l>sarge 'pi nopajāyante praḷaye na vyathanti ca // MAnuv_2,3.28 //</l>\n</lg>\n\n<lg>\n<l>upasampadya tajjyotiḥ svarūpeṇābhipadyate /</l>\n<l>tatra paryeti jakṣaṃśca krīḍannapi sadā sukhī // MAnuv_2,3.29 //</l>\n</lg>\n\n<lg>\n<l>ācakṣva me mokṣaṃ dhīrā yaṃ pravadanti tam /</l>\n<l>ityakta āha vāgdevī paraṃ mokṣaṃ prajāpateḥ // MAnuv_2,3.30 //</l>\n</lg>\n\n<lg>\n<l>śākhāṃ śākhāṃ mahānadyaḥ saṃyānti paritaḥsravāḥ /</l>\n<l>dhānāpūpā māṃsakāmāḥ sadā pāyasakardamāḥ // MAnuv_2,3.31 //</l>\n</lg>\n\n<lg>\n<l>yasminnagnimukhā devāḥ sendrāḥ sahamarudgaṇāḥ /</l>\n<l>ījire kratubhiḥ śreṣṭhaistadakṣaramupāsate // MAnuv_2,3.32 //</l>\n</lg>\n\n<lg>\n<l>praviśanti paraṃ devaṃ muktāstatraiva bhoginaḥ /</l>\n<l>nirgacchanti yathākāmaṃ pareśenaiva coditāḥ // MAnuv_2,3.33 //</l>\n</lg>\n\n<lg>\n<l>bhedadṛṣṭayābhimānena niḥsaṅgenāpi kamarṇā /</l>\n<l>kartṛtvāt saguṇaṃ brahma puruṣaṃ puruṣarṣabham // MAnuv_2,3.34 //</l>\n</lg>\n\n<lg>\n<l>sa saṅgatya punaḥ kāle kāleneśvaramūrtitā /</l>\n<l>jāte 'guṇavyatikare yathāpūrvaṃ prajāyate // MAnuv_2,3.35 //</l>\n</lg>\n\n<lg>\n<l>ṛcāṃ tvaḥ poṣamāste ca pareṇa preritāḥ sadā /</l>\n<l>yatkāmastat sṛjatyaddhaiṣātmanā tat sṛjatyapi // MAnuv_2,3.36 //</l>\n</lg>\n\n<lg>\n<l>sahaiva brahmaṇā kāmān bhuṅkate nistīrṇatadguṇaḥ /</l>\n<l>duḥkhādīṃśca parityajya jagadvayāpāravarjitaḥ // MAnuv_2,3.37 //</l>\n</lg>\n\n<lg>\n<l>bhuṅkte bhogān sahaivoccānityādyāgamamānataḥ /</l>\n<l>muktasya bhedāvagateḥ kathameva hyabhinnatā // MAnuv_2,3.38 //</l>\n</lg>\n\n<lg>\n<l>jīveśayornānumā ca tadabhedaṃ pramāpayet /</l>\n<l>mithyaiva bhedo vimato bhedatvāccandrabhedavat /</l>\n<l>iti cet sādhyadharmo 'yaṃ sannasan vā navobhayam // MAnuv_2,3.39 //</l>\n</lg>\n\n<lg>\n<l>yadi sannapasiddhāntaḥ sa evāsannitīrite /</l>\n<l>nobhayaṃ cenna siddhaṃ taditi mānasya dūṣaṇam // MAnuv_2,3.40 //</l>\n</lg>\n\n<lg>\n<l>na ca mānāntareṇaitacchakyaṃ sādhayituṃ kvacit /</l>\n<l>anumānena cet saiva hyanavasthā bhaviṣyati // MAnuv_2,3.41 //</l>\n</lg>\n\n<lg>\n<l>nacāgamastadartho 'sti nāsadāsīnna tad vadet /</l>\n<l>pariśeṣādanirvācyaṃ yadi siddhayet parātmanaḥ // MAnuv_2,3.42 //</l>\n</lg>\n\n<lg>\n<l>anirvācyatvameva syāt pariśiṣṭo hyasau tadā /</l>\n<l>nacānya āgamastatra sadasatpratiyogini // MAnuv_2,3.43 //</l>\n</lg>\n\n<lg>\n<l>na ca pratyakṣamātrāsti nacārthāpattiriṣyate /</l>\n<l>bādhāyogāt sata iti bādhābhāvata eva hi // MAnuv_2,3.44 //</l>\n</lg>\n\n<lg>\n<l>viṣayasya kuto bādho vidyamānaṃ hi bādhyate /</l>\n<l>na hi vandhyāsuto vadhyo yajñadatto hi vadhyate // MAnuv_2,3.45 //</l>\n</lg>\n\n<lg>\n<l>bādhāyogaḥ sata iti vyāptireṣā kva dṛśyate /</l>\n<l>kaścāyaṃ bādha uddiṣṭo na hi nāśo 'sato bhavet /</l>\n<l>nivṛttiścāpravṛttasya kathamevopapadyate // MAnuv_2,3.46 //</l>\n</lg>\n\n<lg>\n<l>nāsīdasti bhaviṣyacca taditi jñānameyatā /</l>\n<l>yadi bādhastadāsattvaṃ tenaivāṅgīkṛtaṃ punaḥ // MAnuv_2,3.47 //</l>\n</lg>\n\n<lg>\n<l>pratītirnāsata iti vadannaṅgīkaroti tām /</l>\n<l>niṣedho hyapratītasya kathañcinnopapadyate // MAnuv_2,3.48 //</l>\n</lg>\n\n<lg>\n<l>na copamā bhavedatra pratyakṣāt sattvameva ca /</l>\n<l>śāstragamyapareśānād bhedaḥ svātmana īyate // MAnuv_2,3.49 //</l>\n</lg>\n\n<lg>\n<l>anubhūtivirodhena kathamekatvamucyate /</l>\n<l>kiñcitkartā ca duḥkhīti sarvairevānubhūyate // MAnuv_2,3.50 //</l>\n</lg>\n\n<lg>\n<l>sarvajño bhagavān viṣṇuḥ sarvaśaktiriti śrutaḥ /</l>\n<l>anubhūtāddhi bhedena śrutireṣā vadatyamum // MAnuv_2,3.51 //</l>\n</lg>\n\n<lg>\n<l>upajīvyaviruddhaṃ tu kathamaikyaṃ śrutirvadet /</l>\n<l>aprāmāṇyaṃ yadā bhedavācakasya bhaviṣyati // MAnuv_2,3.52 //</l>\n</lg>\n\n<lg>\n<l>sa eva dharmiṇo grāhī tadabhedaḥ kathaṃ bhavet /</l>\n<l>yat svarūpagrahe mānaṃ taddharme na kathaṃ bhavet // MAnuv_2,3.53 //</l>\n</lg>\n\n<lg>\n<l>ekavijñānavijñaptyā dvayaṃ mānaṃ bhaviṣyati /</l>\n<l>na cedekamamānaṃ tad dvayamapyatra no bhavet // MAnuv_2,3.54 //</l>\n</lg>\n\n<lg>\n<l>dharmigrāhivirodhastu tasmānmānasya dūṣaṇam /</l>\n<l>nopajīvyo hyabhedo 'tra kvacid bhedaśruterbalāt // MAnuv_2,3.55 //</l>\n</lg>\n\n<lg>\n<l>na ca mānāntaropeyaṃ brahma tad bhavati kvacit /</l>\n<l>yena mānena cāpeyaṃ bhedastenāvagamyate // MAnuv_2,3.56 //</l>\n</lg>\n\n<lg>\n<l>sarvajñānamayaiveśo yadyupeyaḥ kathañcana /</l>\n<l>sarvajñathvaguṇenaiva tayā bhedo 'vagamyate // MAnuv_2,3.57 //</l>\n</lg>\n\n<lg>\n<l>na duḥkhānubhavaḥ kvāpi mithyānubhavatāṃ vrajet /</l>\n<l>na hi bādhaḥ kvacid dṛṣṭo duḥkhādyanubhavasya tu // MAnuv_2,3.58 //</l>\n</lg>\n\n<lg>\n<l>yadi duḥkhānubhūtiśca bhrāntirityavasīyate /</l>\n<l>aduḥkhitāśrutiḥ kena na bhrāntiriti gamyate // MAnuv_2,3.59 //</l>\n</lg>\n\n<lg>\n<l>śrutisvarūpamarthaśca mānenaivāvasīyate /</l>\n<l>taccenmānaṃ gṛhītaṃ te kiṃ duḥkhānubhave bhramaḥ // MAnuv_2,3.60 //</l>\n</lg>\n\n<lg>\n<l>na ca bādhaviśeṣo 'sti yadabādhitameva tat /</l>\n<l>bādho yadyanubhūte 'rthe kathaṃ nirṇaya īyate // MAnuv_2,3.61 //</l>\n</lg>\n\n<lg>\n<l>ko 'pi hy artho na niścetuṃ śakyate bhramavādinā /</l>\n<l>bhramatvamabhramatvaṃ ca yadaivānubhavopagam /</l>\n<l>ekasya bhramatā tatra parasyābhramatā kutaḥ // MAnuv_2,3.62 //</l>\n</lg>\n\n<lg>\n<l>bhramatvamabhramatvaṃ ca sarvaṃ vedyaṃ hi sākṣiṇā /</l>\n<l>sa cet sākṣī kvacid duṣyaḥ kathaṃ nirṇaya īyate // MAnuv_2,3.63 //</l>\n</lg>\n\n<lg>\n<l>viśeṣā sarva evaite sākṣipratyayagocarāḥ /</l>\n<l>ūrīkṛtya ca tān sarvān vyavahāraḥ pravartate /</l>\n<l>sākṣiṇo vyavasāyī tu vyavahāro 'bhidhīyate // MAnuv_2,3.64 //</l>\n</lg>\n\n<lg>\n<l>tasmāt sarvaprasiddhasya vyavahārasya siddhaye /</l>\n<l>sākṣī nirdoṣa evaikaḥ sadāṅgīkārya eva naḥ // MAnuv_2,3.65 //</l>\n</lg>\n\n<lg>\n<l>śuddhaḥ sākṣī yadā siddho duḥkhitvaṃ vāryate katham /</l>\n<l>upajīvyapramāṇaṃ tad bhedagrāhakameva hi /</l>\n<l>ato jīveśayorbhedaḥ śrutisāmarthyasusthiraḥ // MAnuv_2,3.66 //</l>\n</lg>\n\n<lg>\n<l>tathāpi tu cidānandapūrvāstatsadṛśā guṇāḥ /</l>\n<l>sārasvarūpamasyāpi muktāvapyavaśiṣyate // MAnuv_2,3.67 //</l>\n</lg>\n\n<lg>\n<l>ato 'bhedavadevaitāḥ śrutayaḥ pravadanti hi /</l>\n<l>paurāṇāni ca vākyāni sādṛśyābhedasaṃśrayāt // MAnuv_2,3.68 //</l>\n</lg>\n\n<lg>\n<l>sādṛśyācca pradhānatvāt svātantryādapicābhidām /</l>\n<l>āhurīśena jīvasya na svarūpābhidāṃ kvacit // MAnuv_2,3.69 //</l>\n</lg>\n\n<lg>\n<l>sthānaikyamaikamatyaṃ ca muktasya tu viśiṣṭate /</l>\n<l>sādṛśyaṃ ca viśeṣeṇa jaḍānāṃ dvayameva tu /</l>\n<l>bhavet sādṛśyamatyalpaṃ tṛtīyaṃ paramātmanā // MAnuv_2,3.70 //</l>\n</lg>\n\n<lg>\n<l>īśarūpakriyāṇāṃ ca guṇānāmapi sarvaśaḥ /</l>\n<l>tathaivāvayavānāṃ tatsvarūpaikyaṃ tu mukhyataḥ // MAnuv_2,3.71 //</l>\n</lg>\n\n<lg>\n<l>yathodakaṃ durge vṛṣṭaṃ parvateṣu vidhāvati /</l>\n<l>evaṃ dharmān pṛthak paśyaṃstānevānuvidhāvati /</l>\n<l>iti śruternobhayaṃ ca bhedābhedākhyamiṣyate // MAnuv_2,3.72 //</l>\n</lg>\n\n<lg>\n<l>ekamevādvitīyaṃ neha nānāsti kiñcana /</l>\n<l>mṛtyoḥ sa mṛtyumāpnoti ya iha nāneva paśyati // MAnuv_2,3.73 //</l>\n</lg>\n\n<lg>\n<l>iti śrutāvivetyasmād bhedābhedanirākṛtiḥ /</l>\n<l>ivobhaye ca sādṛśya iti vāk śabdanirṇaye // MAnuv_2,3.74 //</l>\n</lg>\n\n<lg>\n<l>bhedasya muktau vacanādapi tatpakṣanigrahaḥ /</l>\n<l>cetanatvādisādṛśyaṃ yadyabheda itīṣyate /</l>\n<l>aṅgīkṛtaṃ tadasmābhirna svarūpaikatā kvacit // MAnuv_2,3.75 //</l>\n</lg>\n\n<lg>\n<l>na kenacidabhedo 'sti bhedābhedo 'pivā kvacit /</l>\n<l>samudāyamṛte viṣṇoḥ svaguṇādīn vināpi vā // MAnuv_2,3.76 //</l>\n</lg>\n\n<lg>\n<l>iti śruterna tasyāsti bhedābhedo 'pi kenacit /</l>\n<l>abhedaśrutayo' ṃśatvāt sādṛśyaṃ cāṃśatāsya tu // MAnuv_2,3.77 //</l>\n</lg>\n\n<lg>\n<l>aṃśastu dvividho jñeyaḥ svarūpāṃśo 'nya eva ca /</l>\n<l>vibhinnāṃśo 'lpaśaktiḥ syāt kiñcitsādṛśyamātrayuk // MAnuv_2,3.78 //</l>\n</lg>\n\n<lg>\n<l>aṃśino yattu sāmarthyaṃ yat svarūpaṃ yathā sthitiḥ /</l>\n<l>sa eva cet svarūpāṃśaḥ prādurbhāvā hareryathā // MAnuv_2,3.79 //</l>\n</lg>\n\n<lg>\n<l>sūryamaṇḍalamānyekastatprakāśābhimānavān /</l>\n<l>sūryo 'tha saptamābdheśca bāhyodasya ca vāripaḥ // MAnuv_2,3.80 //</l>\n</lg>\n\n<lg>\n<l>kaṭhinatvena mervādeḥ pṛthivyā api devatā /</l>\n<l>dharādevyevamevaiko bhagavān viṣṇuravyayaḥ /</l>\n<l>nānāvatārarūpeṇa sthitaḥ pūrṇaguṇaḥ sadā // MAnuv_2,3.81 //</l>\n</lg>\n\n<lg>\n<l>viṇmūtrākṣyādimāninyo yathāpabhraṣṭadevatāḥ /</l>\n<l>sūryādibhyastathaivāyaṃ saṃsārī paramāt pṛthak // MAnuv_2,3.82 //</l>\n</lg>\n\n<lg>\n<l>dehadoṣaiśca duṣṭatvādapabhraṣṭākhyadevatāḥ /</l>\n<l>anyāḥ sūryādidevebhyo hyanugrāhyāśca taiḥ sadā // MAnuv_2,3.83 //</l>\n</lg>\n\n<lg>\n<l>evameva parād viṣṇoḥ pṛthak saṃsāriṇo matāḥ /</l>\n<l>anugrāhyāśca tenaiva tatprasādācca mokṣiṇaḥ // MAnuv_2,3.84 //</l>\n</lg>\n\n<lg>\n<l>na tu matsyādirūpāṇāmanugrāhyatvamiṣyate /</l>\n<l>guṇairaśeṣaiḥ pūrṇatvānmukhyābhedo 'parairnaca // MAnuv_2,3.85 //</l>\n</lg>\n\n<lg>\n<l>aṃśābhāsāśca sarve 'pi parasyāṃśā na mukhyataḥ /</l>\n<l>yathaiṣā puruṣe cchāyā etasminnetadātatam // MAnuv_2,3.86 //</l>\n</lg>\n\n<lg>\n<l>na tu pumpādavat pādā jīvā ete parātmanaḥ /</l>\n<l>pūrṇāstasya guṇā eva prādurbhāvatayā sthitāḥ /</l>\n<l>evaṃ jagāda paramaśrutirnārāyaṇaṃ param // MAnuv_2,3.87 //</l>\n</lg>\n\n<lg>\n<l>akṣayo bhagavān viṣṇurlakṣmyāvāso laye sthitaḥ /</l>\n<l>muktaiḥ sadā cintyamāno brahmādyaistāratamyagaiḥ // MAnuv_2,3.88 //</l>\n</lg>\n\n<lg>\n<l>prakṛtiḥ puruṣaḥ kālo vedāśceti catuṣyayam /</l>\n<l>nityaṃ svarūpato viṣṇorviśeṣāvāptimātrataḥ /</l>\n<l>utpattimāditi proktaṃ lakṣmīstadabhimāninī // MAnuv_2,3.89 //</l>\n</lg>\n\n<lg>\n<l>tato jātaḥ pumān nāma brahmāsyāṃ vāsudevataḥ /</l>\n<l>sūtrātmā prāṇanāmā ca devyau prakṛtimāninī // MAnuv_2,3.90 //</l>\n</lg>\n\n<lg>\n<l>tato rūpaṃ mahān nāma brahmaṇo 'haṅkṛtiḥ śivaḥ /</l>\n<l>brahmaṇo buddhināmnomā tata indro mano 'bhidhaḥ /</l>\n<l>skandaśca tata evānye sarve devāḥ prajajñire // MAnuv_2,3.91 //</l>\n</lg>\n\n<lg>\n<l>tatra pūrvatanaḥ śreyān guṇaiḥ sarvaiḥ samastaśaḥ /</l>\n<l>tebhyaśca bhagavān viṣṇustadadhīnā ime sadā // MAnuv_2,3.92 //</l>\n</lg>\n\n<lg>\n<l>janmasthitilayājñānaniyatijñānasaṃsṛtiḥ /</l>\n<l>mokṣaśca tadadhīnatvameteṣāṃ naiva hīyate // MAnuv_2,3.93 //</l>\n</lg>\n\n<lg>\n<l>muktāvapi sa evaikaḥ svatantraḥ pūrṇasadguṇaḥ /</l>\n<l>iti śrutyupapattibhyāṃ pāde 'smin prabhuṇoditam // MAnuv_2,3.94 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne dvitīyādhyāyasya tṛtīyaḥ pādaḥ ||</p>\n\n<lg>\n<l>śrutyarthaḥ śrutiyuktibhyāṃ viruddha iva dṛśyate /</l>\n<l>yatra tannirṇayaṃ devaḥ suviśiṣṭopapattibhiḥ /</l>\n<l>karotyanena pādena tatra spaṣṭārthavacchrutiḥ // MAnuv_2,4.1 //</l>\n</lg>\n\n<lg>\n<l>viśeṣaśrutivairūpyaṃ māhātmyaṃ vyaktasadguṇāḥ /</l>\n<l>dṛṣṭāyuktiḥ samānatvaṃ kartṛśaktirvimiśratā // MAnuv_2,4.2 //</l>\n</lg>\n\n<lg>\n<l>yuktayaḥ pūrvapakṣeṣu sunirṇītāsatu tādṛśāḥ /</l>\n<l>yuktayo nirṇayasyaiva svayaṃ bhagavatoditāḥ // MAnuv_2,4.3 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne dvitīyo 'dhyāyaḥ ||</p>\n\n<lg>\n<l>svābhāvikānyathānāmasahābhāvānyathoktayaḥ /</l>\n<l>aviśeṣo viśeṣau ca sahabhāvo vimiśratā // MAnuv_3,1.1 //</l>\n</lg>\n\n<lg>\n<l>viruddhoktiḥ sahasthānaṃ vaiyarthyaṃ cānyathāgatiḥ /</l>\n<l>yuktayaḥ pūrvapakṣasya guṇādhikyārthatobhavau // MAnuv_3,1.2 //</l>\n</lg>\n\n<lg>\n<l>upapattirdvirūpatvamādhikyamanurūpatā /</l>\n<l>yogyatā prabalatvaṃ ca vibhāgaḥ kāraṇābhavaḥ /</l>\n<l>kḷptiranyāgatiścaiva siddhāntasyaiva sādhakāḥ // MAnuv_3,1.3 //</l>\n</lg>\n\n<lg>\n<l>bījāpūruṣayonīnāṃ saṅgātiniyamojkhitim /</l>\n<l>athaśabdena bhagavānāha kāraṇataśca tām // MAnuv_3,1.4 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyādhyāyasya prathamaḥ pādaḥ ||</p>\n\n<lg>\n<l>paścādadṛṣṭayavijñānakāladuḥkhapṛthagbhavāḥ /</l>\n<l>sthānabhedo viruddhatvaṃ nyāyasāmyaṃ svatobhavaḥ // MAnuv_3,2.1 //</l>\n</lg>\n\n<lg>\n<l>guṇasāmyamayogaśca tarkabādho vilomatā /</l>\n<l>nānābhāvaḥ pralobhaśca pūrvapakṣagāḥ // MAnuv_3,2.2 //</l>\n</lg>\n\n<lg>\n<l>aśakyakartṛtāśaktiḥ svato 'bodhastadeva ca /</l>\n<l>amānakḷptisanmānavyavasthātyalpatābhavāḥ // MAnuv_3,2.3 //</l>\n</lg>\n\n<lg>\n<l>viśeṣadṛṣṭivākye ca puṃśaktiḥ sunidarśanam /</l>\n<l>alaukikatvamādhikyaṃ svātantryaṃ nirṇayapramāḥ // MAnuv_3,2.4 //</l>\n</lg>\n\n<lg>\n<l>vāsanāḥ sarvavastūnāmanādyanubhavāgatāḥ /</l>\n<l>santyevāśeṣajīvānāmanādimanasi sthitāḥ // MAnuv_3,2.5 //</l>\n</lg>\n\n<lg>\n<l>triguṇātmakaṃ mano 'styeva yāvanmuktiḥ sadātanam /</l>\n<l>tatraivāśeṣasaṃskārāḥ sañcīyante sadaiva ca // MAnuv_3,2.6 //</l>\n</lg>\n\n<lg>\n<l>sūkṣmatvena laye sacca prākṛtairupacīyate /</l>\n<l>sṛṣṭikāle yadā tanna kutaḥ saṃsārasaṃsthitiḥ // MAnuv_3,2.7 //</l>\n</lg>\n\n<lg>\n<l>saṃskārairbhagavāneva sṛṣṭvā nānāvidhaṃ jagat /</l>\n<l>svapnakāle darśayati bhrāntirjāgrattvameva hi // MAnuv_3,2.8 //</l>\n</lg>\n\n<lg>\n<l>adṛṣṭe cāśrute bhāve na bhāva upajāyate /</l>\n<l>adṛṣṭādaśrutād bhāvānna bhāva upajāyate // MAnuv_3,2.9 //</l>\n</lg>\n\n<lg>\n<l>iti śrutipurāṇoktiranāditvāttu yujyate /</l>\n<l>kadācid darśanāyogyaṃ yat tatrāpi vibhāgataḥ // MAnuv_3,2.10 //</l>\n</lg>\n\n<lg>\n<l>dṛṣṭaṃ samānādhikaraṇaṃ dṛśyate ca sa ca bhramaḥ /</l>\n<l>vāsanāmātramūlatvājjāgradvat spaṣṭatā na ca // MAnuv_3,2.11 //</l>\n</lg>\n\n<lg>\n<l>bhedo 'bhedo 'thavā dvandvamiti praśno na yujyate /</l>\n<l>draṣṭuḥ svapnasya dṛṣṭatvād bhedasyaivākhilairjanaiḥ // MAnuv_3,2.12 //</l>\n</lg>\n\n<lg>\n<l>praśnadoṣā hi catvāraḥ svavyāhatirasaṅgatiḥ /</l>\n<l>siddhārthatā ca vaiphalyaṃ na taiḥ syāt tattvanirṇayaḥ // MAnuv_3,2.13 //</l>\n</lg>\n\n<lg>\n<l>tattvanirṇayavailomyaṃ syād vāde 'pi hi nigrahaḥ /</l>\n<l>udbhāvanīyameva syānna kathāvasitirbhavet // MAnuv_3,2.14 //</l>\n</lg>\n\n<lg>\n<l>vijigīṣukathāyāṃ tu kathāvasitikāraṇam /</l>\n<l>parihāre 'pi siddhatvaṃ dūṣaṇaṃ prativādinaḥ /</l>\n<l>pratijñāyāṃ tadanyasya siddhataiva hi sādhakā // MAnuv_3,2.15 //</l>\n</lg>\n\n<lg>\n<l>āśrayavyāśrayāsiddhī sādhyasiddhiśca dūṣaṇam /</l>\n<l>keṣāñcin na ca te doṣā vyāptau satyāṃ kathañcana // MAnuv_3,2.16 //</l>\n</lg>\n\n<lg>\n<l>doṣo vyāhatirevāsti nṛśṛṅgāstitvasādhane /</l>\n<l>yatra vyāhatatā nāsti ko 'tisaṅgo 'sya sādhane // MAnuv_3,2.17 //</l>\n</lg>\n\n<lg>\n<l>pratyakṣāgamamūlāstu nyāyāḥ sarve bhavanti hi /</l>\n<l>nyāyābhāsā amūlāḥ syurnyāyasyānyasya tau punaḥ // MAnuv_3,2.18 //</l>\n</lg>\n\n<lg>\n<l>adṛṣṭe vyabhicāre tu sādhakaṃ taditi sphuṭam /</l>\n<l>jñāyate sākṣiṇaivādvā mānabādhe na tad bhavet // MAnuv_3,2.19 //</l>\n</lg>\n\n<lg>\n<l>yat sākṣiṇaiva mānatvaṃ mānānāmavasīyate /</l>\n<l>amānasya tu mānatvaṃ mānasatvāccalaṃ bhavet // MAnuv_3,2.20 //</l>\n</lg>\n\n<lg>\n<l>utsargato 'pi yat prāptamapavādavivarjitam /</l>\n<l>vyabhicāryapavādena mānameva bhaviṣyati // MAnuv_3,2.21 //</l>\n</lg>\n\n<lg>\n<l>ato hi bhojanādīnāmiṣṭasādhanatānumā /</l>\n<l>mānaṃ vyavahṛtau nityaṃ vyabhicāro hi tatra ca // MAnuv_3,2.22 //</l>\n</lg>\n\n<lg>\n<l>vyāptatve vyāśrayatvaṃ tu kathameva hi dūṣaṇam /</l>\n<l>rohiṇyudaya āsannaḥ kṛttikābhyuditā yataḥ /</l>\n<l>ityukte sādhanaṃ no kiṃ na hyājñaivātra sādhakā // MAnuv_3,2.23 //</l>\n</lg>\n\n<lg>\n<l>anyat sadasatorviśvamiti ca vyāhateramā /</l>\n<l>asiddhasādhane doṣaḥ ko vyāptiryadi vidyate // MAnuv_3,2.24 //</l>\n</lg>\n\n<lg>\n<l>vyāptiśca vyatirekeṇa tatra taiścaiva gamyate /</l>\n<l>aprasiddhasya sādhyasya sādhakatvaṃ yadeṣyate /</l>\n<l>liṅgasyoktau viśeṣo 'yaṃ kena mānena gamyate // MAnuv_3,2.25 //</l>\n</lg>\n\n<lg>\n<l>sādhanaṃ paramāṇvāderyadāsiddhasya ceṣyate /</l>\n<l>yathānubhavamevaitannāṅgīkāryaṃ kutastadā // MAnuv_3,2.26 //</l>\n</lg>\n\n<lg>\n<l>yatra nātiprasaṅgo 'sti mānaṃ na ca viparyate /</l>\n<l>kliṣṭakalpanayaivātra sādhyamityatidurvacaḥ // MAnuv_3,2.27 //</l>\n</lg>\n\n<lg>\n<l>pariśeṣo mithaḥsiddhiḥ cakrakasvāśrayādayaḥ /</l>\n<l>asiddhasādhakatvena pañcāvayavatāṃ vinā /</l>\n<l>aṅgīkāryāḥ samastaistanniyamaḥ kiṃnibandhanaḥ // MAnuv_3,2.28 //</l>\n</lg>\n\n<lg>\n<l>siddasādhanatāyāṃ ca na kathāvasitirbhavet /</l>\n<l>vyabhicāro hetvasiddhirekapakṣe 'pi dūṣaṇam // MAnuv_3,2.29 //</l>\n</lg>\n\n<lg>\n<l>sādhyasādhanavaikalyaṃ dṛṣṭāntasya viśeṣaṇe /</l>\n<l>vaiyathyarmekāsiddhau ca viśiṣṭāsiddhireva hi // MAnuv_3,2.30 //</l>\n</lg>\n\n<lg>\n<l>aprayojakatā tatra prathamapraśnadūṣaṇam /</l>\n<l>siddhapraśnādikaṃ yat tadādhikyāntagartaṃ bhavet // MAnuv_3,2.31 //</l>\n</lg>\n\n<lg>\n<l>arthāpattyupamābhāvā anumāntargatāḥ kvacit /</l>\n<l>pratyakṣāntargato 'bhāvaḥ sukhāderniyamena ca // MAnuv_3,2.32 //</l>\n</lg>\n\n<lg>\n<l>anyatra khaḍiti prāptaḥ prārambhādyāśca yuktayaḥ /</l>\n<l>āgamārthāvasityarthā niyatavyāptayo 'khilāḥ // MAnuv_3,2.33 //</l>\n</lg>\n\n<lg>\n<l>vākyaṃ prakaraṇaṃ sthānaṃ samākhyā ca tathāvidhāḥ /</l>\n<l>kurupāṇḍavavat teṣāmupapatteḥ pṛthag vacaḥ // MAnuv_3,2.34 //</l>\n</lg>\n\n<lg>\n<l>svanyāyaiḥ sādhanaṃ kāryaṃ paranyāyaistu dūṣaṇam /</l>\n<l>svanyāyairdūṣaṇaṃ ca syāt sādhitaiḥ prativādinaḥ // MAnuv_3,2.35 //</l>\n</lg>\n\n<lg>\n<l>prasaṅgārthatayā proktā na siddhāntasya dūṣakāḥ /</l>\n<l>chalaṃ jātiriti dvedhā vyāhatyantaramiṣyate /</l>\n<l>jātiḥ svavyāhatirjñeyā chalamarthāntarottaram // MAnuv_3,2.36 //</l>\n</lg>\n\n<lg>\n<l>evaṃ saṃśodhitanyāyasadāgamavirodhataḥ /</l>\n<l>nānirvācyamiha proktaṃ māyāmātrapadena hi // MAnuv_3,2.37 //</l>\n</lg>\n\n<lg>\n<l>vilakṣaṇaṃ sadasatoriti hi vyāhataṃ svataḥ /</l>\n<l>pratiyogitvamapyasya brahmaṇo 'ṅgīkṛtaṃ bhavet // MAnuv_3,2.38 //</l>\n</lg>\n\n<lg>\n<l>mithyā cet pratiyogitvaṃ vailakṣaṇyaṃ tato na hi /</l>\n<l>avilakṣaṇatvaṃ satyaṃ syānmithyātvaṃ brahmaṇastataḥ // MAnuv_3,2.39 //</l>\n</lg>\n\n<lg>\n<l>anirvācyasya sattvaṃ vā yadi dharmā na kecana /</l>\n<l>brahmaṇo naiva jijñāsyaṃ jijñāsā dharmanirṇayaḥ // MAnuv_3,2.40 //</l>\n</lg>\n\n<lg>\n<l>idamitthamiti jñānaṃ jijñāsāyāḥ prayojanam /</l>\n<l>itthambhāvo hi dharmo 'sya na cenna pratiyogitā // MAnuv_3,2.41 //</l>\n</lg>\n\n<lg>\n<l>itthambhāvātmakān dharmānāhuśca śrutayo 'khilāḥ /</l>\n<l>adṛśyatvādayo 'pyasya guṇā hi prabhuṇoditāḥ // MAnuv_3,2.42 //</l>\n</lg>\n\n<lg>\n<l>yadi syustādṛśā dharmāḥ sarvajñatvādayo na kim /</l>\n<l>anyāpekṣā yadi syuṣṭe sattaivaṃ deśakālagā // MAnuv_3,2.43 //</l>\n</lg>\n\n<lg>\n<l>deśakālānapekṣā hi na sattā kvāpi dṛśyate /</l>\n<l>sarvadharmojjñitasyāsya kiṃ śāstreṇādhigamyate // MAnuv_3,2.44 //</l>\n</lg>\n\n<lg>\n<l>mithyādharmavidhātuśca vedasyaivāpramāṇatā /</l>\n<l>aprāptāṃ bhrāntimāpādya kiṃ vedo mānatāṃ vrajet // MAnuv_3,2.45 //</l>\n</lg>\n\n<lg>\n<l>na hi vedaṃ vinā brahma vedyaṃ dharmāśca tadgatāḥ /</l>\n<l>vedavedyasya mithyātvaṃ yadi naikyasya tat katham // MAnuv_3,2.46 //</l>\n</lg>\n\n<lg>\n<l>dharmāropo 'pi sāmānyadharmādīnāṃ hi daśarne /</l>\n<l>idantadādidharmitve dharmo 'nyaḥ kalpyate 'tra hi // MAnuv_3,2.47 //</l>\n</lg>\n\n<lg>\n<l>sarvadharmavihīnasya dharmāropaḥ kva dṛśyate /</l>\n<l>tadarthaṃ yadi dharmāṇāmāropaḥ sānavasthitiḥ // MAnuv_3,2.48 //</l>\n</lg>\n\n<lg>\n<l>īśatajjñānavedākṣajānumāmātṛpūrviṇaḥ /</l>\n<l>bhrāntirviśvasya yenaiva mānābhāsena kalpyate 'tra hi // MAnuv_3,2.49 //</l>\n</lg>\n\n<lg>\n<l>tanmātrasyānyathā bhāvāt kiṃ na syād viśvasatyatā /</l>\n<l>yenedaṃ kalpyate bhrāntaṃ bhrāntistasyaiva kiṃ na sā // MAnuv_3,2.50 //</l>\n</lg>\n\n<lg>\n<l>bhrāntatve tasya viśvāderīśādyabhrāntameva hi /</l>\n<l>bhaveyurbhrāntayo nṛṇāṃ naiveśādeḥ kathañcana // MAnuv_3,2.51 //</l>\n</lg>\n\n<lg>\n<l>satyatvamakṣajaprāptaṃ yadi bhrāntamitīṣyate /</l>\n<l>prāmāṇyamāgamasyāpi pratyakṣādanyataḥ kutaḥ // MAnuv_3,2.52 //</l>\n</lg>\n\n<lg>\n<l>sākṣipratyakṣato hyeva mānānāṃ mānateyate /</l>\n<l>sākṣiṇaḥ svaprakāśatvamanavasthā tato na hi // MAnuv_3,2.53 //</l>\n</lg>\n\n<lg>\n<l>tātkālikaṃ pramāṇatvamakṣajasya yadā bhavet /</l>\n<l>aikyāgamasya kiṃ na syāt tasyāpyetādṛśaṃ yadi /</l>\n<l>aikyaprāmāṇyamithyātvaṃ yadā viśvasya satyatā // MAnuv_3,2.54 //</l>\n</lg>\n\n<lg>\n<l>aikyāgamasya mānatvaṃ yadyabādhyamitīṣyate /</l>\n<l>akṣajasyāpi mānatvaṃ nābādhyaṃ kimitīṣyate // MAnuv_3,2.55 //</l>\n</lg>\n\n<lg>\n<l>advaitahānisāmānyānna viśeṣaśca kaścana /</l>\n<l>yadi svatastvaṃ prāmāṇye viśvasattā kathaṃ na te // MAnuv_3,2.56 //</l>\n</lg>\n\n<lg>\n<l>prāmāṇyasya ca maryādā kālato vyāhatā bhavet /</l>\n<l>kālāntare 'pyamānaṃ cedidānīṃ mānatā kutaḥ // MAnuv_3,2.57 //</l>\n</lg>\n\n<lg>\n<l>mithyātvamānaṃ mokṣe 'pi mānaṃ kiṃ neti bhaṇyatām /</l>\n<l>mānatve 'dvaitahāniḥ syādamānatve 'pyamokṣatā // MAnuv_3,2.58 //</l>\n</lg>\n\n<lg>\n<l>viśvasya punarāpattirmithyāmānaṃ yadā na mā /</l>\n<l>asti cenmuktayavasthā ca dvaitāpattirato 'nyathā // MAnuv_3,2.59 //</l>\n</lg>\n\n<lg>\n<l>amuktatvaṃ tathā kāle kālādhīnā hi muktatā /</l>\n<l>kāla evāgamo 'pyāha muktiṃ kālanivartane /</l>\n<l>mukterapi nivṛttiḥ syāt saṃsāritvamato bhavet // MAnuv_3,2.60 //</l>\n</lg>\n\n<lg>\n<l>kva ca pratyakṣataḥ prāptamanumāgamabādhitam /</l>\n<l>dehātmatvaṃ yadi na tat prāptaṃ pratyakṣataḥ kvacit /</l>\n<l>mama deha iti hyeva na deho 'hamiti pramā // MAnuv_3,2.61 //</l>\n</lg>\n\n<lg>\n<l>upacāraśca kṛṣṇo 'hamiti kardamalepane /</l>\n<l>vastrasya yadvadevaṃ syād yadyupādhikṛtaṃ tadā /</l>\n<l>svataḥ śuklatvavat kārṣṇyaṃ na mameti pratīyate // MAnuv_3,2.62 //</l>\n</lg>\n\n<lg>\n<l>kathaṃ ca bhedo dehāderātmano na pramīyate /</l>\n<l>jātamātrā mṛgā gāvo hastinaḥ pakṣiṇo khaṣāḥ /</l>\n<l>bhayābhayasvabhogādau kāraṇāni vijānate // MAnuv_3,2.63 //</l>\n</lg>\n\n<lg>\n<l>asmṛtau pūrvadehasya vijñānaṃ tat kathaṃ bhavet /</l>\n<l>anvayavyatirekāderanusandhānavismṛtau // MAnuv_3,2.64 //</l>\n</lg>\n\n<lg>\n<l>yadā dehāntarajñānaṃ dehaikyāvasitiḥ kutaḥ /</l>\n<l>vyāptatvādātmano dehe vyavahāreṣvapāṭavāt // MAnuv_3,2.65 //</l>\n</lg>\n\n<lg>\n<l>bhedajñāne 'pi cāṅgāravahnivat svāviviktavat /</l>\n<l>bhavanti vyavahārāśca na hi pratyakṣagānapi // MAnuv_3,2.66 //</l>\n</lg>\n\n<lg>\n<l>arthān yathānubhavataḥ pratipādayituṃ kṣamāḥ /</l>\n<l>lokāstato hi pratyakṣasiddhaṃ nānyena kenacit // MAnuv_3,2.67 //</l>\n</lg>\n\n<lg>\n<l>śakyaṃ vārayituṃ kvāpi taccennottaragocaram /</l>\n<l>kathamevottaraḥ kālastadgo mokṣaśca gamyate // MAnuv_3,2.68 //</l>\n</lg>\n\n<lg>\n<l>āgamo 'pi hi sāmānye siddhe pratyakṣataḥ punaḥ /</l>\n<l>viśeṣaṃ gamayedeva kathaṃ śaktigraho 'nyathā // MAnuv_3,2.69 //</l>\n</lg>\n\n<lg>\n<l>atītānāgatārtheṣu jāte śaktigrahe 'khilam /</l>\n<l>viśeṣaṃ jñāpayed vākyaṃ na tadajñātaśaktike // MAnuv_3,2.70 //</l>\n</lg>\n\n<lg>\n<l>śaktiśced vartamāne syānnātītānāgataṃ vadet /</l>\n<l>yadi śaktigraho 'nyatra kathaṃ sa syāt tadagrahe // MAnuv_3,2.71 //</l>\n</lg>\n\n<lg>\n<l>sāmānyaṃ dṛṣṭamevāsāvanyatra gamayed yadi /</l>\n<l>sāmānyavarjitaṃ vastusvarūpaṃ gamayet katham // MAnuv_3,2.72 //</l>\n</lg>\n\n<lg>\n<l>na svarūpatvasāmānyaṃ kenāpyaṅgīkṛtaṃ kvacit /</l>\n<l>svarūpaṃ cedanugataṃ vyāvṛttaṃ tatra kiṃ bhavet // MAnuv_3,2.73 //</l>\n</lg>\n\n<lg>\n<l>sarvānugatadharmāṇāmante hi svatvamiṣyate /</l>\n<l>kiṃ vyāvṛttamiti praśne svarūpamiti kevalam /</l>\n<l>syāduttaraṃ tato 'nyaccet tadeva svayameva naḥ // MAnuv_3,2.74 //</l>\n</lg>\n\n<lg>\n<l>evaṃ vyāvṛttarūpe 'pi yadā śaktigraho bhavet /</l>\n<l>tasya sāmānyato jñānaṃ vinā sa ca bhavet kutaḥ // MAnuv_3,2.75 //</l>\n</lg>\n\n<lg>\n<l>ato viśeṣasāmānyarūpaṃ sarvamapīṣyate /</l>\n<l>vyāvṛttaṃ yacca sāmānyaṃ tadeva syād viśeṣataḥ // MAnuv_3,2.76 //</l>\n</lg>\n\n<lg>\n<l>nacaikadharmatā tena padārthānāṃ parasparam /</l>\n<l>dharmāṇāṃ bhedadṛṣṭayaiva tatsādṛśyasya darśanāt // MAnuv_3,2.77 //</l>\n</lg>\n\n<lg>\n<l>ataḥ sarvapadārthāśca sāmānyāt sākṣigocarāḥ /</l>\n<l>sarvamityeva vijñānaṃ sarveṣāṃ kathamanyathā // MAnuv_3,2.78 //</l>\n</lg>\n\n<lg>\n<l>kiñcitsādṛśyavijñānādakhilasyāpi vastunaḥ /</l>\n<l>śabdaśaktigrahaśca syāt tattatsādṛśyamānataḥ // MAnuv_3,2.79 //</l>\n</lg>\n\n<lg>\n<l>pratyakṣaṃ mānasaṃ caiva yadātītārthagocaram /</l>\n<l>tadā smṛtipramāṇatvamatītatvaviśeṣitam // MAnuv_3,2.80 //</l>\n</lg>\n\n<lg>\n<l>ādhikyamanubhūtāttu yadātītatvamiṣyate /</l>\n<l>mānatā ca kathaṃ na syāt smṛterbādhaśca nātrahi // MAnuv_3,2.81 //</l>\n</lg>\n\n<lg>\n<l>mānatvaṃ pratyabhijñāyā api sarvānubhūtigam /</l>\n<l>atītavartamānatvadharmiṇī sā ca dṛśyate // MAnuv_3,2.82 //</l>\n</lg>\n\n<lg>\n<l>na ca sā smṛtimātrārdhā tadidantvagrahaikataḥ /</l>\n<l>ato na vatarmānaikaniyamaḥ syād grahe 'kṣaje // MAnuv_3,2.83 //</l>\n</lg>\n\n<lg>\n<l>na ca pramāṇato 'nyā syāt pramitirnāma kutracit /</l>\n<l>mānābhāvād gauravācca kalpanāyāḥ kimetayā // MAnuv_3,2.84 //</l>\n</lg>\n\n<lg>\n<l>mayaitajjñātamiti tu sākṣigaṃ jñānagocaram /</l>\n<l>jñānameva tato 'nyā na pramitirnāma dṛśyate // MAnuv_3,2.85 //</l>\n</lg>\n\n<lg>\n<l>mānāmātṛprameyāṇāṃ taducchittirnahi kvacit /</l>\n<l>svapnānāmapi caiteṣāṃ na bādho dṛśyate kvacit // MAnuv_3,2.86 //</l>\n</lg>\n\n<lg>\n<l>jāgrattvamātramatraikamanyathā dṛśyate sphuṭam /</l>\n<l>ato mithyā na ca svapno jāgradvajjāgradeva ca // MAnuv_3,2.87 //</l>\n</lg>\n\n<lg>\n<l>ātmavat kvacidātmā ca syādeva bhramagocaraḥ /</l>\n<l>etāvatā na mithyāsau svapne jāgarite tathā // MAnuv_3,2.88 //</l>\n</lg>\n\n<lg>\n<l>yadyātmanyanyathā dṛśyaṃ bhrāntamatrāpi tad bhavet /</l>\n<l>abādhitānuvṛttestu svapnāderbhrāntatā kutaḥ // MAnuv_3,2.89 //</l>\n</lg>\n\n<lg>\n<l>na ca kācit pramā viśvabhrāntatve sarvameva ca /</l>\n<l>abhrāntatve pramāṇaṃ tu kathaṃ tadbhrāntitā bhavet // MAnuv_3,2.90 //</l>\n</lg>\n\n<lg>\n<l>kiñca bhrāntatvavādī sa bhrāntatvaṃ svamatasya ca /</l>\n<l>aṅgīkaroti niyataṃ tatra sampratipannatā /</l>\n<l>vādinostena cābhrāntaṃ viśvameva bhaviṣyati // MAnuv_3,2.91 //</l>\n</lg>\n\n<lg>\n<l>bhrāntitvabhrāntatā cet syāt kathaṃ nābhrāntisatyatā /</l>\n<l>aśeṣadoṣaduṣyaṃ tanmataṃ heyaṃ bubhūṣibhiḥ // MAnuv_3,2.92 //</l>\n</lg>\n\n<lg>\n<l>yena svamataheyatvaṃ svayamaṅgīkṛtaṃ sadā /</l>\n<l>bhrāntitvād durghaṭatvasya bhūṣaṇatvācca kevalam // MAnuv_3,2.93 //</l>\n</lg>\n\n<lg>\n<l>unmatto 'pi kathaṃ tasya mataṃ svīkartumicchati /</l>\n<l>īśaśakteracintyatvānmahonmattaiḥ pravartitam // MAnuv_3,2.94 //</l>\n</lg>\n\n<lg>\n<l>ataḥ prajñātra māyoktā jaivyupādānameva sā /</l>\n<l>nimittamaiśvarī mukhyaṃ nirmitaṃ trātameva ca // MAnuv_3,2.95 //</l>\n</lg>\n\n<lg>\n<l>tābhyāṃ saha pṛthak caiva māyāmātramitīryate /</l>\n<l>ubhābhyāṃ mātamaiśvaryā trātaṃ saha pṛthak tataḥ // MAnuv_3,2.96 //</l>\n</lg>\n\n<lg>\n<l>prajñātmakaṃ mano yena manorūpāśca vāsanāḥ /</l>\n<l>dhīrbhīriti manastvevetyāha ca śrutirañjasā // MAnuv_3,2.97 //</l>\n</lg>\n\n<lg>\n<l>cidacinmiśramevaitanmano yāvacca saṃsṛtiḥ /</l>\n<l>tenāvasthā imāḥ sarvā jīvaḥ paśyati sarvadā // MAnuv_3,2.98 //</l>\n</lg>\n\n<lg>\n<l>manovikārā viṣayāḥ svāpnā yad bahyavanna te /</l>\n<l>sthūlā bhavantyatasteṣāṃ spaṣṭatā na tathā kvacit // MAnuv_3,2.99 //</l>\n</lg>\n\n<lg>\n<l>kvacit spaṣṭā api syuṣye vāsanā mānasī ca sā /</l>\n<l>īśecchayāntardadhāti vyajyate ca punastayā // MAnuv_3,2.100 //</l>\n</lg>\n\n<lg>\n<l>sṛṣṭvaiva vāsānabhiśca prapañcaṃ svāpnamīśvaraḥ /</l>\n<l>vāsanāmātratāṃ tasya nītvāntardhāpayatyajaḥ // MAnuv_3,2.101 //</l>\n</lg>\n\n<lg>\n<l>suṣuptimohabodhāṃśca svavaśastadvaśaṃ sadā /</l>\n<l>jīvaṃ nayati deveśo nānyaḥ kartāsya kaścana // MAnuv_3,2.102 //</l>\n</lg>\n\n<lg>\n<l>na sthānabhedato 'pyasya bhedaḥ kaścit pareśituḥ /</l>\n<l>sarvatrāśeṣadoṣojkhapūrṇakalyāṇacidguṇaḥ // MAnuv_3,2.103 //</l>\n</lg>\n\n<lg>\n<l>tadviruddhaṃ tu yat tatra mānaṃ naiva bhavet kvacit /</l>\n<l>mahātātparyarodhena kathaṃ tanmānamatra tu // MAnuv_3,2.104 //</l>\n</lg>\n\n<lg>\n<l>duḥkhāpyayasukhāvāptihetutvenaiva vedavāk /</l>\n<l>bhavenmānaṃ tadīśānāt prasannādeva nānyathā // MAnuv_3,2.105 //</l>\n</lg>\n\n<lg>\n<l>prasannatā guṇotkarṣajñānādeva hi kevalam /</l>\n<l>nirdoṣatāparijñānādapi nānyena kenacit // MAnuv_3,2.106 //</l>\n</lg>\n\n<lg>\n<l>yo māmaśeṣadoṣojkhaṃ guṇasarvasvabṛṃhitam /</l>\n<l>jānātyasmai prasanno 'haṃ dadyāṃ muktiṃ nacānyathā // MAnuv_3,2.107 //</l>\n</lg>\n\n<lg>\n<l>yo māmaśeṣābhyadhikaṃ vijānāti sa eva mām /</l>\n<l>vijānātyakhilāṃstasya dadyāṃ kāmān paraṃ padam // MAnuv_3,2.108 //</l>\n</lg>\n\n<lg>\n<l>yo māmevamasammūḍhaḥ kiṃ mā nindanti śatravaḥ /</l>\n<l>ityādivedasmṛtigavākyairevāvasīyate // MAnuv_3,2.109 //</l>\n</lg>\n\n<lg>\n<l>lokataśca prasādena muktiḥ sa guṇavedanāt /</l>\n<l>mahātātparyamukhyasya virodhādata eva hi // MAnuv_3,2.110 //</l>\n</lg>\n\n<lg>\n<l>doṣitvanirguṇatvālpaguṇatvādi kathañcana /</l>\n<l>nārthaḥ śrutipurāṇādestadviruddho 'khilasya ca /</l>\n<l>arthaḥ svayaṃ vinirṇīto vāsudevena sādaram // MAnuv_3,2.111 //</l>\n</lg>\n\n<lg>\n<l>iti guhyatamaṃ śāstramidamuktaṃ mayānagha /</l>\n<l>etad buddhvā buddhimān syāt kṛtakṛtyaśca bhārata // MAnuv_3,2.112 //</l>\n</lg>\n\n<lg>\n<l>ityato 'khilasacchāstraviruddhatvena nānumā /</l>\n<l>vartate tatra teneśo nirṇīto 'khilasadguṇaḥ // MAnuv_3,2.113 //</l>\n</lg>\n\n<lg>\n<l>na ca cittvādabhinnatvaṃ jīvasyeśavadāpyate /</l>\n<l>yata ābhāsatāmeva śrutirasya vadatyalam // MAnuv_3,2.114 //</l>\n</lg>\n\n<lg>\n<l>yathaiṣā puruṣe cchāyā etasminnetadātatam /</l>\n<l>chāyā yathā puṃsadṛśā pumādhīnā ca dṛśyate /</l>\n<l>evamevātmakāḥ sarve brahmādyāḥ paramātmanaḥ // MAnuv_3,2.115 //</l>\n</lg>\n\n<lg>\n<l>sattāpratītikāryeṣu pumadhīno yatheyate /</l>\n<l>ābhāsa eva puruṣā muktāśca paramātmanaḥ // MAnuv_3,2.116 //</l>\n</lg>\n\n<lg>\n<l>chāyā viṣṇo ramā tasyāśchāyā dhātā viśeṣakau /</l>\n<l>tasyendrakāmau ca tayostayoranye 'khilā api // MAnuv_3,2.117 //</l>\n</lg>\n\n<lg>\n<l>harerbrahmāsya gīstasyā viśeṣāvindra etayoḥ /</l>\n<l>māraścābhāsakāḥ sarva etayostadadhīnataḥ // MAnuv_3,2.118 //</l>\n</lg>\n\n<lg>\n<l>sarve 'lpaśaktayaścaiva pūrṇaśaktiḥ paro hariḥ /</l>\n<l>cetanatve 'pi bhinnāste tasmādetena sarvadā /</l>\n<l>ityādiśrutivākyebhyo jñāyate bheda eva hi // MAnuv_3,2.119 //</l>\n</lg>\n\n<lg>\n<l>ābhāsatvaṃ hi nirṇītaṃ jīvasya paramātmanaḥ /</l>\n<l>tanna yuktaṃ yadābhāsa upādhyāyatta īyate // MAnuv_3,2.120 //</l>\n</lg>\n\n<lg>\n<l>upādhyāyattatābhāvādābhāsatvavirodhataḥ /</l>\n<l>cetanatvena cāṃśatvāt samudāyaikyamāpatet // MAnuv_3,2.121 //</l>\n</lg>\n\n<lg>\n<l>ataḥ pṛthaktavamuditaṃ samudāyāṃśayorbhavet /</l>\n<l>īśākhyā samudāye syādīśarūpeṣvivoditā // MAnuv_3,2.122 //</l>\n</lg>\n\n<lg>\n<l>ato dehādyupādhīnāmapāye samatā bhavet /</l>\n<l>īśarūpairathābhāsā mukhyataḥ sūryakādivat // MAnuv_3,2.123 //</l>\n</lg>\n\n<lg>\n<l>yadā tadopādhyāyattarūpāṇāṃ nāśitā bhavet /</l>\n<l>ityāśaṅkānivṛttyarthamāha vedādhipaḥ prabhuḥ /</l>\n<l>ata evopametyeva cānyābhāsaviśeṣitām // MAnuv_3,2.124 //</l>\n</lg>\n\n<lg>\n<l>yaduktaṃ tadadhīnatvaṃ sarvāvasthāsvaśeṣataḥ /</l>\n<l>jīvasya sadṛśatvaṃ ca cittvamātraṃ nacāparam // MAnuv_3,2.125 //</l>\n</lg>\n\n<lg>\n<l>tāvanmātreṇa cābhāso rūpameṣāṃ cidātmanām /</l>\n<l>nopādhyadhīnatādyaiśca nātisāmyaṃ nidarśane // MAnuv_3,2.126 //</l>\n</lg>\n\n<lg>\n<l>kiñcitsukhādisādṛśyamapīśenesurānṛte /</l>\n<l>tata ābhāsate nityaṃ tadvadābhāsate 'pi ca // MAnuv_3,2.127 //</l>\n</lg>\n\n<lg>\n<l>bhānamastitvamapicaivāsamantād yatastataḥ /</l>\n<l>jīva ābhāsa uddiṣṭaḥ sadaiva paramātmanaḥ // MAnuv_3,2.128 //</l>\n</lg>\n\n<lg>\n<l>na jalāyattasūryādipratibimbopamatvataḥ /</l>\n<l>tadadhīnatvameveti kiñcit sādṛśyameva ca /</l>\n<l>samprakāśayataḥ sūtragatāvakhilamānataḥ // MAnuv_3,2.129 //</l>\n</lg>\n\n<lg>\n<l>jīveśabhedadṛṣṭayaiva samudāyaikatā kutaḥ /</l>\n<l>aśeṣadoṣarāhityaṃ sarvaśaktitvato hareḥ // MAnuv_3,2.130 //</l>\n</lg>\n\n<lg>\n<l>sarvopeteti kathitamata aikyaṃ kva doṣiṇā /</l>\n<l>aśeṣaśaktiyuktaścet svātantryād doṣavān katham // MAnuv_3,2.131 //</l>\n</lg>\n\n<lg>\n<l>anusandhānarahitamaikyaṃ cedekatā na tat /</l>\n<l>cetanaikye 'nusandhānaṃ pramāṇaṃ naiva cāparam // MAnuv_3,2.132 //</l>\n</lg>\n\n<lg>\n<l>anusandhānarahitasamudāyaikyameva cet /</l>\n<l>cetaneṣvastu tannāmamātrameva yatastataḥ // MAnuv_3,2.133 //</l>\n</lg>\n\n<lg>\n<l>muktau syādanusandhānaṃ cenmithyājñānitā bhavet /</l>\n<l>sarvajña ekatāṃ nānusandhatte naiva sā yataḥ // MAnuv_3,2.134 //</l>\n</lg>\n\n<lg>\n<l>paścāt syādanusandhānaṃ cenmithyājñānitā bhavet /</l>\n<l>vidyamānānusandhānaṃ na cedajñatvamāpatet // MAnuv_3,2.135 //</l>\n</lg>\n\n<lg>\n<l>asadaikyaṃ bhavet paścād yadi syāt saptamo rasaḥ /</l>\n<l>samudāyaikyametasmād dūrato 'pākṛtaṃ sadā // MAnuv_3,2.136 //</l>\n</lg>\n\n<lg>\n<l>ato 'śeṣaguṇonnaddhaṃ nirdoṣaṃ yāvadeva hi /</l>\n<l>tāvadeveśvaro nāma tatra bhedo 'pi na kvacit // MAnuv_3,2.137 //</l>\n</lg>\n\n<lg>\n<l>neha nānāsti kimapi harayo 'yamayaṃ hi saḥ /</l>\n<l>ityādiśrutimānena jīvāṃśāḥ sarva eva ca // MAnuv_3,2.138 //</l>\n</lg>\n\n<lg>\n<l>niyamenānusandhānavanto yadyekatā svataḥ /</l>\n<l>aṃśino 'śeṣasandhānamatyalpasyāpi vidyate // MAnuv_3,2.139 //</l>\n</lg>\n\n<lg>\n<l>bhuvi jātena cāṃśena sukhaduḥkhādi tadgatam /</l>\n<l>anubhūyate viśeṣastu kaścidīśakṛto bhavet // MAnuv_3,2.140 //</l>\n</lg>\n\n<lg>\n<l>īśasyācintyaśaktitvānnāśakyaṃ kvāpi vidyate /</l>\n<l>seśatānupapannaiva yadi jīvaikatāsya hi /</l>\n<l>anīśasyeśatetyeva viruddhaṃ sarvamānataḥ // MAnuv_3,2.141 //</l>\n</lg>\n\n<lg>\n<l>īśatvenaiva vijñātamanīśatvena cecchrutiḥ /</l>\n<l>anīśatvena vijñātamīśatvenāthavā diśet // MAnuv_3,2.142 //</l>\n</lg>\n\n<lg>\n<l>upajīvyavirodhena naiva mānatvameṣyati /</l>\n<l>ata eveśatāsiddherna kiñcicchakyamasya ca // MAnuv_3,2.143 //</l>\n</lg>\n\n<lg>\n<l>īśatve 'nīśabhedena śrutyā samyak prakāśite /</l>\n<l>ayuktamapi cānyatra yuktaṃ bhavati tadbalāt // MAnuv_3,2.144 //</l>\n</lg>\n\n<lg>\n<l>ato 'nyatrāpi yad dṛṣṭaṃ tadīśenaiva kalpyate /</l>\n<l>śrutyābhāsāptamapi nahīśatvaparipanthi yat // MAnuv_3,2.145 //</l>\n</lg>\n\n<lg>\n<l>īśo 'nīśo jaganmithyā duḥkhī mukto bhidā na hi /</l>\n<l>iti pratijñāvyāghātaḥ sarvadoṣādhikādhikaḥ // MAnuv_3,2.146 //</l>\n</lg>\n\n<lg>\n<l>iti hi brahmatarkoktiratiheyamato 'khilaiḥ /</l>\n<l>bubhūṣubhirmatamidaṃ jīveśābhedavādinaḥ // MAnuv_3,2.147 //</l>\n</lg>\n\n<lg>\n<l>nāyuktamīśituḥ kiñcidīśatvasyāvirodhi yat /</l>\n<l>yadīśitvavirodhi syāt tadevāyuktamañjasā // MAnuv_3,2.148 //</l>\n</lg>\n\n<lg>\n<l>īśitvasyāvirodhena yojayitvākhilāḥ pramāḥ /</l>\n<l>siddheśitvena cāyuktamapi hīśe na yojayet // MAnuv_3,2.149 //</l>\n</lg>\n\n<lg>\n<l>mānataḥ prāptamakhilaṃ nāmānaṃ yojayet kvacit /</l>\n<l>iti hi brahmatarkoktirato yuktamihoditam // MAnuv_3,2.150 //</l>\n</lg>\n\n<lg>\n<l>sa cāprākṛtarūpatvādarūpaḥ svaguṇaśatmakam /</l>\n<l>rūpamasya śiraḥpāṇipādādyātmakamiṣyate // MAnuv_3,2.151 //</l>\n</lg>\n\n<lg>\n<l>ato nānityatā naiva śrutidvayavirodhitā /</l>\n<l>yathā hi taijasasyaiva prakāśasyojkhitāvapi /</l>\n<l>ātmaiva jyotirityāha jīvasyeśaṃ śrutistathā // MAnuv_3,2.152 //</l>\n</lg>\n\n<lg>\n<l>tadbhaktitāratamyena tāratamyaṃ vimuktigam /</l>\n<l>brahmādīnāṃ ca sarveṣāmānandāderyathākramam // MAnuv_3,2.153 //</l>\n</lg>\n\n<lg>\n<l>pratibimbavadapyeṣāmānando 'nyaguṇā yathā /</l>\n<l>nārāyaṇaguṇādhīnaścātyalpastadapekṣayā // MAnuv_3,2.154 //</l>\n</lg>\n\n<lg>\n<l>tasmād bhinnaśca satatamanyajjñānaṃ parasya ca /</l>\n<l>anyajjñānaṃ tu jīvānāmanya ānanda īśatā // MAnuv_3,2.155 //</l>\n</lg>\n\n<lg>\n<l>mukhyeśatā pareśasya gauṇī jīvasya sā yataḥ /</l>\n<l>iti śruteḥ sṛṣṭināśau tadadhīnāvitīrite /</l>\n<l>svabhāvatvāt sthiternaitadapekṣeti na yujyate // MAnuv_3,2.156 //</l>\n</lg>\n\n<lg>\n<l>yataḥ svabhāvo 'khila īśāyatto 'khilasya ca /</l>\n<l>avyakto 'pi svaktayaiva bhaktānāṃ dṛśyate hariḥ // MAnuv_3,2.157 //</l>\n</lg>\n\n<lg>\n<l>tadabhinnā guṇā nityamapi sarve viśeṣataḥ /</l>\n<l>guṇatvena guṇitvena bhoktṛbhogyatayā sthitāḥ // MAnuv_3,2.158 //</l>\n</lg>\n\n<lg>\n<l>viśeṣātmatayā teṣāṃ nityaśaktayātmanā tathā /</l>\n<l>nityasthiterna dharmāṇāṃ kriyādīnāmanityatā // MAnuv_3,2.159 //</l>\n</lg>\n\n<lg>\n<l>na viśeṣātmatā ceyamanityā śaktirūpatā /</l>\n<l>saiva yat saviśeṣā syād viśeṣo 'nyo nacāpyayam // MAnuv_3,2.160 //</l>\n</lg>\n\n<lg>\n<l>svanirvāhakatāhetostathāpi syād viśeṣataḥ /</l>\n<l>viśeṣatvena vijñāteḥ pramāṇairakhilairapi // MAnuv_3,2.161 //</l>\n</lg>\n\n<lg>\n<l>sasarja sañjahāreti viśeṣo hyavagamyate /</l>\n<l>śrutyaiva sa sa eveti tadabhedaśca gamyate // MAnuv_3,2.162 //</l>\n</lg>\n\n<lg>\n<l>bhedo yadi viśeṣasya sa bhedo bhedinā katham /</l>\n<l>bhinnaścedanavasthā syādabhinnaścet purā na kim // MAnuv_3,2.163 //</l>\n</lg>\n\n<lg>\n<l>viśeṣo 'bhinna eveti tena nābhyupagamyate /</l>\n<l>abhinno nivirśeṣaśced bhedastadbhedatā kutaḥ // MAnuv_3,2.164 //</l>\n</lg>\n\n<lg>\n<l>anenānena bhinno 'yamiti yat sa viśeṣataḥ /</l>\n<l>bheda evaiṣa bahudhā dṛśyate tat kimuttaram // MAnuv_3,2.165 //</l>\n</lg>\n\n<lg>\n<l>abhedabhedayoścaiva svarūpatvaṃ hi bhedinā /</l>\n<l>tayorapyaviśeṣatve paryāyatvaṃ hi śabdayoḥ // MAnuv_3,2.166 //</l>\n</lg>\n\n<lg>\n<l>abhedabhedaśabdau ca paryāyāviti ko vadet /</l>\n<l>bhedo 'nyonyamabhedaśca bhedinā ced viśeṣatā // MAnuv_3,2.167 //</l>\n</lg>\n\n<lg>\n<l>nirviśeṣe kathaṃ bhedo bhedinaikastathābhidā /</l>\n<l>punastayorvibhedaśca bhedimātratvato bhavet // MAnuv_3,2.168 //</l>\n</lg>\n\n<lg>\n<l>bhedinaścaiva bhedasya viśeṣo yadi gamyate /</l>\n<l>abhedābhedinoścaiva kiṃ bhedo 'bhedabhedayoḥ // MAnuv_3,2.169 //</l>\n</lg>\n\n<lg>\n<l>viśeṣeṇaiva sarvatra yadi vyavahṛtirbhavet /</l>\n<l>kalpanāgauravāyaiva kiṃ bhedaḥ kalpyate tadā // MAnuv_3,2.170 //</l>\n</lg>\n\n<lg>\n<l>aikyapratītyabhāvena bheda eva gavaśvayoḥ /</l>\n<l>sa eveti pratītau hi viśeṣo nāma bhaṇyate // MAnuv_3,2.171 //</l>\n</lg>\n\n<lg>\n<l>saccidāderaparyāyasiddhayarthaṃ māyināpi hi /</l>\n<l>aṅgīkāryo viśeṣo 'yaṃ yadyasatyaviśeṣaṇam /</l>\n<l>pṛthak pṛthag vārayituṃ śabdāntaramitīṣyate // MAnuv_3,2.172 //</l>\n</lg>\n\n<lg>\n<l>māyāviśeṣarāhityaviśeṣeṇa viśeṣitā /</l>\n<l>satyasyāpi bhavet sā ca tathā cedanavasthitiḥ // MAnuv_3,2.173 //</l>\n</lg>\n\n<lg>\n<l>yadi satye viśeṣo na na taduktirbhavet tadā /</l>\n<l>lakṣyate cet tena lakṣyamityapi syād viśeṣitā // MAnuv_3,2.174 //</l>\n</lg>\n\n<lg>\n<l>punaḥpunarlakṣaṇāyāmapi syādanavasthitiḥ /</l>\n<l>yadyabhāvaviśeṣitvaṃ syādaṅgīkṛtameva te // MAnuv_3,2.175 //</l>\n</lg>\n\n<lg>\n<l>asārvajñyādirāhityamapyevaṃ te bhaviṣyati /</l>\n<l>tadā sārvajñyameva syād bhāvārthatvānnañordvayoḥ // MAnuv_3,2.176 //</l>\n</lg>\n\n<lg>\n<l>yadi naitādṛśaṃ grāhyamasukhatvānivartanāt /</l>\n<l>asattvajñānatādeśca syādasattvādikaṃ tadā // MAnuv_3,2.177 //</l>\n</lg>\n\n<lg>\n<l>anṛtādivirodhitvaṃ yadyasyābhyupagamyate /</l>\n<l>anaiśvaryavirodhitvamapyevaṃ kiṃ nivāryate // MAnuv_3,2.178 //</l>\n</lg>\n\n<lg>\n<l>akhaṇḍakhaṇḍanādevaṃ viśeṣo'khaṇḍavādinā /</l>\n<l>khaṇḍitenāpi manasā svīkāryo'nanyathāgateḥ // MAnuv_3,2.179 //</l>\n</lg>\n\n<lg>\n<l>akhaṇḍakhaṇḍavādibhyāṃ khaṇḍākhaṇḍena caiva tat /</l>\n<l>mahādareṇa śirasi viśeṣo dhārya eva hi // MAnuv_3,2.180 //</l>\n</lg>\n\n<lg>\n<l>nidarśanatrayeṇāto bhagavānatyabhinnatām /</l>\n<l>guṇānāmādareṇāha tacca nābhihitānvayaḥ // MAnuv_3,2.181 //</l>\n</lg>\n\n<lg>\n<l>yadāśeṣaviśeṣāṇamuktiḥ sāmānyato bhavet /</l>\n<l>padaikenāpyuttareṇa viśeṣāvagatirbhavet // MAnuv_3,2.182 //</l>\n</lg>\n\n<lg>\n<l>yato 'śeṣaviśeṣāṇāṃ vastunāstyeva caikatā /</l>\n<l>ataḥ sāmānyato jñātaḥ padāntarabalāt punaḥ /</l>\n<l>bhaved viśeṣato jñānastena syādanvitoktitā // MAnuv_3,2.183 //</l>\n</lg>\n\n<lg>\n<l>svārtha evānvito yasmāt kenacit tadviśeṣataḥ /</l>\n<l>aneneti taduktayaiva jñāyate 'nubhavena hi // MAnuv_3,2.184 //</l>\n</lg>\n\n<lg>\n<l>yadyananvitamevaitat padaṃ svārthaṃ vadediha /</l>\n<l>tathānyānyapi sarvāṇi kaḥ kuryādanvayaṃ punaḥ // MAnuv_3,2.185 //</l>\n</lg>\n\n<lg>\n<l>vyāpāro na hi śabdasya paraḥ svārthaprakāśanāt /</l>\n<l>pumānapyekavāroktayā kṛtakṛtyo yadā bhavet // MAnuv_3,2.186 //</l>\n</lg>\n\n<lg>\n<l>anvayasya kathaṃ jñānaṃ śabdārthatvaṃ yadāsya na /</l>\n<l>yadaivānanvitārthasya vacanaṃ taiḥ padaibharvet // MAnuv_3,2.187 //</l>\n</lg>\n\n<lg>\n<l>ananvitaḥ syācchabdārtho na tadartho hi so 'nvayaḥ /</l>\n<l>nirākāṅkṣapadānyeva vākyamityucyate budhaiḥ // MAnuv_3,2.188 //</l>\n</lg>\n\n<l>tattadarthābhidhānena syānnirākāṅkṣatā ca sā // MAnuv_3,2.189 //</l>\n\n<lg>\n<l>apūrtestāvadarthānāmākāṅkṣā pūrvamiṣyate /</l>\n<l>karmakartṛkriyāṇāṃ tu pūrtau ko 'nyo 'nvayo bhavet // MAnuv_3,2.190 //</l>\n</lg>\n\n<lg>\n<l>apūrtiścet padairuktaiḥ kiṃ nṛśṛṅgeṇa pūryate /</l>\n<l>vyāpāraścet punasteṣāmanuktāvapi kiṃ na saḥ // MAnuv_3,2.191 //</l>\n</lg>\n\n<lg>\n<l>ukte buddhisthatāhetoryadi vyāpāra iṣyate /</l>\n<l>buddhisthatvāya yatnaṃ na kathaṃ kuryuḥ puraiva ca /</l>\n<l>puruṣādhīnatā teṣāṃ yadi paścācca sā samā // MAnuv_3,2.192 //</l>\n</lg>\n\n<lg>\n<l>pumānevānvayāyaiṣāṃ paścād yadi viceṣyate /</l>\n<l>ananvitābhidhānānāṃ sa evārthāntaroktiṣu /</l>\n<l>yatatāṃ śabdaśaktiścet tatra naivānvaye katham // MAnuv_3,2.193 //</l>\n</lg>\n\n<lg>\n<l>tatkalpanāgurutvādidoṣeto 'bhihitānvayaḥ /</l>\n<l>anubhūtiviruddhaśca tyājya eva manīṣibhiḥ // MAnuv_3,2.194 //</l>\n</lg>\n\n<lg>\n<l>kartṛśabde hyabhihite dharmasāmānyavedanāt /</l>\n<l>viśeṣadharmamanvicchan kimityeva hi pṛcchati // MAnuv_3,2.195 //</l>\n</lg>\n\n<lg>\n<l>guṇakriyādidharmāṇāṃ viśeṣe kathite punaḥ /</l>\n<l>nirākāṅkṣo bhaved yasmācchabdā anvitavācakāḥ // MAnuv_3,2.196 //</l>\n</lg>\n\n<lg>\n<l>ato 'nantaguṇātmaiko bhagavāneka eva tu /</l>\n<l>ucyate sarvavedaiśca te cākhilavilakṣaṇāḥ // MAnuv_3,2.197 //</l>\n</lg>\n\n<lg>\n<l>sarve sarvaguṇātmānaḥ sarvakartāra eva ca /</l>\n<l>tathāpi saviśeṣāśca vidvadyvutpattito 'pica // MAnuv_3,2.198 //</l>\n</lg>\n\n<lg>\n<l>taistaiḥ śabdaiśca bhaṇyante yujyate copadeśataḥ /</l>\n<l>anyānandādisādṛśyamānukūlyādinā param // MAnuv_3,2.199 //</l>\n</lg>\n\n<lg>\n<l>pūrṇatvādi mahat teṣāṃ vailakṣaṇyaṃ śrutau śrutam /</l>\n<l>pūrṇe 'śeṣaniyantā ca sukhādutama ekakalaḥ // MAnuv_3,2.200 //</l>\n</lg>\n\n<lg>\n<l>guṇorusamudāyo 'yaṃ vāsudevaḥ sa niṣkaḷaḥ /</l>\n<l>vāsudevaśrutiḥ saiṣā guṇān vakti hareḥ parān // MAnuv_3,2.201 //</l>\n</lg>\n\n<lg>\n<l>sa evāśeṣajīvasthanissaṅkhayānādikālikān /</l>\n<l>dharmādharmān sadā paśyan svecchayā bodhayatyajaḥ // MAnuv_3,2.202 //</l>\n</lg>\n\n<lg>\n<l>kāṃścit teṣāṃ phalaṃ caiva dadāti svayamacyutaḥ /</l>\n<l>na te viśeṣaṃ kamapi preraṇādikamucyate /</l>\n<l>kuryuḥ kadāpi tenāyaṃ svatantro 'nupacārataḥ // MAnuv_3,2.203 //</l>\n</lg>\n\n<lg>\n<l>karmāṇi tāni ca pṛthak cetanānyeva sarvaśaḥ /</l>\n<l>acetanaśarīrāṇi svakarmaphalabhāñci ca // MAnuv_3,2.204 //</l>\n</lg>\n\n<lg>\n<l>pratyekaṃ teṣu cānantakarmāṇyevaṃvidhāni ca /</l>\n<l>tāni caivamitīśasya nissīmā śaktiruttamā // MAnuv_3,2.205 //</l>\n</lg>\n\n<lg>\n<l>ekaiva brahmahatyā hi varāhahariṇoditā /</l>\n<l>brahmapārastavenaiva niṣkrāntā rājadehataḥ // MAnuv_3,2.206 //</l>\n</lg>\n\n<lg>\n<l>stotrasya tasya māhātmyād vyādhatvaṃ gamitā punaḥ /</l>\n<l>prāpya jñānaṃ paraṃ cāpa tathānyānyapi sarvadā // MAnuv_3,2.207 //</l>\n</lg>\n\n<lg>\n<l>anantānyuditānyevaṃ prabhuṇā kapilena hi /</l>\n<l>saṃsāre pacyamānāni karmāṇyapi pṛthak pṛthak // MAnuv_3,2.208 //</l>\n</lg>\n\n<lg>\n<l>tasmādanantamāhātmyaguṇapūgo janārdanaḥ /</l>\n<l>bhaktyā paramayā'rādhya iti pādārtha īryate // MAnuv_3,2.209 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyādhyāyasya dvitīyaḥ pādaḥ ||</p>\n\n<lg>\n<l>vairāgyato bhaktidārḍhyaṃ tenopāsā yadā bhavet /</l>\n<l>āparokṣyaṃ bhaved viṣṇoriti pādakramo bhavet // MAnuv_3,3.1 //</l>\n</lg>\n\n<lg>\n<l>yuktito jñātavedārtho nirasya samayān parān /</l>\n<l>parasparavirodhaṃ ca praṇudyāśeṣavākyagam // MAnuv_3,3.2 //</l>\n</lg>\n\n<lg>\n<l>adhyātmapraṇavo bhūtvā tasya sannihitatvataḥ /</l>\n<l>bahuyuktivirodhānāṃ bhānāt tatsahitaśruteḥ // MAnuv_3,3.3 //</l>\n</lg>\n\n<lg>\n<l>virodhaṃ ca nirākṛtya śrutīnāṃ prāṇatastvagān /</l>\n<l>parihṛtya virodhāṃśca tatprasādānurañjitaḥ // MAnuv_3,3.4 //</l>\n</lg>\n\n<lg>\n<l>dehakartṛtvamīśasya jñātvā tatpitṛtāsmṛteḥ /</l>\n<l>viśeṣasnehamāpādya sarvakartṛtvato 'dhikam // MAnuv_3,3.5 //</l>\n</lg>\n\n<lg>\n<l>niṣpādya bahumānaṃ ca tadanyatrātiduḥkhataḥ /</l>\n<l>utpādyādhikavairāgyaṃ tadguṇādhikyavedanāt // MAnuv_3,3.6 //</l>\n</lg>\n\n<lg>\n<l>sarvasya tadvaśatvācca dārḍhyaṃ bhakteravāpya ca /</l>\n<l>yatetopāsanāyaiva viśiṣṭācāryasampadā // MAnuv_3,3.7 //</l>\n</lg>\n\n<lg>\n<l>kartavyā brahmajijñāsetyukte kimiti saṃśaye /</l>\n<l>ata ityudite 'pyasya viśeṣānuktitaḥ punaḥ // MAnuv_3,3.8 //</l>\n</lg>\n\n<lg>\n<l>sṛṣṭibandhanamokṣādikartṛtvasya śrutatvataḥ /</l>\n<l>yato mokṣādidātāsāvato jijñāsya eva vaḥ /</l>\n<l>ityāha tat paraṃ brahma vyāsākhyaṃ jñānaraśmimat // MAnuv_3,3.9 //</l>\n</lg>\n\n<lg>\n<l>yenaiva bandhamokṣaḥ syāt sa ca jijñāsayā gataḥ /</l>\n<l>suprasanno bhavedīśo jijñāsāto 'sya muktidā // MAnuv_3,3.10 //</l>\n</lg>\n\n<lg>\n<l>mokṣādidatvamīśasya kathamevāvagamyate /</l>\n<l>iti cecchāstrayonitvācchāstragamyo hi mokṣadaḥ // MAnuv_3,3.11 //</l>\n</lg>\n\n<lg>\n<l>pratyakṣāvasitebhyaḥ syād yadi mokṣaḥ kathañcana /</l>\n<l>kimityanādisaṃsāramagnāḥ sarvā imāḥ prajāḥ // MAnuv_3,3.12 //</l>\n</lg>\n\n<lg>\n<l>yasmānniyamato duḥkhahāniḥ pratyakṣato bhavet /</l>\n<l>dhāvantyeva tamuddiśya rājādyamakhilāḥ prajāḥ // MAnuv_3,3.13 //</l>\n</lg>\n\n<lg>\n<l>anumānagamyato mokṣo yadi tasyānumaiva hi /</l>\n<l>dṛṣṭapūruṣavanmokṣadātṛtāṃ vinivārayet // MAnuv_3,3.14 //</l>\n</lg>\n\n<lg>\n<l>tacchāstragamya evaiko mokṣado bhavati dhruvam /</l>\n<l>śāstragamyaśca nānyo 'sti mokṣadatvena keśavāt // MAnuv_3,3.15 //</l>\n</lg>\n\n<lg>\n<l>mokṣado hi svatantraḥ syāt paratantraḥ svayaṃ sṛtau /</l>\n<l>vartamānaḥ kathaṃ śaktaḥ paramokṣāya kevalam // MAnuv_3,3.16 //</l>\n</lg>\n\n<lg>\n<l>anyāśrayeṇa yadyeṣa dadyānmokṣaṃ sa eva hi /</l>\n<l>tenānanusṛto mokṣaṃ na dadyādanyavākyataḥ /</l>\n<l>atastadarthamapi sa jñeyo viṣṇurmumukṣibhiḥ // MAnuv_3,3.17 //</l>\n</lg>\n\n<lg>\n<l>yamevaiṣa iti śrutyā tameveti ca sādaram /</l>\n<l>śāstrayonitvamasyaiva jñāyate vedavādibhiḥ // MAnuv_3,3.18 //</l>\n</lg>\n\n<lg>\n<l>ya enaṃ viduramṛtā ityuktastu samudragaḥ /</l>\n<l>tadeva brahma paramamiti śrutyāvadhāritaḥ // MAnuv_3,3.19 //</l>\n</lg>\n\n<lg>\n<l>yataḥ prasūteti tataḥ sṛṣṭimāha tato hariḥ /</l>\n<l>śāstrayonirnacānyo 'sti mukhyatastviti gamyate // MAnuv_3,3.20 //</l>\n</lg>\n\n<lg>\n<l>śāstrayonitvametasya jñāyate hi samanvayāt /</l>\n<l>samiti hyupasargeṇa paramukhyāthartocyate // MAnuv_3,3.21 //</l>\n</lg>\n\n<lg>\n<l>evaṃ paramamukhyārtho nārāyaṇa iti śruteḥ /</l>\n<l>nirdhāraṇāya nāśabdamiti vedapatirjagau // MAnuv_3,3.22 //</l>\n</lg>\n\n<lg>\n<l>kathaṃ samanvayo jñeyaḥ svalpaśākhāvidāṃ nṛṇām /</l>\n<l>vedā hyanantā iti hi śrutirāhāpyanantatām // MAnuv_3,3.23 //</l>\n</lg>\n\n<lg>\n<l>anantavedanirṇītirmahāpraḷayavāridheḥ /</l>\n<l>uttāraṇopametyasmānna jñeyo 'tra samanvayaḥ // MAnuv_3,3.24 //</l>\n</lg>\n\n<lg>\n<l>iti śaṅkāpanodārthaṃ sa āha karuṇākaraḥ /</l>\n<l>aśakyottaraṇatve 'pi hyāgamāpāravāridheḥ /</l>\n<l>nirṇīyate mayaivāyaṃ romakūpalayodinā // MAnuv_3,3.25 //</l>\n</lg>\n\n<lg>\n<l>yadyapyaśeṣavedārtho durgamo 'khilamānavaiḥ /</l>\n<l>majjñānāvyākṛtākāśe prāpnoti paramāṇutām // MAnuv_3,3.26 //</l>\n</lg>\n\n<lg>\n<l>iti prakāśayan viśvapatirāha prameyatām /</l>\n<l>nikhilasyāpi vedasya gatisāmānyamañjasā // MAnuv_3,3.27 //</l>\n</lg>\n\n<lg>\n<l>ko nāma gatisāmānyamanantāgamasampadaḥ /</l>\n<l>jñānasūryamṛte brūyāt tamekaṃ bādarāyaṇam // MAnuv_3,3.28 //</l>\n</lg>\n\n<lg>\n<l>anyo 'pyalpamatiḥ śākhācatuṣpañcagataṃ vasu /</l>\n<l>jānannānumitatvena brūyāt tasya prasādataḥ // MAnuv_3,3.29 //</l>\n</lg>\n\n<lg>\n<l>iti mukhyatayāśeṣagatisāmānyavit prabhuḥ /</l>\n<l>pratijajñe dṛḍhaṃ yasmād devānāmapi pūryate // MAnuv_3,3.30 //</l>\n</lg>\n\n<lg>\n<l>ato nikhilavedānāṃ siddha evaṃ samanvayaḥ /</l>\n<l>iti sujñāpitārtho 'pi pṛthak cāha samanvayam // MAnuv_3,3.31 //</l>\n</lg>\n\n<lg>\n<l>tatra prathamato 'nyatra prasiddhānāṃ samanvayaḥ /</l>\n<l>śabdānāṃ vācya evātra mahāmalleśabhaṅgavat // MAnuv_3,3.32 //</l>\n</lg>\n\n<lg>\n<l>ito 'tyabhyadhikatve 'pi turyapādoditasya tu /</l>\n<l>mahāsamanvaye tasmin nādhikāro 'khilasya hi // MAnuv_3,3.33 //</l>\n</lg>\n\n<lg>\n<l>brahmaivādhikṛtastatra mukhyato 'nye yathākramam /</l>\n<l>durgamatvācca naivātra prāthamyenodito 'ñjasā // MAnuv_3,3.34 //</l>\n</lg>\n\n<lg>\n<l>ato 'nyatra prasiddhānāṃ śabdānāṃ nirṇayāya tu /</l>\n<l>pravṛttaḥ prathamaṃ devastatrānandādayo guṇāḥ /</l>\n<l>īśasyaiveti nirṇītāḥ śrutiyuktisamāśrayāt // MAnuv_3,3.35 //</l>\n</lg>\n\n<lg>\n<l>devatāntaragāḥ sarve śabdavṛttinimittataḥ /</l>\n<l>viṣṇumeva vadantyaddhā tatsaṅgādupacārataḥ // MAnuv_3,3.36 //</l>\n</lg>\n\n<lg>\n<l>anyadevān vadantīha viśeṣaguṇavaktṛtaḥ /</l>\n<l>viṣṇumeva paraṃ brūyurevamanye 'pyaśeṣataḥ // MAnuv_3,3.37 //</l>\n</lg>\n\n<lg>\n<l>ityanyatraprasiddhoruśabdarāśeraśeṣataḥ /</l>\n<l>jñāte samanvaye viṣṇau liṅgairhyeṣa samanvayaḥ // MAnuv_3,3.38 //</l>\n</lg>\n\n<lg>\n<l>teṣāmanyagatatve tu na syāt samyak samanvayaḥ /</l>\n<l>ityevāśeṣaliṅgānāṃ brahmaṇyeva samanvayam // MAnuv_3,3.39 //</l>\n</lg>\n\n<lg>\n<l>āhobhayagatatvaṃ ca syādato liṅgaśabdayoḥ /</l>\n<l>iti saṃśayanuttyarthamubhayatra pratītitaḥ // MAnuv_3,3.40 //</l>\n</lg>\n\n<lg>\n<l>śabdānāṃ vartamānānāṃ saliṅgānāṃ viśeṣataḥ /</l>\n<l>samanvayo harāveva yannaivānyatra mukhyataḥ // MAnuv_3,3.41 //</l>\n</lg>\n\n<lg>\n<l>śabdā liṅgāni ca yato naivānyatra svatantratā /</l>\n<l>asvatantreṣu śabdasya vṛttiheturna mukhyataḥ // MAnuv_3,3.42 //</l>\n</lg>\n\n<lg>\n<l>yato 'to yadadhīnāste śabdārthatvamupāgatāḥ /</l>\n<l>atyalpenaiva śabdasya vṛttihetuguṇena tu // MAnuv_3,3.43 //</l>\n</lg>\n\n<lg>\n<l>ayo yathā dāhakatvaṃ sa eveśaḥ svatantrataḥ /</l>\n<l>mukhyaśabdārtha iti hi svīkartavyo manīṣibhiḥ // MAnuv_3,3.44 //</l>\n</lg>\n\n<lg>\n<l>ityāhaivañca śabdānāṃ nārāyaṇasamanvaye /</l>\n<l>siddhe 'pyaśeṣaśabdānāṃ na kathañcana yujyate // MAnuv_3,3.45 //</l>\n</lg>\n\n<lg>\n<l>virodhāvavaratvāderapi prāptiryato bhavet /</l>\n<l>iti cedavaratvādi dvividhaṃ hyupalabhyate // MAnuv_3,3.46 //</l>\n</lg>\n\n<lg>\n<l>parasyāvaratāheturyaḥ svayaṃ para eva san /</l>\n<l>so 'pi hyavaraśabdārtho yathā rājā jayī bhavet // MAnuv_3,3.47 //</l>\n</lg>\n\n<lg>\n<l>anyo 'varatvānubhavī tayoḥ pūrvo 'sti keśave /</l>\n<l>dvitīyo jīva evāsti svātantrānnaca dūṣaṇam // MAnuv_3,3.48 //</l>\n</lg>\n\n<lg>\n<l>harerevamaśeṣeṇa sarvaśabdasamanvaye /</l>\n<l>ukte virodhahīnasya syāt samanvayatā yataḥ /</l>\n<l>ato 'śeṣavirodhānāṃ kṛteśena nirākṛtiḥ // MAnuv_3,3.49 //</l>\n</lg>\n\n<lg>\n<l>samanvayāvirodhābhyāṃ sañjāte vastunirṇaye /</l>\n<l>kiṃ mayā kāryamityeva syād buddhiradhikāriṇaḥ // MAnuv_3,3.50 //</l>\n</lg>\n\n<lg>\n<l>tatra bhaktividhānārthamabhaktānarthasantatau /</l>\n<l>uktāyāṃ bhaktidārḍhyāya prokte 'śeṣaguṇoccaye /</l>\n<l>vaktavyopāsanā nityaṃ kartavyetyādareṇa hi // MAnuv_3,3.51 //</l>\n</lg>\n\n<lg>\n<l>sopāsanā ca dvividhā śāstrābhyāsasvarūpiṇī /</l>\n<l>dhyānarūpā parā caiva tadaṅgaṃ dhāraṇādikam // MAnuv_3,3.52 //</l>\n</lg>\n\n<lg>\n<l>tathobhayātmakaṃ caiva pāde 'smin bādarāyaṇaḥ /</l>\n<l>āhopāsanamaddhava vistarācchrutipūrvakam // MAnuv_3,3.53 //</l>\n</lg>\n\n<lg>\n<l>pṛthagdṛṣṭiraśakyatvamanirṇītiḥ samuccayaḥ /</l>\n<l>viśeṣadarśanaṃ kāryalopo nānoktirāśutā // MAnuv_3,3.54 //</l>\n</lg>\n\n<lg>\n<l>vibhramo 'pākṛtirliṅgamanavasthāviśeṣitā /</l>\n<l>aprayojanatā cātiprasaṅgo 'dūrasaṃśrayaḥ // MAnuv_3,3.55 //</l>\n</lg>\n\n<lg>\n<l>viśiṣṭakāraṇaṃ ceṣyā dṛṣṭavairūpyamunnatiḥ /</l>\n<l>anuktiraprayatnatvaṃ dṛḍhabandhaparābhavau // MAnuv_3,3.56 //</l>\n</lg>\n\n<lg>\n<l>puṃsāmyaṃ prāptasantyāgaḥ kāraṇānirṇayo bhramaḥ /</l>\n<l>viśeṣadarśitā'lāpo guṇasāmyaṃ pṛthagdṛśiḥ // MAnuv_3,3.57 //</l>\n</lg>\n\n<lg>\n<l>agamyavartma sandhānamiṣṭaṃ phalamakalpanā /</l>\n<l>śuddhavairūpyamaṅgatvamaviśeṣadṛśiḥ kriyā // MAnuv_3,3.58 //</l>\n</lg>\n\n<lg>\n<l>yuktayaḥ pūrvapakṣasthāḥ sujñeyatvaṃ vidhikriyā /</l>\n<l>māhātmyamalpaśaktitvaṃ yathāyogyaphalaṃ bhavaḥ // MAnuv_3,3.59 //</l>\n</lg>\n\n<lg>\n<l>phalasāmyaṃ viśeṣaśca guṇādhikyaṃ pradhānatā /</l>\n<l>yathāśaktikriyā sandhiḥ pramāṇabalamānatiḥ // MAnuv_3,3.60 //</l>\n</lg>\n\n<lg>\n<l>kāraṇaṃ kāryavaiśeṣyaṃ svabhāvo vastudūṣaṇam /</l>\n<l>pratikriyāvirodhaśca pratisandhiranūnatā // MAnuv_3,3.61 //</l>\n</lg>\n\n<lg>\n<l>saṃskārapāṭavaṃ svecchāniyatirvastuvaibhavam /</l>\n<l>viśeṣoktiramānatvaṃ prādhānyaṃ prītirāgamaḥ // MAnuv_3,3.62 //</l>\n</lg>\n\n<lg>\n<l>susthiratvaṃ kṛtaprāptiranādiguṇavistaraḥ /</l>\n<l>sādhanottamatā nānādṛṣṭiḥ śiṣṭiranūnatā // MAnuv_3,3.63 //</l>\n</lg>\n\n<lg>\n<l>avighnatvavirodhau ca guṇavaiśeṣyamāgamaḥ /</l>\n<l>siddhāntanirṇaye hyetā yuktayo 'vyāhatāḥ sadā // MAnuv_3,3.64 //</l>\n</lg>\n\n<lg>\n<l>yathāśaktayakhilān vedān vijñāyopāsanaṃ bhavet /</l>\n<l>tatrākhilasya vijñaptiḥ samyag brahmaṇa eva hi // MAnuv_3,3.65 //</l>\n</lg>\n\n<lg>\n<l>tadanyeṣāṃ yathāyogyamakhilajñaptiriṣyate /</l>\n<l>tāvatopāsane yogyo bhavedevākhilaḥ pumān // MAnuv_3,3.66 //</l>\n</lg>\n\n<lg>\n<l>mahattvasya paraṃ pāraṃ viditvaiva janārdanaḥ /</l>\n<l>stoṣyatāmeti tuṣṭatvamiti nāstyeva nārada // MAnuv_3,3.67 //</l>\n</lg>\n\n<lg>\n<l>kintu niścalayā bhaktayā hyātmajñānānurūpataḥ /</l>\n<l>yaḥ stoṣyati sadā bhaktastuṣyastasya sadā hariḥ // MAnuv_3,3.68 //</l>\n</lg>\n\n<lg>\n<l>ityādivākyasandarbhād yathāyogyākhilajñatā /</l>\n<l>ātmajñānānurūpatvaṃ yathāśakti vicāraṇāt // MAnuv_3,3.69 //</l>\n</lg>\n\n<lg>\n<l>vedaḥ kṛtsno 'dhigantavyaḥ svādhyāyādhyayanaṃ bhavet /</l>\n<l>ityādivākyavaiyarthyamanyathā na nivāryate // MAnuv_3,3.70 //</l>\n</lg>\n\n<lg>\n<l>adyāpi tena devādyāḥ śṛṇvate manvate sadā /</l>\n<l>dhyāyanti ca yathāyogaṃ tathāpyā vastunirṇayāt /</l>\n<l>śravaṇaṃ mananaṃ caiva kartavyaṃ sarvathaiva hi // MAnuv_3,3.71 //</l>\n</lg>\n\n<lg>\n<l>matiśrutidhyānakālaviśeṣaṃ gururuttamaḥ /</l>\n<l>vetti tasyoktimārgeṇa kurvataḥ syāddhi darśanam // MAnuv_3,3.72 //</l>\n</lg>\n\n<lg>\n<l>śravaṇaṃ dṛṣṭatattvasya mananaṃ dhyānameva ca /</l>\n<l>viśeṣānandasamprāptyā anyasyaitāni dṛṣṭaye // MAnuv_3,3.73 //</l>\n</lg>\n\n<lg>\n<l>yadi tādṛg gururnāsti nirṇītaśravaṇādikam /</l>\n<l>tatsiddhāntānusāreṇa nirṇayajñāt samācaret // MAnuv_3,3.74 //</l>\n</lg>\n\n<lg>\n<l>śravaṇādi vinā naiva kṣaṇaṃ tiṣṭhedapi kvacit /</l>\n<l>atyaśakye tu nidrādau punareva samārabhet // MAnuv_3,3.75 //</l>\n</lg>\n\n<lg>\n<l>abhāve nirṇayajñasya sacchāstrāṇyeva sarvadā /</l>\n<l>śṛṇuyād yadi sajjñānaprācuryamupalabhyate // MAnuv_3,3.76 //</l>\n</lg>\n\n<lg>\n<l>mahadbhayo viṣṇubhaktebhyo yathāśakti ca saṃśayān /</l>\n<l>chindyāt svato 'dhikābhāve svayameva samabhyaset // MAnuv_3,3.77 //</l>\n</lg>\n\n<lg>\n<l>aśeṣaguṇapūrṇatvaṃ sarvadoṣasamujkhitiḥ /</l>\n<l>viṣṇoranyacca tattantramiti samyag vinirṇayaḥ // MAnuv_3,3.78 //</l>\n</lg>\n\n<lg>\n<l>svatantratvaṃ sadā tasya tasya bhedaśca sarvataḥ /</l>\n<l>adoṣatvasya siddhayarthaṃ yadabhede tadanvayaḥ // MAnuv_3,3.79 //</l>\n</lg>\n\n<lg>\n<l>tattantratvaṃ ca muktānāmapi tadguṇapūrtaye /</l>\n<l>muktānāmapi bhedaśca na hi bhinnamabhinnatām /</l>\n<l>gacchad dṛṣṭaṃ kvacit tasyāpyabhāvo 'nubhavopagaḥ // MAnuv_3,3.80 //</l>\n</lg>\n\n<lg>\n<l>pūrvābhede doṣavattvamīśasyetyatibhinnatā /</l>\n<l>nārāyaṇena muktānāmapi samyagiti sthitiḥ // MAnuv_3,3.81 //</l>\n</lg>\n\n<lg>\n<l>bhedābhede 'pyabhedena doṣāṇāmapi sambhavaḥ /</l>\n<l>nirdoṣatvaṃ ramāyāśca tadanantaratā tathā // MAnuv_3,3.82 //</l>\n</lg>\n\n<lg>\n<l>brahmā sarasvatī vīndraśeṣarudrāśca tatsriyaḥ /</l>\n<l>śakrakāmau tadanye ca kramānmuktāvapīti ca // MAnuv_3,3.83 //</l>\n</lg>\n\n<lg>\n<l>satsiddhānta iti jñeyo nirṇīto hariṇā svayam /</l>\n<l>etadvirodhi yat sarvaṃ tamase 'ndhāya kevalam // MAnuv_3,3.84 //</l>\n</lg>\n\n<lg>\n<l>andhaṃ tamo viśantīti prāha śrutiratisphuṭam /</l>\n<l>ityeva śrutayo 'śeṣāḥ pañcarātramathākhilam // MAnuv_3,3.85 //</l>\n</lg>\n\n<lg>\n<l>mūlarāmāyaṇaṃ caiva bhārataṃ smṛtayo 'khilāḥ /</l>\n<l>vaiṣṇavāni purāṇāni sāṅkhayayogau parāvapi // MAnuv_3,3.86 //</l>\n</lg>\n\n<lg>\n<l>brahmatarkaśca mīmāṃsetyanantaḥ śabdasāgaraḥ /</l>\n<l>anantara yuktayaścaiva pratyakṣāgamamūlakāḥ // MAnuv_3,3.87 //</l>\n</lg>\n\n<lg>\n<l>pratyakṣamaiśvaraṃ caiva ramādīnāmaśeṣataḥ /</l>\n<l>muktānāmapyamuktānāmetamevārthamuttamam // MAnuv_3,3.88 //</l>\n</lg>\n\n<lg>\n<l>anyāvakāśarahitaṃ prakāśayati sādaram /</l>\n<l>etadeva ca sacchāstraṃ duḥśāstraṃ tu tataḥ param // MAnuv_3,3.89 //</l>\n</lg>\n\n<lg>\n<l>sacchāstramabhyasennityaṃ duḥśāstraṃ ca parityajet /</l>\n<l>asaṃśayena tattvasya nirṇaye brahmadarśanam // MAnuv_3,3.90 //</l>\n</lg>\n\n<lg>\n<l>samyagviṣamavijñānatāratamyānusārataḥ /</l>\n<l>phalaṃ bhavet tāratamyāt sukhaduḥkhātmakaṃ nṛṇām // MAnuv_3,3.91 //</l>\n</lg>\n\n<lg>\n<l>samyak cādhikavijñānāt sukhādhikyaṃ bhavennṛṇām /</l>\n<l>ato yathātmaśaktayaiva śravaṇaṃ mananaṃ tathā // MAnuv_3,3.92 //</l>\n</lg>\n\n<lg>\n<l>viṣayeṣu ca saṃsargācchāśvatasya ca saṃśayāt /</l>\n<l>manasā cānyadākāṅkṣāt paraṃ na pratipādyate // MAnuv_3,3.93 //</l>\n</lg>\n\n<lg>\n<l>iti bhāratavākyaṃ hi tenaitaddoṣavarjitaḥ /</l>\n<l>sadopāsanayā yukto vāsudevaṃ prapaśyati // MAnuv_3,3.94 //</l>\n</lg>\n\n<lg>\n<l>doṣā anādisambaddhāste muktiparipanthinaḥ /</l>\n<l>santyeva prāyaśaḥ puṃsu tena mokṣo na jāyate // MAnuv_3,3.95 //</l>\n</lg>\n\n<lg>\n<l>sarve ta ete jīveṣu dṛśyante tāratamyataḥ /</l>\n<l>ṛjūnāmeka evāsti paramotsāhavarjanam /</l>\n<l>sa guṇālpatvamātratvānnarjatvena viruddhayate // MAnuv_3,3.96 //</l>\n</lg>\n\n<lg>\n<l>ato viṣṇau parā bhaktistadbhakteṣu ramādiṣu /</l>\n<l>tāratamyena kartavyā puruṣārthamabhīpsitā // MAnuv_3,3.97 //</l>\n</lg>\n\n<lg>\n<l>svādaraḥ sarvajantūnāṃ saṃsiddho hi svabhāvataḥ /</l>\n<l>tato 'dhikaḥ svottameṣu tadādhikyānusārataḥ // MAnuv_3,3.98 //</l>\n</lg>\n\n<lg>\n<l>kartavyo vāsudevāntaṃ sarvathā śubhamicchatā /</l>\n<l>na kadācit tyajet taṃ ca krameṇainaṃ vivardhayet // MAnuv_3,3.99 //</l>\n</lg>\n\n<lg>\n<l>sameṣu svātmavat snehaḥ satsvanyatra tato dayā /</l>\n<l>kāryaivamāparokṣyeṇa dṛśyate kṣipramīśvaraḥ // MAnuv_3,3.100 //</l>\n</lg>\n\n<lg>\n<l>tat tamo 'ndhaṃ vrajed viṣṇusamatvaṃ yo 'nupaśyati /</l>\n<l>ramābrahmaśivādīnāmapi muktau kathañcana // MAnuv_3,3.101 //</l>\n</lg>\n\n<lg>\n<l>kimutādhikyadṛṣṭestad guṇābhāvamaterapi /</l>\n<l>doṣavetturabhedasya draṣṭurdraṣṭustathobhayoḥ // MAnuv_3,3.102 //</l>\n</lg>\n\n<lg>\n<l>ityāha sacchrutistena samproktaguṇasaṃyutam /</l>\n<l>upāsīta hariṃ dṛṣṭvā muktistenaiva jāyate // MAnuv_3,3.103 //</l>\n</lg>\n\n<lg>\n<l>dveṣād yanmuktikathanaṃ śrutivākyavirodhi yat /</l>\n<l>ripavo ye tu rāmasya vimukhatvānnirāmiṇaḥ /</l>\n<l>abhidrohapade nityamandhe tamasi te sthitāḥ // MAnuv_3,3.104 //</l>\n</lg>\n\n<lg>\n<l>haridviṣastamo yānti ye caiva tadabhedinaḥ /</l>\n<l>tannirguṇatvavettārastasya doṣavido 'pi ca // MAnuv_3,3.105 //</l>\n</lg>\n\n<lg>\n<l>ityādiśrutisandarbhād dveṣiṇastama īyate /</l>\n<l>hiraṇyakaśipuścāpi bhagavannindayā tamaḥ /</l>\n<l>vidhikṣuratyagāt sūno prahlādasyānubhāvataḥ // MAnuv_3,3.106 //</l>\n</lg>\n\n<lg>\n<l>yadanindat pitā mahyaṃ tvadbhakte mayi cāghavān /</l>\n<l>tasmāt pitā me pūyeta durantād dustarādaghāt // MAnuv_3,3.107 //</l>\n</lg>\n\n<lg>\n<l>nindāṃ bhagavataḥ śṛṇvaṃstatparasya janasya vā /</l>\n<l>tato nāpaiti yaḥ so 'pi yātyaghaḥ sukṛtāccyutaḥ // MAnuv_3,3.108 //</l>\n</lg>\n\n<lg>\n<l>avajānanti māṃ mūḍhā mānuṣīṃ tanumāśritam /</l>\n<l>paraṃ bhāvamajānanto mama bhūtamaheśvaram // MAnuv_3,3.109 //</l>\n</lg>\n\n<lg>\n<l>moghāśā moghakarmāṇo moghajñānā vicetasaḥ /</l>\n<l>rākṣasīmāsurīṃ caiva prakṛtiṃ mohanīṃ śritāḥ // MAnuv_3,3.110 //</l>\n</lg>\n\n<lg>\n<l>māmātmaparadeheṣu pradviṣanto 'bhyasūyakāḥ /</l>\n<l>tānahaṃ dviṣataḥ krūrān saṃsāreṣu narādhamān /</l>\n<l>kṣipāmyajasramaśubhānāsurīṣveva yoniṣu // MAnuv_3,3.111 //</l>\n</lg>\n\n<lg>\n<l>āsurīṃ yonimāpannā mūḍhā janmani janmani /</l>\n<l>māmaprāpyaiva kaunteya tato yāntyadhamāṃ gatim // MAnuv_3,3.112 //</l>\n</lg>\n\n<lg>\n<l>yo dviṣṭād vibudhaśreṣṭhaṃ devaṃ nārāyaṇaṃ prabhum /</l>\n<l>kathaṃ sa na bhaved dveṣya ālokāntasya kasyacit // MAnuv_3,3.113 //</l>\n</lg>\n\n<lg>\n<l>yo dviṣṭād vibudhaśreṣṭhaṃ devaṃ nārāyaṇaṃ prabhum /</l>\n<l>majjanti pitarastasya narake śāśvatīḥ samāḥ /</l>\n<l>ityādivākyasandohād dveṣiṇastama eva tu // MAnuv_3,3.114 //</l>\n</lg>\n\n<lg>\n<l>naiva mokṣa iti prāhurlokāyatamate sthitāḥ /</l>\n<l>bhogaḥ śarīraparyantaṃ bhasmībhāvastato bhavet // MAnuv_3,3.115 //</l>\n</lg>\n\n<lg>\n<l>iti tat kena mānena dṛṣṭaṃ pratyakṣavādinā /</l>\n<l>na hi pratyakṣamānena mokṣābhāvo 'vasīyate // MAnuv_3,3.116 //</l>\n</lg>\n\n<lg>\n<l>ghaṭate muktidṛṣṭistu puruṣeṇa mahīyasā /</l>\n<l>neti vakturmahattvaṃ tu kathañcana na vidyate // MAnuv_3,3.117 //</l>\n</lg>\n\n<lg>\n<l>sādhayan sarvasāmānyaṃ kathameva viśeṣavān /</l>\n<l>dṛśyante puruṣā loke parāvaravido 'pica // MAnuv_3,3.118 //</l>\n</lg>\n\n<lg>\n<l>aparokṣadṛśo yoganiṣṭhāścāmalacakṣuṣaḥ /</l>\n<l>pratyakṣaṃ devatāṃ dṛṣṭvā tatprasādāptabhūtayaḥ // MAnuv_3,3.119 //</l>\n</lg>\n\n<lg>\n<l>jñānavijñānapārajñā niṣiddhayante kathaṃ nṛbhiḥ /</l>\n<l>dṛśyate cātimāhātmyaṃ teṣāmatimahaujasām // MAnuv_3,3.120 //</l>\n</lg>\n\n<lg>\n<l>yadi te 'pi niṣiddhayante kiṃ noktiste niṣiddhayate /</l>\n<l>yaduktavākyaprāmāṇyaṃ pratyakṣeṇopalabhyate // MAnuv_3,3.121 //</l>\n</lg>\n\n<lg>\n<l>varādayo 'pi taddattāḥ sadā satyā bhavanti hi /</l>\n<l>aprāmāṇyaṃ tadukteśca vṛthāvācāvasīyate // MAnuv_3,3.122 //</l>\n</lg>\n\n<lg>\n<l>na hi prayojanaṃ kiñcit paralokanivāraṇāt /</l>\n<l>vṛthāvācaṃ vṛthā hanyād yadi tasya kimuttaram /</l>\n<l>svajīvanavirodhāya vadan kiṃ nāma buddhimān // MAnuv_3,3.123 //</l>\n</lg>\n\n<lg>\n<l>prāmāṇye saṃśayaḥ kiṃ syāt tayoḥ puruṣayorapi /</l>\n<l>svajīvanaviruddhoktirajño dṛṣṭasya cāpi saḥ // MAnuv_3,3.124 //</l>\n</lg>\n\n<lg>\n<l>yaścātīndriyadevoktiśrotā dṛṣṭaparāvaraḥ /</l>\n<l>atītānāgataṃ sarvaṃ lokānubhavamāpayan /</l>\n<l>ataḥ pratyakṣagamyatvād vedamātvasya ca sphuṭam // MAnuv_3,3.125 //</l>\n</lg>\n\n<lg>\n<l>yadyāgamasya no mātvamakṣajasya tathā bhavet /</l>\n<l>yadyakṣajasya mātvaṃ syādāgamasya kathaṃ na tat /</l>\n<l>lokavākyād viśeṣaścāvyabhicāreṇa siddhayati // MAnuv_3,3.126 //</l>\n</lg>\n\n<lg>\n<l>asti mokṣo 'pi dharmeṇa yathārthajñānato 'pi ca /</l>\n<l>prāmāṇyamanumāyāśca jinasyāptatvasādhane // MAnuv_3,3.127 //</l>\n</lg>\n\n<lg>\n<l>tadvākyād dharmasajjñānavijñaptirbhavatīti ca /</l>\n<l>dharmo 'hiṃsāparo nānyo jñānaṃ pudgaladarśanam // MAnuv_3,3.128 //</l>\n</lg>\n\n<lg>\n<l>iti jaināḥ kathaṃ tat syāt pramāṇamanumānataḥ /</l>\n<l>viṣayān prati sthitaṃ hyakṣaṃ pratyakṣamiti gīyate /</l>\n<l>pratyakṣaśabdānusārādanumeti prakītirtā // MAnuv_3,3.129 //</l>\n</lg>\n\n<lg>\n<l>ā samantād gamayati dharmādharmau paraṃ padam /</l>\n<l>yaccāpyatīndriyaṃ tvanyat tenāsāvāgamaḥ smṛtaḥ // MAnuv_3,3.130 //</l>\n</lg>\n\n<lg>\n<l>etena kāreṇenaiva tattanmānatvamiṣyate /</l>\n<l>svarūpaṃ hi tadeteṣāmanyathāsiddhimānataḥ // MAnuv_3,3.131 //</l>\n</lg>\n\n<lg>\n<l>ato 'numā kathaṃ dharmaṃ pudgalaṃ cāpi darśayet /</l>\n<l>svarūpaṃ pudgalasyoktā doṣā ānandameva ca /</l>\n<l>na manyate pudgalaṃ sa duḥkhābhāvaḥ sukhaṃ tviti // MAnuv_3,3.132 //</l>\n</lg>\n\n<lg>\n<l>mātrābhogātirekeṇa sukhādhikyasya darśanāt /</l>\n<l>sukhasyābhāvatā kena na ca syāt kiṃ viparyayaḥ // MAnuv_3,3.133 //</l>\n</lg>\n\n<lg>\n<l>yadi bhāvo 'pi kaścit syāt tasyaivābhāvatā kutaḥ /</l>\n<l>yadi sarve 'pyabhāvāḥ syuranyonyamiti bhāvatā // MAnuv_3,3.134 //</l>\n</lg>\n\n<lg>\n<l>abhāvābhāvatā yat syāt kiṃ naśchinnaṃ tadā bhavet /</l>\n<l>bhāvatvaṃ vidhirūpatvaṃ niṣedhatvamabhāvatā // MAnuv_3,3.135 //</l>\n</lg>\n\n<lg>\n<l>niṣedhasya niṣedho 'pi bhāva eva balād bhavet /</l>\n<l>prathamapratipattistu bhāvabhāvaniyāmikā // MAnuv_3,3.136 //</l>\n</lg>\n\n<lg>\n<l>na ca pudgalavijñānaṃ mokṣadaṃ bhavati kvacit /</l>\n<l>asvātantryāt pudgalasya jñāto 'pi sukhado na hi // MAnuv_3,3.137 //</l>\n</lg>\n\n<lg>\n<l>na hi duḥkhiparijñānād duḥkhitvaṃ vinivartate /</l>\n<l>yadi pudgalavijñānādaduḥkhī syāt kathañcana /</l>\n<l>dehavānapi nāduḥkhī kiṃ jñānāduttaraṃ sadā // MAnuv_3,3.138 //</l>\n</lg>\n\n<lg>\n<l>īśakḷptyanusāreṇa syāt kālādīśavādinaḥ /</l>\n<l>karmahetutvamapi tu niścaitanyānnahi kvacit // MAnuv_3,3.139 //</l>\n</lg>\n\n<lg>\n<l>aśeṣaduḥkhavilaye nedānīṃ kāraṇaṃ yathā /</l>\n<l>tathottaraṃ ca naiva syād dṛṣṭipūrvānumā yataḥ // MAnuv_3,3.140 //</l>\n</lg>\n\n<lg>\n<l>śaktasyānyasya vijñānaṃ tatprītijanakaṃ yadi /</l>\n<l>tayaiva bandhahāniḥ syāditi kiṃ nāma dūṣaṇam // MAnuv_3,3.141 //</l>\n</lg>\n\n<lg>\n<l>svajñānād bandhahānistu dṛśyate kasya kutracit /</l>\n<l>ahiṃsāyāśca dharmatvaṃ kena mānena gamyate /</l>\n<l>hiṃsāyā eva dharmatvamityukte syāt kimuttaram // MAnuv_3,3.142 //</l>\n</lg>\n\n<lg>\n<l>dharmasya sukhahetutvamapi kenāvagamyate /</l>\n<l>hatyayā mokṣahetutvaṃ kuto mānānnivāryate // MAnuv_3,3.143 //</l>\n</lg>\n\n<lg>\n<l>na ca śūnyaparijñānācchūnyabhāvanayāpi ca /</l>\n<l>mokṣaḥ kathañcana bhaved yadīdānīṃ kathaṃ na saḥ // MAnuv_3,3.144 //</l>\n</lg>\n\n<lg>\n<l>paraprasādanecchostu viḷambo nāma yujyate /</l>\n<l>pumicchādhīnatā no ced viḷambaḥ kiṅkṛto bhavet // MAnuv_3,3.145 //</l>\n</lg>\n\n<lg>\n<l>anyatrāpi viḷambāstu syurīśecchānimittataḥ /</l>\n<l>anyathā kāraṇaṃ cet syāt kiṃ kāryaṃ nopajāyate /</l>\n<l>kāraṇe sati kāryasya bhāvaḥ suniyato 'sya hi // MAnuv_3,3.146 //</l>\n</lg>\n\n<lg>\n<l>vijñānavādinaścaiva vijñānādvaitavedanāt /</l>\n<l>vijñānabhāvanāccaiva mokṣo na ghaṭate kvacit // MAnuv_3,3.147 //</l>\n</lg>\n\n<lg>\n<l>antarjñānasya bāhye ca kṣaṇikatvasya vedanāt /</l>\n<l>bhāvanāccoktamārgeṇa mānābhāvānna mucyate // MAnuv_3,3.148 //</l>\n</lg>\n\n<lg>\n<l>prakṛteḥ puruṣasyāpi viveko muktisādhanam /</l>\n<l>iti śaṅkayā na caitasmin mānamīśāprasādataḥ // MAnuv_3,3.149 //</l>\n</lg>\n\n<lg>\n<l>śrutayaḥ smṛtayaścaiva yadīśasya prasādataḥ /</l>\n<l>vadanti niyamānmuktiṃ tamṛte 'taḥ kuto bhavet // MAnuv_3,3.150 //</l>\n</lg>\n\n<lg>\n<l>kaṇādayogākṣapādā apīśasya prasādataḥ /</l>\n<l>muktiṃ bruvāṇā apyāhurbhogādeva ca karmaṇām /</l>\n<l>kṣayaṃ prāhuḥ kutaścaitat prasanne jagadīśvare // MAnuv_3,3.151 //</l>\n</lg>\n\n<lg>\n<l>bhidyate hṛdayagranthiśchidyante sarvasaṃśayāḥ /</l>\n<l>kṣīyante cāsya karmāṇi tasmin dṛṣṭe parāvare // MAnuv_3,3.152 //</l>\n</lg>\n\n<lg>\n<l>bhidyate hṛdayagranthiśchidyante sarvasaṃśayāḥ /</l>\n<l>kṣīyante cāsya karmāṇi dṛṣṭa evātmanīśvare /</l>\n<l>iti śrutipurāṇādivacanebhyo 'nyathāgateḥ // MAnuv_3,3.153 //</l>\n</lg>\n\n<lg>\n<l>na ca pāśupatādyuktaśivādīnāmanugrahāt /</l>\n<l>nānyaḥ panthā iti hyuktaṃ puruṣajñānataḥ śrutau // MAnuv_3,3.154 //</l>\n</lg>\n\n<lg>\n<l>sarve nimeṣā jajñire vidyutaḥ puruṣādataḥ /</l>\n<l>evaṃ puruṣaśabdaśca prayukto 'bdhiśaye harau // MAnuv_3,3.155 //</l>\n</lg>\n\n<lg>\n<l>na tasyeśe kaścana tasya nāma mahad yaśaḥ /</l>\n<l>iti cādhipatistasya pratiṣiddhaḥ svayaṃ śrutau // MAnuv_3,3.156 //</l>\n</lg>\n\n<lg>\n<l>viśvataḥ paramāṃ nityaṃ viśvaṃ nārāyaṇaṃ harim /</l>\n<l>iti sarvādhikatvoktayā samo 'pi vinivāritaḥ /</l>\n<l>samādhikasya rāhityānnopacārapumānasau // MAnuv_3,3.157 //</l>\n</lg>\n\n<lg>\n<l>puruṣa evedaṃ sarvaṃ yad bhūtaṃ yacca bhavyam /</l>\n<l>utāmṛtatvasyeśāno yadannenātirohati // MAnuv_3,3.158 //</l>\n</lg>\n\n<lg>\n<l>muktāmuktapareśatvamiti tasyāha sā śrutiḥ /</l>\n<l>amṛteśānavacanāt sarvasyeśānatoditā // MAnuv_3,3.159 //</l>\n</lg>\n\n<lg>\n<l>yadi sarvatvamuditamuteśa iti tad vṛthā /</l>\n<l>utaśabdo vadedeṣa hīśatvasya samuccayam // MAnuv_3,3.160 //</l>\n</lg>\n\n<lg>\n<l>puruṣeṇedaṃ vyāptamiti brāhmaṇaṃ cāha taṃ prati /</l>\n<l>etāvānasya mahimeti mahimno vaco hi tat // MAnuv_3,3.161 //</l>\n</lg>\n\n<lg>\n<l>so 'mṛtasyābhayasyeśo martyamannaṃ yadatyagāt /</l>\n<l>ityamuktādhipatyaṃ tu pūrvārdhoktamanūdya ca // MAnuv_3,3.162 //</l>\n</lg>\n\n<lg>\n<l>utāmṛtasyeśa iti vidhatte muktigeśatām /</l>\n<l>ato viṣṇuparijñānādeva muktirnacānyataḥ /</l>\n<l>tad yatheti śruteścaiva tataḥ karmakṣayo bhavet // MAnuv_3,3.163 //</l>\n</lg>\n\n<lg>\n<l>yathaidhāṃsi samiddho 'gnirbhasmasāt kurute 'rjuna /</l>\n<l>jñānāgniḥ sarvakarmāṇi bhasmasāt kurute tathā // MAnuv_3,3.164 //</l>\n</lg>\n\n<lg>\n<l>sarvadharmān parityajya māmekaṃ śaraṇaṃ vraja /</l>\n<l>ahaṃ tvā sarvapāpebhyo mokṣayiṣyāmi mā śucaḥ /</l>\n<l>ityādibhagavadvākyairuktārthaścāvasīyate // MAnuv_3,3.165 //</l>\n</lg>\n\n<lg>\n<l>nityanaimittikaṃ karma kurvannanyat parityajan /</l>\n<l>mucyate saṃsṛteścaitadapyetena nirākṛtam /</l>\n<l>vidyaivetīmamevārthaṃ svayamevāha vedarāṭ // MAnuv_3,3.166 //</l>\n</lg>\n\n<lg>\n<l>vinā karma na mokṣaḥ syājjñānenetyapi sā śrutiḥ /</l>\n<l>nānyaḥ panthā iti hyeva nivārayati sādaram // MAnuv_3,3.167 //</l>\n</lg>\n\n<lg>\n<l>anyathopāsanamapi tamevamitivādinī /</l>\n<l>nivārayatyādareṇa na pratīka iti prabhuḥ // MAnuv_3,3.168 //</l>\n</lg>\n\n<lg>\n<l>andhaṃ tamaḥ praviśanti ye 'vidyāmupāsate /</l>\n<l>iti śrutivirodhācca nānyathopāsanaṃ bhavet // MAnuv_3,3.169 //</l>\n</lg>\n\n<lg>\n<l>na cāpyekatvavijñānāduktanyāyena mucyate /</l>\n<l>iti sarvaṃ pravijñāya sarvaistarkasadāgamaiḥ /</l>\n<l>upāsīta hariṃ nityaṃ guṇaireva svayogataḥ // MAnuv_3,3.170 //</l>\n</lg>\n\n<lg>\n<l>brahmā sarvaiguṇaiścaiva kriyāsāmānyataśca gīḥ /</l>\n<l>guṇasāmānyato rudro dravyasāmānyataḥ pare // MAnuv_3,3.171 //</l>\n</lg>\n\n<lg>\n<l>adhikāraviśeṣeṇa bhaktijñānasukhādibhiḥ /</l>\n<l>viśeṣo devatādīnāṃ mokṣe caiva viśeṣataḥ // MAnuv_3,3.172 //</l>\n</lg>\n\n<lg>\n<l>na tāvatā virodho 'sti nirdoṣatvāt samastaśaḥ /</l>\n<l>ābhāsatvāt pareṣāṃ tadavarāṇāṃ ca sarvaśaḥ // MAnuv_3,3.173 //</l>\n</lg>\n\n<lg>\n<l>yato 'varāṇāṃ sarve 'pi guṇāḥ sarvāḥ kriyā api /</l>\n<l>niyamenaiva pūrveṣāṃ suprasādanibandhanāḥ /</l>\n<l>ataḥ sacchiṣyavat teṣāṃ naiverṣyādiḥ kathañcana // MAnuv_3,3.174 //</l>\n</lg>\n\n<lg>\n<l>na ca saṃsāridevānāṃ kāleyattāpare ime /</l>\n<l>sūtre hyārabdhamātrasya bhogenaiva kṣayo dhruvaḥ // MAnuv_3,3.175 //</l>\n</lg>\n\n<lg>\n<l>anārabdhakārye bhogena tvitare iti coditaḥ /</l>\n<l>paunaruktayena tenaite uktārthe iti niścayaḥ // MAnuv_3,3.176 //</l>\n</lg>\n\n<lg>\n<l>uṣāḥ svāhā ca parjanyo mitro 'gnirvaruṇo vidhuḥ /</l>\n<l>pravaho 'niruddha indrome rudro vāṇī ca mārutaḥ /</l>\n<l>uttarottaratastvete guṇaiḥ sarvaiśca muktigāḥ // MAnuv_3,3.177 //</l>\n</lg>\n\n<lg>\n<l>sūryadharmau yathā somo manurdakṣo bṛhaspatiḥ /</l>\n<l>śacī ratiścāniruddhasamāstārā ca mitravat // MAnuv_3,3.178 //</l>\n</lg>\n\n<lg>\n<l>somavacchatarūpā tu prasūtirvahnivad virāṭ /</l>\n<l>parjanyavad vāruṇī ca tathā sañjñā ca rohiṇī // MAnuv_3,3.179 //</l>\n</lg>\n\n<lg>\n<l>dharmī ca mitravattvena prāvahī parikīrtitā /</l>\n<l>mitrapajarnyamadhyasthāvaśvinau vighnavittapau // MAnuv_3,3.180 //</l>\n</lg>\n\n<lg>\n<l>bhṛguragnisamo mitratanmadhye brahmaputrakāḥ /</l>\n<l>varuṇāgnyantarā tatra nāradaḥ prāya indravat // MAnuv_3,3.181 //</l>\n</lg>\n\n<lg>\n<l>kāmaḥ suparṇī comāvad vīndro rudravadīritaḥ /</l>\n<l>niṛtirmitrasadṛśo viśvāmitraḥ kasūnuvat // MAnuv_3,3.182 //</l>\n</lg>\n\n<lg>\n<l>vaivasvato manuścāśvipaścādanye tato 'varāḥ /</l>\n<l>cyavanocathyavainyāśca śaśabinduśca haihayaḥ /</l>\n<l>tadvacca viprarājanyaviśeṣo 'trāpi kaścana // MAnuv_3,3.183 //</l>\n</lg>\n\n<lg>\n<l>tadvat priyavrataścāpi tadanyāḥ śatadevatāḥ /</l>\n<l>pajarnyamitrāntarāḷe tadanye tu tato 'varāḥ // MAnuv_3,3.184 //</l>\n</lg>\n\n<lg>\n<l>etebhyo 'bhyadhikā śrīrastu sadā muktā viśeṣataḥ /</l>\n<l>tatsamo nāsti paramo harireva nacāparaḥ // MAnuv_3,3.185 //</l>\n</lg>\n\n<lg>\n<l>saṃhitāyāṃ bṛhatyāṃ tu svayaṃ bhagavatoditam /</l>\n<l>tadetadakhilaṃ prāṇa āhaṅkārika eva ca /</l>\n<l>indrādanantaro dṛṣṭirapi yogyānusārataḥ // MAnuv_3,3.186 //</l>\n</lg>\n\n<lg>\n<l>samyag guruprasādaśca mukhyato dṛṣṭikāraṇam /</l>\n<l>śravaṇādi ca kartavyaṃ nānyathā darśanaṃ kvacit // MAnuv_3,3.187 //</l>\n</lg>\n\n<lg>\n<l>guṇādhikaṃ guruṃ prāpya taddhīnaṃ nāpnuyāt kvacit /</l>\n<l>viparyayastu kartavyaḥ sarvathā muktimicchatā // MAnuv_3,3.188 //</l>\n</lg>\n\n<lg>\n<l>same vikalpa eva syāt pūrvānujñā ca sarvathā /</l>\n<l>taduttamaguruprāptyai pūrvānujñā na mṛgyate // MAnuv_3,3.189 //</l>\n</lg>\n\n<lg>\n<l>gurubarrahmākhilānāṃ ca vidyā caiva sarasvatī /</l>\n<l>devatā bhagavān viṣṇuḥ sarveṣāmaviśeṣataḥ // MAnuv_3,3.190 //</l>\n</lg>\n\n<lg>\n<l>tatprasādena muktiḥ syānnānyathā tu kathañcana /</l>\n<l>svottamāstu krameṇaiva sarveṣāṃ guravaḥ śrutāḥ /</l>\n<l>upadeśo brahmaṇastu sarveṣāmeva muktaye // MAnuv_3,3.191 //</l>\n</lg>\n\n<lg>\n<l>sādhanebhyo 'dhikā bhaktirnaivānyat tādṛśaṃ kvacit /</l>\n<l>bhaktiścaiva harāveva mukhyānyatra yathākramam // MAnuv_3,3.192 //</l>\n</lg>\n\n<lg>\n<l>svādhikā tveva sarvatra svottameṣu krameṇa ca /</l>\n<l>anuvartate ca sā bhaktirmuktāvānandarūpiṇī /</l>\n<l>tatpūrvakopāsanaivaṃ kartavyā muktaye guṇaiḥ // MAnuv_3,3.193 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyādhyāyasya tṛtīyaḥ pādaḥ ||</p>\n\n<lg>\n<l>evamutpannanirdoṣabhagavaddarśanāt sadā /</l>\n<l>apekṣitaphalaprāptirārabdhasyānatikramāt // MAnuv_3,4.1 //</l>\n</lg>\n\n<lg>\n<l>devarṣimānuṣādīnāṃ tattajjātyanusārataḥ /</l>\n<l>jaiminyuktaṃ mānuṣāṇāṃ tadviśeṣāśca kecana // MAnuv_3,4.2 //</l>\n</lg>\n\n<lg>\n<l>sāmānyaṃ bhagavatproktaṃ devādīnāṃ viśeṣataḥ /</l>\n<l>balavadvirodhisadbhāve jaiminyādyuktiriṣyate // MAnuv_3,4.3 //</l>\n</lg>\n\n<lg>\n<l>vikarmalepo naivāsti samyagdṛṣṭimatāṃ kvacit /</l>\n<l>guṇahāniśca naivāsti brahmaṇastvavikarmataḥ // MAnuv_3,4.4 //</l>\n</lg>\n\n<lg>\n<l>devānāmapi na prāyaḥ kḷptasya tu kathañcana /</l>\n<l>prāptahrāso bhavet kvāpi mahatā tu vikarmaṇā /</l>\n<l>tathāpi tat kḷptameva tasmānna niyamojkhitiḥ // MAnuv_3,4.5 //</l>\n</lg>\n\n<lg>\n<l>candrasugrīvayoścaiva svoccadāraparigrahāt /</l>\n<l>prāptahānirabhūnnaiva kḷptahāniḥ yathañcana // MAnuv_3,4.6 //</l>\n</lg>\n\n<lg>\n<l>hrāso 'pi mānuṣādīnāmānandasya vikarmaṇā /</l>\n<l>bhavenmuktau viśeṣeṇa svoccānāmaparādhataḥ // MAnuv_3,4.7 //</l>\n</lg>\n\n<lg>\n<l>jñānottarasya pāpasya caturthe 'lepa ucyate /</l>\n<l>aśucitvādikaṃ tasya na bhavediti tatphalam /</l>\n<l>atra jñānaphalasyaiva mukterniyatatocyate // MAnuv_3,4.8 //</l>\n</lg>\n\n<lg>\n<l>prārabdhakarmajasyaiva viṣabhakṣānmṛteriva /</l>\n<l>prāptasyāpyanivartyasya kiñcid bhuktasya saṃvidā /</l>\n<l>upamarda iha prokto devādīnāṃ yathākramam // MAnuv_3,4.9 //</l>\n</lg>\n\n<lg>\n<l>sarvātmanā tvabhogo hi prārabdhasyaiva karmaṇaḥ /</l>\n<l>na brahmadarśino 'pi syāt phalahrāsastu vidyate // MAnuv_3,4.10 //</l>\n</lg>\n\n<lg>\n<l>sarvātmanā phalahrāso yadi nārabdhakarmaṇaḥ /</l>\n<l>syāt kāmyavidhivaiyarthyamityuktaniyamo bhavet /</l>\n<l>evamadyāpi samproktaṃ tantrabhāgavate sphuṭam // MAnuv_3,4.11 //</l>\n</lg>\n\n<lg>\n<l>tāratamyaṃ phale no ced brahmādīnāṃ kathaṃ śrutiḥ /</l>\n<l>avṛjino 'kāmahata iti muktiṃ nigadya ca /</l>\n<l>ānandatāratamyaṃ ca teṣāṃ brūyāt pṛthak pṛthak // MAnuv_3,4.12 //</l>\n</lg>\n\n<lg>\n<l>saṃsāra eva cedetat tāratamyaṃ na mukhyataḥ /</l>\n<l>akāmahataśabdārtho 'vṛjinatvaṃ ca no bhavet // MAnuv_3,4.13 //</l>\n</lg>\n\n<lg>\n<l>kāmasya yatrāptāḥ kāmāstatra māmamṛtaṃ kṛdhi /</l>\n<l>iti yallakṣaṇaṃ mukteḥ śrutirāha balīyasī // MAnuv_3,4.14 //</l>\n</lg>\n\n<lg>\n<l>kāmāhatiḥ kuto 'nyatra prāptakāmasya sā bhavet /</l>\n<l>aprayatnena kāmānāmavāptiḥ sā yadā bhavet /</l>\n<l>tadaivākāmahatatā kuta evānyathā bhavet // MAnuv_3,4.15 //</l>\n</lg>\n\n<lg>\n<l>cetanasya tvasuptasya kutra dṛṣṭā hyakāmatā /</l>\n<l>avyaktireva kāmānāṃ na nāśo mohasuptayoḥ // MAnuv_3,4.16 //</l>\n</lg>\n\n<lg>\n<l>yatkāmaḥ svāpamāpnoti tadevotthāpitaḥ kutaḥ /</l>\n<l>avaśo 'pi vyāharati kutaḥ suptāvakāmatā // MAnuv_3,4.17 //</l>\n</lg>\n\n<lg>\n<l>sarvakāmānavāpnoti brahmaṇā saha muktigaḥ /</l>\n<l>paryeti tatra jakṣaṃśca krīḍan ratimavāpnuvan // MAnuv_3,4.18 //</l>\n</lg>\n\n<lg>\n<l>kāmānnī kāmarūpī sannimān lokāṃśca sañcaran /</l>\n<l>āste gāyan sāma mukta ityādiśrutisadbalāt // MAnuv_3,4.19 //</l>\n</lg>\n\n<lg>\n<l>akāmaḥ syāt kathaṃ muktaḥ kāmā ye 'sya hṛdi śritāḥ /</l>\n<l>ityantaḥkaraṇasthānāṃ kāmānāṃ mokṣameva hi /</l>\n<l>āha śrutirhṛdītyeva na ced vyarthaṃ viśeṣaṇam // MAnuv_3,4.20 //</l>\n</lg>\n\n<lg>\n<l>hṛdyeṣa teṣāṃ śrayaṇamiti pakṣo na bhāsate /</l>\n<l>muktānāṃ kāmitāmāha pṛthakchākhāsu yacchrutiḥ // MAnuv_3,4.21 //</l>\n</lg>\n\n<lg>\n<l>ato 'kāmahatatvaṃ tu muktānāmeva mukhyataḥ /</l>\n<l>mukhyārthasya vṛthā tyāgo māyināmeva bhūṣaṇam // MAnuv_3,4.22 //</l>\n</lg>\n\n<lg>\n<l>apāpatvamaduḥkhatvaṃ cāvṛjinatvamihoditam /</l>\n<l>apriyaṃ vṛjinaṃ duḥkhamakaṃ toda itīyarte // MAnuv_3,4.23 //</l>\n</lg>\n\n<lg>\n<l>tatkāraṇatvāt pāpaṃ vā vṛjinaṃ nāma kathyate /</l>\n<l>ityuktaḥ svayamīśena nāmārthaḥ śabdanirṇaye // MAnuv_3,4.24 //</l>\n</lg>\n\n<lg>\n<l>apāpatvaṃ ca naivāsti yāvatsaṃsāramasya hi /</l>\n<l>ārabdhapāpamastyeva duḥkhaṃ ca jñānino 'pi hi // MAnuv_3,4.25 //</l>\n</lg>\n\n<lg>\n<l>tasmāt tasmādakāmatvamiti cāśrutakalpanā /</l>\n<l>akāmahata ityukteḥ śrutahānirapi sphuṭā // MAnuv_3,4.26 //</l>\n</lg>\n\n<lg>\n<l>kutracit kāminaḥ puṃsaḥ kāmābhāvāt kvacit kvacit /</l>\n<l>indrādisukhabhogo 'stītyanubhūtirhi kupyati // MAnuv_3,4.27 //</l>\n</lg>\n\n<lg>\n<l>tasmādamuktasukhagaṃ tāratamyaṃ pṛthak pṛthak /</l>\n<l>uktvā yaśceti muktānāṃ tāratamyaṃ sukhe śrutiḥ /</l>\n<l>āheti peśalaṃ tacca caśabdādeva gamyate // MAnuv_3,4.28 //</l>\n</lg>\n\n<lg>\n<l>rāddhaḥ saṃsiddha ityeva mukta evāvagamyate /</l>\n<l>sādhunā viṣṇunā yukto muktaḥ sādhuyuvā mataḥ // MAnuv_3,4.29 //</l>\n</lg>\n\n<lg>\n<l>yauvanaṃ nityametasya muktasyeti yuvā sa ca /</l>\n<l>phalamadhyayanasyāptaṃ tenādhyāyaka īritaḥ // MAnuv_3,4.30 //</l>\n</lg>\n\n<lg>\n<l>nirhrāsānandasamprāptyā cāśiṣṭa iti gīyate /</l>\n<l>sthitasyānanyathā prāpterdṛḍhiṣṭha iti coditaḥ // MAnuv_3,4.31 //</l>\n</lg>\n\n<lg>\n<l>baliṣṭhaśca svabhāvena mukto bhavati kevalam /</l>\n<l>tasyeyaṃ pṛthivītyādi pūrvabhāvavyapekṣayā // MAnuv_3,4.32 //</l>\n</lg>\n\n<lg>\n<l>sa eka iti saṃsāragatamuktavā sukhaṃ punaḥ /</l>\n<l>śrotriyasyeti vadati muktācchataguṇātmatām // MAnuv_3,4.33 //</l>\n</lg>\n\n<lg>\n<l>saṃsāragācca saṃsāragatasyaiva śatādhikam /</l>\n<l>muktānmuktasya yuktaṃ syācchrutyuktamabhivīkṣitaḥ // MAnuv_3,4.34 //</l>\n</lg>\n\n<lg>\n<l>yuktaṃ ca sādhanādhikyāt sādhyādhikyaṃ surādiṣu /</l>\n<l>nādhikyaṃ yadi sādhye syāt prayatnaḥ sādhane kutaḥ // MAnuv_3,4.35 //</l>\n</lg>\n\n<lg>\n<l>yatnaśca dṛśyate teṣāṃ mahāneva mahātmanām /</l>\n<l>yatra sādhanabāhulyaṃ sādhyabāhulyamatra ca /</l>\n<l>dṛṣṭaṃ niyamato no cenna yatnaṃ kuryarañjasā // MAnuv_3,4.36 //</l>\n</lg>\n\n<lg>\n<l>kṛcchreṇa sādhanādeva na muktavadudīryate /</l>\n<l>daśakalpaṃ tapaścīrṇaṃ rudreṇa lavaṇārṇave /</l>\n<l>tyaktavā sukhāni sarvāṇi kliṣṭena lavaṇāmbhasā // MAnuv_3,4.37 //</l>\n</lg>\n\n<lg>\n<l>śakreṇa varṣakoṭiśca dhūmaḥ pīto 'tiduḥkhataḥ /</l>\n<l>varṣāyutaṃ ca sūryeṇa tapo 'vākchirasā kṛtam // MAnuv_3,4.38 //</l>\n</lg>\n\n<lg>\n<l>suduḥkhena sukhaṃ tyaktavā dharmeṇākāśaśāyinā /</l>\n<l>pītā mayīcayo varṣasāhasramatisādaram // MAnuv_3,4.39 //</l>\n</lg>\n\n<lg>\n<l>atikṛcchreṇa kurvanti yatnaṃ brahmavido 'pi hi /</l>\n<l>ityetadakhilaṃ mokṣaviśeṣābhāvataḥ katham // MAnuv_3,4.40 //</l>\n</lg>\n\n<lg>\n<l>daivī sampad vimokṣāya nibandhāyāsurī matā /</l>\n<l>iti mokṣaviśeṣaśca svayaṃ bhagavatoditaḥ // MAnuv_3,4.41 //</l>\n</lg>\n\n<lg>\n<l>tameva yūyaṃ bhajatātmavṛttibhirmanovacaḥkāyaguṇaiḥ svakarmabhiḥ /</l>\n<l>amāyinaḥ kāmadughāṅghripaṅkajaṃ yathādhikārāvasitārthasiddhaye // MAnuv_3,4.42 //</l>\n</lg>\n\n<lg>\n<l>akṣaṇvantaḥ karṇavantaḥ sakhāyo manojaveṣvasamā babhūvuḥ /</l>\n<l>ādaghnāsa upakakṣāsa u tve hradā iva snātvā u tve dadṛśre // MAnuv_3,4.43 //</l>\n</lg>\n\n<lg>\n<l>ityādīni ca vākyāni tāratamyaṃ vimuktigam /</l>\n<l>vyaktaṃ vadanti tat kena sāmyaṃ mukteṣu gamyate // MAnuv_3,4.44 //</l>\n</lg>\n\n<lg>\n<l>duḥkhādyabhāvasāmyaṃ ca sāmyavākyārtha īyate /</l>\n<l>bhaktayādiguṇasadbhāve hyatulyatvaṃ ca bhārate /</l>\n<l>uktaṃ sādhanavaiśeṣyamapi sarvatra kathyate // MAnuv_3,4.45 //</l>\n</lg>\n\n<lg>\n<l>durjñeyaṃ ghorarūpasya trailokyadhvaṃsinaḥ prabhoḥ /</l>\n<l>daivatairmunibhiḥ siddhairmahāyogibhireva ca // MAnuv_3,4.46 //</l>\n</lg>\n\n<lg>\n<l>nityayuktairmahābhāgairvimuktakleśasādhvasaiḥ /</l>\n<l>mahotsāhairmahādhairyaiḥ sattvasthairvyavasāyibhiḥ // MAnuv_3,4.47 //</l>\n</lg>\n\n<lg>\n<l>atītānāgatajñānaprabhavāpyayavedibhiḥ /</l>\n<l>śaucasvādhyāyasantoṣatapassatyadayānvitaiḥ // MAnuv_3,4.48 //</l>\n</lg>\n\n<lg>\n<l>kimu martyairbhayabhrāntidhvaṃsamoharujānvitaiḥ /</l>\n<l>alpāyurvīryadhīsattvavyavasāyaśrutivrataiḥ // MAnuv_3,4.49 //</l>\n</lg>\n\n<lg>\n<l>kastaṃ madāmadaṃ devaṃ madanyo jñātumarhati /</l>\n<l>brahmaiva kiñcijjānāti na tadanyo hi kaścana // MAnuv_3,4.50 //</l>\n</lg>\n\n<lg>\n<l>muktānāmapi siddhānāṃ nārāyaṇaparāyaṇaḥ /</l>\n<l>sudurlabhaḥ praśāntātmā koṭiṣvapi mahāmate // MAnuv_3,4.51 //</l>\n</lg>\n\n<lg>\n<l>iyaṃ visṛṣṭiryata ā babhūva yadi vā dadhe yadi vā na /</l>\n<l>yo asyādhyakṣaḥ parame vyoman tso aṅga veda yadi vā na veda // MAnuv_3,4.52 //</l>\n</lg>\n\n<lg>\n<l>yaḥ svātmamāyāvibhavaṃ svayaṃ gato nāhaṃ nabhasvāṃstamathāpare kutaḥ /</l>\n<l>brahmāpi yaṃ vetti naiveha samyaganye kuto devamunīndramartyāḥ // MAnuv_3,4.53 //</l>\n</lg>\n\n<lg>\n<l>namaste 'mitatattvāya dharmādīnāṃ ca sūtaye /</l>\n<l>nirguṇāya ca satkāṣṭhāṃ nāhaṃ vedāpare kutaḥ // MAnuv_3,4.54 //</l>\n</lg>\n\n<lg>\n<l>nāhaṃ parāyur ṛṣayo na marīcimukhyā jānanti yadviracitaṃ khalu sattvasaṅgāḥ /</l>\n<l>yanmāyayā muṣitacetasa īśadaityamartyādayaḥ kimuta śaśvadabhadravṛttāḥ // MAnuv_3,4.55 //</l>\n</lg>\n\n<lg>\n<l>ahaṃ mahendro nirṛtiḥ pracetāḥ somo 'gnirīśaḥ pavano 'rko viriñcaḥ /</l>\n<l>ādityaviśve vasavo 'tha sādhyā marudgaṇā rudragaṇāḥ sasiddhāḥ // MAnuv_3,4.56 //</l>\n</lg>\n\n<lg>\n<l>anye ca ye viśvasṛjo 'mareśā bhṛgvādayo 'spṛṣṭarajastamaskāḥ /</l>\n<l>yasyehitaṃ na viduḥ spṛṣṭṛmāyāḥ sattvapradhānā api kiṃ tato 'nye // MAnuv_3,4.57 //</l>\n</lg>\n\n<lg>\n<l>savarsyādau smṛto brahmā tasmād devādanantaraḥ /</l>\n<l>jānāti devapravaraṃ bhūyaścāto 'dhikaṃ nṛpa // MAnuv_3,4.58 //</l>\n</lg>\n\n<lg>\n<l>na tvāmatiśayiṣyanti muktāvapi kathañcana /</l>\n<l>madbhaktiyogājjñānācca sarvānatiśayiṣyasi // MAnuv_3,4.59 //</l>\n</lg>\n\n<lg>\n<l>yathā bhaktiviśeṣo 'tra dṛśyate puruṣottame /</l>\n<l>tathā muktiviśeṣo 'pi jñānināṃ liṅgabhedane // MAnuv_3,4.60 //</l>\n</lg>\n\n<lg>\n<l>sāyujyaṃ samanuprāptā api devādayo 'khilāḥ /</l>\n<l>tāratamyāddhi tiṣṭhanti tāratamyaṃ hi sādhane // MAnuv_3,4.61 //</l>\n</lg>\n\n<lg>\n<l>manuṣyāṇāṃ sahasreṣu kaścid yatati siddhaye /</l>\n<l>yatatāmapi siddhānāṃ kaścinmāṃ vetti tattvataḥ // MAnuv_3,4.62 //</l>\n</lg>\n\n<lg>\n<l>ya imaṃ paramaṃ guhyaṃ madbhakteṣvabhidhāsyati /</l>\n<l>bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.63 //</l>\n</lg>\n\n<lg>\n<l>na ca tasmānmanuṣyeṣu kaścinme priyakṛttamaḥ /</l>\n<l>bhavitā na ca me tasmādanyaḥ priyataro bhuvi // MAnuv_3,4.64 //</l>\n</lg>\n\n<lg>\n<l>adhyeṣyate ca ya imaṃ dharmyaṃ saṃvādamāvayoḥ /</l>\n<l>jñānayajñena tenāhamiṣṭaḥ syāmiti me matiḥ // MAnuv_3,4.65 //</l>\n</lg>\n\n<lg>\n<l>śraddhāvānanasūyuśca śṛṇuyādapi yo naraḥ /</l>\n<l>so 'pi muktaḥ śubhān lokān prāpnuyāt puṇyakarmaṇām // MAnuv_3,4.66 //</l>\n</lg>\n\n<lg>\n<l>dhyānenātmani paśyanti kecidātmānamātmanā /</l>\n<l>anye sāṅkhayena yogena karmayogena cāpare // MAnuv_3,4.67 //</l>\n</lg>\n\n<lg>\n<l>anye tvevamajānantaḥ śrutvānyebhya upāsate /</l>\n<l>te 'pi cātitarantyeva mṛtyuṃ śrutiparāyaṇāḥ // MAnuv_3,4.68 //</l>\n</lg>\n\n<lg>\n<l>susūkṣmairapyaśeṣaiśca viśeṣaiḥ saha paśyati /</l>\n<l>svātmānaṃ bhagavān viṣṇuḥ sarvarūpo 'pi sarvadā // MAnuv_3,4.69 //</l>\n</lg>\n\n<lg>\n<l>savartra cānyadapyevaṃ tenādṛṣṭaṃ na hi kvacit /</l>\n<l>sarvatra sarvadaiveśaṃ paśyatyeva ramāpi tu // MAnuv_3,4.70 //</l>\n</lg>\n\n<lg>\n<l>natu sarvairviśeṣaistaṃ paśyantyapyanyato 'dhikam /</l>\n<l>svātmānamanyaccāśeṣaṃ paśyatyeva hi sarvadā // MAnuv_3,4.71 //</l>\n</lg>\n\n<lg>\n<l>brahmā tu sarvagaṃ paśyed guṇānapyato 'dhikam /</l>\n<l>natu sarveṣu kāleṣu tathā paśyatyamuktigaḥ // MAnuv_3,4.72 //</l>\n</lg>\n\n<lg>\n<l>muktastu sarvadā paśyet sarvagatvena cāpi tu /</l>\n<l>na ramāvad viśeṣāṇāṃ darśanaṃ śaknuyāt kvacit // MAnuv_3,4.73 //</l>\n</lg>\n\n<lg>\n<l>svātmānamanyacca sadā viśeṣairakhilairapi /</l>\n<l>paśyantyañjastathā vāṇī viśoṣāṃstāvato natu /</l>\n<l>traiguṇyāt parataḥ paśyed vyāptaṃ śataguṇaṃ harim // MAnuv_3,4.74 //</l>\n</lg>\n\n<lg>\n<l>giriśo garuḍaścaiva tamomātragataṃ harim /</l>\n<l>paśyed viśeṣānapi hi vāṇīdṛṣṭān na paśyati // MAnuv_3,4.75 //</l>\n</lg>\n\n<lg>\n<l>umā suparṇī ca mahattattvaṃ yāvat prapaśyati /</l>\n<l>rudradṛṣṭān viśeṣāṃśca naiva paśyet kadācana // MAnuv_3,4.76 //</l>\n</lg>\n\n<lg>\n<l>svarūpamanyarūpaṃ ca muktā devāḥ samastaśaḥ /</l>\n<l>jānantīndraśca kāmaśca brahma yāvadahaṅkṛtiḥ // MAnuv_3,4.77 //</l>\n</lg>\n\n<lg>\n<l>paśyanto manudakṣādyā buddhitattvasthitaṃ harim /</l>\n<l>paśyanti somasūryau tu manasthaṃ parameśvaram // MAnuv_3,4.78 //</l>\n</lg>\n\n<lg>\n<l>anye bhūtasthitaṃ viṣṇuṃ devāḥ paśyanti sarvadā /</l>\n<l>bahusāhasravarṣeṇa mahattattve kvacit kvacit // MAnuv_3,4.79 //</l>\n</lg>\n\n<lg>\n<l>anye caiva yathāyogyamaṇḍāntarvartinaṃ harim /</l>\n<l>śvetadvīpapatiṃ caiva hṛdyevānye tu kecana /</l>\n<l>kadācideva tatrāpi kecit paśyanti keśavam // MAnuv_3,4.80 //</l>\n</lg>\n\n<lg>\n<l>umā yāvadanantāṃśān pūrvadṛṣṭebhya eva tu /</l>\n<l>viśeṣān vāsudevasya paścāduktā vicakṣate // MAnuv_3,4.81 //</l>\n</lg>\n\n<lg>\n<l>śakrakāmādayaścaiva viśeṣān brahmaṇi sthitān /</l>\n<l>umādibhiḥ prabuddhebhyaḥ śatāṃśāneva cakṣate // MAnuv_3,4.82 //</l>\n</lg>\n\n<lg>\n<l>ityādivedasmṛtigavacanebhyo yathārthataḥ /</l>\n<l>tāratamyaṃ vimuktānāṃ sādhanānāṃ ca dṛśyate // MAnuv_3,4.83 //</l>\n</lg>\n\n<lg>\n<l>sādhyasādhanavairūpyamadṛṣṭaṃ kena kalpyate /</l>\n<l>vaiṣamyaṃ nirghṛṇatvaṃ ca tena syātāṃ parasya ca /</l>\n<l>sāpekṣatvāditi ca tau vidyādhīśena vāritau // MAnuv_3,4.84 //</l>\n</lg>\n\n<lg>\n<l>tāratamyāt sādhanānāṃ sādhyatādṛktavamīśataḥ /</l>\n<l>avaiṣamyādihetuḥ syāt sadaiva parameśvare // MAnuv_3,4.85 //</l>\n</lg>\n\n<lg>\n<l>svātantrye vidyamāne 'pi sādhanādau pareśituḥ /</l>\n<l>apekṣyānādivaicitṛyaṃ na doṣa iti tadvacaḥ /</l>\n<l>nānāditvāditi hyuktamupapadyata ityapi // MAnuv_3,4.86 //</l>\n</lg>\n\n<lg>\n<l>apekṣyopāyavaiṣamyamupeyasya tathā sthitiḥ /</l>\n<l>mayā kayā viruddhā syād rājādāvapi dṛśyate // MAnuv_3,4.87 //</l>\n</lg>\n\n<lg>\n<l>tyāgo dṛṣṭasya cādṛṣṭakalpaneti suduṣkarau /</l>\n<l>māyibhyo 'nyena kenāpi tat kimanyaiśca vādibhiḥ // MAnuv_3,4.88 //</l>\n</lg>\n\n<lg>\n<l>māyino 'trānugamyante śrutahānyaśrutagrahau /</l>\n<l>apyatra māyināṃ liṅge tat ke doṣāstato 'dhikāḥ // MAnuv_3,4.89 //</l>\n</lg>\n\n<lg>\n<l>niśśeṣagatadoṣāṇāṃ bahubhirjanmabhiḥ punaḥ /</l>\n<l>syādāparokṣyaṃ hi harerdveṣerṣyādistataḥ kutaḥ // MAnuv_3,4.90 //</l>\n</lg>\n\n<lg>\n<l>bhaveyuryadi cerṣyādyāḥ sameṣvapi kuto na te /</l>\n<l>tapyamānāḥ samān dṛṣṭvā dveṣerṣyādiyutā api /</l>\n<l>dṛśyante bahavo loke doṣā evātra kāraṇam // MAnuv_3,4.91 //</l>\n</lg>\n\n<lg>\n<l>yadi nirdoṣatā tatra kimādhikyena dūṣyate /</l>\n<l>yadyanyadarśanābhāvādīrṣyādirvinivāryate /</l>\n<l>adarśanādaratyādiḥ kathaṃ tena nivāryate // MAnuv_3,4.92 //</l>\n</lg>\n\n<lg>\n<l>brahmaṇo 'pyaratirdṛṣṭvā pūrvamekākinaḥ śrutau /</l>\n<l>naiva reme sa caikākī tasamānna ramate kvacit /</l>\n<l>dvitīyamaicchat tenāsāviti śrutaya ūdire // MAnuv_3,4.93 //</l>\n</lg>\n\n<lg>\n<l>yadīcchā tatra naivāstītyeva tat kalpyate mṛṣā /</l>\n<l>śrutyuktanirdoṣataiva kiṃ nāṅgīkriyate svayam // MAnuv_3,4.94 //</l>\n</lg>\n\n<lg>\n<l>tāratamyaṃ ca kāmaṃ ca śrutamevātihāya tu /</l>\n<l>aśrutā samatā kena kalpyate yuktimāninā // MAnuv_3,4.95 //</l>\n</lg>\n\n<lg>\n<l>kiṃ tanmānaṃ samatve te muktānāmupalabhyate /</l>\n<l>vṛthāyamāgrahaḥ kena śrutahānyaśrutagrahe // MAnuv_3,4.96 //</l>\n</lg>\n\n<lg>\n<l>mokṣe 'pi tāratamyetaścetanatvāt purā yathā /</l>\n<l>ityukta uttaraṃ kiṃ te kalpanāmātravādinaḥ // MAnuv_3,4.97 //</l>\n</lg>\n\n<lg>\n<l>na ca duḥkhādikaṃ kalpyaṃ nirduḥkhatvaśruterbalāt /</l>\n<l>śokaṃ taratyātmavettā tīrṇaḥ sarvānaduḥkhabhāk // MAnuv_3,4.98 //</l>\n</lg>\n\n<lg>\n<l>yenānandyeva bhavati na śocati kadācana /</l>\n<l>kilbiṣaspṛt pituṣaṇiraraṃ hita iheśvaraḥ // MAnuv_3,4.99 //</l>\n</lg>\n\n<lg>\n<l>yaṃ yamantamabhiprepsuḥ sa saṅkalpād bhavediha /</l>\n<l>ityādiśrutayo mānaṃ nirduḥkhatvādisampadi // MAnuv_3,4.100 //</l>\n</lg>\n\n<lg>\n<l>ato duḥkhādyanumayā nāvakāśo 'tra labhyate /</l>\n<l>tāratamyānumā tena bhavennātiprasaṅginī // MAnuv_3,4.101 //</l>\n</lg>\n\n<lg>\n<l>śrutiyuktibalādevaṃ tāratamyaṃ vibhāvyate /</l>\n<l>muktāvapi tataḥ ke 'tra virodhaṃ kartumīśate // MAnuv_3,4.102 //</l>\n</lg>\n\n<lg>\n<l>anādiyogyatāṃ caiva kalivāṇīśvarāvadhim /</l>\n<l>ko nivārayituṃ śakto yuktayāgamabaloddhatām // MAnuv_3,4.103 //</l>\n</lg>\n\n<lg>\n<l>brahmaṇo 'nyatra ādhikyayuktaḥ kālo vivādavān /</l>\n<l>kālo hyayaṃ yathetyādi mānumāmānino bhavet // MAnuv_3,4.104 //</l>\n</lg>\n\n<lg>\n<l>anyaśabdo hariśrīsvasamebhyo 'nyavivakṣayā /</l>\n<l>prayukto naiva doṣāya rudrādiṣu ca yuktitaḥ // MAnuv_3,4.105 //</l>\n</lg>\n\n<lg>\n<l>uttamatvaṃ tu muktānāmapi na brahmaṇo bhavet /</l>\n<l>vyaktiḥ sukhasya tu bhavennatvādhikyaṃ sukhasya ca // MAnuv_3,4.106 //</l>\n</lg>\n\n<lg>\n<l>balajñānādhikatvaṃ ca tebhyo hi brahmaṇaḥ sadā /</l>\n<l>ādhikyasya tvanityatve na kiñcinmānamīyate // MAnuv_3,4.107 //</l>\n</lg>\n\n<lg>\n<l>śṛṇve vīra ugramugraṃ damāyannanyamanyamatinenīyamānaḥ /</l>\n<l>edhamānadviḷubhayasya rājā coṣkūyate viśa indro manuṣyān // MAnuv_3,4.108 //</l>\n</lg>\n\n<lg>\n<l>parā pūrveṣāṃ sakhyā vṛṇakti vitarturāṇo aparebhireti /</l>\n<l>anānubhūtīravadhūnvānaḥ pūrvītindraḥ śaradastartarīti // MAnuv_3,4.109 //</l>\n</lg>\n\n<lg>\n<l>divedive sadṛśīranyamardhaṃ kṛṣṇā asedhadapa sadmano jāḥ /</l>\n<l>ahan dāsā vṛṣabho vasnayantodavraje varcinaṃ śambaraṃ ca // MAnuv_3,4.110 //</l>\n</lg>\n\n<l>taṃ bhūtiriti devā upāsāñcakrire te babhūvustasmāddhāpyetarhi supto bhūbhrūrityeva praśvasityabhūtirityasurāste ha parābabhūvuḥ // MAnuv_3,4.111 //</l>\n\n<l>tad yathā peśaskarī peśaso mātrāmapādāyānyannavataraṃ kalyāṇataraṃ rūpaṃ tanuta evamevāyamātmedaṃ śarīraṃ nihatyāvidyāṃ gamayitavānyannavataraṃ kalyāṇataraṃ rūpaṃ kurute pitṛyaṃ pitṛyaṃ vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām // MAnuv_3,4.112 //</l>\n\n<lg>\n<l>prayānti paramāṃ siddhimaihikāmuṣmikīṃ drutam /</l>\n<l>yā na prāpyāsuraiḥ sarvairakṣayā kleśavarjitā /</l>\n<l>na tāṃ gatiṃ prapadyante vinā bhāgavatān narān // MAnuv_3,4.113 //</l>\n</lg>\n\n<lg>\n<l>avajānanti māṃ mūḍhā mānuṣīṃ tanumāśritam /</l>\n<l>paraṃ bhāvamajānanto mama bhūtamaheśvaram // MAnuv_3,4.114 //</l>\n</lg>\n\n<lg>\n<l>moghāśā moghakarmāṇo moghajñānā vicetasaḥ /</l>\n<l>rākṣasīmāsurīṃ caiva prakṛtiṃ mohanīṃ śritāḥ // MAnuv_3,4.115 //</l>\n</lg>\n\n<lg>\n<l>mahātmānastu māṃ pārtha daivīṃ prakṛtimāśritāḥ /</l>\n<l>bhajantyananyamanaso jñātvā bhūtādimavyayam // MAnuv_3,4.116 //</l>\n</lg>\n\n<lg>\n<l>abhayaṃ sattvasaṃśuddhirjñānayogavyavasthitiḥ /</l>\n<l>dānaṃ damaśca yajñaśca svādhyāyastapa ārjavam // MAnuv_3,4.117 //</l>\n</lg>\n\n<lg>\n<l>ahiṃsā satyamakrodhastyāgaḥ śāntirapaiśunam /</l>\n<l>dayā bhūteṣvalolutvaṃ mārdavaṃ hrīracāpalam // MAnuv_3,4.118 //</l>\n</lg>\n\n<lg>\n<l>tejaḥ kṣamā dhṛtiḥ śaucamadroho nātimānitā /</l>\n<l>bhavanti sampadaṃ daivīmabhijātasya bhārata // MAnuv_3,4.119 //</l>\n</lg>\n\n<lg>\n<l>ḍambho darpo 'timāśca krodhaḥ pāruṣyameva ca /</l>\n<l>ajñānaṃ cābhijātasya pārtha sampadamāsurīm // MAnuv_3,4.120 //</l>\n</lg>\n\n<lg>\n<l>māmātmaparadeheṣu pradviṣanto 'bhyasūyakāḥ /</l>\n<l>tānahaṃ dviṣataḥ krūrān saṃsāreṣu narādhamān /</l>\n<l>kṣipāmyajasramaśubhānāsurīṣveva yoniṣu // MAnuv_3,4.121 //</l>\n</lg>\n\n<lg>\n<l>āsurīṃ yonimāpannā mūḍhā janmani janmani /</l>\n<l>māmaprāpyaiva kaunteya tato yāntyadhamāṃ gatim // MAnuv_3,4.122 //</l>\n</lg>\n\n<lg>\n<l>dvividho bhūtasargo 'tra daiva āsura eva ca /</l>\n<l>viṣṇubhaktiparo daivo viparītastathā'suraḥ // MAnuv_3,4.123 //</l>\n</lg>\n\n<lg>\n<l>devānāṃ paramo dharmaḥ sadā yajñādikāḥ kriyāḥ /</l>\n<l>svādhyāyastattvaveditvaṃ viṣṇupūjāratiḥ smṛtiḥ // MAnuv_3,4.124 //</l>\n</lg>\n\n<lg>\n<l>daityānāṃ bāhuṣāḷitvaṃ mātsaryaṃ yuddhasatkriyā /</l>\n<l>nītiśāstrapraveditvaṃ śivapūjāratiḥ smṛtiḥ // MAnuv_3,4.125 //</l>\n</lg>\n\n<lg>\n<l>varṇāśramācāravattvaṃ svādhyāyo bhaktiracyute /</l>\n<l>śive sūrye tathā devyāṃ svabhāvo mānuṣaḥ smṛtaḥ // MAnuv_3,4.126 //</l>\n</lg>\n\n<lg>\n<l>anādivaiṣṇavā eva devatāstu svabhāvataḥ /</l>\n<l>viparītāstato daityāḥ sadaivānādikālataḥ // MAnuv_3,4.127 //</l>\n</lg>\n\n<lg>\n<l>mānuṣā miśramatayo vimiśragatayo 'pi ca /</l>\n<l>ityādivākyasandarbhe jñāyate 'nādiyogyatā // MAnuv_3,4.128 //</l>\n</lg>\n\n<lg>\n<l>yadyanādirviśeṣo na sāmprataṃ kathameva saḥ /</l>\n<l>adṛṣṭādeva cādṛṣṭaṃ svīkṛtaṃ savarvādibhiḥ // MAnuv_3,4.129 //</l>\n</lg>\n\n<lg>\n<l>ākasmiko viśeṣaścedadṛṣṭe kvacidiṣyate /</l>\n<l>sarvatrākasmikatvaṃ syānnādṛṣṭāpekṣatā bhavet /</l>\n<l>adṛṣṭāśced viśeṣo 'yamanāditvaṃ kuto na tat // MAnuv_3,4.130 //</l>\n</lg>\n\n<lg>\n<l>nacānyabhedavad viṣṇau bhedastaddarśināmapi /</l>\n<l>dṛśyate pratyabhijñaiva bahurūpeṣu dṛśyate // MAnuv_3,4.131 //</l>\n</lg>\n\n<lg>\n<l>bahutvaṃ ca viśeṣeṇa na bhedena kathañcana /</l>\n<l>pratyabhijñā ca yeṣāṃ na te 'pi tanmuṣyadṛṣṭayaḥ // MAnuv_3,4.132 //</l>\n</lg>\n\n<lg>\n<l>bhedaṃ naiva prapaśyanti bhedamanyebhya eva ca /</l>\n<l>paśyantyevaṃ haristeṣāṃ sandarśayati nānyathā // MAnuv_3,4.133 //</l>\n</lg>\n\n<lg>\n<l>evaṃ bṛhatsaṃhitāyāṃ vacanaṃ na purāṇagam /</l>\n<l>lokadarśanavādyeva vedarodhāya śaknuyāt // MAnuv_3,4.134 //</l>\n</lg>\n\n<lg>\n<l>aparīkṣitadṛṣṭiśca parīkṣāpūrvadarśanam /</l>\n<l>niṣeddhuṃ śaknuvādyeva vedarodhāya śaknuyāt // MAnuv_3,4.135 //</l>\n</lg>\n\n<lg>\n<l>na ca niścitabhedasya darśane 'sti purāṇagam /</l>\n<l>vākyaṃ kvaciddhi sammugdhadarśanaṃ tatra gamyate // MAnuv_3,4.136 //</l>\n</lg>\n\n<lg>\n<l>aparīkṣitamevātra vedhādikamadhīśituḥ /</l>\n<l>parīkṣādarśane naiva dṛśyate kenacit kvacit // MAnuv_3,4.137 //</l>\n</lg>\n\n<lg>\n<l>nirdoṣameva taṃ brahmā dadarśāśeṣarūpiṇam /</l>\n<l>nirdoṣameva rudro 'drāṅ nirdoṣaṃ taṃ purandaraḥ // MAnuv_3,4.138 //</l>\n</lg>\n\n<lg>\n<l>nirdoṣāṇyasya rūpāṇi dṛṣṭānyevaṃ surottamaiḥ /</l>\n<l>anye sadoṣāḥ sarve 'pi nirdoṣo harirekalaḥ /</l>\n<l>iti barkuśruteścaiva sadoṣaṃ nāsya darśanam // MAnuv_3,4.139 //</l>\n</lg>\n\n<lg>\n<l>aviddho viddhavad viṣṇurajāto jātavanmṛṣā /</l>\n<l>abaddho baddhavaccaiva darśayatyamitadyutiḥ /</l>\n<l>iti paiṅgiśrutiścaiva prāha nirdoṣatāṃ hareḥ // MAnuv_3,4.140 //</l>\n</lg>\n\n<lg>\n<l>aparīkṣitadṛṣṭayaiva sadoṣo dṛśyate hariḥ /</l>\n<l>parīkṣādarśane naiva dṛśyo doṣo hareḥ kvacit /</l>\n<l>iti paiṅgiśrutiścāha pramāṇaṃ hi parīkṣitam // MAnuv_3,4.141 //</l>\n</lg>\n\n<lg>\n<l>na parīkṣānavasthā syāt sākṣisiddhe tvasaṃśayāt /</l>\n<l>mānase darśane doṣāḥ syurnavai sākṣidarśane /</l>\n<l>sudṛḍho nirṇayo yatra jñeyaṃ tat sākṣidarśanam // MAnuv_3,4.142 //</l>\n</lg>\n\n<lg>\n<l>icchā jñānaṃ sukhaṃ duḥkhabhayābhayakṛpādayaḥ /</l>\n<l>sākṣisiddhā na kaściddhi tatra saṃśayavān kvacit /</l>\n<l>yat kvacid vyabhicārī syād darśanaṃ mānasaṃ hi tat // MAnuv_3,4.143 //</l>\n</lg>\n\n<lg>\n<l>manaścakṣurdarśanāderapi yatraiva sākṣiṇā /</l>\n<l>prāmāṇyaṃ sugṛhītaṃ syāt tat parīkṣitadarśanam // MAnuv_3,4.144 //</l>\n</lg>\n\n<lg>\n<l>na jñānadṛṣṭimātreṇa prāmāṇyaṃ tasya dṛśyate /</l>\n<l>niyamena sukhādyeṣu prāmāṇyaṃ sākṣigocaram // MAnuv_3,4.145 //</l>\n</lg>\n\n<lg>\n<l>svaprāmāṇyaṃ sadā sākṣī paśyatyeva suniścayāt /</l>\n<l>jñānasya grāhakeṇaiva sākṣiṇā mānatāmiteḥ // MAnuv_3,4.146 //</l>\n</lg>\n\n<lg>\n<l>doṣābhāve pramāṇatvaṃ doṣābhāvasya sākṣiṇā /</l>\n<l>niścitatvaṃ kvaciccaiva svataḥ prāmāṇyamiṣyate // MAnuv_3,4.147 //</l>\n</lg>\n\n<lg>\n<l>ato na sarvamānānāṃ prāmāṇyaṃ niścitaṃ bhavet /</l>\n<l>sākṣiṇā niścitaṃ yatra tat prāmāṇyasvalakṣaṇam // MAnuv_3,4.148 //</l>\n</lg>\n\n<lg>\n<l>na hi kaścit sukhādyeṣu saṃśayaṃ kurute janaḥ /</l>\n<l>nacaivākhilamānāni niścinotyakhilo janaḥ // MAnuv_3,4.149 //</l>\n</lg>\n\n<lg>\n<l>tasmādanubhavārūḍhaṃ kimarthamupalapyate /</l>\n<l>doṣābhāvādikaṃ caiva sākṣī samyak prapaśyati // MAnuv_3,4.150 //</l>\n</lg>\n\n<lg>\n<l>tat parīkṣitamānena na doṣo viṣṇavi kvacit /</l>\n<l>aparīkṣitadṛṣṭistu kasminnarthe na vidyate // MAnuv_3,4.151 //</l>\n</lg>\n\n<lg>\n<l>tat pratyakṣaviruddhārthe nāgamasyāpi mānatā /</l>\n<l>upajīvyamakṣajaṃ yatra tadanyatra viparyayaḥ // MAnuv_3,4.152 //</l>\n</lg>\n\n<lg>\n<l>laukike vyavahāre 'tra pratyakṣasyopajīvyatā /</l>\n<l>avatārādidaṣṭau syādāgamasyopajīvyatā // MAnuv_3,4.153 //</l>\n</lg>\n\n<lg>\n<l>āgamena hi viṣṇutvaṃ jñātvā doṣo 'tra kalpyate /</l>\n<l>na cet syāt doṣavānanyaḥ śāstrasiddhaṃ hi lakṣaṇam // MAnuv_3,4.154 //</l>\n</lg>\n\n<lg>\n<l>kasyacid doṣavattvaṃ syāditimātre 'kṣajaṃ bhavet /</l>\n<l>na viṣṇordeṣavattve hi pratyakṣaṃ vartate svataḥ // MAnuv_3,4.155 //</l>\n</lg>\n\n<lg>\n<l>kecit paśyanti doṣānityatrāpi syānnacākṣajam /</l>\n<l>paurāṇaṃ vākyamevātra tacchrutyaiva viruddhayate // MAnuv_3,4.156 //</l>\n</lg>\n\n<lg>\n<l>purāṇasyopajīvyaśca veda eva nacāparaḥ /</l>\n<l>tadvirodhe kathaṃ mānaṃ tat tatra ca bhaviṣyati // MAnuv_3,4.157 //</l>\n</lg>\n\n<lg>\n<l>aparīkṣitadṛṣṭiśca kathamevākṣajaṃ bhavet /</l>\n<l>yadyevaṃ devadattādibhramaḥ kiṃ nākṣajaṃ bhavet // MAnuv_3,4.158 //</l>\n</lg>\n\n<lg>\n<l>yāvacchakti parīkṣāyāmupajīvyasya bādhane /</l>\n<l>doṣo nāśodhite doṣa upajīvyatvamasvalam // MAnuv_3,4.159 //</l>\n</lg>\n\n<lg>\n<l>bhrame 'pyabhramabhāgo 'sti tanmātramupajīvya hi /</l>\n<l>bādhakajñānavṛttiḥ syānnacaivaṃ suparīkṣite /</l>\n<l>sarvaṃ tadupajīvyaiva pramāṇaṃ vartate yataḥ // MAnuv_3,4.160 //</l>\n</lg>\n\n<lg>\n<l>kathaṃ brahmeti tajjñeyaṃ sarvajñatvādilakṣaṇam /</l>\n<l>vihāya yasmātkasmāccit svarūpasyaiva ced yadi // MAnuv_3,4.161 //</l>\n</lg>\n\n<lg>\n<l>upajīvyatvametasmād vyāvṛttaṃ yāvatā bhavet /</l>\n<l>tāvataivopajīvyatvaṃ svarapasyaiva na kvacit // MAnuv_3,4.162 //</l>\n</lg>\n\n<lg>\n<l>sarvalakṣaṇayuktaṃ tu svarūpaṃ yadi bhaṇyate /</l>\n<l>astu no naiva hāniḥ syāt svapakṣaścāyamañjasā // MAnuv_3,4.163 //</l>\n</lg>\n\n<lg>\n<l>yasmādanvita evārthaḥ śabdānāmapi sarvaśaḥ /</l>\n<l>viśeṣasāmanyatayā svarūpamakhilaṃ bhavet // MAnuv_3,4.164 //</l>\n</lg>\n\n<lg>\n<l>purovartitvapūrvāṇi devadattādikabhrame /</l>\n<l>vyāvartayanti tadrūpaṃ caitramātrad vinaiva hi // MAnuv_3,4.165 //</l>\n</lg>\n\n<lg>\n<l>brahmaṇo nirviśeṣatvād vyāvartayati kiṃ punaḥ /</l>\n<l>yasmātkasmāccidapyarthāt tāvaccet siddhasādhanam // MAnuv_3,4.166 //</l>\n</lg>\n\n<lg>\n<l>cinmātratvaṃ ca naiveṣyamaviśeṣatvavādinaḥ /</l>\n<l>tāvanmātraṃ yadīṣyaṃ syāt sarvajñatvaṃ kuto na tat // MAnuv_3,4.167 //</l>\n</lg>\n\n<lg>\n<l>cinmātrābhedasādhye 'pi siddhaṃ tat prativādinaḥ /</l>\n<l>svābhedāṅgīkṛtereva cittvaṃ svasyāpi yanmatam // MAnuv_3,4.168 //</l>\n</lg>\n\n<lg>\n<l>sarvāpekṣatayā sarvajñatvamityeva tannahi /</l>\n<l>iti ceccetanatvaṃ ca jñatvaṃ na jñeyavarjitam // MAnuv_3,4.169 //</l>\n</lg>\n\n<lg>\n<l>svajñeyatvaṃ ca naivāsau manyate saviśeṣataḥ /</l>\n<l>svaśabdo 'pi parāpekṣastasmād vyāvṛttireva hi /</l>\n<l>svaśabdārtha iti proktaḥ svarūpaṃ nāma kiṃ na cet // MAnuv_3,4.170 //</l>\n</lg>\n\n<lg>\n<l>rūpaśabdena pūrṇatvāt tacca sāmānyatāvacaḥ /</l>\n<l>na svarūpābhidhāyi syād vaiyarthyaṃ svaravasya yat // MAnuv_3,4.171 //</l>\n</lg>\n\n<lg>\n<l>cetanasya svabhāvo hi caitanyamiti gīyate /</l>\n<l>tasmād viśeṣabāhulyaṃ caitanyasya viśeṣataḥ // MAnuv_3,4.172 //</l>\n</lg>\n\n<lg>\n<l>na jñeyajñātṛhīnaṃ hi jñānaṃ nāma kvacid bhavet /</l>\n<l>jñeyajñānavihīnaśca jña ityatra ca na pramā // MAnuv_3,4.173 //</l>\n</lg>\n\n<lg>\n<l>jñātṛjñeyavihīnaṃ ca jñānaṃ ced bhoktṛbhojyataḥ /</l>\n<l>hīnaṃ bhojanameva syāt tāḍanaṃ kartṛtāḍyataḥ // MAnuv_3,4.174 //</l>\n</lg>\n\n<lg>\n<l>nityatvāt tādṛśaṃ ca syāditi cennityavāgapi /</l>\n<l>vācyavaktṛvihīnā syānnahi sā caiva tādṛśī // MAnuv_3,4.175 //</l>\n</lg>\n\n<lg>\n<l>draṣṭāro vedavāco hi santi vācyāni cāñjasā /</l>\n<l>nityo draṣṭā ca vācyaśca bhagavāneva ca svayam // MAnuv_3,4.176 //</l>\n</lg>\n\n<lg>\n<l>na hi vaktṛvihīnā ca vācyahīnāpi vāk kvacit /</l>\n<l>jñātṛjñeyavihīnaṃ ca jñānamevaṃ na tad bhavet // MAnuv_3,4.177 //</l>\n</lg>\n\n<lg>\n<l>na hi nityo 'pi vaktāsti vākyavācyavivarjitaḥ /</l>\n<l>jñānajñeyavihīnaśca jño 'pyevaṃ naiva vidyate // MAnuv_3,4.178 //</l>\n</lg>\n\n<lg>\n<l>kiñca sarvavilopaśca kena mānena gamyate /</l>\n<l>sarveṇa saha tad vākyāmarthaśca yadi gṛhyate /</l>\n<l>tadabhāvena sarvasya nāpalāpo bhavet tadā // MAnuv_3,4.179 //</l>\n</lg>\n\n<lg>\n<l>na gṛhyate ced tannyāyādapalāpo na hi kvacit /</l>\n<l>upapattivihīnasya vākyasyārtho na gamyate // MAnuv_3,4.180 //</l>\n</lg>\n\n<lg>\n<l>upakramādiliṅgānāṃ balīyo hyuttarottaram /</l>\n<l>śrutyādau pūrvapūrvaṃ ca brahmatarkavinirṇayāt // MAnuv_3,4.181 //</l>\n</lg>\n\n<lg>\n<l>pratyakṣamupapattiśca bahavaścāgamā yadā /</l>\n<l>viruddhayante nacārtho 'sti yatra liṅgavirodhitā // MAnuv_3,4.182 //</l>\n</lg>\n\n<lg>\n<l>sa evārthaḥ kathaṃ grāhya upapanne 'virodhinī /</l>\n<l>mukhyārthe vidyamāne tu kva sāvarjñyaṃ niṣiddhayate // MAnuv_3,4.183 //</l>\n</lg>\n\n<lg>\n<l>ataḥ sarvaguṇairyuktaṃ brahmāṅgīkāyarmeva hi /</l>\n<l>apalāpo 'pi sarvasya na kathañcana yujyate // MAnuv_3,4.184 //</l>\n</lg>\n\n<lg>\n<l>anādiyogyatā coktā tena grāhyaiva sarvathā /</l>\n<l>muktānāṃ tāratamyaṃ ca mānairuktairna cālyate // MAnuv_3,4.185 //</l>\n</lg>\n\n<lg>\n<l>jñānino 'pi yato nityaṃ kurvanti śubhameva hi /</l>\n<l>tāratamyaṃ tu muktau ca tenaivādhyavasīyate // MAnuv_3,4.186 //</l>\n</lg>\n\n<lg>\n<l>tāratamyaṃ na cenmuktau kutaḥ kuryuḥ śubhaṃ punaḥ /</l>\n<l>kṛcchreṇāpi tapo jñānaṃ karmāpyete caranti hi // MAnuv_3,4.187 //</l>\n</lg>\n\n<lg>\n<l>bibhyati smāśubhānnityaṃ sakāmāśca śubhe sadā /</l>\n<l>na ca svabhāva evāyaṃ bhayapūrvapravṛttitaḥ /</l>\n<l>kṛcchreṇācaraṇāccaiva śubhasyaiva punaḥ punaḥ // MAnuv_3,4.188 //</l>\n</lg>\n\n<lg>\n<l>tādṛśo 'pi svabhāvaścedajñasyāpi bhavet tathā /</l>\n<l>phalavattve pramāṇaṃ cet tatra jñasya samaṃ hi tat // MAnuv_3,4.189 //</l>\n</lg>\n\n<lg>\n<l>niṣkāmaṃ jñānapūrvaṃ ca nivṛttamiha cocyate /</l>\n<l>nivṛttaṃ sevamānastu brahmābhyeti sanātanam // MAnuv_3,4.190 //</l>\n</lg>\n\n<lg>\n<l>śubhenānandavṛddhi syādghrāsaścaivāśubhena hi /</l>\n<l>jñānino 'pi yatastena kartavyaṃ śubhameva taiḥ // MAnuv_3,4.191 //</l>\n</lg>\n\n<lg>\n<l>upāste sa ya ātmānaṃ kṣīyate nāsya karma ha /</l>\n<l>asmāddhayevātmano yadyat kāmayet sṛjate ca tat // MAnuv_3,4.192 //</l>\n</lg>\n\n<lg>\n<l>avidvān bahukarmāpi hyantavat phalamāpnuyāt /</l>\n<l>yadeva vidyayā kuryāt tadeva hyativīryavat /</l>\n<l>ityādivākyasāmarthyāt tāratamyaṃ vimuktigam // MAnuv_3,4.193 //</l>\n</lg>\n\n<lg>\n<l>nacātropāsakasyaiva phalamakṣayamucyate /</l>\n<l>na hi jñānaṃ vinā kvāpi phalasyākṣayatā bhavet /</l>\n<l>jñānadvāreṇa cet tasya nāsmatpakṣapratīpatā // MAnuv_3,4.194 //</l>\n</lg>\n\n<lg>\n<l>jñānottarasyaivamapi hyakṣayatvaṃ nacānyathā /</l>\n<l>pūrvabhāviśubhānāṃ hi jñānenaiva kṛtārthatā // MAnuv_3,4.195 //</l>\n</lg>\n\n<lg>\n<l>prārabdhānāṃ tu bhogena tajjñānottarakarmaṇām /</l>\n<l>muktāvanupraveśaḥ syādanyathā tatkṛtirnahi // MAnuv_3,4.196 //</l>\n</lg>\n\n<lg>\n<l>jñānāt pūrvāṇi sarvāṇi śubhāni jñānasiddhaye /</l>\n<l>akāmyāni niṣiddhāni jñānarodhāya bhuktaye // MAnuv_3,4.197 //</l>\n</lg>\n\n<lg>\n<l>yogyatāyā balād yacca śubhabāhulyamāditaḥ /</l>\n<l>jñānabāhulyamevaitat kuryānnānyasya kāraṇam // MAnuv_3,4.198 //</l>\n</lg>\n\n<lg>\n<l>jñānasya bhaktibhāgatvād bhaktirjñānamitīryate /</l>\n<l>jñānasyaiva viśeṣo yad bhaktirityabhidhīyate // MAnuv_3,4.199 //</l>\n</lg>\n\n<lg>\n<l>parokṣatvāparokṣatve viśeṣau jñānagau yathā /</l>\n<l>snehayogo 'pi tadvat syād viśeṣo jñānagocaraḥ // MAnuv_3,4.200 //</l>\n</lg>\n\n<lg>\n<l>ityābhiprāyataḥ prāyo jñānameva vimuktaye /</l>\n<l>vadanti śrutayaḥ so 'yaṃ viśeṣo 'pi hyudīryate // MAnuv_3,4.201 //</l>\n</lg>\n\n<lg>\n<l>bhaktirjñānamiti kvāpi na hi dveṣayutā dṛśiḥ /</l>\n<l>puruṣārthāya bhavati sarvaśrutivirodhataḥ // MAnuv_3,4.202 //</l>\n</lg>\n\n<lg>\n<l>cetanasya dvayaṃ bhogyaṃ saṃsāro muktireva ca /</l>\n<l>saṃsārastrividhastatra svargo madhyamadhastathā // MAnuv_3,4.203 //</l>\n</lg>\n\n<lg>\n<l>muktiśca dvividhā tatra sukhaṃ nityaṃ tathāparam /</l>\n<l>nityaduḥkhamiti jñeyaṃ sādhanaṃ saṃsṛtāvapi /</l>\n<l>kāmyaṃ karma niṣiddhaṃ ca sājñānamiti niścayaḥ // MAnuv_3,4.204 //</l>\n</lg>\n\n<lg>\n<l>dveṣo bhaktiśca muktau tu muktidvayavidhāyakam /</l>\n<l>iti paiṅgiśruterdveṣo naiva sanmuktikāraṇam // MAnuv_3,4.205 //</l>\n</lg>\n\n<lg>\n<l>asanmukteḥ kāraṇaṃ ca muktāvityatra keśavaḥ /</l>\n<l>muktiśabdodito mokṣaṃ svabhaktānāṃ karoti yat // MAnuv_3,4.206 //</l>\n</lg>\n\n<lg>\n<l>dveṣato 'pi vimuktiścenmahātātparyarodhanam /</l>\n<l>bhaktayā prasannato devānmuktirityeva tadguṇān /</l>\n<l>vadanti śrutayaḥ sarvāḥ purāṇānyāgamā api // MAnuv_3,4.207 //</l>\n</lg>\n\n<lg>\n<l>yadi dveṣeṇa muktiḥ syād vaktavyo doṣasañcayaḥ /</l>\n<l>smartavyo bhagavān nityamityarthenaiva hi kvacit /</l>\n<l>dveṣādiva guṇānāha purāṇe kruddhavākyavat // MAnuv_3,4.208 //</l>\n</lg>\n\n<lg>\n<l>yathā kruddhaḥ pitā putraṃ maretyākṣepapūrvakam /</l>\n<l>proktasyānyasya kṛtyarthaṃ vadatyevaṃ purāṇagam // MAnuv_3,4.209 //</l>\n</lg>\n\n<lg>\n<l>vākyaṃ śrutivirodhena svavirodhena cāñjasā /</l>\n<l>bahvāgamavirodhācca na dveṣānmuktivācakam // MAnuv_3,4.210 //</l>\n</lg>\n\n<lg>\n<l>tamo dveṣeṇa saṃyānti bhaktayā muktiṃ tathaiva ca /</l>\n<l>viṣṇau viṣṇuprasādena vilomatvena cāñjasā /</l>\n<l>iti ṣāḍguṇyavacanamapyuktārthaniyāmakam // MAnuv_3,4.211 //</l>\n</lg>\n\n<lg>\n<l>mahātātparyarodhe ca kathaṃ vākyaṃ pramāṇatām /</l>\n<l>yāti sarvārtharūpaṃ hi mahātātparyamiṣyate // MAnuv_3,4.212 //</l>\n</lg>\n\n<lg>\n<l>vācakatvaṃ hi tātparyaṃ yadarthā akhilā ravāḥ /</l>\n<l>so 'rthaḥ kathaṃ parityājya ekaśabdasya saṃśaye /</l>\n<l>ato vijñānabhaktibhyāṃ puruṣārthaḥ paro bhavet // MAnuv_3,4.213 //</l>\n</lg>\n\n<lg>\n<l>yasya deve parā bhaktiryathā deve tathā gurau /</l>\n<l>tasyaite kathitā hyarthāḥ prakāśante mahātmanaḥ // MAnuv_3,4.214 //</l>\n</lg>\n\n<lg>\n<l>bhaktyā jñānaṃ tato bhaktistato dṛṣṭistataśca sā /</l>\n<l>tato muktistato bhaktiḥ saiva syāt sukharūpiṇī // MAnuv_3,4.215//</l>\n</lg>\n\n<lg>\n<l>bhaktayā prasanno bhagavān dadyājjñānamanākulam /</l>\n<l>tayaiva darśanaṃ yātaḥ pradadyānmuktimetayā // MAnuv_3,4.216 //</l>\n</lg>\n\n<lg>\n<l>nāhaṃ vedairna tapasā na dānena nacejyayā /</l>\n<l>śakya evaṃvidho draṣṭuṃ pradadyānmuktimetayā // MAnuv_3,4.217 //</l>\n</lg>\n\n<lg>\n<l>bhaktayā tvananyayā śakya ahamevaṃvidho 'rjuna /</l>\n<l>jñātuṃ draṣṭuṃ ca tattvena praveṣyuṃ ca parantapa // MAnuv_3,4.218 //</l>\n</lg>\n\n<lg>\n<l>ityādivākyataścaiva so 'yamuktārtha īyate /</l>\n<l>na ca prasādamāpnoti dveṣād bhaktyā tamāpnuyāt /</l>\n<l>iti dṛṣṭānusāritvamapyasminnartha īyate // MAnuv_3,4.219 //</l>\n</lg>\n\n<lg>\n<l>ye pṛthag vihitā viṣṇorguṇā vedena sādaram /</l>\n<l>ta eva dṛṣṭavailomyādaṅgīkāryā nacāparam // MAnuv_3,4.220 //</l>\n</lg>\n\n<lg>\n<l>anyad dṛṣṭānusāreṇa vāsudeve 'pi gṛhyate /</l>\n<l>doṣābhāvāśca ye vedairuditā avihāya tān // MAnuv_3,4.221 //</l>\n</lg>\n\n<lg>\n<l>anuktā apica grāhyā mahātātparyaśaktitaḥ /</l>\n<l>evaṃ bṛhatsaṃhitāvāk siddhānto hi tadīritaḥ // MAnuv_3,4.222 //</l>\n</lg>\n\n<lg>\n<l>tāratamyena tadbhakteṣvapi bhaktirviniścayāt /</l>\n<l>kartavyaiṣāpi tadbhaktirlokavedānusārataḥ // MAnuv_3,4.223 //</l>\n</lg>\n\n<lg>\n<l>yo hi bhaktaḥ pradhāne syāt tadīyeṣvapi bhaktimān /</l>\n<l>dṛśyate 'sau niyamato viparīto viparyaye // MAnuv_3,4.224 //</l>\n</lg>\n\n<lg>\n<l>vyabhicāro yadi kvāpi bhaktihrāso 'tra kalpyate /</l>\n<l>bhaktidoṣo hyasau yanna tadbhakteṣvapi bhaktimān // MAnuv_3,4.225 //</l>\n</lg>\n\n<lg>\n<l>tāratamyena teṣvaddhā bhaktirdṛṣṭānusārataḥ /</l>\n<l>viṣṇuprasādānusārāt kāryā doṣastadanyathā // MAnuv_3,4.226 //</l>\n</lg>\n\n<lg>\n<l>svaprītyanusṛtau prītirloke 'pyaddhaiva dṛśyate /</l>\n<l>tāratamyaparijñānamapyetenaiva sādhanam // MAnuv_3,4.227 //</l>\n</lg>\n\n<lg>\n<l>lakṣmīviriñcavāṇīśagirijendrāṅgirassutāḥ /</l>\n<l>sūryādayaśca kramaśo bhagavatprītigocarāḥ // MAnuv_3,4.228 //</l>\n</lg>\n\n<lg>\n<l>teṣu bhaktiḥ krameṇaiva kāryā nityaṃ mumukṣubhiḥ /</l>\n<l>sarve 'pi guravaścaite puruṣasya sadaiva hi // MAnuv_3,4.229 //</l>\n</lg>\n\n<lg>\n<l>tasmāt pūjyāśca namyāśca dhyeyāśca parito harim /</l>\n<l>iti ṣāḍguṇyavacanādapyeṣo 'rtho 'vasīyate // MAnuv_3,4.230 //</l>\n</lg>\n\n<lg>\n<l>haribhaktiḥ krameṇaiva tadīyeṣu harismṛtiḥ /</l>\n<l>haristutistatsmṛtiśca tatstutirharipūjanam // MAnuv_3,4.231 //</l>\n</lg>\n\n<lg>\n<l>tatpūjāvihitatyāga iti mukteḥ krameṇa hi /</l>\n<l>niyamāt sādhanānyeva nityasādhyāni cākhilaiḥ // MAnuv_3,4.232 //</l>\n</lg>\n\n<lg>\n<l>iti pravṛttavacanaṃ sādhanasya vinirṇaye /</l>\n<l>pravṛtte pañcarātre hi sādhanasyātiniścayaḥ // MAnuv_3,4.233 //</l>\n</lg>\n\n<lg>\n<l>haridveṣo na śubhada ;saddveṣatvād yathā guroḥ /</l>\n<l>kramād bhaktirhariprītikāraṇaṃ tatpriyaupagā /</l>\n<l>bhaktiryato yathā svasminnityādyā yuktiratra ca // MAnuv_3,4.234 //</l>\n</lg>\n\n<lg>\n<l>prādhānyatāratamyānusāriṇī bhaktiruttamā /</l>\n<l>prītidaiva hareryasmād bhaktiḥ sā svopagā yathā // MAnuv_3,4.235 //</l>\n</lg>\n\n<lg>\n<l>iti vā jñānakarmādiphalaṃ caiṣu kramopagam /</l>\n<l>svātantryatāratamyena phalaṃ hi phalināṃ bhavet // MAnuv_3,4.236 //</l>\n</lg>\n\n<lg>\n<l>aśubhaṃ tvaśubhe 'pyeṣāṃ svātantryāt prītito hareḥ /</l>\n<l>ājñayā cānyagaṃ naiva bhogāya bhavati kvacit // MAnuv_3,4.237 //</l>\n</lg>\n\n<lg>\n<l>puṇyamevāmumāpānoti na devān pāpamāpnuyāt /</l>\n<l>ityādiśrutayo mānamukte 'rthe yuktayo 'parāḥ // MAnuv_3,4.238 //</l>\n</lg>\n\n<lg>\n<l>upāsanādharmaphalaṃ yato dehāntare sthitiḥ /</l>\n<l>vāsudevājñayā caiva pūrvakarmānusārataḥ // MAnuv_3,4.239 //</l>\n</lg>\n\n<lg>\n<l>prerayanti hi te jīvān puṇyapāpeṣu nityaśaḥ /</l>\n<l>arāgadveṣataścaiva kathaṃ doṣānavāpnuyuḥ // MAnuv_3,4.240 //</l>\n</lg>\n\n<lg>\n<l>haryājñākaraṇādeva puṇyamebhiravāpyate /</l>\n<l>haripūjeti coddeśāt kathaṃ na śubhamāpnuyuḥ // MAnuv_3,4.241 //</l>\n</lg>\n\n<lg>\n<l>ato yathākramaṃ dharmajñānayoḥ phalamañjasā /</l>\n<l>sarvaprāṇigataṃ devāḥ prāpnuvantyā viriñcataḥ // MAnuv_3,4.242 //</l>\n</lg>\n\n<lg>\n<l>devā eva hi devānāṃ viśiṣṭā viniyāmakāḥ /</l>\n<l>brahmā tvakhiladevānāṃ narāṇāṃ ca niyāmakaḥ /</l>\n<l>ataḥ sarvaguṇāneṣa prāpanotyadhikamanyataḥ // MAnuv_3,4.243 //</l>\n</lg>\n\n<lg>\n<l>dravyasvātantryavijñānaprayatnairadhikaṃ phalam /</l>\n<l>devānāmanyagaṃ cāpi teṣu yad brahmaṇo hi tat // MAnuv_3,4.244 //</l>\n</lg>\n\n<lg>\n<l>bṛhattantroditaṃ vākyaṃ hariṇā phalanirṇaye /</l>\n<l>loke 'pyetādṛśaguṇaiḥ phalādhikyaṃ hi dṛśyate // MAnuv_3,4.245 //</l>\n</lg>\n\n<lg>\n<l>evañca kalipūrvāṇāmasurāṇāṃ mahat phalam /</l>\n<l>aśubheṣu sadaiva syānmithyājñānādikeṣu hi // MAnuv_3,4.246 //</l>\n</lg>\n\n<lg>\n<l>śubhāśubhaphalaṃ devā asurāśca samāpnuyuḥ /</l>\n<l>krameṇaiva yathāśakti yathā ye ye prayojakāḥ // MAnuv_3,4.247 //</l>\n</lg>\n\n<lg>\n<l>prerakā api pāpānāṃ na devāḥ pāpamāpnuyuḥ /</l>\n<l>iti prakāśikāyāṃ hi provāca harirañjasā // MAnuv_3,4.248 //</l>\n</lg>\n\n<lg>\n<l>yadyapyevaṃ surāṇāṃ ca daityānāṃ ca mahat phalam /</l>\n<l>śubhāśubhebhya evañca kartuśca syād yathoditam // MAnuv_3,4.249 //</l>\n</lg>\n\n<lg>\n<l>tasmānnirayamānuṣyasvargamuktyupabhoginaḥ /</l>\n<l>mānuṣottamamārabhya devāstu nirayaṃ vinā // MAnuv_3,4.250 //</l>\n</lg>\n\n<lg>\n<l>asurāstu vinā muktiṃ tamo 'ndhamapi cāpnuyuḥ /</l>\n<l>iti tattvavivekoktaṃ svayaṃ bhagavatā vacaḥ // MAnuv_3,4.251 //</l>\n</lg>\n\n<lg>\n<l>jñānadā apicācāryā viśeṣāt phalamāpnuyuḥ /</l>\n<l>muktāvaṣṭaguṇaṃ śiṣyād gururāpanoti śobhanam // MAnuv_3,4.252 //</l>\n</lg>\n\n<lg>\n<l>tadgururdviguṇaṃ tasmāt sārdhaṃ tāvat tato 'pare /</l>\n<l>devāḥ sahasraguṇitaṃ kramāt tasmād yathottaram // MAnuv_3,4.253 //</l>\n</lg>\n\n<lg>\n<l>brahmā mahaughaguṇitamevaṃ phalavinirṇayaḥ /</l>\n<l>ityāha bhagavāñchāstre guruvṛttābhidhe svayam /</l>\n<l>yuktaṃ ca tanna godātā gomātraphalamāpnuyāt // MAnuv_3,4.254 //</l>\n</lg>\n\n<lg>\n<l>ya imaṃ paramaṃ guhyaṃ madbhakteṣvabhidhāsyati /</l>\n<l>bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.255 //</l>\n</lg>\n\n<lg>\n<l>na ca tasmānmanuṣyeṣu kaścinme priyakṛttamaḥ /</l>\n<l>bhavitā na ca me tasmādanyaḥ priyataro bhuvi /</l>\n<l>ityāha bhagavānevamapi pātramapekṣyate // MAnuv_3,4.256 //</l>\n</lg>\n\n<lg>\n<l>evamevāvirodhena prārabdhasyaiva karmaṇaḥ /</l>\n<l>jñānaṃ dṛṣṭaphalaṃ proktaṃ muktiścehaiva labhyate // MAnuv_3,4.257 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyo 'dhyāyaḥ ||</p>\n\n<lg>\n<l>samanvayāvirodhābhyāṃ siddhe vastuni sādhane /</l>\n<l>vicāriteṣvaśeṣeṣu sādhaneṣu viśeṣataḥ // MAnuv_4,1.1 //</l>\n</lg>\n\n<lg>\n<l>nityaśaḥ kāryamatyantamavaśyaṃ bhāvi sādhanam /</l>\n<l>cintyate prathamaṃ tatra śravaṇādisakṛtkriyā // MAnuv_4,1.2 //</l>\n</lg>\n\n<lg>\n<l>āvṛttirveti sandehe kartavyā'vṛttireva hi /</l>\n<l>upadeśo 'tat tvamasītyādirhyasakṛdeva yat // MAnuv_4,1.3 //</l>\n</lg>\n\n<lg>\n<l>liṅgāllātavyataḥ pūrvamṛjobarrahmatvataḥ śatāt /</l>\n<l>śuśrāvogratapā nāma yogyo rudrapadasya yaḥ // MAnuv_4,1.4 //</l>\n</lg>\n\n<lg>\n<l>sārddhaṃ parārddhaṃ viṣṇostu guṇān bhaktayā sadodyataḥ /</l>\n<l>tattribhāgamupāsāṃ ca cakre sambhṛtamānasaḥ // MAnuv_4,1.5 //</l>\n</lg>\n\n<lg>\n<l>daśamanvantaraṃ śakrapadayogyo garutmataḥ /</l>\n<l>padayogyāt sumanasaḥ sunando nāma cāśṛṇot /</l>\n<l>upāsāṃ cakra udyukto manvantaracatuṣyayam // MAnuv_4,1.6 //</l>\n</lg>\n\n<lg>\n<l>sūryācandramasoścaiva padayogyau sutejasau /</l>\n<l>surūpaḥ śāntarūpaśca manvantaracatuṣyayam /</l>\n<l>aśṛṇvatāṃ sumanaso manvantaramupāsatām // MAnuv_4,1.7 //</l>\n</lg>\n\n<lg>\n<l>tataḥ proktāstu te sarve bhaktayogratapaādayaḥ /</l>\n<l>apaśyan paramaṃ viṣṇuṃ tatprasādedhitāḥ sadā /</l>\n<l>ityuktaṃ viṣṇunā sākṣād granthe sattatvasañjñite // MAnuv_4,1.8 //</l>\n</lg>\n\n<lg>\n<l>ātmeti nāma kathitaṃ sākṣānnārāyaṇasya hi /</l>\n<l>ātmā brahma mahāṃstāraḥ parameśaḥ śuciśravāḥ // MAnuv_4,1.9 //</l>\n</lg>\n\n<lg>\n<l>viṣṇurnārāyaṇo 'nanta iti śrīpatirīryate /</l>\n<l>iti piṅgaśrutiścaiva tathaiva paramaśrutiḥ // MAnuv_4,1.10 //</l>\n</lg>\n\n<lg>\n<l>omātmā bhagavān viṣṇurātmānando 'kṣaraḥ svarāṭ /</l>\n<l>viśvatrātā nṛsiṃho 'jo nārāyaṇa urukramaḥ // MAnuv_4,1.11 //</l>\n</lg>\n\n<lg>\n<l>anasūyā tathaivātrerjajñe putrānakalmaṣān /</l>\n<l>dattaṃ durvāsasaṃ somamātmeśabrahmasambhavān // MAnuv_4,1.12 //</l>\n</lg>\n\n<lg>\n<l>iti bhāgavate caiva tasmādātmā janārdanaḥ /</l>\n<l>tasmādupāsyo viṣṇuriti jñātavyaḥ sajjanaiḥ sadā // MAnuv_4,1.13 //</l>\n</lg>\n\n<lg>\n<l>tathaivopāsate santastathaivopadiśanti ca /</l>\n<l>ādānārthatvataścāyamātmaśabdaḥ patiṃ vadet /</l>\n<l>svāmī me viṣṇurityeva nityadopāsyamañjasā // MAnuv_4,1.14 //</l>\n</lg>\n\n<lg>\n<l>svāmī viṣṇuriti dhyānaṃ viśeṣaṇaviśeṣyataḥ /</l>\n<l>kartavyaṃ sarvathaivaitanna kathañcana vismaret // MAnuv_4,1.15 //</l>\n</lg>\n\n<lg>\n<l>iti sattattvavacanaṃ ṣāḍguṇyavacanaṃ param /</l>\n<l>mama svāmī harirnityaṃ sarvasya patireva ca /</l>\n<l>iti dhyeyaḥ sarvadaiva bhagavān viṣṇuravyayaḥ // MAnuv_4,1.16 //</l>\n</lg>\n\n<lg>\n<l>pratīkaviṣayatvena na kāryā viṣṇubhāvanā /</l>\n<l>pratīkaṃ naiva viṣṇuryanmithyopāsā hyanathardā // MAnuv_4,1.17 //</l>\n</lg>\n\n<lg>\n<l>yo 'nyathā santamātmeśamanyathā pratipadyate /</l>\n<l>kiṃ tena na kṛtaṃ pāpaṃ coreṇātmāpahāriṇā // MAnuv_4,1.18 //</l>\n</lg>\n\n<lg>\n<l>yo 'nyathā santamātmānamanyathā pratipadyate /</l>\n<l>kiṃ tena na kṛtaṃ pāpaṃ coreṇeśāpahāriṇā // MAnuv_4,1.19 //</l>\n</lg>\n\n<lg>\n<l>yo 'nyathaiva sthitaṃ viṣṇumanyathā pratipadyate /</l>\n<l>kiṃ tena na kṛtaṃ pāpaṃ coreṇa brahmacāriṇā // MAnuv_4,1.20 //</l>\n</lg>\n\n<lg>\n<l>svātmānaṃ pratimāṃ vāpi devatāntarameva vā /</l>\n<l>cetanācetanaṃ vānyad dhyāyed yaḥ keśavastviti /</l>\n<l>kiṃ tena na kṛtaṃ pāpaṃ cāreṇeśāpahāriṇā // MAnuv_4,1.21 //</l>\n</lg>\n\n<lg>\n<l>yo 'nyad viṣṇuriti dhyāyejjānīyād vā hariṃ tathā /</l>\n<l>andhe tamasi majjet sa yatra naivotthitiḥ kvacit // MAnuv_4,1.22 //</l>\n</lg>\n\n<lg>\n<l>yo 'nyad viṣṇuriti dhyāyed viṣṇuranyaditi sma vā /</l>\n<l>anyathā dhyānadoṣeṇa mahātamasi majjati // MAnuv_4,1.23 //</l>\n</lg>\n\n<lg>\n<l>yo 'nyad viṣṇuriti dhyāyed viṣṇuranyaditi sma vā /</l>\n<l>mahātamasi magnasya tasya naivotthitiḥ kvacit // MAnuv_4,1.24 //</l>\n</lg>\n\n<lg>\n<l>yatkiñcidanyathā saṃsthamanyathā dhyātamañjasā /</l>\n<l>dhyāturmahādoṣakaraṃ kimu sarveśvaro hariḥ // MAnuv_4,1.25 //</l>\n</lg>\n\n<lg>\n<l>yatkiñcidanyathā saṃsthamanyathā jñātamañjasā /</l>\n<l>mahādoṣakaraṃ viṣṇuḥ kimu sarveśvareśvaraḥ // MAnuv_4,1.26 //</l>\n</lg>\n\n<lg>\n<l>yatkiñcidanyathā saṃsthamanyathā jñātamañjasā /</l>\n<l>anarthakāraṇaṃ loke kimu sarveśvareśvaraḥ // MAnuv_4,1.27 //</l>\n</lg>\n\n<lg>\n<l>na kiñcidanyathā jñeyaṃ dhyeyaṃ vā tena kutracit /</l>\n<l>kimu sarvottamo viṣṇurjñeyo nīcatayā kvacit // MAnuv_4,1.28 //</l>\n</lg>\n\n<lg>\n<l>tasmād vastu yathārūpaṃ jñeyaṃ dhyeyaṃ ca sarvadā /</l>\n<l>kāraṇaṃ puruṣārthasya nānyathā bhavati kvacit // MAnuv_4,1.29 //</l>\n</lg>\n\n<lg>\n<l>iti śrutipurāṇoktibalato na pratīkatā /</l>\n<l>dhyeyā viṣṇoḥ kvacid yasmānmithyājñānamanarthadam // MAnuv_4,1.30 //</l>\n</lg>\n\n<lg>\n<l>ityabhipretya na hi sa ityāha bhagavān prabhuḥ /</l>\n<l>pratīkasaṃsthitatvena dhyeyo viṣṇurnacānyathā // MAnuv_4,1.31 //</l>\n</lg>\n\n<lg>\n<l>brahmeti ca sadā dhyeyo bhagavān viṣṇurañjasā /</l>\n<l>utkṛṣṭo brahmaśabdārthaḥ pūrṇatvaṃ brahmatā yataḥ // MAnuv_4,1.32 //</l>\n</lg>\n\n<lg>\n<l>ādhivyādhinimittena vikṣiptamanaso 'pi tu /</l>\n<l>dhyeyaiva brahmatā nityaṃ viṣṇorbhaktayā nirantaram /</l>\n<l>iti prakāśikāyāṃ ca vacanaṃ viṣṇuneritam // MAnuv_4,1.33 //</l>\n</lg>\n\n<lg>\n<l>nātmeti sūtramīśasya jīvatvapratipādakam /</l>\n<l>ātmaśabdaṃ yato hetuṃ kṛtvā jīvaṃ nyavārayat /</l>\n<l>svaśabdāt prāṇabhṛccaiva nokta ityeva vedarāṭ // MAnuv_4,1.34 //</l>\n</lg>\n\n<lg>\n<l>yadyātmaśabdo jīve 'pi kathaṃ sa vinivārayet /</l>\n<l>ātmaśabdoditastasmād viṣṇureva nacāparaḥ // MAnuv_4,1.35 //</l>\n</lg>\n\n<lg>\n<l>ātmabrahmādayaḥ śabdāstamṛte viṣṇumavyayam /</l>\n<l>na vadanti yato nāptā kvāpi tairguṇapūrṇatā /</l>\n<l>nārāyaṇādhyātmagatamiti yad vaiṣṇavaṃ vacaḥ // MAnuv_4,1.36 //</l>\n</lg>\n\n<lg>\n<l>yadi jīveśayorvedapatiraikyaṃ ca manyate /</l>\n<l>ātmaśabdaṃ kathaṃ tasmānnivārayati yuktitaḥ // MAnuv_4,1.37 //</l>\n</lg>\n\n<lg>\n<l>bhedasya vyapadeśaṃ ca sthitiṃ cādanameva ca /</l>\n<l>bhedadārḍhye hetumāha satātparyaṃ jagatpatiḥ // MAnuv_4,1.38 //</l>\n</lg>\n\n<lg>\n<l>vyāvahārikabhedaścet kvāsāvavyāvahārikaḥ /</l>\n<l>vyāvahārikamityeva vacanaṃ vyāvahārikam // MAnuv_4,1.39 //</l>\n</lg>\n\n<lg>\n<l>uta neti vikalpe tu yadi syād vyāvahārikam /</l>\n<l>tasyāpi bādhyatā cet syād bhedaḥ syāt pāramārthikaḥ // MAnuv_4,1.40 //</l>\n</lg>\n\n<lg>\n<l>avyāvahārikatvaṃ ced bhedo 'yaṃ satyatāṃ gataḥ /</l>\n<l>ekasyāsatyatāyāṃ hi dvayoreva viruddhayoḥ /</l>\n<l>anyasya satyataiva syāditi kena nivāryate // MAnuv_4,1.41 //</l>\n</lg>\n\n<lg>\n<l>asatyaṃ noktamityukte satyamuktamiti prajāḥ /</l>\n<l>jānantyuktaṃ tu no satyamityukte 'satyatāmapi // MAnuv_4,1.42 //</l>\n</lg>\n\n<lg>\n<l>na svapne 'pi dvayaṃ mithyā tatraikaṃ satyameva hi /</l>\n<l>bhāvābhāvāvubhau tatra kathaṃ mithyā bhaviṣyataḥ // MAnuv_4,1.43 //</l>\n</lg>\n\n<lg>\n<l>bhāvasya hi niṣedhe tu nābhāvasya niṣedhanam /</l>\n<l>svavāco 'satyatā cet syāt tasmād bhedasya satyatā // MAnuv_4,1.44 //</l>\n</lg>\n\n<lg>\n<l>tasmājjīveśayorbheda uktanyāyena gamyate /</l>\n<l>etasmādātmaśabdo 'yaṃ paramātmābhidhā bhavet // MAnuv_4,1.45 //</l>\n</lg>\n\n<lg>\n<l>pratīkaviṣayatvena viṣṇudṛṣṭirna tad bhavet /</l>\n<l>pratīke viṣṇurityeva tasmāt kāryā hyupāsanā // MAnuv_4,1.46 //</l>\n</lg>\n\n<lg>\n<l>na ca viṣṇuḥ pratīkaṃ yat tasmānnātmetyupāsanā /</l>\n<l>iti pakṣo yadā brahmadṛṣṭiścātra viruddhayate /</l>\n<l>sa neti yuktistatrāpi sametyuktaviruddhatā // MAnuv_4,1.47 //</l>\n</lg>\n\n<lg>\n<l>yadyapyutkarṣamātreṇa hyatadbhave 'pyupāsanā /</l>\n<l>utkarṣa ātmano 'pi syāccetanatvādacetanāt /</l>\n<l>tasamādatattvaṃ nopāsyamiti vedavido matam // MAnuv_4,1.48 //</l>\n</lg>\n\n<lg>\n<l>utkarṣād brahmatādhyāne yadi syāt phalamañjasā /</l>\n<l>brahmaṇo nīcatādhyānādanarthaḥ kiṃ na jāyate // MAnuv_4,1.49 //</l>\n</lg>\n\n<lg>\n<l>acetanasya brahmatvadhyāne tuṣyirnahi kvacit /</l>\n<l>nīcasya svātmatādhyāne kupyati brahma lokavat // MAnuv_4,1.50 //</l>\n</lg>\n\n<lg>\n<l>caṇḍālo nṛpa ityukte nṛpaścaṇḍāla ityapi /</l>\n<l>ko viśeṣaḥ parijñāte nṛpeṇa syāt kathañcana // MAnuv_4,1.51 //</l>\n</lg>\n\n<lg>\n<l>purato naradevasya caṇḍālo yadi pūjyate /</l>\n<l>rājavat kiṃ na kopaḥ syād rājño loke hi paśyati // MAnuv_4,1.52 //</l>\n</lg>\n\n<lg>\n<l>rājñastu purataḥ prokte caṇḍālaṃ nṛpa ityapi /</l>\n<l>ātmānaṃ sa iti proktamitivaddhayeva kupyati // MAnuv_4,1.53 //</l>\n</lg>\n\n<lg>\n<l>abhede naitayordhyāne ko viśeṣo vacasyapi /</l>\n<l>ayaṃ rājā tvamityukte caṇḍāle 'tha nṛpe 'pi ca /</l>\n<l>caṇḍāla iti tu prokte samameva hi dūṣaṇam // MAnuv_4,1.54 //</l>\n</lg>\n\n<lg>\n<l>dhyāte tvekasya tadbhāve tadbhāvo 'nyasya kiṃ na tat /</l>\n<l>nacaiva tadavijñātaṃ sarvajñabrahmaṇā kvacit // MAnuv_4,1.55 //</l>\n</lg>\n\n<lg>\n<l>tasmādapeśalaṃ sarvamanyasya brahmatāvacaḥ /</l>\n<l>tasmād yathoktamārgeṇa brahmopāsyaṃ mumukṣubhiḥ // MAnuv_4,1.56 //</l>\n</lg>\n\n<lg>\n<l>tathopāsyāñjasā dṛṣṭaṃ brahma pāpaṃ ca bhasmasāt /</l>\n<l>karoti nikhilaṃ pūrvaṃ pāścāttyasyāpyasaṅgatām /</l>\n<l>karoti taddviṣaścaivaṃ puṇyanāśo 'pyasaṅgatā // MAnuv_4,1.57 //</l>\n</lg>\n\n<lg>\n<l>yadeva vidyayetyatra pūrvoktāddhi viśiṣṭate /</l>\n<l>pūrvaṃ svargādilabdhyarthaṃ vīryavattvena coditam /</l>\n<l>karma vidyāyutaṃ paścānmokṣe vīryapradaṃ tviti // MAnuv_4,1.58 //</l>\n</lg>\n\n<lg>\n<l>tato bhogena puṇyaṃ ca kṣapayitvetarat tathā /</l>\n<l>brahmadviḍ brahmadarśī ca tamomokṣāvavāpnutaḥ // MAnuv_4,1.59 //</l>\n</lg>\n\n<lg>\n<l>brahmāṇaṃ śatakālāttu pūrvamārabdhasaṅkṣayaḥ /</l>\n<l>brahmaṇastveva tāvattvaṃ pañcāśad brahmaṇastathā /</l>\n<l>rudrasya viṃśadeva syādindrasyārkādike daśa // MAnuv_4,1.60 //</l>\n</lg>\n\n<lg>\n<l>anyeṣāṃ brahmamātrasya tvanta ārabdhasaṅkṣayaḥ /</l>\n<l>brahmaṇaiva sahātaśca paraṃ nārāyaṇaṃ vrajet /</l>\n<l>iti sattattvavacanaṃ svayaṃ bhagavatoditam // MAnuv_4,1.61 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturthādhyāyasya prathamaḥ pādaḥ ||</p>\n\n<lg>\n<l>devānāṃ ca manuṣyāṇāmetāvat samameva hi /</l>\n<l>utkrāntimārgau devānāṃ na prāyeṇa bhaviṣyataḥ // MAnuv_4,2.1 //</l>\n</lg>\n\n<lg>\n<l>karmakṣayasatathotkrāntirmārgo bhogaścatuṣyayam /</l>\n<l>phalaṃ mokṣa iti proktaḥ kramāt pādeṣu coditaḥ // MAnuv_4,2.2 //</l>\n</lg>\n\n<lg>\n<l>sraṣṭṛṣveva tu sṛjyānāṃ praveśo brahmaṇo laye /</l>\n<l>devānāṃ mārga uddiṣṭo nārcirādirnacotkramaḥ // MAnuv_4,2.3 //</l>\n</lg>\n\n<lg>\n<l>sraṣṭustu grāsabhūtasya dehastatra layaṃ vrajet /</l>\n<l>yataḥ sṛjyasya devasya naivotkrāntistato bhavet // MAnuv_4,2.4 //</l>\n</lg>\n\n<lg>\n<l>layāccaivārcirādīnāṃ lokānāmapi sarvaśaḥ /</l>\n<l>kathaṃ mārgo bhavet teṣāṃ viśatāmuttamaṃ svataḥ // MAnuv_4,2.5 //</l>\n</lg>\n\n<lg>\n<l>jātānāṃ mānuṣe loke devānāṃ ca kadācana /</l>\n<l>utkrāntimārgau bhavato na tadā muktiriṣyate // MAnuv_4,2.6 //</l>\n</lg>\n\n<lg>\n<l>anyeṣāmapi sākṣāttu muktiḥ prāpyāpi taṃ harim /</l>\n<l>sahaiva brahmaṇā bhūyāditi śāstrasya nirṇayaḥ // MAnuv_4,2.7 //</l>\n</lg>\n\n<lg>\n<l>kṣmāmbhonalānilaviyanmanaindriyārthabhūtādibhiḥ parivṛtaḥ pratisañjighṛkṣuḥ /</l>\n<l>avyākṛtaṃ viśati yarhi guṇatrayātmā kālaṃ paraṃ svamanubhūya paraḥ svayambhūḥ // MAnuv_4,2.8 //</l>\n</lg>\n\n<lg>\n<l>evaṃ paretya bhagavantamanupraviṣṭā ye yogino jitamarunmanaso virāgāḥ /</l>\n<l>tenaiva sākamamṛtaṃ puruṣaṃ purāṇaṃ brahma pradhānamupayāntyagatābhimānāḥ // MAnuv_4,2.9 //</l>\n</lg>\n\n<lg>\n<l>bhagavantamanuprāptā api tu brahmaṇā saha /</l>\n<l>paramaṃ mokṣamāyānti liṅgabhaṅgena yoginaḥ // MAnuv_4,2.10 //</l>\n</lg>\n\n<lg>\n<l>prāptā api paraṃ devaṃ sahaiva brahmaṇā punaḥ /</l>\n<l>ānandavyaktiyāyānti pūrṇāṃ liṅgasya bhaṅgataḥ // MAnuv_4,2.11 //</l>\n</lg>\n\n<lg>\n<l>iti śrutipurāṇoktibalād vijñāyate ca tat /</l>\n<l>bhogastu sarvadevānāṃ narādīnāṃ ca vidyate // MAnuv_4,2.12 //</l>\n</lg>\n\n<lg>\n<l>tatra praveśo devānāmuttarottarataḥ kramāt /</l>\n<l>ucyate dehagānāṃ ca vṛttīnāmevameva tu // MAnuv_4,2.13 //</l>\n</lg>\n\n<lg>\n<l>tatra mokṣasvarūpaṃ tu vādinaḥ pratibhāśrayāt /</l>\n<l>nānā vadanti puṃsāṃ hi matayo guṇabhedataḥ /</l>\n<l>pṛthak pṛthak prajāyante tamasaivānyathāmatiḥ // MAnuv_4,2.14 //</l>\n</lg>\n\n<lg>\n<l>rajasā miśrabuddhitvaṃ sattvenaiva yathā matiḥ /</l>\n<l>guṇātītā vimuktānāṃ matiḥ śuddhacitiryataḥ // MAnuv_4,2.15 //</l>\n</lg>\n\n<lg>\n<l>sāmyagevātha nityā ca tattanmāhātmyayogataḥ /</l>\n<l>bahaḷā cātiviśadā spaṣṭā caiva śriyo matiḥ // MAnuv_4,2.16 //</l>\n</lg>\n\n<lg>\n<l>mahāśuddhacititvena tato 'pyatimahācitiḥ /</l>\n<l>aśeṣoruviśeṣāṇāmatispaṣṭatayā dṛśiḥ /</l>\n<l>nityamekaprakārā ca nārāyaṇamatiḥ parā // MAnuv_4,2.17 //</l>\n</lg>\n\n<lg>\n<l>sūryaprabhāvadakhilaṃ bhāsayanti nirantarā /</l>\n<l>nirlepā vītadoṣā ca nityamevāvikāriṇī // MAnuv_4,2.18 //</l>\n</lg>\n\n<lg>\n<l>viśeṣāṃsatadgatāṃstyaktavā prāyastallakṣaṇā śriyaḥ /</l>\n<l>tathaiva spaṣṭatābhāvāt tattantratvācca kevalam /</l>\n<l>na tādṛśī brahmaṇastu prāya eva śriyo yathā // MAnuv_4,2.19 //</l>\n</lg>\n\n<lg>\n<l>muktānāṃ tu tadanyeṣāṃ samudrataraḷopamā /</l>\n<l>agnijvālāvadeva syāt smṛtigānāṃ dṛśo bhavaḥ // MAnuv_4,2.20 //</l>\n</lg>\n\n<lg>\n<l>evaṃvidheṣu jñāneṣu tamasā muṣyadṛṣṭayaḥ /</l>\n<l>khadyotasadṛśātyalpajñānatvādanyathādṛśaḥ /</l>\n<l>vadanti vādino mokṣaṃ nānāmatasamāśrayāt // MAnuv_4,2.21 //</l>\n</lg>\n\n<lg>\n<l>āśritya pratibhāmāha jinastatrātitāmasīm /</l>\n<l>jñānāt karmakṣayānmokṣo bhaved dehākhyapañjarāt // MAnuv_4,2.22 //</l>\n</lg>\n\n<lg>\n<l>pañjaronmuktakhagavadalākākāśagocaraḥ /</l>\n<l>nityamūrdhvaṃ vrajatyeva pudgalo hastapādavān // MAnuv_4,2.23 //</l>\n</lg>\n\n<lg>\n<l>iti tat kena mānena mokṣarūpaṃ pradṛśyate /</l>\n<l>gatirūrdhvā ca duḥkhetā gatitvāllaukikī yathā /</l>\n<l>ityukte cānumānaikaśaraṇasya kimuttaram // MAnuv_4,2.24 //</l>\n</lg>\n\n<lg>\n<l>anūrdhvagatitā tatra yadyupādhiḥ khagasya ca /</l>\n<l>dūrordhvagamane duḥkhamiti sādhyānugo na saḥ // MAnuv_4,2.25 //</l>\n</lg>\n\n<lg>\n<l>pratisādhanarūpasya nānumānasya dūṣaṇam /</l>\n<l>upādhiḥ pratirūpaṃ hi sādhanaṃ tannacāparam // MAnuv_4,2.26 //</l>\n</lg>\n\n<lg>\n<l>athāpi saśarīratvaṃ cātropādhirna vai bhavet /</l>\n<l>gatitvaṃ yatra dehitvamiti yat sādhanānugam // MAnuv_4,2.27 //</l>\n</lg>\n\n<lg>\n<l>āgamānanusāritve prasaṅgo 'yaṃ yatastataḥ /</l>\n<l>nāpasiddhāntatā doṣaḥ prasaṅge yadi sā bhavet /</l>\n<l>tadaivātiprasaṅgaḥ syānna pasaṅgaḥ kvacid bhavet // MAnuv_4,2.28 //</l>\n</lg>\n\n<lg>\n<l>lokākāśagatitvaṃ cedupādhiḥ sādhanānugaḥ /</l>\n<l>so 'pītyukte vadet kiṃ sa tasmād vedodito bhavet // MAnuv_4,2.29 //</l>\n</lg>\n\n<lg>\n<l>mokṣa evaṃ svayaṃ viṣṇuryadyapīśo hyaśeṣavit /</l>\n<l>cakāra saugatamataṃ mohāyaiva cakāra yat // MAnuv_4,2.30 //</l>\n</lg>\n\n<lg>\n<l>asurāṇāmayogyānāṃ vedamārge pravartatām /</l>\n<l>ato 'surādhikāratvānna grāhyaṃ tanmataṃ kvacit // MAnuv_4,2.31 //</l>\n</lg>\n\n<lg>\n<l>catuṣprakāraṃ taccoktaṃ śūnyaṃ vijñānamekalam /</l>\n<l>anumeyabahistattvaṃ tathā pratyakṣabāhyagam // MAnuv_4,2.32 //</l>\n</lg>\n\n<lg>\n<l>iti tatra tu ye śūnyaṃ vadantyajñānamohitaḥ /</l>\n<l>te mokṣaṃ tādṛśaṃ brūyurniśśaṅkaṃ māyino yathā // MAnuv_4,2.33 //</l>\n</lg>\n\n<lg>\n<l>na kiñcinamuktayavasthāyāmātmātmīyamathāpi vā /</l>\n<l>ekasmin saṃsṛtermukte na kiñcidavaśiṣyate // MAnuv_4,2.34 //</l>\n</lg>\n\n<lg>\n<l>tatsaṃvṛtyaiva bhedo 'yaṃ cetanācetanātmakaḥ /</l>\n<l>dṛśyate saṃvṛterdhvaṃse nirviśeṣaiva śūnyatā // MAnuv_4,2.35 //</l>\n</lg>\n\n<lg>\n<l>na sattvaṃ naiva cāsattvaṃ śūnyatattvasya vidyate /</l>\n<l>na sukhatvaṃ na duḥkhatvaṃ na viśeṣo 'pi kaścana // MAnuv_4,2.36 //</l>\n</lg>\n\n<lg>\n<l>nirviśeṣaṃ syayambhātaṃ nirlepamajarāmaram /</l>\n<l>śūnyaṃ tattvamasambādhaṃ nānāsaṃvṛtivarjitam // MAnuv_4,2.37 //</l>\n</lg>\n\n<lg>\n<l>aśeṣadoṣarahitaṃ manovācāmagocaram /</l>\n<l>mokṣa ityucyate 'sadbhirnānāsaṃvṛtidūṣitam // MAnuv_4,2.38 //</l>\n</lg>\n\n<lg>\n<l>saṃsṛtyavasthaṃ vijñeyaṃ saṃvṛtyaiva viśeṣyate /</l>\n<l>sthitayā dhvastayā caiva saṃsṛtirmokṣa ityapi // MAnuv_4,2.39 //</l>\n</lg>\n\n<lg>\n<l>kecit teṣvanyathā prāhuḥ saṃvṛtyaiva tvanekadhā /</l>\n<l>avacchinnaṃ mahāśūnyaṃ nānānapudgalaśabditam // MAnuv_4,2.40 //</l>\n</lg>\n\n<lg>\n<l>yasya śūnyaikarasatā jñānāt sā tvapagacchati /</l>\n<l>sa pudgalatvanirmukto mahāśūnyatvameṣyati // MAnuv_4,2.41 //</l>\n</lg>\n\n<lg>\n<l>saṃvṛtyānyastvavacchinno duḥkhānyanubhavatyalam /</l>\n<l>ityevaṃ māyinaścāhurekajīvatvavādinaḥ // MAnuv_4,2.42 //</l>\n</lg>\n\n<lg>\n<l>bahujīvamatāśceti māyā teṣāṃ tu saṃvṛtiḥ /</l>\n<l>nirviśeṣatvavācaiva śūnyaṃ brahmaiva no bhidā // MAnuv_4,2.43 //</l>\n</lg>\n\n<lg>\n<l>saccitsukhādikaṃ caiva kiṃ kuto 'khaṇḍavādinaḥ /</l>\n<l>vyāvartyamātrabhedastu vidyate śūnyavādinaḥ // MAnuv_4,2.44 //</l>\n</lg>\n\n<lg>\n<l>anṛtāderapohaṃ tu svayameva hi manyate /</l>\n<l>nirviśeṣatvato naiva viśeṣo brahmaśūnyayoḥ // MAnuv_4,2.45 //</l>\n</lg>\n\n<lg>\n<l>prāmāṇyādi ca vedasya phalataḥ samameva hi /</l>\n<l>atattvāvedakaṃ yasmāt pramāṇaṃ tena kathyate /</l>\n<l>atattvāvedakatvaṃ yadaprāmāṇyaṃ satāṃ matam // MAnuv_4,2.46 //</l>\n</lg>\n\n<lg>\n<l>dīrghabhrāntikarī cet syādatattvāvedakapramā /</l>\n<l>rajjusarpādivijñānādapyādhikyādamānatā /</l>\n<l>syādāgamasyānivartyamahāmohapradatvataḥ // MAnuv_4,2.47 //</l>\n</lg>\n\n<lg>\n<l>talanailyādivijñānamākāśe mānatāṃvrajet /</l>\n<l>chatrākāratvavijñānaṃcandraprādeśatāmatiḥ // MAnuv_4,2.48 //</l>\n</lg>\n\n<lg>\n<l>nirbhedatvaṃ tu śūnyasya tenāpyaṅgīkṛtaṃ sadā /</l>\n<l>sattvāsattvādidharmāṇāmabhāva ubhayormataḥ // MAnuv_4,2.49 //</l>\n</lg>\n\n<lg>\n<l>na hi satpratiyogitvaṃ śūnyatvaṃ tena ceṣyate /</l>\n<l>na ca duḥkhavirodhitvādanyā hyānandateṣyate // MAnuv_4,2.50 //</l>\n</lg>\n\n<lg>\n<l>māyinā śūnyapakṣe 'pi jñānaṃ jāḍyavirodhi ca /</l>\n<l>dharmaste 'pi na santyeva ko viśeṣastatastayoḥ // MAnuv_4,2.51 //</l>\n</lg>\n\n<lg>\n<l>etādṛśānāṃ pakṣāṇāṃ dūṣaṇaṃ prabhurā kṛtam /</l>\n<l>svapakṣasādanenaiva nābhāva iti coktitaḥ // MAnuv_4,2.52 //</l>\n</lg>\n\n<lg>\n<l>ātmābhāve pumarthaḥ ka iṣṭasyātmāvadhiryataḥ /</l>\n<l>yadi nātmāvadhirmokṣo mokṣaḥ syād ghaṭaśūnyatā /</l>\n<l>kalpitatvād viśeṣāṇāṃ māyino 'pi samaṃ hi tat // MAnuv_4,2.53 //</l>\n</lg>\n\n<lg>\n<l>dṛśyamāne viśeṣe 'pi yadi cedaviśeṣatā /</l>\n<l>ghaṭābhāvo 'viśeṣaḥ syāt pāścātyaścedanāgataḥ // MAnuv_4,2.54 //</l>\n</lg>\n\n<lg>\n<l>na mokṣo vimato yasmādadeho ghaṭaśūnyatā /</l>\n<l>yathetyukte vadet kiṃ sa yo 'numāmātramānakaḥ // MAnuv_4,2.55 //</l>\n</lg>\n\n<lg>\n<l>na ca māyī vadet tatra pūrvoktenaiva vartmanā /</l>\n<l>amānatvācchrutestasya nacādehatvavādinī // MAnuv_4,2.56 //</l>\n</lg>\n\n<lg>\n<l>śrutiḥ kācidadehatvamaprākṛtaśarīragā /</l>\n<l>mokṣe bhogaṃ yato brūte jakṣan krīḍanniti śrutiḥ // MAnuv_4,2.57 //</l>\n</lg>\n\n<lg>\n<l>nirduḥkhatvānna tanmokṣaḥ pratipannaṃ yatheti ca /</l>\n<l>anumādūṣaṇaṃ kiṃ syād vādinoḥ śūnyamāyinoḥ // MAnuv_4,2.58 //</l>\n</lg>\n\n<lg>\n<l>duḥkhaṃ duḥkhādabhinnatvānmokṣo 'pi syādasaṃśayam /</l>\n<l>bhede sadvaitataiva syādityādyamitadoṣataḥ /</l>\n<l>heyaṃ māyāmatenaiva saha śūnyamataṃ budhaiḥ // MAnuv_4,2.59 //</l>\n</lg>\n\n<lg>\n<l>evaṃ vijñānavādo 'pi jñānamātraviśeṣataḥ /</l>\n<l>tasyāpi bhaṅguratvādiviśeṣamapahāya hi /</l>\n<l>advaitatāmataṃ sākṣāduktadoṣastato bhavet // MAnuv_4,2.60 //</l>\n</lg>\n\n<lg>\n<l>kālo na kevalajñānī kālatvāt pratipannavat /</l>\n<l>etayānumayā rodhānna tādṛṅmokṣarūpatā // MAnuv_4,2.61 //</l>\n</lg>\n\n<lg>\n<l>yadi kālo 'pi netyāha kadeti praśna uttaram /</l>\n<l>kiṃ vakṣyati yadāvasthāṃ vadet sā pakṣatāṃ vrajet // MAnuv_4,2.62 //</l>\n</lg>\n\n<lg>\n<l>avasthātvāditi hyeva hetuḥ sāpi kadeti ca /</l>\n<l>pṛṣṭe kālaśca vaktavyo nākālatvaṃ tato bhavet // MAnuv_4,2.63 //</l>\n</lg>\n\n<lg>\n<l>na kāla iti sāmānyaniṣedhe kālagapramā /</l>\n<l>niruṇaddhi vaktavyo nākālatvaṃ tato bhavet // MAnuv_4,2.64 //</l>\n</lg>\n\n<lg>\n<l>ekajīvatvapakṣe tu kālābhāvādiyaṃ pramā /</l>\n<l>kupitā kālamādāya dvaitamevopapādayet // MAnuv_4,2.65 //</l>\n</lg>\n\n<lg>\n<l>vimataḥ prapañcavān kālaḥ kālatvāt pratipannavat /</l>\n<l>iti cānyānumaikatvaṃ jīvasya vinivārayet // MAnuv_4,2.66 //</l>\n</lg>\n\n<lg>\n<l>kālaśabdeśvaraikatvamatānyapyevameva hi /</l>\n<l>nirākṛtāni teṣāṃ ca samatvāt pakṣadoṣayoḥ // MAnuv_4,2.67 //</l>\n</lg>\n\n<lg>\n<l>jñānaṃ svarasabhaṅgayeva nityasantāmiṣyate /</l>\n<l>bauddhābhyāmaparābhyāṃ tu tatrāpyuktānumā ripuḥ // MAnuv_4,2.68 //</l>\n</lg>\n\n<lg>\n<l>mokṣo na śuddhavijñānasantānī kālagatvataḥ /</l>\n<l>pratipanno yathetyetadanumānaṃ taduttaram // MAnuv_4,2.69 //</l>\n</lg>\n\n<lg>\n<l>anumānāni sarvāṇi pratisādhanayogataḥ /</l>\n<l>niṣiddhānyuktabhaṅgayaiva śrutayaścāsmaduktigāḥ // MAnuv_4,2.70 //</l>\n</lg>\n\n<lg>\n<l>sāṅkhayanaiyāyikādyāśca prāhurmokṣaṃ tu nissukham /</l>\n<l>icchādveṣaprayatnāderapi sarvātmanā layam // MAnuv_4,2.71 //</l>\n</lg>\n\n<lg>\n<l>tatrāhurnaitadapyatra śobhanaṃ śrutayo yataḥ /</l>\n<l>mahānandaṃ ca bhogaṃ ca niyamena vadanti hi // MAnuv_4,2.72 //</l>\n</lg>\n\n<lg>\n<l>prākṛtapriyahānistu priyāspṛṣṭiritīryate /</l>\n<l>apriyaṃ pratikūlaṃ tadaviśeṣeṇa śabditam // MAnuv_4,2.73 //</l>\n</lg>\n\n<lg>\n<l>nāsti hyaprākṛtaṃ duḥkhaṃ sato jīvasya kutracit /</l>\n<l>priyaṃ svarūpamevāsya balānandādivākyataḥ // MAnuv_4,2.74 //</l>\n</lg>\n\n<lg>\n<l>heyatvādapapriyasyaiva priyahāneraniṣṭhataḥ /</l>\n<l>na samastapriyābhāvo mokṣe prokte tu yujyate // MAnuv_4,2.75 //</l>\n</lg>\n\n<lg>\n<l>apriyasya svarūpatvamasureṣveva hi śrutam /</l>\n<l>asurā naivamevaṃ ca naivaṃ cākhilamānuṣāḥ /</l>\n<l>ityātmapriyahānāya ko yateta ca buddhimān // MAnuv_4,2.76 //</l>\n</lg>\n\n<lg>\n<l>sañjñā nāstītyapi hyasya nāmuktajñeyateti hi /</l>\n<l>dharmānucchittimevāsya yato vaktayuttaraśrutiḥ // MAnuv_4,2.77 //</l>\n</lg>\n\n<lg>\n<l>āśaṅkayāsya jñānahāniṃ maitreyyā mohamāha mām /</l>\n<l>bhavānityuktavatyā hi nāhaṃ mohaṃ vadāmi te /</l>\n<l>ityuktavā yājñavalkyo hi svarūpānāśamūcivān // MAnuv_4,2.78 //</l>\n</lg>\n\n<lg>\n<l>jñānarūpasya vijñānānāśastannāśa eva yat /</l>\n<l>iti śūnyamatocchittyai punarānandapūrvakān /</l>\n<l>dharmānāhāpyanucchinnāṃstārkikairvinivāritān /</l>\n<l>mātrāsaṃsargamapyāha tathā mādhyandinaśrutiḥ // MAnuv_4,2.79 //</l>\n</lg>\n\n<lg>\n<l>ācikṣepa mataṃ tacca yasmin na viṣayādanam /</l>\n<l>ghrāṇādibhogābhāvasya tvaniṣṭatvahṛdā śrutiḥ // MAnuv_4,2.80 //</l>\n</lg>\n\n<lg>\n<l>yenedamakhilaṃ veda vijñātāraṃ svameva ca /</l>\n<l>kena taṃ ca vijānīyādityaniṣṭaṃ hi sarvathā // MAnuv_4,2.81 //</l>\n</lg>\n\n<lg>\n<l>nākhilajñāpako viṣṇurajñeyo niyamena hi /</l>\n<l>tajjñānārthaṃ hi vedānāmakhilānāṃ pravartanam // MAnuv_4,2.82 //</l>\n</lg>\n\n<lg>\n<l>pratyakṣāgamātmavijñānāvirodhānubhavādapi /</l>\n<l>na svavijñānitāyāṃ ca virodhaḥ kaścaneyate // MAnuv_4,2.83 //</l>\n</lg>\n\n<lg>\n<l>kartṛkarmavirodhaśca nityānubhavavirodhataḥ /</l>\n<l>kathameva padaṃ gacched virodho dṛṣṭabādhanam // MAnuv_4,2.84 //</l>\n</lg>\n\n<lg>\n<l>so 'śnute sarvakāmaṃśca kāmānnī kāmarūpyatha /</l>\n<l>ityādiśrutayaścoktamarthameva vadanti hi // MAnuv_4,2.85 //</l>\n</lg>\n\n<lg>\n<l>asvātantryādivetyuktaṃ na dvaitābhāvataḥ kvacit /</l>\n<l>ātmaivābhūditi hyasmādaviśeṣaprasaṅgataḥ // MAnuv_4,2.86 //</l>\n</lg>\n\n<lg>\n<l>asvātantryopamābhedabhedeṣviva udīritaḥ /</l>\n<l>śabdatattva iti proktaṃ maitreyyuktottaraṃ ca kim // MAnuv_4,2.87 //</l>\n</lg>\n\n<lg>\n<l>sukhādidharmahānau tu mukteḥ kiñca prayojanam /</l>\n<l>yadyartho duḥkhahāniḥ syādanarthaḥ sukhanāśanam // MAnuv_4,2.88 //</l>\n</lg>\n\n<lg>\n<l>tayośca duḥkhahānāddhi sukhanāśo 'dhiko bhavet /</l>\n<l>prāpyāpi duḥkhaṃ sumahat sukhaleśāptaye janaḥ /</l>\n<l>yatate sukhahānau hi ko mokṣāya yatet pumān // MAnuv_4,2.89 //</l>\n</lg>\n\n<lg>\n<l>alpācca sukhānāśāddhi bibhetyatitarāṃ janaḥ /</l>\n<l>mahacca duḥkhamāpnoti sukhanāśanivṛttaye // MAnuv_4,2.90 //</l>\n</lg>\n\n<lg>\n<l>na ca rāganimittaṃ tad vītarāgā api sphuṭam /</l>\n<l>nāradādyāḥ sukhārthāya sahante duḥkhamañjasā /</l>\n<l>yuddhādidarśanaṃ yasmāt suduḥkhenāpi kuvarte // MAnuv_4,2.91 //</l>\n</lg>\n\n<lg>\n<l>yadendravairocanayorbrahmāstrābhyāṃ sutāpitāḥ /</l>\n<l>api naivājahuryuddharasāt te nāradādayaḥ /</l>\n<l>iti skāndavacastasmāt sukhābhāvasya ko yatet // MAnuv_4,2.92 //</l>\n</lg>\n\n<lg>\n<l>vimato duḥkhayug yasmāccetanaḥ san sukhojkhitaḥ /</l>\n<l>pratipanno yathetyeva cānumā kena vāryate // MAnuv_4,2.93 //</l>\n</lg>\n\n<lg>\n<l>sarvaśrutipurāṇeṣu sukhabhāvoktitastathā /</l>\n<l>muktau na grāhyamevaitat sukhābhāvamataṃ budhaiḥ // MAnuv_4,2.94 //</l>\n</lg>\n\n<lg>\n<l>so 'nānandād vimuktaḥ sannānandī bhavati sphuṭam /</l>\n<l>nirguṇe brahmaṇi mayi dhārayan viśadaṃ manaḥ /</l>\n<l>paramānandamāpnoti yatra kāmo 'vasīyate // MAnuv_4,2.95 //</l>\n</lg>\n\n<lg>\n<l>na viṣṇusadṛśaṃ daivaṃ na mokṣasadṛśaṃ sukham /</l>\n<l>na vedasadṛśaṃ vākyaṃ na varṇo 'kārasammitaḥ // MAnuv_4,2.96 //</l>\n</lg>\n\n<lg>\n<l>yatrānandāśca modāśca mudaḥ pramuda āsate /</l>\n<l>kāmasya yatrāptāḥ kāmāstatra māmamṛtaṃ kṛdhi // MAnuv_4,2.97 //</l>\n</lg>\n\n<lg>\n<l>iti śrutipurāṇāni tatratatra vadanti hi /</l>\n<l>ato mokṣe sukhābhāva iti yatkiñcideva hi // MAnuv_4,2.98 //</l>\n</lg>\n\n<lg>\n<l>śiraḥkarādyabhāvaśca na muktasya bhavet kvacit /</l>\n<l>śrutayaśca purāṇāni mānamatra bahūni ca // MAnuv_4,2.99 //</l>\n</lg>\n\n<lg>\n<l>na vartate yatra rajastamastayoḥ sattvaṃ ca miśraṃ na ca kālavikramaḥ /</l>\n<l>na yatra māyā kimutāpare hareranuvratā yatra surāsurārcitāḥ // MAnuv_4,2.100 //</l>\n</lg>\n\n<lg>\n<l>śyāmāvadātāḥ śatapatralocanāḥ piśaṅgavastrāḥ surucaḥ supeśasaḥ /</l>\n<l>sarve caturbāhava unmiṣanmaṇipravekaniṣkābharaṇāḥ suvarcasaḥ // MAnuv_4,2.101 //</l>\n</lg>\n\n<lg>\n<l>pravāḷavaiḍūryamṛṇāḷavarcasāṃ parisphuratkuṇḍalamaulimālinām /</l>\n<l>bhrājiṣṇubhiryaḥ parito virājate lasadvimānāvalibhirmahātmanām // MAnuv_4,2.102 //</l>\n</lg>\n\n<lg>\n<l>vidyotamānapramadottamābhiḥ savidyudabhrāvalibhiryathā nabhaḥ /</l>\n<l>śrīryatra rūpiṇyurugāyapādayoḥ karoti mānaṃ bahudhā vibhūtibhiḥ // MAnuv_4,2.103 //</l>\n</lg>\n\n<lg>\n<l>ṛcāṃ tvaḥ poṣamāste pupuṣvān gāyatraṃ tvo gāyati śakvarīṣu /</l>\n<l>brahmā tvo vadati jātavidyāṃ yajñasya mātraṃ vimibhīta u tvaḥ // MAnuv_4,2.104 //</l>\n</lg>\n\n<lg>\n<l>kāmānnarūpī caratītipūrvaśrutyā purāṇoktibhirapyadoṣaḥ /</l>\n<l>dehaḥ svarūpātmaka eva teṣāṃ muktiṃ gatānāmapi ceyate hi // MAnuv_4,2.105 //</l>\n</lg>\n\n<lg>\n<l>śiraḥkarādyairapi muktibhājo yuktā yataste puruṣā idānīm /</l>\n<l>yathetipūrvā anumāśca jīvasvarūpamaṅgādiyugāpayanti // MAnuv_4,2.106 //</l>\n</lg>\n\n<lg>\n<l>na brahmarūpatvamamuṣya dehino muktāvapi syāt pramayā kathañcit /</l>\n<l>sa brahmaṇā sahito 'śeṣabhogān bhuṅkte tathopetya sukhārṇavaṃ tam // MAnuv_4,2.107 //</l>\n</lg>\n\n<lg>\n<l>yattat paraṃ jyotirupetya jīvo nijasvarapūtvamavāpya kāmān /</l>\n<l>bhuṅkte sa daivaṃ puruṣottamo 'ja ātmeti cokto guṇapūrtihetoḥ // MAnuv_4,2.108 //</l>\n</lg>\n\n<lg>\n<l>setuḥ sa devo 'khilamuktibhāgāmutāmṛtasyeṣya iheśitā yat /</l>\n<l>ityādivākyairbhagavadvaśaḥ san bhuṅkte'khilān muktigato 'pi bhogān // MAnuv_4,2.109 //</l>\n</lg>\n\n<lg>\n<l>kālo 'pyasau naikyayutaḥ pareṇa jīvasya kālo yata eṣa yadvat /</l>\n<l>ityādikā apyanumāḥ pramāṇaṃ muktau ca jīvasya paratvarodhe // MAnuv_4,2.110 //</l>\n</lg>\n\n<lg>\n<l>kathaṃ ca yaḥ pūrvamasau na paścād bhavet sa evetyapi yuktimeti /</l>\n<l>yato na dṛṣṭaṃ yadabhūnna pūrvaṃ paścāt tadāseti kutaśca kiñcit // MAnuv_4,2.111 //</l>\n</lg>\n\n<lg>\n<l>nacaiva muktau tu hareḥ pṛthaktavamaikyaṃ tathā syāditi yuktimeti /</l>\n<l>yato na kutrāpi bhidābhidā ca dṛṣṭā citaścetanayā kutaścit // MAnuv_4,2.112 //</l>\n</lg>\n\n<lg>\n<l>itthaṃ matāni bhramajāni yasmānmokṣaṃ samuddeśyamapi bhrameṇa /</l>\n<l>vidurna samyag yadapīha laukikāḥ sukhaṃ mama syācca sadeti jānate // MAnuv_4,2.113 //</l>\n</lg>\n\n<lg>\n<l>audāryamuccāvacaśaktirātmasvarapūdārḍhyaṃ ca nijasvabhāvaḥ /</l>\n<l>svātantryamāpūrṇaviśeṣayogyatā virodhahāniśca caturthapāde // MAnuv_4,2.114 //</l>\n</lg>\n\n<lg>\n<l>vyavasthitistvaviśeṣaḥ sthitiśca niṣedhasāmānyavidhikriyāṇām /</l>\n<l>vibhaktatā cātvarayaiva siddhirvipakṣasamprāptiviruddhahetavaḥ // MAnuv_4,2.115 //</l>\n</lg>\n\n<lg>\n<l>suśakyatā śaśvadatiprasiddhivivekavinyāsavicārasañjñāḥ /</l>\n<l>nānāpravṛttiḥ kṛtakṛtyatā ca vipakṣatarkāḥ samatītapāde // MAnuv_4,2.116 //</l>\n</lg>\n\n<lg>\n<l>mahāphalatvaṃ praviviktatā ca sandhigrahaḥ sādhanamāptakṛtyam /</l>\n<l>viśeṣakāryaṃ kṛtisaṃsthitiśca suyuktayo nirṇayagāḥ svapakṣe // MAnuv_4,2.117 //</l>\n</lg>\n\n<lg>\n<l>vyāmiśratā kāryakaratvamarthakḷptiḥ sudārḍhyaṃ paratantratā ca /</l>\n<l>samānadharmaḥ kṛtaśeṣatā ca lokopamā pūrvamatānusārāḥ // MAnuv_4,2.118 //</l>\n</lg>\n\n<lg>\n<l>viśeṣasāmyaśrutirāḍhyatā ca samānalopo mahimā viśeṣaḥ /</l>\n<l>kṛtārthatā śaśvadanupravṛttiḥ siddhāntanirṇītiviśiṣṭahetavaḥ // MAnuv_4,2.119 //</l>\n</lg>\n\n<lg>\n<l>pradhānavāyustviha vāyunāmā bhūteṣvitiproktagato 'pi yuktayā /</l>\n<l>yasmācchrutau pavate ceti bhūri prokto yato bhūtamānī ca so 'pi /</l>\n<l>mahāmānī tvalpamānī ca yasmāt tacchabdenāpyucyate tena so 'pi // MAnuv_4,2.120 //</l>\n</lg>\n\n<lg>\n<l>tasmin layaṃ yānti bhūtānyaśeṣakramāvirodhena sa eva viṣṇau /</l>\n<l>indrādīnāṃ tatra layaḥ kramaṃ tu proktaṃ viśeṣādanusṛtya nānyat // MAnuv_4,2.121 //</l>\n</lg>\n\n<lg>\n<l>tasmādaśeṣā girijāṃ praviśya tayaiva rudraṃ saha tena vāṇīm /</l>\n<l>tayā patiṃ prāpya sahaiva tena layaṃ harau yānti samastajīvāḥ // MAnuv_4,2.122 //</l>\n</lg>\n\n<lg>\n<l>somastu vārīśayuto 'niruddhaṃ viśatyasau kāmamasau ca vāruṇīm /</l>\n<l>sā śeṣadevaṃ sa giraṃ ca saiva vāyuṃ viśatyañja itīha nirṇayaḥ // MAnuv_4,2.123 //</l>\n</lg>\n\n<lg>\n<l>umāgirīśāvapi bhāratīrāviti sma vāg vedagatā bravīti /</l>\n<l>ahīndrapatnīmahipaṃ viriñcapatnīṃ viriñcaṃ ca vimuktikāle // MAnuv_4,2.124 //</l>\n</lg>\n\n<lg>\n<l>ta eva yat tatpadamāpnuvanti tatkāla etān samupāsya jīvāḥ /</l>\n<l>brahmatvakāle praviśanti caitānīti sma vāk tādṛśatāmupaiti // MAnuv_4,2.125 //</l>\n</lg>\n\n<lg>\n<l>sūryo 'gniyukto gurumāpya tena śakraṃ sahainena suparṇapatnīm /</l>\n<l>tayā suparṇaṃ saha tena vāṇīṃ brahmāṇametadgata eva yāti // MAnuv_4,2.126 //</l>\n</lg>\n\n<lg>\n<l>indrapraveśastu yadocyate 'tra tadā hyumetyeva suparṇapatnī /</l>\n<l>uktā suparṇaśca girīśanāmnā tato virodhaśca na kaścanātra // MAnuv_4,2.127 //</l>\n</lg>\n\n<lg>\n<l>bhṛgvādayo dakṣamavāpya tena prāpyendrametena suparṇapatnīm /</l>\n<l>viśanti ye manavo rājamukhyā manuṃ praviśyātra gatā mahendram // MAnuv_4,2.128 //</l>\n</lg>\n\n<lg>\n<l>ākāśa urvī ca guruṃ praviśya tenaiva yātaḥ puruhūtadevam /</l>\n<l>sanādayo yatayaḥ kāmameva viśanti śiṣṭā api havyavāham // MAnuv_4,2.129 //</l>\n</lg>\n\n<lg>\n<l>varṇāśramācāraratā manuṣyā dharmaṃ manuṃ so 'pi sameti kāle /</l>\n<l>tameva sarve pitaraḥ surānugāḥ sarve kuberaṃ sa ca somameva // MAnuv_4,2.130 //</l>\n</lg>\n\n<lg>\n<l>vimuktikāle praviśantyabhīkṣṇaṃ bhogāṃśca taddehagatāḥ prabhuñjate /</l>\n<l>ānandasuvyaktiramutra teṣāṃ bhavatyataśceṣyata eva nirgatāḥ /</l>\n<l>krīḍanti bhūyaśca samāviśanti tāneva sāyujyamidaṃ vadanti // MAnuv_4,2.131 //</l>\n</lg>\n\n<lg>\n<l>sāyujyahīnāśca laye tu sarve proktena mārgeṇa viśanti sṛṣṭau /</l>\n<l>bahiśca niryānti tato 'nyadāpi sāyujyabhājāṃ bhavati praveśaḥ // MAnuv_4,2.132 //</l>\n</lg>\n\n<lg>\n<l>uktaṃ samastaṃ paramaśrutau hi proktaṃ tu sargakramato viparyayaḥ /</l>\n<l>muktau laye yadvadatho layaśca viparyayeṇetyavadad girāṃ patiḥ // MAnuv_4,2.133 //</l>\n</lg>\n\n<lg>\n<l>layo yato muktiriyaṃ surāṇāṃ bhogo viśeṣeṇa ca yaṃ vadiṣyati /</l>\n<l>uktaśca bimbapratibimbabhāvaḥ piṅgaśrutāvuktalayānusārataḥ // MAnuv_4,2.134 //</l>\n</lg>\n\n<lg>\n<l>bimbe layo yanniyataśca muktau cidātmanāṃ tadvaśatā ca sarvadā /</l>\n<l>tejo 'bhidhāṃ tu śriyamāpya viṣṇumagre tataḥ putratayaiva vāyuḥ /</l>\n<l>āptaḥ prasūtaḥ punareva viṣṇuṃ praviśya muktaḥ praḷaye 'tra tiṣṭhati // MAnuv_4,2.135 //</l>\n</lg>\n\n<lg>\n<l>sarve 'pi te muktagaṇā amandasāndraṃ nijānandamaśeṣato 'pi /</l>\n<l>bhuñjanta evāsata īśadehe laye 'tha sarge bahireva yānti // MAnuv_4,2.136 //</l>\n</lg>\n\n<lg>\n<l>prayāti dharmaṃ nirṛtistu śakraṃ marudgaṇāḥ pārṣadāstathaiva /</l>\n<l>sarve 'niruddhaṃ pṛtanādhipādyāsturaśrutirhītthamiyaṃ vimuktiḥ // MAnuv_4,2.137 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyane caturthādhyāyasya dvitīyaḥ pādaḥ ||</p>\n\n<lg>\n<l>utkrāntamārgaśca vimuktagamyaṃ pādoditam sukramavikramau ca /</l>\n<l>sāntānikaṃ prāptirabhīṣyatā ca saukayarmityanyamatasya tarkāḥ // MAnuv_4,3.1 //</l>\n</lg>\n\n<lg>\n<l>viśeṣasamprāptirurutvamāptiḥ kramānurāgaḥ kathitānuvṛttiḥ /</l>\n<l>siddhāntanirṇītikarāḥ pratīkaṃ dehādikaṃ tadgatameva ye narāḥ // MAnuv_4,3.2 //</l>\n</lg>\n\n<lg>\n<l>upāsate te purataḥ samāpnuyurbrahmāṇamasmānmatimāpya viṣṇum /</l>\n<l>prāpsyantyato 'nye 'pi tamāpya tasmāddhariṃ gatā muktibhājaḥ parānte // MAnuv_4,3.3 //</l>\n</lg>\n\n<p>|| śrīmadānandatīrthabhagavatpādācāryaviracite śrīmadbrahmasūtrānuvyākhyane caturthādhyāyasya tṛtīyaḥ pādaḥ ||</p>\n\n<lg>\n<l>atikramoktiḥ kṛtirarthalābhaḥ parā gatiḥ pāragatistadokaḥ /</l>\n<l>samastakāryaṃ vaśitā ca viśvasambhāvanā yuktayastvanyapakṣe // MAnuv_4,4.1 //</l>\n</lg>\n\n<lg>\n<l>sāmānyarūpaṃ pratibhānamuktirāścaryatākṛtrimatāstadoṣaḥ /</l>\n<l>viśeṣakḷptiḥ kṛtaniḥśramaśca māhātmyamityeva sunirṇayārthāḥ // MAnuv_4,4.2 //</l>\n</lg>\n\n<lg>\n<l>ananyabhṛtyatvamihoditabhyastvanyasya bhṛtyatvanivāraṇāya /</l>\n<l>patiṃ yadeṣāmapi viṣṇumāha hyutāmṛtatvasya patitvavāgdhareḥ // MAnuv_4,4.3 //</l>\n</lg>\n\n<lg>\n<l>ete 'picānyādhipatitvayuktā viṣṇvanyacittvena yathā pumāṃsaḥ /</l>\n<l>prasiddhibhājastviti cānumaiva hyabhīṣyasiddhayai bhavatīha niścayāt // MAnuv_4,4.4 //</l>\n</lg>\n\n<lg>\n<l>muktasvakīyāvarayantṛtāsti muktāvapi brahmapurassarāṇām /</l>\n<l>anena devena tathāmunā ca hīṣye parārvāktanalokināmiti // MAnuv_4,4.5 //</l>\n</lg>\n\n<lg>\n<l>phalaṃ śrutirjñānata āha muktāvetacca sarvāśubhanāśaliṅgāt /</l>\n<l>lokādhipatyaṃ ca vidhātureva sarvātmanetyāha turaśrutiśca /</l>\n<l>sarve baliṃ devagaṇā vahantītyetacca nānyasya hi yuktimeti // MAnuv_4,4.6 //</l>\n</lg>\n\n<lg>\n<l>lokā itīhāpi tu lokināṃ vaco lokā iti hyeva ravaḥ prajāsu /</l>\n<l>prayujyate sarvajanaiḥ sadaiva tanmānino lokapadena coktāḥ /</l>\n<l>tadgāstu muktā iha lokaśabdā anyonyanāthā iti paiṅgināṃ śrutiḥ // MAnuv_4,4.7 //</l>\n</lg>\n\n<lg>\n<l>alokaśabdena vimuktibhājo vācyāḥ padaṃ tādṛgapīha yuktam /</l>\n<l>lokābhidhāścāpi yato hi muktāḥ prakāśarūpāḥ satataṃ ca sarve /</l>\n<l>brahmaiva lokādhipatirvimukto bhavediti prāha turaśrutiśca // MAnuv_4,4.8 //</l>\n</lg>\n\n<lg>\n<l>naceha vijñānaphalaṃ samuktaṃ lokādhipatyaṃ ravibimbato harau /</l>\n<l>uktaṃ pṛthak tacca puraiva yasmād bhedo 'munetyādi ca samyaguktaḥ // MAnuv_4,4.9 //</l>\n</lg>\n\n<lg>\n<l>tvapratyayaṃ cāpyatihāya naiva rūpeṇa teneti bhavedihārthaḥ /</l>\n<l>bhavatyasāvityaṇuśabdamatra vihāya vākyāni bahūni doṣaḥ // MAnuv_4,4.10 //</l>\n</lg>\n\n<lg>\n<l>ato jagadvayāpṛtimanta eva brahmādayaḥ pūrṇaguṇāḥ krameṇa /</l>\n<l>amandamānandamajasrameva bhuñjanta ātmīyamajāt samāsate // MAnuv_4,4.11 //</l>\n</lg>\n\n<lg>\n<l>namo namo 'śeṣaviśeṣapūrṇaguṇaikadhāmne puruṣottamāya /</l>\n<l>bhaktānukampādatiśuddhasaṃviddātre 'nupādhipriyasadguṇātmane // MAnuv_4,4.12 //</l>\n</lg>\n\n<lg>\n<l>yasya trīṇyuditāni vedavacane rūpāṇi divyānalaṃ baṭ tad darśatamitthameva nihitaṃ devasya bhargo mahat /</l>\n<l>vāyo rāmavaconayaṃ prathamakaṃ pṛkṣo dvitīyaṃ vapurmadhvo yattu tṛtīyametadanumā granthaḥ kṛtaḥ keśave // MAnuv_4,4.13 //</l>\n</lg>\n\n<lg>\n<l>niḥśeṣadoṣarahitakalyāṇākhilasadguṇa /</l>\n<l>bhūtisvayambhuśarvādivandyaṃ tvāṃ naumi me priyam // MAnuv_4,4.14 //</l>\n</lg>\n\n<p>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturtho 'dhyāyaḥ ||</p>\n\n  </body>\n\n"
}