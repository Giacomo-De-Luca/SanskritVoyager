{
  "title": "sa_dharmakīrti-vādanyāya-alt",
  "body": "<body xmlns='http://www.tei-c.org/ns/1.0'>\n\n<note><hi rend='bold'>Vn 3</hi></note>\n<p>Vādanyāyaḥ</p>\n\n<p>nigrahasthānalakṣaṇam</p>\n\n<p>1. nyāyavādinamapi vādeṣu asadvyavasthopanyāsaiḥ śaṭhā nigṛhṇanti, tanniṣedhārthamidamārabhyate /</p>\n\n<lg>\n<l>asādhanāṅga gavacanamadoṣodbhāvanaṃ dvayoḥ /</l>\n<l>nigrahasthānam, anyatu na yuktamiti neṣyate //</l>\n</lg>\n\n<p>iṣṭasyārthasya siddhiḥ sādhanam. tasya nirvartakam aṅgam. tasya avacanaṃ tasyāṅgasyānuccāraṇaṃ vādino nigrahādhikaraṇam: tadabhyupagamya apratibhayā tūṣṇīmbhāvāt / sādhanāṅgasyāsamarthanād vā //</p>\n\n<note><hi rend='bold'>Vn 4</hi></note>\n<p>2. [svabhāvahetau sādhanāṅgasamarthanam]</p>\n\n<p>trividhameva hi liṅgamapratyakṣasya siddheraṅgam - svabhāvaḥ, kāryam, anupalambhaśca /</p>\n\n<p>tasya samarthanaṃ sādhyena vyāptiṃ prasādhya dharmiṇi bhāvasādhanam / yathā 'yat sat kṛtakaṃ vā, tat sarvamanityam, yathā ghaṭādiḥ, san kṛtako vā śabdaḥ'; iti /</p>\n\n<p>3. atrāpi na kaścit kramaniyamaḥ, iṣṭārthasiddherubhayatrāviśeṣāt /</p>\n\n<p>yasmād dharmiṇi prāk sattvaṃ prasādhya paścādapi vyāptiḥ prasādhyata eva / yathā - ''san śabdaḥ kṛtako vā, yaścaivaṃ sa sarvo 'nityaḥ, yathā - ghaṭādiḥ'; iti /</p>\n\n<note><hi rend='bold'>Vn 5</hi></note>\n<p>4. atra vyāptisādhanaṃ viparyaye bādhakapramāṇopadarśanam /</p>\n\n<p>yadi na sarvaṃ sat kṛtakaṃ vā pratikṣaṇavināśi syād, akṣaṇikasya kramayaugapadyābhyāmarthakriyāyogād arthakriyāsāmarthyalakṣaṇamato vyāvṛttam - ityasadeva syāt /</p>\n\n<p>sarvasāmarthyopākhyāvirahalakṣaṇaṃ hi nirupākhyamiti /</p>\n\n<p>evaṃ sādhanasya sādhyaviparyaye bādhakapramāṇānupadarśane virodhābhāvādasya viparyayavṛtteradarśane san kṛtako vā syāt, nityaśca ityanivṛttireva śaṅkāyāḥ /</p>\n\n<note><hi rend='bold'>Vn 6</hi></note>\n<p>5. na ca sarvānupalabdhirbhāvasya bādhikā, tatra sāmarthyaṃ kramākramayogena vyāptaṃ siddham; prakārāntarābhāvāt /</p>\n\n<p>tena vyāpakadharmānupalabdhirakṣaṇike sāmarthyaṃ bādhate /</p>\n\n<p>kramayaugapadyāyogasya sāmarthyābhāvena vyāptisiddhernānavasthāprasaṅgaḥ /</p>\n\n<p>6. atrāpyadarśanamapramāṇam, yataḥkramayaugapdyāyogasyaivāsāmarthyena vyāptyasiddheḥ pūrvakasyāpi hetoravyāptiḥ / ihāpi punaḥ sādhanopagame 'navasthāprasaṅga iti cet / na; abhāvasādhanasyādarśanasyāpratiṣedhāt /</p>\n\n<p>yadadarśanaṃ viparyayaṃ sādhayati hetoḥ sādhyaviparyaye, tadasya viruddhapratyupasthānād bādhakaṃ pramāṇamucyate /</p>\n\n<note><hi rend='bold'>Vn 7</hi></note>\n<p>evaṃ hi sa hetuḥ sādhyābhāve 'san sidhyet, yadi tatra pramāṇavatā svaviruddhena bādhyeta / anyathā tatrāsya bādhakāsiddhau saṃśayo durnivāraḥ /</p>\n\n<p>tato vyatirekasya sandehādanaikāntikaḥ syāddhetvābhāsaḥ /</p>\n\n<p>nāpyadarśanamātrād vyāvṛttiḥ; viprakṛṣṭeṣvasarvadarśino 'darśanasyābhāvāsādhanād, arvāgdarśanena satāmapi keṣāñcidarthānāmadarśanāt /</p>\n\n<note><hi rend='bold'>Vn 8</hi></note>\n<p>7. bādhakaṃ punaḥ pramāṇam / yatra kramayaugapadyāyogo na tasya kvacit sāmarthyam / asti cākṣaṇike sa iti pravartamānamasāmarthyamasallakṣaṇamākarṣati / teha 'yat sat kṛtakaṃ vā tadanityameva'; iti sidhyati /</p>\n\n<p>tāvatā sādhanadharmamātrānvayaḥ sādhyadharmasya svabhāvahetulakṣaṇaṃ ca siddhaṃ bhavati /</p>\n\n<p>evaṃ svabhāvahetuprayogeṣu samarthitaṃ sādhanāṅgaṃ bhavati / tasyāsamarthanaṃ sādhanāṅgāvacanam / tad vādinaḥ parājayasthānam; prārabdhārthāsādhanāt / vastutaḥ samarthasya hetorupādāne 'pi sāmarthyāpratipādanāt /</p>\n\n<note><hi rend='bold'>Vn 9</hi></note>\n<p>8. [kāryahetau sādhanāṅgasamarthanam]</p>\n\n<p>kāryahetāvapi sādhanāṅgasya samarthanam / yat kāryaṃ liṅgaṃ kāraṇasya sādhanāyopādīyate, tasya tena saha kāryakāraṇabhāvaprasādhanaṃ bhāvābhāvaprasādhanapramāṇābhyām / yathā - 'idamasmin sati bhavati', 'satsvapi tadanyeṣu samartheṣu taddhetuṣu tadabhāve na bhavati'; iti /</p>\n\n<p>evaṃ hyasyāsandigdhaṃ tatkāryatvaṃ samarthitaṃ bhavati / anyathā kevalaṃ 'tadabhāve na bhavati'; ityupadarśane anyasyāpi tatrābhāve sandigdhamasya sāmarthyam / anyat / tatra samarthaṃ, tadabhāvāt tanna bhūtam /</p>\n\n<p>etannivṛttau punarnivṛttiryadṛcchāsaṃvādaḥ / mātṛvivāho hi tddeśajanmanaḥ piṇḍakharjūrasya deśāntareṣu mātṛvivāhābhāve 'bhāvavat / evaṃ hi samarthitaṃ tat kāryaṃ sidhyati /</p>\n\n<p>siddhiṃ tat svasambhavena tatsambhavaṃ sādhyati, kāryasya kāraṇāvyabhicārāt /</p>\n\n<p>avyabhicāre ca svakāraṇaiḥ sarvakāryāṇāṃ sadṛśo nyāyaḥ /</p>\n\n<note><hi rend='bold'>Vn 10</hi></note>\n<p>evamasamarthanaṃ kāryahetāvapi sādhanāṅgāvacanaṃ tad vādinaḥ parājayasthānam / asamarthite tasmin kāryatvāsiddherarthāntarasya tadbhāvāpratibaddhasvabhāvasya bhāve tadbhāvaniyamābhāvāt, ārabdhārthāsiddhesarvastutaḥ kāryasyāpyupādāne tadapradipādanāt /</p>\n\n<note><hi rend='bold'>Vn 11</hi></note>\n<p>9. [anupalabdhāvapi sādhanāṅgasamarthanam]</p>\n\n<p>anupalabdhāvapi pratipatturupalabdhilakṣaṇaprāptasyānupalabdhisādhanaṃ samarthanam; tādṛśyā evānupalabdhe rasadvyavahārasiddheḥ / anupalabdhilakṣaṇaprāptasya pratipattṛpratyakṣopalabdhinivṛttāvapyabhāvāsiddheḥ /</p>\n\n<p>tatropalabdhilakṣaṇaprāptiḥ svabhāvaviśeṣaḥ kāraṇāntarasākalyaṃ ca / svabhāvaviśeṣo yanna tribidhena viprakarṣeṇa viprakṛṣṭam / yadanātmarūpapritibhāsavivekena pratipattṛpratyakṣapratibhāsarūpam / tādṛśaḥ satsvanyeṣūpalambhapratyayeṣu tathānupalabdho 'sadvyavahāraviṣayaḥ, anyathā sati liṅge saṃśayaḥ /</p>\n\n<note><hi rend='bold'>Vn 12</hi></note>\n<p>10. atrāpi sarvamevaṃvidhamasadvyavahāraviṣaya iti vyāptiḥ, kasyacidasato 'bhyupagame tallakṣaṇāviśeṣāt /</p>\n\n<p>na hyevaṃvidhasyāsattvānabhyupagame 'nyatra tasya yogaḥ / na hyevaṃvidhasya sataḥ satsvanyeṣūpalambhakāraṇeṣvanupalabdhiḥ / anupalabhyamānaṃ tvīdṛśaṃ nāstītyetā - vanmātranimitto 'yamasadvyavahāraḥ, anyasya tannimittasyābhāvāt /</p>\n\n<note><hi rend='bold'>Vn 13</hi></note>\n<p>11. sarvasāmarthyaviveko nimittamiti cet / evametat, tasyaiva sarvasāmarthyavivekina evaṃ pratītiḥ, anyasya tatpratipattyupāyasyābhāvāt / tatpratipattau ca satyāmasadvyavahāra itīdaṃ tannimittamucyate /</p>\n\n<note><hi rend='bold'>Vn 14</hi></note>\n<p>12. buddhivyapadeśārthakriyābhyaḥ sadvyavahāro viparyaye cāsadvyavahāra iti cet / bhavati buddheryathoktapratibhāsāyāḥ sadvyavahāraḥ, viparyaye 'sadvyavahāraḥ /</p>\n\n<p>pratyakṣāviṣaye tu syālliṅgajāyā api kutaścit sadvyavahāraḥ /</p>\n\n<p>asadvyavahārastu tadviparyaye 'naikāntikaḥ, viprakṛṣṭe 'rthe pratipattṛpratyakṣasya anyasya vā pramāṇasya nivṛttāvapi saṃśayāt /</p>\n\n<p>13. na ca sarve buddhivyapadeśāstadbhedābhedau vā vastusattāṃ vastubhedābhedasattāṃ vā sādhayanti, astsvapi kathañcidatītānāgatādiṣu nānaikārthakriyākāriṣu vārtheṣu tadbhāvakhyāpanāya nānaikātmatābhāve 'pinānaikarūpāṇāṃ vṛtteḥ - rājā mahāsammataḥ (<hi rend='bold'>Vn 15</hi>) prabhavo rājavaṃśasya, saṅkhaścakravartī mahāsammatanirmitasya yūpasyotthāpayitā, śaśaviṣāṇaṃ, rūpaṃ sanidarśanaṃ sapratighaṃ ghaṭaśceti /</p>\n\n<p>14. nahi sanidarśanādiśabdā nānāvastuviṣayāḥ, ekatropasaṃhārāt /</p>\n\n<p>nānāviṣayatve 'pyekatropasaṃhārastannimittānāṃ tattatsamavāyāditi cet / āyāse batāyaṃ tapasvī padārthe [padarthaḥ?] patito 'nekasambandhinamupakṛtyānekaṃśabdamātmani tebhyaḥ samāśaṃsan ! sa yaiḥ śaktibhedairanekasambandhina mupakaroti tairevānekaṃ śabdaṃ kiṃ notthāpayati ! evaṃ hyanena pramparānusārapariśramaḥ parihṛto bhavati /</p>\n\n<note><hi rend='bold'>Vn 16</hi></note>\n<p>nānāśabdotthāpanāsāmarthye nānāsambandhyupakāro 'pi mā bhūt, anupakāre hi teṣāṃ tatsambandhitāpi na sidhyati / ghaṭa ityapi ca rūpādaya eva bahava ekārthakriyākāriṇa ekaśabdavācyā bhavantu, kimarthāntarakalpanayā?</p>\n\n<p>bahavo 'pi hi ekārthakāriṇo bhaveyuḥ, cakṣurādivat / tatsāmarthyakhyāpanāya tatraikaśabdaniyogo 'pi syāditi yuktaṃ paśyāmaḥ /</p>\n\n<note><hi rend='bold'>Vn 17</hi></note>\n<p>15. na ca niṣprayojanā lokasyārtheṣu śabdayojanā / tatra ye 'rthāḥ saha pṛthagvā ekaprayojanāḥ teṣāṃ tadbhāvakhyāpanāya hi ekśabdo niyujyeta yadi, kiṃ syāt? tadarthakriyāśaktikhyāpanāya niyuktasya samudāyaśabdasyaikavacanavirodho 'pi nāstyeva; sahitānāṃ sā śaktirekā, na pratyekamiti /</p>\n\n<p>samudāyaśabda ekasmin samudāye vācye ekavacanaṃ ghaṭa iti /</p>\n\n<p>jātiśabdeṣvarthānāṃ pratyekaṃ sahitānāṃ ca śaktirnānaikā ca śaktiriti, nānaikaśaktivivakṣāyāṃ bahuvacanamekavacanaṃ cecchātaḥ, vṛkṣā vṛkṣamiti [? vṛkṣa iti] syāt /</p>\n\n<p>yadyeṣa niyamo bahuṣveva bahuvacanam ekasminnekavacanamiti /</p>\n\n<p>asmākaṃ tu sāṅketikeṣvartheṣu saṅketavaśāt tāvitya bhiniveśa eva /</p>\n\n<note><hi rend='bold'>Vn 18</hi></note>\n<p>16. nāneko rūpādirekaśabdotthāpane samartha iti cet / kiṃ vai puruṣavṛtteranapekṣāḥ śabdānarthaḥ svayamutthyāpayanti, āhosvit puruṣaiḥ śabdā vyavahārārthamartheṣu niyujyante? svayamutthāpane hi bhāvaśaktiḥ, āśaktirvā cintyeta / na ca tadyuktam, puruṣaisteṣāṃ niyoge yatheṣṭaṃ niyuñjīranniti kastatropānambhaḥ?</p>\n\n<p>nimittaṃ ca niyogasyoktameva /</p>\n\n<p>api ca - yadi na rūpādīnāmekena śabdena sambandhaḥ, kathamekenaiṣā - māśrayābhimatena dravyeṇa sambandha iti kevalamayamasadbhūtābhiniveśa eva /</p>\n\n<note><hi rend='bold'>Vn 19</hi></note>\n<p>na vayamekasambandhavirodhādekaṃ śabdaṃ necchāmaḥ, api tvabhinnānāṃ rūpādīnāṃ ghaṭakambalādiṣu nānārthakriyāśabdavirodhāt te ekarūpāḥ samudāyāntarā - sambhāvinīmarthakriyāmeva na kuryuḥ, tena tatprakāśanāyaikenāpi śabdenocyeran /</p>\n\n<p>bhavatu nāma kasyacidiyaṃ vāñchā - bhaveyurekarūpā rūpādayaḥ sarvasamudāyeṣu iti / kimidaṃ parasparaviviktarūpapratibhāsādhyakṣadarśanamenāmupekṣate?</p>\n\n<p>aniṣṭaṃ cedaṃ rūpādīnā / pratisamudāyaṃ svabhāvabhedopagamāt /</p>\n\n<note><hi rend='bold'>Vn 20</hi></note>\n<p>17. yadyanya eva rūpādibhyo ghaṭaḥ syāt kiṃ syāt?</p>\n\n<p>astu, tasya pratyakṣasya sato 'rūpādirūpasya tadvivekena buddhau svarūpeṇa pratibhāsane kimāvaraṇam?</p>\n\n<p>pratibhāsamānāśca vivekena pratyakṣārthā dṛśyante 'pṛthagdeśatve 'pigandharasādayaḥ. vātātapasparśādayaścaikendriyagrāhyatve 'pi /</p>\n\n<note><hi rend='bold'>Vn 21</hi></note>\n<p>idameva ca pratyakṣasya pratyakṣatvaṃ yadanātmarūpādivivekena svarūpasya buddhau samarpaṇam / ayaṃ punarghaṭādiramūlyadānakrayī yaḥ svarūpaṃ ca nopadarśayati, pratyakṣatāṃ ca svīkartumicchati /</p>\n\n<p>18. etena buddhiśabdādayo 'pi vyākhyātāḥ, yadi taistatsādhanamiṣyate / na ca pratyakṣasyānabhibhave rūpānupalakṣaṇam; yena tatsādhanāya liṅgamucyate / apratyakṣatve 'pyapramāṇasya sattopagamo na yuktaḥ / tanna rūpādibhyo 'nyo ghaṭaḥ evaṃ tāvanna buddhivyapadeśābhyāṃ sattāvyavahāraḥ, sattābhedābhedavyavahāro vā / (<hi rend='bold'>Vn 22</hi>) ata eva na tadviparyayād viparyayaḥ /</p>\n\n<p>19. arthakriyātastu sattāvyavahāraḥ syāt, na sattābhedābhedavyavahāraḥ, ekasyāpyanekārthakriyādarśanāt / yathā pradīpasya vijñānavartivikārajvālāntarotpādanāni / anekasyāpi cakṣurāderekavijñānakriyādarśanāt /</p>\n\n<p>na brūmaḥ - arthakriyābhedamātreṇa sattābheda iti / kiṃ tarhi? adṛṣṭārthakriyābhedena / yā arthakriyā yasminnadṛṣṭā punardṛśyate sā sattābhedaṃ sādhayati / yathā mṛdyadṛṣṭā satyudakadhāraṇādyarthakriyā ghaṭe dṛśyamānā / adṛṣṭā ca tantuṣu prāvaraṇādyarthakriyā paṭe dṛsyate iti sattābhedaḥ /</p>\n\n<note><hi rend='bold'>Vn 23</hi></note>\n<p>sidhyatyevamarthāntaraṃ, tathāpyavayavī na sidhyati / yathāpratyayaṃ saṃskārasantatau svabhāvabhedo tpatterarthakriyābhedaḥ / araṇinirmathanāvasthādāvivāgneḥ sthūlakarīṣatṛṇakāṣṭhadahanaśaktibhedaḥ, tathā yathāpratyayaṃ svabhāvabhedotpattestantvādiṣvarthakriyābhedaḥ /</p>\n\n<p>etena buddhivyapadeśabhedābhedau vyākhyātau /</p>\n\n<note><hi rend='bold'>Vn 24</hi></note>\n<p>20. tatrayaduktam - 'arthakriyātaḥ sattāvyavahārasiddhiḥ, viparyayād viparyayaḥ'; iti; satyametat / sa eva tu viparyayo 'nupalabdhilakṣaṇaprāpteṣu na sidhyati /</p>\n\n<p>tatra punaridamanicchato 'pyāyātam - 'yasyedaṃ sāmarthyamupalabdhilakṣaṇaprāptaṃ sannopalabhyate, so 'sadvyavahāraviṣayaḥ, sāmarthyalakṣaṇatvāt sattvasya'; iti /</p>\n\n<p>tathāpi ko 'tiśayaḥ pūrvakādasya? na hi svabhāvādarthāntaraṃ sāmarthyam / tasyopalabdhilakṣaṇaprāptasya yo 'nupalambhaḥ sa svabhāvasyaiveti pūrvakaiveyamanupalabdhiḥ /</p>\n\n<p>tasmādanena kvacit keṣāñcidasadvyavahāramabhyupagacchatā ato 'nupalambhādabhyupagantavyaḥ /</p>\n\n<p>so 'nyatrāpi tathāvidhe 'viśiṣṭa iti so 'pi tathāstu iti / na vā kvacid, viśeṣābhāvāt / vyāptiḥ - sarva evaṃvidho 'nupalabdho 'sadvyavahāraviṣaya iti /</p>\n\n<note><hi rend='bold'>Vn 26</hi></note>\n<p>21. naiva kaścit kvacit kathañcidanupalabdho 'pyasadvyavahāraviṣaya iti cet / sarvasya sarvarūpāṇāṃ sarvadānivṛtteḥ sarvaṃ sarvatra sarvadā samupayujyeta /</p>\n\n<p>idaṃ ca na syāt - 'idamataḥ', 'nāta idam', 'ihedam', 'iha nedam', 'idānīmidam', 'idānīṃ nedam', 'idamevam'; 'idaṃ naivam'; iti; kasyacidapi rūpasya kathañcit kvacit kadācid viviktahetorabhāvāt / ananvayavyatirekaṃ viśvaṃ syāt, bhedābhāvāt /</p>\n\n<p>avasthānivṛttipravṛttibhedebhyo vyavastheti cet / nanvata eva sarvaviṣayasyāsadvyavahārasyābhāvānna te sambhavanti, yatastebhyo vyavasthā syāt /</p>\n\n<p>kvacid viṣaye 'sadvyavahāropagame sa kuta iti vaktavyam / na hyanupalambhādanyo vyavacchedaheturasti; vidhipratiṣedhābhyaṃ vyavacchede sarvadānupalambhasyaiva sādhanatvāt /</p>\n\n<p>anupalambhādeva tadabhyupagame, sa yatraivāsti sarvo 'sadvyavahāraviṣaya iti vaktavyam, viśeṣābhāvāt /</p>\n\n<note><hi rend='bold'>Vn 28</hi></note>\n<p>22. sarvapramāṇanivṛttiranupalabdhiḥ / sā yatra so 'sadviṣaya [? so 'sadvyavahāra- viṣaya] iṣṭa iti cet / sukumāraprajño devānāmpriyo na sahate pramāṇacintā - parikleśaṃ, yena nātrādaraṃ kṛtavān /</p>\n\n<p>na hyanumānādinivṛttirabhāvaṃ gamayati, vyabhicārāt / na sarvapratyakṣanivṛttiḥ, asiddheḥ /</p>\n\n<p>nātmapratyakṣāviśeṣanivṛttirapi viprakṛṣṭeṣu /</p>\n\n<p>tasmāt svabhāvaviśeṣo yataḥ pramāṇānniyamen sadvyavahāraṃ pratipadyate, tannivṛttistasyāsadvyavahāraṃ sādhayati, tatsvabhāvasattāyāḥ tatpramāṇāsattayā iṣṭeḥ /</p>\n\n<p>na copalabdhilakṣaṇaprāptasyārthasyāpraptyakṣādanyopalabdhiḥ, yenānumānādasyopalabdhiḥ syāt / na ca tadrūpānyathābhāvamantareṇāpratyakṣatā, anyathābhāve ca tadeva na syāt /</p>\n\n<p>api ca - kuta idamamantrauṣadhamindrajānaṃ bhāvena śikṣitam, yadayamajātānaṣṭarūpātiśayo 'vyavadhānadūrasthānastasyaiva tadavasthendriyādereva puruṣasya kadācit pratyakṣaḥ, apratyakṣaśca; yena kadācidasyānumānamupalabdhiḥ, kadācit pratyakṣaṃ, kadācidāgamaḥ ! ekasminnevānatiśaye amīṣāṃ prakārāṇāṃ virodhāt /</p>\n\n<note><hi rend='bold'>Vn 30</hi></note>\n<p>23. nānatiśayanivṛttyā, [naikātiśayanivṛtyā?] aparātiśayotpattyā ca tairvyavahārabhedopagamāt /</p>\n\n<p>so 'tiśayastasyātmabhūto 'nanvaye [... nanvayaḥ?] nivartamānaḥ pravartamānaśca kathaṃ na svabhāvanānātvamākarṣayati, sukhaduḥkhavat / sānvayatve ca kā kasya pravṛttirnivṛttirvā iti yatkiñcidetat /</p>\n\n<p>athavā yadi ca kasyacitsvabhāvasya pravṛttirnivṛttirveti svayamapyabhyanujñāyate, tadetadeva paro bruvāṇāḥ kimiti nānumanyate?</p>\n\n<p>tasya niranvayopajananavināśopagamāditi cet /</p>\n\n<p>ko 'yamanvayo nāma? bhāvasya janmavināśayoḥ śaktiḥ; sāstyeva prāgapi janmano nirodhādapyūrdhvam / tenāyaṃ nāpūrvaḥ sarvathā jāyate, na pūrvo vinaśyatīti /</p>\n\n<p>yadi sā sarvadānatiśayā, kimidānīmatiśayavad yatkṛto 'yaṃ vyavahāravibhāgaḥ?</p>\n\n<note><hi rend='bold'>Vn 31</hi></note>\n<p>tā avasthā atiśayavatya iti cet, tā avasthāḥ sā ca śaktiḥ kimeko bhavaḥ? āhosvit nānā?</p>\n\n<p>ekaścet kathamidānīmidamekatrāvibhaktātmani niṣparyāyaṃ parasparavyāhataṃ yokṣyate - janmājanma, nivṛttiranivṛttiḥ, ekatvaṃ nānātvaṃ, pratyakṣatāpratyakṣatā, arthakriyopayogaḥ anupayogaścetyādi /</p>\n\n<note><hi rend='bold'>Vn 32</hi></note>\n<p>24. asti paryāyo 'vasthā śaktiriti, tenāvirodha iti cet / vismaraṇaśīlo devānāmpriyaḥ prakaraṇaṃ na lakṣayati / śaktiravasthetyeko bhāvo 'vibhāga iti yat ko 'yaṃ virodha uktaḥ?</p>\n\n<p>athāpyanayorvibhāgaḥ, nakaścid virodhaḥ, kevalaṃ sānvayau bhāvasya janmavināśau iti na syāt /</p>\n\n<p>tasmād yasyānvayo na tasya janmavināsau, yasya ca tau na tasyānvayaḥ /</p>\n\n<note><hi rend='bold'>Vn 33</hi></note>\n<p>tayorabhedādadoṣa iti ced, anuttaraṃ bata doṣasaṅkaṭamatrabhavān dṛṣṭirāgeṇa pravesyamāno 'pi nātmānaṃ / cetayati / abhedo hi nāmaikyam, 'tau'; ityayaṃ ca bhedādhiṣṭhāno bhāviko vyavahāraḥ / nivṛttiprādurbhāvayoḥ anivṛttiprādurbhāvau, sthitāvasthitiḥ ityādikaṃ nānātvalakṣaṇaṃ ca kathaṃ yotsyate?</p>\n\n<p>atha hi bhāvānāṃ bheda etadvirahaścābhedaḥ, yathā - sukhādiṣu śaktyavasthayoccaikātmani / anyathā bhedābhedalakṣaṇābhāvād bhedābhedayoravyavasthā syātsarvatra /</p>\n\n<p>tadātmani prādurbhāvo 'bhedaḥ, viparyaye bhedaḥ, yathā - mṛdātmani prādurbhavato ghaṭasya tasmādabhedaḥ, bhedaśca viparyaye sukhaduḥkhayoriti idaṃ bhedābhedalakṣaṇaṃ, tenāvirodha iti cet /</p>\n\n<p>na vai mṛdātmani ghaṭasya prādurbhāvaḥ / kiṃ tarhi? mṛdātmaiva kaścid ghaṭaḥ, na hyekastrailokye mṛdātmā / prativijñaptipratibhāsabhedaśca dravyasvabhāvabhedāt / evaṃ hyasyāpi sukhādiṣu caitanyeṣu bhedāvagamaḥ samartho bhavati /</p>\n\n<p>yadyeva, bhedaḥ syāt /</p>\n\n<p>satyapyetasmin kasyacidātmano 'nvayā devamiti cet / sukhādiṣvapyayaṃ prasaṅgaḥ caitanyeṣu ca /</p>\n\n<p>na ca ghaṭādiṣvapi sarvātmanānvayaḥ, avaiśvarūpyasahotpattyādiprasaṅgāt /</p>\n\n<p>na ca ghaṭaṃ mṛdātmānaṃ ca kaścid vivekenopalakṣayati, yenaivaṃ syādidamiha prādurbhūtamiti /</p>\n\n<p>na hyadhiṣṭhānādhiṣṭhāninorvivekenānupalakṣaṇe evaṃ bhavati / na ca śakteḥ śaktyātmani prādurbhāvaḥ iti tasyāḥ svātmano 'bhedo na syāt /</p>\n\n<note><hi rend='bold'>Vn 36</hi></note>\n<p>25. etenaiva pariṇāmaḥ pratyuktaḥ / yo 'pi hi kalpayed - 'yo yasya pariṇāmaḥ sa tasmādabhinnaḥ'; iti / na hi śaktirātmanaḥ pariṇāma iti /</p>\n\n<p>kiñcedamuktaṃ bhavati - pariṇāma ityavasthitasya dravyasya dharmāntaranivṛttiḥ, dharmāntaraprādurbhavaśca pariṇāmaḥ /</p>\n\n<p>yattaddharmāntaraṃ nivartate prādurbhavati ca, kiṃ tat tadevāvasthitaṃ dravyaṃ syāt, tato 'rthāntaraṃ vā, anyavikalpābhāvat?</p>\n\n<p>yadi tattadeva, tasyāvasthānānna nivṛttiprādurbhāvāviti kasya tāviti vaktavyam /</p>\n\n<p>avasthitasya dharmāntaramiti ca na sidhyati / na hi tadeva tasyānapāśritavyapekṣābhedaṃ dharmāntaraṃ bhavati /</p>\n\n<note><hi rend='bold'>Vn 37</hi></note>\n<p>atha dravyādarthāntaraṃ dharmaḥ, tadā tasya nivṛttiprādurbhāvābhyaṃ na dravyasya pariṇatiḥ / na hyarthāntaragatābhyāṃ syāt nivṛttiprādurbhāvābhyāmarthāntarasya pariṇatiḥ, caitanye 'pi prasaṅgāt /</p>\n\n<p>dravyasya dharma iti ca vyapadeśo na sidhyati, sambandhābhāvāt / na hi kāryakāraṇabhāvādanyo vastusambandho 'sti /</p>\n\n<p>na cānayoḥ kāryakāraṇabhāvaḥ, svayamatadātmano 'tatkāraṇatvāt, dharmasya dravyādarthāntarabhūtatvāt /</p>\n\n<p>arthāntaratve 'pi dharmakāraṇatve, arthāntarasya kāryasyotpādanāt dravyasya pariṇāmaḥ itīṣṭaṃ syāt / tadviruddhasyāpi hetuphalasantāne mṛddravyākhye, pūrvakānmṛtpiṇḍadravyāt kāraṇāduttarasya ghaṭadravyasya kāryasyotpattau 'mṛd dravyaṃ pariṇatam'; iti vyavahārasyopagamāt /</p>\n\n<p>na ca dharmasya dravyāt tattvānyatvābhyāmanyo vikalpaḥ sambhavati, ubhayathā yena pariṇāmaḥ /</p>\n\n<note><hi rend='bold'>Vn 39</hi></note>\n<p>26. na nirvivekandravyameva dharmaḥ, nāpi dravyādarthāntaram, kiṃ tarhi? dravyasya sanniveśo 'vasthāntaram, yathā aṅgulīnāṃ muṣṭiḥ / na hyaṅulya eva nirvivekā muṣṭiḥ, prasāritānāmamuṣṭitvāt /</p>\n\n<p>nāpyarthāntaraṃ, pṛthaksvabhāvānnopalabdhiriti cet / na, muṣṭeraṅguliviśeṣatvāt / aṅgulya eva hi kāścana muṣṭiḥ, na tu sarvāḥ / na hi prasāritā aṅgulyo nirvivekasvabhāvāḥ muṣṭyaṅgulyaḥ, avasthādvaye 'pi ubhayapratipattiprasaṅgāt /</p>\n\n<p>yatra cahi khalu vivekaḥ svabhābhūtaḥ, sa eava vastubhedalakṣaṇaṃ sukhuduḥkhavat /</p>\n\n<p>parabhūte ca vivekotpāde 'ṅgulyaḥ prasāritā evopalabhyeran / na hi svayaṃ svabhāvādapracyutasyārthāntarotpāde 'nyathopalabdhi ratiprasaṅgāt /</p>\n\n<p>nanūktaṃ, 'dravyameva nirvivekamavasthā, nāpi dravyādarthāntaram'; iti /</p>\n\n<p>uktamidaṃ, na punaryuktam / na hi sato vastunastattvānyatve muktvā anyaḥ prakāraḥ sambhavati, tayorvastuni paraspara parihārasthitilakṣaṇatvenaikatyāgasyāparopādānanāntarīyakatvāt /</p>\n\n<p>aṅgulīṣu punaḥ pratikṣaṇavināśinīṣvanyā eva prasaritaḥ anyā muṣṭiḥ /</p>\n\n<p>tatra muṣṭyādiśabdā viśeṣaviṣayāḥ, aṅgulīśabdaḥ sāmānyaviṣayaḥ, bījāṅkurādiśabdavat, vrīhyādiśabdavacca / tenāṅgulyaḥ prasāritā na muṣṭiḥ /</p>\n\n<note><hi rend='bold'>Vn 41</hi></note>\n<p>27. tadyadi prāgasadeva kāraṇe kāryaṃ bhavet, kiṃ na sarvaḥ sarvasmāt bhabvati, na hyasattve kaścid viśeṣa iti?</p>\n\n<p>nanu sarvatra sattve 'pyayaṃ tulyo doṣaḥ - na hi sattve kaścid viśeṣaḥ, viśeṣe vā sa viśeṣa straigunyād bhinnaḥ syāt, tadbhāve viśeṣasyānanvayāt /</p>\n\n<p>sataśca sarvātmanā niḥsvabhāvāvasthāyāmiva kiṃ jāyate? sādhanavaiphalyaṃ ca, sādhyasya kasyacidabhāvāt /</p>\n\n<p>yasya kasyacidatiśayasya tatra kathañcidasata utpattau so 'tiśayastatra asan kathaṃ jāyeta? jāto vā sarvaḥ sarvasmājjāyeta iti tulyaḥ paryanuyogaḥ /</p>\n\n<p>nātiśayastatra sarvathā nāsti, kathañcitsata eva bhāvāditi cet / yathā nāsti sa prakāraḥ, tatra asan kathaṃ jāyeta?</p>\n\n<note><hi rend='bold'>Vn 43</hi></note>\n<p>28. na ca sarvathā sataḥ kaścijjanmārtha ityuktam / asato 'pi kāryasya kāraṇādutpāde yo yajjananasvabhāvastata eava tasya janma, nānyasmāditi niyamaḥ /</p>\n\n<p>tasyāpi sa svabhāvaniyamaḥ svahetorityanādisvabhāvaniyamaḥ /</p>\n\n<p>api ca - yadi mṛtpiṇḍe ghaṭo 'sti, kathaṃ tadavasthāyāṃ na paścādvadupalabdhiḥ, tadarthakriyā vā?</p>\n\n<p>vyakteraprādurbhāvāditi cet / tasyā eva tadarthakriyādibhāve ghatvāt tadrūpasya ca prāgasattvāt kathaṃ ghaṭo 'sti? na hi rūpāntarasya sattve rūpāntaramasti /</p>\n\n<p>na ca rūpapratibhāsavede vastvabhedo yuktaḥ, atiprasaṅgāt /</p>\n\n<note><hi rend='bold'>Vn 44</hi></note>\n<p>29. tasmād yaḥ upalabdhilakṣaṇaprāptasvabhāvānupalabdhiḥ sa nāstyeva / na hi tasyatatsvabhāvasthitāvanupalabdhitaḥ, asthitiścātattvam, parasparaṃtathāsthitayoreva [tathāsthitayoriva?] sukhaduḥkhayoriti vyāptiḥ, asadvyavahāraniścayena anupalabdhiviśeṣasya / tenānupalabdhyā kasyacid vyavacchedaṃ prasādhayatā tasya yathoktopalabdhilakṣaṇaprāptirūpatā darśanīyā /</p>\n\n<p>upadarśyānupalabdhinirdeśāsamarthanaṃ svabhāvānupalabdhau, vyāpakānupalabdhāvapi dharmayorvyāpyavyāpakabhāvaṃ prasādhya vyāpakasya nivṛttiprasādhanaṃ samarthanam /</p>\n\n<p>kāraṇānupalabdhāvapi kāryakāraṇabhāvaṃ prasādhya kāraṇasya nivṛtti prasādhanaṃ samarthanam /</p>\n\n<p>tadviruddhopalabdhiṣvapi dvayorviruddhayorekasya viruddhasyopararśanaṃ samarthanam /</p>\n\n<note><hi rend='bold'>Vn 45</hi></note>\n<p>evamanupalabdhau sādhanāṅgasyāsamarthanaṃ sādhanāṅgāvacanam / tad vādino nigrahasthānasamarthane [? nigrahasthānam, asamarthane] tasmin vyāpyāsiddheḥ /</p>\n\n<note><hi rend='bold'>Vn 46</hi></note>\n<p>30. athavā - sādhyate yena pareṣāmapratīto 'rtha iti sādhanaṃ, trirūpahetu- vacanasamudāyaḥ / tasyāṅgaṃ pakṣadharmādivacanam / tasyaika- syāpyavacanamasādhanāṅga- vacanaṃ, tadapi vādino nigrahasthānam / tadavacane heturūpasyaivāvacanam, avacane siddherabhāvāt /</p>\n\n<p>31. [pratijñādīnāmasādhanāṅgatvam]</p>\n\n<p>athavā - tasyaiva sādhanasya yannāṅgaṃ pratijñopanayanigamanādi tasyāsādhanāṅgasya sādhanavākye upādānaṃ vādino nigrahasthānaṃ, vyarthāmidhānāt /</p>\n\n<p>anvayavyatirekavacanayorvā sādharmyavati vaidharmyavati ca sādhanaprayoga ekasyaivābhidhānena siddherbhāvād dvitīyasyāsāmarthyamiti tasyāpyasādhanāṅgasyābhidhānaṃ nigrahasthānaṃ, vyarthābhidhānādeva /</p>\n\n<note><hi rend='bold'>Vn 47</hi></note>\n<p>nanu ca viṣayopadarśanāya pratijñāvacanamasādhanāṅgamapyupādeyameva / na, vaiyarthyāt / asatyapi pratijñāvacane yathoktāt sādhanavākyād bhavatyeveṣṭārthasiddhirityapārthakaṃ tasyopādānam /</p>\n\n<p>yadi ca viṣayopadarśanamantareṇa pratīterutpattiḥ, kathaṃ na pratijñā sādhanādayaḥ [sadhanāvayavaḥ?]? na hi pakṣadharmavacanasyāpi pratītihetubhāvādanyaḥ sādhanārthaḥ, sa pratijñāvacane 'pi tulya iti kathaṃ na sādhanam?</p>\n\n<p>kevalasyāsāmarthyādasādhanatvamiti cet / tattulyaṃ pakṣadharmavacanasyāpīti tadapi na sādhanāvayavaḥ syāt /</p>\n\n<p>na hi pakṣadharmavacanāt kevalā [kevalāt?] pratipatterutpattiḥ /</p>\n\n<p>etena saṃśayotpattiḥ pratyuktā, pakṣadharmavacanādapi kevalādapradarśite sambandhe saṃśayotpatteḥ /</p>\n\n<p>tasmād vyarthameva sādhanavākye pratijñāvacanopādānaṃ vādino nigrasthānam /</p>\n\n<note><hi rend='bold'>Vn 49</hi></note>\n<p>32. athavā sādhanasya siddheryannāṅgam - asiddhaḥ, viruddhaḥ anaikāntiko vā hetvābhāsaḥ tasyāpi vacanaṃ vādino nigrahasthānam, asamarthopādānāt /</p>\n\n<p>tathā sādhyādivikalasya anvayāpradarśitānvayā tairapi [? ananvayāpradarśitānvayāderapi] dṛṣṭāntābhāsasya sādhanāṅgasya [?asādhanāṅgasya] vacanamapi vādino nigrahasthānam asamarthopādānādeva / na hi tairhetoḥ sambandhaḥ śakyate pradarśayitum / apradarśanādasāmarthyam /</p>\n\n<note><hi rend='bold'>Vn 50</hi></note>\n<p>33. athavā - siddhiḥ sādhanaṃ, tadaṅgaṃ dharmo yasyārthasya vivādāśrayasya vādaprastāvahetoḥ sa sādhanāṅgaḥ / tadvayatirekeṇāparasyāpyajijñāsitasya viśeṣasyāśāstrāśrayavyājādibhiḥ prakṣepo moṣaṇaṃ [ghoṣaṇaṃ?] ca paravyāmohanānubhāṣaṇaśaktivighātādihetoḥ, tadapyasādhanāṅgavacanaṃ vādino nigrahasthānam, aprastutābhidhānāt /</p>\n\n<p>ebhiḥ kathāviccheda eva; tathā viśeṣasahitasyārthasya prativādino 'jijñāsitatvāt / jijñāsāyāmadoṣḥ / jijñāsitaṃ punararthasyānyasya prasaṅgaparaṃparayā ye ṣa pannādinā (?) bahiḥ prativādinaḥ, prāśnikānāṃ ca nyāyadarśināmiti /</p>\n\n<p>ebhiḥ kathāviccheda eva karaṇīyaḥ / na hi kaścidarthaḥ kvacit kriyamāṇaprasaṅge na prayujyate, nairātmyavādinastu tatsādhane nṛtyagītyāderapi tatra prasaṅgāt /</p>\n\n<p>yathā - pratijñābhidhānapūrvakaṃ kaścit kuryāt - 'nāstyātmā'; iti vayaṃ bauddhā brūmaḥ / ke bauddhāḥ? ye buddhasya bhagavataḥ śāsanamabhyupagatāḥ / ko buddho bhagavān? yasya śāsane bhadantāśvaghoṣaḥ pravrajitaḥ / ka ḥ punarbhadantāśvaghoṣaḥ? yasya rāṣṭrapālaṃ nāma nāṭakam / kīdṛśaṃ rāṣṭrapālaṃ nāma nāṭakam? iti prasaṅgaṃ kṛtvā 'nāndyante tataḥ praviśati sūtradhāraḥ'; iti paṭhet, nṛtyed, gāyecca / prativādī taṃ ca sarvaprasaṅgaṃ nānukartuṃ samartha iti parājitaḥ syāt / iti sabhyaḥ sādhusammatānāṃ viduṣāṃ tattvacintāprakāraḥ /</p>\n\n<note><hi rend='bold'>Vn 52</hi></note>\n<p>34. na caivaṃ prastutasya paryavasānaṃ sa bhavati [? sambhavati], 'aniścaya phalatvādanārambha eva vādasya /</p>\n\n<p>kathaṃ caiva jayaparājayau? prativādino 'pyananubhāṣaṇasyaivamprakārasya prasaṅgasya vistareṇānubhāṣaṇavyājena sambhavād, aniścitatvācca /</p>\n\n<p>tasmāt pratijñāvacanameva tāvanna nyāyyam / kutaḥ punastatrājijñāsitaviśeṣaprasaṅgopanyāsaḥ, tadvyākhyāprasaṅgavitathapralāpaśca?</p>\n\n<p>sarvaścāyaṃprakāro durmatibhiḥ śaṭhairnyāyasāmarthyenārthapratipādane 'samarthaiḥ pravartitaḥ /</p>\n\n<p>yathā - 'puruṣātiśayapūrvakāṇi tanubhuvanakaraṇādīni'; iti pratijñāya tanukaraṇabhuvanavyākhyāvyājena sakalavaiśeṣikaśāstrārthaghoṣaṇam /</p>\n\n<p>'nityaḥ śabdo 'nityo vā'; iti vāde dvādaśalakṣaṇaprapañcaprakāśanaśāstra praṇetṛ- jaiminipratijñātatattvanityatādhikaraṇaśabdaghaṭānyatarasadvitīyo ghaḥṭa iti pratijñāmuparacayya dvādaśalakṣaṇādivyākhyānam /</p>\n\n<p>sarvo 'yaṃ durmatīnāmasāmarthyapracchādanopāyaḥ, na tu satyairastyupetaḥ, tattvaparīkṣāyāṃ phalādipratisaraṇadaṇḍaprayogādīnāmayuktatvāt /</p>\n\n<note><hi rend='bold'>Vn 53</hi></note>\n<p>35. bhavatyeva nāṭakādighoṣaṇe 'rthāntaragamanāt parājaya iti cet, anyasyāpyajijñāsitasya kiṃ na bhavati? na hi tasyāpi kācid vivakṣitasādhyadharmasiddhau nāntarīyakatā / yathā hetupratyayapāratantryalakṣaṇasaṃskāraduḥkhatādisiddhimantareṇa nānityatāsiddhiḥ /</p>\n\n<note><hi rend='bold'>Vn 54</hi></note>\n<p>tathāvidhastu dharmaḥ pṛthaganukto 'pi sādhyadharme 'ntarbhāvāt pakṣīkṛta eveti na pṛthagasyopanyāsaḥ, vyākhyānaṃ vā / tasmādevaṃvidhasyāpi tadānīṃ prativādino jijñāsitasyārthasya pratijñāyāmanyatraivopanyāso vyākhyānaṃ vā arthāntaragamanānnigrahasthānameva /</p>\n\n<p>tena jijñāsitadharmamātrameva sādhanāṅgaṃ vācyaṃ, na prasaṅga upakṣeptavyaḥ, tadupakṣepe 'tiprasaṅgāt /</p>\n\n<p>evamasādhanāṅgavacanaṃ vādino nigrahasthānaṃ prativādinā tathābhāve pratipādite, anyathā dvayorekasyāpi na jayaparājayāviti /</p>\n\n<note><hi rend='bold'>Vn 55</hi></note>\n<p>36. [adoṣodbhāvanaṃ nigrahasthānam]</p>\n\n<p>adoṣodbhāvanaṃ prativādino nigrahasthānam / vādinā sādhane pratyukte 'bhyupagatottarapakṣo yatra viṣaye prativādī yadā na doṣamudbhāvayati, tadā parājito vaktavyaḥ /</p>\n\n<p>sādhanadoṣāḥ punaḥ - nyūnatvam, asiddhiḥ, anaikāntikatā, vādinaḥ sādhayitumiṣṭasyārthasya viparyayasādhanam, aṣṭādaśa dṛṣṭāntābhāsāśca / teṣāmanudbhāvanamapratipādanaṃ prativādinaḥ parājayādhikaraṇam /</p>\n\n<note><hi rend='bold'>Vn 56</hi></note>\n<p>tat punaḥ sādhanasya nirdoṣatvāt, sadoṣatve 'pi prativādino 'jñānāt, pratipādanāsāmarthyād vā /</p>\n\n<p>na hi duṣṭa sādhanābhidhāne 'pi vādinaḥ prativādino 'pratipādite doṣe parājayavyavasthāpanā yuktā, tayoreva parasparasāmarthyopaghātāpekṣayā jayaparājayavyavasthāpanāt /</p>\n\n<p>kevalaṃ hetvābhāsād bhūtapratipatterabhāvāda pratipādakasya jayo 'pi nāstyeva / na hi tattvacintāyāṃ kaścicchalavyavahāraḥ /</p>\n\n<p>yadyevaṃ, kiṃnu parājayaḥ, tattvasiddhibhraṃśāt? na anirākaraṇāt / nirākaraṇaṃ hi tasyānyena parājayaḥ, na siddhyabhāvaḥ, pratiyogyapekṣaṇāt / siddhyabhāvasya sādhanābhāve 'satyapi pratiyogini bhāvāt / pratiyoginaśca tannirākaraṇe 'sāmarthyāt parājayasyānutpatteraparājayaḥ /</p>\n\n<p>tasmādayamasamarthasādhanābhidhāyyapi pareṇa tathābhāve 'pratipādite 'parājito vaktavyaḥ /</p>\n\n<note><hi rend='bold'>Vn 58</hi></note>\n<p>37. [vāde chalavyavahāraniṣedhaḥ]</p>\n\n<p>chalavyavahāro 'pi vijigīṣuṇaṃ vāda iti cet / na, durjanavipratipattyadhikāre satāṃ śāstrāpravṛtteḥ / na hi parānugrahapravṛttā mithyāpralāpārambhāt sotkarṣaparapaṃsanādīn [svotkarṣaparapaṃsanādīn?] asadvyavahārān upadiśanti / na ca paravipaṃsanena lābhasatkāraślokopārjanaṃ satāmācāraḥ /</p>\n\n<p>nāpi tathāpravṛttebhyaḥ svahastadānena prāṇināmupatāpanaṃ satsammatānāṃ śāstrakāra sabhāsadāṃ yuktam / na ca nyāyaśāstrāṇi sadbhirlābhādyupārjanāya praṇīyante /</p>\n\n<p>tasmānna yogavihitaḥ kaścid vijigīṣuvādo nāma / parānugrahapravṛttāstu santo vipratipannaṃ pratipādayanto nyāyamanusareyuḥ satsādhanābhidhānena, bhūtadoṣodbhāvanena vā /</p>\n\n<p>sākṣipratyakṣaṃ tasyaivānuprabodhāya / tadeva nyāyānusaraṇaṃ satāṃ / vādaḥ - uktanyāye tattvārthī cet pratipadyeta, tadapratipattāvapyanyo na vipratipadyeteti /</p>\n\n<p>tattvarakṣaṇārthaṃ sadbhirupahartavyameva chalādi vijigīṣubhiriti cet / nakhacapeṭaśastraprahārādīpanādibhirapīti vaktavyam! tasmānna jyāyānayaṃ tattvarakṣaṇopāyaḥ /</p>\n\n<p>sādhanaprakhyāpanaṃ satāṃ tattvarakṣaṇopāyaḥ, sādhanābhāsadūṣaṇaṃ ca / tadabhāve mithyāpralāpādatra paropatāpavidhāne 'pi tattvāpratiṣṭāpanāt / anyathāpi nyāyopavarṇane vidvatpratiṣṭhānāt /</p>\n\n<note><hi rend='bold'>Vn 59</hi></note>\n<p>tasmāt parānugrahāya tattvakhyāpanaṃ vādino vijayaḥ, bhūtadoṣadarśanena mithyāpratipattinivartanaṃ prativādinaḥ /</p>\n\n<note><hi rend='bold'>Vn 61</hi></note>\n<p>38. athavā - yo na doṣaḥ sādhanasya, tadbhāve 'pi vādinā tadasādhayitum [tadā sādhayitum?] iṣṭasyārthasya siddhervighātābhāvāt, tasyodbhāvanaṃ prativādino nigrahādhikaraṇaṃ, mithyottarābhidhānāt / yathā sādhyatayāniṣṭo 'pi vādino dharmaḥ śāstropagamāt sādhya iti tadviparyāsena na virodhodbhāvanam /</p>\n\n<p>'nāstyātmā'; iti tava pratijñāpadayorvirodha iti pratijñādoṣodbhāvanaṃ, 'prayatnāntarīyakaḥ śabdo 'nityaḥ, prayatnāntarīyakatvād'; iti hetordharmaviśeṣatvāt pratijñārthaikadeśa ityasiddhodbhāvanaṃ, sarvāṇi sādharmyavaidharmyasamādīni jātyuttarāṇi ityevamāderdoṣasyodbhāvanamadoṣodbhāvanam / tasya vādinā doṣābhāsatve prakhyāpite prativādī parājito vaktavyaḥ, pūrvapakṣe sādhanasya nirdoṣatvāt /</p>\n\n<p>doṣavati punaḥ sādhane na dvayorekasyāpi jayaparājayau, tattvāprakhyāpanāt, adoṣodbhāvanaṃ ca / apratipakṣāyāṃ ca pakṣasiddhau kṛtāyāṃ jetā bhavati /</p>\n\n<p>tasmājjigīṣatā svapakṣaśca sthāpanīyaḥ, parapakṣaśca nirākartavyaḥ /</p>\n\n<p>nirdoṣe sādhanābhidhāne 'pi vādinaḥ prativādinā doṣābhāsa udbhāvite dūṣaṇābhāvatvakhyāpane eva jayaparājayau, nānyathā, bhāvatastattvābhidhāne 'pi pratipakṣanirākaraṇena tattvasya prakhyāpanāsāmarthyāt, na prativādinno 'pyatra, bhāvato mithyāpratipatteriti /</p>\n\n<p>idaṃ nyāyyaṃ nigrahasthānalakṣaṇamuktamasmābhiḥ / nyāyamatakhaṇḍanam</p>\n\n<note><hi rend='bold'>Vn 65</hi></note>\n<p>39. anyatu na yuktamiti neṣyate / yatredaṃ yathoktaṃ nigrahasthānalakṣaṇaṃ nāsti, tasya nigrahasthānatvamayuktamiti noktamasmābhiḥ /</p>\n\n<p>[1] 'pratidṛṣṭāntadharmābhyanujñā svadṛṣṭānte pratijñāhāniḥ nigrahasthānam'; [nyā.sū. 5.2..2] ityatra bhāṣyakāramataṃ dūṣayitvā vārtikakāro yaṃ sthitapakṣamāha, tatraivaṃ brūmaḥ - pratidṛṣṭāntasya yo dharmastaṃ yadā svadṛṣṭānte 'bhyanujānāti nigṛhīto veditavyaḥ /</p>\n\n<p>tatra dṛṣṭaścāsāvante ca vyavasthita iti dṛṣṭāntaḥ / svadṛṣṭāntaḥsvapakṣaḥ / pratidṛṣṭāntaḥ pratipakṣaḥ / pratipakṣasya dharmaṃ svapakṣe 'bhyanujānan parājitaḥ / yathā 'anityaḥ śabda aindriyakatvād'; iti bruvan pratipakṣavādini sāmānyena pratyavasthite āha - 'yadi sāmānyamaindriyakaṃ nityaṃ śabdo 'pyevamastu'; ityeṣā pratijñāhāniḥ, prākpratijñātasya śabdānityatvasya tyāgāditi /</p>\n\n<note><hi rend='bold'>Vn 66</hi></note>\n<p>40. atropagatapratijñātyāgāt pratijñāhānau viśeṣapratiniyamaḥ kiṃkṛto 'nena prakāreṇa pratijñāṃ tyajataḥ pratijñāhāniriti /</p>\n\n<p>sambhavati hyanenāpi prakāreṇa hetudoṣodbhāvanādinā pratipakṣasādhanābhidhānena ca svapakṣaparityāgaḥ, parapakṣopagamaśca /</p>\n\n<note><hi rend='bold'>Vn 67</hi></note>\n<p>idameva ca pratijñāhāneḥ pradhānaṃ nimittam / evaṃ pratipāditena pratijñā hātavyā, hānau ca parājaya iti /</p>\n\n<p>41. idaṃ punarasambhaddhameva - 'sāmānyaṃ nityamaindriyakam'; ityukte 'śabdo 'pyevamastu; iti kaḥ svasthātmāsvayamaindriyakatvādanityaḥ śabdo ghatavaditi bruvan sāmānyenopadarśanamātreṇa nityaṃ śabdaṃ pratipadyeta?</p>\n\n<p>sāmānyasyāpi nityasyaindriyakatve tasyānitye ghaṭe darśanāt saṃśayitaḥ syāt / jātyā pratipadyetāpīti cet / tathapi kiṃ sāmānyopadarśanena?</p>\n\n<p>evameva nityaḥ śabdaḥ iti vaktavyam, jaḍasya pratipattau vicārābhāvāt /</p>\n\n<p>na ca nityasāmānyopadarśanena taddharmaṃ śabde pratipadyamānena pratipakṣadharmo 'bhyanujñāto bhavati / 'anityaḥ śabdaḥ'; iti ca vadato nityaśabda ityāñjasaḥ pratipakṣaḥ syāt, (<hi rend='bold'>Vn 68</hi>) na nityaṃ sāmānyamiti /</p>\n\n<p>tasmādaindriyakatvasya nityānityapakṣavṛttervyabhicārādasādhanāṅgasyopādānānnigrahārhaḥ, na pratipakṣadharmānujñyānena prakāreṇa pratijñāhāneḥ /</p>\n\n<note><hi rend='bold'>Vn 69</hi></note>\n<p>42. [2] 'pratijñātārthapratiṣedhe dharmavikalpāt tadarthanirdeśaḥ pratijñāntaram /'; [nyā. sū. 5.2.3] pratijñāto 'rtho 'nityaḥ śabda aindriyakatvādityeva, tasya hetuvyabhicāropadarśanena pratiṣedhe kṛte dharmabhedavikalpāt sāmānyaghaṭayo sarvagatatvāsarvagatatvadharmavikalpena pratijñāntaraṃ karoti - yathā ghaṭo 'sarvagato 'nityaḥ evaṃ śabdo 'pyasarvagato 'nitya iti / etatpratijñāntaraṃ nāma nigrahasthānaṃ sādhanasāmarthye 'pyaparijñānāt / sa hi pūrvasyāḥ 'anityaḥ śabda'; iti pratijñāyāḥ sādhanāttadā yām 'asarvagataḥ śabda'; iti pratijñāmāha, taddarśanāya taddarthanirdeśa ityāha / tadarthaḥ pūrvoktasādhyasiddhyarthaḥ / uttarapratijñānirdeśastadarthanirdeśaḥ / na ca pratijñā pratijñāntarasādhane samarthā, iti nigrahasthānam</p>\n\n<note><hi rend='bold'>Vn 70</hi></note>\n<p>43. atrāpi naivaṃ bruvatā pratijñāntaraṃ pūrvapratijñāsādhanāyoktaṃ bhavati / kiṃ tarhi? viśeṣaṇam / aindriyakatvasya hetoḥ sāmānye vṛttyā vyabhicāra udbhāvite 'sarvagatatve satyaindriyakatvasyahetorviśeṣaṇopādāne vyābhicāraṃ pariharati, na punaḥ pratijñāntaramāha; asarvagatatvasya śabde siddhatvāt, pratijñāyāśca sādhyanirdeśalakṣaṇatvāt /</p>\n\n<p>yadapyuktaṃ - 'pūrva pratijñāsādhanāyottarāṃ pratijñāmāha'; iti, tadapyuktam / na hi pratijñā pratijñāsādhanāyocyamānā pratijñāntaraṃ bhavati / kiṃ tarhi? hetvāderanyatamaḥ sādhyasādhanāyopādānāt / sādhananirdeśaḥ sa syāt, na sādhyanirdeśaḥ /</p>\n\n<p>udāharaṇasādharmyādeśca hetulakṣaṇasyāsarvagatatve bhāvāt, pratijñālakṣṇasya cābhāvāt / hetutvamasarvagatatve prayuktaṃ na pratijñāntaram /</p>\n\n<note><hi rend='bold'>Vn 72</hi></note>\n<p>44. atyantāsambaddhaṃ cedaṃ - pratijñāṃ pratijñāsādhanāyāheti / yo hi prāk pratijñāmuktvā hetūdāharaṇādikaṃ vaktuṃ jānāti, sa kiñcidanukramaṃ [kañcidanukramaṃ?] sādhanasya jānātyeva hi / jānan kathamavikalāntaḥkaraṇaḥ pratijñāmeva pratijñāsādhanāyopādadīta?</p>\n\n<p>upādadatā cānena pratijñāmātreṇa siddhiriṣṭā bhavati / tataśca na prāgapi hetuṃ brūyāt /</p>\n\n<p>evaṃprakārāṇāmasambaddhānāṃ parisaṃkhyātumaśakyatvāt lakṣaṇaniyamo 'pyasambadaddha eva - pratijñāntarābhidhāne pratijñāntaraṃ nāma nigrahasthānamiti / evamprakārāṇāmekameva lakṣaṇaṃ vācyaṃ syāt /</p>\n\n<p>na caivaṃvidhaḥ kaścid vivādeṣu dṛṣṭapūrvo vyavahāro yena tadarthaṃ yatnaḥ kriyate / na ca bālapralāpānuddiśya śāstraṃ pravartate / pravṛttau ca kā niṣṭā, teṣāmaniṣṭhānāt?</p>\n\n<note><hi rend='bold'>Vn 73</hi></note>\n<p>45. dṛśyate ca viduṣāmapi nātinirūpaṇādasiddhābhidhānamiti vyavahāradarśanāt tādṛśaṃ parājayādhikaraṇaṃ vyavasthāpyate / tasmādihāpi yadi nivṛttākaṃkṣe vādini paro 'naikāntikatāmudbhāvayed, asādhanāṅgasyānaikāntikasyābhidhānānnigrahasthānaṃ vādinaḥ /</p>\n\n<p>evaṃ yadi prativādī satsāmānyamaindriyakaṃ nityaṃ ca pramāṇena pratipādayituṃ śaknuyāt anuddiśyāpramāṇakaṃ śāstropagamaṃ, pramāṇenaiṣāmarthānāmapratipādanena bhūtadoṣodbhāvanametat / na kaścitparājayaḥ, abhyupagamamātreṇa vastusiddherabhāvāt, prativādinā doṣasyāpratipāditatvāt /</p>\n\n<p>pramāṇairasamarthitasādhanābhidhānāt tu jetāpi na bhavatīti /</p>\n\n<p>anityākāṃkṣe [? anivṛttākāṃkṣe] punarvādini na kaścad doṣoḥ, viśeṣaṇābhidhānena hetoḥ samarthanopakramāt /</p>\n\n<note><hi rend='bold'>Vn 74</hi></note>\n<p>46. [3.] 'pratijñāhetvorvirodhaḥ pratijñāvirodhaḥ /' [nyā.sū.5 2. 4.] yathā 'guṇavyatiriktiṃ dravyam; iti pratijñā, 'rūpādibhyo 'rthāntarasyānupalabdheḥ iti hetuḥ, so 'yaṃ pratijñāhetvorvirodhaḥ / etenaiva pratijñāvirodho 'lapyuktaḥ, yatra pratijñā vacanena [svavacanena? virudhyate / yathā - śramaṇā garbhiṇī, nāstyātmeti vā /</p>\n\n<p>hetuvirodho 'pi, yatra pratijñayā heturvirudhyate / yathā - 'sarvaṃ pṛthak, samūhe bhāvaśabdaprayogād'; iti /</p>\n\n<p>etena pratijñayā dṛṣṭāntavirodho vyākhyātaḥ /</p>\n\n<note><hi rend='bold'>Vn 75</hi></note>\n<p>47. hetośca dṛṣṭāntādibhirvirodhaḥ, pramāṇavirodhaśca pratijñāhetvorvaktavyaḥ /</p>\n\n<p>yaḥ parapakṣaṃ svasiddhena gotvādinā vyabhicārayati, tad viruddhamuttaraṃ veditavyam /</p>\n\n<p>svapakṣānapekṣaṃ ca / yaṃ ca svapakṣānapekṣaṃ hetuṃ prayuṅkte - 'anityaḥ śabdaḥ aindriyakatvād'; iti, tasya svasiddhasya gotvāderanityavirodhād viruddhaḥ / iti parapakṣeṣvasiddhena gotvādinānaikāntikacodanāviruddhaḥ /</p>\n\n<p>ubhapakṣasampratipannastvanaikāntikaḥ / yadubhayapakṣaṃ [yadubhayapakṣa- ?] pratipannaṃ vastu tenānaikāntikacodanā iti /</p>\n\n<note><hi rend='bold'>Vn 76</hi></note>\n<p>48. atrāpi pratijñārthaḥ, sādhanavākye prayogapratiṣedhāt / tadāśrayastatkṛto vā hetudṛśṭāntayorna virodha iti na pratijñāvirodho nāma kiñcinnigrahasthānam /</p>\n\n<p>syādetat / asatyapi pratijñāprayoge gamyamāno 'pi pratijñāhetvorvirodho bhavati / yathā - rūpādibhyo 'rthāntarasyānupalabdhistad guṇavyatiriktam, nopalabhyate ca rūpādibhyo 'rthāntaraṃ dravyam / ityukte 'pi gamyata eva sādhyasādhanayorvirodhaḥ - kathaṃ tato 'rthāntarasyānupalabdhiḥ, tadvyatirekaśceti /</p>\n\n<p>satyaṃ, syādayaṃ virodhaḥ, yadi hetuḥ sādhyadharmaviparyayaṃ sādhayet / yadi hyupalabdhilakṣaṇavyāptatvena [hyupalabdhilakṣaṇaprāptatveva?] upagatasya sato (<hi rend='bold'>Vn 77</hi>) dravyarūpādipratibhāsavivekena svapratibhāsānupalabdhistasya tadvyatireke nāsti [tadvyatirekeṇāsti?] iti iṣṭavyatirekaviparyayasādhanād viruddho heturasmābhirukta eveti / bhavatyevedaṃ nigrahādhikaraṇaṃ, yadyevaṃvidhaḥ pratijñāhetoḥ [? pratijñāhetvoḥ] virodha iṣṭaḥ / atha punarasyopalabdhilakṣaṇaprāptirlupyate, tadā na kaścit pratijñāhetoḥ [? pratijñāhetvoḥ] virodhaḥ, vyatiriktānāmapi bhāvānāṃ kutaścid viprakarṣiṇāṃ tadvyatirekeṇānupalabdhāvapi vyatirekasya bhāvāt /</p>\n\n<note><hi rend='bold'>Vn 78</hi></note>\n<p>49. yaduktaṃ - 'svavacanapratijñāyāḥ [? pratijñāyāḥ] svavacanavirodhe pratijñāvirodhaḥ'; iti tatredameva nigrahādhikaraṇam, asādhanāṅgabhūtāyāḥ pratijñāyāḥ sādhanavākye prayogaḥ, na virodhaḥ, tadadhikaraṇatvāt /</p>\n\n<p>yadi pratijñānapekṣoḥ virodhaḥ syāt, syāt parājayāśrayaḥ / pratijñādhikaraṇatve punastatprayogakṛta eva parājayaḥ, asya prastāvopasaṃhārāvasānatvād vyarthaṃ virodhodbhāvanam, parājitaparājayābhāvād bhasmīkṛtānalavat /</p>\n\n<p>ye tu kecid vicāraprasaṅgeṣu ekatra sādhye bahavo hetava ucyante, teṣa / vikalpena tatsādhyasādhanāya vṛtteḥ sāmarthyam, anyathā dvitīyasya vaiyarthyāt /</p>\n\n<p>yadi hi tatrāpyekaprayogamantareṇāparasya prayogo na sambhavet, na tadā dvitīyasya kaścit sādhanārthaḥ, pratītapratipādanābhāvāt /</p>\n\n<note><hi rend='bold'>Vn 79</hi></note>\n<p>tasmānna pratijñāyāḥ svavacanavirodho nāma kiñcinnigrahasthānam /</p>\n\n<p>na ca 'nāstyātmā'; ityatra kaścit pratijñāvirodhaḥ nāstyātmaśabdārthasya bhāvopādānatvaniṣedhāt / sabdārthaniṣedhe hi virodhaḥ syāt / na ca svalakṣaṇaṃ śabdārtha iti /</p>\n\n<note><hi rend='bold'>Vn 80</hi></note>\n<p>50. yaḥ punaḥ pratijñāyā bādhanāddhetuvirodha uktaḥ, yathā - 'sarvaṃ pṛthak samūhe bhāvaśabdaprayogāt'; iti / nātra pratijñāprayogaḥ, nāpi hetoḥ, yena virodhaḥ syāt / kiṃ tarhi? pratipāditārthopadarśanenopasaṃhāravacanametasmāt [... vacanametatsyāt?] /</p>\n\n<p>anyaireva hetubhiḥ śabdasyaikaviśeṣānabhidhānam, anekārthasāmānyābhidhānaṃ ca pratipādya sarvasya śabdārthasya nānārtharūpatayaikavastuviśeṣasvabhāvatābhāvamupadarśayan śabdārthamadhikṛtya sarvaṃ pṛthagiti brūyāt /</p>\n\n<p>etena tadvirodhaḥ pratyuktaḥ /</p>\n\n<note><hi rend='bold'>Vn 81</hi></note>\n<p>51. dṛṣṭāntopadarśanaṃ caitad - 'anityaḥ śabdaḥ kṛtakānityatvād'; /</p>\n\n<p>yathā kvacid arthe vipratipattau prasiddhamanekārthasāmānye śabdaprayogamupadarśya pratipāditavipratipattisthānaḥ sāmānyenopasaṃharati - sarvaṃ pṛthagiti /</p>\n\n<p>yadi dṛṣṭāntaprayogaḥ, kimṛjunaivatatprayogakrameṇa na prayuktaḥ, vipratipattiviṣayaśca kiṃ na darśita iti cet /</p>\n\n<p>na, samāsanirdeśāt / evamapi prayogadarśanād, asādhanavākyatvācca /</p>\n\n<p>ata eva na pratijñayā hetorbādhanam / na caikameva kiñcinnāstīti bruvāṇaḥ kaścit tatsamuccayarūpamekaṃ ca samūhamicchati, yena virodhaḥ syāt /</p>\n\n<p>yo 'pi 'yugapat kaṅkena yogād'; ityādinā paramāṇorbhedamāha, na tasyāpyekaḥ samuccayarūpaḥ sādhayitumiṣṭaḥ / kiṃ tarhi? abhāva eva, ekānekapratiṣedhāt / ataḥ so 'pi na samūhastasyeṣṭo na tatra śabda iti na virodhaḥ /</p>\n\n<note><hi rend='bold'>Vn 82</hi></note>\n<p>52. na viruddho 'yaṃ pūrvakāt pratijñāhetuvirodhāt bhidyate, yena pṛthagucyeta /</p>\n\n<p>tatra hetupratijñayorbādhanam, iha pritijñayā hetorityasti bheda iti cet / arthavirodhe hi hetupratijñayorbādhyabādhakabhāvaḥ syāt / 'sarvārthavirodho dviṣu'; iti yamapi (<hi rend='bold'>Vn 83</hi>) [yadapi?] parasparaṃ bbādhakam, ekārthasannidhāvaparārthāsambhavāt, tatra hetupratijñayoḥ sahapṛthagvā bādhodāharaṇayorna kaścidarthabhedaḥ /</p>\n\n<p>53. api cāyaṃ viruddho vā sati hetuprayoge vyadhikaraṇatvādasiddha ityasiddhatā hetornigrahasthānam / sa khalūcyamāna evātaddharmatayā pratīto vaktuḥ parājayamānayati / parājite tasmiṃstadarthavirodhacintayā na kiñcit /</p>\n\n<p>api ca - sarvatrāyaṃ pratijñāhetvorvirodhaḥ sambhavan dvayīṃ doṣajātimabhipatati viruddhatāmasiddhatāṃ ceti /</p>\n\n<note><hi rend='bold'>Vn 84</hi></note>\n<p>viruddhatā siddhe hetordharmiṇi bhāve sādhyadharmaviparyaya eva, bhāva pratijñāvirodhāt /</p>\n\n<p>asiddhatāpunardharrmiṇi pratijñātārthasiddhau, viruddhayoḥ svabhāvayoḥ ekatrāsambhavāt, na cānyathā virodhaḥ /</p>\n\n<p>asiddhe dharmasvabhāve 'bhihitayorhetupratijñātārthayorvirodhād virodhasambhava iti cet /</p>\n\n<p>apramāṇayoge tūbhayordharmiṇi saṃśayaḥ / tathā sati hetordharmiṇi bhāvasaṃśaye 'siddhataiva hetudoṣa ityasiddhaviruddhābhyāmanyo na pratijñayā virodho nāma parājayahetuḥ /</p>\n\n<p>asiddhaviruddhe ca hetvābhāsavacanādevokte iti na pṛthak pratijñāvirodho vaktavya iti /</p>\n\n<note><hi rend='bold'>Vn 85</hi></note>\n<p>54. ubhayāśrayatvād virodhasya vivakṣāto 'nyataranirdeśa iti cet / syādetat / pratijñāhetvorvirodha iti pratijñāhetū āśrityobhayāśrayo bhavati / tatra yadā (<hi rend='bold'>Vn 86</hi>) pratijñāvirodho vivakṣitastadā pratijñāvirodha ityucyate, yadā pratijñāyā hetorvā virodhastadā viruddho heturiti / ataḥ pratijñāvirodhaḥ, hetuvirodho vā ityadoṣoḥ /</p>\n\n<p>tatra hetorudāharaṇam - nityaḥ śabdaḥ utpattidharmakatvāditi / pratijñāvirodhasya - nāstyātmeti / pratijñāhetvoḥ parasparaviruddhodāharaṇam - guṇavyatiriktamityādi / pratijñayā hetuvirodhodāharaṇam 'nāstyeko bhava'; ityādikam iti / na, sarvahetvapekṣasya virodhahetvābhāsānatikramāt, yathoktaṃ prāk /</p>\n\n<p>anapekṣe ca kevale svataḥ prativirodhe [pratijñāvirodhe?] vivakṣite pratijñāhetvorvirodha iti hetugrahaṇamasambaddham /</p>\n\n<p>na cotpattidharmatvānnityamityatrāpi hetuvirodho yuktaḥ / pratijñayā hi hetorbādhane hetuvirodhaḥ, iha tu hetunā pratijñā bādhyate iti pratijñāvirodho yuktaḥ /</p>\n\n<p>ubhayāśraye 'pi virodhe bādhyamānavivakṣayā tadvirodhavyavasthāpanāt /</p>\n\n<note><hi rend='bold'>Vn 87</hi></note>\n<p>55. yadapyuktam - etena pratijñayā dṛṣṭāntavirodhādayo 'pi vaktavyā bhaṇḍālekhyanyāyeneti, tatrāpi pakṣīkṛtadharmaviparyavati dṛṣṭānte virodhaḥ syāt / viruddhe ca dṛṣṭānte yadi pakṣadharmasya vṛttirananyasādhāraṇā prasādhyate viruddhastadā hetvābhāsaḥ /</p>\n\n<note><hi rend='bold'>Vn 88</hi></note>\n<p>sādhāraṇāyāmaprasādhite vā tadvṛttiniyame 'naikāntikaḥ / avṛttau vāsādhāraṇaḥ /</p>\n\n<p>viruddhadṛṣṭāntāvṛttau viparyayavṛttau ca na kaścid hetudoṣaḥ, dṛṣṭāntavirodhaśca pratijñāyā iti cet /</p>\n\n<p>na, tadāpi saṃśayahetutvānativṛtteḥ / dṛṣṭāntavirodho hi pratijñāyāḥ sādharmye doṣo na vaidharmye, abhimatatvāt /</p>\n\n<p>sādharmyadṛṣṭānte ca viparītadharmavati vastutaḥ sādhyāvyabhicāre 'pi hetornāvyabhicāradharmatā śakyā darśayitumiti nāpradarśitāvinābhāvasambandhāt hetorniścayaḥ / tanna pratijñayā dṛṣṭāntavirodho hetvābhāsānativartate /</p>\n\n<note><hi rend='bold'>Vn 89</hi></note>\n<p>56. ubhayathāpi doṣo 'stviti cet / na / na hetudoṣasya prāk prasaṅgena parājitasya doṣāntarānpekṣaṇāt /</p>\n\n<p>viśeṣeṇa sādhanāvayavānukramaniyamavādinaḥ / udāharaṇasādharnyaṃ hetulakṣaṇaṃ viruddhe dṛṣṭānte na sambhavatīti prākprayuktasya hetordoṣeṇa parājaya iti nottaradṛṣṭāntāpekṣayā virodhaścintāmarhati /</p>\n\n<p>hetorapi dṛṣṭāntavirodhe 'sādhāraṇatvaṃ viruddhatvaṃ vā, vaidharmye yadi vṛttiḥ syāt /</p>\n\n<note><hi rend='bold'>Vn 90</hi></note>\n<p>pramāṇavirodhe tu hetoryathā - 'na dahano 'gniḥ saityāt'; ityādi hyasiddho hetvābhāsaḥ /</p>\n\n<p>pratijñāyā pramāṇavirodhaḥ svavacanavirodhena vyākhyātaḥ iti sarve evaite sādhanavirodhe hetvābhāseṣvantarbhavantīti hetvābhāsavacanenaivoktāḥ /</p>\n\n<note><hi rend='bold'>Vn 91</hi></note>\n<p>57. yattu viruddhamuttaraṃ parapakṣe svasiddhena gotvādinānaikāntikacodaneti, tadasambaddhameva / yadi hi svasiddhena gotvādinā parasya vyabhicārasiddhimākāṅkṣeta, tasya tatsvapakṣaviruddhaṃ nābhimatamiti virodho yujyeta / sa hi svayaṃ pratipanne gotve hetuvṛtteḥ saṃśayāno 'pratipattimātmanastathā khyāpayati /</p>\n\n<p>sa ca hetuḥ satyasati gotve 'prasādhitasādhanasāmarthyaḥ saṃśaye hetutvādanaikāntika eva /</p>\n\n<p>prasādhite tu sāmarthye gotve 'vṛttyā hetau na saṃśaya eva, sarvasaṃśayaprakārāṇāṃ parihāreṇa samarthanāt /</p>\n\n<p>etena svapakṣānapekṣahetuprayogasyānaikāntikatā vyākhyātā / so 'pi svābhimatanityagotvavṛttihetumanityatve bruvāṇo 'samarthatayāsādhanāṅgatayā saṃśayahetumevāheti /</p>\n\n<p>yatpunaruktam - ubhayapakṣasampratipannena vastunānaikāntikacodaneti, tatrāpyavaśyaṃ saṃśayahetutvamukhenaivānaikāntiko vaktavyaḥ / tadasamarthite 'nyatrāpi tulyamiti nobhayasiddhetarayoranaikāntikatvaviśeṣaḥ /</p>\n\n<note><hi rend='bold'>Vn 93</hi></note>\n<p>58. yadapyuktaṃ - 'dṛṣṭāntābhāsā hetvābhāsapūrvakatvāt tadabhidhānenaivoktā iti na pṛthag nigrahasthāneṣūktāḥ'; iti tadapyavayavāntaravādino 'yuktam / yo 'vayavāntaraṃ dṛṣṭāntahetoḥ [dṛṣṭāntaṃ hetoḥ?] āha tasya na hetvābhāsoktyā dṛṣṭāntābhāsoktirvyāpyā, tadvacanena gamyamānsya tasmāt sādhanāntarābhāvaprasaṅgāt /</p>\n\n<p>dṛṣṭāntābhāsānāṃ hetvābhāse 'pyantarbhāvād dṛṣṭāntasyāpi hetāvantarbhāva iṣṭo bhavati / tathā ca na dṛṣṭāntaḥ pṛthaksādhanāvayavaḥ syād, apṛthagvṛtteḥ /</p>\n\n<p>yo dṛṣṭāntasādhyo 'rthastasya hetāvantarbhāvāddhetunaiva sādhita iti na dṛṣṭāntasya pṛthak kiñcitsāmarthyam /</p>\n\n<p>api ca - na kiñcit pūrvapakṣavādino hetvābhāsāsaṃsparśe nyāyyaṃ nigrahasthānamastīti tatsambhandhīni sarvāṇyeva hetvābhāsatāvacanenaiva uktānīti na pṛthagvācyāni syuḥ /</p>\n\n<p>arthāntaragamanāderapi hetoraśāmarthye eva sambhavāt / na hi samarthe hetau sādhye ca siddhe 'rthāntaragamanaṃ kañcidārabhate, asamarthasya mithyāpravṛtteriti /</p>\n\n<note><hi rend='bold'>Vn 94</hi></note>\n<p>59. [4] 'pakṣapratiṣedhe pratijñātārthāpanayanaṃ pratijñāsaṃnyāsaḥ /' [nyā. sū.5.2.5] yaṃ pratijñātamartham 'anityaḥ śabdaḥ eindriyakatvād'; iti sāmānyavṛttyā hetorvyabhicārapradarśanena saḥ pratiṣedhe kṛte, 'ka evamāha- anityaḥ śabdaḥ'; iti parityajati, tasya pratijñāsaṃnyāso nāma nigrahasthānamiti /</p>\n\n<p>atrāpi yadyudbhāvite 'pi hetorvyabhicāre na sapakṣaṃ [svapakṣaṃ parityajati?[, kiṃ na gṛhyeta? anigṛha ta [?anigṛhīta] eva hetvābhāsābhidhānāditi cet /</p>\n\n<p>kimidānīmuttarapratijñāsaṃnyāsāpekṣayā tasya tadevādyaṃ nigrahasthānamiti kimanyairaśaktaparicchedaiḥ klībapralāpapraceṣṭitairupanyastaiḥ? evaṃ hi atiprasaṅgaḥ (<hi rend='bold'>Vn 95</hi>) syāt / pakṣapratiṣedhe tūṣṇīmbhavatastūṣṇīmbhāvo nāma nigrahasthānam, prapalāyamānasya prapalāyitaṃ nāmeti evamādyapi vācyaṃ syāt / tasmādetadapi asambaddhamiti /</p>\n\n<note><hi rend='bold'>Vn 96</hi></note>\n<p>60. [5.] 'aviśeṣokte hetau pratiṣiddhe viśeṣamicchato hetvantaram / '[nya.sū.5.2.6.] nidarśanam - 'ekaprakṛtīdaṃ vyaktaṃ, parimāṇāt, mṛtpūrvakāṇāṃ śarāvaprabhṛtīnaṃ dṛṣṭaṃ parimāṇam'; iti /</p>\n\n<p>asya vyabhicāreṇa pratyavasthānam - nānāprakṛtīnāmekaprakṛtīnāṃ ca dṛṣṭaṃ parimāṇamiti /</p>\n\n<p>evaṃ pratyavasthita āha - ekaprakṛtisamanvayaprakārāṇāṃ pariṇāmadarśanāt [parimāṇadarśanāt?] sukhaḥduḥkhamohasamanvitaṃ hīdaṃ sarvaṃ vyaktaṃ parigṛhyate [parimitaṃ gṛhyate?] / tasya prakṛtyantararūpasamanvayābhāvo 'sati [? prakṛtyantararūpasamanvayābhāve sati] ekaprakṛtikatvamiti tadaviśeṣokte hetau pratiṣedhaṃ bruvato hetvantaraṃ bhavati / sati hetvantarabhāve pūrvasya hetorasādhakatvānnigrahasthānam /</p>\n\n<p>atrāpi pūrvasyaiva hetoranaikāntikasyābhidhānānnigṛhīte hetvantaracintā kvopayujyate? yadi prāksādhanavādī hetumanaikāntikamuktvā dattottarāvasaraḥ tenaiva nigṛhyate / adattottarāvasaro hetvantarābhidhāne 'pi na nigrahamarhati, avirāmāt /</p>\n\n<note><hi rend='bold'>Vn 97</hi></note>\n<p>61. [6.] 'prakṛtādarthādapratibaddhārthamarthāntaram' [nyā.sū. 5.2.7.] yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ kuryāt- nityaḥ śabdo 'sparśatvāditi hetuḥ / hetuśca nāma hinoterdhātostuśabde pratyaye kṛdantaṃ padam / padaṃ ca nāmākhyhātopasarganipātā iti prastutya nāmādīni vyācaṣṭe / idamarthānantaraṃ nāma nigrahasthānam, abhyupagatārthāsaṅgatatvāditi /</p>\n\n<p>nyāyyametannigrahasthānaṃ, pūrvottarapakṣavādinoḥ pratipādite doṣa prakṛtaṃ parityajyāsādhanāṅgavacanamadoṣodbhāvanaṃ ca / sādhanavādinā hyupanyastasādhanasya samarthane (<hi rend='bold'>Vn 98</hi>) kartavye tadakṛtvā parasya prasaṅgenāprasaṅgena vātannāntarīyakasyābhidhānamuttaravādino 'pi doṣodbhāvanamātrādaparasyopakṣepa iti /</p>\n\n<note><hi rend='bold'>Vn 99</hi></note>\n<p>62. [7.] 'varṇakramanirdeśavannirarthakam / '[nyā. sū.5.2.8] yathā 'nityaḥśabdo jabagaḍatvāt jhabhaghaḍhavad'; iti / sādhanānupādānāt nigṛhyate iti /</p>\n\n<p>idamapyasambaddham / na hi varṇakramanirdeśasiddhāvānarthakyaṃ yadeva kiñcidasādhanāṅgasya vacanaṃ tadevānarthakaṃ; sādhyasiddhyupayogino 'bhidheyasyābhāvāt, niṣprayojanatvācveti / prakāraviśeṣopādānamasambaddham /</p>\n\n<p>vaterupādānādadoṣa iti cet / syādetat varṇakramanirdeśavaditi vatiratropāttaḥ so 'nyadāpi [so 'nyadapi?] ananurūpaṃ gṛṇhāti ityadoṣaḥ iti /</p>\n\n<p>na / arthāntārādernigrahasthānasyāvacanaprasaṅgāt / evaṃ hi tā nirarthakā vācyā nirarthakenaivābhidhānāhitam [nirarthakenaivābhidhānāt?] /</p>\n\n<p>na sādhyasiddhau anarthakaṃ nirarthakaṃ, yasya naiva kaścidarthastannirarthakamiṣṭamiti cet /</p>\n\n<p>yasya kasyacidavādino 'pi hi nirarthakābhidhāne kiṃ na nigrahaḥ? nigrahanimittāviśeṣāt /\nna; tasyehāprastāvāditi cet /</p>\n\n<p>āyātamiha - yo nirarthakaṃ bravīti, tasya tenaiva nigraha iti / tattunyaṃ sarvasyāsādhanāṅgavādina iti / sa sarvo nirarthakābhidhāno 'pyanenaiva nigrahasthānena nigrahārhaḥ /</p>\n\n<p>na ca varṇakramanirdeśaḥ sarvatra nirarthakaḥ; kvacitprakaraṇe tasyāpyarthavattvāt / tasmādatraivāsyānarthakyāt nigrahasthānatvam / api cānyadidamucyate - 'varṇakramanirdeśo nigrahasthānam'; iti; kapolavāditakaṃkṣyaghaṭṭitakamityevamādīnāmapi vācyatvāt /</p>\n\n<note><hi rend='bold'>Vn 101</hi></note>\n<p>63. [8.] 'parṣatprativādibhyāṃ trirabhihitamapyavijñātārtham / '[nya. sū. 5.2.9] yadvākyaṃ parṣadā prativādinā ca trirabhihitaṃ na vijñāyate kliṣṭaśabdamapratīta - prayogamatidrutoccāritamityevamādinā kāraṇena tadavijñātārthamasāmarthyasaṃvaraṇāya prayuktaṃ nigrahasthānamiti /</p>\n\n<p>nedaṃ nirarthakād bhidyate; sapadiprakṛtārthasambaddhaṃ gamakamevakuryāt, nāsyāsāmarthyaṃ, na ca jāḍyāt parṣadādayo na pratipadyante iti na vidvānnigrahamarhati /</p>\n\n<note><hi rend='bold'>Vn 102</hi></note>\n<p>parṣatpratibhāsaparikalpyārhavacanāt nigrahārha eveti cet / nyāyavādino jāḍyāduktamajānan kiṃ na prativādī nigṛhyate? jāḍyāt parṣadādeḥ avijñātapratipādanasāmarthya iti vijetā na syānna nigrahārhaḥ / asambaddhābhidhāne nirarthakameveti na pṛthak vivakṣitārthaṃ [vivakṣitam avijñātārthaṃ?] nāma nigrahasthānamiti /</p>\n\n<note><hi rend='bold'>Vn 103</hi></note>\n<p>64. [9.] 'paurvāparyāyogādapratibaddhārthamapārthakam /' [nyā. sū. 5.2.10] yatrānekasya padasya vākyasya vā paurvāparyeṇa yogo nāstītyasambaddhārthatā gṛhyate, tatsamudāyārthāpāyād apārthakaṃ daśadāḍimādivākyavat / idaṃ kila padānām asambaddhāt [asambandhāt?] asambaddhavarṇāt nirarthakāt pṛthaguktam /</p>\n\n<p>nanvevamasambaddhavākyamapi pṛthag vācyam; nobhayasaṅgrahādapārthakaṃ yuktam; nirarthakasya saṃgrahaprasaṅgāt /</p>\n\n<p>evaṃvidhācca viśeṣasamāśrayāt pṛthag nigrahasthānalakṣaṇapralapane 'tiprasaṅgo 'pyuktaḥ / na ca saṅgrahanirdeśe kañciddoṣaṃ paśyāmaḥ / prabhede vā guṇāntaramiti yatkiñcidetat /</p>\n\n<note><hi rend='bold'>Vn 104</hi></note>\n<p>65. [10] 'avayavaviparyāsavacanamaprāptakālam /' [nyā.sū. 5.2.11] pratijñādīnāṃ yathālakṣaṇamarthavaśāt kramaḥ, tatrāvayavānāṃ viparyayeṇābhidhānaṃ nigrahasthānam /</p>\n\n<p>na; evamapi siddheriti cet / na; prayogāpetaśabdatulyatvāt / yathā- gaurityasya padasyārthe goṇīti prayujyamānaṃ padaṃ kakudādimantamarthaṃ pratipādayatīti na śabdārthākhyānaṃ vyartham / anena ca padena gośabdameva pratipadyate, gośabdat (<hi rend='bold'>Vn 105</hi>) kakudādimantamartham, tathā pratijñādyavayavaviparyayeṇānupūrvīṃ pratipadyate, ānupūrvyā cārthamiti / tathā hi pūrvaṃ karmopādīyate mṛtpiṇḍādikaṃ loke, tataḥ karaṇam iti /</p>\n\n<note><hi rend='bold'>Vn 106</hi></note>\n<p>66. tadetadunmattakasyonmattakasaṃvarṇanamiva prayogāpetaśabdavadetaditi / yadi goṇīśabdāt kakudādimatyarthe pratītiśabdānvākhyānaprayatnena [? pratītiḥ, śabdānvākhyānaprayatne na] arthaṃ paśyāmaḥ /</p>\n\n<p>goṇīśabdasyārthapratipādane 'sāmarthyāt / satyaṃ dṛṣṭā, na tu sākṣādityuktam /</p>\n\n<p>nanu goṇīśabdādapi loke pratītirdṛṣṭā / satyaṃ dṛṣṭā, na tu sakṣādityuktam /</p>\n\n<p>uktametanna punaryuktaṃ; strīśūdrāṇāmubhayapratīterabhāvāt / yaḥ khalu ubhayaṃ vetti, śabdamapaśabdaṃ ca, sa eva pratipadyate / yastu nakkaśabdaṃ mukkaśabdameva vā vetti, na nāsāśabdaṃ, sa kathamapaśabdācchabdaṃ pratipadetat, tato 'rthaṃ pratipadyeta?</p>\n\n<p>dṛṣṭā cānubhayavedino 'pi pratītiriti /</p>\n\n<p>na paramparayā pratītiḥ, arthe 'samarthasya śabdo 'pi pratītijananāsāmarthyācca /</p>\n\n<p>na hyarthe 'pi vācakatvaṃ nāmānyadeva, anyatra tadviṣayapratītijananāt /</p>\n\n<p>apaśabdaścecchabde pratītiṃ janayed, artha eva kiṃ na janayati? na hyetasyārthāt kañcid bhedaṃ paśyāmaḥ, yena taṃ pariharet /</p>\n\n<p>akṛtasamayasya śabde 'pyapratītijananācca /</p>\n\n<p>na hyayamapaśabdaḥ śabde 'pi svabhāvataḥ pratītiṃ janayati, adarśanāt samaya eva tu janayet / samayavaśāt pravartate /</p>\n\n<p>evaṃ hi pratipattiparamparāpariśramaḥ parihṛto bhavati /</p>\n\n<note><hi rend='bold'>Vn 108</hi></note>\n<p>67. viparyayadarśanācca / śabdādarthamapratipadyamānā apaśabdaireva jñānaṃ vyutpadyamānā loke dṛsyante iti vyarthaṃ śabdānuśāsanam /</p>\n\n<p>na vyarthaṃ, saṃskṛtaśabdavyutpattyarthamiti cet / ko 'yaṃ śabdānāṃ saṃskāraḥ? na hyeṣāṃ prajñābāhuśrutyādikaṃ saṃskāraṃ pasyāmaḥ /</p>\n\n<p>nāpyeṣāmekāntena śravyatā / nāpyarthapratyāyane kaścidatiśayaḥ /</p>\n\n<p>na dharmasādhanatā, mithyāvṛtticodanebhyaḥ saṃskṛtebhyo 'pyadharmotpatteḥ /</p>\n\n<p>anyebhyo 'pi viparyayeṇa dharmotpatteḥ / śabddsya suprayogādeva svargamodanaghoṣaṇā vacanamātram / na caivaṃvidhānāgamānādriyante yuktijñāḥ /</p>\n\n<p>na ca dānādidharmasādhanacodanāśūnyakevalaśabdasuprayogāt nagapātam iti bruvāṇasya kasyacinmukhaṃ vakrī bhavati / tasmānna saṃskṛto nāma kaścicchabdaḥ /</p>\n\n<note><hi rend='bold'>Vn 109</hi></note>\n<p>śiṣṭaprayogaḥ saṃskāra iti cet / ke śiṣṭāḥ? ye viditavedyādiguṇayuktāḥ / kaḥ punareṣāṃ guṇotkarṣānapekṣo 'līkanirbandho yatte 'mūneva śabdān prayuñjate nāparān? na cātra kaścicchabde 'parokṣaḥ sākṣī, yata idameva prayuñjate nāparān śiṣṭā iti niścinumaḥ /</p>\n\n<p>nanvevaṃ [na tvevaṃ?] vayaṃ guṇātiśayamapasyantaḥ saṃskāraṃ keṣāñcicchabdānāmanumanyāmahe, tadanvākhyānaṃ [tadanvākhyāne?] yatnaṃ vā; guṇātiśayābhāvāt / vedarakṣādikaṃ cāprayojanameva atatsamayasthāyinaḥ / satyapi guṇātiśaye na karaṇīya evānvākhyāne yatnaḥ, tatsvabhāvasyānyato 'pi siddheḥ / prākṛtāpabhraṃśadramiḍāndhrādibhāṣāvat / na hi pratideśaṃ bhāṣāṇāṃ kiñcillakṣaṇamasti / atha ca sampradāyasāmyāllokastathaiva pratipadyate, tāsāṃ ca prayogabhraṃśaṃ, tathā saṃskṛtānāṃ śabdānāṃ pratītirbhaviṣyati / iti jaḍapratipattirevaiṣā, yā śabdānāṃ lakṣaṇe pravṛttiḥ /</p>\n\n<note><hi rend='bold'>Vn 111</hi></note>\n<p>68. avayavaviparyaye 'pi yadi teṣāṃ vacanānāṃ sambandhapratītiḥ, na viparyayaḥ nāpi arthāpratītiḥ; sāmarthyāt / na hyatra kaścit samayaḥ pratyāyānāviśeṣe 'pi evameva avayavāḥ prayoktavyā iti /</p>\n\n<p>sa eva teṣāṃ kramo yathāvastitebhyo 'rthapratītirbhavati / iti na viparyayāt pratītiḥ, tata ānupūrvīpratipattyā pratītiriti cet / nāpratīyamānasambandhebhyaḥ ānupūrvīpratipattiḥ /</p>\n\n<p>yeṣāṃ śabdānāṃ kaścit sambandho jāyate [jñāyate?] 'idamiha sambadhyate'; iti, teṣu viditasambandheṣu kaḥ kasya pūrvo 'paro vā kramaḥ, yo yathāvasthitānāṃ sambandhaḥ pratīyate / na hi vākyeṣu padānāṃ kramaniyamaḥ kaścit, yathā rājñaḥ puruṣaḥ, puruṣo rajña iti /</p>\n\n<p>yāvadbhiḥ padairarthaparisamāptistadekaṃ vākyaṃ, yathā- 'devadatta gāmānaya kṛṣṇām'; iti / atra padānāṃ yathākāmaṃ prayoge 'pi nārthapratītau viśeṣa iti kaścit kramābhiniveśaḥ /</p>\n\n<note><hi rend='bold'>Vn 112</hi></note>\n<p>pratipāditaṃ ca pratijñāvacanāntareṇāpi yathā pratītirbhaviṣyatīti / pratīyamānārthasya śabdasya prayoge 'tiprasaṅgaḥ / pariśiṣṭeṣu ca sambandhaṃ pradarśya dharmiṇi bhāvaḥ pradarśyeta, dharmiṇi bhāvaṃ pradarśya sambandhaḥ pradarśyeta iti na niyamaḥ kaścid; ubhayathāpi pratītyutpatteḥ ityuktam / apratīyamānasambandheṣu ca padeṣu na tebhya ānupūrvyā api pratīteriti nedamapārthakād bhidyate iti nāprāptakālaṃ pṛthag vācyaṃ syāditi /</p>\n\n<note><hi rend='bold'>Vn 114</hi></note>\n<p>69. [11.] 'hīnamanyatamenāpyavayavena nyūnam /' [nyā.sū. 5.2.12.] yasmin vākye pratijñādīnāmanyatamo 'vayavo na bhavati, tadvākyaṃ hīnaṃ; sādhanābhāve sādhyāsiddheḥ /</p>\n\n<p>na pratijñānyūnaṃ hīnaṃ; tadabhāve pratītibhāvāditi pratipāditam /</p>\n\n<p>hīnameva tat; nyūnatāyāmapi nigrahādityaparaḥ /</p>\n\n<p>yaḥ pratīyamānārthamanarthakaṃ śabdaṃ prayuṅkte, sa nigrahamarhet, nārthopasaṃhitasyābhidhāteti asamīkṣitābhidānametat / ata eva pratijñāyā na sādhanāṅgabhāva iti /</p>\n\n<note><hi rend='bold'>Vn 115</hi></note>\n<p>70. [12] 'hetūdāharaṇādhikamadhikam /' [nyā.sū.5.2.13.] ekena kṛtakatvād itarasya ānarthakyamiti tadetanniyamābhyupagame veditavyam / yatraikasādhanavākyaprayogapūrvako vicārastatrādhikābhidhānamanarthakamiti nigrahasthānam /</p>\n\n<p>prapañcakathāyāṃ tu na kaścidoṣaḥ, niyamābhāvāditi /</p>\n\n<note><hi rend='bold'>Vn 116</hi></note>\n<p>71. [13.] 'śabdārthayoḥ punarvacanaṃ punaruktamanyatrānuvādāt /' [nyā.sū. 5.2.14] śabdapunaruktam - anityaḥ śabdo 'nityaḥ śabda iti / arthapunaruktam anityaḥ śabdo nirodhadharmako dhvāna iti /</p>\n\n<p>atra na śabdapunaruktaṃ pṛthagvācyam: arthapunaruktavacanenaiva gatatvāt / na hyarthabhede śabdasāmye 'pi kaścid doṣaḥ / yathā-</p>\n\n<p>hasati hasati svāminyuccai rudatyabhiroditi /</p>\n\n<p>kṛtiparikaraṃ svedo 'ṅgāraṃ [svedodgāraṃ?] pūrdhāvati [pradhāvati?] dhāvati //</p>\n\n<p>guṇasamuditaṃ doṣāpetaṃ praṇindati nindati /</p>\n\n<p>dhanalavaparikrītaṃ yantraṃ pranṛtyati nṛtyati //</p>\n\n<p>yathā vā- yadyasmin sati bhavati bhavati, na bhavati na bhavati tattasya kāryamitarat kāraṇamiti /</p>\n\n<note><hi rend='bold'>Vn 117</hi></note>\n<p>72. gamyamānārthaṃ punarvacanamapi punaruktam; niyatapradaprayoge sādhanavākye yathā pratijñāvacanamiti arthapunaruktenaiva gatārthatvānna pṛthagvācyam /</p>\n\n<p>ayamapi niyatasādhanavākye eva doṣo vaktavyaḥ; na vistarakathāyām / vyācakṣāṇo hi kadācidasamyak śravaṇapratipattiśaṅkayā sākṣiprabhṛtīnāṃ punaḥ punarbrūyāditi na tatra kiñcicchalam /</p>\n\n<p>nāviṣayatvāditi cet; nāyaṃ gururna śiṣya iti na yatnataḥ pratipādanīyaḥ, yena punaḥ punarucyate, iti punarvacane nigraha eveti cet / na; sākṣiṇāṃ yatnena pratipādyatvāt, tadpratipādane doṣābhidhānāt, pratipādyasya śiṣyatvāt, vijigīśuvādapratiṣedhatvāt, trirabhidhānavacanāt, punarvacanaprasaṅge samayaniyamābhāvācca /</p>\n\n<note><hi rend='bold'>Vn 118</hi></note>\n<p>73. na cedamadhikād bhidyate iti na pṛthagvācyam / viniyatapradaprayoge hi sādhanavākye ādhikyadoṣa iti punarvacane 'pi gatārthasyādhikyameva padasyeti /</p>\n\n<p>prapañcakathāyām anirūpitai kārthasādhanādhikaraṇāyāṃ nānārthasādhanepsāyāṃ nānāsādhanepsāyāṃ vā śrotuḥ hetvādi bāhulyasya punarvacanasya doṣatvāt / pratītapratyayābhāvād hetvādibāhulyaṃ vacanabāhulyaṃ ca sādhanadoṣa iti /</p>\n\n<note><hi rend='bold'>Vn 119</hi></note>\n<p>ādhikyapunarvacanayostulyadoṣa iti saṃgrahavacanaṃ nyāyyam; doṣābhāvādeva guṇābhāvāt, evamprakārāṇāṃ bhedānāṃ vacane cātiprasaṅgādityuktam /</p>\n\n<p>paryāyaśabdakalpo hyaparo hetuḥ pratipādite viṣaye pravartamānaḥ '; pratipādyasya viśeṣābhāvāt /</p>\n\n<p>arthaḥ punaḥ pratipādanānna bhidyate /</p>\n\n<note><hi rend='bold'>Vn 120</hi></note>\n<p>74. yatpunaruktam- 'anuvāde tvapunaruktaṃ; śabdābhyāsādarthaviśeṣopapatteḥ' / yathā 'hetvapadeśāt pratijñāyāḥ punarvacanaṃ nigamanam' [nya. sū. 1.1.39] iti / pratijñāyā evaṃ [eva?] gamyamānārthāyā vacanaṃ punarvacanaṃ. kiṃ punarasyāḥ punarvacanam ityuyuktaṃ nigamanam /\n75. [14.] 'vijñātasya parṣadā trirabhihitasyāpratyuccāraṇamananubhāṣaṇam /' [nyā.sū. 5.2.17] vijñātavākyārthasya parṣadā trirabhihitasya yadapratyuccāraṇaṃ tadananubhāṣaṇaṃ nāma nigrahasthānamapratyuccārayan kimāśrayaṃ parapakṣapratiṣedha kuryāditi /</p>\n\n<note><hi rend='bold'>Vn 121</hi></note>\n<p>uttareṇāvasānānnedaṃ nigrahasthānamiti cet / syādetat / uttareṇa guṇadoṣavatā mūḍhāmūḍhatvaṃ gamyate iti kimuccāritena? asti hi kaścid uttareṇa samartho na pratyuccāraṇena, nāsau tāvatā nigrahamarhediti / na: uttaraviṣayāparijñānāt / yadyayaṃ na pratyuccārayati, nirviṣayamuttaraṃ prasajyeta / athottaraṃ bravīti, kathaṃ noccārayati? tadidaṃ vyāhatamucyate- 'noccārayati, uttaraṃ ca bravīti'; iti / apratijñānācca / na cedaṃ na [? na cedaṃ] parijñāyate- pūrvaṃ sarvamuccārayitavyaṃ paścāduttaramabhidhātavyamiti / apitu yathākathañciduttaraṃ vācyam uttaraṃ cāśrayābhāve 'yuktamiti yuktamapratyuccāraṇaṃ nigrahasthānamiti /</p>\n\n<note><hi rend='bold'>Vn 122</hi></note>\n<p>76. yadi nāma vādī svas ādhanārthavivaraṇavyājena prasaṅgādaparaṃ ghoṣayed, vivādāspadaṃ ca jijñāsitamarthamātramukttvā pratijñādiṣvarthaviśeṣaparamparayā aparānarthānupakṣipya kathāṃ vistārayet, tacca sarvaṃ yadā nānuvaktuṃ śaknuyāt, kastasya vivādāśrayārthamātrottaravacane sāmarthyavighātaḥ yena vādivacanānubhāṣaṇaṃ nigrahasthānamucyate / tasmānna sarvaṃ vādikathāmananubhāṣamāṇo nottare samarthaḥ /</p>\n\n<p>yadvacanāntarīyakā jijñāsitārthasiddhiḥ, yathā pakṣadharmatāvyāptiprasādhanamātraṃ, na tatrāpi prasaṅgāntaropakṣepaḥ, tadavaśyaṃ sādhanāṅgaviṣayatvād dūṣaṇasya upadarśyata eva / tatrāpi na sarvaṃ prāganukrameṇoccārayitavyaṃ, paścād dūṣaṇaṃ vācyaṃ; dviruccāraṇaprasaṅgāt / dūṣaṇaviṣayopadarśanārthe 'nubhāṣaṇe vādivacanānukramaghoṣaṇaṃ vyarthamiti na kāryameva dūṣayatā / 'asyāyaṃ doṣoḥ'; iti nāntarīyatvāt pratidoṣavacanaṃ viṣayopadarśanaṃ kriyate eva /</p>\n\n<note><hi rend='bold'>Vn 123</hi></note>\n<p>77. na hi sarvaviṣayopadarśanaṃ kṛtvā yugapad doṣaḥ śakyate 'bhidhātum; pratyarthaṃ doṣabhedāt / tasmād yaṃ padārthaṃ dūṣayati, sa eva taddūṣaṇaviṣayastadā pradarśanīyaḥ / (<hi rend='bold'>Vn 124</hi>) nāparastuḥ; dūṣṇe 'paropadarśanasyāsambhavāt / tasmin dūṣite punaranyo 'rtho 'paradoṣaviṣaya ityayamanubhāṣaṇe dūṣaṇe ca nyāyaḥ /</p>\n\n<p>sakṛt sarvānubhāṣaṇe 'pi doṣavacanakāle punarviṣayaḥ pradarśanīya eva; apradarśite doṣasya vaktumaśakyatvāt / tathā ca dviranubhāṣaṇaṃ kṛtaṃ syāt / tatra prathamaṃ sarvānukramānubhāṣaṇaṃ niṣprayojanam / dūṣaṇavādinā dūṣaṇe vaktavye yanna tatropayujyate tasyābhidānamadoṣodbhāvanam / dviruktiśca / iti sakṛt sarvānubhāṣaṇaṃ parājayādhikaraṇaṃ vācyam /</p>\n\n<p>tathāstviti cet / syādetat / uktametadarthāntaraṃ nigrahasthānamiti / tatra sādhane yataḥ kutaścit prasaṅgādinā nāntarīyakābhidhāna / ['nāntarīyakābhidhānaṃ?] vādino 'rthāntaragamanameveti sa nigrahārhaḥ / na kaścit kvacit kriyamāṇaprasaṅgo na prayujyate, nāpi tat tasyānubhāṣaṇīyam / na cedamapyasmābhiranujñāyate- sarvaṃ prāk sakṛdvaktavyaṃ, paścāddūṣaṇamiti / kintu dūṣayatāvaśyaṃ viṣayo darśanīyaḥ, anyathā dūṣaṇāvṛtteriti /</p>\n\n<note><hi rend='bold'>Vn 125</hi></note>\n<p>78. evaṃ tarhi nānanubhāṣaṇaṃ pṛthag nigrahasthānaṃ vācyam, apratibhayā gatatvāt / uttarasya hyapratipattirapratibhā [nyā.sū. 5.2.18] / na cottaraviṣayamapradarśayan uttaraṃ pratipattuṃ sararthaḥ / na hyanākṣiptānuttarapratipattikamananubhāṣaṇam / tenānanubhāṣaṇasya vyāpikāyāmapratibhāyāṃ vihitaṃ nigrahasthānatvam ananubhāṣaṇam [ananubhāṣaṇe?] / gavyaparāmṛṣṭatadbhedāyāṃ vihitamiva sāsnādimattvaṃ bāhuleye 'pi / tasmādpratibhaiva nigrahādhikaraṇatvena vā [vācyā?] nānanubhāṣaṇam /</p>\n\n<note><hi rend='bold'>Vn 126</hi></note>\n<p>kaścāyaṃsamayaniyamastrirabhihitasyānanubhāṣaṇamiti? yadi tāvat parapratyāyanārthā pravṛttiḥ, kiṃ trirabhidhīyeta? tathā tathā sa grāhaṇīyo yathāsya pratipattirbhavati / atha paropatāpanārthā tadāpi kiṃ trirabhidhīyate? sākṣiṇāṃ karṇe nivedya prativādī kaṣṭāpratītadrutasaṃkṣisādibhirupadrotavyaḥ, yathottarapratipattivimūḍhastūṣṇīmbhavati / na hi paropatāpanakrame kaścinnyāyaḥ, yena kaṣṭāpratītaprayogadrutoccāritā nivāryante, trirabhidhānaṃ vā vidhīyate / na ca paropatāpāya santaḥ pravartante, śāstrāṇi vā praṇīyante ityado vakttavyam ! tasmāttāvadvaktavyaṃ, yāvadanena na gṛhītam / na trireva /</p>\n\n<p>agrahaṇasāmarthye prāgeva vā paricchinnasāmarthye parihartavyaḥ punaranupratibodhyeti /</p>\n\n<note><hi rend='bold'>Vn 127</hi></note>\n<p>79. [15.] 'avijñātamajñānam /' [nyā.sū. 5.2.17] vijñātaṃ parṣadā prativādinā yadavijñātaṃ tadajñānaṃ nāma nigrahasthānam / arthe khalvavijñāte na tasya pratiṣedhaṃ brūyāditi /</p>\n\n<p>etadapyananubhāṣaṇavadatreti tatraiva gamyatvādavācyam / yathānanubhāṣaṇe 'pradarśitaviṣayatvāduttarapratipattiraśakyeti anuttarapratipattyaiva nigrahasthānatvam; uttaraviṣayapradarśanaprasaṅgamantareṇānubhāṣaṇasya vaiyarthyāt /</p>\n\n<p>tathājñāne 'pyuttarāpratipattyaiva nigrahasthānatvam / ajānānaḥ kathamuttaram uttaraviṣayaṃ ca brūyāt? iti viṣayājñānamuttarājñānaṃ ca nigrahasthānam / anyathā evaṃ sati apratibhayā [? apratibhāyā] nirviṣayatvāt /</p>\n\n<note><hi rend='bold'>Vn 128</hi></note>\n<p>anavadhāritārtho hi nānubhāṣate, ananubhāṣamāṇo viṣayamupadarśyottaraṃ pratipattuṃ na śaknuyādityuttaraṃ na pratipadyeta; jñātottaratadviṣayasyottarāpratipatterasambhavāt / ubhayametaduttarāpratipatteḥ kāraṇamiti /</p>\n\n<p>tadabhāve pratipattirbhavatyeveti tayoḥ pṛthagvacane 'pratibhāyāḥ ko viṣaya iti vaktavyam ! nirviṣayatvādavācyaiva syāt /</p>\n\n<note><hi rend='bold'>Vn 129</hi></note>\n<p>80. nottarajñānam [? nottarājñānam] ajñānam / kiṃ tarhi? viṣayājñānam / jñāte hi viṣaye uttarājñānāt tanna pratipadyeteti asti viṣayo 'pratibhāyā iti cet / evaṃ tarhi ananubhāṣaṇaṃ nirviṣayam; ajñānenākṣepāt / na hi viṣayaṃ samyak pratipadyamānaḥ kaścinnānubhāṣeteti nānanubhāṣaṇaṃ pṛthag vācyam /</p>\n\n<p>uttarājñānasya cākṣepāt / viṣayājñānenottarājñānamapyākṣiptameva na hi viṣayamajānannuttaraṃ jānātīti naivāpratibhāyā viṣayo 'sti /</p>\n\n<p>jñāte 'pi viṣaye punaruttarājñānamapratibhāyā viṣaya iti cet / evaṃ tarhi viṣayottarājñānayorapi prabhedāt nigrahasthānāntarālavācyāni [nigrahasthānāntarāṇi vācyāni?] / yathājñānasya viṣayo jñānam [? viṣayājñānam] uttarājñānamiti prabhedādasatyapi guṇātiśaye nigrahasthānāntaravyavasthā kriyate, tathājñānayorapi sarvottarājñānamityādi prabhedānnigrahasthānāntarāṇi kiṃ nocyante? na cobhayasyāpyajñānasya (<hi rend='bold'>Vn 130</hi>) saṃgrahavacane doṣaḥ, guṇastu lāghavasaṃjñaḥ syāditi saṃgrahavacanaṃ nyāyyam / tasmādananubhāṣaṇājñānayorapratibhāviṣayatvānna pṛthagvacanam /</p>\n\n<p>api ca - na pūrvottarapakṣavādino hetvābhāsāpratibhābhyāmanyat nigrahasthānaṃ nyāyyamasti, tadubhayavacanenaiva sarvamuktamiti / tadubhayākṣiseṣu prabhedeṣu guṇātiśayamantareṇa vacanādare 'tiprasaṅgāt vyarthaḥ prapañca iti /</p>\n\n<note><hi rend='bold'>Vn 131</hi></note>\n<p>81. [16.] 'uttarasyāpratipattirapratibhā /' [nyā.sū. 5.2.18] parapakṣapratiṣedhe uttaraṃ yadā na pratipadyate, tadā nigṛhīto vaktavyaḥ /</p>\n\n<note><hi rend='bold'>Vn 132</hi></note>\n<p>sādhanavacanānantaraṃ prativiṣayamuttare vyarthaṃ tadajñānakramaghoṣaṇaślokapāṭhādinā kālaṃ gamayan kartavyāpratipattyā nigrahārha iti nyāyyaṃ nigrahasthānamiti /</p>\n\n<p>82. [17.] 'kāryavyāsaṅgāt kathāvicchedo vikṣepaḥ /' [nyā. sū. 5.2.20] yatkiñcit kartavyaṃ vyāsajya kathāṃ vicchinatti / 'idaṃ me karaṇīyaṃ prahīyate, asminnavasite paścāt kariṣyāmi / pratiśyākalāme kaṇṭhaṃ kṣiṇoti'; - ityevamādinā kathāṃ vicchinatti / sa vikṣepo nāma nigrahasthānamekataranigrahāntāyāṃ kathāyāṃ svayameva kathāntaṃ pratipadyate iti /</p>\n\n<p>idamapi yadi pūrvapakṣavādī kuryād vyājopakṣepamātreṇa, na punarbhūtasya tathāvidhakathoparodhinaḥ karyasya bhāve, tasya svasādhanāsāmarthyaparicchedādeva vikṣepaḥ syāt / tathā cedamarthāntaragamane evāntarbhavet; asamarthasādhanābhidhānāt (<hi rend='bold'>Vn 133</hi>) hetvābhāseṣu vā / prakṛtasādhanāsambaddhapratipatteśca nirarthakāpārthakābhyāṃ ca na bhidyate / atiprasaṅgaścaivamprakārāṇāmasambaddhasādhanavākyapratipattibhedānāṃ pṛthag nigrahasthānavyavasthāpane proktaḥ /</p>\n\n<p>athottaravādī evaṃ vikṣipet, sādhanānantaram uttare pratipattavye tadapratipattyā vikṣepapratipattirapratibhāyāmarthāntare vāntarbhavati /</p>\n\n<note><hi rend='bold'>Vn 134</hi></note>\n<p>83. nanu nāvaśyaṃ sādhanadūṣaṇābhyāmeva sarvasya pratipattiḥ, yena sarvā vādiprativādinorna samyak pratipatterhetvābhāse 'rthe pratibhāyāṃ vāntarbhavāt / bhavati hi anibaddhenāpi kathāprapañcena vivāda iti / na; asambhavāt / ekatrādhikaraṇe viruddhābhyupagamayorvivādaḥ syāt; aviruddhābhyupagamayoranabhyupagamayorvā virodhābhāvāt / tatrāvaśyamekasya vāgvacanapravṛttiḥ; yugapatpravṛttau parasparavacanagrahaṇāvadhāraṇottarāṇāmasambhavena pravṛttivaiphalyāt svasthātmanāmapravṛtteḥ / tena ca svopagamopanyāse 'vaśyaṃ sādhanaṃ vaktavyaṃ; anyathā pareṣāmaprattipatteḥ / apareṇa ca tatsambandhi dūṣaṇam / ubhayorasamyakpratipattau hetvābhāsāpratibhayoḥ prasaṅga iti sarvo nyāyapravṛttaḥ pūrvottarapakṣopanyāso dvayaṃ nātipatati /</p>\n\n<p>etenaiva vitaṇḍā pratyuktā; abhyupagamābhāve vivādābhāvāt /</p>\n\n<note><hi rend='bold'>Vn 136</hi></note>\n<p>84. yadā tarhyabhyupagamya vādaṃ viphalatayā na kiñcid vakti, anyadvā yatkiñcit pralapati, tadā kathaṃ hetvābhāsāntarbhāvaḥ?</p>\n\n<p>asamarthitasādhanābhidhāne evamuktam / anabhidhānānyābhidhānayorapi parājaya evetyuktam; abhyupagamya vādamasādhanāṅgavacanāt /</p>\n\n<p>etenādhikasya punaruktasya ca pratijñādervacanasya na nigrahasthānatvaṃ vyākhyātam / tadapi hi pratipāditārthaviparyayatvātsādhanasāmarthyavidhānamapratītapratyayatayā na lakṣaṇāt sādhanasya / asādhanāṅgavacanamiti nigrahasthānamiti /</p>\n\n<note><hi rend='bold'>Vn 137</hi></note>\n<p>85 [18.] : 'svapakṣadoṣābhyupagamāt parapakṣe doṣaprasaṅgo matānujñā /' [nyā. sū. 5.2.21] yaḥ pareṇa coditaṃ doṣamanuddhṛtya bhavato 'pyayaṃ doṣa iti bravīti, yathā - 'bhavāṃścauraḥ puruṣatvāt'; ityukte sa taṃ prati brūyād- bhavānapīti / sa svapakṣe doṣābhyupagamāt parapakṣe taṃ doṣaṃ prasañjayan paramatamanujānātīti matānujñā nigrahasthānamiti /</p>\n\n<p>atrāpi yadi puruṣatvāccauro bhavānapi syāt, na ca bhavatātmaivamiṣṭaḥ, tasmānnāyaṃ cauryaheturiti yadyayamabhiprāyaḥ, tadā na kaściddoṣaḥ, anabhimate tadātmani cauratvena hetudarśane dūṣaṇāt /</p>\n\n<p>prasaṅgamantareṇaivamṛjunaiva krameṇa kiṃ na vyabhicārita iti cet / yatkiñcidetat / santi hyevamprakārā api vyavahārā loka iti /</p>\n\n<p>atha tadupakṣepamabhyupagacchati, etadapi uttarāpratipattyaiva tatsādhane nigrahārhaḥ / nāparatra; svadoṣopakṣepāt / tatsādhananirdoṣatāyāṃ hi tadabhyupagama evottarāpratipattiriti tāvataiva pūrvamāpannanigrahasya paradoṣopakṣepasyānapekṣaṇīyatvāditi /</p>\n\n<note><hi rend='bold'>Vn 139</hi></note>\n<p>86. [19.] 'nigrahaprāptasyānigrahaḥ paryanuyojyopakṣaṇam /' [nyā.sū. 5.2.22]paryanuyojyo gāma nigrahopapattyā codanīyaḥ / tasyopekṣaṇaṃ nigrahaprāptau satyananuyogaḥ / etacca 'kasya parājayaḥ'; ityanuyuktayā parṣadā vaktavyaṃ, na khalu nigrahaprāptaḥ svakaupīnaṃ vivṛṇuyāditi /</p>\n\n<p>atrāpi yadi sādhanavādinaṃ nigrahaprāptamuttaravādī na paryanuyuṅkte, aprati- bhaivāsyottarāpratipatteriti na paryanuyojyopekṣaṇaṃ pṛthag nigrahasthānam / nyāyacintāyāṃ punarna dvayorekasyāpyatra jayaparajājayau; sādhanābhāsenārthāpratipādanāt, bhūtadoṣānabhidhānācca /</p>\n\n<note><hi rend='bold'>Vn 140</hi></note>\n<p>87. atha kañciddoṣamudbhāvayati, kañcinna, na tadā nigrahamarhati; uttarapratipatteḥ /</p>\n\n<p>arhatyeva, sato doṣasyānudbhāvanāditi cet / na santa iti kṛtvā sarve doṣā avaśyaṃ vaktavyāḥ /</p>\n\n<p>avacane vā nigrahaḥ; ekenāpi tatsādhanavighātādekasādhanavacanavat /</p>\n\n<p>yathaikasyārthasyānekasādhanasadbhāve 'pyekenaiva sādhanena tatsiddherna sarvopādānam iti na doṣamudbhāvayannevāparasyānudbhāvanānnigrahārhaḥ pūrvavat /</p>\n\n<p>atha pūrvapakṣavādī uttarapakṣavādinaṃ nigrahaprāptaṃ na nigṛṇhāti, tadā tayornyāye naikasyāpi pūrvavat jayaparājayau; doṣābhāsaṃ bruvāṇamuttaravādinaṃ svasādhanādanutsārayato 'samarthitasādhanatvānna jayo vādinaḥ; sarvadoṣāsambhavapradarśanena sādhanāṅgāsamarthanāt / nāpyuttaravādinaḥ, ubhayadoṣāpratipādanāt /</p>\n\n<p>tasmādevamapi na paryanuyojyopekṣaṇaṃ nāma parājayādhikaraṇamiti /</p>\n\n<note><hi rend='bold'>Vn 141</hi></note>\n<p>88. [20.] 'anigrahasthāne nigrahasthānānuyogo niranuyojyānuyogaḥ /' [nyā. sū. 5.2.23] nigrahasthānalakṣaṇasya mithyāvyavasāyādanigrahasthāne nigṛhīto 'sīti paraṃ bruvan niranuyojyānuyogānnigṛhīto vaktavyaḥ /</p>\n\n<note><hi rend='bold'>Vn 142</hi></note>\n<p>atrāpi yadi tatsādhanavādinamabhūtaistaddoṣairuttaravādyabhiyuñjīta, so 'sthāne nirdoṣe nigrahasthānasya niyoktodbhāvayitā na bhavati tathā / bhūtadoṣodbhāvanalakṣaṇasyottarasyā- pratipatteritareṇottarābhāsatve pratipādite 'pratibhayaiva nigṛhīta iti nedamato nigrahasthānāntaram /</p>\n\n<p>athottaravādinaṃ sādhanadoṣamudbhāvayantamaparo doṣābhāsavacanenābhiyuñjīta, tasya tena bhūtadoṣatve pratipādite sādhanābhāsavacanenaiva nigṛhīta iti /</p>\n\n<p>evamapi nedaṃ hetvābhāsebhyo bhidyate / avaśyaṃ hi viṣayāntaraprāptyarthaṃ hetvābhāsā nigrahasthānatvena vaktavyāḥ, taduktāvaparoktiranarthiketi /</p>\n\n<note><hi rend='bold'>Vn 143</hi></note>\n<p>89. [21.] 'siddhāntamabhyupetyāniyamāt kathāprasaṅgo 'pasiddhāntaḥ /' [nyā. sū. 5.2.24] kasyacidarthasya tathābhāvaṃ pratijñāya pratijñātārthaviparyayāt kathāprasaṅgaṃ kurvato 'pasiddhānto vijñeyaḥ / tathā 'na sato vināśaḥ, nāsadutpadyate'; iti siddhāntamabhyupetya pakṣamavasthāpayati - 'ekāntā prakṛtiḥ vyaktasya avyaktalakṣaṇā; vikārāṇām anvayadarśanāt / mṛdanvayānāṃ śarāvādīnāṃ dṛṣṭamekaprakṛtikatvam / tathā cāyaṃ vyaktabhedaḥ sukhaduḥkhamohasamanvito gṛhyate, tatsukhādibhirekaprakṛtiḥ'; iti /</p>\n\n<p>sa evamuktavān paryanuyujyate - atha prakṛtirvikāra iti kathaṃ lakṣayitavyam? yasyāvasthitasya dharmāntaranivṛttau dharmāntaraṃ pravartate sā prakṛtiḥ, yat tad dharmāntaraṃ sa vikāra iti / so 'yaṃ prakṛtārthaviparyayādaniyamāt kathāṃ prasañjayati / pratijñātaṃ cānena - 'nāsadāvirbhavati, na sat tirobhavati'; iti /</p>\n\n<note><hi rend='bold'>Vn 145</hi></note>\n<p>90. sadasatośca tirobhāvāvirbhāvāvantaraṇa na kasyacit pravṛttyuparamaḥ, pravṛttirvā- ityevaṃ pratyavasthite yadi sa sata ātmahānamasataścātmalābhamabhyupaiti, apasiddhānto bhavati / atha nābhyupaiti, pakṣo 'sya na sidhyatīti /</p>\n\n<p>ito 'pi na kaścidaniyamāt kathāprasaṅgo yattenopagataṃ nāsadutpadyate na sadvinaśyati'; iti tasya samarthanāyedamuktam 'ekaprakṛtikamidaṃ vyaktamanvayadarśanād'; iti / tatraikā prakṛtiḥ sukhaduḥkhamohāstadavibhaktayonikam idaṃ vyaktaṃ, tadanvayadarśanāt / vyaktasya tatsvabhāvatābhedopalabdheriti /</p>\n\n<p>sukhādīnāmutpattivināśābhyupagamābhāvāt sarvasya tadātmakasya notpatti- vināśāviti siddhaṃ bhavati /</p>\n\n<note><hi rend='bold'>Vn 146</hi></note>\n<p>91. atra taduktasya hetordoṣamanudbhāvya vikāraprakṛtilakṣaṇaṃ pṛcchan svayamayaṃ prakṛtāsambandhena aniyamāt kathāṃ pravartayati / tatredaṃ syād vācyaṃ - vyaktaṃ nāma pravṛttinivṛttidharmakaṃ, na tathā sukhādayaḥ, vyaktasya sukhādyanvaye sukhādisvabhāvatā pravṛttinivṛttidharmatālakṣaṇamavahīyata iti / na tadrahitasukhādisvabhāvatā, vyaktalakṣaṇavirodhāditi, sukhādyanvayadarśanādityasiddho heturiti /</p>\n\n<p>evaṃ hi tasya sādhanadoṣodbhāvanena pakṣo dūṣito bhavati / so 'nupasaṃhṛtya sādhanadoṣaṃ, kathāṃ pratānayan svadoṣaṃ paratropakṣipati /</p>\n\n<p>ayameva doṣo 'nena prakāreṇocyate iti cet /</p>\n\n<p>eṣa naimittikānāṃ viṣayaḥ, na lokaḥ śabdairapratipāditamarthaṃ pratipattuṃ samartha iti, sa evāyaṃ bhaṇḍālekhyanyāyo 'trāpi /</p>\n\n<p>yathoktena nyāyena pūrvakasyāsādhanāṅgasyāsiddhasya hetorabhidhānādeva nigrahaḥ, nāpi niyamāt [aniyamāt?] kathāprasaṅgāt iti idamapi hetvābhāseṣvantarbhāvāt na pṛthagvācyam /</p>\n\n<note><hi rend='bold'>Vn 148</hi></note>\n<p>92. [22.] 'hetvābhāsāścayathoktāḥ /' [nyā.sū. 5.2.25] hetvābhāsāśca nitrahasthānāni / kiṃ punarlakṣaṇāntarayogād hetvābhāsā nigrahasthānatvamāpadyante, yathā pramāṇāni prameyatvam? ityata āha yathoktahetvābhāsalakṣaṇenaiva nigrahasthānabhāva iti /</p>\n\n<p>atrāpi yathoktatvāccintyemeva - kiṃ te yathā lakṣitaprabhedāstathaiva, āhosvidanyathaiveti? tattu cintyamānamihātiprasajyate iti na pratanyate / hetvābhāsāśca yathānyāyaṃ nigrahasthānamiti, etāvanmātramiṣṭamiti /</p>\n\n<note><hi rend='bold'>Vn 149</hi></note>\n<lg>\n<l>93. loke 'vidyātimirapaṭalollekhanastattvadṛṣṭer</l>\n<l>vādanyāyaḥ parahitarataireṣa sadbhiḥ praṇītaḥ /</l>\n<l>tattvālokaṃ timirayati taṃ durvidagdho jano 'yaṃ,</l>\n<l>tasmādyatnaḥ kṛta iha mayā tatsamujjvālanāya //</l>\n</lg>\n\n<p>vādanyāyo nāma prakaraṇaṃ samāptam /\n[kṛtiriyamācāryadharmakīrticaraṇānām]</p>\n\n  </body>\n\n"
}