{
  "title": "sa_dharmasamuccaya",
  "body": "<body xmlns='http://www.tei-c.org/ns/1.0'>\n\n<p>Bhikṣuṇā avalokitasiṃhena samudbhāvitaḥ</p>\n\n<p>Dharmasamuccayaḥ</p>\n\n<p>prathamam udānam</p>\n\n<lg>\n<l>(jitadharmakāyavargāḥ parivarto hyanityatā /</l>\n<l>apramādaḥ kāmatṛṣṇe strī ca madyena te daśa // ) //</l>\n</lg>\n\n<p>(1) jitavargaḥ</p>\n\n<p>maṅgalācaraṇam</p>\n\n<p>// om namo buddhāya //</p>\n\n<lg>\n<l>prahīṇasarvāsrava nirmalaśrīryaḥ kleśajambālanimagnalokam /</l>\n<l>kṛpāguṇenodaharatsamena praṇamyate 'smai tribhavottamāya // Dhs_1.1 //</l>\n</lg>\n\n<p>granthakārapratijñā</p>\n\n<lg>\n<l>saddharma smṛtyupasthānasūtravaipulyasāgarāt /</l>\n<l>gāthāḥ samuddhariṣyāmi lokalocanatatparāḥ // Dhs_1.2 //</l>\n</lg>\n\n<p>mokṣasyāyatanāni ṣaṭ</p>\n\n<lg>\n<l>apramādastathā śraddhā vīryārambhastathā dhṛtiḥ /</l>\n<l>jñānābhyāsaḥ saṃtāśleṣo mokṣasyāyatanāni ṣaṭ // Dhs_1.3 //</l>\n</lg>\n\n<p>nava śāntisamprāptihetavaḥ</p>\n\n<lg>\n<l>dānaṃ śīlaṃ damaḥ kṣāntirmaitrībhūteṣvahiṃsatā /</l>\n<l>karuṇāmuditopekṣā śāntisamprāptihetavaḥ // Dhs_1.4 //</l>\n</lg>\n\n<p>narakasyāgrahetavaḥ</p>\n\n<lg>\n<l>cāpalyaṃ pāpasaṃśleṣaḥ krūratā vitathaṃ vacaḥ /</l>\n<l>mithyādṛṣṭiḥ pramādaśca narakasyāgrahetavaḥ // Dhs_1.5 //</l>\n</lg>\n\n<p>preteṣu ṣaṭ udbhavakāraṇāni</p>\n\n<lg>\n<l>mātsaryamīrṣyā kaṭuvākyatā hi pramādasevā viratiḥ śubhācca /</l>\n<l>tattveṣvabhidroharataṃ manaśca preteṣu panthāna ihodbhavanti // Dhs_1.6 //</l>\n</lg>\n\n<p>tiryagyonau udbhavasādhanāni</p>\n\n<lg>\n<l>ajñānasevā jaḍa (tā) ca buddheḥ saddharmanāśaḥ priyamaithunatvam /</l>\n<l>āhāraśaktiḥ prabalā ca nidrā tiryaggatau ca pravadanti hetum // Dhs_1.7 //</l>\n</lg>\n\n<p>karmaphalam</p>\n\n<lg>\n<l>aśubhaṃ trividhaṃ kṛtvā kāyavāṅmanasāṃ mahat /</l>\n<l>uttarottarasambaddhaṃ karmaṇā sampradṛśyate // Dhs_1.8 //</l>\n</lg>\n\n<lg>\n<l>bālānāmapi sambaddhamuttarottarameva tat /</l>\n<l>śubhañca trividhaṃ kṛtvā sādhavo yānti nirvṛtim // Dhs_1.9 //</l>\n</lg>\n\n<lg>\n<l>tasmāt karmaphalaṃ matvā pramādasya ca varjanam /</l>\n<l>śreyase kriyate buddheretat sukhamanuttamam // Dhs_1.10 //</l>\n</lg>\n\n<lg>\n<l>dānaśīlavato nityaṃ sarvasattvānukampinaḥ /</l>\n<l>siddhayanti sarvaśastulyāstasmācchīlaparo bhavet // Dhs_1.11 //</l>\n</lg>\n\n<p>kasya kāryasiddhiḥ bhavati?</p>\n\n<lg>\n<l>maitrīkaruṇāyuktasya gatākāṃkṣasya dehinaḥ /</l>\n<l>parānugrahayuktasya kāryasiddhirdhruvaṃ sthitā // Dhs_1.12 //</l>\n</lg>\n\n<lg>\n<l>santuṣṭasyāpramattasya sarvasattvahitaiṣiṇaḥ /</l>\n<l>rāgadveṣavimuktasya kāryasiddhirdhruvaṃ sthitā // Dhs_1.13 //</l>\n</lg>\n\n<lg>\n<l>mitrāmitraprahīṇasya samacittasya dehinaḥ /</l>\n<l>apāyagatibhinnasya kāryasiddhirdhruvaṃ sthitā // Dhs_1.14 //</l>\n</lg>\n\n<lg>\n<l>evaṃ ca tasya dhīrasya dharmadānaratasya ca /</l>\n<l>mātsaryerṣyāpramuktasya kāryasiddhirdhruvaṃ sthitā // Dhs_1.15 //</l>\n</lg>\n\n<lg>\n<l>saṃvarasthasya śāntasya gurupūjāratasya ca /</l>\n<l>kāryākāryavidhijñasya kāryasiddhirdhruvaṃ sthitā // Dhs_1.16 //</l>\n</lg>\n\n<lg>\n<l>aśaṭhasyātidakṣasya priyavākyasya nityaśaḥ /</l>\n<l>dhyānādhyayanaśaktasya kāryasiddhirdhruvaṃ sthitā // Dhs_1.17 //</l>\n</lg>\n\n<lg>\n<l>deśakālavidhijñasya sādhyāsādhyaṃ vijānataḥ /</l>\n<l>śakyopāyavidhijñasya kāryasiddhirdhruvaṃ sthitā // Dhs_1.18 //</l>\n</lg>\n\n<p>krodhādivijayasādhanamukhena dharmatāsvarūpanirūpaṇam</p>\n\n<lg>\n<l>akrodhena hataḥ krodhaḥ kṣamayā krūratā jitā /</l>\n<l>dharmeṇa nirjito 'dharmaḥ prabhayā vijitaṃ tamaḥ // Dhs_1.19 //</l>\n</lg>\n\n<p>satyādeḥ praśaṃsā</p>\n\n<lg>\n<l>mṛṣāvākyaṃ satyahataṃ paiśunyaṃ ca samādhinā /</l>\n<l>pārūṣyaṃ mārdava jitaṃ abaddhaṃ bandhanā jitam // Dhs_1.20 //</l>\n</lg>\n\n<lg>\n<l>prāṇātipāto maitryā ca steyaṃ dānaiḥ sadā jitam /</l>\n<l>ayoniśomanaskāro yonijena sadā jitaḥ // Dhs_1.21 //</l>\n</lg>\n\n<lg>\n<l>avidyā vidyayā jitā divasena tathā kṣapā /</l>\n<l>śuklapakṣeṇa ca kṛṣṇapakṣo (hi) sarvaśo jitaḥ // Dhs_1.22 //</l>\n</lg>\n\n<lg>\n<l>mithyākāmeṣvavijito buddhayā tattvavicārayā /</l>\n<l>āryāṣṭāṅgena mārgeṇa yonijena sadā jitaḥ // Dhs_1.23 //</l>\n</lg>\n\n<lg>\n<l>vaiśāradyaiścaturbhiśca kadarya jitameva tat /</l>\n<l>vismṛtiśca hatā smṛtyā kṣaṇenātmānameva ca // Dhs_1.24 //</l>\n</lg>\n\n<lg>\n<l>araṇyavāsaniyatairjitā rāgavaśā narāḥ /</l>\n<l>meruṇā parvatā jitā (vṛkṣeṇa) vanamālikā // Dhs_1.25 //</l>\n</lg>\n\n<lg>\n<l>samudreṇa jitā sarve tīrthā (hi) jalasambhavāḥ /</l>\n<l>ādityatejovijitā sarve ca grahatārakāḥ // Dhs_1.26 //</l>\n</lg>\n\n<lg>\n<l>nityā jitā anityena dāridrayaṃ dānasampadā /</l>\n<l>śāṭhyaṃ na mārdava jitaṃ satyenānṛtiko hataḥ // Dhs_1.27 //</l>\n</lg>\n\n<lg>\n<l>bhūtena nirjito 'bhūto vahninā tarusampadaḥ /</l>\n<l>pipāsā vijitā toyairjighitsā bhojanaistathā // Dhs_1.28 //</l>\n</lg>\n\n<p>vīryapraśaṃsā</p>\n\n<lg>\n<l>siṃhena vijitāḥ sarve mṛgāḥ sattvādhikāśca ye /</l>\n<l>santāpena mahecchā ca jitā nityaṃ prakīrtyate // Dhs_1.29 //</l>\n</lg>\n\n<lg>\n<l>dayā praśasyate nityamadayā naiva śasyate /</l>\n<l>vīryeṇa nirjitaṃ sarva kausīdyaṃ mohavardhanam // Dhs_1.30 //</l>\n</lg>\n\n<lg>\n<l>tattvadarśipuruṣapraśaṃsā jñānādhikaiḥ sadā dāntaiḥ puruṣaistattvada(rśi)bhiḥ /</l>\n<l>vijitāḥ krūrakarmāṇo mithyāvādādhikā narāḥ // Dhs_1.31 //</l>\n</lg>\n\n<lg>\n<l>buddhena nirjitāḥ sarve tīrthyāḥ kuṭilavādinaḥ /</l>\n<l>asurā vijitā devairdharmateyaṃ vyavasthitā // Dhs_1.32 //</l>\n</lg>\n\n<p>// iti jitavargaḥ prathamaḥ //</p>\n\n<p>(2) dharmopadeśavargaḥ</p>\n\n<p>guruḥ kīdṛgbhavet?</p>\n\n<lg>\n<l>yo hi deśayate dharma kṣemaṃ nirvāṇagāminam /</l>\n<l>sa sarvabandhanacchettā gururbhavati dehinām // Dhs_2.1 //</l>\n</lg>\n\n<lg>\n<l>chittvā mohamayaṃ pāśaṃ yo hi deśayate śivam /</l>\n<l>sanmārgadeśakaḥ prokto durmārgavinivārakaḥ // Dhs_2.2 //</l>\n</lg>\n\n<lg>\n<l>dharmasya pravaratvam yena dharmeṇa manujāstaranti bhavasāgaram /</l>\n<l>saddharmaprabaraḥ prokto na dharmo laukiko hi saḥ // Dhs_2.3 //</l>\n</lg>\n\n<lg>\n<l>kṣetrāṇīmāni catvāri vidyante yasya dehinaḥ /</l>\n<l>tasyedaṃ saphalaṃ janma kathitaṃ mārgadeśakaiḥ // Dhs_2.4 //</l>\n</lg>\n\n<lg>\n<l>sakalendriyatāṃ prāpya labdhvā buddhasya śāsanam /</l>\n<l>yo na dharmarato martyaḥ sa paścādanutapyate // Dhs_2.5 //</l>\n</lg>\n\n<lg>\n<l>yamasāyujyam vyāsaktamanasāṃ nityaṃ nityaṃ kāmagaveṣiṇām /</l>\n<l>putradāraprasaktānāmantako 'bhyeti dehinām // Dhs_2.6 //</l>\n</lg>\n\n<lg>\n<l>cittasya vaśīkaraṇam saṅkalpadoṣamanasaṃ taistairdoṣaiḥ samākulam /</l>\n<l>cittaṃ nayatyupāyena cittabaddhā hi dehinaḥ // Dhs_2.7 //</l>\n</lg>\n\n<lg>\n<l>durdamasyāticaṇḍasya siddhiprepsorviśeṣataḥ /</l>\n<l>na cittasya vaśaṃ gacchet śatrubhūtaṃ hi tannṛṇām // Dhs_2.8 //</l>\n</lg>\n\n<lg>\n<l>saśrutena sudiṣṭena bhāvitenāpyanekaśaḥ /</l>\n<l>dharmeṇa śāmyate cittaṃ jālineva yathā hayaḥ // Dhs_2.9 //</l>\n</lg>\n\n<lg>\n<l>saddharmaśravaṇaphalam saddharmaśravaṇaṃ kṛtvā pāpād viramate pumān /</l>\n<l>śreyase pratipattiṃ ca nityamevopapadyate // Dhs_2.10 //</l>\n</lg>\n\n<lg>\n<l>saddharmaśravaṇaṃ kṛtvā manaḥ prahalādamṛcchati /</l>\n<l>kuśalaṃ cāsya sumahat sandhāne sampratīkṣate // Dhs_2.11 //</l>\n</lg>\n\n<lg>\n<l>śrutvā bhavati dharmātmā śrutvā pāpaṃ na kurvate /</l>\n<l>śrutvā karmaphalaṃ jñātvā nirvāṇamadhigacchati // Dhs_2.12 //</l>\n</lg>\n\n<lg>\n<l>śrutvā vedayate dharma śrutvā buddhaḥ prasīdati /</l>\n<l>śrutvā dharmaṃ vimokṣāya yatate paṇḍito naraḥ // Dhs_2.13 //</l>\n</lg>\n\n<lg>\n<l>dharmalakṣaṇatattvajñaḥ śrutvā bhavati mānavaḥ /</l>\n<l>tasmācchrutvā prayatnena buddhiḥ kāryā prayatnataḥ // Dhs_2.14 //</l>\n</lg>\n\n<lg>\n<l>śrutvā saṃsāravimukhāṃ kathāṃ sugatadeśitām /</l>\n<l>prahāya tṛṣṇāṃ vividhāṃ prayāti padamavyayam // Dhs_2.15 //</l>\n</lg>\n\n<lg>\n<l>caturvidhāṃ pratyayitāṃ dharmāṇāṃ codamavyayau /</l>\n<l>śrutvā tāṃ jñāyate sarvā pumān śraddhāvibhāvitaḥ // Dhs_2.16 //</l>\n</lg>\n\n<lg>\n<l>skandhāyatanadhātūnāṃ yadetallakṣaṇadvayam /</l>\n<l>śrutvā tajjñāyate sarva tasmāt dharmaparo bhavet // Dhs_2.17 //</l>\n</lg>\n\n<lg>\n<l>prabalā ye trayo doṣāḥ sarvasaṃsārabandhanāḥ /</l>\n<l>te praṇaśyantyaśeṣeṇa saddharmaśravaṇena vai // Dhs_2.18 //</l>\n</lg>\n\n<lg>\n<l>pravṛtterlakṣaṇaṃ kṛtsnaṃ nivṛtteścāpyaśeṣataḥ /</l>\n<l>śrutimāṃstat prajānāti tasmācchrutamanuttamam // Dhs_2.19 //</l>\n</lg>\n\n<lg>\n<l>mṛtyukālopapannasya vedanārtasya dehinaḥ /</l>\n<l>na vyathā śrutamālambya svalpāpi hṛdi jāyate // Dhs_2.20 //</l>\n</lg>\n\n<lg>\n<l>samyagjñānena ye dagdhāḥ kleśavṛkṣāḥ samantataḥ /</l>\n<l>na teṣāmudbhavo bhūyaḥ kadācidupalabhyate // Dhs_2.21 //</l>\n</lg>\n\n<lg>\n<l>apramādavidagdhaṃ hi śrutaṃ sarva sukhodayam /</l>\n<l>śreyasaśva śrutaṃ mūlaṃ tasmācchrutaparo bhavet // Dhs_2.22 //</l>\n</lg>\n\n<lg>\n<l>saddharmaśravaṇaṃ śrutvā vṛddhāṃścopāsya paṇḍitaḥ /</l>\n<l>prayātyanuttamaṃ sthānaṃ jarāmaraṇavarjitam // Dhs_2.23 //</l>\n</lg>\n\n<lg>\n<l>dharmeṇa vartate śrutvā duḥkhānmucyeta vai yathā /</l>\n<l>śrutvā bhavati maitryātmā tasmācchreyaḥ paraṃ śrutam // Dhs_2.24 //</l>\n</lg>\n\n<lg>\n<l>kāyavāṅmanasāṃ buddhiḥ śrutvā bhavati dehinām /</l>\n<l>tasmāt sadbuddhikāmo yastena śrotavyamādarāt // Dhs_2.25 //</l>\n</lg>\n\n<lg>\n<l>śrutvā bhāvaṃ samāśritya dṛḍhavīryaparākramam /</l>\n<l>taranti puruṣāstūrṇa tribhava vipulaṃ mahat // Dhs_2.26 //</l>\n</lg>\n\n<lg>\n<l>śrutvā yaḥ puruṣaḥ sarvairdhanavānabhijāyate /</l>\n<l>aśrutārthadhanairyuktaṃ daridraṃ prāhustaṃ budhāḥ // Dhs_2.27 //</l>\n</lg>\n\n<p>saddharmanāśaphalam</p>\n\n<lg>\n<l>saddharmadhananaṣṭasya guruṇā varjitasya ca /</l>\n<l>viphalaṃ jīvitaṃ ceṣṭaṃ pāpairupahatasya ca // Dhs_2.28 //</l>\n</lg>\n\n<p>pramādādīnāmaniṣṭaphalasādhanatvam</p>\n\n<lg>\n<l>pramādinaḥ kusīdastha pāpamitrasya dehinaḥ /</l>\n<l>jīvitaṃ niṣphalaṃ dṛṣṭaṃ bījamuptaṃ yathosare // Dhs_2.29 //</l>\n</lg>\n\n<p>śāstraprāmāṇyam</p>\n\n<lg>\n<l>śrutadṛṣṭivinirmuktamarthamāhurvicakṣaṇāḥ /</l>\n<l>na cakṣurbhyāṃ vinirmuktamarthamityabhidhīyate // Dhs_2.30 //</l>\n</lg>\n\n<lg>\n<l>dharmasevanāgrahaḥ yo hi dharma parityajya adharmamanutiṣṭhati /</l>\n<l>sa bhaiṣajyaṃ parityajya vyādhimevopasevate // Dhs_2.31 //</l>\n</lg>\n\n<lg>\n<l>sevatāṃ sevatāṃ puṃsāṃ dharmo bhavatyanekaśaḥ /</l>\n<l>varṣāṇāṃ samavāyena yathodyānaṃ pravardhate // Dhs_2.32 //</l>\n</lg>\n\n<lg>\n<l>iha vajrāsane bhūmirna saṃsāre 'nyathā bhavet /</l>\n<l>bodhicittasamutthānaṃ bodhiprāptistathottamā // Dhs_2.33 //</l>\n</lg>\n\n<lg>\n<l>dharmacārī praśāntātmā kāyotthāyī samāhitaḥ /</l>\n<l>avaśyaṃ śubhabhāgīsyāt sa pramādena vañcitaḥ // Dhs_2.34 //</l>\n</lg>\n\n<lg>\n<l>jñānasevanāgrahaḥ tasmājjñānaguṇānmatvā jñānaṃ seveta paṇḍitaḥ /</l>\n<l>nahyajñānena saṃyuktaṃ pumān kaścit pratibhavet // Dhs_2.35 //</l>\n</lg>\n\n<lg>\n<l>dharmānusāriṇī śraddhā dharmānusāriṇī śraddhā yathā yāti sukhāvahā /</l>\n<l>sātidurgatisanyaktā vyasaneṣu mahad balam // Dhs_2.36 //</l>\n</lg>\n\n<lg>\n<l>pradīpakalpā tamasi vyādhitānāmivauṣadham /</l>\n<l>arthānāṃ netra bhūtā sā daridrāṇāṃ mahadbalam // Dhs_2.37 //</l>\n</lg>\n\n<lg>\n<l>bhavādyairhriyamāṇānāṃ pūrvabhūtā sukhāvahā /</l>\n<l>pramādamadamattānāṃ sā pramādavighātikā // Dhs_2.38 //</l>\n</lg>\n\n<lg>\n<l>śāntapadaprāpteḥ phalam sa hi yattatpadaṃ śāntaṃ nirvāṇamunibhirvṛtam /</l>\n<l>tat prāpayatyakhedena samyagjñānapuraḥsaram // Dhs_2.39 //</l>\n</lg>\n\n<p>// iti dharmopadeśavargaḥ dvitīyaḥ //</p>\n\n<p>(3) kāyajugutsāvargaḥ</p>\n\n<p>kāyasya svarūpanirūpaṇam</p>\n\n<lg>\n<l>satkārairvṛhaṇairmāsairapi śayyāsanādibhiḥ /</l>\n<l>na svīkartumayaṃ kāyaḥ kadācit kenacit kṛtaḥ // Dhs_3.1 //</l>\n</lg>\n\n<p>kāyasya riputvam</p>\n\n<lg>\n<l>kṛtaghnasyāvidakṣasya nityaṃ randhraprahāriṇaḥ /</l>\n<l>kaḥ kāyasya riporartha pāpaṃ kuryād vicakṣaṇaḥ // Dhs_3.2 //</l>\n</lg>\n\n<lg>\n<l>rogānī tamanarthānāṃ bahūnā bhājanaṃ tathā /</l>\n<l>aśucyaṅgasya nikaraṃ kāyamityabhidhīyate // Dhs_3.3 //</l>\n</lg>\n\n<p>avijñeyaṃ maraṇaṃ jīvitañca kṣaṇikam</p>\n\n<lg>\n<l>upasthitamavijñeyaṃ maraṇaṃ tattvacintakaiḥ /</l>\n<l>jīvitaṃ ca kṣaṇādūrdhvaṃ na gacchati nirūpyate // Dhs_3.4 //</l>\n</lg>\n\n<p>kāyasya heyatvam</p>\n\n<lg>\n<l>āyuṣkarmārthanirmāṇametaṃ kāyaṃ tyajyayam /</l>\n<l>api viddhastathā śete kāṣṭhaloṣṭhasamo bhuvi // Dhs_3.5 //</l>\n</lg>\n\n<lg>\n<l>kṣaṇe kṣaṇe 'pi kāyo 'yaṃ jīryate na nivartate /</l>\n<l>tathā yauvanamadairbālā muhayante (mugdhacetasaḥ) // Dhs_3.6 //</l>\n</lg>\n\n<lg>\n<l>dhanadhānyamadairmattāḥ kurvantyahitamātmanaḥ /</l>\n<l>tannāśamupayātyevaṃ sa ca pāpena dahayate // Dhs_3.7 //</l>\n</lg>\n\n<p>adhārmikanindā</p>\n\n<lg>\n<l>na manuṣyā manuṣyāste yebhyo dharmo na rocate /</l>\n<l>na mārge ca sthitāstattve nirvāṇapuragāmike // Dhs_3.8 //</l>\n</lg>\n\n<p>manuṣyayoneḥ bhavasāgarataraṇopāyaḥ</p>\n\n<lg>\n<l>kathaṃ prāpya hi mānuṣyaṃ śreyasāmālayaṃ mahat /</l>\n<l>na jñānaplavamārūhaya taranti bhavasāgarāt // Dhs_3.9 //</l>\n</lg>\n\n<p>jīvanasya kṣaṇikatā</p>\n\n<lg>\n<l>vidyudālātasadṛśaṃ gandharvanagaropamam /</l>\n<l>sadā tad yāti rabhasaṃ jīvitaṃ sarvadehinām // Dhs_3.10 //</l>\n</lg>\n\n<lg>\n<l>śarīre na madaṃ kuryāt kṣaṇike bhaṅgure sadā /</l>\n<l>itvare capale 'sāre jarāmaraṇabhīruke // Dhs_3.11 //</l>\n</lg>\n\n<lg>\n<l>dhyāyinānnagataṃ hyetat śokānāmālayo mahān /</l>\n<l>śubhāśubhānāṃ kṣetraṃ ca śarīramavadhīyate // Dhs_3.12 //</l>\n</lg>\n\n<p>saphalajīvanarahasyam</p>\n\n<lg>\n<l>jñānaśīladayādānairyasya gātraṃ vibhūṣitam /</l>\n<l>tasya sattvaikasārasya śarīraṃ saphalaṃ matam // Dhs_3.13 //</l>\n</lg>\n\n<p>dhātujñānāt mokṣaḥ</p>\n\n<lg>\n<l>dhātūnāṃ mārakāt sarvamidaṃ muktaṃ kalevaram /</l>\n<l>śarīradhātu vicayāt sākṣād bhavati netarāt // Dhs_3.14 //</l>\n</lg>\n\n<lg>\n<l>śarīradhātuṃ yo muktvā dhātuṣvanyeṣu rajyate /</l>\n<l>sa dhātukatvaśikṣāto duḥkhenaiva pramucyate // Dhs_3.15 //</l>\n</lg>\n\n<lg>\n<l>hiraṇyadhāturna tathā duḥkhaśāntyai hi vartate /</l>\n<l>śarīradhātutattvajño yathā duḥkhāt pramucyate // Dhs_3.16 //</l>\n</lg>\n\n<lg>\n<l>duḥkhād duḥkhodayastena duḥkhī na parirakṣyate /</l>\n<l>pravīṇo rājacaurādibhayaiḥ sarvairūpadrutam // Dhs_3.17 //</l>\n</lg>\n\n<lg>\n<l>tasmādanarthakaṃ nityaṃ dūratastaṃ vivarjayet /</l>\n<l>varjanāt sukhito duṣṭasaṅgrahād duḥkhitaḥ pumān // Dhs_3.18 //</l>\n</lg>\n\n<lg>\n<l>śarīradhātutattvajño dhātulakṣaṇatattvavit /</l>\n<l>dhyānādhyayanasaṃsakto dahati kleśaparvatān // Dhs_3.19 //</l>\n</lg>\n\n<lg>\n<l>tasmāccharīrajān dhātūn paṇḍitaḥ pratyavekṣate /</l>\n<l>teṣāṃ svalakṣaṇaṃ jñātvā mokṣo bhavati dehinām // Dhs_3.20 //</l>\n</lg>\n\n<p>// iti kāyajugupsāvargastṛtīyaḥ //</p>\n\n<p>(4) parivartavargaḥ</p>\n\n<p>kasya kālaḥ parivartate</p>\n\n<lg>\n<l>kāmairevāvitṛṣṇasya tṛṣṇayā tṛṣitasya ca /</l>\n<l>cañcalendriyacittasya kālo 'yaṃ parivartate // Dhs_4.1 //</l>\n</lg>\n\n<lg>\n<l>anityadhyeyatā yasya sukhasaktasya dehinaḥ /</l>\n<l>strīdarśanena mattasya kālo 'yaṃ parivartate // Dhs_4.2 //</l>\n</lg>\n\n<lg>\n<l>jātimaraṇavaśyasya mohitasya ca tṛṣṇayā /</l>\n<l>bālasya tu janasyāsya kālo 'yaṃ parivartate // Dhs_4.3 //</l>\n</lg>\n\n<lg>\n<l>gaticārakabaddhasya udvegavaśagasya ca /</l>\n<l>pramādaviṣamūḍhasya kālo 'yaṃ parivartate // Dhs_4.4 //</l>\n</lg>\n\n<lg>\n<l>auddhatyādiprasaktasya gātraśobhāratasya ca /</l>\n<l>lābhairatṛptamanasaḥ kālo 'yaṃ parivartate // Dhs_4.5 //</l>\n</lg>\n\n<lg>\n<l>pañcabandhanabaddhasya ṣaḍbhirvyāmohitasya ca /</l>\n<l>trailokyavidhimūḍhasya kālo 'yaṃ parivartate // Dhs_4.6 //</l>\n</lg>\n\n<lg>\n<l>vinipātānabhijñasya vitarkopahatasya ca /</l>\n<l>janasya saktamanasaḥ kālo 'yaṃ parivartate // Dhs_4.7 //</l>\n</lg>\n\n<lg>\n<l>tatkālaramaṇīyeṣu pariṇāmahiteṣu ca /</l>\n<l>kāmeṣu saktamanasaḥ kālo 'yaṃ parivartate // Dhs_4.8 //</l>\n</lg>\n\n<lg>\n<l>pūrvaduḥkhānabhijñasya divyasaukhyaratasya ca /</l>\n<l>viprayogānabhijñasya kālo 'yaṃ parivartate // Dhs_4.9 //</l>\n</lg>\n\n<lg>\n<l>karmajālena baddhasya manasyeva viceṣṭinaḥ /</l>\n<l>satpathāt paribhraṣṭasya kālo 'yaṃ parivartate // Dhs_4.10 //</l>\n</lg>\n\n<lg>\n<l>bhavadoṣānabhijñasya tṛṣṇayā mūḍhacetasaḥ /</l>\n<l>mohāndhakāramagnasya kālo 'yaṃ parivartate // Dhs_4.11 //</l>\n</lg>\n\n<lg>\n<l>kāmaikapāśabaddhasya niḥsahāyasya dehinaḥ /</l>\n<l>devīgaṇavimūḍhasyaṃ kālo 'yaṃ parivartate // Dhs_4.12 //</l>\n</lg>\n\n<lg>\n<l>indriyād vyapakṛṣṭasya satpathabhrāmitasya ca /</l>\n<l>traidhātukarasajñasya kālo 'yaṃ parivartate // Dhs_4.13 //</l>\n</lg>\n\n<lg>\n<l>saṃvarāsaṃvarajñasya vyāpādabahulasya ca /</l>\n<l>naṣṭasambuddhamārgasya kālo 'yaṃ parivartate // Dhs_4.14 //</l>\n</lg>\n\n<lg>\n<l>hitāhitavahirgasya kāryākāryajaḍasya ca /</l>\n<l>krīḍābāla sadṛśasya kālo 'yaṃ parivartate // Dhs_4.15 //</l>\n</lg>\n\n<lg>\n<l>nadīprastravaṇocceṣu vanopavanabhūmiṣu /</l>\n<l>(saṃ)krīḍātatparasyāsya kālo 'yaṃ parivartate // Dhs_4.16 //</l>\n</lg>\n\n<lg>\n<l>vimānagiripṛṣṭheṣu dharmākaravaneṣu ca /</l>\n<l>ramataḥ kāmabhogeṣu kālo 'yaṃ parivartate // Dhs_4.17 //</l>\n</lg>\n\n<lg>\n<l>karmadharma vipākeṣu nirāsaktasya dehinaḥ /</l>\n<l>kevalāhārasaktasya kālo 'yaṃ parivartate // Dhs_4.18 //</l>\n</lg>\n\n<p>śarīrasthitasyāpi śarīrānabhijñatā</p>\n\n<lg>\n<l>karmaṇāyuḥ pariśrāntaṃ traidhātukamidaṃ sadā /</l>\n<l>bhramanti cakravannityaṃ na ca vindanti bāliśāḥ // Dhs_4.19 //</l>\n</lg>\n\n<p>jagataḥ doṣānabhijñatā</p>\n\n<lg>\n<l>vinipātocchru yamayaṃ yo nāmārohate jagat /</l>\n<l>na ca doṣāvadheyatvaṃ prakurvanti vimohitāḥ // Dhs_4.20 //</l>\n</lg>\n\n<p>dhīrasya kāmaparivarjanaṃ saukhyahetuḥ</p>\n\n<lg>\n<l>etat (tu) paramaṃ saukhyaṃ yat kāmaparivarjanam /</l>\n<l>vītakāṃkṣasya dhīrasya gataśokasya tāpinaḥ // Dhs_4.21 //</l>\n</lg>\n\n<p>munīnāṃ caramapadaprāptiphalam</p>\n\n<lg>\n<l>tadādimadhyanidhane kalyāṇaṃ kṣemamuttamam /</l>\n<l>yad prāpyamunayaḥ śrāntāścaranti vigatajvarāḥ // Dhs_4.22 //</l>\n</lg>\n\n<p>duḥkhahetavaḥ kāmāḥ</p>\n\n<lg>\n<l>satkāmajaṃ bhavet saukhyaṃ vinipātagataṃ tu tat /</l>\n<l>na hi kāmaviśeṣaṃ ca kiñcid duḥkhavipākajam // Dhs_4.23 //</l>\n</lg>\n\n<lg>\n<l>tasmāt kāmeṣu matimān na lubhyet kathañcana /</l>\n<l>te hi saṃsāraduḥkhānāṃ hetubhūtāḥ sudāruṇāḥ // Dhs_4.24 //</l>\n</lg>\n\n<lg>\n<l>vanopavanaśaileṣu padmākaravaneṣu ca /</l>\n<l>vibhrāntāstṛṣṇayā bālāḥ patanti saha daivataiḥ // Dhs_4.25 //</l>\n</lg>\n\n<p>śubhakarmāsakteḥ upadeśaḥ</p>\n\n<lg>\n<l>kāñcaneṣu (ca) śaileṣu vaidūryaśikhareṣu ca /</l>\n<l>kṣīyate hi śubhaṃ karma yatasva saha daivataiḥ // Dhs_4.26 //</l>\n</lg>\n\n<lg>\n<l>kalpavṛkṣeṣu ramyeṣu nadīprastravaṇeṣu ca /</l>\n<l>caratastaiḥ śubhaṃ kṣīṇaṃ yatasva saha daivataiḥ // Dhs_4.27 //</l>\n</lg>\n\n<lg>\n<l>bhūmibhāgeṣu ramyeṣu ratnākaravaneṣu ca /</l>\n<l>na śubhaṃ te sadā cīrṇa yatasva saha daivataiḥ // Dhs_4.28 //</l>\n</lg>\n\n<lg>\n<l>pañcātmakena vīryeṇa manaḥprahalādakāriṇā /</l>\n<l>hatasya gatakālasya yatasva saha daivataiḥ // Dhs_4.29 //</l>\n</lg>\n\n<p>devānāṃ hitānabhijñatā</p>\n\n<lg>\n<l>kāmaṃ saṃsakta manasairnityaṃ viṣayatatparaiḥ /</l>\n<l>na jñāyate hitaṃ devairyadamantrāhitaṃ bhavet // Dhs_4.30 //</l>\n</lg>\n\n<p>devanindā</p>\n\n<lg>\n<l>alpaśiṣṭamidaṃ puṇyaṃ cyavanaṃ samupasthitam /</l>\n<l>gantavyamanyatra suraiḥ sukarmaphalabhojibhiḥ // Dhs_4.31 //</l>\n</lg>\n\n<lg>\n<l>ye nityaṃ śubhasaṃsaktāḥ kurvanti vā śubhaṃ sadā /</l>\n<l>teṣāṃ visadṛśo heturmūrkhāṇāṃ hi vivartate // Dhs_4.32 //</l>\n</lg>\n\n<p>ke mṛtyuṃ pratīkṣante</p>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>śubhaśīlatamo 'jñānāḥ sarvadā na parāyaṇāḥ // Dhs_4.33 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>ye na karmavipākasya jñānaṃ roṣavadhe ratāḥ // Dhs_4.34 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>prajñāpayanti na samā stṛṣṇāgniparivāritāḥ // Dhs_4.35 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>viprayogakṛtaṃ duḥkhaṃ ye na paśyanti dāruṇam // Dhs_4.36 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>strījanāsaktahṛdayā na vindanti punarbhavam // Dhs_4.37 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>vipattivyādhiśokebhyo nodvijanti kathañcana // Dhs_4.38 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>ye pāpamitrasaṃsarga prakurvanti mahārūṣam // Dhs_4.39 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>bhāvitaṃ cetasā yairna na ca tattvapraveśitā // Dhs_4.40 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>yena sarvāsvavasthāsu saṃsārabhayabhīravaḥ // Dhs_4.41 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>kāryākāryeṣu ye nityaṃ na subhāṣitacetasaḥ // Dhs_4.42 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>ye na tattvadhiyo nityaṃ sarvabhūtahite ratāḥ // Dhs_4.43 //</l>\n</lg>\n\n<lg>\n<l>bhuktvā mṛtyuṃ pratīkṣante te janāḥ kāmamohitāḥ /</l>\n<l>ye śarīra sukhārthena dharma hiṃsanti mohitāḥ // Dhs_4.44 //</l>\n</lg>\n\n<p>paṇḍitalakṣaṇam</p>\n\n<lg>\n<l>ekāntamanasā nityaṃ śubhaṃ kāryaṃ prayatnataḥ /</l>\n<l>aśubhaṃ ca sadā varjyametat paṇḍitalakṣaṇam // Dhs_4.45 //</l>\n</lg>\n\n<p>vinipātasādhanāni</p>\n\n<lg>\n<l>kṣayaṃ yātaṃ ca yat śīlaṃ spṛṣṭvā yaḥ samupāgataḥ /</l>\n<l>pramādāvañcito 'vaśyaṃ vinipāto bhaviṣyati // Dhs_4.46 //</l>\n</lg>\n\n<p>viṣayiṇaḥ parivartanaśīlatā na tu viṣayāṇām</p>\n\n<lg>\n<l>gatā gacchanti yāsyanti deveśāścaiva sarvataḥ /</l>\n<l>tiṣṭhanti śikhare ramye nānāratnavibhūṣite // Dhs_4.47 //</l>\n</lg>\n\n<lg>\n<l>vaidūryaśikharā ramyāstathānye vanamālinaḥ /</l>\n<l>viṣayāstādṛśā eva janastu parivartate // Dhs_4.48 //</l>\n</lg>\n\n<lg>\n<l>vanopavanaramyāṇi bhūmibhāgāni sarvaśaḥ /</l>\n<l>tiṣṭhantyavikalānyeva janastu parivartate // Dhs_4.49 //</l>\n</lg>\n\n<lg>\n<l>vaidūryamayanālāni kāñcanāni viśeṣataḥ /</l>\n<l>padmākarāṇi tānyeva janastu parivartate // Dhs_4.50 //</l>\n</lg>\n\n<lg>\n<l>sarāṃsi sarito ramyāḥ pakṣisaṅghairnirantaram /</l>\n<l>tathaivāvikalā hyete janastu parivartate // Dhs_4.51 //</l>\n</lg>\n\n<lg>\n<l>vimānāni rathāścaiva harmyāṇi ca tathaiva ca /</l>\n<l>tiṣṭhantyavikalā hyete janastu parivartate // Dhs_4.52 //</l>\n</lg>\n\n<lg>\n<l>parivartanaṃ lokasya viṣayairvañcitasya ca /</l>\n<l>tathāpi nāmalokasya nodvego hṛdi jāyate // Dhs_4.53 //</l>\n</lg>\n\n<lg>\n<l>abhyāsena kharī bhūtaṃ cittaṃ saṃsāracāriṇam /</l>\n<l>yena manye mahad duḥkhaṃ hṛdaye naiva vartate // Dhs_4.54 //</l>\n</lg>\n\n<lg>\n<l>śūlikena yathā baddhāḥ paśavo gṛhapañjare /</l>\n<l>ekaikaśo vinaśyanti śeṣāṇāṃ nāsti sambhramaḥ // Dhs_4.55 //</l>\n</lg>\n\n<lg>\n<l>sukhāya kāmināmeva iyaṃ bhūmiravasthitā /</l>\n<l>cyutāścaivopapannāśca tathāmī bāliśāḥ surāḥ // Dhs_4.56 //</l>\n</lg>\n\n<p>viṣayonmukhānāṃ maraṇānabhijñatvam</p>\n\n<lg>\n<l>pramādāya hatāḥ sattvā mṛtyuḥ kṣaṇikaduḥkhadaḥ /</l>\n<l>nāvabuddhayanti maraṇaṃ paśuvad vītasambhramāḥ // Dhs_4.57 //</l>\n</lg>\n\n<lg>\n<l>te paścād dīrghamanasaḥ kālasya vaśamāgatāḥ /</l>\n<l>paścāttāpamayo vahnirdhakṣyate niṣpratikṣayaḥ // Dhs_4.58 //</l>\n</lg>\n\n<lg>\n<l>dāruṇaṃ niṣpratīkāramavaśyaṃ rūpadehinām /</l>\n<l>maraṇaṃ kālavaśagaṃ tad viditvāgamaṃ caret // Dhs_4.59 //</l>\n</lg>\n\n<p>viprayogāntāḥ sarve saṃyogāḥ</p>\n\n<lg>\n<l>samāgamāḥ priyāloke viyogāścāpriyāḥ sadā /</l>\n<l>saṃyogo viprayogānto dharmateyaṃ sanātanā // Dhs_4.60 //</l>\n</lg>\n\n<lg>\n<l>kṣaṇe lave muhūrte ca divārātrau tathādhvani /</l>\n<l>maraṇaṃ cintayed dhīrastasya nāsti pratikriyā // Dhs_4.61 //</l>\n</lg>\n\n<p>gatakalmaṣā eva śāntimadhigacchanti</p>\n\n<lg>\n<l>smṛtimagnyāṃ praśaṃsanti yeṣāṃ maraṇasaṃbhavā /</l>\n<l>śreyasaikaparāṃ śānti prayāntiṃ gatakalmaṣāḥ // Dhs_4.62 //</l>\n</lg>\n\n<lg>\n<l>mṛtyorarthamanusmṛtya doṣo 'yaṃ kasya sammataḥ /</l>\n<l>nirdoṣaṃ hi manaḥ sarvaṃ śāntaṃ bhavati nityaśaḥ // Dhs_4.63 //</l>\n</lg>\n\n<p>tathāgataiḥ apramādaparaṃ śreṣṭhamuktam</p>\n\n<lg>\n<l>apramādaparaṃ śreṣṭhamidamuktaṃ tathāgataiḥ /</l>\n<l>yanmṛtyoḥ smaraṇaṃ nityamaśubhānāṃ ca varjanam // Dhs_4.64 //</l>\n</lg>\n\n<p>// iti parivartavargaścaturthaḥ //</p>\n\n<p>(5) anityatāvargaḥ</p>\n\n<p>sukhaṃ kṣayāntam</p>\n\n<lg>\n<l>kṣayāntaṃ hi sukhaṃ sarva na sukhaṃ vidyate dhruvam /</l>\n<l>saṃsṛjenna sukhaṃ tasmāt yadīcchet sukhamātmanaḥ // Dhs_5.1 //</l>\n</lg>\n\n<p>mṛtyuḥ sarvānapi ākarṣati</p>\n\n<lg>\n<l>gacchatāṃ tiṣṭhatāṃ caiva hasatāṃ krīḍatāmapi /</l>\n<l>avisahyo mahāvego mṛtyurnaśyati dāruṇaḥ // Dhs_5.2 //</l>\n</lg>\n\n<lg>\n<l>na tatstha mihāmutra yatrāsau pratipadyate /</l>\n<l>tathāpi nāma saṃmūḍhā janayitvā vaśaṃgataḥ // Dhs_5.3 //</l>\n</lg>\n\n<lg>\n<l>(na bālaṃ na yuvānaṃ vā) na sthavirameva vā /</l>\n<l>gṛhasthamagṛhasthaṃ vā yadāsau nāpakarṣati // Dhs_5.4 //</l>\n</lg>\n\n<lg>\n<l>sukhitaṃ duḥkhitaṃ vāpi guṇavantaṃ tathaiva ca /</l>\n<l>vratasthamavratasthaṃ vā yadāsau nāpakarṣati // Dhs_5.5 //</l>\n</lg>\n\n<lg>\n<l>duḥśīlaṃ śīlavantaṃ ca (dāninaṃ ca tathottamam) /</l>\n<l>rājānaṃ cottamaṃ cāpi yadāsau nāpakarṣati // Dhs_5.6 //</l>\n</lg>\n\n<lg>\n<l>daivaṃ vā nārakaṃ vāpi tiryañca pratajaṃ tathā /</l>\n<l>pramattamapramattaṃ vā yadāsau nāpakarṣati // Dhs_5.7 //</l>\n</lg>\n\n<lg>\n<l>kāmadhātūpapannaṃ vā rūpadhātau sthitañca yaḥ /</l>\n<l>ārupyadhātūpapannaṃ vā yadāsau nāpakarṣati // Dhs_5.8 //</l>\n</lg>\n\n<lg>\n<l>karmapāśo jarādaṇḍo vyādhidaṇḍo mahāvanam /</l>\n<l>raktopamo mṛtyurayaṃ sattvānādāya gacchati // Dhs_5.9 //</l>\n</lg>\n\n<lg>\n<l>evaṃvidhe pratibhaye mṛtyau paramadāruṇe /</l>\n<l>(upasthite pravartante) surāḥ kāmavimohitāḥ // Dhs_5.10 //</l>\n</lg>\n\n<p>patanāntaṃ sarvasukhaṃ santyajet</p>\n\n<lg>\n<l>yad duḥkhaṃ cyavamānasya devalokāt surasya ca /</l>\n<l>narake yadbhavaṃ duḥkhaṃ viprayogapuraḥsaram // Dhs_5.11 //</l>\n</lg>\n\n<lg>\n<l>viṣamākṣikasaṃyuktaṃ yathānnaṃ cāpi (śobhanam) /</l>\n<l>(tato) devagataṃ saukhyaṃ patanāntaṃ visarjayet // Dhs_5.12 //</l>\n</lg>\n\n<lg>\n<l>kṣīṇapuṇyasya dīnasya svadārairvarjitasya ca /</l>\n<l>yad duḥkhaṃ cyavamānasya tasyaupamyaṃ na vidyate // Dhs_5.13 //</l>\n</lg>\n\n<lg>\n<l>sukṛtakṣīṇamandasya dvipasyeva gatattviṣaḥ /</l>\n<l>śāmyati devasya yadduḥkhaṃ mahadduḥkhaṃ prajāyate // Dhs_5.14 //</l>\n</lg>\n\n<p>devasyāpi cyavanam</p>\n\n<lg>\n<l>tṛṣṇāviṣayavṛddhasya śokopahatacetasaḥ /</l>\n<l>mandavāgdehaceṣṭasya devasya cyavanād bhayam // Dhs_5.15 //</l>\n</lg>\n\n<p>duḥkhasya viṣayataratvam</p>\n\n<lg>\n<l>yathā yathā sukhāsvādāḥ kāmā paramavañcakāḥ /</l>\n<l>(tathā) tathā bhavatyeva teṣāṃ duḥkhaṃ mahattaram // Dhs_5.16 //</l>\n</lg>\n\n<lg>\n<l>yatamānasya yad duḥkhaṃ devalokān prajāyate /</l>\n<l>tasyāntareṇa narakaṃ kalāṃ nārhati ṣoḍaśīm // Dhs_5.17 //</l>\n</lg>\n\n<lg>\n<l>cyavanāntaṃ devalokaṃ maraṇāntaṃ tadā bhuvi /</l>\n<l>dṛṣṭvā duḥkhaṃ (bhavatyeva śreyase kriyatāṃ manaḥ) // Dhs_5.18 //</l>\n</lg>\n\n<p>saukhyaṃ patanāntam</p>\n\n<lg>\n<l>patanāntaṃ sadā saukhyaṃ nāsti lokasya nityajāḥ /</l>\n<l>tad buddhvā kāraṇaṃ sarva śreyase kriyatāṃ manaḥ // Dhs_5.19 //</l>\n</lg>\n\n<p>sarva duḥkhāntam</p>\n\n<lg>\n<l>sarve kṣayāntā nicayā patanāntā samucchrayāḥ /</l>\n<l>saṃyogā viprayogāntā maraṇāntaṃ hi jīvitam // Dhs_5.20 //</l>\n</lg>\n\n<lg>\n<l>jātasya maraṇaṃ nityaṃ na tasyāstīti nityatā /</l>\n<l>na bhūtārāvitānena triṣu dhātuṣu dṛśyate // Dhs_5.21 //</l>\n</lg>\n\n<lg>\n<l>garbhameke vinaśyanti tathaike sūtikāgṛhe /</l>\n<l>parisarpaṇakāścaike tathaiva (ca vinaśvarāḥ) // Dhs_5.22 //</l>\n</lg>\n\n<p>maraṇaṃ dhruvam</p>\n\n<lg>\n<l>udayāstaṃ ca gamanaṃ bhāskarasya pradṛśyate /</l>\n<l>tathā jātasya sarvasya sthitaṃ maraṇamagrataḥ // Dhs_5.23 //</l>\n</lg>\n\n<p>sarva sukhaṃ kṣayāntam</p>\n\n<lg>\n<l>kṣayāntaṃ hi sukhaṃ sarva yo na vindati mohadhīḥ /</l>\n<l>sa paścānmaraṇe prāpte (duḥkhāya janibhāgbhavet) // Dhs_5.24 //</l>\n</lg>\n\n<lg>\n<l>kuśalaṃ kārya(karaṇaṃ kuśalī ca) priyaḥ sadā /</l>\n<l>sukhaṃ hi dharmācaraṇaṃ kathayanti manīṣiṇaḥ // Dhs_5.25 //</l>\n</lg>\n\n<lg>\n<l>anityamadhruvaṃ sarva pariṇāme kaṭuḥ sadā /</l>\n<l>saṃsāraḥ kathito buddherhetustattvavicāraṇe // Dhs_5.26 //</l>\n</lg>\n\n<lg>\n<l>devāḥ sukhapramattā ye teṣāṃ sukhamaśāśvatam /</l>\n<l>cyavamānasya ca yadduḥkhaṃ devalokāt surasya hi // Dhs_5.27 //</l>\n</lg>\n\n<lg>\n<l>tasyopamānaṃ naivāsti narakānnarakaṃ hi tat /</l>\n<l>kimete nāvabudhyante patanāntaṃ sadā sukham // Dhs_5.28 //</l>\n</lg>\n\n<p>ajarāmaravallokaṃ paśyanti sukhamohitāḥ /</p>\n\n<lg>\n<l>cyutyupapattimallokaḥ saṃkhyā tasya na vidyate /</l>\n<l>na codvijanti puruṣāstṛṣṇayā parivañcitāḥ // Dhs_5.29 //</l>\n</lg>\n\n<p>abhiyāti sadā janma tvaritaṃ yāti yauvanam /</p>\n\n<lg>\n<l>saṃyogo viprayogaśca sahajaḥ paridṛśyate /</l>\n<l>vimūḍhā nānupaśyanti viṣayaiḥ parivañcitāḥ // Dhs_5.30 //</l>\n</lg>\n\n<p>tṛṣṇāvivaśā devāḥ cyavanti</p>\n\n<lg>\n<l>cyavanti devāḥ vivaśāstṛṣṇayā parimohitāḥ /</l>\n<l>sā bhūmistāni padmāni vanāni vividhāni ca // Dhs_5.31 //</l>\n</lg>\n\n<p>sarvapadārthānāmāpātaramaṇīyatvam</p>\n\n<lg>\n<l>śikharāgrāṇi ramyāṇi ratnavanti mahānti ca /</l>\n<l>sarāṃsi nadyo vividhā ratnapāṣāṇabhūṣitāḥ // Dhs_5.32 //</l>\n</lg>\n\n<lg>\n<l>vṛkṣā vicitrakusumāḥ paṅktibhirvividhaiḥ sthitāḥ /</l>\n<l>harmyāgrāṇi ca ramyāṇi ratnavanti mahānti ca // Dhs_5.33 //</l>\n</lg>\n\n<lg>\n<l>kalpavṛkṣā hemamayā kecidvaidūrya nirmalāḥ /</l>\n<l>rājatāstapanīyāśca vimiśrā vararohiṇaḥ // Dhs_5.34 //</l>\n</lg>\n\n<lg>\n<l>bhramarairūpagītāśca vibhānti kamalākarāḥ /</l>\n<l>vibhūṣaṇāni ramyāṇi devārhāṇi ca sarvataḥ // Dhs_5.35 //</l>\n</lg>\n\n<p>sarva kṣaṇikam</p>\n\n<lg>\n<l>sarvametat tathaivāsti janastu parivartate /</l>\n<l>māyābudbudaphenābhaṃ gandharvanagaropamam // Dhs_5.36 //</l>\n</lg>\n\n<lg>\n<l>sukhaṃ sarvasya devasya tṛṣṇayā vañcitasya hi /</l>\n<l>sa vināśya janaṃ sarva bhrāmayitvā bhavārṇave // Dhs_5.37 //</l>\n</lg>\n\n<p>tṛṣṇaiva duḥkhamūlam</p>\n\n<lg>\n<l>tṛṣṇā viṣāgnisadṛśā lokānāmatra tiṣṭhati /</l>\n<l>avitṛptā kāmabhogairapi taptā sukhodbhavā // Dhs_5.38 //</l>\n</lg>\n\n<lg>\n<l>kālānalena nirdagdhā kva te devagaṇāḥ gatāḥ /</l>\n<l>sarvathādhigatā yeyaṃ tṛṣṇā lokavitanvinī // Dhs_5.39 //</l>\n</lg>\n\n<lg>\n<l>yayā vimohitā devāḥ kālasya vaśamāgatāḥ /</l>\n<l>devāsurā narā yakṣā narake yānti jaṅgamāḥ // Dhs_5.40 //</l>\n</lg>\n\n<p>kālapāśayojitaṃ traidhātukamidam</p>\n\n<lg>\n<l>gacchanti vivaśāḥ sarve kālapāśaṃ durāsadam /</l>\n<l>traidhātukamidaṃ sarva kālapāśena yojitam // Dhs_5.41 //</l>\n</lg>\n\n<p>tṛṣṇāvimohitāḥ maraṇaṃ na paśyanti</p>\n\n<lg>\n<l>na ca paśyanti vivaśāstṛṣṇāmohena mohitāḥ /</l>\n<l>anena hi yathā devāḥ śataśo 'tha sahastraśaḥ // Dhs_5.42 //</l>\n</lg>\n\n<lg>\n<l>gatāḥ kālāgninirdagdhā viṣayairdhanasaṃbhavaiḥ /</l>\n<l>parasya dṛśyate maraṇamātmano naiva dṛśyate // Dhs_5.43 //</l>\n</lg>\n\n<lg>\n<l>paścātte vyasane prāpte vindante duḥkhamātmanaḥ /</l>\n<l>pramādakaluṣaṃ ceto viṣayābhirataṃ sadā // Dhs_5.44 //</l>\n</lg>\n\n<lg>\n<l>na vindanti dhruvaṃ mṛtyuṃ dehināṃ sahajasthitam /</l>\n<l>sukhottaramanāśasya pramādābhiratasya ca // Dhs_5.45 //</l>\n</lg>\n\n<lg>\n<l>mṛtyusainyamupaitīdaṃ pramāthi viṣasannibham /</l>\n<l>na mantrauṣadhakarmāṇi na devā nāsurāstathā // Dhs_5.46 //</l>\n</lg>\n\n<p>kālapāśabaddhasya na ko 'pi trātā</p>\n\n<lg>\n<l>kālapāśena baddhasya trātāro na bhavanti te /</l>\n<l>rajasā guṇṭhitaṃ vaktraṃ ātmano naiva vindati // Dhs_5.47 //</l>\n</lg>\n\n<p>tṛṣṇāyā heyatve hetuḥ</p>\n\n<lg>\n<l>prāpteścyavanabhūto 'yaṃ mṛtyuḥ paścād bhaviṣyati /</l>\n<l>lolupasya sadā yatnairavitṛptasya tṛṣṇayā // Dhs_5.48 //</l>\n</lg>\n\n<lg>\n<l>sahasābhyeti maraṇaṃ yannadṛṣṭaṃ sukhārthinām /</l>\n<l>ayaṃ tavāgraho duḥkhaṃ mṛtyunā preṣito mahān // Dhs_5.49 //</l>\n</lg>\n\n<lg>\n<l>asmādanantaraṃ mṛtyurbhaviṣyati sudāruṇaḥ /</l>\n<l>mahāgirivarādasmāt vanopavanabhūṣitāt // Dhs_5.50 //</l>\n</lg>\n\n<p>baddhānarā viṣayagā svakarmaphalabhoginaḥ /</p>\n\n<lg>\n<l>krīḍāvihāriṇastāvat kvacit tṛṣṇāsukhaṃ na hi /</l>\n<l>tarṣyayā tṛṣṇayā mūḍhāḥ patanti vivaśā bhuvi // Dhs_5.51 //</l>\n</lg>\n\n<lg>\n<l>dhūmasyānantaraṃ vahniryathā bhavati nityaśaḥ /</l>\n<l>tathā cyavanaliṅgasya pṛṣṭhataścyavanaṃ sthitam // Dhs_5.52 //</l>\n</lg>\n\n<lg>\n<l>jātyā jātyā dhruvaṃ mṛtyuścārogye sati ruk sthitā /</l>\n<l>sampattau vyasanaprāptiyauvane sahajā jarā /</l>\n<l>sarvaiḥ priyairviyogaśca na saṃyogo dhruvaṃ sthitaḥ // Dhs_5.53 //</l>\n</lg>\n\n<p>dharmatāyāḥ mahattvam</p>\n\n<lg>\n<l>dharmateyaṃ sadāloke samyagbuddhena deśitā /</l>\n<l>ubhayasya kṣayo nāśo janasyo parivartate // Dhs_5.54 //</l>\n</lg>\n\n<lg>\n<l>jātau satyāṃ yathā mṛtyuravaśyaṃ sthita eva hi /</l>\n<l>kṣīyate sukṛtaṃ karma āyūṃṣi kṣaṇikāni hi // Dhs_5.55 //</l>\n</lg>\n\n<p>saṃvarādikaṃ bhajadhvam</p>\n\n<lg>\n<l>saṃvara dharmavinaye bhajadhvaṃ puruṣottamāḥ /</l>\n<l>abhyeti yauvanaṃ sarvaṃ jīvitaṃ cānugacchati // Dhs_5.56 //</l>\n</lg>\n\n<p>sarvasya nāśaśālitvam</p>\n\n<lg>\n<l>naśyanti sarvadā sarvā mā pramāde manaḥkṛthā /</l>\n<l>na nityaṃ labhyate svargo na nityaṃ kṣaṇasampadā // Dhs_5.57 //</l>\n</lg>\n\n<lg>\n<l>yasya yāvannābhipatanaṃ tāvat kṣipraṃ (pra)yujyatām /</l>\n<l>(tasya jāte hi patane tat prayogo vṛthā bhavet) // Dhs_5.58 //</l>\n</lg>\n\n<lg>\n<l>ayaṃ sa hi drumavano nānāratnavibhūṣitaḥ /</l>\n<l>latāgahvarasaṃcchannaḥ padmākaravibhūṣitaḥ // Dhs_5.59 //</l>\n</lg>\n\n<lg>\n<l>jāmbūnadamayaiśśuddhaiḥ prāsādaiḥ ratnacitritaiḥ /</l>\n<l>nānāvidhaiḥ prastravaṇairlatābhirupaśobhitaḥ // Dhs_5.60 //</l>\n</lg>\n\n<lg>\n<l>karmasākṣījanasyāsya bhitvā gaganamucchritaḥ /</l>\n<l>kalpāgnivirato meruḥ sarvathā na bhaviṣyati // Dhs_5.61 //</l>\n</lg>\n\n<lg>\n<l>kiṃ punarye surāstatra phenabudbudasannibhāḥ /</l>\n<l>utpadyante vinaśyanti pramādamadamohitāḥ // Dhs_5.62 //</l>\n</lg>\n\n<lg>\n<l>sukhaduḥkhamanantaṃ ca svecchākāmaphalodbhavam /</l>\n<l>devalokād yathā devāḥ patanti narake punaḥ // Dhs_5.63 //</l>\n</lg>\n\n<p>tad duḥkhaṃ paramaṃ kaṭu</p>\n\n<lg>\n<l>śarīramānasaiduḥkhairvidyamāneṣu sarvataḥ /</l>\n<l>na tacchakyaṃ pramatte syāt tadduḥkhaṃ paramaṃ kaṭu // Dhs_5.64 //</l>\n</lg>\n\n<lg>\n<l>viyogaduḥkhaṃ duḥkhanāmagrataḥ paripaṭhyate /</l>\n<l>taccadevagatau nityamagrataḥ sampravartate // Dhs_5.65 //</l>\n</lg>\n\n<lg>\n<l>sarvapriyairmanāpaiśca viprayogo bhaviṣyati /</l>\n<l>na ca devāḥ prapaśyadhvaṃ maraṇāntaṃ hi jīvitam // Dhs_5.66 //</l>\n</lg>\n\n<lg>\n<l>cyutikāle tu samprāpte vihvalendriyacetasā /</l>\n<l>jānīdhvaṃ tatparaṃ duḥkhaṃ yadavaśyaṃ bhaviṣyati // Dhs_5.67 //</l>\n</lg>\n\n<p>sarvaṃ kṣaṇikam</p>\n\n<lg>\n<l>akālacakrapratimaṃ gandharvanagaropamam /</l>\n<l>tribhave saṃbhavaṃ sarva phenabudbudasannibham // Dhs_5.68 //</l>\n</lg>\n\n<lg>\n<l>yaḥ phenarāśau saṃmūḍhaḥ kuryācchādanasaṃstaram /</l>\n<l>sa mūḍhaḥ saṃskṛte kuryādabhisvādaṃ bhramātmakam // Dhs_5.69 //</l>\n</lg>\n\n<p>mṛtyumahimā</p>\n\n<lg>\n<l>na devā na narā yakṣā nāsurā garuḍāstathā /</l>\n<l>trāyante mṛtyusamaye karmaṇā paritapyatām // Dhs_5.70 //</l>\n</lg>\n\n<lg>\n<l>yāvannāyāti samaye mṛtyurājaḥ sudāruṇaḥ /</l>\n<l>tāvattu sukṛtaṃ kārya mā paścāt paritapyatha // Dhs_5.71 //</l>\n</lg>\n\n<lg>\n<l>yadbhūtakāmajaṃ saukhyaṃ prākṛtaṃ viṣayodbhavam /</l>\n<l>mṛtyukāle samutpanne tiṣṭhanti na budharṣamā // Dhs_5.72 //</l>\n</lg>\n\n<lg>\n<l>kiṃ kariṣyanti saukhyāni kiṃ striyaḥ kiñcabāndhavāḥ /</l>\n<l>mṛtyunā hriyamāṇasya devalokāt samantataḥ // Dhs_5.73 //</l>\n</lg>\n\n<lg>\n<l>sthirāstā bhūmayaḥ sarvā vanopavanabhūṣitāḥ /</l>\n<l>mṛtyurajjvā vibaddhaśca tvantu kālena nīyase // Dhs_5.74 //</l>\n</lg>\n\n<lg>\n<l>ākāśe jaladā yadvada vāyunā samudīritāḥ /</l>\n<l>saṃśliṣṭāśca viyujyante saṃsāre prāṇinastathā // Dhs_5.75 //</l>\n</lg>\n\n<lg>\n<l>ṛtau ṛtau yathā puṣpamāgatairdṛśyate naraiḥ /</l>\n<l>vyatīte tu ṛtau sarve pratiyānti yathāgatāḥ // Dhs_5.76 //</l>\n</lg>\n\n<lg>\n<l>yathā kāle samutpanne modante sukṛtaiḥ surāḥ /</l>\n<l>vyatīte tu śubhe kāle pratiyānti yathāgatāḥ // Dhs_5.77 //</l>\n</lg>\n\n<lg>\n<l>ṛtau ṛtau yathā vṛkṣe parṇajāyate 'nekaśaḥ /</l>\n<l>vyatīte tu śubhe kāle śīryate tat samantataḥ // Dhs_5.78 //</l>\n</lg>\n\n<lg>\n<l>yathā parṇopamādetanna saukhyamabhayaṃ bhave /</l>\n<l>śīryate satataṃ saukhyaṃ nāsaukhyaṃ vidyate dhruvam // Dhs_5.79 //</l>\n</lg>\n\n<lg>\n<l>prābṛṭkāle yathā varṣamākāśe na nivartate /</l>\n<l>tathā saukhyamidaṃ sarva gacchati na nivartate // Dhs_5.80 //</l>\n</lg>\n\n<lg>\n<l>barhiṇāṃ ca yathā nādo vāyunā samudīritaḥ /</l>\n<l>śrūyate tatpraṇāśāya tathā saukhyamidaṃ smṛtam // Dhs_5.81 //</l>\n</lg>\n\n<lg>\n<l>yathā hi jvalane kṣiptaṃ dhruvaṃ kālaṃ pradahayate /</l>\n<l>tathā vahanyupamaḥ kālaḥ kāṣṭhavaccaratāṃ smṛtaḥ // Dhs_5.82 //</l>\n</lg>\n\n<lg>\n<l>āgatāśca gatāścaike śataśo 'tha sahastraśaḥ /</l>\n<l>saṃvego na bhavatyeṣā tṛṣṇayā mohitāstathā // Dhs_5.83 //</l>\n</lg>\n\n<lg>\n<l>yathā yathā mahāsaukhyaṃ svayaṃ bhogo yathā yathā /</l>\n<l>tathā tathā mahad duḥkhaṃ patanāntodbhavaṃ dhruvam // Dhs_5.84 //</l>\n</lg>\n\n<p>jātyādi duḥkhaparamparā</p>\n\n<lg>\n<l>jātirduḥkhā jarā duḥkhā maraṇaṃ duḥkhameva ca /</l>\n<l>priyaiśca saha viśleṣo duḥkhasyaiṣā paramparā // Dhs_5.85 //</l>\n</lg>\n\n<p>mṛtyunā na bibhet</p>\n\n<lg>\n<l>ekasya patanaṃ dṛṣṭvā kathaṃ nodvijate janaḥ /</l>\n<l>mamāpi patanaṃ hyetat sarvapāpairbhaviṣyati // Dhs_5.86 //</l>\n</lg>\n\n<lg>\n<l>yaḥ paśyati bhayaṃ dūrāt pratipattau ca vartate /</l>\n<l>(sa)mprāpte mṛtyusamaye na vibheti gatavyathaḥ // Dhs_5.87 //</l>\n</lg>\n\n<lg>\n<l>vibhujyamāno daunaiśca mṛtyuḥ svajanabāndhavaiḥ /</l>\n<l>yadduḥkhaṃ mṛtyusamaye tanna śakyaṃ prabhāṣitum // Dhs_5.88 //</l>\n</lg>\n\n<lg>\n<l>patanāntaṃ hi maraṇaṃ patamāno yathā giriḥ /</l>\n<l>niṣpratyanīkaṃ balavat puruṣānapakarṣati /</l>\n<l>saṃśliṣyate mahāvegaḥ samprahārī ca sarvadā // Dhs_5.89 //</l>\n</lg>\n\n<lg>\n<l>taṃ jñātvā mā pramādeṣu stubadhvaṃ devasattamāḥ /</l>\n<l>saṃśleṣayati viśleṣaṃ yauvane ca sadā jarā // Dhs_5.90 //</l>\n</lg>\n\n<lg>\n<l>jīvite ca sadā mṛtyuḥ padametat sadā sthitam /</l>\n<l>anityenāgnināvaśyaṃ dagdhabyo yatra gocaraḥ // Dhs_5.91 //</l>\n</lg>\n\n<lg>\n<l>kalpānte kiṃ punardevā ye phenakadalīsamāḥ /</l>\n<l>na tadasti bhavet kiñcid yad jñānaṃ saṃskṛtaṃ calam // Dhs_5.92 //</l>\n</lg>\n\n<lg>\n<l>yannityaṃ (ca) sukhaṃ vā syādetatsthānaṃ na vidyate /</l>\n<l>upasthitamiva jñeyaṃ maraṇaṃ sarvajantubhiḥ // Dhs_5.93 //</l>\n</lg>\n\n<lg>\n<l>yasmāt tasya pratīkāraḥ sarvopāyairna śakyate /</l>\n<l>rūpaṃ kṣaṇikameteṣāṃ vayo 'pi kṣaṇikaṃ tathā // Dhs_5.94 //</l>\n</lg>\n\n<lg>\n<l>kṣīyate ca tathā saukhyaṃ na ca buddhayantyamedhasaḥ /</l>\n<l>yadā tat sarvameteṣāmanekaṃ śubhalakṣaṇam // Dhs_5.95 //</l>\n</lg>\n\n<lg>\n<l>janmataḥ kālacakreṇa paripāṭayā vināśitam /</l>\n<l>tathaivaitat purā naṣṭamanekaśatalakṣaṇam // Dhs_5.96 //</l>\n</lg>\n\n<lg>\n<l>tathaitadapi janmaiṣāṃ mṛtyurājo hariṣyati /</l>\n<l>pramādamanasāṃ hyeṣāṃ nityaṃ sukhavihāriṇām // Dhs_5.97 //</l>\n</lg>\n\n<lg>\n<l>nidhanāya kālapāśo 'yamabhyeti sukhanāśakaḥ /</l>\n<l>sukhārogyabalaprāṇapriyaviśleṣakārakaḥ // Dhs_5.98 //</l>\n</lg>\n\n<lg>\n<l>balavanmṛtyurājo 'sau samīpamupasarpati /</l>\n<l>yaḥ samīpagato hyeṣāṃ pramattānāmanekaśaḥ // Dhs_5.99 //</l>\n</lg>\n\n<p>sukhanāśaḥ suniścitaḥ</p>\n\n<lg>\n<l>jīvitaṃ saha saukhyena tvaritaṃ nāśayiṣyati /</l>\n<l>dīrghakālamidaṃ dhvastaṃ pramādāpahatāḥ surāḥ // Dhs_5.100 //</l>\n</lg>\n\n<lg>\n<l>nāvabuddhayanti mohāndhāḥ saukhyena pratibodhitāḥ /</l>\n<l>yadā hīnaprabhāhyete vihvalendriyacetasaḥ // Dhs_5.101 //</l>\n</lg>\n\n<lg>\n<l>yamalokaṃ patiṣyanti tadā jñānasya tatphalam /</l>\n<l>jīyate bata kālo 'yaṃ kṣaṇikaṃ ca yathā sukham // Dhs_5.102 //</l>\n</lg>\n\n<lg>\n<l>tathāpi raktamanaso nāvabuddhayantyacakṣuṣaḥ /</l>\n<l>ramyād ramyataraṃ yānti nityaṃ sukhavihāriṇaḥ // Dhs_5.103 //</l>\n</lg>\n\n<lg>\n<l>prayāsyanti yathā hayete mṛtyurājo hariṣyati /</l>\n<l>jarā jātivipattīnāṃ yo na mūḍho viṣīdati // Dhs_5.104 //</l>\n</lg>\n\n<lg>\n<l>sa paścāt mṛtyusamaye tapyate (hīnacetasā) /</l>\n<l>sukhaṃ deveṣu samprāpya (tadetad) guṇasammatam // Dhs_5.105 //</l>\n</lg>\n\n<lg>\n<l>kṛtahutaṃ vināśāntaṃ kṣaṇikaṃ jīvitaṃ calam /</l>\n<l>yathā hi yad vināśāntaṃ tathaiṣāmapi jīvitam // Dhs_5.106 //</l>\n</lg>\n\n<lg>\n<l>acireṇāpi kālena bhaviṣyati na saṃśayaḥ /</l>\n<l>yāvannāyāti maraṇaṃ yāvad buddhiranāvilā // Dhs_5.107 //</l>\n</lg>\n\n<p>manasā dharmaratiḥ kāryā</p>\n\n<lg>\n<l>tāvaddharmarataṃ dhārya manobalena dhīmatā /</l>\n<l>sarvajīvitanāśāya sarvasaukhyakṣayāya ca // Dhs_5.108 //</l>\n</lg>\n\n<p>priyaviyogaḥ niścitaḥ</p>\n\n<lg>\n<l>sarvapriyaviyogāya mṛtyurāśrayameti ca /</l>\n<l>tasminnāpte mahādhyāne mṛtyuḥ paramadāruṇaḥ // Dhs_5.109 //</l>\n</lg>\n\n<lg>\n<l>nānyat trāṇamṛte dharmāt tasmād dharmarato bhavet /</l>\n<l>upapannasya devasya yā prītirupapadyate // Dhs_5.110 //</l>\n</lg>\n\n<lg>\n<l>nāsau cyavanaduḥkhasya kalāmarhati ṣoḍaśīm /</l>\n<l>mṛtyukāle samutpanne na kaścit kasyacit tathā // Dhs_5.111 //</l>\n</lg>\n\n<p>sarvasya nāśatvam</p>\n\n<lg>\n<l>na ca gacchantimapyekaṃ padamekaṃ hi gacchati /</l>\n<l>yadā jātaṃ tadāramya naro mṛtyuparāyaṇaḥ // Dhs_5.112 //</l>\n</lg>\n\n<lg>\n<l>nānāmohaparītastu bhayametanna vidyate /</l>\n<l>yadā te cyavanaṃ prāpte bhavabhogakaraṃ param // Dhs_5.113 //</l>\n</lg>\n\n<lg>\n<l>tadā vindati mūḍhātmā yad bhayaṃ mṛtyujaṃ mahat /</l>\n<l>viṣayoragasandaṣṭā tṛṣṇā viṣavimohitā // Dhs_5.114 //</l>\n</lg>\n\n<lg>\n<l>na vindanti sadā devāścyavanānte mahad bhayam /</l>\n<l>cyavanti ca tathā duḥkhamutpādayanti dehinām // Dhs_5.115 //</l>\n</lg>\n\n<lg>\n<l>yathopapattiścyavanaṃ devānāṃ samprajāyate /</l>\n<l>karmavāyusamudbhrāntaṃ prayogeṇa ca duḥkhitam // Dhs_5.116 //</l>\n</lg>\n\n<lg>\n<l>puruṣaṃ nayate mṛtyuravaśaṃ (sukhavañcitam) /</l>\n<l>na mātaro na pitaro na mitrāṇi na bāndhavāḥ // Dhs_5.117 //</l>\n</lg>\n\n<lg>\n<l>sahāyatāṃ vrajantīyaṃ puruṣaṃ kālacoditam /</l>\n<l>asahāyo janaścāyaṃ janaḥ prakṛtivañcitaḥ // Dhs_5.118 //</l>\n</lg>\n\n<p>mana eva pāśabandhanam</p>\n\n<lg>\n<l>kevalaṃ tu manaḥpāśairbandhanairbadhyate janaḥ /</l>\n<l>na janaḥ svajanaśceha trātā bhavati kasyacita // Dhs_5.119 //</l>\n</lg>\n\n<lg>\n<l>gṛhīta iva keśeṣu mṛtyunā dharmamācaret</l>\n<l>mṛtyukāle samutpanne svajano 'pi yathā janaḥ /</l>\n<l>yastvaṃ paśyasi devānāṃ sukhametanmahodayam // Dhs_5.120 //</l>\n</lg>\n\n<lg>\n<l>tat prasahyamahādevo mṛtyurājo hariṣyati /</l>\n<l>tvaritaṃ yāti janmedaṃ na ca vindati bāliśaḥ // Dhs_5.121 //</l>\n</lg>\n\n<lg>\n<l>paścāttu vyasane prāpte prativindanti duḥkhinaḥ /</l>\n<l>yadi duḥkhādbhayaṃ tvaritaṃ yadi mṛtyubhayaśca yaḥ // Dhs_5.122 //</l>\n</lg>\n\n<lg>\n<l>dharme hi kriyatāṃ buddhirevaṃ sukhamavāpsyatha /</l>\n<l>vināśāntaṃ sadā saukhyamanityaṃ sarvataścalam // Dhs_5.123 //</l>\n</lg>\n\n<p>devatvaṃ patanāntam</p>\n\n<lg>\n<l>sarvadevakṛtaṃ saukhyaṃ na ca vindanti mohitāḥ /</l>\n<l>abhūtvā ca cyavantyete bhūtvāvaśyaṃ hi cañcalāḥ // Dhs_5.124 //</l>\n</lg>\n\n<lg>\n<l>devāḥ patanabhāvāya dharmateyaṃ vyavasthitā /</l>\n<l>pramattāḥ kāmabhogeṣu ye devāścalamānasāḥ // Dhs_5.125 //</l>\n</lg>\n\n<lg>\n<l>na paśyanti surāstīvraṃ vyasanāntaṃ hi jīvitam /</l>\n<l>yadaiva jāyate devastadaiva maraṇāya saḥ // Dhs_5.126 //</l>\n</lg>\n\n<p>śreyase matiḥ karttavyā</p>\n\n<lg>\n<l>divasānte yathā rātriravaśyaṃ pratipadyate /</l>\n<l>divasaṃ jīvitaṃ proktaṃ rātriḥ sthānmaraṇopamā // Dhs_5.127 //</l>\n</lg>\n\n<lg>\n<l>tasmāt tadubhayaṃ jñātvā śreyase kriyatāṃ manaḥ /</l>\n<l>tadetadartha nṛṇāṃ hi strīrāgavaśavartinām // Dhs_5.128 //</l>\n</lg>\n\n<lg>\n<l>tadiṣṭaṃ mṛtyusainyena prasahayamavamarditam /</l>\n<l>bhāvābhāvādibhirmūḍhān vañcayitvā striyo narān // Dhs_5.129 //</l>\n</lg>\n\n<lg>\n<l>prayānti mṛtyusamaye svakarmaphalabhoginaḥ /</l>\n<l>padmopavanaśaileṣu nadīnāṃ nirjhareṣu ca // Dhs_5.130 //</l>\n</lg>\n\n<lg>\n<l>bahuśaḥ krīḍanaṃ kṛtvā kūpāyābhigatāḥ priyāḥ /</l>\n<l>avaśyambhāvi maraṇamavaśyaṃ ca viyogitā // Dhs_5.131 //</l>\n</lg>\n\n<lg>\n<l>tathāpi nāma puruṣā nityaṃ rāgavaśānugāḥ /</l>\n<l>sukhitaṃ duḥkhitaṃ vā(pi) jīrṇamanyatra yauvanam // Dhs_5.132 //</l>\n</lg>\n\n<p>mṛtyurājo 'vamardati</p>\n\n<lg>\n<l>duṣkulīnaṃ kulīnaṃ vā mṛtyurājo 'vamardati /</l>\n<l>surūpaṃ vā virūpaṃ vā balavantaṃ tathābalam // Dhs_5.133 //</l>\n</lg>\n\n<lg>\n<l>sanāthaṃ naṣṭanāthaṃ vā mṛtyurājo 'vamardati /</l>\n<l>rājānaṃ vā tathā mṛtyuḥ gṛhiṇaṃ vā tathā yatim // Dhs_5.134 //</l>\n</lg>\n\n<lg>\n<l>krūraṃ vā mṛdukaṃ vāpi mṛtyurājo 'vamardati /</l>\n<l>nirdhanaṃ vā daridraṃ vā saguṇaṃ nirguṇaṃ tathā // Dhs_5.135 //</l>\n</lg>\n\n<lg>\n<l>striyaṃ vā puruṣaṃ vāpi mṛtyurājo 'vamardati /</l>\n<l>pravāsinaṃ gṛhasthaṃ vā jale vāpi sthalesthitam // Dhs_5.136 //</l>\n</lg>\n\n<lg>\n<l>sthitaṃ vā giriśṛṅgeṣu mṛtyurājo 'vamardati /</l>\n<l>jāgarantaṃ tathā suptaṃ bhuñjānaṃ vā tathā sthitam // Dhs_5.137 //</l>\n</lg>\n\n<lg>\n<l>pramāthī sarvalokasya mṛtyurājo 'vamardati /</l>\n<l>bhūmisthaṃ (vā) vimānasthaṃ videśasthaṃ tathā gṛhe // Dhs_5.138 //</l>\n</lg>\n\n<lg>\n<l>krakacaḥ kālacakro 'yaṃ mṛtyurājo 'vamardati /</l>\n<l>bhāgyavantaṃ tathā dhanya nistriśaṃ (caiva) dharmikam // Dhs_5.139 //</l>\n</lg>\n\n<lg>\n<l>rogiṇaṃ svasthadehaṃ vā mṛtyurājo 'vamardati /</l>\n<l>caṇḍaṃ suśīlinaṃ cāpi kadarya dhaninaṃ tathā // Dhs_5.140 //</l>\n</lg>\n\n<lg>\n<l>pramattamapramattaṃ vā mṛtyurājo 'vamardati /</l>\n<l>nārakeyaṃ tathā pretaṃ tiryañco manujaṃ tathā // Dhs_5.141 //</l>\n</lg>\n\n<lg>\n<l>anivṛttabalotsāho mṛtyurājo 'vamardati /</l>\n<l>kāmadhātau ca ye devā rūpadhātau ca ye sthitāḥ // Dhs_5.142 //</l>\n</lg>\n\n<lg>\n<l>tān sarvān hi pratibalān mṛtyurājo 'vamardati /</l>\n<l>ārūpyeṣu ca ye devāḥ samāpattiniveśakāḥ /</l>\n<l>tān sarvānapi vai devān mṛtyurājo 'vamardati // Dhs_5.143 //</l>\n</lg>\n\n<p>sarva vināśāntam</p>\n\n<lg>\n<l>yad jātaṃ saṃskṛtaṃ kiñcid tad vināśāntameva hi /</l>\n<l>tannāsti saṃskṛtaṃ kiñcid yasya nāśo ca vidyate /</l>\n<l>mṛtyorbalamidaṃ jñātvā kāmadoṣaṃ ca sarvataḥ // Dhs_5.144 //</l>\n</lg>\n\n<lg>\n<l>tṛṣṇayā vañcanaṃ cāpi viramadhvaṃ bhavārṇavāt /</l>\n<l>tadaitad vyasanaṃ matvā mṛtyorapi calācalam // Dhs_5.145 //</l>\n</lg>\n\n<p>sudāntaṃ kriyatāṃ cittam</p>\n\n<lg>\n<l>sudāntaṃ kriyatāṃ cittaṃ yenedaṃ bhrāmyate jagat /</l>\n<l>vanopavanaśailebhyo vimānebhyaśca sarvataḥ // Dhs_5.146 //</l>\n</lg>\n\n<lg>\n<l>sarvadevāḥ paciṣyanti kālāgnivinipātitāḥ /</l>\n<l>pramādamanaso mūḍhā bhūyo viṣayajihimatāḥ // Dhs_5.147 //</l>\n</lg>\n\n<lg>\n<l>tṛṣṇāpāśena sambaddhā devāḥ yāsyanti durgatim /</l>\n<l>rabhasaṃ jīvitaṃ saukhyaṃ prayāti khalu dehinām // Dhs_5.148 //</l>\n</lg>\n\n<lg>\n<l>na ca vindanti vibudhā jātyandhā iva satpatham /</l>\n<l>jalabudbudasaṃkāśaṃ jīvitaṃ sarvadehinām // Dhs_5.149 //</l>\n</lg>\n\n<lg>\n<l>nadītaraṅgacapalaṃ yauvanaṃ vyativartate /</l>\n<l>anityā (hi)kaṭākṣekṣāpraduḥkhāstuṣitāḥ surāḥ // Dhs_5.150 //</l>\n</lg>\n\n<p>rāgasya heyatvam</p>\n\n<lg>\n<l>nirvāyatyavaśo dīno dīpaḥ snehakṣayādiva /</l>\n<l>karmakṣayaparikṣipto dvādaśāro mahābalaḥ // Dhs_5.151 //</l>\n</lg>\n\n<lg>\n<l>dharmacakro bhavatyeṣa nipātī syānna cañcalaḥ /</l>\n<l>vicitraviṣayāramyā anekasukhamaṇḍitāḥ // Dhs_5.152 //</l>\n</lg>\n\n<p>kālagrāsāḥ sarve bhavanti</p>\n\n<lg>\n<l>tuṣitāḥ patanti vivaśāḥ kālasya vaśamāgatāḥ /</l>\n<l>kālasya vaśamāpannā yathā rohanti pādapāḥ // Dhs_5.153 //</l>\n</lg>\n\n<lg>\n<l>te punaḥ kālamāsādya bhavanti vigatatviṣaḥ /</l>\n<l>yathā kālaṃ samāpadya bhavanti sukhitāḥ surāḥ // Dhs_5.154 //</l>\n</lg>\n\n<lg>\n<l>punastamaiva saṃsṛtya patanti vivaśā hi te /</l>\n<l>karmakālaṃ samāsādya loko 'yaṃ parivartate // Dhs_5.155 //</l>\n</lg>\n\n<lg>\n<l>sukhaṃ vrajati duḥkhaṃ hi kālasya vaśamāgataḥ /</l>\n<l>yadvṛttaṃ prākśubhaṃ karma tacca duṣṭamahodayam // Dhs_5.156 //</l>\n</lg>\n\n<lg>\n<l>tadidaṃ bhuñjate svargaṃ kṣīyate ca tataḥ punaḥ /</l>\n<l>sahetukasya sarvasya kṣaṇikasya viśeṣataḥ // Dhs_5.157 //</l>\n</lg>\n\n<lg>\n<l>anityatāparāmarśo nāsau bhavati sarvataḥ /</l>\n<l>ye bhāvāḥ saṃskṛtā nityāḥ sarve te vipralobhinaḥ // Dhs_5.158 //</l>\n</lg>\n\n<lg>\n<l>vipralobhya janaṃ yāti dharmateyaṃ vyavasthitā /</l>\n<l>śīghrasrotā yathā nadyastathā saukhyaṃ śarīriṇām // Dhs_5.159 //</l>\n</lg>\n\n<lg>\n<l>kṣaṇikaṃ jīvitaṃ sarva na ca vindanti bāliśāḥ /</l>\n<l>jarā vyādhiśca mṛtyuśca vipattiḥ karmasaṃkṣaye // Dhs_5.160 //</l>\n</lg>\n\n<lg>\n<l>bhavantyetāni devānāṃ nityānāṃ kāmacāriṇām /</l>\n<l>nāyurdhruvaṃ bhavatyeva na saukhyaṃ triṣu dhātuṣu // Dhs_5.161 //</l>\n</lg>\n\n<lg>\n<l>na (ca) vindanti vivaśā devāḥ kāmena mohitāḥ /</l>\n<l>varṣadhārā yathākāśe duḥsthā bhavati sarvataḥ // Dhs_5.162 //</l>\n</lg>\n\n<lg>\n<l>tathā saukhyamidaṃ sarva varṣadhāropamaṃ sadā /</l>\n<l>vāyunā pāṃsavo yānti anyonya parighaṭṭitāḥ // Dhs_5.163 //</l>\n</lg>\n\n<lg>\n<l>bhrāmyate gagane 'vaśyastathā śleṣaḥ śarīriṇām /</l>\n<l>suciramapi saṃramyaṃ nityatā nāsti dehinām // Dhs_5.164 //</l>\n</lg>\n\n<lg>\n<l>acintyārthe saukhyamidaṃ na ca vindanti bāliśāḥ /</l>\n<l>vāteritaṃ tu yat saukhyaṃ vināśāntaṃ bhaviṣyati // Dhs_5.165 //</l>\n</lg>\n\n<p>sukhasya duḥkhamiśritatvam</p>\n\n<lg>\n<l>vināśaṃ naiva budhyanti kāminaścittavañcitāḥ /</l>\n<l>duḥkhamiśraṃ sukhamidaṃ pracchannamiva vidyate // Dhs_5.166 //</l>\n</lg>\n\n<lg>\n<l>padmamālāparicchinno viṣapūrṇo yathā ghaṭaḥ /</l>\n<l>odanaṃ viṣasammiśraṃ maraṇāntaṃ (hi) tat tathā // Dhs_5.167 //</l>\n</lg>\n\n<lg>\n<l>tathā saukhyamidaṃ sarva tasmāt tat parivarjayet /</l>\n<l>ādau madhye tathā cānte narakāya bhaviṣyati // Dhs_5.168 //</l>\n</lg>\n\n<p>utpādasthitibhaṅgāni sarvāṇi vastūni</p>\n\n<lg>\n<l>utpādasthitabhṅgāntaṃ sarva saṃskṛtamucyate /</l>\n<l>sarva ca saṃskṛtaṃ saukhyaṃ nanu bhaṭṭārameva tat // Dhs_5.169 //</l>\n</lg>\n\n<lg>\n<l>bhaṭṭārañca vilāsaśca (su)vyayakṣaṇikaṃ tathā /</l>\n<l>sukhaṃ ca jīvitaṃ sarva tasmāt tat parivarjayet // Dhs_5.170 //</l>\n</lg>\n\n<lg>\n<l>ādau madhye tathā cānte śreyasyeva manaḥ sadā /</l>\n<l>sudāntaḥ śuddhacitasya mṛtyukāle na sīdati // Dhs_5.171 //</l>\n</lg>\n\n<p>maraṇasyāvaśyambhāvitvam</p>\n\n<lg>\n<l>avaśyambhāvi maraṇaṃ priyasya ca viyogatā /</l>\n<l>na ca cintayataḥ kāle viṣaye vipralobhinaḥ // Dhs_5.172 //</l>\n</lg>\n\n<lg>\n<l>jarāmaraṇacakraṃ tamaviṣahyaṃ sudāruṇam /</l>\n<l>pādapān devagān sattvān na ca buddhayantyacakṣuṣaḥ // Dhs_5.173 //</l>\n</lg>\n\n<p>sarvasya jātasya cyavanaṃ bhavati</p>\n\n<lg>\n<l>cyavamānasya devasya vikalendriyacetasaḥ /</l>\n<l>yad duḥkhaṃ sukaraṃ tasya naupamyamiha vidyate // Dhs_5.174 //</l>\n</lg>\n\n<lg>\n<l>yathā yathā mahat saukhyaṃ tṛṣṇopahatacetasaḥ /</l>\n<l>tathā tathā mahad duḥkhaṃ cyavamānasya duḥsaham // Dhs_5.175 //</l>\n</lg>\n\n<lg>\n<l>kṛtvā hi saṃskṛtaṃ karma na jñātvā karmaṇaḥ sthitiḥ /</l>\n<l>mṛtyukāle samutpanne paścāttāpena dahayate // Dhs_5.176 //</l>\n</lg>\n\n<p>mṛtyoḥ pūrvameva svahitamādheyam</p>\n\n<lg>\n<l>yāvannāpyeti maraṇaṃ yāvacca kṣaṇasampadaḥ /</l>\n<l>tāvat svahitamādheyameṣa mārgaḥ sukhāvahaḥ // Dhs_5.177 //</l>\n</lg>\n\n<lg>\n<l>cyavanaṃ devalokeṣu maraṇaṃ narabhūmiṣu /</l>\n<l>viditvā kaḥ pumān āsthāṃ kuryātsopadrave bhave // Dhs_5.178 //</l>\n</lg>\n\n<p>sarva vināśi</p>\n\n<lg>\n<l>tailavartipraṇāśena dīpanāśo yathā dhruvam /</l>\n<l>karmakriyā tathā kasya vinipātaḥ surālayāt /</l>\n<l>bhittināśo yathāvaśyaṃ cittanāśo dhruvaṃsthitaḥ // Dhs_5.179 //</l>\n</lg>\n\n<lg>\n<l>karmanāśāttathā saukhyamavaśyaṃ vinipadyate /</l>\n<l>kṣīṇapuṇyāḥ nipatyante devāḥ sarve surālayāt // Dhs_5.180 //</l>\n</lg>\n\n<lg>\n<l>anityataiṣāṃ sarveṣāṃ sattvānāṃ vinipātikā /</l>\n<l>mṛtyuḥ pivati bhūtāni jarā pivati yauvanam // Dhs_5.181 //</l>\n</lg>\n\n<lg>\n<l>vyādhiḥ pivati cārogyaṃ na ca loko 'vabudhyate /</l>\n<l>upapannāḥ subahuśaḥ pratītāścāpyanekaśaḥ // Dhs_5.182 //</l>\n</lg>\n\n<lg>\n<l>jāyate jīryate cāyaṃ cyavane copapadyate /</l>\n<l>na kṣaṇo 'sti muhūrto vā parivartastathāpi vā // Dhs_5.183 //</l>\n</lg>\n\n<lg>\n<l>yatra mṛtyurvilambena na ca loko 'vabudhyate /</l>\n<l>upapannāstu bahuśaḥ pratītāścāpyanekaśaḥ // Dhs_5.184 //</l>\n</lg>\n\n<lg>\n<l>yanna mṛtyuvilambaḥ syānna ca loko 'vabudhyate /</l>\n<l>anityaṃ jīvitaṃ sarva na vilambi ca yauvanam // Dhs_5.185 //</l>\n</lg>\n\n<lg>\n<l>sarvabhūtānyanityāni na ca loko 'vabudhyate /</l>\n<l>ante krameṇa naśyanti bhāvāḥ kṣaṇavilamvinaḥ // Dhs_5.186 //</l>\n</lg>\n\n<lg>\n<l>sambaddhāḥ karmasūtreṇa na ca loko 'vabudhyate /</l>\n<l>devakoṭisahastrāṇi vanopavanasevinām // Dhs_5.187 //</l>\n</lg>\n\n<lg>\n<l>nimīlitāni kālena na ca loko 'vabudhyate /</l>\n<l>paṅkābhāvacarā devāḥ pramattā bhogatṛṣṇayā // Dhs_5.188 //</l>\n</lg>\n\n<lg>\n<l>yāsyanti vilayaṃ sarve na ca loko 'vabudhyate /</l>\n<l>phenabudbudasaṅkāśaṃ svapnadravyopamaṃ sukham // Dhs_5.189 //</l>\n</lg>\n\n<lg>\n<l>kṣayaṃ prayāti śīghraṃ ca na ca loko 'vabudhyate /</l>\n<l>sarvasya sarvathā sarvo vināśo niyato bhave // Dhs_5.190 //</l>\n</lg>\n\n<lg>\n<l>na ca bālasya saṃsārānnirvedamupapadyate /</l>\n<l>na sarvaḥ sarvathā sarva sarvopāyaiḥ prayatnaśaḥ /</l>\n<l>saṃtrātā bhavane prāpte mṛtyukāle sudāruṇe // Dhs_5.191 //</l>\n</lg>\n\n<p>mṛtyurityabhidhīyate</p>\n\n<lg>\n<l>vyucchettā sarvasaukhyānāṃ duḥkhanāmākaro mahān /</l>\n<l>viśleṣaḥ sarvabandhānāṃ mṛtyurityabhidhīyate // Dhs_5.192 //</l>\n</lg>\n\n<lg>\n<l>bhayopanetā bhūtānāṃ duḥkhānāmudadhiḥ samaḥ /</l>\n<l>vyāmohakarttā buddhīnāṃ mṛtyurityabhidhīyate // Dhs_5.193 //</l>\n</lg>\n\n<lg>\n<l>sañchettā jīvitānāmindriyāṇāṃ ca nāśakaḥ /</l>\n<l>amṛśyaḥ sarvabhūtānāṃ mṛtyurityabhidhīyate // Dhs_5.194 //</l>\n</lg>\n\n<lg>\n<l>adhṛṣyaḥ sarvabhūtānāmajeyaḥ sarvakarmaṇām /</l>\n<l>vināśaḥ sarvasattvānāṃ mṛtyurityabhidhīyate // Dhs_5.195 //</l>\n</lg>\n\n<lg>\n<l>avaśyambhāvi tattvānāmantakaṃ sarvadehinām /</l>\n<l>nikāyabhāganāśo 'yaṃ mṛtyurityabhidhīyate // Dhs_5.196 //</l>\n</lg>\n\n<lg>\n<l>sadeva yakṣagandharvapiśācoragarakṣasām /</l>\n<l>kālacakravināśī (ca) mṛtyurityabhidhīyate // Dhs_5.197 //</l>\n</lg>\n\n<lg>\n<l>asaṃyamī pramāthī ca bahnivat sarvadehinām /</l>\n<l>krūraścāvinivarttyaśca mṛtyurityabhidhīyate // Dhs_5.198 //</l>\n</lg>\n\n<lg>\n<l>skandhāyatananāśaśca ārupyasyātha cetasaḥ /</l>\n<l>kāladharmo mahāveśo mṛtyurityabhidhīyate // Dhs_5.199 //</l>\n</lg>\n\n<lg>\n<l>śreyase matiḥ karaṇīyā na tu pramāde</l>\n<l>sa eva dhā(ta)ve śīghraṃ vinipātāya dehinām /</l>\n<l>śreyase kriyatāṃ yatno mā pramādeḥ manaḥ kṛthāḥ // Dhs_5.200 //</l>\n</lg>\n\n<p>gataṃ jīvanaṃ nāyāti</p>\n\n<lg>\n<l>yathā (hi śīghra) gamanaṃ pakṣiṇāṃ pavanasya vā /</l>\n<l>tathā śīghrataraṃ yāti jīvitaṃ sarvadehinām // Dhs_5.201 //</l>\n</lg>\n\n<lg>\n<l>gato nivartate vāyurnivartante ca pakṣiṇaḥ /</l>\n<l>jīvitaṃ yanniruddhaṃ tu tasya nāgamanaṃ punaḥ // Dhs_5.202 //</l>\n</lg>\n\n<lg>\n<l>drutaṃ kṣīyanti karmāṇi drutamabhyeti cāntakaḥ /</l>\n<l>avaśyambhāvi viśleṣaṃ na ca vindanti devatāḥ // Dhs_5.203 //</l>\n</lg>\n\n<lg>\n<l>anirvāyo mahāvegaścatuḥsatyanivarhaṇaḥ /</l>\n<l>avaśyambhāvi balavāneṣa mṛtyurupaiti ca // Dhs_5.204 //</l>\n</lg>\n\n<lg>\n<l>śruti pramādino devāḥ sukhena parivañcitāḥ /</l>\n<l>na vindanti mahad duḥkhaṃ yadavaśyaṃ bhaviṣyati // Dhs_5.205 //</l>\n</lg>\n\n<lg>\n<l>saṃskṛtasya hi sarvasya samayasya viśeṣataḥ /</l>\n<l>vināśo bhavati (cā)sau dharmateyaṃ bhave bhave // Dhs_5.206 //</l>\n</lg>\n\n<lg>\n<l>jarāyauvananāśāya prāṇanāśāya cāntakaḥ /</l>\n<l>vipattibhūtanāśāya sthitā (vai) nāśahetavaḥ // Dhs_5.207 //</l>\n</lg>\n\n<lg>\n<l>evaṃvidhe mahāghore vyasane (vai) mahad bhaye /</l>\n<l>pramādino hi yad devāḥ nūnamete ca cetanāḥ // Dhs_5.208 //</l>\n</lg>\n\n<lg>\n<l>anāgatabhayaṃ yo hi paśyati jñānacakṣuṣā /</l>\n<l>sa paṇḍita iti jñeyo viparītastu bāliśaḥ // Dhs_5.209 //</l>\n</lg>\n\n<p>karmakṣaye sukhasya nāśaḥ</p>\n\n<lg>\n<l>vimūḍhamanasaḥ sarve vañcitāḥ svena cetasā /</l>\n<l>karmakṣaye tu naśyanti dīpā snehavaśādiva // Dhs_5.210 //</l>\n</lg>\n\n<lg>\n<l>anekaviṣayāṇāṃ ca idaṃ saukhyamanuttamam /</l>\n<l>bhuktvā karmakṣayo bhūta vinipāto bhaviṣyati // Dhs_5.211 //</l>\n</lg>\n\n<lg>\n<l>anityatvānavagamādadharmaratiḥ</l>\n<l>jalataraṅgacapalaṃ jīvitaṃ yāti dehinām /</l>\n<l>na ca budbudaniḥsāramavagacchanti bāliśāḥ // Dhs_5.212 //</l>\n</lg>\n\n<lg>\n<l>phenarāśiściraṃ tiṣṭhed upāyaiḥ katibhirnanu /</l>\n<l>na tu devāściraṃ tiṣṭhantyanityo bhāvanamiti // Dhs_5.213 //</l>\n</lg>\n\n<p>lobhavaśādeva mṛtyorupekṣā</p>\n\n<lg>\n<l>kṛṣyate bhūriyaṃ sarvā manujaiḥ phalakāṃkṣibhiḥ /</l>\n<l>na ca saṃdṛśyate mṛtyurlābhasaktairapaṇḍitaiḥ // Dhs_5.214 //</l>\n</lg>\n\n<lg>\n<l>kṣaṇe kṣaṇe vivardhante lobhāśā mohite jane /</l>\n<l>na ca vindanti saṃsārāḥ kṣīyamāṇāḥ kṣaṇe kṣaṇe // Dhs_5.215 //</l>\n</lg>\n\n<p>daṇḍatrayamupasaṃharati</p>\n\n<lg>\n<l>jarādaṇḍo 'yamabhyeti yauvanāntakaro nṛṇām /</l>\n<l>ārogyaśaktināśāya vyādhidaṇḍo 'yamāgataḥ /</l>\n<l>daṇḍatrayamidaṃ ghoraṃ sasurāsuranāśakam // Dhs_5.216 //</l>\n</lg>\n\n<lg>\n<l>abhyeti na ca mūḍho 'yaṃ lokaṃ paśyati bāliśaḥ /</l>\n<l>parasparaṃ pralobhācca svajanaṃ snehacañcalam // Dhs_5.217 //</l>\n</lg>\n\n<lg>\n<l>mohabaddhāḥ mṛtyuṃ viyogaṃ ca nāvagacchanti</l>\n<l>gacchatyanyonyasaṃśliṣṭo mohabaddhe jane janaḥ /</l>\n<l>putrapautraprapautrāṇāṃ vaśagāścāpi ye narāḥ // Dhs_5.218 //</l>\n</lg>\n\n<p>karmaskandhasya duḥkhāvahatvam</p>\n\n<lg>\n<l>sarve tena bhaviṣyanti tvaṃ tu saṅgena bādhyase /</l>\n<l>jīvitāntakaraḥ śatrurna viśaṅko mahābalaḥ // Dhs_5.219 //</l>\n</lg>\n\n<lg>\n<l>so 'vilambī mahāvego mṛtyureṣo 'bhyupaiti ca /</l>\n<l>calācalavidhirjñeyaḥ karmaskandhairnidarśitaḥ // Dhs_5.220 //</l>\n</lg>\n\n<p>devādīnāṃ kṣayo bhavati</p>\n\n<lg>\n<l>devanāgāḥ (sa)gandharvā piśācoragarākṣasāḥ /</l>\n<l>na śaktāścyavane kṣāntaṃ balaṃ tasya tathāgatam // Dhs_5.221 //</l>\n</lg>\n\n<p>tattvadarśako durgatiṃ nādhigacchati</p>\n\n<lg>\n<l>calācalavidhirjñeyaḥ karmaṇā tattvadarśakaḥ /</l>\n<l>aliptaḥ pāpakairdharmairna sa gacchati durgatim // Dhs_5.222 //</l>\n</lg>\n\n<p>iti anityatāvargaḥ pañcamaḥ</p>\n\n<p>(6) apramādavargaḥ</p>\n\n<p>pramādaratasya na mokṣaḥ</p>\n\n<lg>\n<l>yaḥ pramādarato janturnāsau mokṣāya kalpate /</l>\n<l>pramādaviṣamūḍhasya nirvāṇaṃ dūrameva tat // Dhs_6.1 //</l>\n</lg>\n\n<p>na pramāde manaḥ kāryam</p>\n\n<lg>\n<l>na pramādeṣu badhyet pramādaḥ śatruruttamaḥ /</l>\n<l>pramādaparamā devāḥ patanti narake punaḥ // Dhs_6.2 //</l>\n</lg>\n\n<lg>\n<l>svabhāvatāmimāṃ jñātvā dharmāṇāmudayavyayam /</l>\n<l>na pramāde manaḥ kārya pramādaviṣamuttamam // Dhs_6.3 //</l>\n</lg>\n\n<lg>\n<l>pramādāpramādayoḥ parasparavirodhitvam</l>\n<l>apramādo 'mṛtapadaṃ pramādo mṛtyunaḥ padam /</l>\n<l>apramattā na bhriyante pramattāstu sadātmṛtāḥ // Dhs_6.4 //</l>\n</lg>\n\n<lg>\n<l>yathā viṣaṃ tathā vahniḥ pramādaḥ prāṇināṃ tathā /</l>\n<l>pramādonmāditāḥ satvāḥ duḥkhād duḥkhaṃ prayānti te // Dhs_6.5 //</l>\n</lg>\n\n<lg>\n<l>apramattāḥ sadāmartyāḥ sarva prakramasaṃskṛtāḥ /</l>\n<l>prayānti paramāṃ śānti pramādo yatra nāsti hi // Dhs_6.6 //</l>\n</lg>\n\n<lg>\n<l>yaḥ pramāde rato janturna śubhānyanuceṣṭate /</l>\n<l>tasya dharmavimūḍhasya kutaḥ svargo bhaviṣyati? // Dhs_6.7 //</l>\n</lg>\n\n<lg>\n<l>pramādaṃ varjayed yasmāt pramādaṃ viṣamuttamam /</l>\n<l>apramattā na bhriyante pramattāstu sadātmṛtāḥ // Dhs_6.8 //</l>\n</lg>\n\n<lg>\n<l>saubhāgyaṃ prāpya yo martyaḥ pramādeṣu ca vartate /</l>\n<l>na paṇḍita itikhyāto viparītastu nānyathā // Dhs_6.9 //</l>\n</lg>\n\n<lg>\n<l>na pramādasya kālo hi harṣasya na kathañcana /</l>\n<l>vyāmohajananācceto mṛtyukāle mahābale // Dhs_6.10 //</l>\n</lg>\n\n<p>pramādamukhena pramādavarṇanam</p>\n\n<lg>\n<l>harṣo dhūmaḥ pramādo 'gnirdevān dahati naikaśaḥ /</l>\n<l>viṣayairmohitā mūḍhā na ca vindantyacakṣuṣaḥ // Dhs_6.11 //</l>\n</lg>\n\n<lg>\n<l>avyucchinnāni paśyanti saṃskārāṇi ca dehinām /</l>\n<l>yathā hi viṣayairmūḍhā nāvagacchanti yaddviṣaḥ // Dhs_6.12 //</l>\n</lg>\n\n<lg>\n<l>tasmāt pramādaṃ viṣavat kathayanti manīṣiṇaḥ /</l>\n<l>sukhaṃ na dṛśyate pūrva pramādomandabuddhibhiḥ // Dhs_6.13 //</l>\n</lg>\n\n<lg>\n<l>(yathā) pramādopakṛtāḥ prayānti narakaṃ punaḥ /</l>\n<l>phale prāpte pramādo 'yaṃ paścāt santapyate vyathā // Dhs_6.14 //</l>\n</lg>\n\n<p>pramādo 'narthakaraḥ</p>\n\n<lg>\n<l>sarvānarthakaro dṛṣṭaḥ pramādaḥ paṇḍitaiḥ naraiḥ /</l>\n<l>tathā ca kuśalaṃ prāyo yaḥ pramādaṃ na sevate // Dhs_6.15 //</l>\n</lg>\n\n<lg>\n<l>duḥkhaṃ yasya bhavediṣṭaṃ sa pramādaṃ niṣevatām /</l>\n<l>na pramādaparaḥ kaścit kadācit sukhamāpnuyāt // Dhs_6.16 //</l>\n</lg>\n\n<p>pramādaśūnyānāmacyutapadaprāptiḥ</p>\n\n<lg>\n<l>pramādaviratāḥ santo gacchanti padamacyutam /</l>\n<l>nā pramādaparaḥ kaścinnarake duḥkhitānnayet // Dhs_6.17 //</l>\n</lg>\n\n<lg>\n<l>yadi devāḥ sahantīmaṃ ramante mandamedhasaḥ /</l>\n<l>tiraścāṃ hi surāṇāṃ ca viśeṣo naiva vidyate // Dhs_6.18 //</l>\n</lg>\n\n<p>pramādavaśāt devalokād patanti</p>\n\n<lg>\n<l>pratyekaṃ karmavaicitryaṃ pramādaparamāḥ surāḥ /</l>\n<l>nāvagacchanti patanaṃ devalokād bhaviṣyati // Dhs_6.19 //</l>\n</lg>\n\n<lg>\n<l>sannikṛṣṭaṃ sadā duḥkhaṃ patanaṃ vā bhaviṣyati /</l>\n<l>devalokottarā devā yathā syāt sukhamātmanaḥ // Dhs_6.20 //</l>\n</lg>\n\n<lg>\n<l>devalokaṃ samāsādya yaḥ pramādeṣu rakṣate /</l>\n<l>sa kṣīṇaśubhakarmāntaṃ cyavanānte vibudhyate // Dhs_6.21 //</l>\n</lg>\n\n<lg>\n<l>mā pramādaparobhūyāḥ pramādo nocitaḥ suraiḥ /</l>\n<l>pramādairdoṣavihatāścyavanti tridaśālayāt // Dhs_6.22 //</l>\n</lg>\n\n<p>pramādavaśagaḥ puruṣaḥ nāśameti</p>\n\n<lg>\n<l>dahyate puruṣaḥ sarvaḥ pramādena vimohitaḥ /</l>\n<l>sa paścād vigate tasmin pratyādeśena rakṣyate // Dhs_6.23 //</l>\n</lg>\n\n<lg>\n<l>doṣodbhavāmimāṃ bhūmiṃ pramādāvṛttaśādvalam /</l>\n<l>vicaranti sadā mūḍhāḥ surāḥ satkṛtamohitāḥ // Dhs_6.24 //</l>\n</lg>\n\n<lg>\n<l>cañcalā viṣamāstīvrā pramādāḥ kāmahetavaḥ /</l>\n<l>na teṣāṃ viśvased vīro yasmāt svapnopamā hi te // Dhs_6.25 //</l>\n</lg>\n\n<p>kāmaḥ nārakasya heturiti</p>\n\n<lg>\n<l>na svapno narake hetuḥ kāmāḥ svapnasya hetukāḥ /</l>\n<l>tasmāt kāmamimaṃ muktvā nityaṃ sucaritaṃ caret // Dhs_6.26 //</l>\n</lg>\n\n<p>apramādātsarva prāptuṃ śaknoti</p>\n\n<lg>\n<l>yatrāvāptaṃ padaṃ kṛtsnaṃ suraiḥ kāmavimohitaiḥ /</l>\n<l>tat prāpyate padaṃ vīrairapramādaparairnaraiḥ // Dhs_6.27 //</l>\n</lg>\n\n<p>pramādamūlasaṃsāraḥ</p>\n\n<lg>\n<l>pramādamūlasaṃsāro devānāmālayastathā /</l>\n<l>ye pramādaviṣairmattāste magnā bhavasaṅkaṭe // Dhs_6.28 //</l>\n</lg>\n\n<lg>\n<l>tamaḥ pramādamūlañca avidyā hayapakārikā /</l>\n<l>andhakāreṇa ye mūḍhāsteṣāṃ cakṣurna vidyate // Dhs_6.29 //</l>\n</lg>\n\n<p>pramādaḥ mohātmakaḥ</p>\n\n<p>tejasā hi tathā mūlairagninā na ca kathyate /</p>\n\n<l>mohānāṃ pravarastadvat pramādaḥ parikīrtyate // Dhs_6.30 //</l>\n\n<lg>\n<l>pramādānalataptena manasā tad viceṣṭate /</l>\n<l>muhayante yena te bālāḥ prayānti narakaṃ punaḥ // Dhs_6.31 //</l>\n</lg>\n\n<p>pramādonmāditaḥ sukhamevānubhavati</p>\n\n<lg>\n<l>pramādonmāditā devāstrividhā ye calātmakāḥ /</l>\n<l>viyogaduḥkhaṃ vismṛtya saṃyoge sukhakāṃkṣiṇaḥ // Dhs_6.32 //</l>\n</lg>\n\n<p>patanāntameva jīvanam</p>\n\n<lg>\n<l>upasthite mahāduḥkhe patanānte hi jīvite /</l>\n<l>paścād vahanti virasaṃ patanāntaṃ sukhaṃ calam // Dhs_6.33 //</l>\n</lg>\n\n<lg>\n<l>saṃyogo viprayogāntaḥ patanāntaḥ sukhaṃ sadā /</l>\n<l>jarāntaṃ yauvanaṃ sarva karmāntaḥ sarvadehinām // Dhs_6.34 //</l>\n</lg>\n\n<p>saṃsāraḥ karmanāṭakasambaddhaḥ</p>\n\n<lg>\n<l>śubhāśubhena baddhā hi karmaṇā sarvadehinaḥ /</l>\n<l>naṭavannaṭayantyete gatyāṃ gatyāṃ pṛthak pṛthak // Dhs_6.35 //</l>\n</lg>\n\n<lg>\n<l>karmanāṭakasambaddhaḥ saṃsāro bhramate sadā /</l>\n<l>na tatra viśvaseddhīmānanityā karmaṇāṃ gatiḥ // Dhs_6.36 //</l>\n</lg>\n\n<p>pramādaḥ paramodoṣaḥ</p>\n\n<lg>\n<l>sarvapāpāni viṣavat pramādaḥ paribarjyatām /</l>\n<l>pramādena tu ye muktā (ste) tīrṇāsti bhavārṇavāt // Dhs_6.37 //</l>\n</lg>\n\n<lg>\n<l>prapātapatito doṣī kadācidapi jīvati /</l>\n<l>na pramādaprapatitaḥ kadāpi sukhavān bhavet // Dhs_6.38 //</l>\n</lg>\n\n<lg>\n<l>pramādaḥ paramo doṣaḥ kadācit sarvakarmasu /</l>\n<l>na rātrau na divā tasya śubhaṃ bhavati karhicit // Dhs_6.39 //</l>\n</lg>\n\n<lg>\n<l>yat sukhaṃ laukikaṃ kiñcid yacca lokottaraṃ matam /</l>\n<l>naśyate tat pramādena tasmāt tat parivarjayet // Dhs_6.40 //</l>\n</lg>\n\n<p>apramādo 'mṛtapadam</p>\n\n<lg>\n<l>apramādo 'mṛtapadaṃ pramādo mṛtyunaḥ padam /</l>\n<l>apramādena te devāḥ devānāṃ śreṣṭhatāṃ gatāḥ // Dhs_6.41 //</l>\n</lg>\n\n<lg>\n<l>pramādamūlaḥ saṃsāraḥ apramādaśca (sad) gatiḥ /</l>\n<l>tasmād pramādavirataḥ sukhī bhavati sarvadā // Dhs_6.42 //</l>\n</lg>\n\n<p>duḥkhād vibheti cet pramādaṃ parityajet</p>\n\n<lg>\n<l>icchate yatsukhaṃ nityaṃ yaśca duḥkhād vibheti (vai) /</l>\n<l>sa (hi) pramādād viramet pramādo viṣavannṛṇām // Dhs_6.43 //</l>\n</lg>\n\n<lg>\n<l>pramādanidrāvihatā pramādaviṣamohitāḥ /</l>\n<l>prapātaṃ hi prapadyante janāḥ śukla kṛtātmakāḥ // Dhs_6.44 //</l>\n</lg>\n\n<p>apramādaḥ paraṃ śreyaḥ</p>\n\n<lg>\n<l>apramādaḥ paraṃ śreyo na pramādaḥ kathañcanaḥ /</l>\n<l>apramādena sukhinaḥ pramādena (su)duḥkhitāḥ // Dhs_6.45 //</l>\n</lg>\n\n<p>pramādamūḍhāḥ narakaṃ vrajanti</p>\n\n<lg>\n<l>pramādamūḍhā hi narā bhūyo madyena mohitā /</l>\n<l>dhik pramādavimūḍhāste caranti narakaṃ punaḥ // Dhs_6.46 //</l>\n</lg>\n\n<lg>\n<l>pramādavāgurābaddhā viṣayārṇavasaṃsthitāḥ /</l>\n<l>tṛṣṇāviṣayasambaddho devaḥ krīḍatyanekaśaḥ // Dhs_6.47 //</l>\n</lg>\n\n<lg>\n<l>jātamātrasya devasya tat kṣaṇaṃ kṣīyate sukham /</l>\n<l>na vindanti vivaśāḥ pramādāvṛttacetasaḥ // Dhs_6.48 //</l>\n</lg>\n\n<lg>\n<l>pramādavaśaḥ kāmavaśago 'tṛpta eva tiṣṭhati</l>\n<l>pramādod bhrāntamanaso nityaṃ viṣayatatparāḥ /</l>\n<l>atṛptāḥ kāmabhogeṣu sukhena sukhitā hi ca // Dhs_6.49 //</l>\n</lg>\n\n<lg>\n<l>kāmānalena sandagdhāḥ vipramādena mohitāḥ /</l>\n<l>na vindanti balaṃ sarva vināśāntaṃ hi jīvitam // Dhs_6.50 //</l>\n</lg>\n\n<lg>\n<l>anekāni sahastrāṇi surāṇāṃ niyutāni ca /</l>\n<l>kāmānalena sandagdhāḥ pramādena vimohitāḥ // Dhs_6.51 //</l>\n</lg>\n\n<p>pramādayutāḥ patanti</p>\n\n<lg>\n<l>hriyate puruṣaḥ sarvaḥ pramādena vimohitaḥ /</l>\n<l>sa paścād vyasane prāpte budhyate tasya tatphalam // Dhs_6.52 //</l>\n</lg>\n\n<lg>\n<l>viṣavat prāṇahṛd dṛṣṭaḥ pramādastattvadarśibhiḥ /</l>\n<l>agnivad dahyate nityaṃ śastravacca nikṛntatiḥ // Dhs_6.53 //</l>\n</lg>\n\n<lg>\n<l>mitravad dṛśyate pūrva paścād bhavati śatruvat /</l>\n<l>vahiśaḥ sarvadevānāṃ pramādaḥ sampravartate // Dhs_6.54 //</l>\n</lg>\n\n<lg>\n<l>devāsuramanuṣyāṇāṃ nāgānāṃ ca viśeṣataḥ /</l>\n<l>pramādaḥ kāraṇaṃ dṛṣṭaṃ sarvānnarthān karoti saḥ // Dhs_6.55 //</l>\n</lg>\n\n<lg>\n<l>yaḥ pramādahato nityaṃ nāsau kalyāṇamarhati /</l>\n<l>kalyāṇavarjitaḥ puruṣo narakānupakarṣati // Dhs_6.56 //</l>\n</lg>\n\n<lg>\n<l>vividhā kṛtayastiryag pramādaparivañcitāḥ /</l>\n<l>maithune bhojane caiva yeṣāṃ buddhiḥ sadāratāḥ // Dhs_6.57 //</l>\n</lg>\n\n<lg>\n<l>yadā sucaritaṃ karma cāntībhūtaṃ divaukasām /</l>\n<l>bhaviṣyati tadābhūyaḥ kva yāsyanti pramādinaḥ // Dhs_6.58 //</l>\n</lg>\n\n<lg>\n<l>pramādavāriṇāṃ duḥṣṭāḥ karmavāyubhirāhatāḥ /</l>\n<l>patanti vṛkṣavad devā gatyāṃ gatyāṃ pṛthak pṛthak // Dhs_6.59 //</l>\n</lg>\n\n<p>surāṇāmapi saṃvegajanitaḥ śoko jāyate</p>\n\n<lg>\n<l>śataśo na hutaścaiva divi jātā divaukasaḥ /</l>\n<l>na ca saṃvegajanito hṛdi śokaḥ prajāyate // Dhs_6.60 //</l>\n</lg>\n\n<lg>\n<l>pramādakaluṣaṃ pītvā mohātpānaṃ divaukasaḥ /</l>\n<l>patanti narakaṃ tīvraṃ vahninā parivāritam // Dhs_6.61 //</l>\n</lg>\n\n<p>sudurlabhasya mānuṣasya janmanaḥ sāphalyavaiphalye</p>\n\n<lg>\n<l>sulabdhaṃ mānuṣaṃ janma ye labdhvā apramādinaḥ /</l>\n<l>kurvanti sukṛtaṃ karma devalokopagāminaḥ // Dhs_6.62 //</l>\n</lg>\n\n<lg>\n<l>durlabhaṃ mānuṣaṃ karma labdhvāpi ye pramādinaḥ /</l>\n<l>te pramādāt paribhrāntāḥ patanti narake narāḥ // Dhs_6.63 //</l>\n</lg>\n\n<p>mṛtyusamaye pramādī tapatyeva</p>\n\n<lg>\n<l>pramādaratasattvo yaḥ kṛpayā parivartate /</l>\n<l>sa paścānmṛtyusamaye tapyate svenacetasā // Dhs_6.64 //</l>\n</lg>\n\n<p>pramādasya dāhakatvam</p>\n\n<lg>\n<l>na tathā dahyate vahnirna ca śastraṃ vikṛntati /</l>\n<l>pañcendriyasamudbhūtaṃ pramādo dahyate tathā // Dhs_6.65 //</l>\n</lg>\n\n<lg>\n<l>sukharūpaṃ tathā duḥkhaṃ mitrarūpaṃ tathā ripuḥ /</l>\n<l>pramādināṃ hi tannityaṃ tasmāttaṃ parivarjayet // Dhs_6.66 //</l>\n</lg>\n\n<lg>\n<l>pramādatṛṣṇayā miśro rāgastadanuvardhakaḥ /</l>\n<l>trayaste ripavaḥ kruṣṭāḥ nāśayanti sukhaṃ nṛṇām // Dhs_6.67 //</l>\n</lg>\n\n<lg>\n<l>ye pramādaratā nityaṃ na ca dharmaratā budhāḥ /</l>\n<l>te mṛtyusamaye prāpte yamadūtaiḥ parākṛtāḥ // Dhs_6.68 //</l>\n</lg>\n\n<p>viṣavatpramādaṃ matvā tatparityāginaḥdhanyā</p>\n\n<lg>\n<l>pramādaṃ viṣavad ye tu parirakṣanti paṇḍitāḥ /</l>\n<l>te mṛtyusamaye prāpte bhavanti sukhabhāginaḥ // Dhs_6.69 //</l>\n</lg>\n\n<lg>\n<l>pramādaḥ paramo mṛtyurapramādaḥ paraṃ sukham /</l>\n<l>tasmāt sukhārthināḥ nityaṃ mā pramāde matiṃ kṛthāḥ // Dhs_6.70 //</l>\n</lg>\n\n<p>dhātvāyatana sammohaḥ śreyasāṃ vidhna</p>\n\n<lg>\n<l>dhātvāyatanasammohaḥ śreyasāṃ vighnakārakaḥ /</l>\n<l>sanyāsaḥ sarvakarmāṇāṃ pramādaḥ sampravartate // Dhs_6.71 //</l>\n</lg>\n\n<lg>\n<l>doṣayantravilagnāya māyādvārasya dūtakaḥ /</l>\n<l>sammohasyāgraṇī pāpaḥ pramādaḥ sampravartate // Dhs_6.72 //</l>\n</lg>\n\n<p>pramādaratāḥ mṛtyumukhaṃ prati gacchanti</p>\n\n<lg>\n<l>ye pramādaratā bālāste mṛtyorhastamāsthitāḥ /</l>\n<l>pramādasevakā ye tu te sarve nidhanaṃgatā // Dhs_6.73 //</l>\n</lg>\n\n<p>pramādino devā api kṣīṇapuṇyāḥ bhavanti</p>\n\n<lg>\n<l>puṇyakṣayāya devānāṃ pramādena vihiṃsitāḥ /</l>\n<l>patanti sukhasaṃmūḍhāstrāṇaṃ teṣāṃ tadā kutaḥ // Dhs_6.74 //</l>\n</lg>\n\n<p>saddharmācaraṇaṃ bhūtadayaiva</p>\n\n<lg>\n<l>eko dharmastathāśreyaḥ kṛpayā saṃyataḥ pṛthuḥ /</l>\n<l>kṣāntiścāpi sadā yuktā dayā bhūteṣu sarvadā // Dhs_6.75 //</l>\n</lg>\n\n<lg>\n<l>balabhūtā bhavantyete mṛtyukāle mahābhaye /</l>\n<l>tasmāt pramādarahitaiḥ sevanīyāḥ prayatnataḥ // Dhs_6.76 //</l>\n</lg>\n\n<p>vidyāvidhijñasyaiva prāṇinaḥ śāntirjāyate</p>\n\n<lg>\n<l>avidyāvartanaṃ śreyo vidyāyā rakṣaṇaṃ sadā /</l>\n<l>vidyāvidhijño yaḥ (satvaḥ) pramādastasya śāmyati /</l>\n<l>puruṣārtho niyato (hyatra) yat pramādasya varjanam // Dhs_6.77 //</l>\n</lg>\n\n<lg>\n<l>apramādaratasyaiva puruṣārthasiddhirbhavati</l>\n<l>apramādaratasyaiva puruṣārthaḥ satāṃ mataḥ /</l>\n<l>pramādo bandhanaṃ prāyo muktistasyāpramādataḥ // Dhs_6.78 //</l>\n</lg>\n\n<p>pramādasevanād bandhanam</p>\n\n<lg>\n<l>mokṣabandhanayoretallakṣaṇaṃ syāt satāṃ matam</l>\n<l>evaṃ matvā sadā devo yaḥ pramādena rakṣati /</l>\n<l>sa paścānmṛtyusamaye jñāsyate tasya tatphalam // Dhs_6.79 //</l>\n</lg>\n\n<p>santoṣa eva nirvāṇasādhanam</p>\n\n<lg>\n<l>yathā yathā hi santoṣaḥ sevyate yatibhiḥ sadā /</l>\n<l>tathā tathā hi nirvāṇamanike tasya vartate // Dhs_6.80 //</l>\n</lg>\n\n<lg>\n<l>virāgaḥ sarvakāmeṣu nirvāṇe ca pravartatām /</l>\n<l>nāsau mārasya viṣayaḥ kadācit sampravartate // Dhs_6.81 //</l>\n</lg>\n\n<p>jñānenaiva duḥkhaprahāṇam</p>\n\n<lg>\n<l>narāṇāṃ paśya manaso nityaṃ vyāpārameva ca /</l>\n<l>udyogaśca sadājñānaṃ sa kathaṃ duḥkhameṣyati // Dhs_6.82 //</l>\n</lg>\n\n<p>kaḥ bandhanamukto bhavati?</p>\n\n<lg>\n<l>atītabhayasampannaḥ pratyutpanne ca buddhimān /</l>\n<l>anāgatavidhijño yaḥ sa muktaḥ kleśabandhanāt // Dhs_6.83 //</l>\n</lg>\n\n<lg>\n<l>apramādarato nityamaviśvāse ca kātaraḥ /</l>\n<l>saṃjñānasevī vimalo nirvāṇasyāntike sthitaḥ // Dhs_6.84 //</l>\n</lg>\n\n<p>mahatsukhaṃ pramādena naśyati</p>\n\n<lg>\n<l>pramādenāpi naśyanti devāḥ prāpyamahatsukham /</l>\n<l>kiṃ punaryena vā mūḍhāḥ pramādavaśasevinaḥ // Dhs_6.85 //</l>\n</lg>\n\n<lg>\n<l>mṛtaḥ sa naro bhavati yaḥ pramādavihāravān /</l>\n<l>jīvite ca pramatto 'yaṃ satataṃ jñānadhāraṇe // Dhs_6.86 //</l>\n</lg>\n\n<p>pramādāpramādayorantaram</p>\n\n<lg>\n<l>apramādapramādābhyāmidamantaramiṣyate /</l>\n<l>mṛtyuṃ ca varjayed doṣaṃ pramādaṃ duḥkhamūlakam // Dhs_6.87 //</l>\n</lg>\n\n<lg>\n<l>nityaṃ pramuditā devāḥ nityaṃ pramuditā vayam /</l>\n<l>pakṣiṇāṃ ca surāṇāṃ ca viśeṣo nopalabhyate // Dhs_6.88 //</l>\n</lg>\n\n<lg>\n<l>na dharmācaraṇaṃ dṛṣṭaṃ mokṣacaryā na yātyasau /</l>\n<l>tathaiva yadi devānāṃ te gatāḥ pakṣibhiḥ samā // Dhs_6.89 //</l>\n</lg>\n\n<lg>\n<l>ye pramādavinirmuktā ye ca dharmaratāḥ sadā /</l>\n<l>te devāḥ satpathā loke na pramādavihāriṇaḥ // Dhs_6.90 //</l>\n</lg>\n\n<lg>\n<l>yadi krīḍāratā devāḥ pramādacaritāḥ sadā /</l>\n<l>devānāṃ ca khagānāṃ ca viśeṣo nopalabhyate // Dhs_6.91 //</l>\n</lg>\n\n<p>dharmapatitaḥ jātyā na śobhate</p>\n\n<lg>\n<l>karmaṇāṃ tu viśeṣeṇa jātirdharmairviśiṣyate /</l>\n<l>na dharmapatitaḥ kaścid jātyā bhavati śobhanaḥ // Dhs_6.92 //</l>\n</lg>\n\n<lg>\n<l>yena nindanti saṃsāramimaṃ sarvakṣayātmakam /</l>\n<l>te surāpisamā nityaṃ pakṣibhirmūḍhabuddhibhiḥ // Dhs_6.93 //</l>\n</lg>\n\n<lg>\n<l>yeṣāmevasthitā buddhiramatā dharmagocare /</l>\n<l>te devāḥ sammattā loke na pramādavicāriṇaḥ // Dhs_6.94 //</l>\n</lg>\n\n<lg>\n<l>ye janmahetuprabhavaṃ duḥkhaṃ budhyanti śobhanam /</l>\n<l>te devā na tu ye saktāḥ kāmeṣu hitakāriṣu // Dhs_6.95 //</l>\n</lg>\n\n<lg>\n<l>viyujyamānā bahuśo bhṛtyasvajanabāndhavaiḥ /</l>\n<l>ye nodvijanti saṃsāre te devāḥ pakṣibhiḥ samāḥ // Dhs_6.96 //</l>\n</lg>\n\n<p>madyapānādhikaḥ pramādaḥ</p>\n\n<lg>\n<l>madyapānādhiko dṛṣṭaḥ pramādastattvadarśibhiḥ /</l>\n<l>jīryate madyapānaṃ hi pramādo naiva jīryate // Dhs_6.97 //</l>\n</lg>\n\n<p>pramādamatto gatipañcake bhramate</p>\n\n<lg>\n<l>pramādopahatoloko bhramate gatipañcake /</l>\n<l>tasmāt pramādamatto hi sarvopāyairviśiṣyate // Dhs_6.98 //</l>\n</lg>\n\n<p>pramādaḥ madyādapi hīnataraḥ</p>\n\n<lg>\n<l>ekāhaṃ paramaṃ madyaṃ pramādayati dehinaḥ /</l>\n<l>pramādaḥ kalpakoṭibhirbhramato 'pi na jīryate // Dhs_6.99 //</l>\n</lg>\n\n<lg>\n<l>ye pramādairvirahitāste gatāḥ padamavyayam /</l>\n<l>ye tu pramādavaśagāste bhavanti khagā narāḥ // Dhs_6.100 //</l>\n</lg>\n\n<lg>\n<l>hitārthinā manuṣyeṇa pramādovarjya eva hi /</l>\n<l>yasmāt pramādavaśagāḥ kleśā buddhena deśitāḥ // Dhs_6.101 //</l>\n</lg>\n\n<p>devānāṃ kṛte 'pi pramādo heya eva</p>\n\n<lg>\n<l>khagā yadi pramādena kurvanti laghucetasaḥ /</l>\n<l>kasmāddevāḥ pramādaṃ(taṃ) na jahaṃti viśeṣataḥ // Dhs_6.102 //</l>\n</lg>\n\n<lg>\n<l>yastu dūrāt pramādena bhayaṃ nāvaiti durmatiḥ /</l>\n<l>so 'vaśyaṃ vyasane prāpte paścāttāpena dahyate // Dhs_6.103 //</l>\n</lg>\n\n<lg>\n<l>patanaṃ devalokāt te dānai rakṣanti dāruṇam /</l>\n<l>tad vicintya pramādaste na saṃsevyaḥ kathañcana // Dhs_6.104 //</l>\n</lg>\n\n<lg>\n<l>ye pramādaratā nityaṃ na te saukhyasya bhāginaḥ /</l>\n<l>pramādo duḥkhamūlaśca mūlamekaṃ sudāruṇam // Dhs_6.105 //</l>\n</lg>\n\n<lg>\n<l>padmakoṭisahastrāṇi niyutānyarbudāni ca /</l>\n<l>asaṃkhyāni ca devānāṃ pramādena vitanvitāḥ // Dhs_6.106 //</l>\n</lg>\n\n<p>apramādaḥ paraṃ mitraṃ pramādaśca śatruḥ</p>\n\n<lg>\n<l>apramādaḥ paraṃ(mitraṃ) nityaṃ hitakaraṃ nṛṇām /</l>\n<l>pramādastu paraṃ śatrustasyanmitraparo bhavet // Dhs_6.107 //</l>\n</lg>\n\n<lg>\n<l>śubhasyāntakaro hayeṣa viṣavad dāruṇaṃ param /</l>\n<l>durgatīnāṃ paraṃ mārgaḥ pramāda iti kathyate // Dhs_6.108 //</l>\n</lg>\n\n<lg>\n<l>pramādena pramattā ye viṣayaiścāpi rañjitāḥ /</l>\n<l>narāste mūḍhamanaso nityaṃ duḥkhasya bhoginaḥ // Dhs_6.109 //</l>\n</lg>\n\n<p>jñānaśūnyāḥ bhayaduḥkhamavigaṇya paśubhiḥ samāḥ bhavanti</p>\n\n<lg>\n<l>yeṣāṃ bhayaṃ na duḥkhaṃ (ca) na ca jñānāvalokanam /</l>\n<l>paśubhiste samāviṣṭā na purā sukhakāṃkṣiṇaḥ // Dhs_6.110 //</l>\n</lg>\n\n<lg>\n<l>āhāramaithunaratiḥ paśūnāṃ hṛdi vartate /</l>\n<l>sā ratiryadi devānāṃ te gatāḥ paśubhiḥ samāḥ // Dhs_6.111 //</l>\n</lg>\n\n<p>pramādaḥ mṛtyoḥ paryāya eva</p>\n\n<lg>\n<l>krīḍantyatiśayaṃ hyete mṛtyorgamye puraḥsthitā /</l>\n<l>samprāpte mṛtyusamaye phalaṃ dāsyanti (dāruṇam) // Dhs_6.112 //</l>\n</lg>\n\n<lg>\n<l>viṣavat pariheyo('yaṃ) sarvairapi (suduḥsahaḥ) /</l>\n<l>mṛtyoḥ paryāyanāmaiṣa pramādo hṛdi dehinām // Dhs_6.113 //</l>\n</lg>\n\n<lg>\n<l>pramādena hatān pūrvaṃ paścānmṛtyuḥ pramardati /</l>\n<l>dharmajīvitasaukhyānāṃ tamekāṃśaṃ prakathyate // Dhs_6.114 //</l>\n</lg>\n\n<p>apramāda eva svargamārgaḥ</p>\n\n<lg>\n<l>apramāda iti khyātaḥ svargamārga pradeśakaḥ /</l>\n<l>arthānathau samāvetau paścānmokṣastathaiva (ca) // Dhs_6.115 //</l>\n</lg>\n\n<p>apramādaḥ guṇaḥ pramāda eva doṣaḥ</p>\n\n<lg>\n<l>apramādaḥ pramādaśca guṇadoṣasamāvibhau /</l>\n<l>tatraiva mūḍhamanaso vijānanti ca dehinaḥ // Dhs_6.116 //</l>\n</lg>\n\n<lg>\n<l>śatruṇā saha rakṣanti jñāne pariharanti ca /</l>\n<l>pramādaviṣavṛkṣasya śākhāstistraḥ pratiṣṭhitāḥ // Dhs_6.117 //</l>\n</lg>\n\n<lg>\n<l>jarā vyādhiśca mṛtyuñca nityaṃ tasyoparisthitāḥ /</l>\n<l>jarādayo na bādhyante puruṣaṃ satkriyānvitam // Dhs_6.118 //</l>\n</lg>\n\n<p>apramādī sadā bhayanirmuktaḥ san sukhītiṣṭhati</p>\n\n<lg>\n<l>saṃsāre tiṣṭhate dhīmānapramādarataḥ sadā /</l>\n<l>nikṛntanti sadā doṣā na pramādaṃ pariṣvajet // Dhs_6.119 //</l>\n</lg>\n\n<lg>\n<l>sadā bhayavinirmuktaḥ sukhaṃ prāpnotyanuttamam /</l>\n<l>(a) pramādācca yat saukhyaṃ śāśvataṃ sa bhayaṃ hi tat // Dhs_6.120 //</l>\n</lg>\n\n<lg>\n<l>yattu tasmād vinirmuktaṃ tat saukhyaṃ dhruvamacyutam /</l>\n<l>śataśo manujā (hayatra) pramādena vimohitāḥ // Dhs_6.121 //</l>\n</lg>\n\n<lg>\n<l>tathāpi nāma vaśagāste pramāde pratiṣṭhitāḥ /</l>\n<l>catvāro hi viparyāsāḥ pramādasyoparisthitāḥ // Dhs_6.122 //</l>\n</lg>\n\n<lg>\n<l>pramādavirahāttepi naśyanti lokaśatravaḥ /</l>\n<l>yadanekavikalpo 'yamanekabhayasaṅkaṭaḥ // Dhs_6.123 //</l>\n</lg>\n\n<lg>\n<l>pramādarahitāḥ devāḥ santo 'cyutaṃ sukhamaśnute</l>\n<l>saṃsāro bhramate duḥkhe tat pramādasya ceṣṭitam /</l>\n<l>ekaḥ pramādavirahāt prāpyate sukhamacyutam // Dhs_6.124 //</l>\n</lg>\n\n<lg>\n<l>pramādena vinaśyanti sarvadharmā hatāstravāḥ /</l>\n<l>devānāṃ ca pramādo 'yamuparyupari vartate // Dhs_6.125 //</l>\n</lg>\n\n<lg>\n<l>kathaṃ pramādasammūḍhāḥ devā yāsyanti nirvṛtim /</l>\n<l>tade(ta)t saumyamanasā cintayitvā vikalpayet // Dhs_6.126 //</l>\n</lg>\n\n<lg>\n<l>tathā me hita māstheyaṃ yathā yat syāt (sukhāvaham) /</l>\n<l>ye devā yacca tatsaukhyaṃ paśyan yadapikiñcana // Dhs_6.127 //</l>\n</lg>\n\n<p>saṃskṛtasyaiva dhruvapadaprāptirbhavati</p>\n\n<lg>\n<l>tat sarva (hi) dhruvaṃ gatvā saṃskṛtasyaiṣa sambhavaḥ /</l>\n<l>avaśyaṃ te vinaśyanti ye bhāvāḥ saṃskṛtāścalāḥ // Dhs_6.128 //</l>\n</lg>\n\n<p>pramādavaśād devā api duḥkhabhāginaḥ bhavanti</p>\n\n<lg>\n<l>pramādaniratā (devā)nityaṃ duḥkhasya bhāginaḥ /</l>\n<l>pramādāpahatajano yasteṣāṃ kurute matiḥ // Dhs_6.129 //</l>\n</lg>\n\n<lg>\n<l>saṃviyoge samutpanne duḥkhena paritapyate /</l>\n<l>viṣayeṣu sakāmeṣu tṛṣṇāvanagateṣu ca // Dhs_6.130 //</l>\n</lg>\n\n<lg>\n<l>tena te vañcitā devāḥ pramādavaśavartinaḥ /</l>\n<l>mūlametadanarthānāṃ yatpramādānusevanam // Dhs_6.131 //</l>\n</lg>\n\n<p>pramādavarjanaṃ kṣemakaram</p>\n\n<lg>\n<l>tasyaitad varjanaṃ dhanyaṃ sarvakṣemakaraṃ mahat /</l>\n<l>satvā naivāpannasukhā duḥkhaiścāpi samanvitāḥ // Dhs_6.132 //</l>\n</lg>\n\n<lg>\n<l>tathā buddhiranuṣṭheyā yathā matsyā jalānugāḥ /</l>\n<l>svarge pramādavaśagā strīvidheyāśca te surāḥ // Dhs_6.133 //</l>\n</lg>\n\n<p>pramādino duḥkhabhāgino bhavanti</p>\n\n<lg>\n<l>te strīvahnivinirdagdhā nityaṃ duḥkhasya bhāginaḥ /</l>\n<l>tasmāt prayatnaśo devairaṅganā parivarjanam // Dhs_6.134 //</l>\n</lg>\n\n<lg>\n<l>karttavyaṃ kāmalolasya manasā dhṛtivardhanam /</l>\n<l>kāryākāryevimūḍhasya dharmādharme tathaiva ca // Dhs_6.135 //</l>\n</lg>\n\n<lg>\n<l>puruṣasyātmabhaṅgasya nirvāṇaṃ dūrameva tat /</l>\n<l>gurutābhāvatattvajño nipuṇo dharmagocaraḥ // Dhs_6.136 //</l>\n</lg>\n\n<p>dharmiṇa eva sukhamāpnuvanti</p>\n\n<lg>\n<l>dharmākāṃkṣī phalākāṃkṣī tādṛśaṃ labhate sukham /</l>\n<l>nidhautamaghakalmāṣāḥ nityaṃ dharmānuvartinaḥ // Dhs_6.137 //</l>\n</lg>\n\n<p>pramādavimohitā eva duḥkhamāpnuvanti</p>\n\n<lg>\n<l>sukhinaste sadā dṛṣṭā na pramādavihāriṇaḥ /</l>\n<l>pramādāpahataḥ pūrva pramādena vimohitaḥ // Dhs_6.138 //</l>\n</lg>\n\n<p>madyena devo 'pi pramādameti</p>\n\n<lg>\n<l>devo vā puruṣaścāpi na sukhasyāntike hi saḥ /</l>\n<l>mṛtaḥ sa puruṣo nityaṃ yo madyena pramādyati // Dhs_6.139 //</l>\n</lg>\n\n<lg>\n<l>madyadoṣādhṛtāḥ sarve bhavanti narake narāḥ /</l>\n<l>asaṃsargacaro doṣo madyamityabhidhīyate // Dhs_6.140 //</l>\n</lg>\n\n<lg>\n<l>madyena mohitā nityaṃ devāḥ narakagāminaḥ /</l>\n<l>asambhūteṣu rakṣante na sambhūte kathañcanaḥ // Dhs_6.141 //</l>\n</lg>\n\n<lg>\n<l>madātsvākāramalinā devāḥ kāmairvimohitāḥ /</l>\n<l>kāmena mohitā devā madyenāpi tathaiva ca // Dhs_6.142 //</l>\n</lg>\n\n<p>pramādī tattvaṃ na paśyati</p>\n\n<lg>\n<l>na tattvamatra paśyanti jātyandhā iva satpatham /</l>\n<l>pramādākulitaṃ cittaṃ na tattvamanupaśyati // Dhs_6.143 //</l>\n</lg>\n\n<lg>\n<l>pramādaścāgnivattasmāt parivarjyaḥ samantataḥ /</l>\n<l>pramādena vinaśyanti kuśalā dharmayonayaḥ // Dhs_6.144 //</l>\n</lg>\n\n<p>pramādaviṣasevanaṃ nāśāyaiva jāyate</p>\n\n<lg>\n<l>mārga ca viṣasaṃspṛṣṭaṃ sarvathā naiva paśyati /</l>\n<l>daśadharmā vinaśyanti pramādaviṣasevinām // Dhs_6.145 //</l>\n</lg>\n\n<lg>\n<l>dhyānāni caiva catvāri praṇaśyanti pramādinaḥ /</l>\n<l>apramādaṃ praśaṃsanti buddhāḥ kāmavivarjitāḥ // Dhs_6.146 //</l>\n</lg>\n\n<p>apramattā jarāmuktā bhavanti</p>\n\n<lg>\n<l>pramādañca jugupsanti jarāmaraṇapañjaram /</l>\n<l>apramattā jarāmuktā pramattā duḥkhabhoginaḥ // Dhs_6.147 //</l>\n</lg>\n\n<p>pramāda eva bandhanam /</p>\n\n<lg>\n<l>pramādo bandhanaṃ hayetad duḥkhitaṃ mandabuddhinām /</l>\n<l>apramādena kuśalā devānāṃ samitiṅgatāḥ // Dhs_6.148 //</l>\n</lg>\n\n<lg>\n<l>tasmāt te patitā bhūyo ye pramādānusevinaḥ /</l>\n<l>pramattapuruṣaḥ sarva saṃsārānnaiva mucyate // Dhs_6.149 //</l>\n</lg>\n\n<lg>\n<l>pramādapāśapāśena yena baddhā hi dehinaḥ /</l>\n<l>akārya kāryasadṛśaṃ kārya kurvanti sarvadā // Dhs_6.150 //</l>\n</lg>\n\n<p>apramādinaḥ kalyāṇaparamparāmāpnuvanti</p>\n\n<lg>\n<l>apramādānnaraḥ sarva viparītaṃ (hi) paśyati /</l>\n<l>na laukikeṣu kāryeṣu kuto na śraiyaseṣu ca // Dhs_6.151 //</l>\n</lg>\n\n<lg>\n<l>pramādaṃ na praśaṃsanti paṇḍitā buddhipāragāḥ /</l>\n<l>yathā śubhaṃ parikṣīṇaṃ bhaviṣyati divaukasām // Dhs_6.152 //</l>\n</lg>\n\n<p>pramādaphalaṃ hānikaram</p>\n\n<lg>\n<l>tadā pramādasya phalaṃ jñāsyanti kaṭukaṃ hi tat /</l>\n<l>kāmasaṃsaktamanasāṃ tasyānte sukhasevinām // Dhs_6.153 //</l>\n</lg>\n\n<lg>\n<l>bhaviṣyati sukhaṃ tasmād vinipātodayo mahān /</l>\n<l>viṣayābhimukhepsūnāṃ nityamāśāgatātmanām // Dhs_6.154 //</l>\n</lg>\n\n<lg>\n<l>strīdarśanasumattānāṃ vinipāto bhaviṣyati /</l>\n<l>(nityaṃ kāmān) niṣevante pramādarāgasevinaḥ // Dhs_6.155 //</l>\n</lg>\n\n<lg>\n<l>tāḥ sarvā mṛtyusamaye parityakṣyanti yoṣitaḥ /</l>\n<l>cyavamānaṃ suraṃ sarve na kaścidanugacchati // Dhs_6.156 //</l>\n</lg>\n\n<p>mokṣābhilāṣiṇaḥ duṣkṛtaṃ tyajanti</p>\n\n<lg>\n<l>karmaṇā pṛṣṭhataḥ sarva gacchantamanuyāti ca /</l>\n<l>yuktaṃ ca (hi) sadā sevyaṃ varjanīyaṃ ca duṣkṛtam // Dhs_6.157 //</l>\n</lg>\n\n<lg>\n<l>pramādaṃ ca madaṃ jahayāt pramāda (vi)rato bhavet /</l>\n<l>pramādo bhavamūlo 'yaṃ pramādastu na śāntaye // Dhs_6.158 //</l>\n</lg>\n\n<p>pramādāpramādau vicintya dhīraḥ sukhamedhate</p>\n\n<lg>\n<l>apramādapramādābhyāmidamuktaṃ svalakṣaṇam /</l>\n<l>tad vicintya sadā dhīraḥ sukhaṃ sucaritaṃ caret // Dhs_6.159 //</l>\n</lg>\n\n<p>dharmacārī kadāpi duḥkhaṃ nāpnoti</p>\n\n<lg>\n<l>na dharmacārī puruṣaḥ kadācid duḥkhamṛcchaiti /</l>\n<l>saṃsarantyatha saṃsāre prāṇinaḥ svena karmaṇā // Dhs_6.160 //</l>\n</lg>\n\n<p>pramādo vinipātāya</p>\n\n<lg>\n<l>kimarthamihaloko 'yaṃ pramādena vihanyate /</l>\n<l>pramādaḥ śreyasāṃ nāśaḥ pramādo bandhanaṃ param // Dhs_6.161 //</l>\n</lg>\n\n<lg>\n<l>pramādo vinipātāya pramādo narakāya ca /</l>\n<l>duḥkhasya heturevaikaḥ pramādaḥ parikīrtitaḥ // Dhs_6.162 //</l>\n</lg>\n\n<p>apramādarato nirvāṇamadhigacchati</p>\n\n<lg>\n<l>tasmāt sukhārthī puruṣaḥ pramādaṃ parivarjayet /</l>\n<l>yaiḥ pramādaḥ parityaktaḥ prāptaṃ taiḥ padamacyutam // Dhs_6.163 //</l>\n</lg>\n\n<lg>\n<l>apramādarato yo hi nirvāṇasyaiva so 'ntike /</l>\n<l>apramādapadaṃ hayetannirvāṇasyāgrataḥ padam // Dhs_6.164 //</l>\n</lg>\n\n<p>pramattaḥ sadaiva duḥkhito bhavati</p>\n\n<lg>\n<l>pramādo vinipātāya hetureṣaḥ prakīrtitaḥ /</l>\n<l>pramattaḥ puruṣaḥ sarvaḥ sonmāda iva lakṣyate // Dhs_6.165 //</l>\n</lg>\n\n<lg>\n<l>laghutvaṃ yāti loke 'smin pratyavāyeṣu pacyate /</l>\n<l>pramattaḥ puruṣaḥ śakto viparīteṣu vartate // Dhs_6.166 //</l>\n</lg>\n\n<lg>\n<l>hetau karmavipāke ca mṛtyūtpattau tathaiva ca /</l>\n<l>pramādāgniśca yaṃ tīkṣṇo narakānupakarṣati /</l>\n<l>tasmānnarakamokṣārtha pramādaṃ vinivarjayet // Dhs_6.167 //</l>\n</lg>\n\n<lg>\n<l>ye pramādaṃ vinirjitya nityaṃ jñānaratā narāḥ /</l>\n<l>te kleśabandhanaṃ chitvā padaṃ yātāḥ sukhodayam // Dhs_6.168 //</l>\n</lg>\n\n<lg>\n<l>karmasūtrairnibaddhāśca cittadolāṃ samāśritāḥ /</l>\n<l>bhramanti vibhave sattvā mā pramādeṣu rakṣathaḥ // Dhs_6.169 //</l>\n</lg>\n\n<lg>\n<l>sukhī bhavati duḥkhī vai duḥkhitaścāpi sukhitaḥ /</l>\n<l>bhartāpi tṛpto bhavati mā pramādeṣu rakṣathaḥ // Dhs_6.170 //</l>\n</lg>\n\n<lg>\n<l>mātā pitā vā bhavati bhāryā mātṛtvameva ca /</l>\n<l>parivarto mahāneṣu mā pramādeṣu rakṣathaḥ // Dhs_6.171 //</l>\n</lg>\n\n<lg>\n<l>pramādājjāyate rāgo rāgād dveṣaḥ prapadyate /</l>\n<l>sa doṣapathamāpanno narakānupadhāvati // Dhs_6.172 //</l>\n</lg>\n\n<p>prajñāruḍhaḥ pramādaśūnyaḥ san śivaṃ panthānamāpnoti</p>\n\n<lg>\n<l>prajñāprāsādamāroha yogakṣemamanuttamam /</l>\n<l>eṣa panthāḥ śivaḥ śreṣṭho yaḥ pramādavivarjitaḥ /</l>\n<l>tena mārgeṇa satataṃ nirvāṇaṃ yānti paṇḍitāḥ // Dhs_6.173 //</l>\n</lg>\n\n<lg>\n<l>virodho mārgasampattau cittasantānadūṣakaḥ /</l>\n<l>āchettā dharmasetūnāṃ pramādaḥ parikīrtitaḥ // Dhs_6.174 //</l>\n</lg>\n\n<p>pramādopahatāḥ nāśaṃ yānti</p>\n\n<lg>\n<l>smṛti sandūṣakaṃ dṛṣṭaṃ mokṣāya vṛttināśakaḥ /</l>\n<l>durgatīnāṃ paraṃ netā pramādaḥ sampravartate // Dhs_6.175 //</l>\n</lg>\n\n<lg>\n<l>aneka puruṣaḥ kṣipto nātmano vindate hitam /</l>\n<l>nāvācyaṃ na ca kāryāṇāṃ vindate 'mṛtakopamaḥ // Dhs_6.176 //</l>\n</lg>\n\n<lg>\n<l>ta ete paśubhistulyā devavigrahadhāriṇaḥ /</l>\n<l>pramādopahatā mūḍhā nṛtyanti ca hasanti ca // Dhs_6.177 //</l>\n</lg>\n\n<lg>\n<l>utpannāvicyutāḥ mārgāt kṣāntiṃ ye nāśayanti ca /</l>\n<l>nṛbhavārṇavabhūtā ye te pramādānudhāvinaḥ // Dhs_6.178 //</l>\n</lg>\n\n<lg>\n<l>janakaḥ sarvadoṣāṇāṃ bandhanaṃ pāpakarmaṇām /</l>\n<l>pramoṣaḥ sarvadharmāṇāṃ pramādāriḥ pravartate // Dhs_6.179 //</l>\n</lg>\n\n<p>sarveṣāṃ śubhakarmāṇāṃ pramādaḥ śatrureva</p>\n\n<lg>\n<l>nādhyātmikāni karmāṇi na bāhayāni kathañcana /</l>\n<l>pramādopahato janturjānīte naṣṭamāsanaḥ // Dhs_6.180 //</l>\n</lg>\n\n<lg>\n<l>krīḍāyāṃ vyagramanaso nṛtyagāndharvalālasāḥ /</l>\n<l>atṛṣṇārviṣayairdivyairnakṣyanti vibudhālayāḥ // Dhs_6.181 //</l>\n</lg>\n\n<lg>\n<l>bhayasthāne hasantyete pramādena vimohitāḥ /</l>\n<l>mārgāmārga na vindanti jātyandhena surāḥ samāḥ // Dhs_6.182 //</l>\n</lg>\n\n<p>kāmadhātāveva pramattāḥ bhramanti</p>\n\n<lg>\n<l>kāmadhātau bhramanyete cakravadgati pañcake /</l>\n<l>dhyānebhyo yaddhi patanaṃ tat pramādasya ceṣṭitam // Dhs_6.183 //</l>\n</lg>\n\n<p>pramādaceṣṭitaṃ karmapatanāya jāyate</p>\n\n<lg>\n<l>ārūpyebhyaśca yatsthānaṃ caturthaṃ prāpyalaukikāt /</l>\n<l>bhramanti bhramadolāyāṃ tat pramādasya ceṣṭitam // Dhs_6.184 //</l>\n</lg>\n\n<lg>\n<l>pramādabandhanairbaddhaṃ tṛṣṇāpāśaiśca yantritam /</l>\n<l>traidhātukamidaṃ kṛtsnaṃ na ca buddhayantya cetasaḥ // Dhs_6.185 //</l>\n</lg>\n\n<lg>\n<l>yat prayānti dharmasthānaṃ tṛṣṇābhayadarśitāḥ /</l>\n<l>na bhūyaḥ khedamāyāti tat pramādasya ceṣṭitam // Dhs_6.186 //</l>\n</lg>\n\n<p>pramādavaśāt duḥkhamevāpnoti janaḥ</p>\n\n<lg>\n<l>priyaviśleṣajaṃ nṛṇāṃ yadduḥkhaṃ hṛdi jāyate /</l>\n<l>sevanād yat pramādasya kathayanti tathāgatā // Dhs_6.187 //</l>\n</lg>\n\n<lg>\n<l>anarthā hi trayo loke yairidaṃ naśyate jagat /</l>\n<l>vyādhirjarā ca mṛtyuśca pramādālasya sambhavāḥ // Dhs_6.188 //</l>\n</lg>\n\n<lg>\n<l>prarohanti yathā bhūmau savauṣadhitṛṇādayaḥ /</l>\n<l>tathā pramādināṃ kleṣāḥ pravartante pṛthagvidhāḥ // Dhs_6.189 //</l>\n</lg>\n\n<p>pramādasya viṣāṅkuraḥ</p>\n\n<lg>\n<l>strīśleṣo madyapānaṃ ca krīḍā ca viṣayaiḥ saha /</l>\n<l>cāpalyamayakausīdyaṃ pramādasya viṣāṅkuraḥ // Dhs_6.190 //</l>\n</lg>\n\n<p>pramādāpramādayorlakṣaṇam</p>\n\n<lg>\n<l>pramādaḥ paramaṃ duḥkhapramādaḥ paraṃ sukham /</l>\n<l>samāsāllakṣaṇaṃ proktamapramādapramādayoḥ // Dhs_6.191 //</l>\n</lg>\n\n<p>ataḥ pramādo na sevyaḥ</p>\n\n<lg>\n<l>tasmāt pramādo na nareṇa sevyaḥ, sa durgatīnāṃ prathamāgrameva /</l>\n<l>vihāya taṃ duḥkhasahastrayoniṃ, prayānti buddhā bhavapāragrayam // Dhs_6.192 //</l>\n</lg>\n\n<p>// iti apramādavargaḥ ṣaṣṭhaḥ //</p>\n\n<p>(7) kāmajugupsāvargaḥ</p>\n\n<p>kāmasya narakahetutvam</p>\n\n<lg>\n<l>na kāmeṣu ratiṃ kuryāt kāmāḥ paramavañcakāḥ /</l>\n<l>saṃsārabandhanā ghorāḥ sarve narakahetavaḥ // Dhs_7.1 //</l>\n</lg>\n\n<lg>\n<l>yaḥ saṃrakṣati kāmeṣu tasya duḥkhamanantakam /</l>\n<l>na kāmoragadaṣṭasya sukhamasti kathañcana // Dhs_7.2 //</l>\n</lg>\n\n<p>rāgādivaśagānāṃ ceṣṭitam</p>\n\n<lg>\n<l>varaṃ niśitadhāreṇa kṣureṇa svayamātmanaḥ /</l>\n<l>saṃkṣoditā bhavejjihvā na coktaṃ kāmagaṃva(caḥ) // Dhs_7.3 //</l>\n</lg>\n\n<lg>\n<l>rāgeṇa vañcitāḥ sattvā dveṣeṇa paripīḍitāḥ /</l>\n<l>mohasya vaśamāpannā bhāṣante 'madhuraṃ vacaḥ // Dhs_7.4 //</l>\n</lg>\n\n<p>rāgavaśagaḥ sadā duḥkhatamamanubhavati</p>\n\n<lg>\n<l>alparāgānniruddho yaḥ kurute duṣkṛtaṃ bahu /</l>\n<l>sa rāgavaśago mūḍho duḥkhād duḥkhamavāpnuyāt // Dhs_7.5 //</l>\n</lg>\n\n<p>kāmapariṇatimāha</p>\n\n<lg>\n<l>atṛptirasmāt kāmāste na sukhā nāpi śāśvatāḥ /</l>\n<l>pariṇāme mahātīvrāstasmāt tān parivarjayet // Dhs_7.6 //</l>\n</lg>\n\n<lg>\n<l>rāgābhibhūtāḥ puruṣā narakālayavartinaḥ /</l>\n<l>na rāgavaśagā ye tu na teṣāṃ narakād bhayam // Dhs_7.7 //</l>\n</lg>\n\n<p>kāmaviṣaṃ parityājyam</p>\n\n<p>caṇḍācaṇḍisamutthāśca caṇḍāśca pariṇāmataḥ /</p>\n\n<l>kāmā viṣāgnipratimāḥ parivarjyāḥ prayatnataḥ // Dhs_7.8 //</l>\n\n<lg>\n<l>parivarjitakāmasya nityaṃ mokṣaratasya ca /</l>\n<l>naśyantyakuśalā dharmāstamaḥ sūryodaye tathā // Dhs_7.9 //</l>\n</lg>\n\n<p>kāmānalaḥ narake pātayati</p>\n\n<lg>\n<l>indriyāṇīndriyārthajño mohayitvā pṛthagvidhāḥ /</l>\n<l>narake pātayantyete kāmāḥ bālamanoharāḥ // Dhs_7.10 //</l>\n</lg>\n\n<p>rāgāgneḥ mahimā</p>\n\n<lg>\n<l>pañcendriyaprasaktasya viṣayaiḥ pañcabhistathā /</l>\n<l>muhūrtamapi rāgāgnirviṣayairnaiva tṛpyati // Dhs_7.11 //</l>\n</lg>\n\n<lg>\n<l>saṃśleṣājjāyate vahnirviśleṣānnaiva jāyate /</l>\n<l>saṃśleṣādapi viśleṣo (rāgā) gnirjīryate nṛṇām // Dhs_7.12 //</l>\n</lg>\n\n<lg>\n<l>dūrānna dāhako vahnirviṣayastasya nāsti saḥ /</l>\n<l>dūrāntikasamo ghoro rāgāgniratidāhakaḥ // Dhs_7.13 //</l>\n</lg>\n\n<lg>\n<l>saṅkalpakāṣṭhaprabhavaḥ spṛhākuṭilavegavān /</l>\n<l>tṛṣṇā ghṛtaprasakto 'yaṃ rāgāgnirapi dāhakaḥ // Dhs_7.14 //</l>\n</lg>\n\n<lg>\n<l>dagdhvā śarīrametaddhi jvalanaḥ sampraśāmyate /</l>\n<l>nāmarūpavinirmukto rāgāgnirnaiva śāmyate // Dhs_7.15 //</l>\n</lg>\n\n<lg>\n<l>udvejayati bhūtāni vahniḥ paramadāhakaḥ /</l>\n<l>rāgāgniratitīkṣṇo 'pi nodvegaṃ kurute nṛṇām // Dhs_7.16 //</l>\n</lg>\n\n<lg>\n<l>pañcendriyasamuttho 'yaṃ viṣayaiḥ pañcabhirvṛtaḥ /</l>\n<l>tṛṣṇāsamīraṇabalād rāgāgni(rdahati) prajāḥ // Dhs_7.17 //</l>\n</lg>\n\n<lg>\n<l>vitarkāraṇisambhūto viṣayaiḥ parivardhitaḥ /</l>\n<l>kāṣṭhavad dahyate tena na ca dṛśyo janasya saḥ // Dhs_7.18 //</l>\n</lg>\n\n<lg>\n<l>yathā yathā hi prabalo rāgāgnistapyate mahān /</l>\n<l>tathā tathā (ca) rāgāndhaiḥ svasukhaṃ parisevyate // Dhs_7.19 //</l>\n</lg>\n\n<lg>\n<l>agniḥ prakāśako bhavati rāgāgnistamasāvṛtaḥ /</l>\n<l>tasmācchiśiravad dhīmān rāgāgniṃ parivarjayet // Dhs_7.20 //</l>\n</lg>\n\n<p>viṣayapariṇāmamāha</p>\n\n<lg>\n<l>viṣayābhirato janturna sukhī syāt kathañcana /</l>\n<l>viṣayāḥ viṣayairdaṣṭāḥ pariṇāme ca dāruṇāḥ // Dhs_7.21 //</l>\n</lg>\n\n<lg>\n<l>nādye nānte na madhye ca nāsmiṃlloke na cāpare /</l>\n<l>sukhadā viṣayā kāmaṃ bhavantīha kathañcana // Dhs_7.22 //</l>\n</lg>\n\n<lg>\n<l>bāliśasya hi sarvasya tṛṣṇākrīḍanasaṃbhavaiḥ /</l>\n<l>na tṛpto viṣayairagnirjvalanasya yathendhanaiḥ // Dhs_7.23 //</l>\n</lg>\n\n<lg>\n<l>atṛptoḥ viṣayaiḥ sarvo jano 'yaṃ parivañcitaḥ /</l>\n<l>mṛtyunābhyāsanirata etairdoṣairvidahyate // Dhs_7.24 //</l>\n</lg>\n\n<p>kāmamohāndhānāṃ sthitimāha</p>\n\n<lg>\n<l>sukhānāṃ kāmacārāṇāṃ mohasya khalu ceṣṭitam /</l>\n<l>tadeva yadi devānāṃ khagaiḥ syuste samāḥ surāḥ // Dhs_7.25 //</l>\n</lg>\n\n<lg>\n<l>kalpānteṣvabhisantaptaḥ śasyate saritāṃ patiḥ /</l>\n<l>na dṛṣṭistṛpyate rūpaiḥ kalpakoṭiśatairapi // Dhs_7.26 //</l>\n</lg>\n\n<lg>\n<l>syāt samudrasya caryāptiḥ salilairvaśagādibhiḥ /</l>\n<l>na tu dṛṣṭiḥ samudrasya rūpārthaistṛptirasti hi // Dhs_7.27 //</l>\n</lg>\n\n<lg>\n<l>avitṛptasya kāmebhyaḥ kiṃ sukhaṃ parikalpyate /</l>\n<l>tṛptiryāsti vitṛṣṇasya gataśokasya dehinaḥ // Dhs_7.28 //</l>\n</lg>\n\n<lg>\n<l>mādyante bahumohāndhā na ca buddhayanti bāliśāḥ /</l>\n<l>mandena kṣaṇikā yadvat malayendhanapādapāḥ // Dhs_7.29 //</l>\n</lg>\n\n<p>kāmā asārāḥ vañcakāśca bhavanti</p>\n\n<lg>\n<l>svapnapramoṣadharmāṇo gandharvanagaropamāḥ /</l>\n<l>riktāstucchā asārāśca kāmāḥ paramavañcakāḥ // Dhs_7.30 //</l>\n</lg>\n\n<lg>\n<l>(kā) mā mohena (ca) samāḥ kiṃ pākasadṛśopamāḥ /</l>\n<l>kāmā lokahitakarā vahnivat parikīrtitāḥ // Dhs_7.31 //</l>\n</lg>\n\n<lg>\n<l>kāmasyādīnavaṃ jñātvā yena tatphalamohitāḥ /</l>\n<l>tena taddarśakāḥ prītā gatakāṃkṣasya (dehinaḥ) // Dhs_7.32 //</l>\n</lg>\n\n<lg>\n<l>(a)nyathā cintyamānānāṃ yathā prāptā punastathā /</l>\n<l>sarvataḥ pāpakartāraḥ kāmā loke viṣopamāḥ // Dhs_7.33 //</l>\n</lg>\n\n<lg>\n<l>kāmairatṛptamanasaste te devāścyutāḥ punaḥ /</l>\n<l>patanti narake mūḍhāḥ kāmena parivañcitāḥ // Dhs_7.34 //</l>\n</lg>\n\n<p>nārīṃ nindayati</p>\n\n<lg>\n<l>nadītaraṅgacapalā vidyullekhasamāśca te /</l>\n<l>mīnāvartabalā nāryaḥ kāmalokaviṣāspadāḥ // Dhs_7.35 //</l>\n</lg>\n\n<lg>\n<l>vicintitā vivardhante varddhitā vahnisannibhāḥ /</l>\n<l>ādau cānte tathā kāmāstasmāt kāmān vivarjayet // Dhs_7.36 //</l>\n</lg>\n\n<p>kāmasevanaphalam</p>\n\n<lg>\n<l>yathā yathā hi sevyante vivardhante tathā tathā /</l>\n<l>vahnijvālāsamāsṛṣṭāḥ kāmāḥ kaṭuvipākinaḥ // Dhs_7.37 //</l>\n</lg>\n\n<p>kāmavarjanaphalam āha</p>\n\n<lg>\n<l>evaṃ doṣaṃ sadā jñātvā dhīraḥ kāmān vivarjayet /</l>\n<l>parivartitakāmasya sukhaṃ bhavati naiṣṭhikam // Dhs_7.38 //</l>\n</lg>\n\n<p>kāmāgniḥ devānnapi pātayati</p>\n\n<lg>\n<l>asaṅkhyāni sahasrāṇi devānāṃ niyutāni ca /</l>\n<l>patanti kāmadahanaṃ narakaṃ vahnibhairavam // Dhs_7.39 //</l>\n</lg>\n\n<lg>\n<l>yathāgniviṣaśastrāṇi varjayanti sukhārthinaḥ /</l>\n<l>tathā kāmāḥ sadā varjyā hetavo narakasya te // Dhs_7.40 //</l>\n</lg>\n\n<lg>\n<l>na dṛṣṭo na śrutaḥ kaścid yaḥ kāmavaśagaḥ pumān /</l>\n<l>na kāmairvipralabdhaḥ syānna ca duḥkhena pīḍitaḥ // Dhs_7.41 //</l>\n</lg>\n\n<lg>\n<l>tasmādalamalaṃ kāmairmā caiteṣu manaḥ kṛthāḥ /</l>\n<l>sarve sarvāsvavasthāsu kāmā vahniviṣopamāḥ // Dhs_7.42 //</l>\n</lg>\n\n<lg>\n<l>anādirmati saṃsāre śatravaścittasambhavāḥ /</l>\n<l>ahantvāttu bhavet prītirna sā kāmaiḥ kathañcana // Dhs_7.43 //</l>\n</lg>\n\n<lg>\n<l>sakalmaṣā kaṭuphalā duḥkhāt kāmodbhavā ratiḥ /</l>\n<l>yā tu kāmavinirmuktā sā ratiḥ pari(bhāṣitā) // Dhs_7.44 //</l>\n</lg>\n\n<p>yoginaḥ paramā gatiḥ</p>\n\n<lg>\n<l>tāṃ samāśritya gacchanti yoginaḥ paramāṃ gatim /</l>\n<l>na tu kāmakṛtā prītirnayate padamacyutam // Dhs_7.45 //</l>\n</lg>\n\n<p>kāmajaratiṃ nindati</p>\n\n<lg>\n<l>āpātamadhurā ramyā vipāke jvalanopamā /</l>\n<l>ratirbhavati kāmāgnijanyā narakagāminī // Dhs_7.46 //</l>\n</lg>\n\n<lg>\n<l>āpātaramyā madhurā madhye ramyā ca sarvadā /</l>\n<l>śāntamante ca vimalaṃ nayate padamacyutam // Dhs_7.47 //</l>\n</lg>\n\n<lg>\n<l>ādyantamadhyakalyāṇī nityaṃ māteva śobhanā /</l>\n<l>tāṃ vyudasya kathaṃ bālā rakṣante (kāmajāṃ ratim) // Dhs_7.48 //</l>\n</lg>\n\n<p>kāmakṛtā ratiḥ nirataṃ tapati</p>\n\n<lg>\n<l>madhyādinidhane duḥkhā nityaṃ doṣādibhirvṛtā /</l>\n<l>kathaṃ sā sevyate bālairyā na dṛṣṭā sukhāvahā // Dhs_7.49 //</l>\n</lg>\n\n<lg>\n<l>viṣamañjarivad ramyā sparśe jvalanasambhavā /</l>\n<l>tathā kāmakṛtā prītiḥ pariṇāme viṣopamā // Dhs_7.50 //</l>\n</lg>\n\n<lg>\n<l>hūyamāno yathā vahnirjvalanena praśāmyati /</l>\n<l>dāhena ca prarohaḥ syāt tadvat kāmakṛtā ratiḥ // Dhs_7.51 //</l>\n</lg>\n\n<lg>\n<l>pataṅgaḥ paśyati hyagni dāhadoṣaṃ na paśyati /</l>\n<l>tathā kāmakṛtāṃ prītiṃ paśyantyakṛtabuddhayaḥ // Dhs_7.52 //</l>\n</lg>\n\n<lg>\n<l>yastu rāgakṛto dāhaḥ pacyate kāmināṃ sadā /</l>\n<l>pataṅgasadṛśaṃ dāhaṃ sarvathā nai(va) paśyati // Dhs_7.53 //</l>\n</lg>\n\n<p>kāmapramādāt patanaṃ dhruvameva</p>\n\n<lg>\n<l>tasmāt kāma(viṣaṃ) tyaktvā nityaṃ jīvatha he surāḥ /</l>\n<l>bhavantu mā vṛthā janmapramādena prapātanam // Dhs_7.54 //</l>\n</lg>\n\n<lg>\n<l>saṃkṣīṇaśubhakarmāṇo nityaṃ kāmairvimohitāḥ /</l>\n<l>taṃ hitvā narakaṃ yānti kāmamohena vañcitāḥ // Dhs_7.55 //</l>\n</lg>\n\n<p>kāmamohitaḥ viṣavṛkṣamayaṃ puṣpaṃ pibati</p>\n\n<lg>\n<l>viṣavṛkṣamayaṃ puṣpaṃ pīyate bhramarairyathā /</l>\n<l>tathā viṣātmakamidaṃ sukhaṃ bhuṅkte hi mohitaḥ // Dhs_7.56 //</l>\n</lg>\n\n<lg>\n<l>jīveyuḥ pāmarāḥ kecit viṣaṃ pītvāpi durbhagāḥ /</l>\n<l>na kāmaviṣapītasya jīvitaṃ durlabhaṃ bhavet // Dhs_7.57 //</l>\n</lg>\n\n<lg>\n<l>yathā hi narake vahnirjvalayatya vicāriṇam /</l>\n<l>tathā kāmamayo vahnirdahatīha divaukasaḥ // Dhs_7.58 //</l>\n</lg>\n\n<p>kāmāgniḥ hiṃsaka eva</p>\n\n<lg>\n<l>śrutipāśamayo vahniḥ pretāneṣa dahatyati /</l>\n<l>dahane hiṃsako vahnirnṛṇāṃ paryeṣaṇātmakaḥ // Dhs_7.59 //</l>\n</lg>\n\n<lg>\n<l>evamagnisamaṃ tāvat parihārya samantataḥ /</l>\n<l>sarvalokamaśeṣeṇa dahyate kāmamohitaḥ // Dhs_7.60 //</l>\n</lg>\n\n<p>viṣayāsaktaṃ manaḥ vyasane pātayati</p>\n\n<lg>\n<l>viṣayeṣu sadācittaṃ dhāvantaṃ cañcalaṃ mahat /</l>\n<l>na tyājyaṃ vyasane mūḍha yad paśyasi bhaviṣyati // Dhs_7.61 //</l>\n</lg>\n\n<lg>\n<l>kāmeṣu rakṣa te cittaṃ vyasanenāvabudhyate /</l>\n<l>vyasanaughe samutpanne tat paścāt paritapyate // Dhs_7.62 //</l>\n</lg>\n\n<p>kāmamohitāḥ mahadbhayamapi na paśyanti</p>\n\n<lg>\n<l>vṛthā kāmamadairmattā devāḥ prakṛtidurbalāḥ /</l>\n<l>bhramanti bhramitāḥ kāmairna paśyanti mahad bhayam // Dhs_7.63 //</l>\n</lg>\n\n<lg>\n<l>viśvasanti hi ye devāḥ kāmeṣvahitakāriṣu /</l>\n<l>vyatirekeṣu te paścāt pratibudhyantyamedhasaḥ // Dhs_7.64 //</l>\n</lg>\n\n<p>kāmāḥ paramavañcakā bhavanti</p>\n\n<lg>\n<l>na ca paśyanti (vi)budhāścittena parivañcitāḥ /</l>\n<l>kṣaṇikā madhurā jātāḥ kāmāḥ paramavañcakāḥ // Dhs_7.65 //</l>\n</lg>\n\n<p>kāma prati na viśvaset</p>\n\n<lg>\n<l>śataśaśca sahastraiśca koṭiśaḥ padmaśastathā /</l>\n<l>labdhā naṣṭā punaḥ kāmā na teṣāṃ viścaset pumān // Dhs_7.66 //</l>\n</lg>\n\n<p>kāmairmohitaḥ pataṅgasamo narakāgninā dahyate</p>\n\n<lg>\n<l>viṣayād bandhanaṃ tīvraṃ sarve narakahetavaḥ /</l>\n<l>tasmādatyantatastyaktvā śreyase kriyatāṃ manaḥ // Dhs_7.67 //</l>\n</lg>\n\n<lg>\n<l>rāgeṇa rañjitāḥ pūrvaṃ dveṣeṇa ca tiraskṛtāḥ /</l>\n<l>mohena mohitāścaiva te 'śrutākṛtakāriṇaḥ // Dhs_7.68 //</l>\n</lg>\n\n<lg>\n<l>kāmārthaireṣyate bālaḥ punaḥ kāmairvimohitaḥ /</l>\n<l>sa pataṅgasamo mūḍhaḥ dahyate narakāgninā // Dhs_7.69 //</l>\n</lg>\n\n<p>kāmavaśagāḥ suralokādapi patanti</p>\n\n<lg>\n<l>avaśyambhāvi patanaṃ suralokāt samantataḥ /</l>\n<l>na jñātvā kāmavaśago syādiha kathañcana // Dhs_7.70 //</l>\n</lg>\n\n<lg>\n<l>kāmena vañcitāḥ sattvāḥ kāmena ca vimohitāḥ /</l>\n<l>kāmapāśāpakṛṣṭāste patanti narake sadā // Dhs_7.71 //</l>\n</lg>\n\n<p>kāmaṃ tyaktva svahite manaḥ karttavyam</p>\n\n<lg>\n<l>tadetad vyasanaṃ sattvāḥ svahite kriyatāṃ manaḥ /</l>\n<l>manasāpi svadāntena nānutapyanti dehinaḥ // Dhs_7.72 //</l>\n</lg>\n\n<lg>\n<l>manoviṣeṇa ye daṣṭāḥ kāmavegena sarvadā /</l>\n<l>te mūḍhā mṛtyuvaśagāḥ kāmānalahatā narāḥ // Dhs_7.73 //</l>\n</lg>\n\n<lg>\n<l>na tṛptirasti kāmānāṃ tṛṣṇayā hitakāriṇām /</l>\n<l>tṛṣṇāpi tṛptijanikā mano naiva hi tṛpyati // Dhs_7.74 //</l>\n</lg>\n\n<p>jñānadīpenaijendriyāṇāṃ viṣayebhyastṛptirjāyate</p>\n\n<lg>\n<l>na jātu viṣayaistṛptirindriyāṇāṃ bhaviṣyati /</l>\n<l>yadi na jñānadīpena kṣapayiṣyanti (te narāḥ) // Dhs_7.75 //</l>\n</lg>\n\n<p>nārīsevanena nāśaḥ suniścitaḥ</p>\n\n<lg>\n<l>yoṣitaḥ sevyamānā hi vitarkaśatamālikāḥ /</l>\n<l>pravardhati yathā vahnirvāyunā samudīritaḥ // Dhs_7.76 //</l>\n</lg>\n\n<p>kāmāgnidīptāḥ kadāpi śāntiṃ nāpnuvanti</p>\n\n<lg>\n<l>taṃ matvā vegarabhasā nityaṃ kāmo 'gnidīpitaḥ /</l>\n<l>kāmān hāpayati jñānī buddhatattvavicintakaḥ // Dhs_7.77 //</l>\n</lg>\n\n<lg>\n<l>ye nityaṃ bhrāntamanaso nityaṃ viṣayatatparāḥ /</l>\n<l>ramante vibudhāḥ sarve tat sarvaṃ mohaceṣṭitam // Dhs_7.78 //</l>\n</lg>\n\n<lg>\n<l>sevyamāno hi vibudhairviṣayāgnirvivardhate /</l>\n<l>pāśenānena saṃyukto vahnirvāyusamīritaḥ // Dhs_7.79 //</l>\n</lg>\n\n<p>rāgavivaśā amarā api patanti</p>\n\n<lg>\n<l>amarāḥ rāgavivaśā nityaṃ viṣayatatparāḥ /</l>\n<l>devalokāt patantyete moharāgeṇa vañcitāḥ // Dhs_7.80 //</l>\n</lg>\n\n<lg>\n<l>ramante viṣayairete tatra tallīnamānasāḥ /</l>\n<l>na ca vindanti yad duḥkhaṃ viprayogo bhaviṣyati // Dhs_7.81 //</l>\n</lg>\n\n<p>viyogajaṃ duḥkhaṃ kaṣṭapradameva</p>\n\n<lg>\n<l>yadetat sukhamevādau divyaṃ pañcaguṇānvitam /</l>\n<l>viyogajasya duḥkhasya kalāṃ nārhatiṣoḍaśīm // Dhs_7.82 //</l>\n</lg>\n\n<lg>\n<l>kāmānāṃ tadvighāto hi janenaivopayujyate /</l>\n<l>satṛṣṇasya tathā tṛptiḥ kāmebhyo naiva jāyate // Dhs_7.83 //</l>\n</lg>\n\n<p>kāmānusevinaḥ duḥkhaṃ kadāpi śāntiṃ nādhigacchati</p>\n\n<lg>\n<l>anapekṣitacittasya nityaṃ kāmānusevinaḥ /</l>\n<l>dīrgharātrānuśayikaṃ duḥkhaṃ naiva praśāmyate // Dhs_7.84 //</l>\n</lg>\n\n<lg>\n<l>tvaritaṃ rakṣyate mūḍho vyasanenaiva budhyate /</l>\n<l>paścāttu vyasane prāpte jānīte yasya tat phalam // Dhs_7.85 //</l>\n</lg>\n\n<lg>\n<l>āsvādabhadrakā hyete kāmāḥ paramadāruṇāḥ /</l>\n<l>dūtakān narakasyaitān carantyahitakāriṇaḥ // Dhs_7.86 //</l>\n</lg>\n\n<p>viṣayāgnidagdhāḥ narakaṃ yānti</p>\n\n<lg>\n<l>yasteṣāṃ viśvaset martyo jñānacakṣurvigarhitaḥ /</l>\n<l>viṣayāgnirabhratulyaḥ sa yāti narakaṃ naraḥ // Dhs_7.87 //</l>\n</lg>\n\n<lg>\n<l>alpāsvādālpahṛdayā nityaṃ puruṣavañcakāḥ /</l>\n<l>gandharvanagaraprakhyāḥ kāmā āsvādabhadrakāḥ // Dhs_7.88 //</l>\n</lg>\n\n<p>viṣayamohitāḥ devā api durgati yānti</p>\n\n<lg>\n<l>(yathā) dīpaprabhā(bhasma) sañchanneva punaḥ punaḥ /</l>\n<l>na ca bindatyamanaso devā viṣayamohitāḥ // Dhs_7.89 //</l>\n</lg>\n\n<lg>\n<l>viṣayeṇātirabhasā nityaṃ kāmavaśānugāḥ /</l>\n<l>na vidanti mahad duḥkhaṃ yadavaśyaṃ bhaviṣyati // Dhs_7.90 //</l>\n</lg>\n\n<lg>\n<l>ramaṇīyāni kāmāni yasyaivaṃ jāyate matiḥ /</l>\n<l>sa paścād vyasane prāpte mūḍho 'sau vipralapyate // Dhs_7.91 //</l>\n</lg>\n\n<lg>\n<l>na kāmena madāndhasya viṣayairmohitasya ca /</l>\n<l>naityikaṃ bhavati śarmma yatsukhānāmanuttamam // Dhs_7.92 //</l>\n</lg>\n\n<p>ādhyātmikasukhāpekṣayā kāmasukhaṃ hīnatamam</p>\n\n<lg>\n<l>yacca kāmasukhaṃ loke yacca tṛṣṇodbhavaṃ sukham /</l>\n<l>ekasyādhyātmikasyedaṃ kalāṃ nārhatiṣoḍaśīm // Dhs_7.93 //</l>\n</lg>\n\n<p>kāmī kadāpi sukhaṃ nāśnute</p>\n\n<lg>\n<l>na sukhī vartate tāvadya yasya kāmo hṛdi sthitaḥ /</l>\n<l>sa sarvaduḥkhabhāgārho narakānupadhāvati // Dhs_7.94 //</l>\n</lg>\n\n<lg>\n<l>na tṛptirvidyate kāmairapi (bhogaḥ) śataṃ nṛṇām /</l>\n<l>yatra saukhyaṃ na tatrāsti tṛptirviṣayasevinām // Dhs_7.95 //</l>\n</lg>\n\n<lg>\n<l>sevyamānāḥ sadā kāmā vardhante ca muhurmuhuḥ /</l>\n<l>te vardhitā viṣasamā bhavanti vinipātinaḥ // Dhs_7.96 //</l>\n</lg>\n\n<lg>\n<l>vipattikuśalā ghorā nityaṃ patanahetavaḥ /</l>\n<l>na ca teṣāṃ parityāgaṃ kurvanti viṣayotsavāḥ // Dhs_7.97 //</l>\n</lg>\n\n<lg>\n<l>yasya dṛṣṭisamudrasya rūpaistṛptirna vidyate /</l>\n<l>tathā śarmamanojñaiśca rasatṛptirna vidyate // Dhs_7.98 //</l>\n</lg>\n\n<lg>\n<l>gandhairapi sadā ghrāṇaṃ na tṛptimadhigacchati /</l>\n<l>sparśāḥ sammukhasaṃsparśāḥ sevyante naiva tṛpyate // Dhs_7.99 //</l>\n</lg>\n\n<lg>\n<l>śabdaiḥ kāntaiḥ sumadhuraiḥ śrotrameti na tarpaṇam /</l>\n<l>mano 'pi tṛptiviśvastaṃ vardhamānaṃ na tṛpyati // Dhs_7.100 //</l>\n</lg>\n\n<p>indriyāṇi kāmabhūmiṣu pātayanti</p>\n\n<lg>\n<l>ṣaḍendriyāṇi capalānyādhṛtāni ratau punaḥ /</l>\n<l>bhramanti muṣitā nityaṃ kāmabhūmiṣvanekaśaḥ // Dhs_7.101 //</l>\n</lg>\n\n<lg>\n<l>na tṛptirasti devānāṃ gajānāṃ vai tṛṇairyathā /</l>\n<l>analasya svabhāvo 'yaṃ tasya tṛptirna vidyate // Dhs_7.102 //</l>\n</lg>\n\n<lg>\n<l>ṣaḍete vahnayastīvrā vitarkānilamūrchitāḥ /</l>\n<l>bhramanti muṣitā nityaṃ kāmabhūmiṣvanekaśaḥ // Dhs_7.103 //</l>\n</lg>\n\n<p>indriyadagdhā narakaṃ yānti</p>\n\n<lg>\n<l>tairayaṃ dahyate loko na ca vindatyabuddhimān /</l>\n<l>āsvādabhadrakā hayete narakasya ca hetavaḥ // Dhs_7.104 //</l>\n</lg>\n\n<p>kāmamohitaḥ sukhavañcito bhavati</p>\n\n<lg>\n<l>kāmā viṣayalobhāste lelihānā yathoragāḥ /</l>\n<l>vilocanavaro hayeṣa na ca kāmairvimohitaḥ // Dhs_7.105 //</l>\n</lg>\n\n<p>kāmavaśīnaraḥ netrahīnā mūḍhataraḥ</p>\n\n<lg>\n<l>sukhānusāriṇaḥ kāmo narakānupadhāvati /</l>\n<l>na netrahīno narake pātyate satkriyānvitaḥ // Dhs_7.106 //</l>\n</lg>\n\n<lg>\n<l>tasmād varaṃ vicakṣuḥ syānna tu kāmavaśo naraḥ /</l>\n<l>aśakyavañcitā mūḍhāḥ kāmairahitakāribhiḥ // Dhs_7.107 //</l>\n</lg>\n\n<p>kāmacāriṇāṃ jñānādikaṃ durlabham</p>\n\n<lg>\n<l>anirvidyanti kāmebhyo mohitāḥ svena cetasā /</l>\n<l>na jñānaṃ nāpi vijñānaṃ vidyate kāmacāriṇām // Dhs_7.108 //</l>\n</lg>\n\n<p>kāmaḥ mṛtyubhavanaṃ nayati</p>\n\n<lg>\n<l>yad duḥkhakāmajaṃ hatvā punaḥ kāmavaśānugāḥ /</l>\n<l>mitrarūpā ca ye kāmāḥ kimpākaphalasannibhāḥ /</l>\n<l>nayanti mṛtyubhavanaṃ durgatīśca punaḥ punaḥ // Dhs_7.109 //</l>\n</lg>\n\n<lg>\n<l>anivarttya yathā toyamāpagānāmanekaśaḥ /</l>\n<l>tathā saukhyagataṃ nṛṇāṃ sarvathā na vivartate // Dhs_7.110 //</l>\n</lg>\n\n<lg>\n<l>vanopavanabhogeṣu sukhaprāpteṣvanekaśaḥ /</l>\n<l>yo na tṛpyati kāmeṣu sa naro 'dhamagāmikaḥ // Dhs_7.111 //</l>\n</lg>\n\n<lg>\n<l>pramādo pahato jantuḥ kāmāsvādeṣu tatparaḥ /</l>\n<l>rūpeṣu rakṣyate nityaṃ pariṇāme ca vidyate // Dhs_7.112 //</l>\n</lg>\n\n<lg>\n<l>ghanacchāyāsvarūpāṇi karmamiśrāṇi yāni vai /</l>\n<l>tāni caiva kathaṃ devāḥ śakṣyante kāmagocare // Dhs_7.113 //</l>\n</lg>\n\n<p>kāmāḥ kadāpi na sevyāḥ</p>\n\n<l>yadi nityā bhaveyurna kāmāste syurviṣopamāḥ // Dhs_7.114 //</l>\n\n<p>kāmatṛṣṇāduḥkhakarī</p>\n\n<lg>\n<l>tathāpi kāmatṛṣṇā yā na sā jāti vilakṣaṇā /</l>\n<l>prāgeva nityaṃ duḥkhāya śūnyamātmānameva ca // Dhs_7.115 //</l>\n</lg>\n\n<lg>\n<l>teṣu duḥkhavipākeṣu kathaṃ rakṣantyabuddhayaḥ /</l>\n<l>kāmāsvādeṣu rakṣyante bāliśāḥ mandabuddhayaḥ /</l>\n<l>ādīnavaṃ na buddhayante kimpākaphalasannibham // Dhs_7.116 //</l>\n</lg>\n\n<lg>\n<l>rūpaśabdādibaddho 'yaṃ tṛṣṇāviprakṛto janaḥ /</l>\n<l>dīpyate vivaśo nityaṃ, kukarmaphalamohitam // Dhs_7.117 //</l>\n</lg>\n\n<lg>\n<l>āsvādayitvā puruṣāḥ kāmān viṣaphalopamān /</l>\n<l>tṛṣṇayā tṛptamanasaḥ patanti narake punaḥ // Dhs_7.118 //</l>\n</lg>\n\n<lg>\n<l>yathābhivarṣate toyaṃ vardhante sarito yathā /</l>\n<l>tathā kāmābhivarṣeṇa devānāṃ vardhate 'nalaḥ // Dhs_7.119 //</l>\n</lg>\n\n<p>kāmasukhasya nānto vidyate</p>\n\n<lg>\n<l>jalasambhavamīno 'pi dṛśyate tṛṣṇayāturaḥ /</l>\n<l>evaṃ sukhābhivṛddhā ca na vitṛpyati devatā // Dhs_7.120 //</l>\n</lg>\n\n<lg>\n<l>ākāśasya yathā nānto vidyate nāpi saṃśayaḥ /</l>\n<l>evaṃ kāmeṣu nāstyantaḥ kāmināṃ nāsti saṃkṣayaḥ // Dhs_7.121 //</l>\n</lg>\n\n<lg>\n<l>salilādibhiratṛptasya sāgarasyormimālinaḥ /</l>\n<l>na tu kāmairatṛptasya tṛptirasti kathañcana // Dhs_7.122 //</l>\n</lg>\n\n<lg>\n<l>aprāptairviṣayairdevā na vitṛpyanti bāliśāḥ /</l>\n<l>viṣayairnaiva tṛpyanti sukhalālasatatparāḥ // Dhs_7.123 //</l>\n</lg>\n\n<p>kāmastāpāya, na tu śāntyai</p>\n\n<lg>\n<l>saṃprāpte vyasane tīvre cyavamānepyanekaśaḥ /</l>\n<l>tapyate viṣaye tasmāt paraṃ kāmo na śakyate // Dhs_7.124 //</l>\n</lg>\n\n<lg>\n<l>vilokya puruṣānete kāmaviśvāsaghātinaḥ /</l>\n<l>tyajanti vyasane prāptā vipadyante hi te narāḥ // Dhs_7.125 //</l>\n</lg>\n\n<lg>\n<l>atṛptasya sukhaṃ nāsti viṣayaiścāpi tṛpyate /</l>\n<l>ye vā tṛiptikarā dṛṣṭāstān buddhvā (tu) vivarjayet // Dhs_7.126 //</l>\n</lg>\n\n<p>viṣayānparityajya śāntiḥ sevyā</p>\n\n<lg>\n<l>sukhamūlā sadā śāntirasukhā viṣayā matāḥ /</l>\n<l>tasmācchāntisukhā devā varjayitvā viṣayoragān // Dhs_7.127 //</l>\n</lg>\n\n<lg>\n<l>badhabandhanarogādi viṣayebhyo mahadbhayam /</l>\n<l>sambhrāntiriha saṃsāre viṣayaireva jāyate // Dhs_7.128 //</l>\n</lg>\n\n<lg>\n<l>saṃyogā viprayogāntāḥ śataśo 'tha sahastraśaḥ /</l>\n<l>jātau jātau sadā dṛṣṭāḥ saugataistattvadarśibhiḥ // Dhs_7.129 //</l>\n</lg>\n\n<p>aneka sukhasaṃsāraḥ viṣayātmaka eva</p>\n\n<lg>\n<l>anekasukhasaṃsāro viṣayeṣu hi vidyate /</l>\n<l>viṣayaiśca bhavet sarva jātau jātau prajāyate // Dhs_7.130 //</l>\n</lg>\n\n<lg>\n<l>kaṣṭairyairanakāmairna śakyate 'mūḍhacetasā /</l>\n<l>punastāneva mohāndhāḥ sevante 'kṛtabuddhayaḥ // Dhs_7.131 //</l>\n</lg>\n\n<p>viṣayaśatrusevinaḥ bāliśāḥ bhavanti</p>\n\n<lg>\n<l>varjate hi sadā śatruvañcanāśaṅkayā naraḥ /</l>\n<l>viṣayāḥ śatrubhūtā hi na vaśyante kathañcana // Dhs_7.132 //</l>\n</lg>\n\n<lg>\n<l>kāmabaddhāḥ sadā mohabāliśā vā bhavanti te /</l>\n<l>na tyajanti kathaṃ mūḍhā mohitāḥ svena karmaṇā // Dhs_7.133 //</l>\n</lg>\n\n<lg>\n<l>yathā bahnibhayāt kaścid vahnimevopasevate /</l>\n<l>tathā viṣayasaṃmūḍho viṣayānupasevate // Dhs_7.134 //</l>\n</lg>\n\n<lg>\n<l>snāyusaṅgrathitaḥ pāśo dṛṣṭiramyo yathā bhavet /</l>\n<l>tathā viṣayaramyo 'yaṃ pāśaḥ paramadāruṇaḥ // Dhs_7.135 //</l>\n</lg>\n\n<p>kāmasukhaṃ nāśāya bhavati</p>\n\n<lg>\n<l>kiṃpākasya yathāsvādo madhurāgro mahodayaḥ /</l>\n<l>paścād bhavati nāśāya sukhaṃ tadvadidaṃ nṛṇām // Dhs_7.136 //</l>\n</lg>\n\n<lg>\n<l>pradīpasya śikhāṃ yāvat pataṅgo mohamūrchitaḥ /</l>\n<l>patate dahyate caiva tathedaṃ sukhamiṣyate // Dhs_7.137 //</l>\n</lg>\n\n<lg>\n<l>ajñātvā hi tathā bālā ramyadehasukhecchayā /</l>\n<l>spṛśanti jvalanaṃ tadvat sukhametad bhaviṣyati // Dhs_7.138 //</l>\n</lg>\n\n<p>tṛṣṇāvighāta eva sukhāya jāyate</p>\n\n<lg>\n<l>yathā ramyo vanamṛgastṛṣṇārta upadhāvati /</l>\n<l>na ca tṛṣṇāvighāto 'sya tadidaṃ sukhamiṣyate // Dhs_7.139 //</l>\n</lg>\n\n<lg>\n<l>na tṛptā na ca tṛpyanti na ca tṛptirbhaviṣyati /</l>\n<l>viṣayaiḥ sarvadevānāṃ tasmāt kāmo na śāntaye // Dhs_7.140 //</l>\n</lg>\n\n<p>viṣayaiḥ pramattāḥ duḥkhamanubhavanti</p>\n\n<lg>\n<l>pratyutpannasukhāḥ kāmā nāntakalyāṇakārakāḥ /</l>\n<l>rañjitā viṣayairdevā vikṣiptamanasaḥ sadā // Dhs_7.141 //</l>\n</lg>\n\n<lg>\n<l>nānāsaukhyapramattasya viṣayairvañcitasya ca /</l>\n<l>samprāpte mṛtyukāle ca na śamāyāsya vidyate // Dhs_7.142 //</l>\n</lg>\n\n<lg>\n<l>anukrameṇa maraṇamabhyeti tacca vidyate /</l>\n<l>viṣayāpahatairdevaiḥ kāmavyāsaktabuddhibhiḥ // Dhs_7.143 //</l>\n</lg>\n\n<p>kāmā ahitakāriṇo bhavanti</p>\n\n<lg>\n<l>jānīyādadya me devā yad duḥkhaṃ viprayogajam /</l>\n<l>muhūrtamapi kāmeṣu na kuryāt tatra saṃsthitim // Dhs_7.144 //</l>\n</lg>\n\n<p>rāgāgninā dagdho vimohito jāyate</p>\n\n<lg>\n<l>anityātmabhayāḥ kāmā nityaṃ cāhitakāriṇaḥ /</l>\n<l>tathā vimohitān kālaḥ punastānanusevate // Dhs_7.145 //</l>\n</lg>\n\n<lg>\n<l>rāgāgninā pradahayante nityaṃ devāḥ pramohitāḥ /</l>\n<l>dahyamānāḥ punastattvaṃ praśaṃsanti punaḥ punaḥ // Dhs_7.146 //</l>\n</lg>\n\n<p>rathacakravatsadā bhrāntā viṣayavimohitāḥ bhavanti</p>\n\n<lg>\n<l>viṣayeṣu na rakṣyante teṣāṃ duḥkhamiva sthitam /</l>\n<l>traidhātukamidaṃ sarva bhrāmyate rathacakravat // Dhs_7.147 //</l>\n</lg>\n\n<p>gandharvanagarasadṛśāḥ kāmāḥ bhavanti</p>\n\n<lg>\n<l>sattvā avidyayā mugdhā nityaṃ duḥkhasya bhoginaḥ /</l>\n<l>vidyudālātacakreṇa samāḥ kāmāḥ prakīrtitāḥ /</l>\n<l>svapne gandharvanagarasadṛśā vipralambhinaḥ // Dhs_7.148 //</l>\n</lg>\n\n<p>pañcaskandhamatirduḥkhitastiṣṭhati</p>\n\n<lg>\n<l>anityaduḥkhaśūnyeṣu na kuryānmatimātmavān /</l>\n<l>pañcaskandhāsuraiḥ proktaḥ śubhai riktaḥ svabhāvataḥ // Dhs_7.149 //</l>\n</lg>\n\n<lg>\n<l>anyathā viṣavad vijñaḥ kāmeṣu ca prasahyate /</l>\n<l>sa budhaḥ pāragaḥ śāntaḥ sattvānāmanukampakaḥ // Dhs_7.150 //</l>\n</lg>\n\n<p>nirvāṇonmukha eva doṣācchāntimadhigacchati\n<l>hitvā kleśamayaṃ pāśaṃ nirvāṇasyāntike sthitaḥ // Dhs_7.151 //</l></p>\n\n<p>kāmavibhrāntasya śāntikathā vṛthā</p>\n\n<lg>\n<l>prabhavenna ca doṣeṣu kāmacaryāratasya ca /</l>\n<l>vibhrāntamanasastasya kutaḥ śāntirbhaviṣyati? // Dhs_7.152 //</l>\n</lg>\n\n<lg>\n<l>vibhrāntaṃ paśyatu mano viṣayeṣu pradhāvati /</l>\n<l>saddharmapathavibhrānto narakeṣūpapadyate // Dhs_7.153 //</l>\n</lg>\n\n<lg>\n<l>aśaktaprāptavibhraṣṭe kiṃ kāmairvidyutopamaiḥ /</l>\n<l>kiṃpākaviṣaśastrāgnisannibhairduḥkhahetubhiḥ? // Dhs_7.154 //</l>\n</lg>\n\n<p>kāmāgniḥ viṣayasevanena vardhate</p>\n\n<lg>\n<l>yathā yathā hi sevyante vardhante te tathā tathā /</l>\n<l>avitṛptikarā hyete vahnidāhasya hetavaḥ // Dhs_7.155 //</l>\n</lg>\n\n<lg>\n<l>kāmān varjayitvaiva sukhamaśnuvate janāḥ</l>\n<l>dāhadoṣeṇa sambhrāntāḥ ye surāḥ sukhakāṅkṣiṇaḥ /</l>\n<l>varjayitvāśivān kāmāstataḥ saukhyaṃ bhaviṣyati // Dhs_7.156 //</l>\n</lg>\n\n<p>kāmāḥ vidyud guṇopamāḥ cañcalāḥ</p>\n\n<lg>\n<l>vañcayitvā janaṃ mūḍhaṃ śāṭī kṛtyeva bandhanam /</l>\n<l>pratyayo netracapalaḥ kāmā vidyud guṇopamāḥ // Dhs_7.157 //</l>\n</lg>\n\n<lg>\n<l>uparyupari kāmā yaiḥ sevyante kāmatṛṣṇayā /</l>\n<l>te rāgavahninā dagdhā dāhād dāhamavāpnuyāt // Dhs_7.158 //</l>\n</lg>\n\n<lg>\n<l>atimūḍhatamā hyete ye surāḥ kāmamohitāḥ /</l>\n<l>athavā ye na gacchanti yatsukhāt sukhamuttamam // Dhs_7.159 //</l>\n</lg>\n\n<lg>\n<l>nirvāṇagāmino nāsti vinā muktyā kutaḥ sukham? /</l>\n<l>tasmāt kāmānna seveta kaṣṭaḥ kāmasamāgamaḥ // Dhs_7.160 //</l>\n</lg>\n\n<lg>\n<l>indriyāṇi na tṛpyante viṣayai rāgasevinaḥ /</l>\n<l>atṛptau ca kutaḥ śarma sarvathā sampraveśate // Dhs_7.161 //</l>\n</lg>\n\n<lg>\n<l>tasyāgramubhayād vetti saṃsārād duḥkhasāgarāt /</l>\n<l>kāmān tṛṣṇāviṣayagān parityajati pāpakān // Dhs_7.162 //</l>\n</lg>\n\n<p>kāmodayavyayau samyagavadheyau</p>\n\n<lg>\n<l>etāni girikūṭāni ramyāṇi vividhairdrumaiḥ /</l>\n<l>dhyāyante tāni saṃśritya kāmānāmudayavyayau // Dhs_7.163 //</l>\n</lg>\n\n<p>śīlena śraddhayā ca iṣṭasādhanaṃ karttavyam</p>\n\n<lg>\n<l>na kāmabandhanestṛptāḥ kāmajaṃ nidhanaṃ hi tat /</l>\n<l>na śīlaśraddhe yeneṣṭe labhyate 'śivakāraṇam /</l>\n<l>kāmajaṃ nidhanaṃ hyetat saṃsārāṭavideśakam // Dhs_7.164 //</l>\n</lg>\n\n<p>pāpāni parityajya sukhāvahaḥ śāntimārgaḥ sevanīyaḥ</p>\n\n<lg>\n<l>yatra kāmavisaṃyuktaṃ bandhanaṃ vanamucyate /</l>\n<l>yatra bhāsayate pāpād yatra śāntiḥ sukhāvahā /</l>\n<l>tat kevalaṃ mahājñānaṃ kathyate nidhanaṃ dhanam // Dhs_7.165 //</l>\n</lg>\n\n<p>kāmatṛṣṇābhyāṃ vimuktaḥ śivamāpnoti</p>\n\n<lg>\n<l>ye prasaktā na kāmeṣu tṛṣṇayā na pralobhitāḥ /</l>\n<l>te śivaṃ sthānamāpannā na kāmāgnipraveśakāḥ // Dhs_7.166 //</l>\n</lg>\n\n<p>avitṛptāḥ narāḥ naśyantyeva</p>\n\n<lg>\n<l>tṛptirnāsti sadā kāmairna kāmāḥ śāntaye smṛtāḥ /</l>\n<l>tṛṣṇāsahāyasaṃyuktā jvalanti jvalanopamāḥ // Dhs_7.167 //</l>\n</lg>\n\n<lg>\n<l>avitṛptā vinaśyanti narā devāstathoragāḥ /</l>\n<l>te kevalaṃ praṇaṣṭā hi narakāgni pradarśakāḥ // Dhs_7.168 //</l>\n</lg>\n\n<p>tṛṣṇāmohitasya mṛtyuradhipatiḥ</p>\n\n<lg>\n<l>vitarkāpahatasyāsya viṣayairvañcitasya ca /</l>\n<l>tṛṣṇayā mohitasyaiṣa mṛtyū rājā bhaviṣyati // Dhs_7.169 //</l>\n</lg>\n\n<p>kāmāsaktāḥ pathyāpathyaṃ na vijānanti</p>\n\n<lg>\n<l>saṃsaktakāmabhogeṣu pathyāpathyaṃ na vidyate /</l>\n<l>janā vimohitāḥ sarvaiviṣayaiḥ kāmasaṃjñakaiḥ // Dhs_7.170 //</l>\n</lg>\n\n<p>kāmavaśānugāḥ viṣayaireva badhyante</p>\n\n<lg>\n<l>viṣayaireva kṛṣyante ye surā mūḍhacetasaḥ /</l>\n<l>ye (tu) buddhaguṇairyuktā na te kāmavaśānugāḥ // Dhs_7.171 //</l>\n</lg>\n\n<p>'dhīra' paribhāṣā</p>\n\n<lg>\n<l>pratyutpanneṣu kāmeṣu sadoṣeṣu viśeṣataḥ /</l>\n<l>yo na muhyati saukhyeṣu sa 'dhīra' iti kathyate // Dhs_7.172 //</l>\n</lg>\n\n<p>kāmapatitānāṃ surāṇāṃ sthitimāha</p>\n\n<lg>\n<l>svapnakāyavicitreṣu jvālāmālopameṣu ca /</l>\n<l>gandharvapuratulyeṣu kāmeṣu patitāḥ surāḥ // Dhs_7.173 //</l>\n</lg>\n\n<lg>\n<l>tṛṣṇājanakabhūteṣu vināśāntakareṣu ca /</l>\n<l>kāntāreṣu viśāleṣu kāmeṣu patitāḥ surāḥ // Dhs_7.174 //</l>\n</lg>\n\n<lg>\n<l>ittvareṣu trichidreṣu nadīvegopameṣu ca /</l>\n<l>cañcaleṣvatidurgeṣu (kāmeṣu) patitāḥ surāḥ // Dhs_7.175 //</l>\n</lg>\n\n<lg>\n<l>pavanoddhṛtavegormijalacandre caleṣu ca /</l>\n<l>atātacakralokeṣu kāmeṣu patitāḥ surāḥ // Dhs_7.176 //</l>\n</lg>\n\n<lg>\n<l>samaṃ vidyullatācakramṛgatṛṣṇopameṣu ca /</l>\n<l>phenavaccāpyasāreṣu kāmeṣu patitāḥ surāḥ // Dhs_7.177 //</l>\n</lg>\n\n<lg>\n<l>kadalīgarbhatulyeṣu gajakarṇopameṣu ca /</l>\n<l>nadītaraṅgavegeṣu kāmeṣu patitāḥ surāḥ // Dhs_7.178 //</l>\n</lg>\n\n<lg>\n<l>kiṃpākaphalatulyeṣu vahnisannibhajātiṣu /</l>\n<l>māyāraśminibheṣveṣu kāmeṣu patitāḥ surāḥ // Dhs_7.179 //</l>\n</lg>\n\n<p>jñānāṅkuśena kāmo varjanīyaḥ</p>\n\n<lg>\n<l>jñānāṅkuśena vāryante viṣayāstattvadarśibhiḥ /</l>\n<l>ye 'muktāścapalāstīvrāḥ sarvānarthakarā matāḥ // Dhs_7.180 //</l>\n</lg>\n\n<p>viṣayā eva narakapātahetavaḥ</p>\n\n<lg>\n<l>viṣayāśā ca mūḍhānāṃ saṅkalpahṛtacetasām /</l>\n<l>mṛtyupāśo 'yamabhyeti jīvitāśā(vi)bandhakaḥ // Dhs_7.181 //</l>\n</lg>\n\n<lg>\n<l>pacanti niraye kāmāḥ prāṇinaṃ laghucetasam /</l>\n<l>na ca vindanti mūḍhā ye mohena parivañcitāḥ // Dhs_7.182 //</l>\n</lg>\n\n<lg>\n<l>viṣayāścapalāḥ sarve gandharvanagaropamāḥ /</l>\n<l>duḥkhasaṃvartakā hyete narakāḥ pañcahetavaḥ // Dhs_7.183 //</l>\n</lg>\n\n<p>saṅkalpajo rāgaḥ narakaṃ pātayati</p>\n\n<lg>\n<l>saṅkalpājjāyate rāgaḥ rāgāt krodhaḥ pravartate /</l>\n<l>krodhābhibhūtaḥ puruṣo narakānupasevate // Dhs_7.184 //</l>\n</lg>\n\n<p>kāmaparityāgapūrvakaṃ nirvāṇaprāptaye yateta</p>\n\n<lg>\n<l>tasmāt kāmaṃ parityajya krodhaṃ nirvāsya paṇḍitaḥ /</l>\n<l>mohaṃ cāpi parityajya nirvāṇābhimukho bhavet // Dhs_7.185 //</l>\n</lg>\n\n<p>nirvāṇapathikānāṃ kṛte śatruvadeva kāmaḥ parivarjanīyaḥ</p>\n\n<lg>\n<l>śatruvad viṣayā jñeyā nirvāṇaṃ caiva mitravat /</l>\n<l>pumān viśrāntaviṣayo nirvāṇamadhigacchati // Dhs_7.186 //</l>\n</lg>\n\n<p>kāmamalairalipta eva vimalaprakāśamāpnoti</p>\n\n<lg>\n<l>alolupaḥ kāmamalairaliptaḥ prahīṇadoṣo hatavāṇatṛṣṇaḥ /</l>\n<l>saṃkṣīṇadoṣo vimalaprakāśaḥ prayāti śāntiṃ svaphalopabhogī // Dhs_7.187 //</l>\n</lg>\n\n<p>sukhārthī kāmaṃ parityajyaiva śāntimadhigacchati\n<lg>\n<l>yaḥ kāmapaṅkoddhṛtavānadoṣaḥ</l>\n<l>sarveṣu sattveṣu sadā sukhārthī /</l>\n<l>sa nirmalo 'śāntamanovimuktaḥ</l>\n<l>prāpnoti nirvāṇasukhaṃ prasahya // Dhs_7.188 //</l>\n</lg></p>\n\n<p>iti kāmajugupsāvargaḥ saptamaḥ /</p>\n\n<p>(8) tṛṣṇāvargaḥ</p>\n\n<p>tṛṣṇāgnireva narakabhūtaḥ</p>\n\n<lg>\n<l>bhavotārāya tṛṣṇāgnirjvalanaḥ śīta ucyate /</l>\n<l>narake nārake yo 'gnistṛṣṇāgnistriṣu dhātuṣu // Dhs_8.1 //</l>\n</lg>\n\n<lg>\n<l>kalpabhūto hyayaṃ vahniḥ yo 'yaṃ narakasambhavaḥ /</l>\n<l>bahujvālākulo vahniḥ tṛṣṇāhetusamudbhavaḥ // Dhs_8.2 //</l>\n</lg>\n\n<lg>\n<l>karmakṣayād vimucyante narakāt pāpakāriṇaḥ /</l>\n<l>triṣu dhātuṣu dahyante narāstṛṣṇāvaśānugāḥ // Dhs_8.3 //</l>\n</lg>\n\n<lg>\n<l>anādimati saṃsāre tṛṣṇāgniratibandhakaḥ /</l>\n<l>tṛṣṇāgnirnarakaṃ tasmānnāgnirnarakasambhavaḥ // Dhs_8.4 //</l>\n</lg>\n\n<p>tṛṣṇāgniḥ śarīraṃ manaśca dahati</p>\n\n<lg>\n<l>gātradāhaṃ paraṃ kuryānnārakeyo hutāśanaḥ /</l>\n<l>śārīraṃ mānasaṃ dāhaṃ tṛṣṇāgniḥ kurute nṛṇām // Dhs_8.5 //</l>\n</lg>\n\n<p>tṛṣṇāgniḥ sāmānyāgninā viśiṣyate</p>\n\n<lg>\n<l>tasmād viśiṣyate vahniḥ tṛṣṇāhetusamudbhavaḥ /</l>\n<l>nārakeyo 'samaścaiva tṛṣṇāgnirnitarāṃ smṛtaḥ // Dhs_8.6 //</l>\n</lg>\n\n<p>ayamagniḥ trikālasambhavaḥ</p>\n\n<lg>\n<l>tristhānagaḥ trihetuśca trikarmaparidīpakaḥ /</l>\n<l>trikālasambhavo jñeyastṛṣṇāgniparakastathā // Dhs_8.7 //</l>\n</lg>\n\n<p>tṛṣṇāgniḥ sadaiva sarvatra dāhakaḥ</p>\n\n<lg>\n<l>rāgāgnirdahyate svarge dveṣāgnistiryage tathā /</l>\n<l>mohāgnirdahyate pāpe tṛṣṇāgniḥ sarvadā sthitaḥ // Dhs_8.8 //</l>\n</lg>\n\n<p>tṛṣṇāgneḥ svarūpanirūpaṇam</p>\n\n<lg>\n<l>mānerṣyādhūmaviśikhaḥ saṅkalpe dhanasambhavaḥ /</l>\n<l>lobhāgnirdahate lokaṃ nāgniḥ kāmasamudbhavaḥ // Dhs_8.9 //</l>\n</lg>\n\n<lg>\n<l>tṛṣṇāgnirviṣayasevanenaiva vardhate</l>\n<l>lobhāśīviṣadaṣṭā ye teṣāṃ śarma na vidyate /</l>\n<l>sevito bhāvito lobho bhūya evābhivardhate // Dhs_8.10 //</l>\n</lg>\n\n<p>lobhasamo ripurbhuvi nāsti</p>\n\n<lg>\n<l>yathā yathendhanaṃ prāpyānalo vardhatyanekaśaḥ /</l>\n<l>śakyaḥ pālayituṃ(vahni) rlobhavahnirna(śakyate) // Dhs_8.11 //</l>\n</lg>\n\n<lg>\n<l>cakravad bhramate loko lobhena parivañcitaḥ /</l>\n<l>anādinidhane loke nāsti lobhasamo ripuḥ // Dhs_8.12 //</l>\n</lg>\n\n<lg>\n<l>viśanti sāgarajale lobhena parivañcitāḥ /</l>\n<l>śastrasaṅghātagahanaṃ yuddhaṃ saṃpraviśanti ca // Dhs_8.13 //</l>\n</lg>\n\n<lg>\n<l>lobhahetorhi bhūpālā nāśayanti parasparam /</l>\n<l>śastrāsibhairavaprotā yuddhayante dhanatṛṣṇayā // Dhs_8.14 //</l>\n</lg>\n\n<lg>\n<l>tṛṣṇāviṣavinirmuktā lobhāṅgāravivarjitā /</l>\n<l>samaloṣṭakāñcanā ye nirvāṇasyāntike hi te // Dhs_8.15 //</l>\n</lg>\n\n<p>lobhāgniḥ sarvāpekṣayā viṣamaḥ</p>\n\n<lg>\n<l>atīvānupapannasya dhanalobhena dahyate /</l>\n<l>na vahnirviṣamastatra lobhāgniryatra vartate // Dhs_8.16 //</l>\n</lg>\n\n<p>lobhaśāntiṃ vinā nirvāṇakathā vṛthā</p>\n\n<lg>\n<l>lobhādhāraprayatnena hanyāt tān rabhasā budhaḥ /</l>\n<l>anirvāpitalobhasya nirvāṇaṃ dūrataḥ sthitam // Dhs_8.17 //</l>\n</lg>\n\n<p>bhavasukhaparityāgī bhavajaṃ duḥkhaṃ nāpnoti</p>\n\n<lg>\n<l>bhavābhilāṣiṇīṃ nāndīṃ nābhinandanti ye narāḥ /</l>\n<l>na teṣāṃ bhavajaṃ duḥkhaṃ svapne samupavidyate // Dhs_8.18 //</l>\n</lg>\n\n<lg>\n<l>tṛṣṇābaddhān janān mṛtyuḥ śambūka iva karṣati</l>\n<l>matsyān yathā jālabaddhān śambūkaḥ parikarṣati /</l>\n<l>tṛṣṇābaddhāṃstathā sattvānmṛtyuḥ samupakarṣati // Dhs_8.19 //</l>\n</lg>\n\n<p>tṛṣṇāviṣaṃ kutrāpi na muñcati</p>\n\n<lg>\n<l>saviṣaiḥ sāyakairviddho mṛgo yatra (pra)dhāvati /</l>\n<l>tatra tatra viṣaṃ yāti tathā tṛṣṇāviṣaṃ nṛṇām // Dhs_8.20 //</l>\n</lg>\n\n<lg>\n<l>pravāhapravahannadyā gatirgatya'nudhāvinī /</l>\n<l>yathā nirdahate bālān śuṣkendhanamivānalaḥ // Dhs_8.21 //</l>\n</lg>\n\n<lg>\n<l>āpātaramyā(viṣayā) vipākajvalanopamāḥ /</l>\n<l>tasmāt tṛṣṇā vimoktavyā yadi saukhyaṃ hi rocate // Dhs_8.22 //</l>\n</lg>\n\n<lg>\n<l>yathā hi vaḍiśagrastā mīnā mṛtyuvaśānugāḥ /</l>\n<l>tathā prataptā viṣayān paridhāvanti duḥkhitāḥ // Dhs_8.23 //</l>\n</lg>\n\n<p>tṛṣṇāgniḥ narakādapi mahān</p>\n\n<lg>\n<l>narakaṃ nārakeyaṃ ca tṛṣṇānihitaṃ mahat /</l>\n<l>patanti nidhanā martyāḥ paradāropajīvinaḥ // Dhs_8.24 //</l>\n</lg>\n\n<p>tṛṣṇāprerito munirapi duḥkhamanubhavati</p>\n\n<lg>\n<l>na ceṣṭitamanopāpatṛṣṇayā prerito muniḥ /</l>\n<l>ṣaḍindriyasamudbhūto viṣayendhanadāhakaḥ // Dhs_8.25 //</l>\n</lg>\n\n<p>devānapi tṛṣṇāgnirdahatyeva</p>\n\n<lg>\n<l>tṛṣṇāgnirdahate devaṃ kāyāgnirna kathañcana /</l>\n<l>sukhāvṛtāḥ sukharatāḥ sukhe(na) parivañcitāḥ // Dhs_8.26 //</l>\n</lg>\n\n<lg>\n<l>tṛṣṇāparivañcitaḥ patanamapi nāvagacchati</l>\n<l>patanaṃ nāvagacchanti tṛṣṇayā parivañcitāḥ /</l>\n<l>jvālāmālākulaḥ sarvaḥ saṃsārastṛṣṇayāvṛtaḥ // Dhs_8.27 //</l>\n</lg>\n\n<lg>\n<l>tṛṣṇāgninā vaśībhūtā janā gacchanti durgatim /</l>\n<l>tṛṣṇāgnibhiḥ parivṛtaḥ suralokaḥ samantataḥ // Dhs_8.28 //</l>\n</lg>\n\n<p>tṛṣṇāgniḥ sadaiva vardhate</p>\n\n<lg>\n<l>dahyate vivaśo raktaḥ kāmabhogavaśīkṛtaḥ /</l>\n<l>yathā yathendhanaṃ prāpya jvalanaṃ saṃpravardhate // Dhs_8.29 //</l>\n</lg>\n\n<lg>\n<l>tathā tathā sukhaṃ prāpya tṛṣṇāgnirvardhate nṛṇām /</l>\n<l>parivartayate puṃsaḥ kāṣṭhāgnirdāhadīpakaḥ // Dhs_8.30 //</l>\n</lg>\n\n<lg>\n<l>tṛṣṇāgnirdahate lokaṃ parihātuṃ na śakyate /</l>\n<l>ye viśālāṃ nadīṃ tīrṇā saṅkalpakṛtabhairavīm // Dhs_8.31 //</l>\n</lg>\n\n<p>tṛṣṇāpāśaśūnyaḥ paramāṃ śāntimāpnoti</p>\n\n<lg>\n<l>te gatāḥ paramāṃ śāntiṃ yān hi tṛṣṇā na bādhate /</l>\n<l>tṛṣṇāpāśavimuktā ye saṅgadoṣavivarjitāḥ // Dhs_8.32 //</l>\n</lg>\n\n<lg>\n<l>nirmuktapāpakalmāṣā vītaśokā hi te budhāḥ /</l>\n<l>kalpakoṭisahasrāṇi tṛṣṇayā vañcitā narāḥ // Dhs_8.33 //</l>\n</lg>\n\n<p>tṛṣṇayā vañcito lokastṛṣṇāmevopāste</p>\n\n<lg>\n<l>(na)te tyajanti(viṣayān) māyāmohavaśaṃgatāḥ /</l>\n<l>tṛṣṇayā vañcito lokastṛṣṇāmevopasevate // Dhs_8.34 //</l>\n</lg>\n\n<lg>\n<l>lavaṇodaṃ tṛṣātoyaṃ yathā pibati nārikaḥ /</l>\n<l>na tena (tuṣyati) janturmuhuśca pariśuṣyati // Dhs_8.35 //</l>\n</lg>\n\n<p>duḥkhakarīṃ tṛṣṇāṃ na seveta</p>\n\n<lg>\n<l>viṣayeṣveva tṛṣṇārtaśceṣṭate puruṣo 'dhamaḥ /</l>\n<l>tasmāt tṛṣṇāṃ na seveta sā hi tṛṣṇā durāsadā // Dhs_8.36 //</l>\n</lg>\n\n<p>tṛṣṇāvaśo naiva pramucyate</p>\n\n<lg>\n<l>tṛṣṇāvaśo hi puruṣaḥ saṃsārānnaiva mucyate /</l>\n<l>anuttamāni saukhyāni bhuktvā deveṣu jantavaḥ // Dhs_8.37 //</l>\n</lg>\n\n<p>tṛṣṇāpāśavikṛṣṭāḥ narakaṃ patanti</p>\n\n<lg>\n<l>tṛṣṇāpāśavikṛṣṭāste patanti narakaṃ punaḥ /</l>\n<l>asvatantrādikalyāṇaṃ nityaduḥkhamayaṃ kaṭu // Dhs_8.38 //</l>\n</lg>\n\n<p>tṛṣṇayā kadāpi tuṣṭirna bhavati</p>\n\n<lg>\n<l>tṛṣṇāyāḥ sevanānmuktaḥ sanmārgamadhigacchati /</l>\n<l>satṛṣṇasya kutastuṣṭirviṣayeṣu bhaviṣyati // Dhs_8.39 //</l>\n</lg>\n\n<lg>\n<l>sā tṛptiryā vitṛṣṇasya vītaśokasya dehinaḥ /</l>\n<l>evaṃ vitarkavihitāḥ pramādena ca vañcitāḥ // Dhs_8.40 //</l>\n</lg>\n\n<p>tṛṣṇayā devānapi narakaṃ yānti</p>\n\n<lg>\n<l>tṛṣṇayāḥ toṣitā devāḥ patanti narakaṃ punaḥ /</l>\n<l>viḍambaneyaṃ paramā yatsurā narakaṃ gatāḥ // Dhs_8.41 //</l>\n</lg>\n\n<lg>\n<l>krīḍakāḥ paramā bhūtvā kāmasya vaśamāgatāḥ /</l>\n<l>na codvijanti saṃsārān prāṇinaścittamohitāḥ // Dhs_8.42 //</l>\n</lg>\n\n<p>tṛṣṇayā duḥkhataraṃ padamāpnoti</p>\n\n<lg>\n<l>duḥkhād duḥkhataraṃ yānti tṛṣṇayā parivañcitāḥ /</l>\n<l>yathā yathā sukhasyāptirvardhate jālinī tathā // Dhs_8.43 //</l>\n</lg>\n\n<lg>\n<l>jālinīvahnidagdhasya narakānupakarṣati /</l>\n<l>satṛṣṇasya vitarkā ye teṣāṃ saṃkhyā na vidyate // Dhs_8.44 //</l>\n</lg>\n\n<p>viṣayagāminaḥ tṛṣṇayā mṛtyumukhameva praviśanti</p>\n\n<lg>\n<l>avitarkavitarkantu mṛtyurājo vikarṣati /</l>\n<l>vitarkakāmavaśagāstṛṣṇāviṣayagāminaḥ // Dhs_8.45 //</l>\n</lg>\n\n<p>kāmāsvādapramattāḥ viṣayiṇo duḥkhinastiṣṭhanti</p>\n\n<lg>\n<l>sukhasya bhoginaṃ dṛṣṭvā na vidvadbhistatheṣyate /</l>\n<l>kāmāsvādapramattānāṃ prāṇināṃ viṣayārthinām // Dhs_8.46 //</l>\n</lg>\n\n<p>dehinaḥ tṛṣṇayā dahayante</p>\n\n<lg>\n<l>jālinī bādhate nityaṃ yathā badhnanti dehinaḥ /</l>\n<l>pañcālambanametattu tṛṣṇayā naiva dahayate // Dhs_8.47 //</l>\n</lg>\n\n<p>tṛṣṇāvimuktā vimalā bhavanti</p>\n\n<lg>\n<l>tṛṣṇāvimuktavimalā na pāpapuragāminaḥ /</l>\n<l>saṅkalpadoṣā kuṭilā tridoṣarajasodbhavāḥ // Dhs_8.48 //</l>\n</lg>\n\n<p>tṛṣṇayā saṃsārasāgare parivarte patanti janāḥ</p>\n\n<lg>\n<l>pramādajalagambhīrāḥ strīrāgakṛtasevanāḥ /</l>\n<l>gītatūryasvarāḥ śīghraṃ surāpānācca cañcalāḥ // Dhs_8.49 //</l>\n</lg>\n\n<lg>\n<l>sañchannaviṣayā sarve manaḥ kṣiptataraṅgiṇaḥ /</l>\n<l>tṛṣṇānadīṣu viṣame vahanti na ca gocare // Dhs_8.50 //</l>\n</lg>\n\n<lg>\n<l>gāhante te ca sammūḍhāḥ surā rāgeṇa vañcitāḥ /</l>\n<l>tridoṣakāṣṭhasaṃbhūtāḥ pramādānilavegataḥ // Dhs_8.51 //</l>\n</lg>\n\n<lg>\n<l>tṛṣṇānalaḥ suragaṇān dahate na ca te viduḥ /</l>\n<l>na kṣaṇo nāpi hi lavo na muhūrta kathañcana // Dhs_8.52 //</l>\n</lg>\n\n<lg>\n<l>yā na tṛṣṇāvaśagataiḥ suraiḥ samupabhujyate /</l>\n<l>tṛṣṇābhūmiriyaṃ kāṣṭhā vitarkajalasambhṛtā // Dhs_8.53 //</l>\n</lg>\n\n<p>tṛṣṇāsarpadagdhaḥ kālavaśīkṛto bhavati</p>\n\n<lg>\n<l>yasmin krīḍanti vivaśāḥ devāḥ kāmavaśānugāḥ /</l>\n<l>cittādinā pracaṇḍena tṛṣṇāviṣavisarpiṇā // Dhs_8.54 //</l>\n</lg>\n\n<lg>\n<l>daṣṭānupañcaśīrṣeṇa kiṃ vṛthā vilapasyatha /</l>\n<l>tṛṣṇānadī viśāleyaṃ pañcatīrthasamudbhavā // Dhs_8.55 //</l>\n</lg>\n\n<lg>\n<l>tṛṣṇāmohendrajālena viprakīrṇena sarvadā /</l>\n<l>tathā prapañcitā devā yathā na śubhabhāginaḥ // Dhs_8.56 //</l>\n</lg>\n\n<p>tṛṣṇāviṣayaghṛtasikto vardhata eva</p>\n\n<lg>\n<l>nendriyāṇi sadā kāmaistṛpyanti hi kathañcana /</l>\n<l>saṃvardhate tathā tṛṣṇā ghṛtasikto yathānalaḥ // Dhs_8.57 //</l>\n</lg>\n\n<p>tṛṣṇayā vividhāsu yoniṣu janāḥ bhramanti</p>\n\n<lg>\n<l>nānāvidhaiḥ sukhaireṣā jālinī lokanāśinī /</l>\n<l>narakapretatiryakṣu bhrāmayantī narān sadā // Dhs_8.58 //</l>\n</lg>\n\n<p>vītatṛṣṇaḥ nirmuktabandhanaḥ paramāṃ gatimāpnoti</p>\n\n<lg>\n<l>mṛtyūpapattidolāyāṃ śliṣyante bāliśāḥ janāḥ /</l>\n<l>suśīlāvītatṛṣṇāśca gatāste paramāṃ gatim // Dhs_8.59 //</l>\n</lg>\n\n<lg>\n<l>nirmuktabandhanā dhīrā gataśokā gatavyathāḥ /</l>\n<l>sukhaṃ prāpnuvanti nityaṃ ye na tṛṣṇāvaśānugāḥ /</l>\n<l>janmaduḥkhamayaiḥ pāśairna te vidhyanti sūrayaḥ // Dhs_8.60 //</l>\n</lg>\n\n<p>tṛṣṇāvisṛṣṭiḥ jñānāya pravartayati</p>\n\n<lg>\n<l>yeṣāṃ sarvāsvavasthāsu jñāneṣu vihitaṃ manaḥ /</l>\n<l>animitte mano yeṣāṃ visṛṣṭā ye ca tṛṣṇayā /</l>\n<l>te vītamalakāntārāḥ pāraṃ prāptāḥ sukhodayam // Dhs_8.61 //</l>\n</lg>\n\n<p>tṛṣṇāmohapramattāḥ bhave bhave bhramanti</p>\n\n<lg>\n<l>tṛṣṇāmohapramattā ye ratisaukhyāstathaiva ca /</l>\n<l>mohitāste devagaṇā bhramiṣyanti bhave bhave // Dhs_8.62 //</l>\n</lg>\n\n<p>aharniśaṃ tṛṣṇā tāpayati</p>\n\n<lg>\n<l>kuṭṭanavyavahārā ye paricittāpahāriṇaḥ /</l>\n<l>avidyābahulā ye vā nityaṃ dāhābhikāṅkṣiṇaḥ /</l>\n<l>na rātrau na divā teṣāṃ hṛdayaṃ suprasīdati // Dhs_8.63 //</l>\n</lg>\n\n<p>lobhābhibhūtāḥ tuṣāgnikalpā bhavanti</p>\n\n<lg>\n<l>lobhābhibhūtamanasāṃ parivittābhikāṅkṣiṇām /</l>\n<l>teṣāṃ tuṣāgnikalpānāṃ viśvasenna svabhāvataḥ // Dhs_8.64 //</l>\n</lg>\n\n<p>viṣayendhana sarpād bhayamevocitam</p>\n\n<lg>\n<l>bibheti hi naraḥ sarvaḥ sarpādiva viṣendhanāt /</l>\n<l>lobhena viṣayeṇaivābhibhūtāste narā bhṛśam // Dhs_8.65 //</l>\n</lg>\n\n<p>tṛṣṇāvaśagāḥ vividhāṃ yoniṃ labhante</p>\n\n<lg>\n<l>te mṛtā narakaṃ yānti pretayoniṃ tathaiva ca /</l>\n<l>tasmādapi vinirmuktā narakād vahnisammukhāt // Dhs_8.66 //</l>\n</lg>\n\n<p>ākāṅkṣiṇaḥ nityaṃ duḥkhabhāgino bhavanti</p>\n\n<lg>\n<l>pañcajanmaśatānyete bhavanti parikāṅkṣiṇaḥ /</l>\n<l>vivarṇā dīnavadanā nityaṃ duḥkhasya bhāginaḥ /</l>\n<l>bhavanti manujāḥ sarve lobhopahatacetasaḥ // Dhs_8.67 //</l>\n</lg>\n\n<p>vivekasampannāḥ paramāṃ gatiṃ labhante</p>\n\n<lg>\n<l>prahīṇalobhā ye santi nityaṃ jñānābhikāṅkṣiṇaḥ /</l>\n<l>buddhimantaḥ sadā santaḥ te gatāḥ paramāṃ gatim /</l>\n<l>nirvāṇahṛdayā vītalobhamohāḥ sadā narāḥ // Dhs_8.68 //</l>\n</lg>\n\n<p>lobhākṛṣṭasya vinipātaḥ</p>\n\n<lg>\n<l>lobhāśīviṣadaṣṭasya vinipāto dhruvaṃ sthitaḥ /</l>\n<l>kriyamāṇo dhruvaṃ loko vardhate sa muhurmuhuḥ // Dhs_8.69 //</l>\n</lg>\n\n<lg>\n<l>śuṣkendhanaṃ samādāya yathā vahniḥ pravardhate /</l>\n<l>dhanatṛṣṇāratāḥ sattvāḥ dhanopārjanatatparāḥ // Dhs_8.70 //</l>\n</lg>\n\n<lg>\n<l>mṛtyukāle samutpanne tyajanti vivaśā dhanam /</l>\n<l>yacca tatsambhavaṃ yogāt tat sarva na vinaśyati // Dhs_8.71 //</l>\n</lg>\n\n<p>lobhātmā ghoraṃ narakaṃ yāti</p>\n\n<lg>\n<l>tena vittena lobhātmā nīyate narakaṃ bhṛśam /</l>\n<l>anyaistadbhujyate vittaṃ sa tu pāpena lipyate // Dhs_8.72 //</l>\n</lg>\n\n<lg>\n<l>prayānti narakaṃ ghoraṃ paścāttāpena dahyate /</l>\n<l>anartho hyartharūpeṇa sukharūpeṇa vā sukham // Dhs_8.73 //</l>\n</lg>\n\n<p>lobhatyāgaṃ prājñaḥ kuryāt</p>\n\n<lg>\n<l>amitraṃ mitrarūpeṇa lobho 'yaṃ hṛdi vartate /</l>\n<l>na lobhaṃ saṃśrayet prājño lobhāgnirdahyate sadā // Dhs_8.74 //</l>\n</lg>\n\n<p>lobhadagdhāḥ narakagāmino bhavanti</p>\n\n<lg>\n<l>tena dagdhā bhṛśaṃ sattvāḥ paścānnarakagāminaḥ /</l>\n<l>lokasādhāraṇā hyete vibhavāḥ sukhavarjitāḥ // Dhs_8.75 //</l>\n</lg>\n\n<p>tṛṣṇābhayavimuktireva śreyaskarī</p>\n\n<lg>\n<l>teṣāmarthe kathaṃ pāpa kriyate mandabuddhibhiḥ /</l>\n<l>tṛṣṇābhayavimuktasya nirāśasya hi sarvataḥ // Dhs_8.76 //</l>\n</lg>\n\n<lg>\n<l>vītakāṅkṣasya dhīrasya nityaṃ padamavasthitam /</l>\n<l>sampattau dhābate loko vipattau nāvabudhyate // Dhs_8.77 //</l>\n</lg>\n\n<p>sampattiḥ kṣayāntā</p>\n\n<lg>\n<l>vipadantā hi sampattiḥ kṣayāntaṃ divasaṃ yathā /</l>\n<l>yathā tiṣṭhati sampattiḥ vipattiḥ pāpikā tathā // Dhs_8.78 //</l>\n</lg>\n\n<p>kāmabhogairdevā api narakaṃ yānti</p>\n\n<lg>\n<l>avitṛptasya kāmebhyastṛṣṇayā paridahyate /</l>\n<l>yasyeṣṭāḥ sampado nityaṃ sukhaṃ cābhimataṃ sadā // Dhs_8.79 //</l>\n</lg>\n\n<lg>\n<l>jani nāśayate tāsāṃ tṛṣṇā naṣṭā sukhāvahā /</l>\n<l>te devā narakaṃ yānti kāmabhogaistathārpitāḥ // Dhs_8.80 //</l>\n</lg>\n\n<lg>\n<l>analāceṣṭitaṃ sarva tad vadanti tathāgatāḥ /</l>\n<l>manuṣyā yacca narakaṃ prayā(nti) śataśastathā // Dhs_8.81 //</l>\n</lg>\n\n<p>vimugdhāḥ yati jīvanaṃ nāvagacchanti</p>\n\n<lg>\n<l>ceṣṭitaṃ tad viśālāyāḥ yoṣikāyā vidurbudhāḥ /</l>\n<l>vimohitā na vindanti tvaritaṃ svalpajīvitam // Dhs_8.82 //</l>\n</lg>\n\n<p>tṛṣṇayā sukṛtāni vinaśyanti</p>\n\n<lg>\n<l>sukṛtāni ca naśyanti tṛṣṇā naiva vinaśyati /</l>\n<l>bhave bhave gatā satvāḥ na vindanti śubhāśubham // Dhs_8.83 //</l>\n</lg>\n\n<lg>\n<l>śubhasya phalameveṣṭaṃ yat surāḥ paribhuñjate /</l>\n<l>aśubhasya tathā dṛṣṭamasukhaṃ vinipātajam // Dhs_8.84 //</l>\n</lg>\n\n<p>śubhāśubhaprahīṇā eva jarāmaraṇarahitā bhavanti</p>\n\n<lg>\n<l>śubhāśubhaprahīṇā ye saṅgadoṣavivarjitāḥ /</l>\n<l>te gatāḥ paramaṃ sthānaṃ jarāmaraṇavarjitam // Dhs_8.85 //</l>\n</lg>\n\n<p>tṛṣṇānadīparikṣiptaḥ janaḥ kimapi nāvagacchati</p>\n\n<lg>\n<l>pañcāraṃ bhavacakraṃ tat tṛṣṇānābhipuraḥsaram /</l>\n<l>nadīrāgaparikṣiptaṃ na ca loko 'vabudhyate // Dhs_8.86 //</l>\n</lg>\n\n<lg>\n<l>doṣāvartatarā jñeyā saṅkalpamakarākulāḥ /</l>\n<l>tṛṣṇānadī viśāleyaṃ na ca loko 'vabudhyate // Dhs_8.87 //</l>\n</lg>\n\n<p>tṛṣṇā triṣu kāleṣu vañcikā</p>\n\n<lg>\n<l>trikāle vañcanī tṛṣṇā nityamajñānakāriṇī /</l>\n<l>na tasyāṃ viśvased dhīmān saṃsārabandhanā hi sā // Dhs_8.88 //</l>\n</lg>\n\n<p>tṛṣṇā lokabandhanabhūtā</p>\n\n<lg>\n<l>mitravad dṛśyate kāle śatruvacca nikṛntati /</l>\n<l>na tasyāṃ viśvaset prājñaḥ sā hi lokasya bandhanam // Dhs_8.89 //</l>\n</lg>\n\n<lg>\n<l>śakyaṃ hi bandhanaṃ chettumāyasaṃ dāruvattathā /</l>\n<l>na tṛṣṇābandhanaṃ chettuṃ nityaṃ kāmagaveṣibhiḥ // Dhs_8.90 //</l>\n</lg>\n\n<lg>\n<l>yasyeṣṭo bandhabhedo 'yaṃ yasyeṣṭaṃ sukhamavyayam /</l>\n<l>sa tṛṣṇayā vimuktaḥ (syāt)prajñāśo (dhanakṛd) bhavet // Dhs_8.91 //</l>\n</lg>\n\n<p>jñānena tṛṣṇāvṛkṣasya chedanaṃ karttavyam</p>\n\n<lg>\n<l>jñānālokaḥ sukhāloko duḥkhaṃ tṛṣṇātamaḥsmṛtam /</l>\n<l>tasmādālokamāsthāya tamo nudati paṇḍitaḥ // Dhs_8.92 //</l>\n</lg>\n\n<lg>\n<l>jñānakhaḍgena tīkṣṇena tṛṣṇāvṛkṣaṃ nikṛntati /</l>\n<l>nikṛttavṛkṣaḥ (sa) naraḥ sukhaṃ prāpnotyanuttamam // Dhs_8.93 //</l>\n</lg>\n\n<lg>\n<l>doṣeṇa bahulā hyeṣā nadī prasravaṇākulā /</l>\n<l>doṣā netānahitvā (na) bhavānmuñcati paṇḍitaḥ // Dhs_8.94 //</l>\n</lg>\n\n<p>prajñānāvamāśritya tṛṣṇānadyāḥ pāraṃ gacchati</p>\n\n<lg>\n<l>tṛṣṇānadīṃ tripathagāṃ pramādāvartadustarām /</l>\n<l>prajñānāvaṃ samāśritya pāraṃ gacchantyanāmayam // Dhs_8.95 //</l>\n</lg>\n\n<lg>\n<l>mahecchatāmahacchatraṃ yena cāyānti bāliśāḥ /</l>\n<l>tasmānmahecchatā badhyā tvayeyaṃ jñānacakṣuṣā // Dhs_8.96 //</l>\n</lg>\n\n<p>mahecchaiva hṛdayavraṇabhūtā</p>\n\n<lg>\n<l>mahecchatāvraṇastīvro hṛdaye yasya jāyate /</l>\n<l>na rātrau na divā tasya sukhaṃ bhavati lobhinaḥ // Dhs_8.97 //</l>\n</lg>\n\n<lg>\n<l>saṅkalpe tu na sambhūtaḥ tṛṣṇāvāyusamīritaḥ /</l>\n<l>mahecchatāmayo vahnirdahate hṛdayaṃ nṛṇām // Dhs_8.98 //</l>\n</lg>\n\n<p>lobhenātmano 'hitaṃ kurvanti janāḥ</p>\n\n<lg>\n<l>lobhenāveṣṭitamanāḥ puruṣo laghucetasā /</l>\n<l>jīvitānyapi sārāṇi jahāti dhanatṛṣṇayā // Dhs_8.99 //</l>\n</lg>\n\n<lg>\n<l>pāpāni hi ca karmāṇi kurvanti puruṣāḥ kṣitau /</l>\n<l>dhanalābhena tat sarva pravadanti manīṣiṇaḥ // Dhs_8.100 //</l>\n</lg>\n\n<lg>\n<l>ye sāhasaṃ na kurvanti viśanti jvalanaṃ ca yat /</l>\n<l>tat sarva lobhadoṣeṇa kurvantyahitamātmanaḥ // Dhs_8.101 //</l>\n</lg>\n\n<lg>\n<l>śastrānilāni duḥkhāni vividhāni ca (sarvataḥ) /</l>\n<l>viśanti (vai) narā mūḍhā lobhastatra hi kāraṇam // Dhs_8.102 //</l>\n</lg>\n\n<lg>\n<l>hṛdayastho manovahnirnityaṃ bahvicchatāṃ nṛṇām /</l>\n<l>alpecchatayā (hi) hṛcchāntirbhavatilābhinaḥ // Dhs_8.103 //</l>\n</lg>\n\n<lg>\n<l>yathāgnirindhanenaiva praśāntimadhigacchati /</l>\n<l>tathā vahvicchatāṃ nṛṇāṃ dhanairvṛddhiḥ prajāyate // Dhs_8.104 //</l>\n</lg>\n\n<p>alpecchataiva sukham</p>\n\n<lg>\n<l>bhūpālā (hi) dhanaistṛptāḥ koṭiśo nidhanaṃ gatāḥ /</l>\n<l>yāsyanti cānye nidhanaṃ tasmādalpecchatā sukham // Dhs_8.105 //</l>\n</lg>\n\n<p>tṛṣṇāvihīna eva sukhamāpnoti</p>\n\n<lg>\n<l>duḥkhaṃ vahvicchatā nṛṇāṃ lakṣaṇaṃ sukhaduḥkhayoḥ /</l>\n<l>(heyā sarvaprayatnena) idamuktaṃ parīkṣakaiḥ /</l>\n<l>eṣa panthāḥ śivaḥ śreṣṭho yena tṛṣṇā vaśīkṛtā // Dhs_8.106 //</l>\n</lg>\n\n<p>// iti tṛṣṇāvargo 'ṣṭamaḥ //</p>\n\n<p>(9) strījugupsāvargaḥ</p>\n\n<p>striya evānarthamūlam</p>\n\n<lg>\n<l>striyo mūlaṃ (hi) pāpasya dhananāśasya sarvathā /</l>\n<l>svahite ye na niratāḥ kutasteṣāṃ bhavet sukham // Dhs_9.1 //</l>\n</lg>\n\n<lg>\n<l>anarthakarmaratayaḥ śāṭhyerṣyābahulāstriyaḥ /</l>\n<l>lokadvayavināśāya puruṣāṇāmavasthitāḥ // Dhs_9.2 //</l>\n</lg>\n\n<lg>\n<l>nityaṃ sarāgakuśalā nityaṃ tadvacanāḥ parāḥ /</l>\n<l>anyacca hṛdaye tāsāṃ kathayantyanyadeva vā // Dhs_9.3 //</l>\n</lg>\n\n<lg>\n<l>āpātamadhurāḥ sūkṣmāḥ vipāke vajracetasaḥ /</l>\n<l>nopakāreṇa satkāraṃ smaranti laghucetasaḥ // Dhs_9.4 //</l>\n</lg>\n\n<p>striyo vidyutsvabhāvahṛdayā aticañcalāḥ</p>\n\n<lg>\n<l>nāśayitvā priyaśataṃ smarantyekaṃ hi vipriyam /</l>\n<l>vidyutsvabhāvahṛdayāḥ striyaḥ pāpasya bhūmayaḥ // Dhs_9.5 //</l>\n</lg>\n\n<p>strīṇāṃ nāśasādhakatvapradarśanam</p>\n\n<lg>\n<l>strīhetunāśamicchanti puruṣā vakracetasaḥ /</l>\n<l>strīvināśo vināśo drāgiha loke paratra ca // Dhs_9.6 //</l>\n</lg>\n\n<p>strīdarśanamevāgnivaddahati</p>\n\n<lg>\n<l>evaṃ tu sarvaviṣayāḥ strīdarśanamihaikajam /</l>\n<l>abhibhūya sarvaviṣayān nāryagnijvalanaṃ mahat // Dhs_9.7 //</l>\n</lg>\n\n<p>strīdoṣapradarśanapūrvakaṃ nārījugupsāsamīkṣaṇam</p>\n\n<lg>\n<l>saṃśleṣādapi viśleṣaḥ smaraṇāt kathanādapi /</l>\n<l>strīṇāṃ dāhasamuttho 'yaṃ vahnirantarjahāsakaḥ // Dhs_9.8 //</l>\n</lg>\n\n<lg>\n<l>rāgeṇa saha jāyante nityaṃ vai dāruṇāḥ striyaḥ /</l>\n<l>dānena saha jāyante yathā loke hutāśanāḥ // Dhs_9.9 //</l>\n</lg>\n\n<lg>\n<l>na bhavet tādṛśo dāho yo 'yaṃ vahnisamudbhavaḥ /</l>\n<l>yādṛśaḥ strīmado hyasti dehināṃ hṛdayodbhavaḥ // Dhs_9.10 //</l>\n</lg>\n\n<lg>\n<l>sarvalokavināśāya sarvadharmakṣayāya ca /</l>\n<l>hetavo narakasyaitāḥ striyaḥ proktā maharṣibhiḥ // Dhs_9.11 //</l>\n</lg>\n\n<lg>\n<l>mukhato madhurāmarṣā hṛdayena viṣopamāḥ /</l>\n<l>anavasthitasauhārdā nāsāṃ kaścit priyo naraḥ // Dhs_9.12 //</l>\n</lg>\n\n<lg>\n<l>muhūrtena priyastāsāṃ muhūrtena tathāpriyaḥ /</l>\n<l>anavasthitasauhārdāścañcalā kṣaṇikopamāḥ // Dhs_9.13 //</l>\n</lg>\n\n<lg>\n<l>vañcanāhetukuśalā nityaṃ kāryaparāyaṇāḥ /</l>\n<l>nityaṃ saṃyogamanaso nityaṃ mānaparāyaṇāḥ // Dhs_9.14 //</l>\n</lg>\n\n<lg>\n<l>devānāṃ ca manuṣyāṇāṃ piśācoragarākṣasāḥ /</l>\n<l>na bandhabhūtā yādṛśyaḥ striyaḥ kālaviṣopamāḥ // Dhs_9.15 //</l>\n</lg>\n\n<lg>\n<l>nopakāraṃ smarantyetā na kuśalaṃ nāpi vikramam /</l>\n<l>anavasthitacittāśca vāyuvegasamāḥ striyaḥ // Dhs_9.16 //</l>\n</lg>\n\n<lg>\n<l>bhavanti sampado yatra rakṣyante yatra yoṣitaḥ /</l>\n<l>vyasaneṣu viraktāstu tyajanti puruṣaṃ dhruvam // Dhs_9.17 //</l>\n</lg>\n\n<lg>\n<l>yaṃ yaṃ gacchanti puruṣaṃ rakṣyante tatra yoṣitaḥ /</l>\n<l>śīghraṃ śīghraṃ naraṃ hyetāstyajanti puruṣaṃ sthitam // Dhs_9.18 //</l>\n</lg>\n\n<lg>\n<l>yathā hi bhramarī puṣpaṃ śuṣkaṃ tyajati sarvadā /</l>\n<l>tathā vittena rahitaṃ puruṣaṃ tyajati priyā // Dhs_9.19 //</l>\n</lg>\n\n<lg>\n<l>nistriṃśahṛdayāḥ krūrāścañcalāstamasāvṛtāḥ /</l>\n<l>striyaḥ puruṣanāśāya jātāḥ kenāpi hetunā // Dhs_9.20 //</l>\n</lg>\n\n<lg>\n<l>devānāṃ bandhanaṃ nāma yathā strībandhanaṃ matam /</l>\n<l>strībandhananibaddhāstu patanti narakaṃ punaḥ // Dhs_9.21 //</l>\n</lg>\n\n<lg>\n<l>etadagraṃ hi rāgāṇāṃ yo rāgaḥ strīsamudbhavaḥ /</l>\n<l>strīrāgadagdhamanasaṃ paścād dahati pāvakaḥ // Dhs_9.22 //</l>\n</lg>\n\n<lg>\n<l>pratyakṣāṇyapi karmāṇi rāgaiścāpahataḥ pumān /</l>\n<l>na vetti mūḍhahṛdayaḥ strīrāgeṇa vimohitaḥ // Dhs_9.23 //</l>\n</lg>\n\n<lg>\n<l>viśvāsya viṣaye puruṣaṃ bad dhvā priyamanekaśaḥ /</l>\n<l>tyajanti vittanāśena tvacaṃ yadvadbhujaṅgamāḥ // Dhs_9.24 //</l>\n</lg>\n\n<lg>\n<l>sarvopāyabhṛtā nāryaḥ sarvaśaḥ paripālitāḥ /</l>\n<l>na śakyāḥ svavaśīkarttuṃ striyaḥ paramadāruṇāḥ // Dhs_9.25 //</l>\n</lg>\n\n<lg>\n<l>āsāṃ sarvasvabhāvānāṃ nārīṇāṃ calacetasām /</l>\n<l>na yāyājjātu viśvāsaṃ pumān dhīreṇa cetasā // Dhs_9.26 //</l>\n</lg>\n\n<lg>\n<l>strīvidheyāstu ye martyā nityaṃ kāmagaveṣiṇaḥ /</l>\n<l>paścimadarśanaṃ teṣāṃ suraloke bhaviṣyati // Dhs_9.27 //</l>\n</lg>\n\n<lg>\n<l>pañcāṅgikena tūryeṇa vipralubdhāḥ samantataḥ /</l>\n<l>vindanti vyasane duḥkhaṃ yadavaśyaṃ bhaviṣyati // Dhs_9.28 //</l>\n</lg>\n\n<lg>\n<l>imāstāścañcalā nāryo yāsāṃ rāgaḥ kṛtastvayā /</l>\n<l>tā bhavantaṃ parityajya punaranyaṃ tato gatāḥ // Dhs_9.29 //</l>\n</lg>\n\n<lg>\n<l>dvidhā hi prakṛtiryāsāṃ (yoṣitāṃ) sahacāriṇī /</l>\n<l>bhūyo 'bhiyanti puruṣaṃ vyasaneṣu tyajanti ca // Dhs_9.30 //</l>\n</lg>\n\n<lg>\n<l>mṛgavanmohayantyetāḥ puruṣaṃ rāgamohitam /</l>\n<l>paścāt (tu) vyasane prāpte tyajanti laghucetasaḥ // Dhs_9.31 //</l>\n</lg>\n\n<lg>\n<l>nopakāraṃ na satkāraṃ na priyāṇi na santatim /</l>\n<l>smaranti yoṣitastīvrā vyasane samupasthite // Dhs_9.32 //</l>\n</lg>\n\n<lg>\n<l>mlānaṃ puṣpaṃ yathā tyaktvā bhramaro 'nyatra dhāvati /</l>\n<l>tathā hi vyasane prāpte tyajanti khalu yoṣitaḥ // Dhs_9.33 //</l>\n</lg>\n\n<lg>\n<l>anapekṣitasauhārdāścañcalāśca raṇapriyāḥ /</l>\n<l>bhavanti yoṣitaḥ sarvā viṣamiśraṃ yathā madhu // Dhs_9.34 //</l>\n</lg>\n\n<lg>\n<l>mohayanti narān kāmairvākyaiścāpi viśeṣataḥ /</l>\n<l>na teṣāṃ viśvaseddhīmān puruṣo dhīramānasaḥ // Dhs_9.35 //</l>\n</lg>\n\n<lg>\n<l>ābhirvimohitāḥ kiṃ vā raṃjitāḥ puruṣāḥ svataḥ /</l>\n<l>na kurvanti hitaṃ vākyaṃ yathā muṣṇikagāmikam // Dhs_9.36 //</l>\n</lg>\n\n<lg>\n<l>devāsuranarān yakṣān piśācoragarākṣasān /</l>\n<l>indrajālamayā nāryo vañcayanti viśeṣataḥ // Dhs_9.37 //</l>\n</lg>\n\n<lg>\n<l>etadagrañca pāśānāṃ yadidaṃ strīmayaṃ dṛḍham /</l>\n<l>anena baddhāḥ puruṣā bhramanti bhavacārake // Dhs_9.38 //</l>\n</lg>\n\n<lg>\n<l>na kaścit pāśapāśo 'yaṃ hṛtpāśo yoṣitaḥ param /</l>\n<l>hṛtpāśabandhanairbaddhāḥ puruṣā duḥkhamohitāḥ // Dhs_9.39 //</l>\n</lg>\n\n<lg>\n<l>dahayate chidyate pāśasstrīmayastu na dahayate /</l>\n<l>narakapretatiryakṣu gacchantamanugacchati // Dhs_9.40 //</l>\n</lg>\n\n<lg>\n<l>mūrtimān badhyate kāyaḥ pāśena mahatā tathā /</l>\n<l>amūrtigaṃ cittamidaṃ strīpāśena tu badhyate // Dhs_9.41 //</l>\n</lg>\n\n<lg>\n<l>(na) dṛśyate pāśamanyaṃ yena badhnanti yoṣitaḥ /</l>\n<l>abhijñeyamapramāṇaṃ strīmayaṃ bandhanaṃ mahat // Dhs_9.42 //</l>\n</lg>\n\n<lg>\n<l>anenāpātaramyeṇa (duḥkha) mokṣeṇa sarvadā /</l>\n<l>pāśena baddhāḥ puruṣā na mucyante bhavārṇavāt // Dhs_9.43 //</l>\n</lg>\n\n<lg>\n<l>ṣaḍindriyāṇi badhnāti pāśo yaḥ strīmayo mahān /</l>\n<l>pāśastu kāyamevaikaṃ kaścit badhnāti vā na vā // Dhs_9.44 //</l>\n</lg>\n\n<lg>\n<l>bandhanaṃ na dṛḍhaṃ hīdaṃ mokṣavārya ṣaḍāyasam /</l>\n<l>saṃraktacittabhoge hi mandabuddhernarasya ca // Dhs_9.45 //</l>\n</lg>\n\n<lg>\n<l>snāyuyantreṇa baddhāsu vistṛtakarmabhūmiṣu /</l>\n<l>tīkṣṇaraktāsinā yukto maraṇārthamihāgataḥ // Dhs_9.46 //</l>\n</lg>\n\n<p>strīṇāṃ daurguṇyam</p>\n\n<lg>\n<l>vañcanācchalakūṭāsu rabhasā nu viśeṣataḥ /</l>\n<l>cañcalo bhrāntacittāsu bhrāntastvaṅgakṣaṇāriṣu // Dhs_9.47 //</l>\n</lg>\n\n<lg>\n<l>vibhrānto bhrāntakathitairbhūṣaṇānāṃ tathā svanaiḥ /</l>\n<l>haranti puruṣaṃ kṣipraṃ vañcanākuśalāḥ striyaḥ // Dhs_9.48 //</l>\n</lg>\n\n<lg>\n<l>nānāvidheṣu puṣpeṣu yathā carati ṣaṭ padaḥ /</l>\n<l>nānāvidheṣu martyeṣu tathemāścañcalāḥ striyaḥ // Dhs_9.49 //</l>\n</lg>\n\n<lg>\n<l>yathā madhurikā pītvā puṣpamanyatra gacchati /</l>\n<l>tathā puruṣamāpīyaḥ prayānti rabhasaṃ striyaḥ // Dhs_9.50 //</l>\n</lg>\n\n<lg>\n<l>arthādāneṣu kuśalāḥ kruddhā nityaṃ durāsadāḥ /</l>\n<l>vañcayitvā naraṃ śīghramanyatra saṃprayānti tāḥ // Dhs_9.51 //</l>\n</lg>\n\n<lg>\n<l>sādhyamāyāpraharaṇāḥ kālakūṭaviṣopamāḥ /</l>\n<l>striyaḥ puruṣaghātinyaścāturyeṣu vyavasthitāḥ // Dhs_9.52 //</l>\n</lg>\n\n<lg>\n<l>vāyvākāśānalā yadvan na śaktā grathituṃ naraiḥ /</l>\n<l>tathopāyaśatairnāryo (na) śaktā rakṣituṃ naraiḥ // Dhs_9.53 //</l>\n</lg>\n\n<lg>\n<l>anarthavyādhimṛtyūnāṃ duṣkṛtānāñca karmaṇām /</l>\n<l>hetubhūtāḥ paraṃ nāryo mokṣacaryābadhasya ca // Dhs_9.54 //</l>\n</lg>\n\n<lg>\n<l>yadanekaprakāreṣu śaṭheṣu pāpakarmasu /</l>\n<l>(patanti) manujā loke tatra hetuḥ parastriyaḥ // Dhs_9.55 //</l>\n</lg>\n\n<lg>\n<l>na bālayauvanenaiva vārdhakyenaiva śāmyati /</l>\n<l>cāpalyaṃ sahajaṃ strīṇāṃ bhāskarasya yathā prabhā // Dhs_9.56 //</l>\n</lg>\n\n<lg>\n<l>anityaṃ sauhṛdaṃ tāsāṃ dīptānāmarciṣāṃ kaṇaiḥ /</l>\n<l>vairañca śāśvataṃ tāsāmaśmanāṃ ca yathā vraṇaiḥ // Dhs_9.57 //</l>\n</lg>\n\n<lg>\n<l>dhanahīne virajyante dhanayuktā bhavanti ca /</l>\n<l>yāvadartha striyastāvadarthahīne kutaḥ striyaḥ? // Dhs_9.58 //</l>\n</lg>\n\n<lg>\n<l>na sevābhiścadānena nopakāraiḥ pṛthagvidhaiḥ /</l>\n<l>svīkarttuṃ na striyaḥ śakyāḥ jvalanopamacetasaḥ // Dhs_9.59 //</l>\n</lg>\n\n<lg>\n<l>yathā naro 'nukūlaśca chandakarttā yathā yathā /</l>\n<l>tathā tathā striyastasya vañcanākuśalāḥ param // Dhs_9.60 //</l>\n</lg>\n\n<lg>\n<l>puṣpacchatro yathā sarpo bhasmacchatro yathā nalaḥ /</l>\n<l>rūpacchannaṃ tathā cittamāsāṃ bhavati yoṣitām // Dhs_9.61 //</l>\n</lg>\n\n<lg>\n<l>viṣavṛkṣe yathā puṣpaṃ dṛṣṭiramyaṃ na śāntaye /</l>\n<l>viṣavṛkṣa (samā) nāryaḥ parivarjyāḥ samantataḥ // Dhs_9.62 //</l>\n</lg>\n\n<lg>\n<l>nārīṇāṃ darśanākāṃkṣī viṣayesu ca tatparaḥ /</l>\n<l>naro na sukhabhogāya (haya) smilloke na cāpare // Dhs_9.63 //</l>\n</lg>\n\n<lg>\n<l>nāgninā na ca śastreṇa na balena na jantubhiḥ /</l>\n<l>strīmayaṃ bandhanaṃ hetuḥ śakyate na durāsadam // Dhs_9.64 //</l>\n</lg>\n\n<lg>\n<l>doṣajālamidaṃ (sūtraṃ)strīmayaṃ carate bhuvi /</l>\n<l>yastrīvivarjito dhīmān asmilloke mahīyate // Dhs_9.65 //</l>\n</lg>\n\n<lg>\n<l>yathā bhūtairmanuṣyāṇāṃ svakarmotthāpane na ca /</l>\n<l>tathā striyo hi rakṣanti viṣamārtha tyajanti ca // Dhs_9.66 //</l>\n</lg>\n\n<lg>\n<l>gatārthavibhavaṃ bhūyo varjitaṃ svena karmaṇā /</l>\n<l>devaṃ samīkṣya capalāḥ striyo naiva prabhāvikāḥ // Dhs_9.67 //</l>\n</lg>\n\n<p>strīsukhaṃ kṣaṇabhaṅguram</p>\n\n<lg>\n<l>kṣaṇabhaṅgamidaṃ saukhyamadhigatamavasthitam /</l>\n<l>catvāryetāni duḥkhāni sevitāni nṛbhiḥ sadā // Dhs_9.68 //</l>\n</lg>\n\n<p>strī viṣāgnisadṛśā</p>\n\n<lg>\n<l>tasmāt tāni vivarjyāni viṣāgnisadṛśāni hi /</l>\n<l>yaḥ kaściccapalo janturyaśca doṣodbhavaḥ sadā // Dhs_9.69 //</l>\n</lg>\n\n<lg>\n<l>tasmāt parisamāviṣṭāḥ striyaḥ kāraṇavatsalāḥ /</l>\n<l>na sūryastamaso heturnāgniḥ śītasya kāraṇam // Dhs_9.70 //</l>\n</lg>\n\n<lg>\n<l>na strīṇāṃ sauhṛdaṃ citte svalpamapyavatiṣṭhate /</l>\n<l>yathā sthirā bhūmiriyaṃ yathā vāyuḥ sadā calaḥ // Dhs_9.71 //</l>\n</lg>\n\n<p>striyaḥ doṣameva smaranti</p>\n\n<lg>\n<l>tathā strīṇāṃ kṛtaṃ nāsti doṣamayyaḥ sadā smṛtāḥ /</l>\n<l>ciraprayatnāḥ puruṣaiḥ lobhitā bahuśaḥ striyaḥ // Dhs_9.72 //</l>\n</lg>\n\n<lg>\n<l>tyajanti vyasane prāpte śuṣkaṃ sara ivāśugāḥ /</l>\n<l>nordhvagāḥ sarito dṛṣṭā nāśmano gatiriṣyate // Dhs_9.73 //</l>\n</lg>\n\n<lg>\n<l>girīṇāṃ gamanaṃ nāsti strīṇāṃ naivāsti sauhṛdam /</l>\n<l>vapukarti sadā nṛṇāṃ dharmārthayaśasāṃ tathā // Dhs_9.74 //</l>\n</lg>\n\n<lg>\n<l>yoniścānarthajālasya doṣāṇāmudbhavasya ca /</l>\n<l>bhaved vajramayī mṛdvī tyajed (rātrau yathā) ravim // Dhs_9.75 //</l>\n</lg>\n\n<lg>\n<l>na strī tyajedasādhyāni janmāpekṣā viśeṣataḥ /</l>\n<l>nopacārakriyā dānapriyavākyāpalāpanaiḥ // Dhs_9.76 //</l>\n</lg>\n\n<lg>\n<l>svīkartuṃ na striyaḥ śakyā jvalanopamacetasaḥ /</l>\n<l>sukheṣu samatāṃ yānti vyasaneṣu tyajanti ca // Dhs_9.77 //</l>\n</lg>\n\n<lg>\n<l>upakārāṃśca vismṛtya doṣamekaṃ smaranti tāḥ /</l>\n<l>vanopavanaśaileṣu bhuktvā sukhamanekaśaḥ // Dhs_9.78 //</l>\n</lg>\n\n<p>strī lokasya bandhanam</p>\n\n<lg>\n<l>saṃprāpte vyasane tīvre striya paribhavanti hi /</l>\n<l>lokasya bandhanaṃ nāryo vañcanākṛtivardhikāḥ // Dhs_9.79 //</l>\n</lg>\n\n<lg>\n<l>adhamāḥ vinipātānāṃ doṣāṇāṃ cāspadaṃ (bahu) /</l>\n<l>sarvalokavināśāya vaśīkurvanti tṛṣṇayā // Dhs_9.80 //</l>\n</lg>\n\n<lg>\n<l>yathā strībandhanamidaṃ durviṣahyaṃ kṛtaṃ mahat /</l>\n<l>yadidaṃ bandhanaṃ loke kāmarāgamayaṃ mahat // Dhs_9.81 //</l>\n</lg>\n\n<p>strīvarjanameva śreyaṣkaram</p>\n\n<lg>\n<l>tathā cānyaprayatnena vicārya upalabhyate /</l>\n<l>vaśīkurvanti tā (nāryaḥ) kāmavāṇairanekaśaḥ // Dhs_9.82 //</l>\n</lg>\n\n<lg>\n<l>svalpaiḥ parājitaṃ kṛtvā kāmasya vaśagāḥ striyaḥ /</l>\n<l>rāgerṣyāśāṭhyabhūmīnāṃ vidyuccañcalacetasām // Dhs_9.83 //</l>\n</lg>\n\n<lg>\n<l>lobhāhaṅkārayonīnāṃ na viśvāsyāḥ kathañcana /</l>\n<l>śastrāgnisadṛśāstīkṣṇāḥ kāmapāśaparātmanaḥ // Dhs_9.84 //</l>\n</lg>\n\n<lg>\n<l>svabhraprapātaviṣamaṃ gaṃbhīrasamacetasām /</l>\n<l>parābhidrohamāyendrajālatadgatamānasān // Dhs_9.85 //</l>\n</lg>\n\n<lg>\n<l>akālamṛtyuvajrāgnikālakūṭasamātmanām /</l>\n<l>anekadoṣasambhārananditānāmanekaśaḥ // Dhs_9.86 //</l>\n</lg>\n\n<lg>\n<l>yadi śīlalavaḥ kaścit strīṇāṃ manasi vartate /</l>\n<l>cireṇa dahate vahniḥ sa spṛṣṭāḥ pavaneritaḥ // Dhs_9.87 //</l>\n</lg>\n\n<lg>\n<l>strīdarśanasamucchreyamātraṃ dahati pāvakaḥ /</l>\n<l>tasmāt striyo vivarjyāḥ syuḥ yadicchet sukhamuttamam // Dhs_9.88 //</l>\n</lg>\n\n<lg>\n<l>etat sarva paraṃ loke nārīṇāṃ varjanaṃ sadā /</l>\n<l>yadṛcchājālinīhetuṃ yaḥ icched bhūtimātmanaḥ // Dhs_9.89 //</l>\n</lg>\n\n<lg>\n<l>ya icchati nivṛttiṃ tu sa naraḥ strīṃ vivarjayet /</l>\n<l>sukhāsaktastathārtho (ca) kusīdaścañcalaḥ śaṭhaḥ // Dhs_9.90 //</l>\n</lg>\n\n<lg>\n<l>pāpasevī sumṛṣṭāśī naro bhadraṃ na paśyati /</l>\n<l>udyukto vīryavān dhīro dhārmikaḥ strīṃ vivarjayet /</l>\n<l>dakṣo hetuphalaśraddho naraḥ kalyāṇavān bhavet // Dhs_9.91 //</l>\n</lg>\n\n<p>// iti strījugupsāvargo navamaḥ //</p>\n\n<p>(10) madyajugupsāvargaḥ</p>\n\n<p>madyapānavarṇanasādhanapradarśanam</p>\n\n<lg>\n<l>madyapānaṃ na seveta madyaṃ hi viṣamuttamam /</l>\n<l>naśyanti kuśalā dharmā madyapānaniṣevaṇāt // Dhs_10.1 //</l>\n</lg>\n\n<lg>\n<l>yaḥ sevate sadā madyaṃ tasya buddhirasaṃsthitā /</l>\n<l>balabuddhī na dharmo 'sti tasmānmadyaṃ vivarjayet // Dhs_10.2 //</l>\n</lg>\n\n<lg>\n<l>nāśānāmuttamaṃ nāśaṃ madyamuktaṃ manīṣibhiḥ /</l>\n<l>tasmānmadyaṃ na seveta (madyaṃ) nāśayate naram // Dhs_10.3 //</l>\n</lg>\n\n<lg>\n<l>aniṣṭāḥ pāpakā dharmā madyapānaniṣevaṇāt /</l>\n<l>bhavanti tasmād viṣavanmadyapānaṃ vivarjayet // Dhs_10.4 //</l>\n</lg>\n\n<lg>\n<l>dhanakṣayaṃ pāpakaraṃ kausīdyakaramuttamam /</l>\n<l>madyapānasthitā doṣāḥ tasmāt tat parivarjayet // Dhs_10.5 //</l>\n</lg>\n\n<lg>\n<l>rāgasyoddīpanaṃ madyaṃ krodhasyāpi tathaiva ca /</l>\n<l>mohasyoddīpakaṃ bhūyastasmānmadyaṃ vivarjayet // Dhs_10.6 //</l>\n</lg>\n\n<lg>\n<l>madyamūlamanarthasya hāsasya narakasya ca /</l>\n<l>sarvendriyavināśānāṃ hetubhūtaṃ hyanarthakam // Dhs_10.7 //</l>\n</lg>\n\n<lg>\n<l>atiharṣābhidhānasya śokasya ca bhayasya ca /</l>\n<l>vāgdoṣasyātidamyasya pāruṣyasyāspadaṃ hi tat // Dhs_10.8 //</l>\n</lg>\n\n<lg>\n<l>madyenākṣiptamanasaḥ puruṣāḥ paśubhiḥ samāḥ /</l>\n<l>kāryākārya na vindanti tasmānmadyaṃ vivarjayet // Dhs_10.9 //</l>\n</lg>\n\n<lg>\n<l>madyakṣipto hi puruṣo jīvannapi mṛto mataḥ /</l>\n<l>ya icchejjīvitaṃ saukhyaṃ sa madyaṃ varjayet sadā // Dhs_10.10 //</l>\n</lg>\n\n<p>madyaṃ sarvadoṣāspadam</p>\n\n<lg>\n<l>sarvadoṣāspadaṃ madyaṃ sarvānarthakaraṃ sadā /</l>\n<l>sarvapāpeṣu sopānaṃ tamasāmālayo mahān // Dhs_10.11 //</l>\n</lg>\n\n<p>madyena pretaloke narake vā patanam</p>\n\n<lg>\n<l>madyena narakaṃ yānti pretalokaṃ tathaiva ca /</l>\n<l>tiryakṣu yānti puruṣā madyadoṣeṇa vañcitāḥ // Dhs_10.12 //</l>\n</lg>\n\n<lg>\n<l>viṣādapi viṣaṃ madyaṃ narakānnarakaṃ tathā /</l>\n<l>vyādhīnāṃ ca paraṃ vyādhirmadyamuktaṃ manīṣibhiḥ // Dhs_10.13 //</l>\n</lg>\n\n<p>madyena hānipradarśanam</p>\n\n<lg>\n<l>buddhīndriyavināśāya dharmaratnaṃ kṣayāya ca /</l>\n<l>yo 'tirekaparaṃ madyaṃ brahmacaryabadhāya ca // Dhs_10.14 //</l>\n</lg>\n\n<lg>\n<l>madyena laghutāṃ yānti pārthivā śāstracakṣuṣaḥ /</l>\n<l>kiṃ punaḥ prākṛtā martyā madyapānavilambitāḥ // Dhs_10.15 //</l>\n</lg>\n\n<p>madyasya vināśakaratvam</p>\n\n<lg>\n<l>kuṭhāraḥ sarvadharmāṇāṃ hrīvināśakaraṃ param /</l>\n<l>madyaṃ niṣevitaṃ martyairvināśāyopakalpyate // Dhs_10.16 //</l>\n</lg>\n\n<p>madyena jñānājñānavivekaśūnyapradarśanam</p>\n\n<lg>\n<l>na jñānaṃ nāpi vijñānaṃ na kāryāṇi na ca kriyām /</l>\n<l>jānīte puruṣaḥ sarva madyena hṛtacetasā // Dhs_10.17 //</l>\n</lg>\n\n<p>madyasevanasya paritāpasādhanam</p>\n\n<lg>\n<l>akasmāt tapyate janturakasmāt paritapyate /</l>\n<l>bhavatyakasmāt pāpī (ca) yo madyamanusevate // Dhs_10.18 //</l>\n</lg>\n\n<p>madyasya buddhisammohajanakatvam</p>\n\n<lg>\n<l>buddhisammohajanakaṃ lokadvayavināśakam /</l>\n<l>vahniśca mokṣadharmāṇāṃ madyamekaṃ vyavasthitam // Dhs_10.19 //</l>\n</lg>\n\n<p>madyasya kimpākatvam</p>\n\n<lg>\n<l>abhyāse madhuraṃ madyaṃ vipāke paramaṃ kaṭu /</l>\n<l>kimpākādapi kimpākaṃ madyamuktaṃ parīkṣakaiḥ // Dhs_10.20 //</l>\n</lg>\n\n<p>narakasya sādhanaṃ madyam</p>\n\n<lg>\n<l>na madye viśvaseddhīmān naraṃ vakṣyati māmiti /</l>\n<l>śītasparśa vipākoṣṇaṃ madyaṃ narakagāmikam // Dhs_10.21 //</l>\n</lg>\n\n<lg>\n<l>sampattau vyasanaṃ madyaṃ devānāṃ tu viśeṣataḥ /</l>\n<l>yathā yathā sukhā prītistannāśe vyasanaṃ tathā // Dhs_10.22 //</l>\n</lg>\n\n<lg>\n<l>madyapānamadonmattāḥ sattvā mohavaśānugāḥ /</l>\n<l>sākṣyamohamayaṃ pānaṃ pibanti rasatṛṣṇayā // Dhs_10.23 //</l>\n</lg>\n\n<lg>\n<l>madyaṃ mohamayaṃ pāna pītvā kālena coditāḥ /</l>\n<l>nākāt pratyakṣanarakaṃ tasmāt madyaṃ na saṃspṛśet // Dhs_10.24 //</l>\n</lg>\n\n<p>darśanātpānācca madyapānaṃ mohajanakam</p>\n\n<lg>\n<l>darśanāt sparśanāt pānāta madyaṃ mohayate naram /</l>\n<l>tasmāt sa madyapānaṃ ca dūrataḥ parivarjayet // Dhs_10.25 //</l>\n</lg>\n\n<lg>\n<l>darśanājjāyate lobhaḥ sparśanād gandhasambhavaḥ /</l>\n<l>gandhād rasābhilāṣaśca rasanādadhamā matiḥ // Dhs_10.26 //</l>\n</lg>\n\n<p>manīṣiṇaḥ madyasevanātpatanti</p>\n\n<lg>\n<l>naikasarvādhamaṃ nyāsaṃ kathayanti manīṣiṇaḥ /</l>\n<l>nāmarūpaniṣedhāya yathā madyaṃ niṣevitam // Dhs_10.27 //</l>\n</lg>\n\n<p>madyapānaphalasūcanam</p>\n\n<lg>\n<l>vāgbhrāmayati mastiṣkaṃ cakṣuṣīdhvanireva ca /</l>\n<l>sambhrāntivimatirmūḍho na kiñcit pratipadyate // Dhs_10.28 //</l>\n</lg>\n\n<p>striyo 'pi madyapāyinamupahasanti</p>\n\n<lg>\n<l>striyo 'pyupahasantīmaṃ puruṣaṃ patitaṃ bhuvi /</l>\n<l>niśceṣṭaṃ kāṣṭhasadṛśaṃ niścalaṃ patitaṃ bhuvi // Dhs_10.29 //</l>\n</lg>\n\n<p>madyapānaṃ maraṇādapi nikṛṣṭataram</p>\n\n<lg>\n<l>sambhāvitasya maraṇaṃ madyapānaṃ prakīrtyate /</l>\n<l>hālāhalādabhyadhikaṃ kārāvāsādhikaṃ ca tat // Dhs_10.30 //</l>\n</lg>\n\n<p>madyapānavarjanaṃ śreyaskaram</p>\n\n<lg>\n<l>ādīnavāśca ṣaṭ triṃśanmadyapānādavasthitāḥ /</l>\n<l>tasmādādīnavo jñeyaḥ sa hi tad varjayet sadā // Dhs_10.31 //</l>\n</lg>\n\n<p>madyapānaṃ viduṣo 'pi jantoḥ malinīkaraṇāya bhavati</p>\n\n<lg>\n<l>atijātasya viduṣo malinīkaraṇaṃ mahat /</l>\n<l>kāśapuṣpasamaṃ jantuṃ kurute laghusattvaram // Dhs_10.32 //</l>\n</lg>\n\n<p>viṣayānaladagdhaḥ kāryākāryaśūnyo bhavati</p>\n\n<lg>\n<l>pramādauhyati magnānāṃ viṣayairapahṛṣyate /</l>\n<l>madyapānena bhūyaśca manovyāmohakāriṇā // Dhs_10.33 //</l>\n</lg>\n\n<lg>\n<l>viṣayānaladagdhasya kāryākāryamajānataḥ /</l>\n<l>vanopavanalabdhasya madyapānasya kiṃ punaḥ // Dhs_10.34 //</l>\n</lg>\n\n<p>madyapānaṃ mohāya pāpāya jāyate</p>\n\n<lg>\n<l>rasena śobhanaṃ madyaṃ pariṇāmena dāruṇam /</l>\n<l>pariṇāmaphalaṃ pāpaṃ narakeṣūpapadyate // Dhs_10.35 //</l>\n</lg>\n\n<lg>\n<l>pītaṃ janayate mohaṃ mohāt pāpeṣu rakṣyate /</l>\n<l>saṃraktahṛdayo bālo narakānupadhāvati // Dhs_10.36 //</l>\n</lg>\n\n<p>madyapānamadhamatvasādhanam</p>\n\n<lg>\n<l>prakarṣa janayatyādau vipāke dainyamuttamam /</l>\n<l>tṛṭ chedaṃ kurute cāsau paścāddāhaṃ sudāruṇam // Dhs_10.37 //</l>\n</lg>\n\n<lg>\n<l>tad buddhiṃ nāśayatyādau paścānnāśayate sukham /</l>\n<l>tasmāt sa puruṣo dhīro yo madyaṃ nānusevate // Dhs_10.38 //</l>\n</lg>\n\n<p>madyaniṣeviṇo vihagasadṛśā bhavanti</p>\n\n<lg>\n<l>vihagaiḥ sadṛśaṃ yānti puruṣā madyasevinaḥ /</l>\n<l>tulyaṃ vyāmohajanakaṃ madyaṃ mohamahāviṣam // Dhs_10.39 //</l>\n</lg>\n\n<p>vimohitā durgatimadhigacchanti</p>\n\n<lg>\n<l>yairmadyaṃ viṣavad dṛṣṭaṃ tairdṛṣṭaṃ padamuttamam /</l>\n<l>yaistu tad virasaṃ pītaṃ pītaṃ tāmra (ka) lohitam // Dhs_10.40 //</l>\n</lg>\n\n<lg>\n<l>niṣpratīkārakarmāṇi yaḥ karoti vimohitaḥ /</l>\n<l>madyapānasamāviṣṭaḥ so 'nte gacchati durgatim // Dhs_10.41 //</l>\n</lg>\n\n<p>madyapānasevināṃ nāśo bhavati</p>\n\n<lg>\n<l>ekatra sarvapāpāni madyapāna (niṣevaṇam) /</l>\n<l>yasmānnāśayate (madyaṃ) cittamūlaśca saṃvaraḥ // Dhs_10.42 //</l>\n</lg>\n\n<p>madyapāyī naṣṭadharmo bhavati</p>\n\n<lg>\n<l>naikāṅgitā hi cittasya na dharmāṇāṃ vicāraṇā /</l>\n<l>yaḥ pā(pa)nirato bhikṣurbhavenmadyaniṣevaṇāt // Dhs_10.43 //</l>\n</lg>\n\n<lg>\n<l>madyenākṣiptamanaso kuśalasya ca ghātakaḥ /</l>\n<l>naṣṭadharmasya sattvasya nāyaṃ loko na cāparaḥ // Dhs_10.44 //</l>\n</lg>\n\n<lg>\n<l>īryyāpathaṃ na jānāti na kālaṃ nāpi deśanām /</l>\n<l>saddharmato viruddhaśca tucchaṃ kimapi bhāṣate // Dhs_10.45 //</l>\n</lg>\n\n<lg>\n<l>svayaṃ tāvanna jānāti kimidaṃ kathyate mayā /</l>\n<l>vākpāruṣyaṃ kathaṃ cānyaṃ parijñāsyatyaśobhanam // Dhs_10.46 //</l>\n</lg>\n\n<lg>\n<l>lāghavaṃ yāti lokasya dharmācca parihīyate /</l>\n<l>nidhana puruṣairdṛṣṭaṃ madyajvalanasevanāt // Dhs_10.47 //</l>\n</lg>\n\n<p>madyapānaṃ kutsāṃ sampādayati</p>\n\n<lg>\n<l>nāśo bhavatyatīte hi vartamāne suhṛjjane /</l>\n<l>anāgate kutsitānāṃ madyaṃ traikālyanāśakam // Dhs_10.48 //</l>\n</lg>\n\n<p>madyaṃ dharmapradūṣakameva</p>\n\n<lg>\n<l>nāmarūpavināśāya cittanāśāya dehinām /</l>\n<l>utpannadoṣajanakaṃ madyaṃ dharmapradūṣakam // Dhs_10.49 //</l>\n</lg>\n\n<p>madyavarjanaṃ dharmāya pānañca mṛtyurna bhavati</p>\n\n<lg>\n<l>samāhitā dharmaśīlāḥ puruṣā madyavarjakāḥ /</l>\n<l>te yānti paramaṃ sthānaṃ yatra mṛtyurna vidyate // Dhs_10.50 //</l>\n</lg>\n\n<p>// iti madyajugupsāvargo daśamaḥ //</p>\n\n<p>atha dvitīyam udānam</p>\n\n<p>(cittañca vāk tathā karma saṃyojanantu pāpakam /</p>\n\n<p>narakapretatiryakkṣutkausīdyāni vidurdaśa // )</p>\n\n<p>(11) cittavargaḥ</p>\n\n<p>cittaṃ rājavat pravartate</p>\n\n<lg>\n<l>agādhaṃ viṣamaṃ tīvraṃ sarvasattvagataṃ mahat /</l>\n<l>cittaṃ sarvasya jagato rājavat sampravartate // Dhs_11.1 //</l>\n</lg>\n\n<p>cittadhāriṇastajjñāḥ paramāṃ gatiṃ prāpnuvanti</p>\n\n<lg>\n<l>adṛśyaṃ samprati bhayaṃ karma nārakacañcalāḥ /</l>\n<l>ye cittadhāriṇastajjñāste gatāḥ paramāṃ gatim // Dhs_11.2 //</l>\n</lg>\n\n<lg>\n<l>etannayati vyutthānametannayati durgatim /</l>\n<l>tadevādyantamamalaṃ nirvāṇamadhigacchati // Dhs_11.3 //</l>\n</lg>\n\n<lg>\n<l>manaḥ pūrvamaṅgamā dharmā manaḥ śreṣṭhā manomayāḥ /</l>\n<l>manasā suprasannena bhāṣate vā karoti vā // Dhs_11.4 //</l>\n</lg>\n\n<p>cittavaśagasya cittamanudhāvati</p>\n\n<lg>\n<l>yo na cittasya vaśagaścittaṃ tasyāntagaṃ sadā /</l>\n<l>sa nirṇāśayati kleśān tamaḥ sūryodayo yathā // Dhs_11.5 //</l>\n</lg>\n\n<p>cittadagdhāḥ nāśaṃ yānti</p>\n\n<lg>\n<l>cittaṃ śatruḥ paraṃ śatrurna śatruraparaḥ smṛtaḥ /</l>\n<l>cittadagdhāḥ sadā sattvāḥ kāladagdhā yathā jaḍāḥ // Dhs_11.6 //</l>\n</lg>\n\n<lg>\n<l>yaścittavaśamāpanno bālo mūḍho 'jitendriyaḥ /</l>\n<l>tena duḥkhe samo nāsti nirvāṇaṃ tasya dūrataḥ // Dhs_11.7 //</l>\n</lg>\n\n<p>cittavaśagaḥ naraḥ narakamadhigacchati</p>\n\n<lg>\n<l>āvarjyaḥ śatruraparo na cittāni (nigūhate) /</l>\n<l>eṣa badhnāti puruṣo nṛpateryamaśāsane // Dhs_11.8 //</l>\n</lg>\n\n<lg>\n<l>viṣayeṣu ratā nityaṃ na sa dharmaḥ kathañcana /</l>\n<l>saddharmapathasammūḍho narakaṃ nayate mahat // Dhs_11.9 //</l>\n</lg>\n\n<lg>\n<l>durdamānāṃ paraṃ cittamanīnāmagniruttamaḥ /</l>\n<l>durdāntaṃ śīghragantṛ ca narakaṃ nayate dhruvam // Dhs_11.10 //</l>\n</lg>\n\n<lg>\n<l>ye cittasya vaśaṃ yātā yātāste narakaṃ purā /</l>\n<l>yaistu tad vāryate śīghraṃ na te duḥkhānugāminaḥ // Dhs_11.11 //</l>\n</lg>\n\n<p>cittānurūpaṃ sukhaṃ duḥkhañca bhavati</p>\n\n<lg>\n<l>yathā yathā (nṛṇāṃ) cittaṃ pariṇāmastathā tathā /</l>\n<l>kalpānāṃ śubhakarttuśca pāpakarttuśca pāpakam // Dhs_11.12 //</l>\n</lg>\n\n<lg>\n<l>cittāyattaṃ bhavet karma karmāyattaṃ mano bhavet /</l>\n<l>cittakarma samutthāya saṃsāraḥ parikīrtitaḥ // Dhs_11.13 //</l>\n</lg>\n\n<lg>\n<l>duṣṭena cetasā karma yaḥ karoti pumāniha /</l>\n<l>pacyate narake tena jālinyā sa viḍambitaḥ // Dhs_11.14 //</l>\n</lg>\n\n<p>cittakarma evaṃ saṃsāraḥ</p>\n\n<lg>\n<l>cittādhīnaṃ bhavet pāpaṃ saṃsāraḥ parikīrtitaḥ /</l>\n<l>cittapratyayajaṃ hyetat hetupratyayasambhavam // Dhs_11.15 //</l>\n</lg>\n\n<lg>\n<l>cittena vañcitāḥ sattvā pāpasya vaśamāgatāḥ /</l>\n<l>gacchanti narakaṃ pāpāt kāraṇāgramahābhayā(t) // Dhs_11.16 //</l>\n</lg>\n\n<lg>\n<l>na bhavet cittavaśago 'pi tu dharmavaśo bhavet</l>\n<l>na gacchet cittavaśatāṃ gacched dharmavaśe sadā /</l>\n<l>dharmacārī sukhī nityaṃ pāpacārī na śarmabhāk // Dhs_11.17 //</l>\n</lg>\n\n<p>cittāyattaṃ sarva phalam</p>\n\n<lg>\n<l>cittāyattā kriyā sarvā cittāyattaṃ phalaṃ smṛtam /</l>\n<l>vicittaṃ hi phalaṃ cittaṃ tathā phalamadhismṛtam // Dhs_11.18 //</l>\n</lg>\n\n<lg>\n<l>cittena cintitaṃ sarva lokaścittabhavānugaḥ /</l>\n<l>na hi tad vidyate sthānaṃ yanna cittavaśānugam // Dhs_11.19 //</l>\n</lg>\n\n<p>śubhasya nirvāṇasādhanatvam</p>\n\n<lg>\n<l>mokṣa bandhanayormūlaṃ hetubhūtaṃ paraṃ matam /</l>\n<l>śubhena mucyate janturaśubhenāśu badhyate // Dhs_11.20 //</l>\n</lg>\n\n<lg>\n<l>cittavaśagāḥ kadāpi nirvāṇaṃ nādhigacchanti</l>\n<l>jālinyā mohitāḥ sattvāścittasya vaśamāgatāḥ /</l>\n<l>nirvāṇaṃ nāpi gacchanti jātyandhā iva satpatham // Dhs_11.21 //</l>\n</lg>\n\n<lg>\n<l>pañcendriyāṇi jitavān pāpaṃ bhuṅkte na karhicit /</l>\n<l>ekacittaṃ tathā karma kurute vividhe bhave // Dhs_11.22 //</l>\n</lg>\n\n<lg>\n<l>pañcaraṅgojjvalaṃ cittaṃ yathā dṛśyaṃ praśasyate /</l>\n<l>pañcendriyavicitraṃ hi tathā karma bhave bhavet // Dhs_11.23 //</l>\n</lg>\n\n<p>cittakarttānekadhā bhavati</p>\n\n<lg>\n<l>cittakartā hi puruṣo dṛśyairbhavati naikadhā /</l>\n<l>cittaṃ cittakaraṃ śūnyaṃ sarvathā naiva dṛśyate // Dhs_11.24 //</l>\n</lg>\n\n<p>cittaṃ śobhanamaśobhanaṃ ca karma karoti</p>\n\n<lg>\n<l>śobhanāśobhanaṃ citraṃ yathā bhittiḥ kṛtistathā /</l>\n<l>śobhanāśobhanaṃ karma tathā cittaṃ karoti hi // Dhs_11.25 //</l>\n</lg>\n\n<p>cittānugaṃ karma</p>\n\n<lg>\n<l>divārātrau yathā cittaṃ sthitaṃ bhavati citragam /</l>\n<l>divārātrau tathā karma bhave samanuvartate // Dhs_11.26 //</l>\n</lg>\n\n<lg>\n<l>akṛtvā sukṛtaṃ karma cittavṛttyanugā narāḥ /</l>\n<l>patanti vivaśāḥ pāpe cittāriparivañcitāḥ // Dhs_11.27 //</l>\n</lg>\n\n<lg>\n<l>karmacittakaro hyeṣa yatra yatra niyujyate /</l>\n<l>caracittena mahatā taccittaṃ ca karotyayam // Dhs_11.28 //</l>\n</lg>\n\n<lg>\n<l>pariṇāmaviśeṣeṇa yatra yatra niyokṣyate /</l>\n<l>preṣyante tatra cittena tridhā tu gaticāriṇaḥ // Dhs_11.29 //</l>\n</lg>\n\n<p>cittasya damanaṃ sukhāvaham</p>\n\n<lg>\n<l>cittādhināni vartante sarvakarmāṇi dehinām /</l>\n<l>tasmāccittaṃ sadā dāntaṃ nayate padamacyutam // Dhs_11.30 //</l>\n</lg>\n\n<lg>\n<l>durviṣahyasya laghunā yatra yatra nipātinaḥ /</l>\n<l>cittasya damanaṃ sādhu cittaṃ dāntaṃ sukhāvaham // Dhs_11.31 //</l>\n</lg>\n\n<lg>\n<l>yena cittaṃ sadā dāntaṃ tena doṣāḥ sadā jitāḥ /</l>\n<l>jitadoṣasya dhīrasya duḥkhaṃ naiva prapadyate // Dhs_11.32 //</l>\n</lg>\n\n<p>cittasya laghuceṣṭitameva duḥkham</p>\n\n<lg>\n<l>yacca svakaṃ bhaved duḥkhaṃ yacca duḥkhaṃ paratra ca /</l>\n<l>tat sarvamaviṣahyasya cittasya laghuceṣṭitam // Dhs_11.33 //</l>\n</lg>\n\n<p>cittameva sarveṣāṃ prabhuḥ</p>\n\n<lg>\n<l>sasurāsuranāgānāṃ piśācoragarakṣasām /</l>\n<l>prabhurekaḥ paraṃ cittaṃ rājā(hi)tribhavasya tat // Dhs_11.34 //</l>\n</lg>\n\n<p>cittabhrāntaduḥkhamaśnute</p>\n\n<lg>\n<l>cittaṃ nayati deveṣu cittañca narabhūmiṣu /</l>\n<l>cittaṃ nayatyapāye(ṣu) cittaṃ bhrāmayati prajāḥ // Dhs_11.35 //</l>\n</lg>\n\n<lg>\n<l>cittād bhrāntasya naṣṭasya viṣayairmohitasya ca /</l>\n<l>tṛṣṇayā dahyamānasya sthitaṃ duḥkhamanuttamam // Dhs_11.36 //</l>\n</lg>\n\n<p>cittasya damanāt sukhānubhūtirbhavati</p>\n\n<lg>\n<l>ekacāri sadāmūḍhaṃ durviṣahyaṃ mahābalam /</l>\n<l>sampradāri sadādṛśyaṃ capalaṃ śīghragāminam // Dhs_11.37 //</l>\n</lg>\n\n<lg>\n<l>evaṃ vidhaṃ hi ye cittaṃ damayanti manīṣiṇaḥ /</l>\n<l>te mārabandhanātītāḥ pāraṃ prāptāḥ sukhodayam // Dhs_11.38 //</l>\n</lg>\n\n<p>capalaṃ cittaṃ narakāyopakalpyate</p>\n\n<lg>\n<l>saṅkalpakuṭilaṃ tīvramagādhaṃ capalaṃ hi tat /</l>\n<l>cittaṃ tamaḥśritaṃ śubhraṃ narakāyopakalpyate // Dhs_11.39 //</l>\n</lg>\n\n<p>doṣanirmukto 'cyutaṃ padaṃ prāpnoti</p>\n\n<lg>\n<l>tadevaṃ doṣanirmuktaṃ nendriyārthavaśānugam /</l>\n<l>aliptaṃ pāpakairdharmairnayate padamacyutam // Dhs_11.40 //</l>\n</lg>\n\n<p>śuddhaṃ cittaṃ śuddhe karmaṇi pravartate</p>\n\n<lg>\n<l>hetupratyayajaṃ cittaṃ yogavāhi paraṃ ca tat /</l>\n<l>pariṇāmavaśācchīghraṃ tathā tat sampravartate // Dhs_11.41 //</l>\n</lg>\n\n<p>cittānadhīnatve karma cañcalaṃ bhavati</p>\n\n<lg>\n<l>ekaṃ karoti karmāṇi vividhāni calaṃ ca tat /</l>\n<l>ekānekaṃ caraṃ sūkṣmaṃ kṣaṇādūrdhva na tiṣṭhati // Dhs_11.42 //</l>\n</lg>\n\n<p>saṃsārasya māyopamatvapratipādanam</p>\n\n<lg>\n<l>durvijñeyaḥ sadā tasya niḥśarīrasya sarvadā /</l>\n<l>ko 'sau nayati lokāntamatha kena ca gacchati // Dhs_11.43 //</l>\n</lg>\n\n<lg>\n<l>gataśca tiṣṭhati kutra śarīrakarmakārakam /</l>\n<l>dṛśyāni tasya karmāṇi sañcayo na ca dṛśyate // Dhs_11.44 //</l>\n</lg>\n\n<lg>\n<l>damanaṃ duṣkaraṃ tasya yasya bhūtirna vidyate /</l>\n<l>sarvasattvagataṃ ghoraṃ laghukāri ca cākṣuṣam // Dhs_11.45 //</l>\n</lg>\n\n<lg>\n<l>pāpāt pāpataraṃ dṛṣṭaṃ māyopamamidaṃ bhavet /</l>\n<l>puṇyāt puṇyataraṃ dṛṣṭaṃ samyagmārgasamāśritam // Dhs_11.46 //</l>\n</lg>\n\n<p>māyopamatvasamarthanam</p>\n\n<lg>\n<l>na gatirjñāyate tasya gamanaṃ naiva dṛśyate /</l>\n<l>nīyate ca kṣataṃ sarva jātyuttarasamāni ca // Dhs_11.47 //</l>\n</lg>\n\n<lg>\n<l>śastreṇa chidyate nedaṃ jvalanena ca dahayate /</l>\n<l>chidyate dahyate caiva janaḥ sarvamacakṣuṣā // Dhs_11.48 //</l>\n</lg>\n\n<lg>\n<l>dṛḍhaṃ yat karmarajjvādi naraṃ badhnāti duḥkhitam /</l>\n<l>jātyantarasahastrāṇi nayate na ca dṛśyate // Dhs_11.49 //</l>\n</lg>\n\n<p>dāntameva cittaṃ sukhāvaham</p>\n\n<lg>\n<l>muhūrtena śubhaṃ bhūtaṃ muhūrtenāśubhaṃ ca tat /</l>\n<l>śubhāśubhābhyāṃ racitaṃ(cittaṃ) dāntaṃ sukhāvaham // Dhs_11.50 //</l>\n</lg>\n\n<lg>\n<l>ṣaḍ bhirdvāraiḥ prasūteṣu viṣayeṣvatilolupam /</l>\n<l>cittaṃ nayati lokāntaṃ vyasanaṃ na ca budhyate // Dhs_11.51 //</l>\n</lg>\n\n<p>viprasannacittasya śreyaskaratve 'nuttamaṃ sukhaṃ bhavati</p>\n\n<lg>\n<l>viprasannaṃ yathā toyaṃ viprasannaṃ yathā nabhaḥ /</l>\n<l>viprasannaṃ tathā cittaṃ nīyate sukhamuttamam // Dhs_11.52 //</l>\n</lg>\n\n<lg>\n<l>janāḥ sātiśayā (dṛṣṭā) vitarkaviṣayodbhavāt /</l>\n<l>pauravāścittarājñaste bhavanti sahacāriṇaḥ // Dhs_11.53 //</l>\n</lg>\n\n<p>cañcalaṃ manaḥ saṃsāre gatiṃ kārayati</p>\n\n<lg>\n<l>dhāvati yatra ca manastatra dhāvantyajñāninaḥ /</l>\n<l>parasparabalānnī (tā) bhramanti tribhavārṇa(va)m // Dhs_11.54 //</l>\n</lg>\n\n<p>viśeṣacittenottamā gatirbhavati</p>\n\n<lg>\n<l>cittavaiśadya bhāvānāṃ viśeṣaḥ karmaṇāstathā /</l>\n<l>na karmaguṇahīnasya viśeṣa upalabhyate // Dhs_11.55 //</l>\n</lg>\n\n<p>susamāhitacittasya praśaṃsā</p>\n\n<lg>\n<l>susamāhitacittaḥ sa nityaṃ dharmānudarśakaḥ /</l>\n<l>na doṣavaśamāyāti yathā divyastamonudaḥ // Dhs_11.56 //</l>\n</lg>\n\n<p>gṛhasthasya samyagdṛṣṭitve nirvāṇaprāptirbhavati</p>\n\n<lg>\n<l>samyagdṛṣṭeścādhimātrā yasya cetasi vartate /</l>\n<l>gṛhastho 'pi sa me jñeyo muktaḥ saṃsārabandhanāt // Dhs_11.57 //</l>\n</lg>\n\n<p>vijñā devalokaṃ gacchanti</p>\n\n<lg>\n<l>kalyāṇanirmalaṃ yacca tato doṣeṇa bādhyate /</l>\n<l>vijño (na) malamāpnoti devaloke sa jāyate // Dhs_11.58 //</l>\n</lg>\n\n<p>vinītacittāḥ sukhagāmino bhavanti</p>\n\n<lg>\n<l>viṣayadvāracapalaṃ nadīkuṭilagāminam /</l>\n<l>yairvinītamidaṃ cittaṃ te surāḥ śubhabhāginaḥ // Dhs_11.59 //</l>\n</lg>\n\n<p>adharmamārgaḥ kalyāṇāya na bhavati</p>\n\n<lg>\n<l>adharmapathamāśritya janāḥ pāpavaśānugāḥ /</l>\n<l>ciraṃ bhramanti saṃsāre cittena parikheditāḥ // Dhs_11.60 //</l>\n</lg>\n\n<p>cittaṃ kṣaṇe kṣaṇe parivartate</p>\n\n<lg>\n<l>kṣaṇe kṣaṇe cittamidaṃ naikaśaḥ parivartate /</l>\n<l>laghusvabhāvacapalaṃ māyāgandharvasannibham // Dhs_11.61 //</l>\n</lg>\n\n<p>cañcalacitto baddho bhavati</p>\n\n<lg>\n<l>tasya bandhanameveṣṭaṃ jñānavijñānasammatam /</l>\n<l>dūravṛttirmahāvegaḥ paridhāvatyanekadhā // Dhs_11.62 //</l>\n</lg>\n\n<p>dhṛtyā cittadhāriṇaḥ sukhamaśnute</p>\n\n<lg>\n<l>hriyamāṇaṃ sadā cittamindriyārthe durāsadam /</l>\n<l>sandhārayati yo dhṛtyā sa dhīraḥ pāragāmikaḥ // Dhs_11.63 //</l>\n</lg>\n\n<lg>\n<l>dhṛtimajñānamohaṃ ca viṣayottānamānasam /</l>\n<l>sandhārayati yo dhīmān sa loke paṇḍito naraḥ // Dhs_11.64 //</l>\n</lg>\n\n<p>śubhacittaṃ kāmāvarodhakaṃ bhavati</p>\n\n<lg>\n<l>yo yathā kurute cittaṃ tathā kāmān sa paśyati /</l>\n<l>śubhena kāmaśamanaṃ nāśubhena pravardhanam // Dhs_11.65 //</l>\n</lg>\n\n<lg>\n<l>apraśāntamatirduḥkhamāpnoti</l>\n<l>śāntacittaṃmanāḥ kāmānasyatīha viṣāstravat /</l>\n<l>apraśāntamatiḥ sarpamaṇivat tān sa paśyati // Dhs_11.66 //</l>\n</lg>\n\n<p>cittavaśago na śubhāṃ gatimāpnoti</p>\n\n<lg>\n<l>indriyāṇīndriyārthāśca cittādhīnā bhavantyamī /</l>\n<l>citta saṃśleṣayogena pariṇāmaḥ pravartate // Dhs_11.67 //</l>\n</lg>\n\n<p>dhīrapraśaṃsā</p>\n\n<lg>\n<l>tasyaiva vyavadhānena dhīraśca pratibudhyate /</l>\n<l>rūpasāmānyato dṛṣṭaṃ pariṇāmaḥ kathaṃ pṛthak // Dhs_11.68 //</l>\n</lg>\n\n<p>cittasvarūpanirūpaṇam</p>\n\n<lg>\n<l>yathā rūpaṃ tathā sarva viṣayāścittahetavaḥ /</l>\n<l>cittaṃ dāntaṃ sadā śāntaṃ doṣamiśravigarhitam // Dhs_11.69 //</l>\n</lg>\n\n<lg>\n<l>ekamekaṃ yathā śāli gandharūpe pṛthagvidhe /</l>\n<l>saṃśleṣo yāti nānātvaṃ tathācittaṃ pravartate // Dhs_11.70 //</l>\n</lg>\n\n<lg>\n<l>kriyāṃ hi tatra kurute yatra (cittaṃ) pradhāvati /</l>\n<l>cittasaṃvāhanaṃ tadvākyaṃ loko 'yaṃ sampravartate // Dhs_11.71 //</l>\n</lg>\n\n<lg>\n<l>viṣayād bhrāntamanasaś(cā)tivego mahābalaḥ /</l>\n<l>cittaṃ(śānta)karaṃ dāntaṃ śivaṃ bhavati dehinām // Dhs_11.72 //</l>\n</lg>\n\n<p>dāntena cetasā tattvadarśanaṃ bhavati</p>\n\n<lg>\n<l>tenādāntena śīghreṇa sarvapāpavihāriṇā /</l>\n<l>bhrāmyate tribhavaḥ sarvaḥ na ca tattvaṃ sa paśyati // Dhs_11.73 //</l>\n</lg>\n\n<p>samīraṇaraṇodbhrānto lokaḥ saṃsāre bhramati</p>\n\n<lg>\n<l>samīraṇaraṇodbhrānto yathā bhramati sāgaraḥ /</l>\n<l>citteśvarasamāyukto loko 'yaṃ bhrāmyate sadā // Dhs_11.74 //</l>\n</lg>\n\n<p>cittaṃ śubhaṃ sukhamedhīta</p>\n\n<lg>\n<l>śubhopanītaṃ cittaṃ(hi) śubheṣvevāpanīyate /</l>\n<l>tathā śubhānucaritamaśnute teṣu dhāvati // Dhs_11.75 //</l>\n</lg>\n\n<p>yogavāhicittaṃ pratyayaṃ labhate</p>\n\n<lg>\n<l>yogavāhi nṛṇāṃ cittaṃ vāyvambusamameva ca /</l>\n<l>pratyayaśca yathā labhyastathā tat paridhāvati // Dhs_11.76 //</l>\n</lg>\n\n<p>cittaṃ pradhāvati parivartate ca</p>\n\n<lg>\n<l>śīghraṃ pradhāvate cittaṃ śīghrañca parivartate /</l>\n<l>śīghraṃ nayati deveśa (bhuvane) dāyabhūmiṣu // Dhs_11.77 //</l>\n</lg>\n\n<p>cittasya karttṛtvam</p>\n\n<lg>\n<l>karttṛtvaṃ sarvadharmāṇāṃ bharttṛtvaṃ sarvakarmaṇām /</l>\n<l>netṛtvaṃ sarvakarmāṇāṃ cittatvamiti lakṣyate // Dhs_11.78 //</l>\n</lg>\n\n<p>cittaṃ na viśvaset</p>\n\n<lg>\n<l>na viśvaseddhi cittasya nityaṃ chidraprahāriṇaḥ /</l>\n<l>durlabhasyāpi vaśyasya capalasya viśeṣataḥ // Dhs_11.79 //</l>\n</lg>\n\n<p>cittagativarṇanam</p>\n\n<lg>\n<l>muhūrtena śubhaṃ yāti muhūrtena tathāśubham /</l>\n<l>bhavatyavyākṛtaṃ śīghraṃ gatirasya na vidyate // Dhs_11.80 //</l>\n</lg>\n\n<lg>\n<l>nāyatirjñāyate tasya gamanaṃ naiva vidyate /</l>\n<l>abhūtaḥ sambhavastasya bhūtvā ca pratigacchati // Dhs_11.81 //</l>\n</lg>\n\n<p>rūparahitaṃ cittam</p>\n\n<lg>\n<l>nākāro vidyate tasya sañcayo 'pi na vidyate /</l>\n<l>grahaṇaṃ tasya naivāsti niḥśarīrasya sarvataḥ // Dhs_11.82 //</l>\n</lg>\n\n<p>pratyayasādhanavarṇanam</p>\n\n<lg>\n<l>hetupratyayasāmagrayā prāptaḥ sañjāyate punaḥ /</l>\n<l>maṇisomapratyayo (hi) pratyayo jñāyate 'nalaḥ // Dhs_11.83 //</l>\n</lg>\n\n<p>cittamindriyarūpādīn prati dhāvati</p>\n\n<lg>\n<l>tathaivendriyarūpādīn prativijñānasambhavaḥ /</l>\n<l>naikasya jñāyate cittaṃ samavāyyanulakṣyate // Dhs_11.84 //</l>\n</lg>\n\n<p>cittaṃ durnivāryam</p>\n\n<lg>\n<l>tadevaṃ viṣayaṃ matvā durnivārya ca sarvataḥ /</l>\n<l>saddharmamatirāstheyā na kāmeṣu kathañcana // Dhs_11.85 //</l>\n</lg>\n\n<p>cittamati capalam</p>\n\n<lg>\n<l>caṇḍāticapalaṃ tīvramaviṣahyaṃ mahāvalam /</l>\n<l>cittaṃ karoti karmāṇi yanna paśyanti bāliśāḥ // Dhs_11.86 //</l>\n</lg>\n\n<p>duḥkhapravartakaṃ cittam</p>\n\n<lg>\n<l>sarvasya karmaṇaścittaṃ hetubhūtaṃ bhave bhave /</l>\n<l>bhavet pravartakaṃ duḥkhaṃ yena dhāvati bāliśaḥ // Dhs_11.87 //</l>\n</lg>\n\n<p>cittadoṣo mahādoṣa eva</p>\n\n<lg>\n<l>vātādayo na doṣāḥ syurdoṣā rāgādayo matāḥ /</l>\n<l>vātādibhirapāyeṣu mānavo nopapadyate // Dhs_11.88 //</l>\n</lg>\n\n<lg>\n<l>cittadoṣo mahādoṣo nityaṃ(pāpa) vidarśakaḥ /</l>\n<l>tasmātteṣāṃ samāśreyo na vātādigamādiha // Dhs_11.89 //</l>\n</lg>\n\n<p>rāgānugaṃ cittaṃ duṣṭaṃ bhavati</p>\n\n<lg>\n<l>vātādayaḥ praṇaśyanti dehanāśāccharīriṇām /</l>\n<l>(rāgādayo) na tasya syurjanmāntaraśatairapi // Dhs_11.90 //</l>\n</lg>\n\n<lg>\n<l>tasmād rāgasya vaśagaṃ na vidheyaṃ kadācana /</l>\n<l>ābhyantikaṃ paraṃ śreyaḥ prāpyate rāgasaṅkramāt // Dhs_11.91 //</l>\n</lg>\n\n<p>mana eva cikitsako bhavati</p>\n\n<lg>\n<l>yaścittavaidyaḥ sa bhiṣag na śarīrabhiṣag bhṛśam /</l>\n<l>manaścikitsako jñeyo na tathā laukiko mataḥ // Dhs_11.92 //</l>\n</lg>\n\n<p>svacittakarmaṇā dagdho narake patati</p>\n\n<lg>\n<l>karmacintyaṃ samaṃ cintyaṃ na cittena prapadyate /</l>\n<l>svacittakarmaṇā dagdho narakānupadhāvati // Dhs_11.93 //</l>\n</lg>\n\n<p>dhyānādeva cittaṃ śuddhaṃ bhavati</p>\n\n<lg>\n<l>yacchreyaḥ samacittasya na tat (kvāpyupa)padyate /</l>\n<l>saṃrakṣyaṃ hṛdayaṃ mūḍhaḥ prayātamanudhāvati // Dhs_11.94 //</l>\n</lg>\n\n<p>cittavaśago duḥkhamāpnoti</p>\n\n<lg>\n<l>dhyānād dhyeyena kūṭena yaḥ pumān vanamāśritaḥ /</l>\n<l>taṃ muktvā cittakaḥ so 'yaṃ saṃprahṛṣyati bāliśaḥ // Dhs_11.95 //</l>\n</lg>\n\n<lg>\n<l>ye bālāścittapāśena cittakarmavicāriṇaḥ /</l>\n<l>nīyante hyavaśā ghoraṃ narakaṃ karmamohitā // Dhs_11.96 //</l>\n</lg>\n\n<p>cittavaividhyanirūpaṇam</p>\n\n<lg>\n<l>sucittamapi yaccitaṃ na taccittaṃ satāṃ matam /</l>\n<l>karmacittaṃ mahācittaṃ tridhātugatacitritam // Dhs_11.97 //</l>\n</lg>\n\n<lg>\n<l>sattvā citrairupāyairhi bhramanti gatipañcake /</l>\n<l>tat sarva karmasācivyaṃ citrakartṛ vicitritam // Dhs_11.98 //</l>\n</lg>\n\n<p>cittavaśago baddho bhavati</p>\n\n<lg>\n<l>cittacitrakareṇedaṃ karmajātaṃ vicitritam /</l>\n<l>yena sarvamidaṃ baddhaṃ jagad bhramati mohitam // Dhs_11.99 //</l>\n</lg>\n\n<lg>\n<l>varṣātaparajodhūmaiścittaṃ naśyati bhūbhujaiḥ /</l>\n<l>kalpakoṭisahastreṇa citraṃ cittaṃ vinaśyati // Dhs_11.100 //</l>\n</lg>\n\n<lg>\n<l>nāśaṃ prayāti basudhā sāgaraścāpi śuṣyati /</l>\n<l>cittenāpi kṛtaṃ citraṃ tasyānubhavane sthite // Dhs_11.101 //</l>\n</lg>\n\n<p>pramatte citte nānāgatirbhavati</p>\n\n<lg>\n<l>nānāgatisamāvṛttā nānākarmasamānugāḥ /</l>\n<l>nānācittavaśāḥ sattvā bhramanti gatipañcake // Dhs_11.102 //</l>\n</lg>\n\n<lg>\n<l>bāliśā (nāṃ)nṛṇāṃ cittaṃ viṣayaṃ(prati)dhāvati /</l>\n<l>na cinotyaśubhaṃ karma yena dhāvati durgatim // Dhs_11.103 //</l>\n</lg>\n\n<p>cañcalaṃ cittaṃ sadā viṣamaṃ bhavati</p>\n\n<lg>\n<l>tasmāccittaṃ sadā rakṣyaṃ cañcalaṃ viṣamaṃ kharam /</l>\n<l>nityaṃ viṣayasaṃsaktaṃ tṛṣṇāviṣasamāvṛttam // Dhs_11.104 //</l>\n</lg>\n\n<p>viṣayānuraktaṃ cittaṃ vyasane pātayati</p>\n\n<lg>\n<l>dhāvate viṣayaṃ caitad vyasanaṃ nāvabudhyate /</l>\n<l>paścāttu vyasane prāpte phalaṃ vindati karmaṇaḥ // Dhs_11.105 //</l>\n</lg>\n\n<p>samāhitacittaḥ sukhamaśnute</p>\n\n<lg>\n<l>apāyabhīrutā tasya tasya cittaṃ samāhitam /</l>\n<l>samāhitena cittena sukhāt sukhamavāpnute // Dhs_11.106 //</l>\n</lg>\n\n<p>nirjitacittaḥ sukhamāpnoti</p>\n\n<lg>\n<l>viṣamaṃ capalaṃ tīvramaviṣahyaṃ mahābalam /</l>\n<l>yaiścittaṃ nirjitaṃ dhīraiste loke sukhino matāḥ // Dhs_11.107 //</l>\n</lg>\n\n<p>// iti cittavarga ekādaśaḥ //</p>\n\n<p>(12) vāgvargaḥ</p>\n\n<p>nirvāṇābhilāṣukaḥ pāruṣyaṃ varjayet</p>\n\n<lg>\n<l>pāruṣyaṃ varjayet dhīmān samyagvāg bhīrato bhavet /</l>\n<l>mādhuryābhirato jarntunirvāṇasyāntike sthitaḥ // Dhs_12.1 //</l>\n</lg>\n\n<lg>\n<l>vācaṃ paśyan sadābhāṣenmalināṃ ca vivarjayet /</l>\n<l>vāṅmanenābhibhūtā ye te yānti narakaṃ narāḥ // Dhs_12.2 //</l>\n</lg>\n\n<lg>\n<l>ekadharmavyatītasya mṛṣāvādasya dehinaḥ /</l>\n<l>pratīrṇapratilokasya nākārya pāpamastiha // Dhs_12.3 //</l>\n</lg>\n\n<p>mṛṣāvāg na prayoktavyā</p>\n\n<lg>\n<l>mṛṣāvācaṃ na bhāṣeta sarvā pratyayakārikām /</l>\n<l>yathā badhyati saṃsāre sugatiṃ naiva paśyati // Dhs_12.4 //</l>\n</lg>\n\n<lg>\n<l>sādhupratyayatenīhā sarvavidveṣakārikā /</l>\n<l>kāntāraḥ sarvādharmāṇāṃ mṛṣāvāca pravartate // Dhs_12.5 //</l>\n</lg>\n\n<lg>\n<l>jātamātrasya martyasya kaṭhārī jāyate mukhe /</l>\n<l>paścāt chinattyātmānaṃ vācā durbhāṣitaṃ vadan // Dhs_12.6 //</l>\n</lg>\n\n<lg>\n<l>sarvā kāryapatākā sā sarvapāpaprasūtikā /</l>\n<l>tamasāṃ yonirekā sā yāṃ vācaṃ bhāṣate mṛṣā // Dhs_12.7 //</l>\n</lg>\n\n<lg>\n<l>satyena hīnāḥ puruṣāḥ sarvasādhuvivarjitāḥ /</l>\n<l>tṛṇavad yānti loke 'smin pratyapāyeṣu duḥkhitāḥ // Dhs_12.8 //</l>\n</lg>\n\n<lg>\n<l>na vadedanṛtaṃ dhīraḥ kaṣṭā hyanṛtavāditā /</l>\n<l>pūtigandhyasukhī cāpi paścāttāpena tapyate // Dhs_12.9 //</l>\n</lg>\n\n<p>satyamahimā</p>\n\n<lg>\n<l>satyaṃ ca na vivarjeta tasya dharmo na vidyate /</l>\n<l>vinivartitadharmasya sthitaṃ duḥkhamanekajam // Dhs_12.10 //</l>\n</lg>\n\n<p>satyaṃ sarvadharmāṇāṃ pradīpabhūtam</p>\n\n<lg>\n<l>pradīpaḥ sarvadharmāṇāṃ sādhūnāṃ ratnavat priyam /</l>\n<l>svargasya ca paraṃ vartma satyamuktaṃ gatajvaraiḥ // Dhs_12.11 //</l>\n</lg>\n\n<lg>\n<l>satyaṃ na hi divaṃ yāti mokṣasyāsatyavādinaḥ /</l>\n<l>satyahīnā hi puruṣāḥ paśutulyāḥ prakīrtitāḥ // Dhs_12.12 //</l>\n</lg>\n\n<lg>\n<l>jaghanyānāṃ jaghānyāste yeṣāṃ na vidyate /</l>\n<l>satyaṃ dharmasya sopānaṃ jyotiṣāmākaro mahān // Dhs_12.13 //</l>\n</lg>\n\n<lg>\n<l>panthāśca mokṣadharmāṇāṃ dhanānāṃ dhanamuttamam /</l>\n<l>pāpakaiśca (pari)trāṇāṃ satyamuktaṃ manīṣibhiḥ // Dhs_12.14 //</l>\n</lg>\n\n<p>satyabhūṣitaṃ vāg bhūṣaṇasyāpi bhūṣaṇam</p>\n\n<lg>\n<l>jyotiṣāṃ paramaṃ jyotiścakṣuścakṣuṣmatāmapi /</l>\n<l>draviṇena vinā satyaṃ bhūṣaṇasyāpi bhūṣaṇam // Dhs_12.15 //</l>\n</lg>\n\n<lg>\n<l>nidhānamatulaṃ satyamahārya (sarvasādhakam) /</l>\n<l>gacchanti (satyā yiṇaḥ) puruṣāḥ paramāṃ gatim // Dhs_12.16 //</l>\n</lg>\n\n<lg>\n<l>na tathā bhāsate rājā nānālaṅkārabhūṣitaḥ /</l>\n<l>satyena bhūṣito dhīmān śobhate devavad yathā // Dhs_12.17 //</l>\n</lg>\n\n<lg>\n<l>na mātā na pitā cātha mitrāṇi na ca bāndhavāḥ /</l>\n<l>trāṇamevaṃ yathā śrutvā tasmāt satyaparo bhavet // Dhs_12.18 //</l>\n</lg>\n\n<p>anṛtanindā</p>\n\n<lg>\n<l>vahnīnāṃ paramo vahnirviṣāṇāṃ paramaṃ viṣam /</l>\n<l>durgatīnāṃ ca sopānamanṛtaṃ parikīrtitam // Dhs_12.19 //</l>\n</lg>\n\n<lg>\n<l>viṣāgnitulyasaṃsparśa vartayedanṛtaṃ pumān /</l>\n<l>anṛtena hi yo deva dagdhaityabhidhīyate // Dhs_12.20 //</l>\n</lg>\n\n<p>satyāsatyayoḥ parasparavirodhitvam</p>\n\n<lg>\n<l>tasmāt sarvābhisāreṇa (na vadeda) nṛtaṃ pumān /</l>\n<l>sarva bhayādikaṃ kaṣṭamanṛtaṃ kīrtitaṃ budhaiḥ // Dhs_12.21 //</l>\n</lg>\n\n<lg>\n<l>vahnīnāṃ paramo vahnirnirdahedapi sāgaram /</l>\n<l>kiṃ punaryo mṛṣāvādī kāṣṭhaloṣṭhasamākṛtiḥ // Dhs_12.22 //</l>\n</lg>\n\n<lg>\n<l>satyaṃ tyaktvā mṛṣāvādaṃ yo naraḥ pratipadyate /</l>\n<l>ratnaṃ tyaktvā sa pāpātmā pāṣāṇaṃ pratipadyate // Dhs_12.23 //</l>\n</lg>\n\n<lg>\n<l>yasyātmā na bhavet dviṣṭo yasya vā narakaṃ priyam /</l>\n<l>mṛṣāvādaṃ svadehāgnim abuddhiḥ sa niṣevate // Dhs_12.24 //</l>\n</lg>\n\n<p>sadedaṃ satyavacanaṃ bhūṣaṇaṃ sarvadehinām /</p>\n\n<l>satyaṃ tyaktvā mṛṣāvāde kasmād yānti kubuddhayaḥ // Dhs_12.25 //</l>\n\n<lg>\n<l>satyaṃ guṇānāmagryaṃ vai doṣāṇāmanṛtaṃ smṛtam /</l>\n<l>guṇāṃstyaktvā kathaṃ mūḍho doṣeṣu paridhāvati // Dhs_12.26 //</l>\n</lg>\n\n<lg>\n<l>bījaṃ sarvasya duḥkhasya mṛṣāvādaḥ prakīrtitaḥ /</l>\n<l>tathā satyaṃ sukhasyaiva tasmānnānṛtako bhavet // Dhs_12.27 //</l>\n</lg>\n\n<lg>\n<l>satyavādī hi puruṣaḥ priyaḥ sarvasya dehinaḥ /</l>\n<l>cakṣurdoṣaimṛṣāvādī tasmānnānṛtako bhavet // Dhs_12.28 //</l>\n</lg>\n\n<lg>\n<l>devakalpāḥ sadā kṛṣṭāḥ puruṣāḥ satyavādinaḥ /</l>\n<l>nārakeyāstathā mūḍhā janā hyanṛtacetasaḥ // Dhs_12.29 //</l>\n</lg>\n\n<lg>\n<l>kalyāṇānāṃ paraṃ satyaṃ doṣāṇāmanṛtaṃ tathā /</l>\n<l>doṣavarjī guṇadveṣī puruṣaḥ puruṣottamaḥ // Dhs_12.30 //</l>\n</lg>\n\n<lg>\n<l>sukhodayaṃ sukhodarkaṃ sukhena paripacyate /</l>\n<l>sukhena labhate satyaṃ(satyaṃ) nirvāṇagāmikam // Dhs_12.31 //</l>\n</lg>\n\n<lg>\n<l>duḥkhodayaṃ kaṭuphalaṃ duḥkhena saha pacyate /</l>\n<l>anṛtaṃ sarvaduḥkhāntaṃ kaḥ pumān na vivarjayet // Dhs_12.32 //</l>\n</lg>\n\n<lg>\n<l>nānyadeśāgataṃ satyaṃ nānyasmāt prārthyate hi tat /</l>\n<l>sarvatīrthottamaṃ satyaṃ na tīrthasalilāvṛtam // Dhs_12.33 //</l>\n</lg>\n\n<lg>\n<l>dīpānāṃ ca paro dīpaḥ satyaṃ buddhena deśitam /</l>\n<l>auṣadhānāṃ paraṃ tacca sadā duḥkhaniṣūdanam // Dhs_12.34 //</l>\n</lg>\n\n<lg>\n<l>amṛtañca viṣañcaiva jihvāpāśe sthitaṃ nṛṇām /</l>\n<l>amṛtaṃ satyamityuktaṃ viṣaṃ tūktaṃ mṛṣāvacaḥ // Dhs_12.35 //</l>\n</lg>\n\n<lg>\n<l>yasyānṛtamabhipretaṃ tasya satyaṃ dhruvaṃ sthitam /</l>\n<l>viṣantu yasyābhimataṃ tasyeṣṭaṃ syānmṛṣāvacaḥ // Dhs_12.36 //</l>\n</lg>\n\n<lg>\n<l>viṣeṇa niścitaṃ nāśo mṛṣāvādena niścitaḥ /</l>\n<l>mṛtavat sa pumānasti yo mithyātvabhibhāṣate // Dhs_12.37 //</l>\n</lg>\n\n<lg>\n<l>nātmano hi hitaṃ pathyaṃ (para)sya na kathañcana /</l>\n<l>paścāttu paraduḥkhāya tat kathaṃ sevyate nṛbhiḥ // Dhs_12.38 //</l>\n</lg>\n\n<lg>\n<l>deśe deśe mayā dṛṣṭaṃ janmamṛtyusahasrakam /</l>\n<l>paraḥ sahastraṃ janayennāśayedanṛtaṃ vacaḥ // Dhs_12.39 //</l>\n</lg>\n\n<lg>\n<l>abhijātasa niṣkarṣo dvijātīnāṃ ca bhūṣaṇam /</l>\n<l>darśanaṃ mokṣamārgasya satyamityabhidhīyate // Dhs_12.40 //</l>\n</lg>\n\n<lg>\n<l>tṛṣṇānadī hayamārāṇāṃ satāṃ satyena karmaṇām /</l>\n<l>pūrvavat satyamityuktaṃ paraṃ sugatadeśikam // Dhs_12.41 //</l>\n</lg>\n\n<lg>\n<l>anādinidhane loke tṛṣṇāpāraṅgatā (narāḥ) /</l>\n<l>nāstyatrāṇaṃ yathā satyamiti dharmavido viduḥ // Dhs_12.42 //</l>\n</lg>\n\n<p>abhidhyāpāśo na sevanīyaḥ</p>\n\n<lg>\n<l>satyavadhyā sadā kleśā vajravadhyā yathā nagāḥ /</l>\n<l>hatā(ste) puruṣā (jñeyā ye ') bhidhyā parivañcitāḥ // Dhs_12.43 //</l>\n</lg>\n\n<lg>\n<l>paracittasamenedaṃ rūpādyaiḥ parivañcyate /</l>\n<l>abhidhyāmānasaṃ pāśaṃ sevitaṃ na vicakṣaṇaiḥ // Dhs_12.44 //</l>\n</lg>\n\n<lg>\n<l>dahyate 'vikṛta ātmā tailadīptirivānalaḥ /</l>\n<l>abhidhyādagdhamanasaḥ kāraṇaṃ nopalabhyate // Dhs_12.45 //</l>\n</lg>\n\n<p>vyāpādaḥ sattvān mohayatyeva</p>\n\n<p>yasmāt tat sarvadā varjyaṃ kaṭukāśāviṣodayam /</p>\n\n<l>vyāpādamohitāḥ sattvā nityaṃ tadgatamānasāḥ // Dhs_12.46 //</l>\n\n<lg>\n<l>na śāntimadhigacchanti sarpā iva bileśayāḥ /</l>\n<l>atha kūrasvabhāvā ye vyāpādaparamā narāḥ // Dhs_12.47 //</l>\n</lg>\n\n<lg>\n<l>na teṣāṃ vidyate saukhyamādityena yathā tamaḥ /</l>\n<l>na dharme nārthanikaro na dharmā na ca bāndhavāḥ // Dhs_12.48 //</l>\n</lg>\n\n<lg>\n<l>rakṣanti puruṣān sarvān vyāpādāhatacetasaḥ /</l>\n<l>tamasāmākaro hyeṣa vyāpāda iha kathyate // Dhs_12.49 //</l>\n</lg>\n\n<lg>\n<l>vyāpādayati janakaṃ vyāpādaḥ parikīrtitaḥ /</l>\n<l>avyāpādaḥ paraṃ śreyo na vyāpādaḥ kathañcana // Dhs_12.50 //</l>\n</lg>\n\n<lg>\n<l>avyāpādaparā ye tu te yānti padamacyutam /</l>\n<l>niyatātathavādī yo 'dharmavādī na dhārmikaḥ // Dhs_12.51 //</l>\n</lg>\n\n<lg>\n<l>sa cauraḥ sarvalokasya na cauraḥ prākṛtaḥ smṛtaḥ /</l>\n<l>dharmavādī naro yastu carate dharmameva yaḥ // Dhs_12.52 //</l>\n</lg>\n\n<lg>\n<l>sa yāti śāśvataṃ sthānaṃ yatra gatvā na śocyate /</l>\n<l>mithyāvacohata (pumān) laukikaḥ samprakīrtyate // Dhs_12.53 //</l>\n</lg>\n\n<lg>\n<l>lokottaraiḥ kalpaśataiḥ kadācit kathyate na vā /</l>\n<l>tasmāt lokottaraṃ vākyaṃ laukikaṃ na kathañcana // Dhs_12.54 //</l>\n</lg>\n\n<lg>\n<l>saṃsārabandhanaṃ dṛṣṭaṃ laukikaṃ viṣavad vacaḥ /</l>\n<l>tṛṣṇārataḥ sadā puṇyānmucyateti suniścitam // Dhs_12.55 //</l>\n</lg>\n\n<lg>\n<l>lokottaro (naro) dhanyo vidvadbhiḥ samudāhṛtaḥ /</l>\n<l>hitaṃ tattvaṃ ca yo mūḍho na gṛhṇāti gurorvacaḥ // Dhs_12.56 //</l>\n</lg>\n\n<p>satyavādī sadā devatābhiḥ puraskṛtaḥ</p>\n\n<lg>\n<l>sa paścād vyasane prāpte tapyate svena cetasā /</l>\n<l>satyavādī sadā dānto devatābhiḥ puraskṛtaḥ // Dhs_12.57 //</l>\n</lg>\n\n<lg>\n<l>priyo bhavati lokasya paścād deveṣu modati /</l>\n<l>priyo bhavati lokasya paścād svāntena(vardhate) /</l>\n<l>darśanīyaṃ mukhaṃ cāsya devalokeṣu jāyate // Dhs_12.58 //</l>\n</lg>\n\n<lg>\n<l>abhūtavādī puruṣaḥ sarvasattvopapātakaḥ /</l>\n<l>tamonicayasaṅkāśo jīvannapi mṛtaḥ samaḥ // Dhs_12.59 //</l>\n</lg>\n\n<lg>\n<l>kathaṃ na jihvā patitā vākyasaṃstutikattṛkā /</l>\n<l>mṛṣā vadati yo vācaṃ sadbhūtaguṇanāśikām // Dhs_12.60 //</l>\n</lg>\n\n<lg>\n<l>mukhe sannihito byālo mukhe sannihito 'phalaḥ /</l>\n<l>(mukhe)sañjvalito vahniryo vācā bhāṣate mṛṣā // Dhs_12.61 //</l>\n</lg>\n\n<lg>\n<l>jihvā saṅgrathitaiḥ pāśaiḥ narakasyāgrahetukaiḥ /</l>\n<l>chettā ca dharmahetūnāṃ mṛṣāvādaḥ pravartate // Dhs_12.62 //</l>\n</lg>\n\n<lg>\n<l>na tasya mātā na pitā buddho nāpi samvaraḥ /</l>\n<l>yaḥ pāpabuddhiḥ patito mṛṣāvādaṃ prabhāṣateḥ // Dhs_12.63 //</l>\n</lg>\n\n<lg>\n<l>akasmāllaghutāṃ yāti ṣaḍbhiśca parivartate /</l>\n<l>mucyate devatābhiśca yo vācaṃ bhāṣate mṛṣā // Dhs_12.64 //</l>\n</lg>\n\n<lg>\n<l>asaṅgṛhītavākyasyāvicārya krodhanasya ca /</l>\n<l>capalasyālpabhāgyasya sthitaṃ duḥkhamanantakam // Dhs_12.65 //</l>\n</lg>\n\n<lg>\n<l>parasya duḥkhaṃ dṛṣṭvāpi sattvaḥ sattvopapātakaḥ /</l>\n<l>paravyasanavat tajjñaḥ pumān narakagāmikaḥ // Dhs_12.66 //</l>\n</lg>\n\n<l>ye yathāvādino marttyā na ca tatkāriṇaḥ sadā // Dhs_12.67 //</l>\n\n<p>satyameva svargasya nirvāṇasya ca sopānam</p>\n\n<lg>\n<l>satyaṃ svargasya sopānaṃ nirvāṇadvārameva tat /</l>\n<l>tasmāt satyaparo nityaṃ nityaṃ dharmagatiḥ smṛtiḥ // Dhs_12.68 //</l>\n</lg>\n\n<p>anṛtaṃ na vadet</p>\n\n<lg>\n<l>aśokamajaraṃ sthānaṃ prayāti puruṣottamaḥ /</l>\n<l>varjayedanṛtaṃ dhīmān ninditaṃ tattvadarśibhiḥ // Dhs_12.69 //</l>\n</lg>\n\n<p>// iti vāgvargo dvādaśaḥ //</p>\n\n<p>(13) karmavargaḥ</p>\n\n<p>śubhāśubhakarmaṇāṃ phalabhogaḥ</p>\n\n<lg>\n<l>śubhānāmaśubhānāṃ ca karmaṇāṃ phalaniścayaḥ /</l>\n<l>bhujyate sukṛtaṃ sarva karmabaddhā hi dehinaḥ // Dhs_13.1 //</l>\n</lg>\n\n<lg>\n<l>(yadaṅgī)kriyate karma tatkṛdbhiranubhūyate /</l>\n<l>cittamānena mūḍhena tṛṣṇānagaravāsinā // Dhs_13.2 //</l>\n</lg>\n\n<p>svayameva phalaṃ bhuṅkte</p>\n\n<lg>\n<l>sahāyairbahubhiḥ sārdha kurute karma duṣkṛtam /</l>\n<l>ekākī karmaṇastasya phalaṃ bhuṅkte bhave bhave // Dhs_13.3 //</l>\n</lg>\n\n<lg>\n<l>karmaṇāmavisaṃyogaḥ sarvaiḥ svajanabāndhavaiḥ /</l>\n<l>śubhāśubhaṃ paraṃ loke gacchantamanugacchati // Dhs_13.4 //</l>\n</lg>\n\n<lg>\n<l>yatra prayānti puṇyāni gandhastatrānudhāvati /</l>\n<l>tathā śubhāśubhaṃ karma gacchantamanugacchati /</l>\n<l>svakarmaphaladāyādā prāṇena karmayojinaḥ // Dhs_13.5 //</l>\n</lg>\n\n<p>sukṛtaiḥ suralokaṃ gacchanti</p>\n\n<lg>\n<l>sukṛtaiḥ suralokeṣu duṣkṛtaiśca tathāpyadhaḥ /</l>\n<l>yadduḥkhaṃ karmaphalajaṃ jāyate kaṭukodayam // Dhs_13.6 //</l>\n</lg>\n\n<lg>\n<l>tasyopamānamasuraṃ triṣu dhātuṣu jāyate /</l>\n<l>tridoṣajaṃ tricittotthaṃ triṣu dhātuṣu pacyate // Dhs_13.7 //</l>\n</lg>\n\n<lg>\n<l>tasya karmavipākasya triṣu dhātuṣu lakṣyate /</l>\n<l>hetupratyayasāmagrīsamutthaṃ ca prameva tat // Dhs_13.8 //</l>\n</lg>\n\n<p>anyakṛtakarmaṇaḥ phalaṃ nānyo bhuṅkte</p>\n\n<lg>\n<l>na hyanyena kṛtaṃ pāpamanyena paripacyate /</l>\n<l>sukarmaphaladāyādaḥ prāṇināṃ sarva eva hi // Dhs_13.9 //</l>\n</lg>\n\n<p>pūrvoktānāṃ trividhānāṃ svasya kṛta eva vipāko bhavati</p>\n\n<lg>\n<l>karmaṇastrividhasyāsya na cāpyanyasya pacyate /</l>\n<l>catvāriṃśadvipākasya ghoraṃ bhavati ceṣṭitam // Dhs_13.10 //</l>\n</lg>\n\n<p>karmaphalavarṇanam</p>\n\n<lg>\n<l>ekaḥ karoti karmāṇi ekaśca phalamaśnute /</l>\n<l>ekastarati durgāṇi sahāyo jāyate 'paraḥ // Dhs_13.11 //</l>\n</lg>\n\n<lg>\n<l>jalāpekṣī jano yastu kurute karma duṣkṛtam /</l>\n<l>na jano janaśatānāṃ bhuṅkte hi vyañjanaṃ (kvacit) // Dhs_13.12 //</l>\n</lg>\n\n<lg>\n<l>na hyanyena kṛtaṃ karma saṅkrāmatyaparasya tat /</l>\n<l>na manye 'nādinidhanamasmiṃlloke na cāparaiḥ // Dhs_13.13 //</l>\n</lg>\n\n<lg>\n<l>duḥkhāsvādaṃ sukhodbhūtaṃ yena duścaritaṃ kṛtam /</l>\n<l>tena carati saṃsāre prerite karmavāyunā // Dhs_13.14 //</l>\n</lg>\n\n<p>kasya dharmo vardhate?</p>\n\n<lg>\n<l>anapekṣitatattvasya vyākulīkṛtacetasaḥ /</l>\n<l>vardhate sakalo (dharmaḥ) dharmāvṛtamanoharaḥ // Dhs_13.15 //</l>\n</lg>\n\n<p>ke narakaṃ gacchanti?</p>\n\n<lg>\n<l>manasā vañcitāḥ sattvā manasā vipramohitāḥ /</l>\n<l>gacchanti narakaṃ pāpāstamastamaparāyaṇāḥ // Dhs_13.16 //</l>\n</lg>\n\n<lg>\n<l>tamovṛte hi saṃsāre durlabhaṃ buddhaśāsanam /</l>\n<l>duḥkhād duḥkhataraṃ yānti yebhyaḥ dharmo na rocate // Dhs_13.17 //</l>\n</lg>\n\n<lg>\n<l>anādimati saṃsāre karmajālāvṛtā prajā /</l>\n<l>jāyate bhriyate cai(va) svakarmaphalahetunā // Dhs_13.18 //</l>\n</lg>\n\n<lg>\n<l>jāyante narake devā nārakeyāstathāvidhāḥ /</l>\n<l>manuṣyāḥ pretaviṣaye narakaṃ vā prayānti hi // Dhs_13.19 //</l>\n</lg>\n\n<p>sukarmaṇaiva sukham</p>\n\n<lg>\n<l>anyonyaprabhavaṃ dṛṣṭaṃ duḥkhaṃ vā yadi vā sukham /</l>\n<l>kleśadharmodbhave janmanyaparādikṛtaṃ ca tat // Dhs_13.20 //</l>\n</lg>\n\n<lg>\n<l>asaṅkhyeyakṛtaṃ karma saṃsāre prāṇibhiḥ sadā /</l>\n<l>tatra śakyaṃ budhairgantuṃ varjayitvā tathāgataiḥ // Dhs_13.21 //</l>\n</lg>\n\n<lg>\n<l>nādharmasya phalaṃ sādhu viparītaṃ na pacyate /</l>\n<l>hetoḥ sadṛśatā dṛṣṭā jalasya vividhasya vai // Dhs_13.22 //</l>\n</lg>\n\n<lg>\n<l>sādṛśyasya hetuphalaṃ viparītaṃ na jātu hi /</l>\n<l>saṃskṛtānāmarūpāṇāṃ hetuḥ pratyayasambhavaḥ // Dhs_13.23 //</l>\n</lg>\n\n<p>sahetukaṃ sarva karmaphalam</p>\n\n<lg>\n<l>nāhetukaṃ phalaṃ dṛṣṭaṃ narake tu viśeṣataḥ /</l>\n<l>hetusaṅghātasaṃsaktaṃ narakeṣu vipacyate // Dhs_13.24 //</l>\n</lg>\n\n<lg>\n<l>kṛtoparatagāḍhānāṃ niyataṃ pāpagāminām /</l>\n<l>karmaṇā phalasambandho narakeṣu vipacyate // Dhs_13.25 //</l>\n</lg>\n\n<lg>\n<l>deśānāṃ prati kālaṃ tu yat karma (vi)nivartate /</l>\n<l>tasya neṣṭaṃ phalaṃ dṛṣṭaṃ tattvamārgavidarśakaiḥ // Dhs_13.26 //</l>\n</lg>\n\n<p>udāharaṇapradarśanapūrvakaṃ phalasya karmādhīnatvameveti</p>\n\n<lg>\n<l>dīpādhīnā prabhā yadvat karmādhīnaṃ phalaṃ tathā /</l>\n<l>anyo 'nyaphalasambhūtaḥ saṃskṛtaḥ sarva eva hi // Dhs_13.27 //</l>\n</lg>\n\n<p>pratītyasamutpādasamarthanam</p>\n\n<lg>\n<l>anyonyahetukā dṛṣṭā hyanyonyavaśavartinaḥ /</l>\n<l>sādṛśyasyānubandhena dṛśyante tattvadarśakaiḥ // Dhs_13.28 //</l>\n</lg>\n\n<lg>\n<l>nāhetuphalasandhānamīśvarādibhirāsthitam /</l>\n<l>bhavanti saṃskṛtā dharmā deśitāstattvadarśibhiḥ // Dhs_13.29 //</l>\n</lg>\n\n<lg>\n<l>anādimatisaṃsāre hetupratyayasambhave /</l>\n<l>sādṛśyaṃ karmaṇā dṛṣṭaṃ viparītaṃ na kalpyate // Dhs_13.30 //</l>\n</lg>\n\n<p>buddhasya svarūpam</p>\n\n<lg>\n<l>tatstheṣu karmavaśagāḥ prāṇinaḥ karmahetujāḥ /</l>\n<l>sa karmaphalatattvajño (buddha) ityabhidhīyate // Dhs_13.31 //</l>\n</lg>\n\n<p>keṣāṃ śāntiḥ na vidyate?</p>\n\n<lg>\n<l>mārgāmārgaviruddhā ye mūḍhā buddhasya śāsane /</l>\n<l>(na) teṣāṃ vidyate śāntirādityasya tamo yathā // Dhs_13.32 //</l>\n</lg>\n\n<p>karmāyattaṃ sukham</p>\n\n<lg>\n<l>karmāyattaṃ sukhaṃ dṛṣṭaṃ sukhāyattaṃ manastathā /</l>\n<l>mano 'vaboddhayā(ste)dharmā ye vyutpattivicāriṇaḥ // Dhs_13.33 //</l>\n</lg>\n\n<p>sucaritasya karmaṇaḥ phalam</p>\n\n<lg>\n<l>anityāḥ sarvasaṃskārā jalabud budasannibhāḥ /</l>\n<l>tasmāt sucaritaṃ karma loke martya paratra ca // Dhs_13.34 //</l>\n</lg>\n\n<lg>\n<l>dṛṣṭaṃ karmaphalaṃ loke dṛṣṭā eva vicitratā /</l>\n<l>yaḥ pramādaparaḥ puṃsāstasyātmā dhruvamapriyaḥ // Dhs_13.35 //</l>\n</lg>\n\n<lg>\n<l>karmarajjvātidṛḍhayā duṣpramokṣasugāḍhayā /</l>\n<l>baddhā bālā na gacchanti nirvāṇapuramuttamam // Dhs_13.36 //</l>\n</lg>\n\n<p>// iti karmavargastrayodaśaḥ //</p>\n\n<p>(14) saṃyojanavargaḥ</p>\n\n<p>jñānena nirvāṇādhigamaḥ</p>\n\n<lg>\n<l>jñānaśastre(ṇa)tāṃ chitvā nirmuktā vigatajvarā /</l>\n<l>prayānti nirvṛttiṃ dhanyā yatra jñānyeva vidyate // Dhs_14.1 //</l>\n</lg>\n\n<lg>\n<l>sadṛśaṃ hi phalaṃ hetoḥ kathayanti manīṣiṇaḥ /</l>\n<l>hetorasadṛśaṃ naiva phalaṃ pacati dehinām // Dhs_14.2 //</l>\n</lg>\n\n<lg>\n<l>hetupratyayasambaddhajanmapratyayasaṅgatāḥ /</l>\n<l>yathā baddhā hi saṃsāre pramucyante (na)dehinaḥ // Dhs_14.3 //</l>\n</lg>\n\n<p>paramaśānterūpāyaḥ</p>\n\n<lg>\n<l>tāṃ viśliṣya susambaddhāṃ gāḍhāṃ durviṣehāṃ parām /</l>\n<l>gacchanti paramāṃ śānti yatra duḥkhaṃ na vidyate // Dhs_14.4 //</l>\n</lg>\n\n<lg>\n<l>karmaṇā niyataṃ jantuḥ karmaṇā paripacyate /</l>\n<l>sūpagaṃ (nanu) saṃsāre sukhaṃ naivopalabhyate // Dhs_14.5 //</l>\n</lg>\n\n<lg>\n<l>duḥkhe duḥkhābhiṣaktānāṃ jantūnāṃ mūḍhacetasām /</l>\n<l>sanmārgadeśiko nāsti yo 'smād duḥkhāt pramocayet // Dhs_14.6 //</l>\n</lg>\n\n<lg>\n<l>ye na dharmaparā nityaṃ ye na satyaparāḥ sadā /</l>\n<l>ye ca yoniratā nityaṃ teṣāṃ duḥkhaṃ na hīyate // Dhs_14.7 //</l>\n</lg>\n\n<p>dharma iha paratra ca sukhāvahaḥ</p>\n\n<lg>\n<l>mātṛvat pitṛvaccaiva (mitravad) bandhuvat sadā /</l>\n<l>dharmo vai deśito buddhairiha loke paratra ca // Dhs_14.8 //</l>\n</lg>\n\n<lg>\n<l>trigatyavasthitāḥ sattvāstridoṣavaśamāgatāḥ /</l>\n<l>tridhātugatikā nityaṃ trilokyāṃ patitāḥ (janāḥ) // Dhs_14.9 //</l>\n</lg>\n\n<lg>\n<l>trikarmopāntavaśagāḥ strīpānādiparāśca ye /</l>\n<l>na bhavānmuktigatikāḥ syurbhūmau vicaranti te // Dhs_14.10 //</l>\n</lg>\n\n<p>keṣāṃ duḥkhaṃ na vidyate?</p>\n\n<lg>\n<l>triratne (na) pramādyanti tribodhivaśagāśca ye /</l>\n<l>tridṛṣṭivarjakā ye tu teṣāṃ duḥkhaṃ na vidyate // Dhs_14.11 //</l>\n</lg>\n\n<lg>\n<l>trikālasthitisaṃlagnā vijvarāstattvadarśinaḥ /</l>\n<l>tribhāgakṛtisantuṣṭā vītaśokā nivṛttigāḥ // Dhs_14.12 //</l>\n</lg>\n\n<lg>\n<l>trirāśisamavetā ye trikarmapravicāriṇaḥ /</l>\n<l>na te vatsyanti saṃsāre vītadoṣā gatajvarāḥ // Dhs_14.13 //</l>\n</lg>\n\n<lg>\n<l>mārgāmārgavidhijñā ye bhāvābhāvavicintakāḥ /</l>\n<l>maitrībhāvaviviktā ye te yānti paramāṃ gatim // Dhs_14.14 //</l>\n</lg>\n\n<p>naraḥ kān bhajet?</p>\n\n<lg>\n<l>anāvilena(manasā) viprasannena (cetasā) /</l>\n<l>sarvadā dharmavaśagān dhīrān viprān bhajennaraḥ // Dhs_14.15 //</l>\n</lg>\n\n<lg>\n<l>satyameva prapannā ye smṛtyā (hitvā) manomalam /</l>\n<l>bhāvābhilāṣād viratā muktā niḥsaṃśayaṃ hi te // Dhs_14.16 //</l>\n</lg>\n\n<lg>\n<l>nityaṃ duḥkhasukhairbaddhā vipralabdhā hyanekaśaḥ /</l>\n<l>narā nidhanatāṃ yānti prāṇino mohavañcitāḥ // Dhs_14.17 //</l>\n</lg>\n\n<p>kairdurguṇaiḥ svargo na labhyate?</p>\n\n<lg>\n<l>nāhrīkyamanapatrāpyaṃ kausīdyaṃ pāpamitratā /</l>\n<l>naitāni nākabījāni tebhyo rajyenna paṇḍitaḥ // Dhs_14.18 //</l>\n</lg>\n\n<lg>\n<l>āhrīkyamanapatrāpyaṃ nityaṃ pāpānucāriṇaḥ /</l>\n<l>naraḥ prapātāt patati sa paścāt pratibudhyate // Dhs_14.19 //</l>\n</lg>\n\n<p>krodherṣyādibhayagrastāḥ svarga na gacchanti</p>\n\n<lg>\n<l>krodherṣyāstyānamiddhaṃ hi tvaśraddhaṃ yanmanastathā /</l>\n<l>mohaśokabhayagrastā na svarga prabhavanti te // Dhs_14.20 //</l>\n</lg>\n\n<lg>\n<l>amṛtaṃ madyapānaṃ ca mithyādṛṣṭiśca lubdhatā /</l>\n<l>kāraṇāni karaṇasya vyāpādakrūrakarmatā // Dhs_14.21 //</l>\n</lg>\n\n<p>kudṛṣṭeḥ kuphalam</p>\n\n<lg>\n<l>adarśanaṃ paraṃ śreyo na kudṛṣṭiḥ kathañcana /</l>\n<l>kudarśanena saṃmūḍhāḥ prayānti narakaṃ narāḥ // Dhs_14.22 //</l>\n</lg>\n\n<lg>\n<l>ahetuṃ hetumāpaśyantya (nityaṃ) nityavannarāḥ /</l>\n<l>prayānti narakaṃ tīvraṃ mithyāvādena vañcitāḥ // Dhs_14.23 //</l>\n</lg>\n\n<lg>\n<l>kaṣṭena tejasā teṣāṃ mithyādarśanatatparāḥ /</l>\n<l>prajñābhimānino bhūtā mohayantyaparān janān // Dhs_14.24 //</l>\n</lg>\n\n<lg>\n<l>mohāndhakāragahane patantyeva mahārṇave /</l>\n<l>loke prakṛtiduḥkhe 'smin hetubhūtā hi te janāḥ // Dhs_14.25 //</l>\n</lg>\n\n<lg>\n<l>śarāṇāṃ tāpanaṃ kṣepaṃ kathayanti manīṣiṇaḥ /</l>\n<l>cittatā yā tudatyante sarvataḥ kleśaparvataḥ // Dhs_14.26 //</l>\n</lg>\n\n<lg>\n<l>kleśanāgād vimokṣo yo yasya jñānapuraḥ saraḥ /</l>\n<l>prāpyate vītakai rūpaiḥ puruṣaistattvadarśibhiḥ // Dhs_14.27 //</l>\n</lg>\n\n<lg>\n<l>anyo 'nyamatibhiḥ sarvā loko 'yaṃ vipralobhitaḥ /</l>\n<l>na yāti paramāṃ śāntiṃ yatra mithyā na kathyate // Dhs_14.28 //</l>\n</lg>\n\n<p>narakahetavaḥ</p>\n\n<lg>\n<l>auddhatyapāpasaṃsargaḥ kausīdyaṃ lubdhatā tathā /</l>\n<l>hetavo narakasyaite śīlasya hi vivarjanam // Dhs_14.29 //</l>\n</lg>\n\n<lg>\n<l>madyapānaṃ sadā hiṃsā paradārābhidarśanam /</l>\n<l>lobhaḥ kūrā matiścaiva hetavo narakasya te // Dhs_14.30 //</l>\n</lg>\n\n<p>nāśahetavaḥ</p>\n\n<lg>\n<l>paiśunyaṃ pāpasaṃsargo mithyādṛṣṭirasaṃyamaḥ /</l>\n<l>cāpalyaṃ manasaścaiva nāśayanti naraṃ sadā // Dhs_14.31 //</l>\n</lg>\n\n<lg>\n<l>avidyayā saha pāruṣyaiḥ mithyāvāgabhimānitā /</l>\n<l>na sukhāya bhavantyete asmiṃlloke na cāpare // Dhs_14.32 //</l>\n</lg>\n\n<p>ke parivarjanīyāḥ?</p>\n\n<lg>\n<l>yadyasau bhramati prāyo lokesmin kinna cāpare /</l>\n<l>yadyasambhrāmite loke ye ca duḥkhe nimajjati // Dhs_14.33 //</l>\n</lg>\n\n<lg>\n<l>tacceṣṭitamavidyāyāḥ kathayanti tathāgatāḥ /</l>\n<l>mithyāmāno 'timānī ca sarvathā (parivarjyatām) /</l>\n<l>parivarjyāḥ sadā hyete duḥkhavṛkṣasya hetavaḥ // Dhs_14.34 //</l>\n</lg>\n\n<lg>\n<l>jñāninaḥ paramodārā nityaṃ kleśavadhe ratāḥ /</l>\n<l>chitvā (tad) bandhanaṃ sarva gacchanti padamacyutam /</l>\n<l>ādimadhyāntakalyāṇamasmiṃlloke na cāpare // Dhs_14.35 //</l>\n</lg>\n\n<p>doṣasevanaiḥ nāśo bhavati</p>\n\n<lg>\n<l>doṣāṇāṃ sevanaṃ dṛṣṭamavidyāsampravartakam /</l>\n<l>varjanīyāḥ sadā kleśāḥ sevyaṃ jñānamanuttamam // Dhs_14.36 //</l>\n</lg>\n\n<p>jñānena muktirbhavati</p>\n\n<lg>\n<l>jñānena muktirbhavati na ca kleśairihocyate /</l>\n<l>jñānāgninā hi dahayante kleśakāṣṭhā na śeṣataḥ // Dhs_14.37 //</l>\n</lg>\n\n<p>kāmamayajñānaṃ kleśajanakam</p>\n\n<lg>\n<l>kleśaiḥ kimartha saṃruddhā jālinī viṣa(yai) ratā /</l>\n<l>punaḥ kāmamayaṃ jñānaṃ cakṣuḥpaṭalabādhakam // Dhs_14.38 //</l>\n</lg>\n\n<p>rāganindā</p>\n\n<lg>\n<l>nirvāṇayati sambuddhavākyabhaiṣajyabhojanaiḥ /</l>\n<l>saddharmasenāpatinā rāgasenā vigarhitāḥ // Dhs_14.39 //</l>\n</lg>\n\n<p>śubhā vāṇī prayoktavyā</p>\n\n<lg>\n<l>udīritā śubhā vāṇī niścetavyā prayatnataḥ /</l>\n<l>catvāro hi viparyāsā budbudavaccakāsate /</l>\n<l>lokadharmāstathā cāṣṭau nāśayantyakhilaṃ jagat // Dhs_14.40 //</l>\n</lg>\n\n<p>jñānaplavaḥ santaraṇasamarthaḥ</p>\n\n<lg>\n<l>jālinīprabhavā nadyo vitarkaśatadustarāḥ /</l>\n<l>jñānaplavaṃ samāruhya taranti munayaḥ śivāḥ // Dhs_14.41 //</l>\n</lg>\n\n<p>keṣāṃ muktirna vidyate?</p>\n\n<lg>\n<l>mūḍhā ye bhūtamanaso narāḥ kāmasya sevinaḥ /</l>\n<l>sadā ca pañcabhiḥ sthānairmuktisteṣāṃ na vidyate // Dhs_14.42 //</l>\n</lg>\n\n<lg>\n<l>ayoniśomanaskārairyo vahniḥ samudīryate /</l>\n<l>sa yoniśomanaskāravarṣaṇaiḥ pratikalpate // Dhs_14.43 //</l>\n</lg>\n\n<p>avidyāsaṃbhavam andhatvaṃ kathaṃ dūrībhavet?</p>\n\n<lg>\n<l>andhatvaṃ cirakālotthamavidyāsambhavaṃ nṛṇām /</l>\n<l>tadalpakāle jātena pradīpena na paśyati // Dhs_14.44 //</l>\n</lg>\n\n<p>jñānalokena trayo doṣāḥ vinaśyanti</p>\n\n<lg>\n<l>rāgamūḍhā vipacyante narake mandamedhasaḥ /</l>\n<l>jñāninastu na naśyanti nirvāṇagamanā yathā /</l>\n<l>trayo do(ṣā) vinaśyanti jñānalokena dehinām // Dhs_14.45 //</l>\n</lg>\n\n<lg>\n<l>tasmādaśeṣavijñānaśīlakṣāntirato bhavet /</l>\n<l>amūḍhānāṃ praṇaśyanti trayo doṣāḥ śarīriṇām // Dhs_14.46 //</l>\n</lg>\n\n<lg>\n<l>jñānānalena mandaśca kleśendhana mahāttviṣaḥ /</l>\n<l>vyādhinirmagnatanavaḥ śayyāveṣṭanagocarāḥ // Dhs_14.47 //</l>\n</lg>\n\n<lg>\n<l>yatra yāti paraṃ vedaṃ manomohamayaṃ phalam /</l>\n<l>yāni duḥkhānyanekānyanekā bhujyate gatiḥ // Dhs_14.48 //</l>\n</lg>\n\n<lg>\n<l>pañcakaiḥ prāṇibhinityametanmohasya ceṣṭitam /</l>\n<l>trayo vā nirjitā doṣā yairidaṃ dahyate jagat // Dhs_14.49 //</l>\n</lg>\n\n<p>jñānayogena sukhaṃ bhavati</p>\n\n<lg>\n<l>tamagniṃ jñānayogena nirvāpya sukhito bhavet /</l>\n<l>tasmājjñānāgninā nityaṃ nirdahet kleśaparvatam /</l>\n<l>kleśaparvatadagdhasya sukhaṃ padamavasthitam // Dhs_14.50 //</l>\n</lg>\n\n<p>// iti saṃyojanavargaścaturdaśaḥ //</p>\n\n<p>(15) pāpavargaḥ</p>\n\n<p>pāpaphalasya ajñātā paritāpaṃ labhate</p>\n\n<lg>\n<l>kriyamāṇasya pāpasya vijñeyaṃ kaṭukaṃ phalam /</l>\n<l>yo na jānāti mūḍhātmā paścāt sa paritapyate // Dhs_15.1 //</l>\n</lg>\n\n<lg>\n<l>(phalaṃ ca) labhate puruṣaḥ sarvapāpasya karmaṇaḥ /</l>\n<l>tasmāt pāpaṃ na seveta yadīcchet sukhamātmanaḥ // Dhs_15.2 //</l>\n</lg>\n\n<lg>\n<l>alpādapi mahāghorāt narakāt pāpacetasaḥ /</l>\n<l>muktyartha (tāni) pāpāni bhūyo mohavaśaṃ gatāḥ // Dhs_15.3 //</l>\n</lg>\n\n<lg>\n<l>na viśvaseddhi pāpasyā(lpatāṃ) narakagāmikām /</l>\n<l>alpena vahninā śaile dahayante sarvato drumāḥ // Dhs_15.4 //</l>\n</lg>\n\n<p>nāsti pāpasamo śatruḥ</p>\n\n<lg>\n<l>pāpena narakaṃ yāti pāpena paridahyate /</l>\n<l>pāpena naiti nirvāṇaṃ nāsti pāpasamo ripuḥ // Dhs_15.5 //</l>\n</lg>\n\n<lg>\n<l>pāpācāro hi puruṣo na kvacit sukhamedhate /</l>\n<l>(pāpaṃ) tasmānna seveta yadīcchet sukhamātmanaḥ // Dhs_15.6 //</l>\n</lg>\n\n<lg>\n<l>sādhukāraṃ ca sādhūnāṃ pāpamārgasya duṣkaram /</l>\n<l>kurvantaḥ pāpakān sattvā modante(laghucetasaḥ) // Dhs_15.7 //</l>\n</lg>\n\n<lg>\n<l>vipākakaṭukaḥ paścāt paritāpo 'lpacetasaḥ /</l>\n<l>kuto 'pacitagātrasya karmaṇo dṛśyate phalam // Dhs_15.8 //</l>\n</lg>\n\n<lg>\n<l>tasmāt pāpaṃ na kurvīta kaṣṭā pāpasya vedanā /</l>\n<l>pāpaṃ pāpavipākaṃ ca pāpināṃ pacyate dhruvam // Dhs_15.9 //</l>\n</lg>\n\n<lg>\n<l>na hi pāpaṃ na pāpasya tasmāt pāpaṃ vivarjayet /</l>\n<l>parivarjitapāpasya na pāpād bhayamasti hi // Dhs_15.10 //</l>\n</lg>\n\n<lg>\n<l>svakṛtaṃ bādhate pāpaṃ parīkṣyaṃ naiva bhujyate /</l>\n<l>kalyāṇasya phalaṃ sādhu kaṣṭaṃ pāpasya pacyate // Dhs_15.11 //</l>\n</lg>\n\n<lg>\n<l>kṛtvā tu puruṣaḥ pāpaṃ kalyāṇaṃ nānusevate /</l>\n<l>na śastrāgniprapātebhyo duḥkhaṃ syāt tādṛśaṃ nṛṇām // Dhs_15.12 //</l>\n</lg>\n\n<lg>\n<l>yathā niṣevitaṃ mithyāpāpaṃ pāpeṣu kalpyate /</l>\n<l>vinivarjitapāpasya nityaṃ ca śubhacetasaḥ // Dhs_15.13 //</l>\n</lg>\n\n<p>śāntasya bhikṣornirvāṇaṃ nātidūram</p>\n\n<lg>\n<l>(dehino) śāntavaktrasya nirvāṇaṃ nātidūrataḥ /</l>\n<l>tīvrāt tīvrataraṃ yānti narāḥ kukṛtakāriṇaḥ // Dhs_15.14 //</l>\n</lg>\n\n<lg>\n<l>sukhāt sukhataraṃ yānti narāḥ sukṛtakāriṇaḥ /</l>\n<l>na hi tīvrasya pāpasya sukhaṃ phalamavāpyate // Dhs_15.15 //</l>\n</lg>\n\n<lg>\n<l>sukhasya vā phala tīvraṃ viparītaṃ na pacyate /</l>\n<l>anādimati saṃsāre sukṛtānāṃ phalaṃ sukham // Dhs_15.16 //</l>\n</lg>\n\n<lg>\n<l>karmaṇāṃ sukṛtānāṃ ca tathā duḥkhaphalaṃ smṛtam /</l>\n<l>pāpaṃ pāpānugaṃ dṛṣṭaṃ śubhasya ca śubhaṃ tathā // Dhs_15.17 //</l>\n</lg>\n\n<p>pāpī narakeṣupapadyate</p>\n\n<lg>\n<l>pāpācāraḥ śubhadveṣī narakeṣūpapadyate /</l>\n<l>parivarjitapāpasya nityaṃ ca śubhacetasaḥ // Dhs_15.18 //</l>\n</lg>\n\n<lg>\n<l>hastāvalambi nirvāṇamadṛṣṭaṃ tadanāvilam /</l>\n<l>ādimadhyāntakalyāṇā dharmā nityaṃ sukhodayāḥ // Dhs_15.19 //</l>\n</lg>\n\n<p>tasmāt pāpaṃ vivarjayet</p>\n\n<lg>\n<l>ādimadhyāntakaṭukaṃ phalaṃ pāpasya karmaṇaḥ /</l>\n<l>tasmāt pāpaṃ sadā varjyamālambyañca śubhaṃ sadā // Dhs_15.20 //</l>\n</lg>\n\n<p>parivarjitapāpasya nityaṃ sukhamavasthitam /</p>\n\n<lg>\n<l>anādimati saṃsāre dagdhāḥ pāpaiḥ punarnarāḥ /</l>\n<l>khedaṃ kasmānna gacchanti bālā mohavaśānugāḥ // Dhs_15.21 //</l>\n</lg>\n\n<lg>\n<l>āpātamadhuraṃ pāpaṃ pariṇāme 'gnisannibham /</l>\n<l>pāpakārī tu puruṣaḥ sarvaloke vigarhitaḥ /</l>\n<l>śubhakārī sadā śāntastasmāt pāpaṃ vivarjayet // Dhs_15.22 //</l>\n</lg>\n\n<lg>\n<l>dhīraistattvanidarśakaiḥ pāpavivarjanam</l>\n<l>aniṣṭamahitaṃ dṛṣṭaṃ vipāke kaṭuvedanam /</l>\n<l>pāpaṃ pāpavipākaṃ ca tasmād dhīmān vivarjayet // Dhs_15.23 //</l>\n</lg>\n\n<lg>\n<l>asti pāpaṃ dhruvaṃ pāpe pāpamasti na pātakam /</l>\n<l>pāpāceṣṭā kṣayāpekṣā kṛpā cittasugāmitā // Dhs_15.24 //</l>\n</lg>\n\n<lg>\n<l>pāpaṃ pāpāśritaṃ nityaṃ dharmo dharmāśritastathā /</l>\n<l>unnayatyuktametaddhi dhīraistattvanidarśakaiḥ // Dhs_15.25 //</l>\n</lg>\n\n<p>pāpavirahitāḥ paramaṃ sukhaṃ prāpnuvanti</p>\n\n<lg>\n<l>acetanā dhruvaṃ bālā yeṣāṃ duścaritaṃ priyam /</l>\n<l>vinivarjitapāpāstu gacchanti paramāṃ gatim // Dhs_15.26 //</l>\n</lg>\n\n<lg>\n<l>atīva vañcanāghorā niyatā pāpagāminī /</l>\n<l>mānuṣyaṃ durlabhaṃ prāpya yasya pāpaṃ priyaṃ bahu // Dhs_15.27 //</l>\n</lg>\n\n<p>śubhāśubhaphalayoḥ pariṇāmabhedaḥ</p>\n\n<lg>\n<l>pāpād virajyate yastu śubhe vātīva rajyate /</l>\n<l>sa sukhāt sukhamāpnoti nivṛttiṃ vā prayāti hi // Dhs_15.28 //</l>\n</lg>\n\n<lg>\n<l>naro bhavati dhanyo 'yaṃ yaḥ śubhānyupasevate /</l>\n<l>sa tvadhanyatamo loke yaḥ pāpamupasevate // Dhs_15.29 //</l>\n</lg>\n\n<lg>\n<l>ādimadhyāntanidhanaṃ sadbhireva vigarhitam /</l>\n<l>pāpaṃ pāpānugaṃ dṛṣṭaṃ narakāyopakalpyate // Dhs_15.30 //</l>\n</lg>\n\n<lg>\n<l>śubhakarmā sukhamāpnoti devalokaṃ ca gacchati</l>\n<l>atīva śobhate loke śubhakarmā jitendriyaḥ /</l>\n<l>kāyasya bhedāt satataṃ devaloke sa jāyate // Dhs_15.31 //</l>\n</lg>\n\n<p>pāpasya pariṇāmaḥ sudāruṇaḥ</p>\n\n<lg>\n<l>duṣkṛtasyānubaddhaṃ hi duṣkṛtaṃ phalamucyate</l>\n<l>sukṛtasya tathā dṛṣṭaṃ phalaṃ sukhavipākajam /</l>\n<l>bījasyāśuvibhītasya pariṇāmaḥ sudāruṇaḥ // Dhs_15.32 //</l>\n</lg>\n\n<lg>\n<l>nimittaṃ sadṛśaṃ dṛṣṭaṃ phalaṃ pāpasya karmaṇaḥ /</l>\n<l>pāpenākṛṣyate jantuḥ durgatau baḍiśairiva // Dhs_15.33 //</l>\n</lg>\n\n<lg>\n<l>baḍiśairmucyate mīnaḥ pāpaṃ pāpānna mucyate /</l>\n<l>dina pīḍāpi pāpasya sarvathā duḥkhakārikā // Dhs_15.34 //</l>\n</lg>\n\n<lg>\n<l>amedhyasya yathā gandhaḥ pratikūlo hi dehinām /</l>\n<l>śubhasya vāsanā ramyā vipraṇaṣṭasya durgatau // Dhs_15.35 //</l>\n</lg>\n\n<lg>\n<l>vileṣu vāsanaṃ yadvat puṣpe naṣṭe pradṛśyate /</l>\n<l>calatyayaṃ pāpakārī nityaṃ kāmavaśānugaḥ // Dhs_15.36 //</l>\n</lg>\n\n<p>ke śubhacāriṇaḥ?</p>\n\n<lg>\n<l>ālasyānṛtiko nityaṃ nāsau kalyāṇamarhati /</l>\n<l>anantā rajanī teṣāṃ (yeṣāṃ) pāpe sthitaṃ manaḥ // Dhs_15.37 //</l>\n</lg>\n\n<lg>\n<l>prabhātaṃ rajanī teṣāṃ yeṣāṃ pāpe sthirā matiḥ /</l>\n<l>anīrṣyakāḥ sakalyāṇāḥ puruṣāḥ śubhacāriṇaḥ // Dhs_15.38 //</l>\n</lg>\n\n<p>alpapāpī sukhamāpnute</p>\n\n<lg>\n<l>ye na pāpātmano bhūtāste nityaṃ koṭacāriṇaḥ /</l>\n<l>alpabhārā yathā nāvā plavate na nimajjati // Dhs_15.39 //</l>\n</lg>\n\n<p>pāpīmitreṇa duḥkhaṃ bhavati</p>\n\n<lg>\n<l>tathālpapāpapuruṣaḥ plavate na nimajjati /</l>\n<l>na pāpamitrasaṃsargāt puruṣaḥ sukhavān bhavet // Dhs_15.40 //</l>\n</lg>\n\n<lg>\n<l>pāpamitraṃ samāsādya sarvānalaparo bhavet /</l>\n<l>karmārambha vidhijño yo nityaṃ sūkṣmārtha (darśakaḥ) // Dhs_15.41 //</l>\n</lg>\n\n<lg>\n<l>nāsau limpati pāpena paṅkena gaganaṃ yathā /</l>\n<l>aśrutaṃ puruṣaḥ śṛṇvan śrutañcāpi bhaved dṛḍham // Dhs_15.42 //</l>\n</lg>\n\n<p>paṇḍitalakṣaṇam</p>\n\n<lg>\n<l>pāpaṃ ca varjayed dhīmān pretya deveṣu jāyate /</l>\n<l>guṇadoṣaparijñānammetat paṇḍitalakṣaṇam // Dhs_15.43 //</l>\n</lg>\n\n<p>mūḍhalakṣaṇam</p>\n\n<lg>\n<l>guṇadoṣāparijñānametanmūḍhasya lakṣaṇam /</l>\n<l>guṇeṣu guṇasañcāro doṣeṣu ca tathaiva ca // Dhs_15.44 //</l>\n</lg>\n\n<p>mūḍhāmūḍhayorlakṣaṇam</p>\n\n<lg>\n<l>sadoṣaguṇatattvajño nityaṃ bhavati śokabhāk /</l>\n<l>pāpakarttā (tu) puruṣaḥ śatruvaccātmanaḥ sthitaḥ // Dhs_15.45 //</l>\n</lg>\n\n<lg>\n<l>śubhakarttā tathā puṃso mitravat pratipadyate /</l>\n<l>tamonirayabhūmiṣvamṛto 'yaṃ pratipadyate // Dhs_15.46 //</l>\n</lg>\n\n<lg>\n<l>yasya pāparatā buddhirnityaṃ viṣayatatparā /</l>\n<l>viṣayārāmacapalā nityaṃ rāgānucāriṇī // Dhs_15.47 //</l>\n</lg>\n\n<lg>\n<l>yasya buddhirna dharmeṣu narasya duḥkhabhāginaḥ /</l>\n<l>hetutaśca mahāduḥkhāntahetorvahnisaṃyutāt // Dhs_15.48 //</l>\n</lg>\n\n<lg>\n<l>kṣīṇapāpā vayaṃ sarve bhūyo lokamihāgatāḥ /</l>\n<l>sukṛtasya phalaṃ sādhu hyanekaguṇamaṇḍitam // Dhs_15.49 //</l>\n</lg>\n\n<lg>\n<l>duṣkṛtasya phalaṃ duḥkhaṃ visaṃvādakamiṣyate /</l>\n<l>te vayaṃ sukhaduḥkhābhyāṃ bhūyāma bhavasaṅkaṭe // Dhs_15.50 //</l>\n</lg>\n\n<lg>\n<l>karmavāyusamudbhrāntāḥ samudrasya yathormayaḥ /</l>\n<l>kṛtaṃ pāpeṣvamanasaḥ pāpaiḥ rakṣanti ye janāḥ // Dhs_15.51 //</l>\n</lg>\n\n<lg>\n<l>te tasya hetornarakaṃ prayāntyaśubhacāriṇaḥ /</l>\n<l>tasmāttu narakānmuktāḥ te gacchanti triviṣṭapam // Dhs_15.52 //</l>\n</lg>\n\n<lg>\n<l>te hi duḥkhaṃ (na)saṃsmṛtya punaḥ kāmavaśānugāḥ /</l>\n<l>kharībhūtamidaṃ cittaṃ dolādolaiḥ sukhāsukhaiḥ // Dhs_15.53 //</l>\n</lg>\n\n<lg>\n<l>viyogo 'yaṃ parīghāto na ca duḥkhairna vidyate /</l>\n<l>apāradārasaṃyukta indriyaiḥ parivañcitaḥ // Dhs_15.54 //</l>\n</lg>\n\n<p>tṛṣṇāpāśavaśagaḥ saṃsāre bhramati</p>\n\n<lg>\n<l>jano bhramati saṃsāre tṛṣṇāpāśavaśānugaḥ /</l>\n<l>narakāt pretabhuvanaṃ tiryagyoniṣu pretataḥ // Dhs_15.55 //</l>\n</lg>\n\n<lg>\n<l>tiryagbhyo nākabhuvanaṃ nākād bhūyo nṛjātiṣu /</l>\n<l>ekakarmaparibhrānto jagad bhramati cakravat // Dhs_15.56 //</l>\n</lg>\n\n<p>sarva duḥkham</p>\n\n<lg>\n<l>na ca khedavaśaṃ yānti(hyabhyāsa) vaśamāgatāḥ /</l>\n<l>rakṣanti nākabhuvanaṃ virajyante tathā sukhaiḥ // Dhs_15.57 //</l>\n</lg>\n\n<lg>\n<l>sukhāt sukhaparibhrāntā bhramanti bhramacāriṇaḥ /</l>\n<l>duḥkhaṃ padmasahasrāṇi padmakoṭiśatāni ca // Dhs_15.58 //</l>\n</lg>\n\n<lg>\n<l>(tāni) duḥkhāni bhuṅktāni na ca kliśyanti bāliśāḥ /</l>\n<l>na sukhaṃ vidyate loke sarvaduḥkhaiḥ pariplutam // Dhs_15.59 //</l>\n</lg>\n\n<p>duḥkhasya hetuḥ bhavati</p>\n\n<lg>\n<l>udvegaṃ naiva gacchanti prāṇino mohapīḍitāḥ /</l>\n<l>duḥkhena khidyate bālo duḥkhahetau ca vartate // Dhs_15.60 //</l>\n</lg>\n\n<lg>\n<l>hetau śataphalaṃ dṛṣṭaṃ bījaṃ prati yathā phalaiḥ /</l>\n<l>sukhaduḥkhakaśābaddhāḥ prāṇinastribhavānugāḥ // Dhs_15.61 //</l>\n</lg>\n\n<lg>\n<l>na yānti paramaṃ kṣemaṃ sarvaduḥkhavivarjitam /</l>\n<l>smaryate (hi) yadā duḥkhaṃ tadā vidhyati dehinam // Dhs_15.62 //</l>\n</lg>\n\n<lg>\n<l>vismṛte ca punarduḥkhe caranti vigatajvarāḥ /</l>\n<l>nārakaṃ tu sadā duḥkhaṃ smṛtaṃ bhavati dehibhiḥ // Dhs_15.63 //</l>\n</lg>\n\n<lg>\n<l>tadā kṛṣṇamidaṃ saukhyamanumānena tiṣṭhati /</l>\n<l>tadeva viditaṃ matvā jagat sarva samanvitam // Dhs_15.64 //</l>\n</lg>\n\n<lg>\n<l>śreyasi kriyatāṃ buddhirdoṣebhyo vinivāryate /</l>\n<l>kṣaṇādhikāracapalaṃ jīvitaṃ veti vartate // Dhs_15.65 //</l>\n</lg>\n\n<lg>\n<l>kṣīyante cāpi karmāṇi tasmācchreyaḥparo bhavet /</l>\n<l>cittavegaṃ manaḥ sarva jīvitaṃ veti vartate // Dhs_15.66 //</l>\n</lg>\n\n<p>anāgatād duḥkhāt jñānī na bibheti</p>\n\n<lg>\n<l>tasmānna jīvikāhetau pāpaṃ kuryādvicakṣaṇaḥ /</l>\n<l>anāgatasya duḥkhasya na vibheti mahājanaḥ // Dhs_15.67 //</l>\n</lg>\n\n<lg>\n<l>yenā(sya) pacyate pāpaṃ mohapāpavaśaṅgatam /</l>\n<l>mohitaḥ pāpakairdhamairaśubhaiḥ śuklavarjitaiḥ // Dhs_15.68 //</l>\n</lg>\n\n<p>mūḍhaḥ pāpavaśād narakaṃ gacchati</p>\n\n<lg>\n<l>nīyate narakaṃ mūḍho yatra pāpaṃ vipacyate /</l>\n<l>yasya pāpād bhayaṃ nāsti sa pāpaṃ kurute bahu // Dhs_15.69 //</l>\n</lg>\n\n<lg>\n<l>sa pāpānantasandagdhaḥ paścānnarakamāpnute /</l>\n<l>(api) sūkṣmāgnikaṇikā yathā dāhāya kalpate // Dhs_15.70 //</l>\n</lg>\n\n<p>pāpavirahitāḥ sukhamicchanti</p>\n\n<lg>\n<l>anyairapi tathā pāpairnarakaṃ yāntyabuddhayaḥ /</l>\n<l>apāpabhīrutā tasmāt kartavyā sukhamicchatā // Dhs_15.71 //</l>\n</lg>\n\n<lg>\n<l>hiṃsā mithyāvaco 'brahmacarya bhūyaḥ sukhodayam /</l>\n<l>āhrīkyamanapatrāpyamauddhatyaṃ pāpamitratā // Dhs_15.72 //</l>\n</lg>\n\n<p>viṣāgnisadṛśaṃ pāpam</p>\n\n<lg>\n<l>viṣāgnisadṛśā hayete tebhyo rakṣet prayatnataḥ /</l>\n<l>duḥkhaṃ hi māradharmo 'yaṃ sukhaṃ dharmasamantataḥ // Dhs_15.73 //</l>\n</lg>\n\n<p>sukhaduḥkhayorlakṣaṇam</p>\n\n<lg>\n<l>lakṣaṇaṃ(sukha) duḥkhānāṃ vidustattvavido janāḥ /</l>\n<l>satyaṃ dānaṃ tathā kṣāntiḥ sadā cāpāpamitratā /</l>\n<l>maitrī sadābhibhūteṣu prasthānaṃ tridivasya (hi) // Dhs_15.74 //</l>\n</lg>\n\n<p>// iti pāpavargaḥ pañcadaśaḥ //</p>\n\n<p>(16) narakavargaḥ</p>\n\n<p>aṣṭau narakāgnayaḥ</p>\n\n<lg>\n<l>kṛtvā duṣkṛtakarmāṇi sattvā viṣamajīvinaḥ /</l>\n<l>yā gatiḥ pretya gacchantī tānapāyān (hi me) śṛṇu // Dhs_16.1 //</l>\n</lg>\n\n<lg>\n<l>sañjīvaṃ kāmasūtraṃ ca sampātaṃ dvau ca rauravau /</l>\n<l>tamoparaṃ mahācitrapatanaṃ ca pratāpanam // Dhs_16.2 //</l>\n</lg>\n\n<lg>\n<l>ityete narakā aṣṭāvākhyātā duratikramāḥ /</l>\n<l>raudrakarmābhisaṅkīrṇāḥ pratyekaṃ kṣobhadā (matāḥ) // Dhs_16.3 //</l>\n</lg>\n\n<p>narakāgnīnāṃ bhayānakatvam</p>\n\n<lg>\n<l>catuḥskandhāścaturdvārā vibhaktā bhāgaśo mitāḥ /</l>\n<l>ayaḥ prākāraparyantā ayasā pratiduḥkhitāḥ // Dhs_16.4 //</l>\n</lg>\n\n<lg>\n<l>taptāyomayasaṃ bhūmirjvalantī tejasodgatā /</l>\n<l>anekayojanaśataṃ dahati svaciṃṣā(bhṛśam) // Dhs_16.5 //</l>\n</lg>\n\n<lg>\n<l>kandarpadamanā ghorā arciṣmanto durāsadāḥ /</l>\n<l>romaharṣaṇarūpāste 'pyāhurduḥkhā bhayānakāḥ // Dhs_16.6 //</l>\n</lg>\n\n<p>narake patitā bhṛśaṃ tapyante</p>\n\n<lg>\n<l>ete patanti narake ūrdhvapādā avāṅmukhāḥ /</l>\n<l>ṛṣīṇāmativaktāraḥ saṃyatānāṃ tapasvinām // Dhs_16.7 //</l>\n</lg>\n\n<lg>\n<l>te punastatra pacyante taptāmbhasi kṛtā iva /</l>\n<l>krandamānā divārātrau, nagā vāteritā iva // Dhs_16.8 //</l>\n</lg>\n\n<lg>\n<l>praṇadanti mahānādaṃ tīvraduḥkhaiḥ pratāpitāḥ /</l>\n<l>sarvā diśaśca dhāvanti nārakaiḥ puruṣairdrutāḥ // Dhs_16.9 //</l>\n</lg>\n\n<lg>\n<l>kudṛṣṭyā mohayitvārthe mohapāśāvṛto janaḥ /</l>\n<l>prāpnoti narakaṃ ghoraṃ kāraṇodadhisaṃvṛtaḥ // Dhs_16.10 //</l>\n</lg>\n\n<lg>\n<l>kudṛṣṭyā dagdhasarvasvo manuṣyaḥ puruṣādhamaḥ /</l>\n<l>tathā baddho 'sti narake mānināṃ ghorakāraṇam // Dhs_16.11 //</l>\n</lg>\n\n<lg>\n<l>ye mithyāvaśamāpannāḥ puruṣā mandamedhasaḥ /</l>\n<l>te sarve narakaṃ yānti cittairhi parivañcitāḥ // Dhs_16.12 //</l>\n</lg>\n\n<p>kukṛtaphalam</p>\n\n<lg>\n<l>yastvayā duṣkṛtaṃ pūrva kṛtaṃ cittānuvartinā /</l>\n<l>tasya bhuṅktaphalaṃ mūḍha vipākottama (māpsyasi) // Dhs_16.13 //</l>\n</lg>\n\n<lg>\n<l>hāryāṇi paricittāni, saṃsevyāḥ parayoṣitaḥ /</l>\n<l>hrasvā (hi) jantavo nityaṃ svacittaparivañcitāḥ // Dhs_16.14 //</l>\n</lg>\n\n<lg>\n<l>tasya karmavipākasya vaśa eva tvamāgataḥ /</l>\n<l>kiṃ krandasi svayaṃ kṛtvā kukarma puruṣādhama! // Dhs_16.15 //</l>\n</lg>\n\n<lg>\n<l>ye narāḥ kukṛtaṃ kṛtvā pañcatvaṃ yāntyamedhasaḥ /</l>\n<l>yeṣāṃ tu niṣphalaṃ janma bījamuptaṃ yathoṣare // Dhs_16.16 //</l>\n</lg>\n\n<lg>\n<l>alpamādhuryasaṃyuktān kāmān kaṭuvipākinaḥ /</l>\n<l>sevate yastvasau mūḍhaḥ sa yāti tamaso tamaḥ // Dhs_16.17 //</l>\n</lg>\n\n<lg>\n<l>kiṃ kṛtaṃ mūḍha bhavatā putradārasukhārthinā /</l>\n<l>dahasye narake caikaḥ svakarmaphalavañcitaḥ // Dhs_16.18 //</l>\n</lg>\n\n<p>keṣāṃ duṣkaraṃ jīvanam?</p>\n\n<lg>\n<l>yaḥ putradāravaśagaḥ sevate duṣkaraṃ naraḥ /</l>\n<l>sa yāti narakatvaṃ (ca) pāpaṃ tadanubhūyate // Dhs_16.19 //</l>\n</lg>\n\n<lg>\n<l>na dārā na sutā nārtha na mitrāṇi kathañcana /</l>\n<l>mṛtyukāle samutpanne rakṣanti samupasthitāḥ // Dhs_16.20 //</l>\n</lg>\n\n<lg>\n<l>yeṣāṃ sāṃkleśikaṃ cittaṃ tṛṣṇayā parivañcitam /</l>\n<l>sahāyatā kutasteṣāṃ kasmāt (tvaṃ) paritapyase? // Dhs_16.21 //</l>\n</lg>\n\n<lg>\n<l>hṛto 'si pūrvaviṣayaistṛṣṇayā parivañcitaḥ /</l>\n<l>kiṃ krandasi svayaṃ kṛtvā kukṛtaṃ mūḍhacetanaḥ // Dhs_16.22 //</l>\n</lg>\n\n<lg>\n<l>na tathāgnirna śastrāṇi na viṣaṃ nārayaḥ sthitāḥ /</l>\n<l>bādhate puruṣaṃ loke yathā duṣkṛtyamātmajam // Dhs_16.23 //</l>\n</lg>\n\n<p>pakṣiṇāṃ nīḍavāsavat bhavacakram</p>\n\n<lg>\n<l>digbhāge hi yathā gatvā saṃśrayante vanaspatīn /</l>\n<l>vihagāḥ kālamutthāya tathā prāṇisamāgamaḥ // Dhs_16.24 //</l>\n</lg>\n\n<lg>\n<l>nāśayitvā paraṃ dravyaṃ kṛtvā lokavyatikramaṃ /</l>\n<l>kiṃ karotyaśubhaṃ karma mohena parivañcitaḥ // Dhs_16.25 //</l>\n</lg>\n\n<lg>\n<l>yena yāti parāṃ śāntiṃ yena yātyasurālayam /</l>\n<l>tatra hetuḥ paraṃ mohastamasāmapi yat tamaḥ // Dhs_16.26 //</l>\n</lg>\n\n<p>kuṭumbāya kṛtaṃ pāpaṃ narake pātayati</p>\n\n<lg>\n<l>putradāramayaiḥ pāśaiścānītā narakālayam /</l>\n<l>yadartha kriyate pāpaṃ yuṣmābhiścittavañcitaiḥ // Dhs_16.27 //</l>\n</lg>\n\n<lg>\n<l>mitrāṇi putrāḥ (pitarau kiṃ) bandhujanabāndhavāḥ /</l>\n<l>yeṣāmarthe kṛtaṃ pāpaṃ bhavadbhirmandabuddhibhiḥ // Dhs_16.28 //</l>\n</lg>\n\n<lg>\n<l>nūnamātmā na te kānto babhūva narabhūmiṣu /</l>\n<l>yena tvayā kṛtaṃ pāpaṃ putrārthena narādhamaḥ // Dhs_16.29 //</l>\n</lg>\n\n<lg>\n<l>yena pūrvakṛtaṃ pāpaṃ paścānna paritapyate /</l>\n<l>sa yāti narakaṃ ghoraṃ putrakāraṇavañcitaḥ // Dhs_16.30 //</l>\n</lg>\n\n<p>pāpakarmaphalam</p>\n\n<lg>\n<l>kiṃ kariṣyanti putrāste kiṃ dārāḥ kiṃ ca bāndhavāḥ /</l>\n<l>dahasyanādinarake vahniḥ karma dunotyasau // Dhs_16.31 //</l>\n</lg>\n\n<lg>\n<l>svayaṃ kṛtvāśubhaṃ karmāsukhodayamaninditaḥ /</l>\n<l>tapyase 'pi vṛthādhānaḥ paścānmohena vañcikaḥ // Dhs_16.32 //</l>\n</lg>\n\n<lg>\n<l>rāgadveṣānugāḥ pāpaṃ mohena parivañcitāḥ /</l>\n<l>aghaṃ prayānti te sarve putradārasukhārthinaḥ // Dhs_16.33 //</l>\n</lg>\n\n<lg>\n<l>antargatena ca punarbahiḥsthena ca vahninā /</l>\n<l>dahyamāno(hi)duḥkhena narake pāpakarmaṇā // Dhs_16.34 //</l>\n</lg>\n\n<lg>\n<l>vaśaṃ prāptāḥ svacittasya sarva eva viḍambitāḥ /</l>\n<l>kiṃ krandasi vṛthā nāde vahninā paritāpitaḥ // Dhs_16.35 //</l>\n</lg>\n\n<p>pāpānugaphalaṃ dṛṣṭam</p>\n\n<lg>\n<l>atha pāpāni karmāṇi kṛtavānasi manyase /</l>\n<l>durmate tatra mā kranda kiṃ vṛthā paridevase // Dhs_16.36 //</l>\n</lg>\n\n<lg>\n<l>pāpeṣu rakṣyate mūḍhaḥ kāraṇāśuci rakṣyate /</l>\n<l>pāpānugaphalaṃ dṛṣṭaṃ hetupratyayasambhavam // Dhs_16.37 //</l>\n</lg>\n\n<lg>\n<l>kasmānna sevito dharmaḥ pāpañca nahi varjitam /</l>\n<l>pāpād bahiśca puruṣo narakaṃ naiva paśyati // Dhs_16.38 //</l>\n</lg>\n\n<lg>\n<l>yo na vindanti mūḍhātmā phalaṃ pāpasya karttṛkam /</l>\n<l>so 'vaśyaṃ labhate doṣān kathaṃ bhokṣyasi durmate // Dhs_16.39 //</l>\n</lg>\n\n<lg>\n<l>pāpena vañcita pūrvaṃ pāpena paridahyate /</l>\n<l>na kariṣyasi pāpāni tvaduḥkhenaiva yāsyasi // Dhs_16.40 //</l>\n</lg>\n\n<lg>\n<l>kṛtavānasi pāpāni śubhāni na kathañcana /</l>\n<l>pāpena dahyate tasmādaśubhe na manaḥ kṛthāḥ // Dhs_16.41 //</l>\n</lg>\n\n<p>kiṃ duḥkhādapi duḥkham?</p>\n\n<lg>\n<l>nāsti duḥkhādato duḥkhaṃ yaḥ pāpamanusevate /</l>\n<l>tasmāt pāpaṃ na seveta yadi duḥkhaṃ na vāñchasi // Dhs_16.42 //</l>\n</lg>\n\n<p>kuṭumbijanānāṃ spaṣṭoktiḥ</p>\n\n<lg>\n<l>tasyāntarhṛdaye bimbaṃ kintu śāntirna vidyate /</l>\n<l>kāruṇyāspadabhūtāḥ smo nāsmākaṃ karuṇāhṛdi // Dhs_16.43 //</l>\n</lg>\n\n<lg>\n<l>yathā kṛtaṃ bhavadbhiśca pāpaṃ mohāvṛtairbahu /</l>\n<l>tad vaḥ pradhāvate gāḍhaṃ na ca ye tatra hetavaḥ // Dhs_16.44 //</l>\n</lg>\n\n<lg>\n<l>śīlaṃ na rakṣitaṃ mūḍha pāpaṃ ca bahu sañcitam /</l>\n<l>sambhūtasya ca pāpasya phalametadupasthitam // Dhs_16.45 //</l>\n</lg>\n\n<lg>\n<l>na vayaṃ kāraṇaṃ tatra yūyameva hi kāraṇam /</l>\n<l>yaḥ pāpaṃ kurute karma sa hetustasya karmaṇaḥ // Dhs_16.46 //</l>\n</lg>\n\n<lg>\n<l>bhavadbhiryat kṛtaṃ pāpaṃ tṛṣṇāśāpaviḍambitaiḥ /</l>\n<l>tad vo prapadyate ghoraṃ kimasmān paribhāṣata // Dhs_16.47 //</l>\n</lg>\n\n<lg>\n<l>nākṛtaṃ pacyate pāpaṃ na pāpaṃ syādahetukam /</l>\n<l>yena yaddhi kṛtaṃ pāpaṃ tasya tat paripacyate // Dhs_16.48 //</l>\n</lg>\n\n<p>pāpī narakaṃ yāti</p>\n\n<lg>\n<l>tad bhavantaḥ kriyāhīnā madyapānena vañcitāḥ /</l>\n<l>patitā narake tīvre kiṃ vṛthā paritapyatha // Dhs_16.49 //</l>\n</lg>\n\n<lg>\n<l>te yūyaṃ kāmaparamāḥ ghoraṃ narakamāgatāḥ /</l>\n<l>kāraṇeṣvapi tīvreṣu kiṃ tathā paritapyatha // Dhs_16.50 //</l>\n</lg>\n\n<lg>\n<l>yadā kṛtāni pāpāni bhavadbhiḥ kāmamohitaiḥ /</l>\n<l>tadā kasmānna nikṛṣṭaṃ kimadya paritapyatha // Dhs_16.51 //</l>\n</lg>\n\n<lg>\n<l>hetubhūto hi narako mṛṣāvādasya deśitaḥ /</l>\n<l>heturvai sevitaṃ pūrva niṣphalaṃ paridevatha // Dhs_16.52 //</l>\n</lg>\n\n<lg>\n<l>nārthena labhate satyaṃ na kṛcchreṇopapadyate /</l>\n<l>tasmāt satyaṃ parityajya mṛṣāvādeṣu rajyase // Dhs_16.53 //</l>\n</lg>\n\n<lg>\n<l>pūrveṣu pāpamahitaṃ bhavatā mūḍhacetasā /</l>\n<l>kṛtaṃ bhavadbhiḥ kukṛtaṃ (duṣkṛtyaṃ) paripacyate // Dhs_16.54 //</l>\n</lg>\n\n<lg>\n<l>pāpakṣayād vinirmukto narakaṃ nopalabhyate /</l>\n<l>nākrandamānāḥ puruṣāḥ vimucyante kathañcana // Dhs_16.55 //</l>\n</lg>\n\n<p>pāpakartṛ phalaṃ svayameva bhuṅkte</p>\n\n<lg>\n<l>kiṃ krandatha vṛthā mūḍhā vañcitāḥ svena karmaṇā /</l>\n<l>muñcitā vañcitā bālā vṛthā krandantyabuddhayaḥ // Dhs_16.56 //</l>\n</lg>\n\n<lg>\n<l>ahitairhitarūpaistvaṃ mitrarūpaiśca śatrubhiḥ /</l>\n<l>vipralabdho 'si bho martya! gacchannasi mahat tamaḥ // Dhs_16.57 //</l>\n</lg>\n\n<lg>\n<l>nānyaḥ śatruryathā karma duṣkṛtaṃ tava pāpakam /</l>\n<l>karmaṇā trividhenātha nīyase yamasādhanam // Dhs_16.58 //</l>\n</lg>\n\n<lg>\n<l>kasmādasi tato mūḍha, vañcitaḥ putrasaṃjñakaiḥ /</l>\n<l>na dānādiṣu buddhistaiḥ kṛtā (te) mohavañcitā // Dhs_16.59 //</l>\n</lg>\n\n<lg>\n<l>asmāṃllokātparaṃ lokaṃ śatrupṛṣṭhorago yathā /</l>\n<l>śatrūṇāṃ prathamaḥ śatruḥ sarvapāpanidarśakaḥ // Dhs_16.60 //</l>\n</lg>\n\n<lg>\n<l>viṣāgniśastrapratima! svayaṃ hi duṣkṛtaṃ kṛtam /</l>\n<l>tvayā kṛtāni karmāṇi tvamevamanubhokṣyase // Dhs_16.61 //</l>\n</lg>\n\n<lg>\n<l>yasya śāntaṃ sadā cittaṃ viṣayairyo na hanyate /</l>\n<l>na hyavasthāmimāṃ yānti tathātvamanupaśyasi // Dhs_16.62 //</l>\n</lg>\n\n<lg>\n<l>narakasya dhvaniṃ śrutvā kathaṃ krandasi durmate! /</l>\n<l>kiṃ punaryatra vahnistvāṃ dhakṣyati śuṣkakāṣṭhavat // Dhs_16.63 //</l>\n</lg>\n\n<lg>\n<l>na dagdhā vahninā ye ca dagdhāste kukṛtaiḥ svakaiḥ /</l>\n<l>vahnistu śāmyate kvāpi duṣkṛtāgnirna śāmyati // Dhs_16.64 //</l>\n</lg>\n\n<lg>\n<l>nāgnirniryāti lokāntaṃ nāgnispṛṣṭo naro (mṛtaḥ) /</l>\n<l>kukṛtāgnimayaṃ pāpaṃ yad dhakṣyati hi tattvataḥ // Dhs_16.65 //</l>\n</lg>\n\n<lg>\n<l>kukṛtāgnividagdhā ye te dagdhā narake narāḥ /</l>\n<l>pāpāgnivarjitā ye tu na teṣāṃ narakodayaḥ /</l>\n<l>yadyātmanaḥ priyo nityaṃ vibheṣi narakād yadi // Dhs_16.66 //</l>\n</lg>\n\n<lg>\n<l>vivarjaya svapāpāni tato duḥkhaṃ na yāsyasi /</l>\n<l>yānti pāpamaye nityaṃ(narā) mohavaśānugāḥ // Dhs_16.67 //</l>\n</lg>\n\n<lg>\n<l>prāpnoṣi narakaṃ ghoraṃ kimaśrūṇi vimuñcasi? /</l>\n<l>duḥkhaṃ duḥkhavipākaṃ ca duḥkhāntagamanaṃ tathā // Dhs_16.68 //</l>\n</lg>\n\n<lg>\n<l>sukṛtaṃ nādimadhyāntaśobhanaṃ paripacyate /</l>\n<l>nātra loke tvayāpāpaṃ yatkṛtaṃ sukṛtaṃ (muhuḥ) // Dhs_16.69 //</l>\n</lg>\n\n<lg>\n<l>tasya tīvravipākasya phalamadyopabhokṣyase /</l>\n<l>hetupratyayasādṛśyaṃ viparītaṃ na kalpyate // Dhs_16.70 //</l>\n</lg>\n\n<lg>\n<l>hetuḥ kṛto yathā pūrva tathā phalamavāpsyasi /</l>\n<l>yathā tava tathānyeṣāṃ prāṇarakṣā prayatnataḥ // Dhs_16.71 //</l>\n</lg>\n\n<lg>\n<l>kasmāt prāṇātipātāste kṛtāḥ pāpānuvartinā /</l>\n<l>prāṇatyāgena puruṣairyad dhanaṃ samupārjitam // Dhs_16.72 //</l>\n</lg>\n\n<lg>\n<l>karmodayakṛtaṃ tatte yattvayā samupārjitam /</l>\n<l>sarveṣāṃ dayitā dārāḥ prāṇebhyo 'pi garīyasaḥ // Dhs_16.73 //</l>\n</lg>\n\n<lg>\n<l>tattvayā rāgaraktena kasmādapakṛtāvanāt /</l>\n<l>buddhervyāmohajanakaṃ dharmāṇāṃ dūṣaṇaṃ param // Dhs_16.74 //</l>\n</lg>\n\n<lg>\n<l>dharmapānaṃ tvayā kārya karmānuparivarjitam /</l>\n<l>jihvāviṣasamutthaṃ yat sarvāpratyayakārakam // Dhs_16.75 //</l>\n</lg>\n\n<lg>\n<l>mṛṣāvādaṃ tvayā pāpaṃ karmānuparivarjitam /</l>\n<l>evaṃ pañcavidheyeṣu yasmāt tvamanuraktavān // Dhs_16.76 //</l>\n</lg>\n\n<lg>\n<l>tasmāt saṃmukṣya mā rodi kiṃ vṛthā paridevase /</l>\n<l>viṣayaṃ pāpakā dharmā yasmānnu parivañcitaḥ // Dhs_16.77 //</l>\n</lg>\n\n<lg>\n<l>tasmāt prāpnoṣi narakaṃ jvālāmālākulaṃ mahat /</l>\n<l>etat tṛṣṇāgninā sarva pradīptaṃ bhuvanatrayam // Dhs_16.78 //</l>\n</lg>\n\n<p>dharmācaraṇe sāvahitena bhavitavyam</p>\n\n<lg>\n<l>dṛṣṭvā nācarito dharmaḥ kimadya paritapyase /</l>\n<l>(śrutvā) te madhuraṃ cittaṃ kāmamandirakaṃ vacaḥ // Dhs_16.79 //</l>\n</lg>\n\n<lg>\n<l>udīrite mahāpāpe tasmai tatphalamāgatam /</l>\n<l>sa kṛtvā pāpakaṃ karma niyatā pāpavedanā // Dhs_16.80 //</l>\n</lg>\n\n<lg>\n<l>karuṇaṃ vikalaṃ dīnaṃ kimadya paritapyase /</l>\n<l>karmakṣayeṇa narakāt mucyante pāpakāriṇaḥ // Dhs_16.81 //</l>\n</lg>\n\n<lg>\n<l>vikrośamagnā bahuśo na mucyante kathañcana /</l>\n<l>aniṣṭaṃ pāpakaṃ karma kṛtvā rogavaśe sthitāḥ // Dhs_16.82 //</l>\n</lg>\n\n<p>ajñānino 'śubhamācaranti</p>\n\n<lg>\n<l>paridevati yo mūḍho vṛthā sa paridevati /</l>\n<l>anāgataphalajño yaḥ pratyutpannaśubhe rataḥ // Dhs_16.83 //</l>\n</lg>\n\n<lg>\n<l>krośate narake nāsau yathā tvamanutapyase /</l>\n<l>mayā kṛtāni karmāṇi phaladāni mamaiva hi // Dhs_16.84 //</l>\n</lg>\n\n<lg>\n<l>rogeṇa śatruṇā dagdhaḥ paścānnarakamāgataḥ /</l>\n<l>pramādabhūmiraśubhā rāgadagdhasya dehinaḥ // Dhs_16.85 //</l>\n</lg>\n\n<lg>\n<l>tena pāśena baddho 'haṃ gato 'vasthāmimāṃ bhṛśam /</l>\n<l>durācāraratānāṃ tu nṛṇāmasya phalaṃ kaṭu // Dhs_16.86 //</l>\n</lg>\n\n<lg>\n<l>ajñānabādhito 'smīti svakṛtaṃ bhujyate mayā /</l>\n<l>nirdayānāṃ sughorāṇāṃ pāpānāṃ vaśamāgataḥ // Dhs_16.87 //</l>\n</lg>\n\n<p>muktiḥ kathaṃ syāt?</p>\n\n<lg>\n<l>muktirasmāt kathaṃ syādvai duḥkhasaṃsārasāgarāt /</l>\n<l>duḥkhād duḥkhataraṃ karma mayedaṃ paripacyate // Dhs_16.88 //</l>\n</lg>\n\n<lg>\n<l>sukhāvāptiṃ na paśyāmi kṣemaṃ vā narakasya me /</l>\n<l>jīvalokādahaṃ bhraṣṭo abuddha iva mārgataḥ // Dhs_16.89 //</l>\n</lg>\n\n<lg>\n<l>jīvo 'yaṃ vivaśo bhūtvā vikṛtaiḥ parivāritaḥ /</l>\n<l>jvālāmālākulaṃ sarvamantarikṣaṃ nirantaram // Dhs_16.90 //</l>\n</lg>\n\n<lg>\n<l>diśaśca tridiśaścaiva pṛthi(vī) ca nirantarā /</l>\n<l>kṛpaṇo 'jñānago duḥkhī nivāsaṃ nopalakṣaye // Dhs_16.91 //</l>\n</lg>\n\n<lg>\n<l>kṣuradhārāvitaptasya nṛpasyāsyātibhīṣaṇam /</l>\n<l>kāntāre bāhyamānasya niḥ sahāyasya sarvataḥ /</l>\n<l>trātāraṃ nāvagacchāmi yo 'smād duḥkhāt pramocayet // Dhs_16.92 //</l>\n</lg>\n\n<lg>\n<l>niḥśaktiravaśo duḥkhī vahninā paritāpitaḥ /</l>\n<l>nīye 'haṃ vivaśaḥ kvāpi bāhubandhanayantritaḥ // Dhs_16.93 //</l>\n</lg>\n\n<lg>\n<l>na vārthā nāpi mitrāṇi na putrā na ca yoṣitaḥ /</l>\n<l>trāyante vyasanādasmāt kṛtaghnā bata te mama // Dhs_16.94 //</l>\n</lg>\n\n<p>adharmacāriṇo na kvāpi śaraṇam</p>\n\n<lg>\n<l>nirānandasya na sukhaṃ duḥkhaṃ (gṛhṇāmi sarvaśaḥ) /</l>\n<l>mṛtyupāśena baddhasya śaraṇaṃ nopalakṣyate // Dhs_16.95 //</l>\n</lg>\n\n<lg>\n<l>saṃkruddhā iva te, krūrā bhaviṣyanti samantataḥ /</l>\n<l>nirānandā diśaḥ sarvā vyālaiśca parivāritā // Dhs_16.96 //</l>\n</lg>\n\n<lg>\n<l>narakaṃ pātakasyaiva pateyaṃ dhṛtibhāvataḥ /</l>\n<l>yacca yaccehaṃ paśyāmi jaṅgamaṃ sthāvaraṃ tathā /</l>\n<l>tat sarva vyākulaṃ caiva vahninā paridīpitam // Dhs_16.97 //</l>\n</lg>\n\n<lg>\n<l>nādhigacchāmi śaraṇaṃ niḥsahāyo 'smi sarvataḥ /</l>\n<l>ghore tamasi majjāsi sāgare ca hṛtaplavaḥ // Dhs_16.98 //</l>\n</lg>\n\n<lg>\n<l>gaganaṃ naiva paśyāmi nakṣatragrahatārakam /</l>\n<l>viparītamidaṃ sarva tamasā parivāritam // Dhs_16.99 //</l>\n</lg>\n\n<lg>\n<l>pañcendriyāṇi sarvāṇi viratāni hi sarvataḥ /</l>\n<l>krakacaistu tadā sarva śarīraṃ paripāṭayate // Dhs_16.100 //</l>\n</lg>\n\n<lg>\n<l>nādhigacchāmi śaraṇaṃ kāmaṃ bandho bhaviṣyati /</l>\n<l>vardhante duḥkhanikarā sarvataḥ parivārataḥ // Dhs_16.101 //</l>\n</lg>\n\n<lg>\n<l>muhurmuhuśca vardhante vedanāñcitadehajāḥ /</l>\n<l>duḥkhaiśca (parivardhante) nissahāyaṃ ca sarvataḥ // Dhs_16.102 //</l>\n</lg>\n\n<lg>\n<l>samīkṣya karmajaṃ nityaṃ dhyeyo hetuḥ punaḥ punaḥ /</l>\n<l>kathayanti sukhaṃ vṛddhāḥ svakarmaphalajairdṛḍham // Dhs_16.103 //</l>\n</lg>\n\n<lg>\n<l>yat pūrva karaṇīyaṃ te tatpaścāt paricintyase /</l>\n<l>mohena vañcitaḥ pūrvaṃ kimadya paritapyase /</l>\n<l>kiṃ punaḥ pāpakartturyaḥ kaṭukaṃ paripacyate // Dhs_16.104 //</l>\n</lg>\n\n<lg>\n<l>anekaduḥkhahetūtthaṃ tava duḥkhaṃ bhaviṣyati /</l>\n<l>trāṇaṃ naiva (ca) yatrāsti vinā karmaparikṣayāt // Dhs_16.105 //</l>\n</lg>\n\n<lg>\n<l>evaṃ satyasya nāśena yamadūtairanekaśaḥ /</l>\n<l>nīyate narakaṃ ghoraṃ karmapāśavaśaṅgataḥ // Dhs_16.106 //</l>\n</lg>\n\n<lg>\n<l>catuṣkoṇaścaturdvāro vibhakto bhāgaśo mitaḥ /</l>\n<l>pacyate yatra vivaśā nārakeyā hyanekaśaḥ // Dhs_16.107 //</l>\n</lg>\n\n<lg>\n<l>bhedaprāyeṇa bahuśo yattvayā kathitaṃ bahu /</l>\n<l>kalmaṣaṃ bhūtadharmāṇāṃ tasyaitat phalamāgatam // Dhs_16.108 //</l>\n</lg>\n\n<p>paiśunyasevino narakaṃ yānti</p>\n\n<lg>\n<l>bhasmībhavanti te nityaṃ mitrasvajanabāndhavaiḥ /</l>\n<l>eṣāmabhimataṃ duṣṭaṃ paiśunyaṃ sadvigarhitam // Dhs_16.109 //</l>\n</lg>\n\n<lg>\n<l>tasmānna carito dharmaḥ paiśunyaṃ ca na varjitam /</l>\n<l>paiśunyaṃ saphalaṃ bhuktvā kimadya paritapyase // Dhs_16.110 //</l>\n</lg>\n\n<lg>\n<l>jihvādhanavinirmuktaṃ tīkṣṇaṃ viṣamamucchritam /</l>\n<l>pāruṣyamiti sandṛṣṭamaho! tatphalamīdṛśam // Dhs_16.111 //</l>\n</lg>\n\n<lg>\n<l>sattvaṃ pāruṣyaparamaṃ ghoraṃ narakamāgatam /</l>\n<l>jihvāyātaṃ tavākṛtyai kimadya paridevase // Dhs_16.112 //</l>\n</lg>\n\n<lg>\n<l>sahastraguṇaparyantaḥ svato hṛdayasambhavaḥ /</l>\n<l>kṣutpipāsāmayo vahniḥ samādahati mārutam // Dhs_16.113 //</l>\n</lg>\n\n<p>paruṣavāco narakasya cāntaram</p>\n\n<lg>\n<l>yadantaraṃ himāgnyorhi merusarṣapayośca yat /</l>\n<l>tadantaraṃ jihvayoktyā narake jvalanasya ca // Dhs_16.114 //</l>\n</lg>\n\n<lg>\n<l>narakaprabhavo vahnirna kvāpyanyatra prāpyate /</l>\n<l>kṣutpipāsāmayo vahnirdeveṣvapyupalabhyate // Dhs_16.115 //</l>\n</lg>\n\n<lg>\n<l>yo hyataḥ kāraṇāttīkṣṇo vahnirbhavati nārakaḥ /</l>\n<l>na tathā sa prabhavati yathā vahnistadudbhavaḥ // Dhs_16.116 //</l>\n</lg>\n\n<lg>\n<l>pūrvottarā baddhapadaṃ nirarthakamasaṅgatam /</l>\n<l>vistrabdha yattvayā proktaṃ tasyaitatphalamāgatam // Dhs_16.117 //</l>\n</lg>\n\n<lg>\n<l>pareṣāṃ sampadaṃ dṛṣṭvā mama syāditi cintitam /</l>\n<l>tamo 'bhikhyāsamutthasya viṣasya phalamāgatam // Dhs_16.118 //</l>\n</lg>\n\n<lg>\n<l>vyāpārānaladagdho 'si mānuṣyaṃ puruṣādhama! /</l>\n<l>dahanād dahanaṃ prāpto tapyase ca vikatthyase // Dhs_16.119 //</l>\n</lg>\n\n<lg>\n<l>vyāpāraparamohe tu narakāyopapattaye /</l>\n<l>rajjvaitayaiva baddho 'si puruṣaḥ parikrandase // Dhs_16.120 //</l>\n</lg>\n\n<lg>\n<l>vyāpādenākṛṣṭo 'si ghoraṃ narakamāgataḥ /</l>\n<l>karmakṣayād bhavenmokṣo narakācca vimokṣyase // Dhs_16.121 //</l>\n</lg>\n\n<p>adharmakathanaṃ dahatyeva</p>\n\n<lg>\n<l>adharmo dharmarūpeṇa sādhurūpeṇa pāpakam /</l>\n<l>yat tvayā kathitaṃ pūrva tat tvāṃ dahati nānalaḥ // Dhs_16.122 //</l>\n</lg>\n\n<lg>\n<l>kathaṃ tattvavinaṣṭānāṃ dharmādharmanicchatām /</l>\n<l>deśitaṃ vivaraṃ pāpaṃ niyataṃ pāpagāmikam // Dhs_16.123 //</l>\n</lg>\n\n<lg>\n<l>(yas)tvayā varjito dharmaḥ sādhavaścāpi ninditāḥ /</l>\n<l>yattvayopārjitaṃ kṛṣṭaṃ tattvayādya vipacyate // Dhs_16.124 //</l>\n</lg>\n\n<lg>\n<l>tṛṣṇāviṣayayuktena mohavegena sarvadā /</l>\n<l>yataḥ sadharmavinayaiḥ kiṃ tathā paridevase // Dhs_16.125 //</l>\n</lg>\n\n<lg>\n<l>sa bhavet pāpakṛnnityaṃ mohapāśavaśaṅgataḥ /</l>\n<l>ki tapyase rodiṣi ca karma kṛtvā sudāruṇam // Dhs_16.126 //</l>\n</lg>\n\n<lg>\n<l>hetupratyayamūḍhasya dharmādharmeṣu sarvadā /</l>\n<l>prāpto 'si narakaṃ ghoraṃ nārakāgraṃ sudāruṇam // Dhs_16.127 //</l>\n</lg>\n\n<p>kāmavaśānugā narakaṃ yānti</p>\n\n<lg>\n<l>kāmaiḥ kramati saṃyuktairyanna bhavati ceṣṭitam /</l>\n<l>sukṛtaṃ karmavirasaṃ phalametadupasthitam // Dhs_16.128 //</l>\n</lg>\n\n<lg>\n<l>kṣapayitvā pramādena sukhāsaktena cetasā /</l>\n<l>sukṛta narakaṃ yānti devāḥ kāmavaśānugāḥ // Dhs_16.129 //</l>\n</lg>\n\n<p>āryāpavādakā narakaṃ yānti</p>\n\n<lg>\n<l>āryāpavādakā ye ca ye ca karmaphaladviṣaḥ /</l>\n<l>te mṛtvā narakaṃ yānti ye ca mithyāvinītakāḥ // Dhs_16.130 //</l>\n</lg>\n\n<p>dharmavañcakā eva narakagāminaḥ</p>\n\n<lg>\n<l>jananīgṛhapāpīyā ye cānye dharmavañcakāḥ /</l>\n<l>teṣāmiṣṭakarā loke narakasya ca gāminaḥ // Dhs_16.131 //</l>\n</lg>\n\n<p>pāparatā duḥkhamanubhavanti</p>\n\n<lg>\n<l>ye cānye sukhasaṃsaktā nityaṃ pāparatā narāḥ /</l>\n<l>duḥkhād duḥkhaṃ tu te yānti cittena parivañcitāḥ // Dhs_16.132 //</l>\n</lg>\n\n<p>avadyakāryāṇi narake pātayanti</p>\n\n<lg>\n<l>tasmādavadyakārye na matiṃ (kuryāt kathañcana) /</l>\n<l>hīnānyavadyakāryāṇi narake pātayanti ca // Dhs_16.133 //</l>\n</lg>\n\n<p>ataḥ kuśalakarmāṇi karttavyāni</p>\n\n<p>(karmāṇi) kuryāt kuśalāni nityaṃ parārthabaddhena manorathena /</p>\n\n<p>(hitaḥ sadaivaṃ narakasya rodhī) / sevyo 'pavargo daśadharma eṣaḥ // Dhs_16.134 //</p>\n\n<p>// iti narakavargaḥ ṣoḍaśaḥ //</p>\n\n<p>(17) pretavargaḥ</p>\n\n<p>adānasya kutaḥ sukham?</p>\n\n<p>adāntasya kutaḥ śāntiranuptasya kutaḥ phalam? /</p>\n\n<l>adīpikā prabhā nāsti adānasya kutaḥ sukham // Dhs_17.1 //</l>\n\n<lg>\n<l>hṛcchāntirhi tathā nāsti nayanārthasya dehinaḥ /</l>\n<l>dānena virahāt tadvat sukhaṃ pretairna labhyate // Dhs_17.2 //</l>\n</lg>\n\n<p>kukarmī pretalokaṃ gacchati</p>\n\n<lg>\n<l>yaṃ pretya pretalokasya triloke ca yathādhamāḥ /</l>\n<l>bhrameṇa paramodvignāstanmātsaryakṛtaṃ phalam // Dhs_17.3 //</l>\n</lg>\n\n<lg>\n<l>na dātrā labhyate kiñcit kṛtanāśo na vidyate /</l>\n<l>svakarmaphalabhoktāraḥ prāṇinaḥ karmabhoginaḥ // Dhs_17.4 //</l>\n</lg>\n\n<lg>\n<l>tava yatkukṛtaṃ dagdhāḥ pretyalokeṣvavasthitāḥ /</l>\n<l>kṣutpipāsāmayeneha vahninā paridīpitāḥ // Dhs_17.5 //</l>\n</lg>\n\n<lg>\n<l>kadā tu viṣayo 'smākaṃ bhaviṣyati sukhodayaḥ /</l>\n<l>paridāhāt kadā cāsmāt parimokṣo bhaviṣyati // Dhs_17.6 //</l>\n</lg>\n\n<p>mārgāmārgavihīno duḥkhita eva jīvati</p>\n\n<lg>\n<l>mārgāmārgavivikto 'haṃ na jñātaṃ karmaṇaḥ phalam /</l>\n<l>kṣutpipāsāmayo vahnirajñātaḥ prakaṭodayaḥ // Dhs_17.7 //</l>\n</lg>\n\n<lg>\n<l>kleśāndhakāravadanā nirāśāstyaktajīvikāḥ /</l>\n<l>tvaksnāyujālabaddhāḥ sma jīvāmo bata duḥkhitāḥ // Dhs_17.8 //</l>\n</lg>\n\n<lg>\n<l>na trātā sarvato 'smākaṃ hanta kṛcchragatā vayam /</l>\n<l>utpanneṣu manuṣyeṣu khaṇḍitāḥ svena karmaṇā // Dhs_17.9 //</l>\n</lg>\n\n<lg>\n<l>kasmānna carito dharmo ratnadīpeṣu sañcitaḥ /</l>\n<l>yaḥ karoti śubhaṃ nityamaśubhaṃ na ca sarvadā // Dhs_17.10 //</l>\n</lg>\n\n<lg>\n<l>samadṛṣṭipathenaiti svargasopānamāśritaḥ /</l>\n<l>yeṣāmarthe kṛtaṃ pāpaṃ kleśayan mānasaṃ bahu // Dhs_17.11 //</l>\n</lg>\n\n<lg>\n<l>anena te gatāḥ sarve bhavānāṃ trāsane sthitaḥ /</l>\n<l>baddho 'si bandhanaistīvrairyamadattairadhiṣṭhitaḥ // Dhs_17.12 //</l>\n</lg>\n\n<p>pāparajjvākṛṣyamāṇaḥ svakṛtaṃ bhunakti</p>\n\n<lg>\n<l>prāpto 'si tamaso ghoraṃ yamalokaṃ durāsadam /</l>\n<l>ihopabhokṣyase karma yattvayā kukṛtaṃ kṛtam // Dhs_17.13 //</l>\n</lg>\n\n<lg>\n<l>svakṛtaṃ bhujyate bāla! pareṣāṃ naiva bhujyate /</l>\n<l>ākṛṣyamāṇa eṣo 'tra pāparajjvā sughorayā // Dhs_17.14 //</l>\n</lg>\n\n<p>analaḥ pretalokasya kṣutpipāsāmayo mahān\n<l>nāgniśastraviṣāṇāṃ hi nipātastādṛśaḥ kaṭuḥ // Dhs_17.15 //</l></p>\n\n<lg>\n<l>kṣutpipāsāmayāgneśca nipāto yādṛśaḥ (kaṭuḥ) /</l>\n<l>na kṣaṇo nāpi hi lavo na muhūrto na śarvarī // Dhs_17.16 //</l>\n</lg>\n\n<p>duḥkhānvitā vayam</p>\n\n<lg>\n<l>yatra saukhyaṃ bhavenmṛtyurnityaṃ duḥkhāvṛtā vayam /</l>\n<l>duḥkhād duḥkhataraṃ prāpto duḥkhaheturniṣevitaḥ // Dhs_17.17 //</l>\n</lg>\n\n<lg>\n<l>duḥkhāt kadācinmokṣaḥ syād bhaviṣyati sukhodayaḥ /</l>\n<l>notsave dṛśyate toyaṃ taḍāgeṣu ca śuṣyati // Dhs_17.18 //</l>\n</lg>\n\n<p>karmaphalasvarūpanirūpaṇam</p>\n\n<lg>\n<l>sarito nāśamāyāsuḥ kathaṃ dhāvāmahe cayam /</l>\n<l>te vayaṃ śuṣkasalilāḥ saśailavanakānanāḥ // Dhs_17.19 //</l>\n</lg>\n\n<lg>\n<l>paridhāvāmahe bhūmau nityaṃ salilakāṃkṣiṇaḥ /</l>\n<l>te vayaṃ dagdhatanavaḥ kṣutpipāsāhatā narāḥ // Dhs_17.20 //</l>\n</lg>\n\n<lg>\n<l>śaraṇaṃ nādhigacchāmaḥ kaṣṭaṃ vyasanamāgatāḥ /</l>\n<l>vajradaṃṣṭrairmahātīkṣṇaiḥ kākolūkaiśca sammataḥ // Dhs_17.21 //</l>\n</lg>\n\n<lg>\n<l>abhidruto na paśyāmi śaraṇaṃ saukhyadāyakam /</l>\n<l>pratibimbamidaṃ tasya karmaṇaḥ samupasthitam // Dhs_17.22 //</l>\n</lg>\n\n<lg>\n<l>kṛtaṃ karma yathāsmābhistathedaṃ phalamāgatam /</l>\n<l>karmavāyuragā baddhāḥ karmasūtreṇa pācitāḥ // Dhs_17.23 //</l>\n</lg>\n\n<p>karmakṣayādṛte na muktiḥ</p>\n\n<lg>\n<l>palāyanaṃ na paśyāma ṛte karmakṣayāditi /</l>\n<l>yasya pāpānyaniṣṭāni vahnivat tāni paśyati // Dhs_17.24 //</l>\n</lg>\n\n<p>kīdṛśaṃ pretabhavanam?</p>\n\n<lg>\n<l>sa naiti pretabhavanaṃ kṣutpipāsānalāvṛtam /</l>\n<l>muhurmuhuḥ pravardhante vedanā narakodbhavāḥ // Dhs_17.25 //</l>\n</lg>\n\n<lg>\n<l>jvālāmālākulasyaiva śailasya sadṛśā vayam /</l>\n<l>jvalitaḥ śāmyate śailaḥ salilenaiva sarvathā // Dhs_17.26 //</l>\n</lg>\n\n<lg>\n<l>sa samudropamo vahnirammākaṃ naiva śāmyati /</l>\n<l>kasmin kṣaṇe samudbhūtastṛṣṇāvāyusahāyavān // Dhs_17.27 //</l>\n</lg>\n\n<lg>\n<l>karmāgnirnirdahatyasmān parivāryasamantataḥ /</l>\n<l>te vayaṃ pāpakarmāṇaḥ śukladharmavivarjitāḥ // Dhs_17.28 //</l>\n</lg>\n\n<lg>\n<l>pretalokamimaṃ prāptāḥ svargasya phalamohitāḥ /</l>\n<l>kṣutpipāsāmayo vahnirdvitīyaścāgnisambhavaḥ // Dhs_17.29 //</l>\n</lg>\n\n<p>kukarmaṇaiva mudgarāśimayā janāḥ pretabhavanaṃ gacchanti</p>\n\n<lg>\n<l>mudgarāśimayā(dārāḥ) na putrāḥ na ca bāndhavāḥ /</l>\n<l>vañcito 'smi svacittena karmaṇā parivañcitā // Dhs_17.30 //</l>\n</lg>\n\n<lg>\n<l>prāpto 'smi pretabhavanaṃ mitrajñātinirākṛtaḥ /</l>\n<l>na dārāḥ nāpi mitrāṇi na putrāḥ nāpi bāndhavāḥ // Dhs_17.31 //</l>\n</lg>\n\n<p>kukṛtaphalanirūpaṇam</p>\n\n<lg>\n<l>trāyate karmapāśena nīyamānaṃ balīyasā /</l>\n<l>nānyastrātā yathā karma trividhaṃ bhujyate mayā // Dhs_17.32 //</l>\n</lg>\n\n<lg>\n<l>dānaṃ śīlaṃ śrutaṃ cāpi trividhaṃ parikīrtitam /</l>\n<l>mohajālavṛteneha yanmayā kukṛtaṃ kṛtam // Dhs_17.33 //</l>\n</lg>\n\n<p>śubhakarmaṇaiva pretalokāt muktirbhavati</p>\n\n<lg>\n<l>karmaṇo hetubhūtasya yatkṛtaṃ phalamāgatam /</l>\n<l>yadi mucyāmahe pāpāt pretalokād durāsadāt // Dhs_17.34 //</l>\n</lg>\n\n<p>aśubhāni kukarmāṇi vivarjayet</p>\n\n<lg>\n<l>na bhūyaḥ pāpakaṃ karma kariṣyāmi kathañcana /</l>\n<l>uṣṇānyuṣṇavipākāni mahāpīḍākarāṇi ca /</l>\n<l>kukarmāṇyaśubhānīha tasmāttāni vivarjayet // Dhs_17.35 //</l>\n</lg>\n\n<p>// iti pretavargaḥ saptadaśaḥ //</p>\n\n<p>(18) tiryagvargaḥ</p>\n\n<p>paradrohaṃ kadāpi na kuryāt</p>\n\n<lg>\n<l>bhakṣaṇaṃ bhavadanyonyavadhabandhāvarodhanam /</l>\n<l>tiryagyoniṃ samāsādya tasmād drohaṃ vivarjayet // Dhs_18.1 //</l>\n</lg>\n\n<lg>\n<l>mohopahatacittāśca śīladānavivarjitāḥ /</l>\n<l>tiryagyonau va jāyante bālāstṛṣṇāviḍambitāḥ // Dhs_18.2 //</l>\n</lg>\n\n<lg>\n<l>gamyāgamyaṃ na vindanti bhakṣyābhakṣyaṃ tathaiva ca /</l>\n<l>kāryākāryabahirbhūtā dharmādharmatiraskṛtāḥ // Dhs_18.3 //</l>\n</lg>\n\n<lg>\n<l>pañcendriyajarāmūḍhāstṛṣṇāpāśavaśānugāḥ /</l>\n<l>krodherṣyāmatisaṃgrastāstiryagyonyupagā narāḥ // Dhs_18.4 //</l>\n</lg>\n\n<lg>\n<l>paryeṣṭyupahatā martyāḥ pramādopahatāḥ surāḥ /</l>\n<l>kṣuttarṣavyasanāḥ pretāḥ kāraṇātte ca nārakāḥ // Dhs_18.5 //</l>\n</lg>\n\n<p>ke tiryagyoniparāyaṇāḥ?</p>\n\n<p>parasparabadhātyuktāstiryagyoniparāyaṇāḥ\n<l>evaṃ bahuvidhaistaistairvyasanairākulaṃ jagat // Dhs_18.6 //</l></p>\n\n<p>mātsaryopahato duṣkṛta na kuryāt</p>\n\n<lg>\n<l>na kuryāda duṣkṛtaṃ karma mātsaryopahataḥ param /</l>\n<l>mātsaryopahatā yānti pretāstiryakṣu jantavaḥ // Dhs_18.7 //</l>\n</lg>\n\n<p>keṣāṃ saphalaṃ janma?</p>\n\n<lg>\n<l>teṣāṃ hi saphalaṃ janma teṣāṃ buddhiravañcitā /</l>\n<l>te ca pūjyāḥ sadā sadbhiryeṣāṃ dharme sadā matiḥ // Dhs_18.8 //</l>\n</lg>\n\n<p>jñānarathāvarūḍhairmuktirbhavati</p>\n\n<lg>\n<l>evaṃ tridoṣākṛtakarmasāraṃ jagad bhramatyeva durāvagādham /</l>\n<l>karoti yastasya ca śuddhasattvo 'vamānanāṃ jñānarathāvarūḍhaḥ // Dhs_18.9 //</l>\n</lg>\n\n<p>// iti tiryagvargo 'ṣṭādaśaḥ //</p>\n\n<p>(19) kṣadhāvargaḥ</p>\n\n<p>kṣudhāpīḍitā narā aśubhaṃ kurvanti</p>\n\n<lg>\n<l>saṃsāre prāyaśo duḥkhaṃ traidhātukakṣudhāmayam /</l>\n<l>yeneme pīḍitāḥ sattvāḥ kurvantyaśubhamātmanaḥ // Dhs_19.1 //</l>\n</lg>\n\n<lg>\n<l>svadehe yuktito vahnirbubhukṣetyadhīyate /</l>\n<l>śeṣo dahati lokān vai kalpānala iva drumān // Dhs_19.2 //</l>\n</lg>\n\n<lg>\n<l>lokottaramimaṃ vahniṃ gacchantamanugacchati /</l>\n<l>nātmanirvāṇasandṛṣṭaṃ kalpāntaraśatairapi // Dhs_19.3 //</l>\n</lg>\n\n<lg>\n<l>nānalasya hi tadvīrya kṣudhāyā yādṛśaṃ balam /</l>\n<l>traidhātukamidaṃ kṛtsnamāhāraṃ prati vartate // Dhs_19.4 //</l>\n</lg>\n\n<lg>\n<l>mohayed vividhā cintā loke manujasambhavāḥ /</l>\n<l>tāḥ sarvā bhojanārthāya bhavanti tribhavārṇave // Dhs_19.5 //</l>\n</lg>\n\n<p>duḥkhamanirvacanīyam</p>\n\n<lg>\n<l>antarābhavasaṃsthasya kṛṣyamāṇasya karmabhiḥ /</l>\n<l>dīrghāgamasya yad duḥkhaṃ na tad varṇayituṃ kṣamam // Dhs_19.6 //</l>\n</lg>\n\n<lg>\n<l>avidyendhanamagnasya dahyamānasya coṣmaṇā /</l>\n<l>garbhasthasya hi yad duḥkha na tad varṇayituṃ kṣamam // Dhs_19.7 //</l>\n</lg>\n\n<lg>\n<l>āhārarasagṛddhasya nityaṃ tadgatacetasaḥ /</l>\n<l>yad duḥkhaṃ paragṛddhasya na ca varṇayituṃ kṣamam // Dhs_19.8 //</l>\n</lg>\n\n<lg>\n<l>dṛḍhā vidagdhamanasaḥ kāme vā taptacetasaḥ /</l>\n<l>yad bhavatyadhikaṃ duḥkhaṃ na tad varṇayituṃ kṣamam // Dhs_19.9 //</l>\n</lg>\n\n<lg>\n<l>apriyaiḥ saha saṃsargo viṣayāstasya nityaśaḥ /</l>\n<l>praṇaṣṭe hṛdi yad duḥkhaṃ na tad varṇayituṃ kṣamam // Dhs_19.10 //</l>\n</lg>\n\n<lg>\n<l>tṛṣṇāviṣavidagdhasya nityaṃ paryeṣaṇātmakam /</l>\n<l>āmṛtyu yad bhave duḥkhaṃ na tad varṇayituṃ kṣamam // Dhs_19.11 //</l>\n</lg>\n\n<lg>\n<l>avyucchinnaṃ bahuvidhaṃ yad duḥkhaṃ pāpamitrajam /</l>\n<l>apāyajanakaṃ yasya na tad varṇayituṃ kṣamam // Dhs_19.12 //</l>\n</lg>\n\n<lg>\n<l>vyasanaṃ putradārāṇāṃ yad dṛṣṭ(vā) hṛdi jāyate /</l>\n<l>narakāṇāṃ mahāmārgo na tad varṇayituṃ kṣamam // Dhs_19.13 //</l>\n</lg>\n\n<lg>\n<l>kṣutpipāsāvidagdhasya dīpyamānasya vahninā /</l>\n<l>yad duḥkhaṃ naṣṭamanaso na tad varṇayituṃ kṣamam // Dhs_19.14 //</l>\n</lg>\n\n<lg>\n<l>ajastraṃ paribhūtasya mitrajñātisuhṛjjanaiḥ /</l>\n<l>yad bhavecchokajaṃ duḥkhaṃ na tad varṇayituṃ kṣamam // Dhs_19.15 //</l>\n</lg>\n\n<lg>\n<l>dārapralambanagataṃ duścalaṃ priyacetasaḥ /</l>\n<l>yad duḥkhaṃ jīrṇakāyasya na tad varṇayituṃ kṣamam // Dhs_19.16 //</l>\n</lg>\n\n<lg>\n<l>mṛtyunā hriyamāṇasya tasmāṃllokātmano rasāt /</l>\n<l>yad duḥkhaṃ jāyate vṛttau na tad varṇayituṃ kṣamam // Dhs_19.17 //</l>\n</lg>\n\n<p>dānairaśubhanāśaḥ</p>\n\n<lg>\n<l>yat kurvantyaśubhaṃ bālā yacca gacchati durgatim /</l>\n<l>tadāharati dānena kathayanti manīṣiṇaḥ // Dhs_19.18 //</l>\n</lg>\n\n<p>ataḥ sukṛteṣu manaḥ kāryam</p>\n\n<lg>\n<l>pratiduṣkṛtakarmāṇi varjanīyāni sarvadā /</l>\n<l>sukṛteṣu manaḥ kārya dānaśīlavibhūṣitam // Dhs_19.19 //</l>\n</lg>\n\n<p>// iti kṣudhāvarga ekonaviṃśaḥ //</p>\n\n<p>(20) kausīdyavargaḥ</p>\n\n<p>kausīdyena jñānahāniḥ</p>\n\n<lg>\n<l>kausīdyamatimāyā ca dambhaḥ pāruṣyameva ca /</l>\n<l>niyātabhūmayo dṛṣṭā jñānasya ca vivarjanam // Dhs_20.1 //</l>\n</lg>\n\n<lg>\n<l>saṃśleṣaścāpyasādhūnāṃ sādhūnāṃ varjanaṃ tathā /</l>\n<l>nāśasya hetavaḥ śaktā mithyādarśanameva ca // Dhs_20.2 //</l>\n</lg>\n\n<lg>\n<l>adeśakālasaṃraṃbho vācyāvācyamajānataḥ /</l>\n<l>anarthabhūmayo hyetā visrambhaścāpi tanmayaḥ // Dhs_20.3 //</l>\n</lg>\n\n<p>anarthabhūmayaḥ</p>\n\n<lg>\n<l>yena tena ca samprītiḥ yatra tatra ca bhojanam /</l>\n<l>lāghavaṃ janayatyante 'praśaṃsā cātmanastathā // Dhs_20.4 //</l>\n</lg>\n\n<lg>\n<l>dhairyanāśaḥ smṛtibhraṃśo virodhaḥ pārthivena ca /</l>\n<l>akrāntamṛtyavo hyete krūratā manasi sthitā // Dhs_20.5 //</l>\n</lg>\n\n<lg>\n<l>akarmāphalatattvajño dharmādharmavahiṣkṛtaḥ /</l>\n<l>puruṣaḥ sādhunirmuktaḥ prapātagamanāśayaḥ // Dhs_20.6 //</l>\n</lg>\n\n<lg>\n<l>kausīdyamatinidrā ca rasanā gṛhyate tathā /</l>\n<l>puṃdveṣayonayaḥ proktāḥ pāruṣyavacanaṃ tathā // Dhs_20.7 //</l>\n</lg>\n\n<p>lobho 'pamānasya kāraṇam</p>\n\n<lg>\n<l>atilobho 'pamānaśca atimānaśca cāpalam /</l>\n<l>dharmavarjyā kāmasevā mohasya paridīpikāḥ // Dhs_20.8 //</l>\n</lg>\n\n<p>doṣāṇāṃ mūlaṃ kausīdyam</p>\n\n<lg>\n<l>trayāṇāmiha doṣāṇāṃ kausīdyaṃ mūlamucyate /</l>\n<l>vīryārambheṇa duṣyante doṣā manasi sambhavāḥ // Dhs_20.9 //</l>\n</lg>\n\n<lg>\n<l>vīryārambheṇa hi phalaṃ hyavaśyamupabhujyate /</l>\n<l>nyāyenārabdhatattvasya karmaṇo dṛśyate phalam // Dhs_20.10 //</l>\n</lg>\n\n<lg>\n<l>karmaṇastrividhasyāsya phalaṃ trividhamucyate /</l>\n<l>trirāśiniyataṃ tacca triśūlaṃ tribhavānugam // Dhs_20.11 //</l>\n</lg>\n\n<p>kausīdyasevino durgatiḥ</p>\n\n<lg>\n<l>pāpasevī pracaṇḍo yaḥ kausīdyamapi sevate /</l>\n<l>dharmavidveṣakaḥ krūro 'nutpathānupadhāvati // Dhs_20.12 //</l>\n</lg>\n\n<lg>\n<l>yasya tasya ca santuṣṭo yasya tasya prakupyati /</l>\n<l>yatra tatra ca saṃsakto sa mūḍha iti kathyate // Dhs_20.13 //</l>\n</lg>\n\n<lg>\n<l>kausīdyaṃ (yat) svamanasaḥ pramādaviṣamūrcchitam /</l>\n<l>prapātaṃ taṃ ca saṃrabdhamavisaṃvādakaṃ param // Dhs_20.14 //</l>\n</lg>\n\n<lg>\n<l>vīryārambhe mahāpāpakausīdyamalavarjitāḥ /</l>\n<l>vimukterupabhoktāraste janāḥ sukhabhāginaḥ // Dhs_20.15 //</l>\n</lg>\n\n<lg>\n<l>kausīdyaṃ sarvadharmāṇāmajarāmarakārakam /</l>\n<l>tena doṣeṇa mahatā narā duḥkhasya bhāginaḥ // Dhs_20.16 //</l>\n</lg>\n\n<lg>\n<l>sahāyaśca sukhāveśī tasmāt tat parivarjayet /</l>\n<l>tena viddho hi puruṣaḥ svadhistutyaḥ samantataḥ // Dhs_20.17 //</l>\n</lg>\n\n<lg>\n<l>kusīdasyālpabhāgasya mohāpahṛtacetasaḥ /</l>\n<l>kutsitaḥ svajanaiḥ sarvairna gatirvidyate śivā // Dhs_20.18 //</l>\n</lg>\n\n<p>kausīdyarataḥ pāpībhavati</p>\n\n<lg>\n<l>kausīdyapāpasaṃsargīstyānamiddhaṃ tathaiva ca /</l>\n<l>mokṣadvāravighātāya bhavantyete mahābhayāḥ // Dhs_20.19 //</l>\n</lg>\n\n<p>duḥkhasyaitāni harmyāṇi</p>\n\n<p>āhrīkyamanapatrāpyamauddhatyaṃ pāpamitratā /</p>\n\n<l>duḥkhasyaitāni harmyāṇi tebhyo rakṣennu paṇḍitaḥ // Dhs_20.20 //</l>\n\n<lg>\n<l>kausīdyenābhibhūtā ye nirārambhā gatitviṣaḥ /</l>\n<l>socchvāsamaraṇaṃ teṣāṃ jīvitaṃ cāpi niṣphalam // Dhs_20.21 //</l>\n</lg>\n\n<lg>\n<l>jīvamānā na jīvanti kausīdyopahatā narāḥ /</l>\n<l>mṛtyoratyadhikaṃ hyetat kausīdyamiti manyate // Dhs_20.22 //</l>\n</lg>\n\n<p>ārabdhavīryā eva bhavasāgaraṃ taranti</p>\n\n<lg>\n<l>kausīdyapaṅkamagnā ye magnāste duḥkhasaṃstare /</l>\n<l>ārabdhavīryā ye puṃsaste tīrṇā bhavasāgarāt // Dhs_20.23 //</l>\n</lg>\n\n<lg>\n<l>kausīdyānmandavīryo yaḥ sadā pāparataśca yaḥ /</l>\n<l>sa jīvamāno 'pi mṛto mṛtastu narakāya saḥ // Dhs_20.24 //</l>\n</lg>\n\n<p>mānavānāṃ nirdhanatve kausīdyaṃ kāraṇam</p>\n\n<lg>\n<l>nirdhanāḥ paśubhistulyāste narā duḥkhabhāginaḥ /</l>\n<l>parapiṇḍāśino dīnāḥ kausīdyaṃ tatra kāraṇam // Dhs_20.25 //</l>\n</lg>\n\n<lg>\n<l>prāyaśastu kusīdānāṃ paradāropajīvinām /</l>\n<l>ratābhilāṣo 'tyadhiko maithune ca sadā ratiḥ // Dhs_20.26 //</l>\n</lg>\n\n<lg>\n<l>te tattvakārikā riktāḥ kevalāhāratatparāḥ /</l>\n<l>mṛtyukāle samutpanne dahyante svena cetasā // Dhs_20.27 //</l>\n</lg>\n\n<lg>\n<l>śītoṣṇaṃ ca sahantyete kṣutpipāse tathaiva ca /</l>\n<l>gātrāntā ca kriyā kāryā yātrā dharmāya sarvadā // Dhs_20.28 //</l>\n</lg>\n\n<p>ataḥ kausīdye na matiḥ kāryā</p>\n\n<lg>\n<l>na kausīdye matiṃ kuryāt kuśīle śīlakāmukaḥ /</l>\n<l>saṃsāre sīdati nityaṃ na ca duḥkhāt pramucyate // Dhs_20.29 //</l>\n</lg>\n\n<p>kudīdānvitaḥ lokavañcito bhavati</p>\n\n<lg>\n<l>paribhūya satāṃ madhye kusīdāllokavañcitaḥ /</l>\n<l>vañcitaśca bhavatyante śarmaṇo vā vimucyate // Dhs_20.30 //</l>\n</lg>\n\n<p>dharmeṇa vimuktirbhavati</p>\n\n<lg>\n<l>vīryavān smṛtisaṃlabdha ekāntanirataḥ sadā /</l>\n<l>vimuktapāpakaidharmairmokṣaṃ prāpnoti yatnataḥ // Dhs_20.31 //</l>\n</lg>\n\n<p>kukarmeṣu matiḥ na kāryā</p>\n\n<lg>\n<l>evaṃvidhā duḥkhaparamparā hi, sattvaḥ kukarmeṣu (matiṃ) na kuryāt /</l>\n<l>loke tridoṣānalasampradīpte, kuryāt parāṃ śāntikṛpā mṛte na // Dhs_20.32 //</l>\n</lg>\n\n<p>// iti kausīdyavargo viṃśaḥ //</p>\n\n<lg>\n<l>cittañca vāk tathā karma saṃyojanantu pāpakam /</l>\n<l>narakapretatiryakkṣutkausīdyāni vidurdaśa //</l>\n</lg>\n\n<p>// iti dvitīyam udānam //</p>\n\n<p>atha tṛtīyam udānam</p>\n\n<lg>\n<l>(karuṇādānaśīlāni kṣāntirvīryamathāpi ca /</l>\n<l>dhyānaṃ prajñātha nirvāṇo mano bhikṣuśca te daśa // )</l>\n</lg>\n\n<p>(21) karuṇāvargaḥ</p>\n\n<p>karuṇā māteva hitakāriṇī bhavati</p>\n\n<lg>\n<l>kṛpā sarveṣu bhūteṣu māteva hitakāriṇī /</l>\n<l>yāṃ samāśritya puruṣāḥ prayānti sukhamuttamam // Dhs_21.1 //</l>\n</lg>\n\n<lg>\n<l>dayānveṣīha puruṣaḥ sarvasattvahite rataḥ /</l>\n<l>pūjanīyaḥ satāṃ yāti pretya svarge ca modate // Dhs_21.2 //</l>\n</lg>\n\n<lg>\n<l>dayāvantaḥ sadāvarta sarvabhūtahite ratam /</l>\n<l>tamevaṃ puruṣaṃ nityaṃ praṇamanti divaukasaḥ // Dhs_21.3 //</l>\n</lg>\n\n<p>karuṇānvito devalokaṃ gacchati</p>\n\n<lg>\n<l>prayāti devalokaṃ ca śīlavān karuṇānvitaḥ /</l>\n<l>kṛpānvitaḥ sa puruṣo candramā iva śobhate // Dhs_21.4 //</l>\n</lg>\n\n<p>sukhārthinā karuṇā sevitavyā</p>\n\n<lg>\n<l>āśrayanti ca bhūtāni gataśokā gatavyathā /</l>\n<l>tasmād dayāprayatnena sevitavyā sukhārthinā // Dhs_21.5 //</l>\n</lg>\n\n<p>kāruṇyena yaśavṛddhirbhavati</p>\n\n<lg>\n<l>yasya vāk kāyacitte (ca) kāruṇyena vibhūṣite /</l>\n<l>tasya mitramayā lokā bhavanti yaśasā vṛtāḥ // Dhs_21.6 //</l>\n</lg>\n\n<p>kāruṇyārdrasya viduṣo nirvāṇaṃ yāti</p>\n\n<lg>\n<l>kāruṇyārdrasya viduṣo nityaṃ mṛdvindriyasya ca /</l>\n<l>samyagdṛṣṭiprayatnasya nirvāṇaṃ nāti dūrataḥ // Dhs_21.7 //</l>\n</lg>\n\n<p>kāruṇyavibhūṣitā manuṣyalokaṃ devavad bhūṣayanti</p>\n\n<lg>\n<l>manuṣyaloke te devā ye kāruṇyena vibhūṣitāḥ /</l>\n<l>kāruṇyena daridrā ye te daridrāḥ satāṃ matāḥ // Dhs_21.8 //</l>\n</lg>\n\n<p>mṛdvāśayā martyāḥ sādhavaḥ</p>\n\n<lg>\n<l>mṛdvāśayā hi ye martyāḥ sādhuvat kāñcanopamāḥ /</l>\n<l>kāruṇyamakṣayaṃ yeṣāṃ sadā manasi vartate // Dhs_21.9 //</l>\n</lg>\n\n<p>ke dharmaparāyaṇā bhavanti?</p>\n\n<lg>\n<l>te ca sattvāḥ sadodyuktā nityaṃ dharmaparāyaṇāḥ /</l>\n<l>yeṣāṃ kāruṇyadīpena hṛdayaṃ samprakāśitam // Dhs_21.10 //</l>\n</lg>\n\n<lg>\n<l>na rātrau na divā teṣāṃ dharmo hi vinivartate /</l>\n<l>yeṣāṃ sarvāsvavasthāsu karuṇābhirataṃ matam // Dhs_21.11 //</l>\n</lg>\n\n<p>kāruṇyaṃ śītalaṃ cittam</p>\n\n<lg>\n<l>kāruṇyaśītalaṃ cittaṃ sarvasattvahite ratam /</l>\n<l>bhuktvā saukhyaṃ nirupamaṃ paścād gacchati nirvṛtim // Dhs_21.12 //</l>\n</lg>\n\n<p>kāruṇyamavināśi dhanam</p>\n\n<lg>\n<l>kāruṇyaṃ munibhiḥ śastaṃ kāruṇyaṃ nirmalaṃ saraḥ /</l>\n<l>kāruṇyaṃ doṣanirghāti kāruṇyaṃ dhanamavyayam // Dhs_21.13 //</l>\n</lg>\n\n<lg>\n<l>guṇānāṃ bhūṣaṇaṃ cāgraṃ sarvadoṣavighātakam /</l>\n<l>kāruṇyārdrā hi paramaṃ prayānti dhanamacyutam // Dhs_21.14 //</l>\n</lg>\n\n<lg>\n<l>kāruṇyaṃ (vai) dhanaṃ yasmānmādhuryapayasā yutam /</l>\n<l>na dāhaḥ krodhajastasya hṛdaye sampravartate // Dhs_21.15 //</l>\n</lg>\n\n<p>kāruṇyanāvamāruhya janā bhavasāgaraṃ taranti</p>\n\n<lg>\n<l>kāruṇyanāvamāruhya prītirdhairyaparāyaṇaḥ /</l>\n<l>tridoṣormimahāvege bhrāmyate bhavasāgare // Dhs_21.16 //</l>\n</lg>\n\n<p>karuṇāyāḥ paribhāṣā</p>\n\n<lg>\n<l>guṇānāmadvayaṃ śreṣṭhaṃ vinā cittena bhūṣaṇam /</l>\n<l>sādhūnāṃ dayitaṃ nityaṃ kāruṇyamiti kathyate // Dhs_21.17 //</l>\n</lg>\n\n<lg>\n<l>mārdavaṃ yasya hṛdaye vilīnamiva kāñcanam /</l>\n<l>sa jano hi tu kalpānte duḥkhādāśu vimucyate // Dhs_21.18 //</l>\n</lg>\n\n<p>dayāloḥ śreyāṃsi rohanti</p>\n\n<lg>\n<l>yasya pātrīkṛtaṃ cittaṃ mārdaveṇa samantataḥ /</l>\n<l>śreyāṃsi tasya rohanti kedāra iva śālayaḥ // Dhs_21.19 //</l>\n</lg>\n\n<lg>\n<l>cetogṛhe nidhānaṃ tadavyayaṃ (sarva)dehinaḥ /</l>\n<l>nirvāsayati dāridrayaṃ nṛṇāmadhyāśayaṃ mahat // Dhs_21.20 //</l>\n</lg>\n\n<lg>\n<l>tīkṣṇendriyasyāśāntasya nidhyānasya vicāriṇaḥ /</l>\n<l>viṣayeṣu pramattasya duḥkhaṃ naiva pradhāvati // Dhs_21.21 //</l>\n</lg>\n\n<lg>\n<l>maitreṇa cetasā nityamanukampādayā parāḥ /</l>\n<l>te hetuphalatattvajñā duḥkhapāśād vinirgatāḥ // Dhs_21.22 //</l>\n</lg>\n\n<lg>\n<l>na saṅkalpe mano yeṣāṃ ramate doṣavarjitam /</l>\n<l>te doṣabhayanirmuktāḥ padaṃ gacchantyanuttaram // Dhs_21.23 //</l>\n</lg>\n\n<lg>\n<l>kṣāntikriyāsamāyukte mitravānakutobhayaḥ /</l>\n<l>priyo bhavati loke 'smin paścād deveṣu modate // Dhs_21.24 //</l>\n</lg>\n\n<p>dayāratnaṃ sadā sevyam</p>\n\n<lg>\n<l>mātṛvat pitṛvaccaiva sarvalokasya te janāḥ /</l>\n<l>dayāratnaṃ sadā yeṣāṃ manasi sthitamuttamam // Dhs_21.25 //</l>\n</lg>\n\n<p>kṛpaiva sukhasya mūlamasti</p>\n\n<lg>\n<l>sukhasya ca paraṃ mūlaṃ kṛpaiva parikīrtitā /</l>\n<l>(hṛdi) yasya kṛpā nāsti sa duḥkhī parikīrtyate // Dhs_21.26 //</l>\n</lg>\n\n<p>maitrī eva sukhāvahā</p>\n\n<lg>\n<l>ekasatyottaraṃ brahma ekasyānuttaraṃ śivam /</l>\n<l>ekavidyā paraṃ mātā maitrī caikā sukhāvahā // Dhs_21.27 //</l>\n</lg>\n\n<p>ahiṃsakā eva dhanyāḥ</p>\n\n<lg>\n<l>ahiṃsakāḥ sadā dhanyāḥ saddṛṣṭiḥ paramā śubhā /</l>\n<l>etad ṛju sadā satyaṃ pāpānāṃ cāpi varjanam // Dhs_21.28 //</l>\n</lg>\n\n<p>karuṇāyā māhātmyam</p>\n\n<lg>\n<l>karttavyaḥ puruṣaistasmāt kṛpāsaṃvegamānasaiḥ /</l>\n<l>dānaśīlakṣamāmaitrījñānābhyāsaśca nirmalaḥ // Dhs_21.29 //</l>\n</lg>\n\n<p>// iti karuṇāvarga ekaviṃśaḥ //</p>\n\n<p>(22) dānavargaḥ</p>\n\n<p>śuddhāśuddhadānaparibhāṣā</p>\n\n<lg>\n<l>guṇadvādaśasaṃyuktaṃ malairdvādaśabhirvinā /</l>\n<l>dānaṃ bhavati śuddhaṃ tad viparītaṃ sakalmaṣam // Dhs_22.1 //</l>\n</lg>\n\n<p>dānarahitā eva puruṣādhamāḥ</p>\n\n<lg>\n<l>devānāmatha (vā) nṛṇāṃ dhanasya balamuttamam /</l>\n<l>dānena rahitā pāde patanti puruṣādhamāḥ // Dhs_22.2 //</l>\n</lg>\n\n<lg>\n<l>lobhamātsaryamalināḥ putradāravaśānugāḥ /</l>\n<l>manujā nidhanaṃ yānti kevalāhārakāṃkṣiṇaḥ // Dhs_22.3 //</l>\n</lg>\n\n<lg>\n<l>lobhagranthivimokṣāya yāñcāvṛkṣakṣayāya ca /</l>\n<l>tamonicayanāśāya pradānamiha dīyate // Dhs_22.4 //</l>\n</lg>\n\n<p>dātā paralokaṃ gacchati</p>\n\n<lg>\n<l>aghatāṃ carate dānaṃ dātāpi tadanantaram /</l>\n<l>mārgasandarśavad dānaṃ paralokaṃ samṛcchati // Dhs_22.5 //</l>\n</lg>\n\n<lg>\n<l>dānāmbhasi narāḥ snātvā śīlormiparibhāvite /</l>\n<l>jñānavistīrṇa(vimalaṃ) pāraṃ duḥkhasya yānti vai // Dhs_22.6 //</l>\n</lg>\n\n<p>doṣanāśakāḥ trayo dīpāḥ</p>\n\n<lg>\n<l>puruṣeṇa trayo dīpāḥ prajvālyā hitamicchatā /</l>\n<l>dānaṃ śīlaṃ tathā jñānamete doṣavināśakāḥ // Dhs_22.7 //</l>\n</lg>\n\n<lg>\n<l>tṛṣṇāvivarṇā durgandhivitarkormijhaṣākule /</l>\n<l>duḥkhārṇave plutā hyete jñānaśīleṣu rakṣitāḥ // Dhs_22.8 //</l>\n</lg>\n\n<p>kleśasya bheṣajaṃ dānaṃ, śīlaṃ, jñānam</p>\n\n<lg>\n<l>kleśavyādhinihantārastrayo vai bheṣajāḥ smṛtāḥ /</l>\n<l>dānaṃ śīlaṃ tathā jñānamete nityaṃ sukhāvahāḥ // Dhs_22.9 //</l>\n</lg>\n\n<lg>\n<l>pramādaviṣamaṃ (cittaṃ) saṃkalpakuṭilaṃ laghu /</l>\n<l>vadhyate bandhanairetaistribhirjñānādibhirnṛṇām // Dhs_22.10 //</l>\n</lg>\n\n<lg>\n<l>doṣāgnibhiḥ (sadā) pluṣṭo yairidaṃ dahyate tadā /</l>\n<l>dānādijñānayogena hatvā gacchati nirvṛtim // Dhs_22.11 //</l>\n</lg>\n\n<lg>\n<l>na dānajñāna śīleṣu yeṣāṃ sammiśritā matiḥ /</l>\n<l>te nityaduḥkhitāḥ sattvāḥ sukhaṃ teṣāṃ na vidyate // Dhs_22.12 //</l>\n</lg>\n\n<p>dātāro mātsaryamalavarjitā bhavanti</p>\n\n<lg>\n<l>adānavrīḍitasukhāścittadoṣeṇa vañcitāḥ /</l>\n<l>bhavanti vibudhāḥ hitvā tasmād dānaparo bhavet // Dhs_22.13 //</l>\n</lg>\n\n<lg>\n<l>dānotkarṣakramairyuktāḥ mātsaryamalavarjitāḥ /</l>\n<l>bhavanti hṛṣṭamanaso devāḥ krīḍāparāyaṇāḥ // Dhs_22.14 //</l>\n</lg>\n\n<lg>\n<l>kṣutpipāsāmayo vahnirya pradhānaṃ pradhāvati /</l>\n<l>mātsarya vai phalaṃ sarva taduktaṃ tattvabuddhibhiḥ // Dhs_22.15 //</l>\n</lg>\n\n<p>dānapraśaṃsā</p>\n\n<lg>\n<l>yo dadāti sukhaṃ tasya nīyate jāyate sukham /</l>\n<l>sukhaṃ bhavati dānāddhi tasmād dānaṃ praśasyate // Dhs_22.16 //</l>\n</lg>\n\n<lg>\n<l>lokālokakaraṃ dānaṃ gacchantamanugacchati /</l>\n<l>gataṃ ca mantradānena yujyate bhadravatsalaiḥ // Dhs_22.17 //</l>\n</lg>\n\n<lg>\n<l>avisaṃvādakaṃ sthānametaduktaṃ tathāgataiḥ /</l>\n<l>avisaṃvādakatvācca nityaṃ dānaparo bhavet // Dhs_22.18 //</l>\n</lg>\n\n<p>dānī bhavārṇavaṃ tarati</p>\n\n<lg>\n<l>mātsaryāriṃ vinirjitya kṛtvā cittaṃ śubhānvitam /</l>\n<l>ye prayacchanti dānāni te taranti bhavārṇavam // Dhs_22.19 //</l>\n</lg>\n\n<lg>\n<l>kṣayaistu trividhairdānaṃ triṣukāraṃ tridhārjitam /</l>\n<l>tasya kṣatānvitasyaivaṃ phalaṃ dṛṣṭaṃ tricakṣuṣā // Dhs_22.20 //</l>\n</lg>\n\n<p>kaḥ mārgaḥ sukhāvahaḥ?</p>\n\n<lg>\n<l>dānamādau sadā deyaṃ śīlaṃ labhyaṃ prayatnataḥ /</l>\n<l>tṛṣṇā jñānena hantavyā mārga eṣa sukhāvahaḥ // Dhs_22.21 //</l>\n</lg>\n\n<lg>\n<l>anityā pāpikā tṛṣṇā lokasyāhitakārikā /</l>\n<l>na śakyaṃ tadvinā śreyaḥ prāptuṃ padamanuttamam // Dhs_22.22 //</l>\n</lg>\n\n<p>adānasya pariṇāmaḥ</p>\n\n<lg>\n<l>adāne na manaḥ kārya nityaṃ dānarato bhavet /</l>\n<l>adānāt kṣutpipāsābhyāṃ dahyate pretabhūmiṣu // Dhs_22.23 //</l>\n</lg>\n\n<p>dānena śīlarakṣā sadā kāryā</p>\n\n<lg>\n<l>rājā bhavati dānena cakravartī sudhārmikaḥ /</l>\n<l>dānabhūmiṃ samāśritya śīlaṃ rakṣanti paṇḍitāḥ // Dhs_22.24 //</l>\n</lg>\n\n<lg>\n<l>śīlavānapi kālajño 'jñānād (vai) parimucyate /</l>\n<l>duḥkhanairyāṇiko mārgaḥ śasto 'yaṃ munipuṃgavaiḥ // Dhs_22.25 //</l>\n</lg>\n\n<lg>\n<l>taṃ viditvā mahāvīro nityaṃ dānarato bhavet /</l>\n<l>adā(nā)dapi deveṣu devā hi na sukhā matāḥ // Dhs_22.26 //</l>\n</lg>\n\n<p>dānī yatra kutrāpi vasan sukhī bhavati</p>\n\n<lg>\n<l>ājanmavipine martyā bhavanti sukhabhāginaḥ /</l>\n<l>dānasya tatphalaṃ sarvacetanābhāvitasya hi // Dhs_22.27 //</l>\n</lg>\n\n<lg>\n<l>tiryakṣvapi samutpannā bhavanti sukhabhāginaḥ /</l>\n<l>tatsarva dānajaṃ saukhyaṃ kathayanti manīṣiṇaḥ // Dhs_22.28 //</l>\n</lg>\n\n<lg>\n<l>yat pretāḥ pretabhavane bhavatyākārabhojinaḥ /</l>\n<l>svayaṃ kṛtasya dānasya phalaṃ bhavati tādṛśam // Dhs_22.29 //</l>\n</lg>\n\n<p>dānavirahitasya durdaśā bhavati</p>\n\n<lg>\n<l>(na)dadyāt kṣutpipāse ca dahyante yena dehinaḥ /</l>\n<l>sarvadā na tapastābhyāṃ phalaṃ bhavati śītalam // Dhs_22.30 //</l>\n</lg>\n\n<p>pramādī mṛtyusamaye dāhaṃ prāpnoti</p>\n\n<lg>\n<l>pūrva pramādacārī yo na dānādiṣu vartate /</l>\n<l>sa paścānmṛtyusamaye dahyate svena cetasā // Dhs_22.31 //</l>\n</lg>\n\n<p>dānasya phalam</p>\n\n<lg>\n<l>priyo bhavati dānena cetasāmapi tuṣyati /</l>\n<l>paścād bhavati sa śrīmān dānasya phalamīdṛśam // Dhs_22.32 //</l>\n</lg>\n\n<lg>\n<l>yatra dānādi cittasyāstyupabhogāya sarvadā /</l>\n<l>tatra nirdhanataiṣā vā dayayā parirakṣitam // Dhs_22.33 //</l>\n</lg>\n\n<lg>\n<l>yad bhujyate sadā cittaṃ gurubhyaścāpi dīyate /</l>\n<l>yad vanaṃ śobhanaṃ dṛṣṭaṃ viparītaṃ yathā tṛṇam // Dhs_22.34 //</l>\n</lg>\n\n<lg>\n<l>durbalānāṃ sadārtānāṃ sattvānāṃ cakṣuranvitam /</l>\n<l>dānaṃ niḥkalpasaṃyantramasmiṃlloke paratra ca // Dhs_22.35 //</l>\n</lg>\n\n<p>manuṣyabhūmau dānasya phalam</p>\n\n<lg>\n<l>manuṣyabhūmau dānāni dattvā yānti śubhāṃ gatim /</l>\n<l>na devā dānapatayaḥ phalabhūmirasau matā // Dhs_22.36 //</l>\n</lg>\n\n<p>karmamāhātmyam</p>\n\n<lg>\n<l>karmabhūmirmanuṣyāṇāṃ phalabhūmiḥ surālayaḥ /</l>\n<l>karmāyattaṃ phalaṃ sarva na phalaṃ syādahetukam // Dhs_22.37 //</l>\n</lg>\n\n<p>ko mṛtaiḥ samaḥ?</p>\n\n<lg>\n<l>dhyānādhyayananirmukto dānaśīlavivarjitaḥ /</l>\n<l>suvarṇakaṃkaṇairyukto jīvannapi mṛtaiḥ samaḥ // Dhs_22.38 //</l>\n</lg>\n\n<lg>\n<l>sa jīvati hi loke 'smin yo dharmamanuvartate /</l>\n<l>dharmamūḍhaḥ sadā mūḍho jīvannapi mṛtaiḥ samaḥ // Dhs_22.39 //</l>\n</lg>\n\n<p>ajñānī tu bāliśa eva</p>\n\n<lg>\n<l>manuṣyacarmaṇā channastiryag bhavati bāliśaḥ /</l>\n<l>yasya jñānapradīpena hṛdayaṃ nāvabhāsitam // Dhs_22.40 //</l>\n</lg>\n\n<lg>\n<l>bhavatyetāvatā puruṣaḥ yaḥ śīlamanuvartate /</l>\n<l>śīlabhraṣṭaḥ pumān sarvaścābhistutyo 'parākramaḥ // Dhs_22.41 //</l>\n</lg>\n\n<p>dānahīnaḥ pretavigrahavān</p>\n\n<lg>\n<l>dānahīnaḥ pramādī (ca) pāpacārī calendriyaḥ /</l>\n<l>nāsau martya iti jñeyaḥ preto vigrahavānayam // Dhs_22.42 //</l>\n</lg>\n\n<p>jñānena hīno mṛta eva</p>\n\n<lg>\n<l>jñānaśīlavinirmukto dānaratnavivarjitaḥ /</l>\n<l>jīvamāno 'pi puruṣo mṛta ityabhidhīyate // Dhs_22.43 //</l>\n</lg>\n\n<p>ko devaḥ?</p>\n\n<lg>\n<l>dānaśīlatapodhyānād vīryasmṛtisamādhimān /</l>\n<l>puruṣaḥ puruṣaireje devairapi sa vandyate // Dhs_22.44 //</l>\n</lg>\n\n<lg>\n<l>guṇavāṃstu naro vandyaḥ nirguṇaḥ paśubhiḥ samaḥ /</l>\n<l>guṇāguṇavidhijño yaḥ sa deva iti kathyate // Dhs_22.45 //</l>\n</lg>\n\n<p>keṣāṃ saphalaṃ jīvanam?</p>\n\n<lg>\n<l>sujīvitaṃ bhavettasya yasya tyāge sthitaṃ manaḥ /</l>\n<l>nahi tyāgavinirmuktaṃ jīvitaṃ jīvanaṃ matam // Dhs_22.46 //</l>\n</lg>\n\n<p>dānaṃ nityaṃ sukhāvaham</p>\n\n<lg>\n<l>pañcagatyupapannānāṃ sattvānāṃ svena karmaṇā /</l>\n<l>mātṛvat pitṛvad dṛṣṭaṃ dānaṃ nityaṃ sukhāvaham // Dhs_22.47 //</l>\n</lg>\n\n<p>dānaratā bhavasaṅkaṭānmucyante</p>\n\n<lg>\n<l>etāṃ bhūmimavasthāpya sattvo dānarato bhavet /</l>\n<l>dānaśīlaratā nityaṃ mucyante bhavasaṅkaṭāt // Dhs_22.48 //</l>\n</lg>\n\n<p>// iti dānavargo dvāviṃśaḥ //</p>\n\n<p>(23) śīlavargaḥ</p>\n\n<p>śīlaṃ sūrya iva śobhate</p>\n\n<lg>\n<l>dhanānāmuttamaṃ śīlaṃ sūryo jyotiṣmatāmiva /</l>\n<l>vihāya gacchati dhanaṃ śīlaṃ sthitamivāgrataḥ // Dhs_23.1 //</l>\n</lg>\n\n<lg>\n<l>śīlena tridaśān yāti dhyānagocarameva vā /</l>\n<l>nāsti śīlasamaṃ jyotirasmiṃlloke paratra ca // Dhs_23.2 //</l>\n</lg>\n\n<lg>\n<l>alpena hetunā svarga prāpnoti svargakāmikaḥ /</l>\n<l>tasmād duścaritaṃ hitvā nityaṃ sucarito bhavet // Dhs_23.3 //</l>\n</lg>\n\n<lg>\n<l>cetanābhāvitaṃ dānaṃ śīlaṃ ca parirakṣitam /</l>\n<l>nīyate devasandattaṃ pañcakāmaguṇānvitam // Dhs_23.4 //</l>\n</lg>\n\n<p>surakṣitena śīlenaiva sukhaṃ prāptuṃ śakyate</p>\n\n<lg>\n<l>na mātā na pitā nārthā dayitā nāpi bāndhavāḥ /</l>\n<l>na sukhā (ste) tathā dṛṣṭā yathā śīlaṃ surakṣitam // Dhs_23.5 //</l>\n</lg>\n\n<p>śīlavān puruṣo sukhamavāpnute</p>\n\n<lg>\n<l>śīlaṃ trāṇamihāmutra śīlaṃ gatirihottamam /</l>\n<l>śīlavān puruṣo nityaṃ sukhāt sukhamavāpnute // Dhs_23.6 //</l>\n</lg>\n\n<lg>\n<l>dānaśīlasamācārā ye narā śubhacāriṇaḥ /</l>\n<l>te yānti devasadanaṃ racitāḥ svena karmaṇā // Dhs_23.7 //</l>\n</lg>\n\n<lg>\n<l>nidhānamavyayaṃ śīlaṃ śīlasaukhyamatarkitam /</l>\n<l>śīlādhikā hi puruṣā nityaṃ sukhavihāriṇaḥ // Dhs_23.8 //</l>\n</lg>\n\n<lg>\n<l>śīlaṃ rakṣatu medhāvī yathā yānaṃ sukhatrayam /</l>\n<l>praśaṃsāvṛttalābhaṃ ca pretya svarge ca modate // Dhs_23.9 //</l>\n</lg>\n\n<p>śīlavān nirvāṇaṃ prāpnoti</p>\n\n<lg>\n<l>śīlavān yo hi puruṣaḥ śīlamevāti sevate /</l>\n<l>sasukho nirvṛttiṃ yāti yatra mṛtyurna vidyate // Dhs_23.10 //</l>\n</lg>\n\n<lg>\n<l>anādimati saṃsāre tṛṣṇāmohādibhirvṛte /</l>\n<l>jyotirbhūta sadāśīlaṃ tasmācchīlamanāvilam // Dhs_23.11 //</l>\n</lg>\n\n<lg>\n<l>śīlaṃ dhanamasaṃhārya rājacaurodakādibhiḥ /</l>\n<l>tasmācchīlaṃ sadā sevyaṃ dauḥśīlyaṃ ca vigarhitam // Dhs_23.12 //</l>\n</lg>\n\n<lg>\n<l>śīlābhiratapuruṣaḥ nirvāṇaṃ hyantike sthitam /</l>\n<l>śīlavān puruṣo dhanyaḥ śīlavāṃścāpi sevyate // Dhs_23.13 //</l>\n</lg>\n\n<lg>\n<l>ravivad bhrājate śīlaṃ dauḥśīlyaṃ caiva garhitam /</l>\n<l>nirmalaṃ vītakāntāraṃ nirjvaraṃ vītakāṅkṣi ca // Dhs_23.14 //</l>\n</lg>\n\n<lg>\n<l>śīlapraśastasambuddhairnirvāṇapuragāmikam /</l>\n<l>āyuryāti dhruvaṃ dhīmān nityaṃ śīlenaṃ vṛṃhitam // Dhs_23.15 //</l>\n</lg>\n\n<p>śīlarahitāḥ paśubhiḥ samāḥ</p>\n\n<lg>\n<l>na bibhenmṛtyukāle ca śīlena parirakṣitaḥ /</l>\n<l>śīlamādyantakalyāṇaṃ sarvasaukhyapravartakam /</l>\n<l>śīlavān puruṣo dhanyo dauḥśīlyābhirataḥ paśuḥ // Dhs_23.16 //</l>\n</lg>\n\n<lg>\n<l>tīraṃ naiva samāyānti puruṣāḥ śīlavarjitāḥ /</l>\n<l>kāryākārya na vindanti tasmācchīlaṃ samācaret // Dhs_23.17 //</l>\n</lg>\n\n<lg>\n<l>śīlavastreṇa ye channāste channāḥ puruṣā matāḥ /</l>\n<l>śīlena varjitā ye tu nagnāste paśubhiḥ samāḥ // Dhs_23.18 //</l>\n</lg>\n\n<p>śīlavān puruṣaḥ svarga gacchati</p>\n\n<lg>\n<l>śīlavān puruṣaḥ svagamudyānamiva gacchati /</l>\n<l>bandhuvanmanyate tatra śīlavān (su) pramāgataḥ // Dhs_23.19 //</l>\n</lg>\n\n<lg>\n<l>śuciśīlasamācārāḥ śubhadharmasamanvitāḥ /</l>\n<l>devalokopagāsteṣu janāḥ sukṛtakāriṇaḥ // Dhs_23.20 //</l>\n</lg>\n\n<p>śīlena paribṛṃhitā guṇā vardhante</p>\n\n<lg>\n<l>yo na prārthayate kāmān śīlavān puruṣaḥ sadā /</l>\n<l>guṇāstasya pravardhante śīlena paribṛṃhitāḥ // Dhs_23.21 //</l>\n</lg>\n\n<p>śīlaṃ svargasya sopānam</p>\n\n<lg>\n<l>mahārghamuttamaṃ śīlamasmiṃlloke paratra ca /</l>\n<l>tasmāt prahāya traiguṇyaṃ śīlameva sadā caret // Dhs_23.22 //</l>\n</lg>\n\n<lg>\n<l>devebhyo rocate taddhi trāṇaṃ śīlaṃ śubhānvitam /</l>\n<l>bhāvitaṃ paramaṃ dhanyaṃ paralokopagāmikam // Dhs_23.23 //</l>\n</lg>\n\n<l>śīlavān yadi jānīyāt phalaṃ śīlasya yādṛśam // Dhs_23.24 //</l>\n\n<lg>\n<l>śastraṃ sutīkṣṇamādāya vāṇaṃ chindyādihātmanaḥ /</l>\n<l>astropamasya nindyasya abhisaukhyasamanvitam // Dhs_23.25 //</l>\n</lg>\n\n<p>śīlasya phalaṃ sugatena pradarśitam</p>\n\n<lg>\n<l>phalaṃ śīlasya vimalaṃ sugatena pradarśitam /</l>\n<l>ādau śastaṃ tathā madhye nidhane śastameva tat // Dhs_23.26 //</l>\n</lg>\n\n<lg>\n<l>phalaṃ śīlasya vipulaṃ sukhāt sukhamuttamam /</l>\n<l>śīlacaryā paraṃ saukhyaṃ dhanacaryā na tādṛśī // Dhs_23.27 //</l>\n</lg>\n\n<lg>\n<l>narā dhanena hīyante śīlena na kathañcana /</l>\n<l>śocate puruṣastena pṛthak vā tadvirājate // Dhs_23.28 //</l>\n</lg>\n\n<lg>\n<l>śubhaṃ tasmānmunivaraiḥ praśastaṃ sārvagāmikam /</l>\n<l>udyānamiva gacchanti puruṣāḥ śubhacāriṇaḥ /</l>\n<l>devalokasamaṃ teṣāṃ saukhyānāmākaraṃ (param) // Dhs_23.29 //</l>\n</lg>\n\n<p>svargagamanārtha śīlaṃ samācaret</p>\n\n<lg>\n<l>suśīlitasya śīlasya bhakṣitasyāpyanekaśaḥ /</l>\n<l>phalaṃ vipacyate svargastasmācchīlaṃ samācaret // Dhs_23.30 //</l>\n</lg>\n\n<lg>\n<l>śīlaṃ svargasya sopānamākaraṃ sukhanirvṛte /</l>\n<l>śīlavarjī hi puruṣo na kvacit sukhamedhate // Dhs_23.31 //</l>\n</lg>\n\n<p>śīlavān asaṃkhyāni saukhyāni labhate</p>\n\n<lg>\n<l>śīlāmbhasā prasannena viprakīrṇena sarvadā /</l>\n<l>snātvā gacchanti puruṣā devaloke ca nirvṛte /</l>\n<l>yaddivyamālyābharaṇairdivyaiḥ saukhyaiḥ samanvitāḥ // Dhs_23.32 //</l>\n</lg>\n\n<lg>\n<l>ramate devabhavane tat sarva śubhahetukam /</l>\n<l>asaṃkhyāni ca saukhyāni vardhamānāni sarvadā // Dhs_23.33 //</l>\n</lg>\n\n<lg>\n<l>labhate puruṣaḥ sarva yaḥ śīlamanuvartate /</l>\n<l>śubhacārī sadā satyaḥ pūjyate so 'parājitaḥ // Dhs_23.34 //</l>\n</lg>\n\n<p>anekasaukhyadāyakaṃ śīlamācaraṇīyam</p>\n\n<lg>\n<l>śubhena śobhate martyaḥ pūjyate rājabhiḥ sadā /</l>\n<l>śubhena śobhate martyastasmācchīlaṃ samācaret // Dhs_23.35 //</l>\n</lg>\n\n<lg>\n<l>anekasaukhyajanakaṃ sarvamāśvāsakārakam /</l>\n<l>śīlaṃ sucaritaṃ kārya duṣkṛtaṃ ca vivarjayet // Dhs_23.36 //</l>\n</lg>\n\n<lg>\n<l>ye dānaśīlakarttāraḥ svargatadgatamānasāḥ /</l>\n<l>teṣāṃ sakalmaṣaṃ śīlaṃ viṣamiśraṃ yathaudanam // Dhs_23.37 //</l>\n</lg>\n\n<lg>\n<l>nānāvidhasya śīlasya rakṣitasyāpyanekaśaḥ /</l>\n<l>śubhakāryavipākāya deveṣu paripacyate // Dhs_23.38 //</l>\n</lg>\n\n<lg>\n<l>śīlāmbhasā prasanneṣu saṅkīrṇeṣu ca sarvadā /</l>\n<l>snātvā gacchanti manujā devāṃścātyantikaṃ sukham // Dhs_23.39 //</l>\n</lg>\n\n<lg>\n<l>dānaśīlāḥ sadā dāntāḥ sarvabhūtahite ratāḥ /</l>\n<l>jñānayuktā maitracitā gatāste devasammitim // Dhs_23.40 //</l>\n</lg>\n\n<lg>\n<l>hatadoṣāḥ kriyāvantaḥ śīlaratnena bhūṣitāḥ /</l>\n<l>sarvasattvadayāvantaḥ suralokeṣu te budhāḥ // Dhs_23.41 //</l>\n</lg>\n\n<lg>\n<l>viśuddhakāñcanaprakhyā nirdhmātamalakalmaṣāḥ /</l>\n<l>samyak karma susaṃlagnā devalokeṣu te budhāḥ // Dhs_23.42 //</l>\n</lg>\n\n<lg>\n<l>sarvasattvadayāvantaḥ sarvasattvahitaiṣiṇaḥ /</l>\n<l>sarvapāpaviraktā ye teṣāṃ vāsaḥ surālaye // Dhs_23.43 //</l>\n</lg>\n\n<lg>\n<l>ahanyahani ye śīlaṃ rakṣanti suparīkṣakāḥ /</l>\n<l>ahanyahani teṣāṃ hi sukhaṃ bhavati naikaśaḥ // Dhs_23.44 //</l>\n</lg>\n\n<p>śīlavājinamārūḍhā devabhavanaṃ prayānti</p>\n\n<lg>\n<l>śīlavājinamārūḍhāḥ puruṣāstattvacintakāḥ /</l>\n<l>prayānti devabhavanaṃ krīḍāyuktamanekaśaḥ // Dhs_23.45 //</l>\n</lg>\n\n<lg>\n<l>yā krīḍā devabhavane yacca saukhyamanuttamam /</l>\n<l>tat samagrasya śīlasya phalamuktaṃ tathāgataiḥ // Dhs_23.46 //</l>\n</lg>\n\n<p>devasukhaṃ śīlajameva</p>\n\n<lg>\n<l>yaddivyamālyābharaṇā divyāmbaravibhūṣitāḥ /</l>\n<l>krīḍanti vibudhāḥ sarve tatsarva śubhahetukam // Dhs_23.47 //</l>\n</lg>\n\n<lg>\n<l>padmotpalavane ramye vanopavanabhūṣite /</l>\n<l>svarge ramanti ye devāstat sarva śubhajaṃ phalam // Dhs_23.48 //</l>\n</lg>\n\n<lg>\n<l>yadākāśa ivātasthurdivyaratnavibhūṣitāḥ /</l>\n<l>virājante 'malā devāstacchīlasya mahat phalam // Dhs_23.49 //</l>\n</lg>\n\n<lg>\n<l>yatkānaneṣu ramyeṣu citreṣu puṣpiteṣu ca /</l>\n<l>ramanti giripṛṣṭheṣu surāstacchīlajaṃ phalam // Dhs_23.50 //</l>\n</lg>\n\n<lg>\n<l>svagṛhaṃ hi yathā martyāḥ praviśanti gatavyathāḥ /</l>\n<l>tathā śīlasamācārāḥ prayānti tridivaṃ narāḥ // Dhs_23.51 //</l>\n</lg>\n\n<lg>\n<l>etat sujīvitaṃ śreṣṭhaṃ yacchīlaparirakṣaṇam /</l>\n<l>maraṇānāṃ paraṃ mṛtyuḥ yacchīlaparivarjanam // Dhs_23.52 //</l>\n</lg>\n\n<p>śīlamanupamaṃ kāryam</p>\n\n<lg>\n<l>etān guṇān sadā matvā priyatvamapi cātmanaḥ /</l>\n<l>śīlaṃ surakṣitaṃ kārya dauḥśīlyaṃ ca vivarjayet // Dhs_23.53 //</l>\n</lg>\n\n<lg>\n<l>śīlacārī sadā dāntaḥ kṣamāvāṃśca sudarśanaḥ /</l>\n<l>sopānamiva cārūḍhaṃ prayātyānandasannidhim // Dhs_23.54 //</l>\n</lg>\n\n<p>śīlena plavabhūtena saṃsārottaraṇam</p>\n\n<lg>\n<l>phalaṃ śīlasya tu sukhaṃ devalokeṣu pacyate /</l>\n<l>śīlena plavabhūtena saṃsārāduttaranti ca // Dhs_23.55 //</l>\n</lg>\n\n<lg>\n<l>śīlāmbhasā viśuddhā ye svāyattā dhīracetasaḥ /</l>\n<l>jāmbūnadamayaiḥ puṣpaiste 'trārcanti divaukasaḥ // Dhs_23.56 //</l>\n</lg>\n\n<lg>\n<l>ye navādātamanaso nityaṃ śīlena bhūṣitāḥ /</l>\n<l>te yānti devasadanaṃ yatra saukhyamanantakam // Dhs_23.57 //</l>\n</lg>\n\n<lg>\n<l>saukhyāt saukhyataraṃ yānti narāḥ sukṛtakāriṇaḥ /</l>\n<l>krīḍanti devasadane śīlena paribṛṃhitāḥ // Dhs_23.58 //</l>\n</lg>\n\n<p>śīlasopānamārūḍhāḥ sugatiṃ prayānti</p>\n\n<lg>\n<l>śīlasopānamāruhya jñānena paribṛṃhitāḥ /</l>\n<l>narāḥ prayānti sugatiṃ jñānena ca parāyaṇā // Dhs_23.59 //</l>\n</lg>\n\n<lg>\n<l>suprasannena manasāśīlaṃ yadabhirakṣitam /</l>\n<l>tasya śīlasya śītasva sukhametadupasthitam // Dhs_23.60 //</l>\n</lg>\n\n<p>śīlasya pariṇāmo sukhadāyakaḥ</p>\n\n<lg>\n<l>surakṣitasya śīlasya bhāvitasyāpyanekaśaḥ /</l>\n<l>pariṇāme sukhībhūtvā nirvāṇaṃ cādhigacchati // Dhs_23.61 //</l>\n</lg>\n\n<p>śīlaṃ rakṣatyupāyena śīlaṃ nayati saṅgatim /</p>\n\n<l>tasmācchīlaṃ sadā rakṣyaṃ pariṇāmo 'sya śītalaḥ // Dhs_23.62 //</l>\n\n<lg>\n<l>mṛtyukāle samutpanne śīlavānakutobhayaḥ /</l>\n<l>na me durgatinā trāṇaṃ śīlaṃ hi trāṇamuttamam // Dhs_23.63 //</l>\n</lg>\n\n<p>kutsitaśīlasya kutsitaḥ pariṇāmaḥ</p>\n\n<lg>\n<l>kācābhrapaṭalaṃ yasya śīlaṃ bhavati kutsitam /</l>\n<l>sa kutsitena śīlena kutsito jāyate naraḥ // Dhs_23.64 //</l>\n</lg>\n\n<p>śīlavirahitaḥ mūḍho bhavati svargamapi na yāti</p>\n\n<lg>\n<l>śīlamūlena labdhvedaṃ sukhaṃ svargeṣu dehibhiḥ /</l>\n<l>tṛṣṇākṣayo na bhavati sa paścāt paritapyate // Dhs_23.65 //</l>\n</lg>\n\n<lg>\n<l>tasmācchīlavatā nityaṃ śīlameva viśiṣyate /</l>\n<l>niḥśīlaḥ puruṣo mūḍho na svargamadhirohati // Dhs_23.66 //</l>\n</lg>\n\n<lg>\n<l>pañcakāmopamaṃ divyaṃ yadidaṃ bhujyate sukham /</l>\n<l>tacchīlasya viśuddhasya prāpyate hi phalaṃ mahat // Dhs_23.67 //</l>\n</lg>\n\n<lg>\n<l>yattejaḥ kāñcanasyāsya meruparvataśālinaḥ /</l>\n<l>tacchīlatejasastejaḥ kalāṃ nārhati ṣoḍaśīm // Dhs_23.68 //</l>\n</lg>\n\n<lg>\n<l>dīpyamānaiḥ sadā śīlaiḥ nirdhātukanakatviṣā /</l>\n<l>saṃyuktāstridivaṃ yānti paṇḍitā svena karmaṇā // Dhs_23.69 //</l>\n</lg>\n\n<p>trividhaśīlasya trividhaṃ phalam</p>\n\n<lg>\n<l>hīnamadhyaviśiṣṭasya śīlasya trividhasya vai /</l>\n<l>phalaṃ hi trividhaṃ dṛṣṭaṃ hīnamadhyottamaṃ tathā // Dhs_23.70 //</l>\n</lg>\n\n<lg>\n<l>pramādarahitaṃ śīlamapramādopabṛṃhitam /</l>\n<l>nityaṃ tat sukhadaṃ dṛṣṭaṃ dharmateyaṃ vyavasthitā // Dhs_23.71 //</l>\n</lg>\n\n<p>śīlaprabhayā sūryasahastrasyādi parābhavaḥ</p>\n\n<lg>\n<l>śīlodbhavā yā vimalā prabhā bhavati dehinām /</l>\n<l>na sā sūryasahastrasya saṃyuktasya bhaviṣyati // Dhs_23.72 //</l>\n</lg>\n\n<lg>\n<l>śīlaṃ saptavidhaṃ ramyaṃ yo rakṣati narottamaḥ /</l>\n<l>sa kāmaṃ bhuñjati phalaṃ sugatena ca deśitam // Dhs_23.73 //</l>\n</lg>\n\n<p>śīlacaryā vinā svarga na yānti</p>\n\n<lg>\n<l>śīlacaryā samāśritya samyagdarśanatatparaḥ /</l>\n<l>martyalokād divaṃ yānti na kaṣṭaṃ tapacāriṇaḥ // Dhs_23.74 //</l>\n</lg>\n\n<lg>\n<l>yacchīlaṃ śīlasaṃsparśa pariṇāme 'pi śītalam /</l>\n<l>niṣevate sadāmūḍhaḥ sa paścāt paritapyate // Dhs_23.75 //</l>\n</lg>\n\n<p>saptavidhena śīlena devasānnidhyaṃ prāpyate</p>\n\n<lg>\n<l>śīlaṃ saptavidhaṃ dhanyamavisaṃvādakaṃ padam /</l>\n<l>śīlena rakṣitaḥ puruṣo devānāmantikaṃ gataḥ // Dhs_23.76 //</l>\n</lg>\n\n<p>śīlena śobhanaṃ phalaṃ milati</p>\n\n<lg>\n<l>yathā pakṣairdṛḍhaiḥ pakṣī svedacchatraṃ nihanti (vai) /</l>\n<l>tathā naro dṛḍhaḥ śīlairdevalokāya kalpyate // Dhs_23.77 //</l>\n</lg>\n\n<lg>\n<l>śrutimātraṃ ca (tacchīlaṃ) ramyād ramyataraṃ ca tat /</l>\n<l>labhate puruṣaḥ kartā phalaṃ śīlasya śobhanam // Dhs_23.78 //</l>\n</lg>\n\n<lg>\n<l>dānaśīlataporatnaṃ hṛdayaiśca samāśritam /</l>\n<l>devatā vā manuṣyo vā labhate paramaṃ padam // Dhs_23.79 //</l>\n</lg>\n\n<lg>\n<l>antarbahiśca niḥsārāḥ puruṣā dharmavarjitāḥ /</l>\n<l>saṃsārāt phalakāṅkṣibhyaḥ saddharmo na (ca) rocate // Dhs_23.80 //</l>\n</lg>\n\n<lg>\n<l>antarbahiśca ye sārāste narā vastuto dṛḍhāḥ /</l>\n<l>ye dharmacāriṇaḥ śāntāḥ parasattvahitaiṣiṇaḥ // Dhs_23.81 //</l>\n</lg>\n\n<p>anuttaraḥ śīlavatāṃ sugandhaḥ</p>\n\n<lg>\n<l>na ketakī campakapuṣpagandhā, tamālake nāgarucaśca gandhaḥ /</l>\n<l>prayānti gandhā hiṃ yathā sureṇa, anuttaraḥ śīlavatāṃ sugandhaḥ // Dhs_23.82 //</l>\n</lg>\n\n<p>dauḥśīlyaṃ sadā varjyam</p>\n\n<lg>\n<l>tasmācchīlaṃ sadā kārya dānajñānatapodhanaiḥ /</l>\n<l>dauḥśīlyaṃ ca sadā varjyaviṣaśastrānalopanam // Dhs_23.83 //</l>\n</lg>\n\n<p>śīlena eva sukhamavāpnute</p>\n\n<lg>\n<l>evaṃ surakṣitaṃ śīlaṃ narān nayati saṅgatim /</l>\n<l>na hi śīlādṛte kaścit padaṃ sukhamavāpnute // Dhs_23.84 //</l>\n</lg>\n\n<p>devaguṇasadṛśaṃ śīlaṃ sadācaret</p>\n\n<lg>\n<l>tasmād devaguṇaṃ matvā śīlameva sadācaret /</l>\n<l>na śīlasadṛśaṃ kiñcidanyat trāṇamihāsti vai // Dhs_23.85 //</l>\n</lg>\n\n<p>// iti śīlavargastrayoviṃśaḥ //</p>\n\n<p>(24) kṣāntivargaḥ</p>\n\n<p>kṣamābhūṣaṇenaiva bhūṣito bhavati pumān</p>\n\n<lg>\n<l>kṣāntyā vibhūṣitaḥ jīva bhūṣito netarairdhanaiḥ /</l>\n<l>dhanaṃ vinā samāyāti kṣāntiṃ naiva kathañcana // Dhs_24.1 //</l>\n</lg>\n\n<lg>\n<l>kṣamāvān puruṣaḥ sarvapriyo bhavati dehinām /</l>\n<l>pūjyate daivatairnityaṃ tasmāt kṣāntiḥ parantapa ! // Dhs_24.2 //</l>\n</lg>\n\n<p>kṣamāvān puruṣaḥ sarvatra pūjyate</p>\n\n<lg>\n<l>kṣamāvān puruṣaḥ sarvaiḥ krodhadoṣairvivarjitaḥ /</l>\n<l>yaśasā pūjyate nityamiha loke paratra ca // Dhs_24.3 //</l>\n</lg>\n\n<p>kṣāntidhanaṃ sarvottamam</p>\n\n<lg>\n<l>kṣāntirdhanaṃ dhanaṃ śīlaprajñāvardhanameva ca /</l>\n<l>dhanānyanyāni śastāni na hitasya kathañcana // Dhs_24.4 //</l>\n</lg>\n\n<p>sadbhiḥ kṣamāvāneva pūjyate</p>\n\n<lg>\n<l>pūjyate satataṃ sadbhiryaśasā caiva pūjyate /</l>\n<l>kṣamāvān puruṣaḥ sarvastamāt kṣāntiparo bhavet // Dhs_24.5 //</l>\n</lg>\n\n<p>krodhaviṣasya kṣamaiva bheṣajam</p>\n\n<lg>\n<l>kṣāntiḥ krodhaviṣasyāsya bheṣajaṃ paramaṃ matam /</l>\n<l>kṣāntyāvināśitaḥ krodho 'narthāyopajāyate // Dhs_24.6 //</l>\n</lg>\n\n<lg>\n<l>jñānaśīlābhibhūtānāṃ bāliśānāṃ viśeṣataḥ /</l>\n<l>pratīpakārya kurute kṣāntirmārganidarśikā // Dhs_24.7 //</l>\n</lg>\n\n<p>kṣamāvanta eva loke dhaninaḥ</p>\n\n<lg>\n<l>sa dharmadhanahīnānāṃ bhramatāṃ gatipañcake /</l>\n<l>yeṣāṃ kṣāntimayaṃ dravyaṃ te loke dhaninaḥ smṛtāḥ // Dhs_24.8 //</l>\n</lg>\n\n<lg>\n<l>tamonicayakāntāre dṛḍhakrodhena dustare /</l>\n<l>kṣāntyā yathā smṛtāḥ sadbhistaranti khula mānavāḥ // Dhs_24.9 //</l>\n</lg>\n\n<lg>\n<l>saddharmapāṭhanaṣṭānāṃ deśikā kṣāntiruttamā /</l>\n<l>apāyabhayabhītānāṃ na bhayaṃ kṣāntirucyate // Dhs_24.10 //</l>\n</lg>\n\n<p>nṛṇāṃ kṣāntiḥ sukhāvahā</p>\n\n<lg>\n<l>sukhāvahā sadā nṛṇāṃ duḥkhasya ca vighātikā /</l>\n<l>kṣemasamprāpikā nityaṃ viśvāsaguṇakārikā // Dhs_24.11 //</l>\n</lg>\n\n<lg>\n<l>śubhāsti nāyikā dhanyā hyaśubhebhyo vivarjitā /</l>\n<l>mokṣasaṃdeśikā puṃsāṃ saṃsārabhayanāśikā // Dhs_24.12 //</l>\n</lg>\n\n<p>kṣāntiḥ narakāgnivināśikā svargasopānabhūtā ca</p>\n\n<lg>\n<l>svargasopānabhūtā sā narakāgnivināśikā /</l>\n<l>trāyate pretalokātsā tiryagyonau tathaiva ca // Dhs_24.13 //</l>\n</lg>\n\n<p>kṣāntiḥ sanmārgāmṛtadīpikā</p>\n\n<lg>\n<l>sā guṇaudhaiḥ sadā pūrṇā śivā bhavati dehinām /</l>\n<l>sā praśaste sukhe prāpte kṣāntiḥ kāryā prayatnataḥ /</l>\n<l>sarvalokasya māteva sanmārgāmṛtadīpikā // Dhs_24.14 //</l>\n</lg>\n\n<p>// iti kṣāntivargaścaturviṃśaḥ //</p>\n\n<p>(25) vīryavargaḥ</p>\n\n<p>deśakriyāyuktāni kāryāṇi siddhayanti</p>\n\n<lg>\n<l>deśakālopapannasya kriyātithyocitasya ca /</l>\n<l>nyāyenārabhyamāṇasya vīryasya sakalaṃ phalam // Dhs_25.1 //</l>\n</lg>\n\n<lg>\n<l>nyāyadeśakriyāhīnā adharmeṇa vivarjitāḥ /</l>\n<l>sīdanti kāryanikarā vīryeṇa parivarjitāḥ // Dhs_25.2 //</l>\n</lg>\n\n<p>ārabdhavīryā mokṣaṃ prāpnuvanti</p>\n\n<lg>\n<l>dhyānenārabdhavīryeṇa mokṣaṃ gacchanti paṇḍitāḥ /</l>\n<l>bhavakṣipta ivākāro devaloke prayānti ca // Dhs_25.3 //</l>\n</lg>\n\n<lg>\n<l>yānyārabdhāni kāryāṇi vīryavad balinā nṛṇā /</l>\n<l>tāni tāni prasiddhāni vipulāni bhavanti ca // Dhs_25.4 //</l>\n</lg>\n\n<lg>\n<l>ye 'rthā lokottare siddhā ye ca lokeṣu sammatāḥ /</l>\n<l>te vīryeṇa prasādhyante vīryahīnā na jātu vai // Dhs_25.5 //</l>\n</lg>\n\n<lg>\n<l>mandavīrya cirotsāhaṃ saddharmeṇa vivarjitam /</l>\n<l>naro viśati lokaṃ (ca) śaśāṅkamiva kalmaṣam // Dhs_25.6 //</l>\n</lg>\n\n<p>vīryavattā paramāṃ gatiṃ pradadāti</p>\n\n<lg>\n<l>āryāṣṭāṅgena mārgeṇa na jñānaparipālitaḥ /</l>\n<l>vīryavattāmahotsāho prayāti paramāṃ gatim // Dhs_25.7 //</l>\n</lg>\n\n<p>bodhiḥ vīryeṇāvāpyate</p>\n\n<lg>\n<l>vīryaṇāvāpyate bodhiḥ svavīryeṇa tathā mahī /</l>\n<l>arhattvaṃ vīryavadbhiśca tasmānnāgnisamā gatiḥ // Dhs_25.8 //</l>\n</lg>\n\n<p>uttamasthānaprāptyartha vīryārambhe matiḥ kāryā</p>\n\n<lg>\n<l>tasmād devān guṇān matvā vīryavān niyatendriyaḥ /</l>\n<l>vīryārambhe matiṃ kuryārnnāsti vīryasamarthanam // Dhs_25.9 //</l>\n</lg>\n\n<lg>\n<l>vīryārthī smṛtimān yaśca naro jñānaparāyaṇaḥ /</l>\n<l>prayātyanuttamaṃ sthānaṃ jarāmaraṇavarjitam // Dhs_25.10 //</l>\n</lg>\n\n<p>// iti vīryavargaḥ pañcaviṃśaḥ //</p>\n\n<p>(26) dhyānavargaḥ</p>\n\n<p>svasthaḥ kaḥ?</p>\n\n<lg>\n<l>asaṃsaktamaternityaṃ nityaṃ dhyānavihāriṇaḥ /</l>\n<l>viśuddhamanaso nityamekāgrabhiratasya ca // Dhs_26.1 //</l>\n</lg>\n\n<lg>\n<l>yasyaikāgrakaraṃ cittaṃ tasya doṣā na bādhakāḥ /</l>\n<l>sa doṣabhayanirmuktaḥ svastha ityabhidhīyate // Dhs_26.2 //</l>\n</lg>\n\n<lg>\n<l>ekāgrābhiratañceto vivekamanudhāvati /</l>\n<l>sarvatarkavinirmuktaḥ svastha ityabhidhīyate // Dhs_26.3 //</l>\n</lg>\n\n<p>cittasyaikāgratāṃ varṇayati</p>\n\n<lg>\n<l>yasya cittaṃ dhruvaṃ śāntaṃ nirvāṇābhirataṃ sadā /</l>\n<l>na tasyendriyajā doṣā bhavasya śubhahetavaḥ // Dhs_26.4 //</l>\n</lg>\n\n<lg>\n<l>yacca dhyānakṛtaṃ saukhyaṃ yacca (cittaṃ) samādhijam /</l>\n<l>cittaṃ tatsarvamekāgramate bhavati dehinaḥ // Dhs_26.5 //</l>\n</lg>\n\n<p>yatiḥ alaukikaṃ sukhaṃ bhuṅkte</p>\n\n<lg>\n<l>ekārāmasya yatino yat sukhaṃ jāyate hṛdi /</l>\n<l>yat saukhyamativijñeyaṃ na saukhyaṃ laukikaṃ matam // Dhs_26.6 //</l>\n</lg>\n\n<p>kīdṛśaṃ cittaṃ śāntiṃ samadhigacchati?</p>\n\n<lg>\n<l>ekāgrābhirataṃ cittaṃ viśuddhākṛtameva ca /</l>\n<l>doṣajālavinirmuktaṃ śāntiṃ samadhigacchati // Dhs_26.7 //</l>\n</lg>\n\n<p>jñānāmbhasā tṛṣṇāgniṃ hanti</p>\n\n<lg>\n<l>ekāntamanasā nityaṃ saṃkṣiptendriyapañcakaiḥ /</l>\n<l>tṛṣṇāgninātivṛddhaṃ ca hanti jñānāmbhasā budhaḥ // Dhs_26.8 //</l>\n</lg>\n\n<lg>\n<l>tasya tṛṣṇāvimuktasya viśuddhasya sukhaiṣiṇaḥ /</l>\n<l>akṣayaṃ cāvyayaṃ caiva padaṃ hi sthitamagrataḥ // Dhs_26.9 //</l>\n</lg>\n\n<p>nirvāṇapuragāmi vartma</p>\n\n<lg>\n<l>vitarkakuṭilaṃ ceto yatra yatropapadyate /</l>\n<l>ekālambanayuktena dhārya tena samādhinā /</l>\n<l>tasmādetat paraṃ vartma nirvāṇapuragāmikam // Dhs_26.10 //</l>\n</lg>\n\n<p>manonigrahaphalam</p>\n\n<lg>\n<l>etadagraṃ manaḥ kṣutvā hanyādarisamūhakam /</l>\n<l>mano hīdaṃ vinirgṛhya (sa) vetti dhyānajairdṛḍhaiḥ // Dhs_26.11 //</l>\n</lg>\n\n<p>nirupamaṃ dhyānajaṃ sukham</p>\n\n<lg>\n<l>(tatra sthitāḥ narāḥ śreṣṭhāḥ śraddhāvanto manīṣiṇaḥ) /</l>\n<l>prayānti paramaṃ sthānamaśokaṃ hatakilviṣam // Dhs_26.12 //</l>\n</lg>\n\n<p>nirviṣaskasya tuṣṭasya nirāgasyāpi dhīmataḥ\n<l>yat sukhaṃ dhyānajaṃ bhāti kutastasyopamā parā // Dhs_26.13 //</l></p>\n\n<p>dhyānaiḥ paramaṃ padaṃ prāpyate</p>\n\n<lg>\n<l>etatsāraṃ sudhīrāṇāṃ yogināṃ pāragāminām /</l>\n<l>yadevedaṃ manaḥ śrutvā prayānti padamacyutam // Dhs_26.14 //</l>\n</lg>\n\n<p>// iti dhyānavargaḥ ṣaḍviṃśaḥ //</p>\n\n<p>(27) prajñāvargaḥ</p>\n\n<p>prajñā māteva hitakāriṇī</p>\n\n<lg>\n<l>dharmānusāriṇī prajñā vīryeṇa parivṛṃhitā /</l>\n<l>samādhibalasaṃyuktā māteva hitakāriṇī // Dhs_27.1 //</l>\n</lg>\n\n<p>prajñā gatipañcakāt trāyate</p>\n\n<lg>\n<l>sā hi santrāyate sarvān puruṣān gatipañcakāt /</l>\n<l>na mātā na pitā tatra gacchantamanugacchati // Dhs_27.2 //</l>\n</lg>\n\n<lg>\n<l>prajñāśikharamāruhya śīlakandaraśobhanam /</l>\n<l>bhavadoṣamidaṃ sarva paśyati (jñāna) bhūṣaṇaḥ // Dhs_27.3 //</l>\n</lg>\n\n<p>samādhinā bhavārṇavaṃ tarati</p>\n\n<lg>\n<l>indriyāṇīndriyārthebhyo yadā vindanti tatpadam /</l>\n<l>tadā samādhinā jñāna bhavasāgaramuttaret // Dhs_27.4 //</l>\n</lg>\n\n<lg>\n<l>dānaśīlatapodhyānairjñānamevāgramucyate /</l>\n<l>apavargād yadā jñānaṃ jñānaśīle sukhāvahe // Dhs_27.5 //</l>\n</lg>\n\n<lg>\n<l>prajñā aṣṭamo mārgastathāgatenopadiṣṭaḥ</l>\n<l>cakṣuṣāṃ ca parā dṛṣṭā prajñoktā (yā)sunirmalā /</l>\n<l>mārgāṇāṃ cāṣṭamo mārgaḥ śivaḥ proktastathāgataiḥ // Dhs_27.6 //</l>\n</lg>\n\n<p>prajñābalaṃ sarvottamam</p>\n\n<lg>\n<l>caturṇā caiva satyānāmagre dve tu prakīrtite /</l>\n<l>bālānāṃ ca sadā dṛṣṭaṃ prajñābalamihottamam // Dhs_27.7 //</l>\n</lg>\n\n<p>janmapadvatirjñānaśastreṇa chettavyā</p>\n\n<lg>\n<l>jñānaśastreṇa tikṣṇena latā chedyā durāsadā /</l>\n<l>hantavyā doṣanivahāśchettavyā janmapaddhatiḥ // Dhs_27.8 //</l>\n</lg>\n\n<p>na jñānātparo bandhuḥ</p>\n\n<lg>\n<l>amṛtānāṃ paraṃ jñānaṃ śreyasāṃ nidhiruttamam /</l>\n<l>na jñānācca paraṃ bandhurna jñānāddhanamuttamam // Dhs_27.9 //</l>\n</lg>\n\n<p>jñānaśīlayutā prajñā sevitavyā</p>\n\n<lg>\n<l>jñānaśīlayutāvṛddhā vītarāgā gataspṛhāḥ /</l>\n<l>sevitavyāḥ sadā santastattvamārganidarśakāḥ // Dhs_27.10 //</l>\n</lg>\n\n<p>kleśādīn prajñāśastreṇa vidārayet</p>\n\n<lg>\n<l>prajñāvajreṇa tīkṣṇena mahodayavasena ca /</l>\n<l>mahāyogarathārūḍhaḥ kleśādīn pravidārayet // Dhs_27.11 //</l>\n</lg>\n\n<p>// iti prajñāvargaḥ saptaviṃśaḥ //</p>\n\n<p>(28) nirvāṇavargaḥ</p>\n\n<p>kleśakṣaya eva nirvāṇamārgaḥ</p>\n\n<lg>\n<l>kleśakṣayāt paraṃ saukhyaṃ kathayanti manīṣiṇaḥ /</l>\n<l>eṣa nirvāṇago mārgaḥ kathitastattvadarśakaiḥ // Dhs_28.1 //</l>\n</lg>\n\n<lg>\n<l>tatpadaṃ śāśvataṃ juṣṭaṃ kathayanti tathāgatāḥ /</l>\n<l>yatra janma na mṛtyurna vidyate duḥkhasambhavaḥ // Dhs_28.2 //</l>\n</lg>\n\n<lg>\n<l>vibhūtasyāpramattasya śāntasya vanacāriṇaḥ /</l>\n<l>alolupasya vīrasya nirvāṇasya vibhūtayaḥ // Dhs_28.3 //</l>\n</lg>\n\n<p>viṣayeṣvapramatto nirvāṇaṃ nāticiraṃ prāpnoti</p>\n\n<lg>\n<l>mitrāmitraprahīṇasya bhavarāgavivarjinaḥ /</l>\n<l>viṣayeṣvapramattasya nirvāṇaṃ nātidūrataḥ // Dhs_28.4 //</l>\n</lg>\n\n<p>śubhakarttṛ nirvāṇaṃ prāpnoti</p>\n\n<lg>\n<l>śubhakāryeṣu saktasya maitrīkāruṇyabhāvinaḥ /</l>\n<l>saṃsārabhayabhītasya nirvāṇaṃ nātidūrataḥ // Dhs_28.5 //</l>\n</lg>\n\n<p>kausīdyavirahitaḥ tvaritaṃ nirvāṇaṃ yāti</p>\n\n<lg>\n<l>kleśakṣayavidhijñasya nairātmyasyāpi tasya ca /</l>\n<l>kausīdyāccaiva muktasya nirvāṇaṃ nātidūrataḥ // Dhs_28.6 //</l>\n</lg>\n\n<p>vaśyendriyasya śāntasya nirvāṇaṃ samīpataram</p>\n\n<lg>\n<l>catuḥsatyavidhijñasya tridoṣavadhasevinaḥ /</l>\n<l>vaśyendriyasya śāntasya nirvāṇaṃ nātidūrataḥ // Dhs_28.7 //</l>\n</lg>\n\n<lg>\n<l>sukhaduḥkhapāśairmukto muniḥ pāraga ucyate</l>\n<l>sukhaduḥkhamayaiḥ pāśairyasya ceto na hanyate /</l>\n<l>sa doṣabhayanirmuktaḥ pārago munirucyate // Dhs_28.8 //</l>\n</lg>\n\n<p>śubhānveṣī nirvāṇamadhigacchati</p>\n\n<lg>\n<l>puruṣo 'pāyabhīruśca pramādabalavarjakaḥ /</l>\n<l>śubhakārī śubhānveṣī nirvāṇamadhigacchati // Dhs_28.9 //</l>\n</lg>\n\n<p>// iti nirvāṇavargo 'ṣṭāviṃśaḥ //</p>\n\n<p>(29) mārgavargaḥ</p>\n\n<p>āryacatuṣṭayopāsakaḥ pāraṃ gacchati</p>\n\n<lg>\n<l>satyāni catvāri śivāni tāni, subhāvitānyeva samīkṣya vidvān /</l>\n<l>sucintako jātijarābhayebhyaḥ, pramucyaye pāramupaiti śāntaḥ // Dhs_29.1 //</l>\n</lg>\n\n<p>kāmeṣu saktaḥ bhavabhogabaddhaḥ bhavati</p>\n\n<lg>\n<l>acintako yastu vibhūtabuddhiḥ kāmeṣu sakto bhavabhogabaddhaḥ /</l>\n<l>sa bandhanaiḥ kāmamayairnibaddho, na mucyate jātijarābhayebhyaḥ // Dhs_29.2 //</l>\n</lg>\n\n<p>bhavārṇave sukhadraṣṭā ante narakaṃ yāti</p>\n\n<lg>\n<l>vicintya yo duḥkhamidaṃ viśālaṃ, na khedamāyāti bhavārṇavebhyaḥ /</l>\n<l>sa kāmavāṇairnihato hi mūḍhaḥ, kaṣṭāmavasthāṃ narake 'pi yāti // Dhs_29.3 //</l>\n</lg>\n\n<lg>\n<l>ābhyantaraṃ kṣemasukhaṃ ca hitvā, kiṃ kāmabhogābhiratā hi bālāḥ /</l>\n<l>naite bijānanti bhayaṃ ca tīvramabhyeti mṛtyurjvalanaprakāśaḥ // Dhs_29.4 //</l>\n</lg>\n\n<p>tattvamārgapradarśakaiḥ kimuktam?</p>\n\n<lg>\n<l>anityaduḥkhaśūnyo 'yamātmā kārakavarjitaḥ /</l>\n<l>saṃsāraḥ kathito buddhaiḥ tattvamārgapradarśakaiḥ // Dhs_29.5 //</l>\n</lg>\n\n<lg>\n<l>tena sarvamidaṃ tattvajñānaṃ jñeyaṃ samāsataḥ /</l>\n<l>jñānajñeyavinirmuktaṃ tṛtīyaṃ nopalabhyate // Dhs_29.6 //</l>\n</lg>\n\n<p>kaḥ tattvavidhijñaḥ?</p>\n\n<lg>\n<l>antapāravidhijño yaḥ ṣoḍaśākāratattvavit /</l>\n<l>ūrdhvagatividhijño hi kṣāntitattvavicakṣaṇaḥ // Dhs_29.7 //</l>\n</lg>\n\n<p>tattvavideva dharmatāmanuviśati</p>\n\n<lg>\n<l>agralokaikadharmajñaḥ samanantaratattvavit /</l>\n<l>sa dharmatāmanuviśed yathā (ca) na vikampate // Dhs_29.8 //</l>\n</lg>\n\n<lg>\n<l>dvayopāyavinirmukto naṣṭān nāśayate muhuḥ /</l>\n<l>naṣṭapāpagatirvīraḥ strotāpanno nirucyate // Dhs_29.9 //</l>\n</lg>\n\n<lg>\n<l>srotāṃsya kuśalā dharmā jīryante pāpagāminaḥ /</l>\n<l>mokṣāgninā pratapyante srotāpanno bhavatyataḥ // Dhs_29.10 //</l>\n</lg>\n\n<lg>\n<l>prasrabdhijaṃ mahodarkamuktaṃ saṃsāramokṣakam /</l>\n<l>tṛṣṇākṣayasukhaṃ dṛṣṭaṃ satyataḥ sukhakārakam // Dhs_29.11 //</l>\n</lg>\n\n<p>kaḥ sadaiva sukhī bhavati?</p>\n\n<lg>\n<l>nāvabadhnāti yaṃ tṛṣṇā na vitarkairvihasyate /</l>\n<l>samprāptabhavapārastu sukhī bhavati sarvadā // Dhs_29.12 //</l>\n</lg>\n\n<p>ārya mārgacatuṣṭayam anyonyaphalasambhūtam</p>\n\n<lg>\n<l>anyonyaphalasambhūta sarvataḥ sampravartate /</l>\n<l>tadeva kāraṇaṃ jñeyamāryamārgacatuṣṭayam // Dhs_29.13 //</l>\n</lg>\n\n<lg>\n<l>āryasatyeṣu viditaḥ puruṣo vidyate dhruvam /</l>\n<l>viṣayeṣu hi saṃghuṣṭaṃ jagad bhramati cakravat // Dhs_29.14 //</l>\n</lg>\n\n<p>kaḥ śreṣṭho mārgaḥ?</p>\n\n<lg>\n<l>sa mārgo deśakaḥ śreṣṭho yo mārgo bhāṣitaḥ śivaḥ /</l>\n<l>yena mārgeṇa prācīnā (dhruvaṃ) yātā manīṣiṇaḥ // Dhs_29.15 //</l>\n</lg>\n\n<p>triśaraṇagata eva sukhaṃ jīvati</p>\n\n<lg>\n<l>sujīvitaṃ bhavet tasya yasya buddhau sthitaṃ manaḥ /</l>\n<l>nahi buddhivinirmuktaṃ jīvitaṃ jīvitaṃ bhavet // Dhs_29.16 //</l>\n</lg>\n\n<lg>\n<l>sujīvitaṃ bhavet tasya yasya dharme sthitaṃ manaḥ /</l>\n<l>nahi dharmavinirmuktaṃ jīvitaṃ jīvitaṃ bhavet // Dhs_29.17 //</l>\n</lg>\n\n<lg>\n<l>sujīvitaṃ bhavet tasya yasya saṅghe sthitaṃ manaḥ /</l>\n<l>nahi saṅghavinirmuktaṃ jīvitaṃ jīvitaṃ bhavet // Dhs_29.18 //</l>\n</lg>\n\n<p>keṣāṃ sujīvitaṃ jīvanam?</p>\n\n<lg>\n<l>sujīvitaṃ bhavet tasya yasya satye sthitaṃ manaḥ /</l>\n<l>nahi satyavinirmuktaṃ jīvitaṃ jīvitaṃ bhavet // Dhs_29.19 //</l>\n</lg>\n\n<lg>\n<l>sujīvitaṃ bhavet tasya yasya mārge sthitaṃ manaḥ /</l>\n<l>nahi mārgavinirmuktaṃ jīvitaṃ jīvitaṃ bhavet // Dhs_29.20 //</l>\n</lg>\n\n<lg>\n<l>nirvāṇagamane yasya nityaṃ buddhiravasthitā /</l>\n<l>sa doṣādeva nirmukto na devaḥ krīḍati svayam // Dhs_29.21 //</l>\n</lg>\n\n<p>kīdṛśī krīḍā sukhodbhāvikā?</p>\n\n<lg>\n<l>yā bhavavyāpinī krīḍā nityamekāgracetasaḥ /</l>\n<l>sā sukhodbhāvikā krīḍā na krīḍā rāgakārikā // Dhs_29.22 //</l>\n</lg>\n\n<p>kena mārgeṇa śivaṃ sthānaṃ milati?</p>\n\n<lg>\n<l>sukhādīniha satyāni yathā dāntena vindati /</l>\n<l>tadā kṣemaṃ śivaṃ sthānaṃ prāpnoti puruṣottamaḥ // Dhs_29.23 //</l>\n</lg>\n\n<p>// iti mārgavarga ekonatriṃśaḥ //</p>\n\n<p>(30) bhikṣuvargaḥ</p>\n\n<p>ādarśo bhikṣuḥ lokamārgadarśakaḥ</p>\n\n<lg>\n<l>yo hinasti na bhūtāni mitravettā sadākṣayaḥ /</l>\n<l>pitṛvat sarvabhūtāni lokastamanupaśyati // Dhs_30.1 //</l>\n</lg>\n\n<lg>\n<l>adattādānavirato nityaṃ jñānī jitendriyaḥ /</l>\n<l>praśāntadehakarmā (ca) tīrṇasambhavasaṅkramaḥ // Dhs_30.2 //</l>\n</lg>\n\n<lg>\n<l>nāpyālekhyagatā nāpi cakṣuṣā sā nirīkṣyate /</l>\n<l>hatakāmo dṛṣṭasatyo muktastādṛśa ucyate // Dhs_30.3 //</l>\n</lg>\n\n<lg>\n<l>samaloṣṭāśmakanakaḥ vītaśokaḥ samāhitaḥ /</l>\n<l>na kleśoragasampṛktaḥ sa saukhyaṃ dhruvamāpnuyāt // Dhs_30.4 //</l>\n</lg>\n\n<p>kaḥ bhikṣurvidyate?</p>\n\n<lg>\n<l>arthānarthasamo yasya lābhālābhau tathaiva ca /</l>\n<l>sukhaduḥkhasamāyuktaḥ bhikṣuḥ sa khalu kathyate // Dhs_30.5 //</l>\n</lg>\n\n<lg>\n<l>mitrāmitraprahīṇo yaḥ samacetā jitendriyaḥ /</l>\n<l>vibheti yo na viṣayaiḥ vijñeyastādṛśo yatiḥ // Dhs_30.6 //</l>\n</lg>\n\n<p>viṣayadveṣī nirvāṇamadhigacchati</p>\n\n<lg>\n<l>viṣamatvāddhi viṣayān dveṣṭi dhīro gatavyathaḥ /</l>\n<l>na tasya dūre nirvāṇaṃ samyaksambuddhadeśitam // Dhs_30.7 //</l>\n</lg>\n\n<lg>\n<l>udayavyayatattvajñaḥ samyagdṛṣṭiralolupaḥ /</l>\n<l>himavāniva niṣkramya saṃsārānmuktahetukaḥ // Dhs_30.8 //</l>\n</lg>\n\n<lg>\n<l>tṛṇacandanatulyo hi samatṛṣṇāmbarāśinaḥ /</l>\n<l>sa kauśeyasaṅghaṭitatṛṣṇayā naiva bādhate // Dhs_30.9 //</l>\n</lg>\n\n<lg>\n<l>lābhasatkārasantuṣṭaḥ santuṣṭastṛṇasaṃstaraiḥ /</l>\n<l>vahnivallābhasatkāraṃ yaḥ paśyati sa paśyati // Dhs_30.10 //</l>\n</lg>\n\n<p>buddhadeśitāḥ bhikṣudharmāḥ</p>\n\n<lg>\n<l>vāhyate yo na viṣayaistṛṇanadyā na vāhayate /</l>\n<l>svakarmaphalatattvajñaḥ sa bhikṣurbuddhadeśitaḥ // Dhs_30.11 //</l>\n</lg>\n\n<lg>\n<l>nātītaṃ śocate yo hi buddhayā (caiva) gataspṛhaḥ /</l>\n<l>pratyutpannakriyāyogī na buddhistasya lipyate // Dhs_30.12 //</l>\n</lg>\n\n<lg>\n<l>nirvāṇe (ca) matiryasya dharme nityaṃ sthitā bhavet /</l>\n<l>na vartate sa saṃsāre śukladharmasamāvṛtaḥ // Dhs_30.13 //</l>\n</lg>\n\n<lg>\n<l>nāvilaṃ kriyate yasya cittaṃ vidyāgnikalpayā /</l>\n<l>dāruvadviṣayā yasya tasya duḥkhaṃ na vidyate // Dhs_30.14 //</l>\n</lg>\n\n<lg>\n<l>indriyāṇi vaśe yasya cendriyeṣu vaśānugaḥ /</l>\n<l>hriyate yaḥ pumarthaino nikaṣastādṛśo muniḥ // Dhs_30.15 //</l>\n</lg>\n\n<lg>\n<l>sādhuvaddhimano yasya kṣamāvān priyadarśanaḥ /</l>\n<l>prahlādayati cetāṃsi sa nṛṇāṃ śaśivanmuniḥ // Dhs_30.16 //</l>\n</lg>\n\n<lg>\n<l>aruṇābhirato yastu harmyāgreṣu na rajyati /</l>\n<l>santuṣṭaḥ pāṃśukūlena bhikṣurbhikṣārato bhavet // Dhs_30.17 //</l>\n</lg>\n\n<lg>\n<l>śānto dāntaḥ sudhīrarthāt tattvavit sukhaduḥkhayoḥ /</l>\n<l>sa yātyuttamamadhvānaṃ yatra gatvā na śocati // Dhs_30.18 //</l>\n</lg>\n\n<lg>\n<l>ṛjumatpātakānyasya nityaṃ dhyānaparāyaṇaḥ /</l>\n<l>prākṛtaiśca malai(rhīnaḥ) sa yogī satyavartmani // Dhs_30.19 //</l>\n</lg>\n\n<lg>\n<l>sarvendriyavighātī yaḥ sarvabhūtahite rataḥ /</l>\n<l>śānto dāntendriyaḥ svastho bhikṣurbhavati tādṛśaḥ // Dhs_30.20 //</l>\n</lg>\n\n<lg>\n<l>ṣaḍindriyarathārūḍho rāgaśatrunivārakaḥ /</l>\n<l>prajñādhīraḥ kriyāvān yaḥ sa śāntipadamaśnute // Dhs_30.21 //</l>\n</lg>\n\n<lg>\n<l>araṇyavāsī santuṣṭo bhūmivāsī samāhitaḥ /</l>\n<l>dhunāti pāpako dharmaścāyurmeghānivāmbaraḥ // Dhs_30.22 //</l>\n</lg>\n\n<lg>\n<l>śubhaṃ vā dehakarmāntaḥ śubhacaryāsu saṃrataḥ /</l>\n<l>tattvadṛṣṭiḥ kriyādakṣo nāśayanmārasādhanam // Dhs_30.23 //</l>\n</lg>\n\n<p>dayālurbhikṣurnirvāṇamārge sthito bhavati</p>\n\n<lg>\n<l>rāgātyaye na bādheta śubhacittaṃ gatālayam /</l>\n<l>maitryā kāruṇyabahulo bhikṣurnairyyāṇike sthitaḥ // Dhs_30.24 //</l>\n</lg>\n\n<lg>\n<l>yasya rūpādayo neṣṭā viṣayā bandhahetave /</l>\n<l>sa yāti paramāṃ śāntiṃ yatra gatvā na śocyate // Dhs_30.25 //</l>\n</lg>\n\n<lg>\n<l>hetupratyayatattvajñaḥ sūkṣmārthe kṛtaniścayaḥ /</l>\n<l>mokṣasrotasyabhiratastṛṣṇayā naiva rajyate // Dhs_30.26 //</l>\n</lg>\n\n<lg>\n<l>yo nādatte 'śubhaṃ karma śubhakarmarataḥ sadā /</l>\n<l>candrāṃśunirmalagatiryogī bhavati tādṛśaḥ // Dhs_30.27 //</l>\n</lg>\n\n<lg>\n<l>pradahan pāpakān dharmān śuṣkendhanamivānalaḥ /</l>\n<l>vibhrājate tribhuvane muktapāyo gatavyathaḥ // Dhs_30.28 //</l>\n</lg>\n\n<lg>\n<l>mokṣe 'sti yasya tu mano na saṃsāre kathañcana /</l>\n<l>nāsau badhnāti saṃsāre muktaḥ pakṣī yathāmbare // Dhs_30.29 //</l>\n</lg>\n\n<lg>\n<l>vedanodayatattvajño vedanāphalaniścayaḥ /</l>\n<l>sa mukta iti vijñeyastattvavid ṛtavāṃśca saḥ // Dhs_30.30 //</l>\n</lg>\n\n<lg>\n<l>tathāpyete sukhaduḥkhe mṛṣṭāmṛṣṭairna lipyate /</l>\n<l>dīptaṃ paśyati saṃsāraṃ yaḥ sa yogī satāṃ mataḥ // Dhs_30.31 //</l>\n</lg>\n\n<p>bhikṣurbhavati kīdṛśaḥ?</p>\n\n<lg>\n<l>athāmūḍhamatirnityaṃ nityaṃ dharmaparāyaṇaḥ /</l>\n<l>bhikṣuvṛttāvabhirato bhikṣurbhavati tādṛśaḥ // Dhs_30.32 //</l>\n</lg>\n\n<lg>\n<l>na tṛptirdarśanārāmaiḥ sādhūnāṃ darśane ratiḥ /</l>\n<l>niṣkrāntagṛhakalmāṣo bhikṣurbhavati tādṛśaḥ // Dhs_30.33 //</l>\n</lg>\n\n<lg>\n<l>na nṛtyagītasandarśī (satyaṃ) ca punarīkṣate /</l>\n<l>saṃrakṣito śmaśāneṣu bhikṣurbhavati tādṛśaḥ // Dhs_30.34 //</l>\n</lg>\n\n<lg>\n<l>ekāhaṃ paramaṃ piṇḍamādatte 'nyatra kāṅkṣati /</l>\n<l>tribhāgakukṣisantuṣṭo bhikṣurbhavati tādṛśaḥ // Dhs_30.35 //</l>\n</lg>\n\n<lg>\n<l>vastrottamavivarjī yaḥ pāṃsukūleṣu rajyate /</l>\n<l>muktāhāravihāro yo bhikṣurbhavati tādṛśaḥ // Dhs_30.36 //</l>\n</lg>\n\n<lg>\n<l>karmāṇyārabhate yo na nirāśaḥ sa ca karmasu /</l>\n<l>niruddhako noparato bhikṣurbhavati tādṛśaḥ // Dhs_30.37 //</l>\n</lg>\n\n<lg>\n<l>kāyakoṭivinirmukto mohadhvāntavivarjitaḥ /</l>\n<l>aliptaḥ pāpakairdharmaibhikṣurbhavati tādṛśaḥ // Dhs_30.38 //</l>\n</lg>\n\n<lg>\n<l>sarvāśayajanānītaḥ sarvāśayavivarjitaḥ /</l>\n<l>sarvāśayavinirmukto bhikṣurbhavati tādṛśaḥ // Dhs_30.39 //</l>\n</lg>\n\n<lg>\n<l>āryāṣṭāṅgena mārgeṇa nirvāṇapurataḥ sthitaḥ /</l>\n<l>sarvārthadharmatā hyeṣā bhikṣurbhavati tādṛśaḥ // Dhs_30.40 //</l>\n</lg>\n\n<lg>\n<l>śāntendriyo dṛḍhamatiḥ kāmapākavivarjitaḥ /</l>\n<l>ekāgrasaṃsthitamanā bhikṣurbhavati tādṛśaḥ // Dhs_30.41 //</l>\n</lg>\n\n<lg>\n<l>bhūmisaṅkramaṇajño yo bhūmitattvanidarśakaḥ /</l>\n<l>bhūmeḥ parāparajño yo bhikṣurbhavati tādṛśaḥ // Dhs_30.42 //</l>\n</lg>\n\n<lg>\n<l>sambhavāsambhavān dharmān hetupratyayasambhavān /</l>\n<l>jānīte vidhivat sarvān bhikṣurbhavati tādṛśaḥ // Dhs_30.43 //</l>\n</lg>\n\n<lg>\n<l>brahmacārī ṛtujñānī styānamiddhavivarjitaḥ /</l>\n<l>kalpodagro 'vanau dakṣo bhikṣurbhavati tādṛśaḥ // Dhs_30.44 //</l>\n</lg>\n\n<lg>\n<l>śamasthovipaśyanāśca caturdhyānarataśca yaḥ /</l>\n<l>ālaye muditārāmo bhikṣurbhavati tādṛśaḥ // Dhs_30.45 //</l>\n</lg>\n\n<lg>\n<l>pakṣiṇo gaganasthasya chāyevānugataḥ sadā /</l>\n<l>saddharmasyānujīvī sa bhikṣurbhavati tādṛśaḥ // Dhs_30.46 //</l>\n</lg>\n\n<lg>\n<l>kleśopakleśabadhakaḥ samadarśī śubhānvitaḥ /</l>\n<l>anāpānavidhijño yo bhikṣurbhavati tādṛśaḥ // Dhs_30.47 //</l>\n</lg>\n\n<lg>\n<l>anukramavidhijño yo yogavit tattvadarśakaḥ /</l>\n<l>pārāpāravidhijño yo bhikṣurbhavati tādṛśaḥ // Dhs_30.48 //</l>\n</lg>\n\n<lg>\n<l>yo na hṛṣyati harṣeṣu bhayeṣu na bibheti ca /</l>\n<l>mukto harṣabhayodvegairbhikṣurbhavati tādṛśaḥ // Dhs_30.49 //</l>\n</lg>\n\n<lg>\n<l>janmamaraṇatattvajñaḥ surāsuranamaskṛtaḥ /</l>\n<l>parāvarajñaḥ sattvānāṃ bhikṣurbhavati tādṛśaḥ // Dhs_30.50 //</l>\n</lg>\n\n<lg>\n<l>saṅghāṭimātrasaṃhṛṣṭaḥ sañcayeṣu na rajyate /</l>\n<l>alpeccho brahmacārī yo bhikṣurbhavati tādṛśaḥ // Dhs_30.51 //</l>\n</lg>\n\n<lg>\n<l>ekāśī vṛkṣamūle yaḥ sadā dhyānaṃ samīhate /</l>\n<l>lābhasatkāravirato bhikṣurbhavati tādṛśaḥ // Dhs_30.52 //</l>\n</lg>\n\n<lg>\n<l>upekṣākaruṇārāgo mokṣadoṣavivarjitaḥ /</l>\n<l>nirdagdhadoṣasarvasvo bhikṣurbhavati tādṛśaḥ // Dhs_30.53 //</l>\n</lg>\n\n<lg>\n<l>mandavīryakusīdānāṃ bhikṣūṇāṃ darśanāya ca /</l>\n<l>nānyayogābhirakto yo bhikṣurbhavati tādṛśaḥ // Dhs_30.54 //</l>\n</lg>\n\n<lg>\n<l>kausīdyābhirato bhikṣuḥ nahi kalyāṇamarhati</l>\n<l>na śayyāsanasambhogī bhikṣurbuddhena bhāṣitaḥ /</l>\n<l>kausīdyabhirato yastu nāsau kalyāṇamarhati // Dhs_30.55 //</l>\n</lg>\n\n<lg>\n<l>kleśānāṃ mūlapākaṃ hi kausīdyaṃ yasya vidyate /</l>\n<l>tasya duḥkhaṃ mahāghoraṃ saṃsāre sampravartate // Dhs_30.56 //</l>\n</lg>\n\n<lg>\n<l>kausīdyameva yasyāsti tasya dharmo na vidyate /</l>\n<l>kevalaṃ vastramātreṇa 'bhikṣuḥ' sa iti kathyate // Dhs_30.57 //</l>\n</lg>\n\n<p>bhikṣurbhavati na tādṛśaḥ</p>\n\n<lg>\n<l>nādhyāpane ratiryasya na dhyānenāśu rakṣati /</l>\n<l>kevalaṃ vastumātreṇa bhikṣurbhavati tādṛśaḥ // Dhs_30.58 //</l>\n</lg>\n\n<lg>\n<l>vihārābhirato yastu na rato dharmagocare /</l>\n<l>strīmadyalolupamatibhikṣurasti na tādṛśaḥ // Dhs_30.59 //</l>\n</lg>\n\n<lg>\n<l>(bhavenmatiryasya nityaṃ vividhe) pāpakarmaṇi /</l>\n<l>sa bhikṣurdeśito buddhaiḥ na bhoktā svakagocare // Dhs_30.60 //</l>\n</lg>\n\n<lg>\n<l>varamāśīviṣaviṣaṃ kathitaṃ tāmrameva ca /</l>\n<l>bhuktasyātyantaduḥśīlairadhikaṃ pāpabhojanam // Dhs_30.61 //</l>\n</lg>\n\n<lg>\n<l>yo hi nārhati piṇḍāya nāsau piṇḍāya kalpate /</l>\n<l>yasya piṇḍikṛtāḥ kleśāḥ sarpā iva vileśayāḥ // Dhs_30.62 //</l>\n</lg>\n\n<lg>\n<l>sa bhikṣuḥ piṇḍabhojī syānna strīdarśanatatparaḥ /</l>\n<l>bandhakaṃ yadi cātmānaṃ kṛtvā paraśubhakṣatim // Dhs_30.63 //</l>\n</lg>\n\n<p>bhikṣurdurguṇānāṃ svarūpam</p>\n\n<lg>\n<l>kathaṃ sa bhikṣurvijñeyaḥ saṅgharatnapradūṣakaḥ /</l>\n<l>yasyeṣṭā lābhasatkārā viṣayā yasya sammatāḥ // Dhs_30.64 //</l>\n</lg>\n\n<lg>\n<l>nāridarśanasākāṅkṣī na bhikṣurna gṛhīva saḥ /</l>\n<l>rājaseviṣu sṛṣṭāśo madyapaḥ krodhanastathā // Dhs_30.65 //</l>\n</lg>\n\n<lg>\n<l>sadā bhikṣurbañcayate dāyakānnanu cetasā /</l>\n<l>upāyanānyupādāya rājadvārāśritā hi ye /</l>\n<l>saṃrabdhā gṛhibhiḥ sārdha yathā nāgā vanāśritāḥ // Dhs_30.66 //</l>\n</lg>\n\n<lg>\n<l>tasmāt tāneva puṣṇanti vāterṣyāste samāgatāḥ /</l>\n<l>putradārān parityajya ye śāntā ratnamāśritāḥ // Dhs_30.67 //</l>\n</lg>\n\n<p>bhikṣorguṇānāṃ māhātmyam</p>\n\n<lg>\n<l>prahāya doṣān yo bhikṣurasti darśanatattvavit /</l>\n<l>rūpādiskandhatattvajño mokṣāya yatate sadā // Dhs_30.68 //</l>\n</lg>\n\n<p>dharmāvabodhābhirato dhyānārāmavihāravān\n<l>tattvalakṣaṇasambodhāt prāpnuyāt padamavyayam // Dhs_30.69 //</l></p>\n\n<lg>\n<l>maitryārāmo hi satatamudyukto dharmagocare /</l>\n<l>tattvalakṣaṇatattvajño bhikṣurbhavati tādṛśaḥ // Dhs_30.70 //</l>\n</lg>\n\n<lg>\n<l>yoniśastu matiryasya kāmakrodhairna hanyate /</l>\n<l>sa bhikṣuriti vijñeyo viparītastato 'nyathā // Dhs_30.71 //</l>\n</lg>\n\n<lg>\n<l>sarvabhūtadṛḍhaḥ śāntaḥ sarvasaṅgativarjitaḥ /</l>\n<l>sarvabandhananirmukto bhikṣurbhavati tattvavit // Dhs_30.72 //</l>\n</lg>\n\n<lg>\n<l>karmaṇi yasya vijñānaviṣayairyo na hanyate /</l>\n<l>nirmalaḥ syāt kanakavat santuṣṭo bhikṣurucyate // Dhs_30.73 //</l>\n</lg>\n\n<lg>\n<l>priyāpriye mano yasya na lepamanugacchati /</l>\n<l>saṅkalpānāṃ vidhijño yaḥ sarvapāpavivarjitaḥ // Dhs_30.74 //</l>\n</lg>\n\n<lg>\n<l>anyasaṃduṣṭacarito dharmaśīlo jitendriyaḥ /</l>\n<l>ahīnasatvo matimān bhikṣurbhavati tādṛśaḥ // Dhs_30.75 //</l>\n</lg>\n\n<lg>\n<l>śāstre śāstrārthavijñāne matiryasya sadā ratā /</l>\n<l>na pānabhojanarataḥ sa bhikṣuḥ śāntamānasaḥ // Dhs_30.76 //</l>\n</lg>\n\n<p>bhikṣoḥ svarūpanirūpaṇam</p>\n\n<lg>\n<l>vanāraṇyavihāreṣu śmaśāne tṛṇasaṃstare /</l>\n<l>ramate yasya tu mano bhikṣurbhavati tādṛśaḥ // Dhs_30.77 //</l>\n</lg>\n\n<lg>\n<l>doṣāṇāṃ karmatattvajñaḥ phalavit pariśeṣataḥ /</l>\n<l>hetupratyayatattvajño bhikṣuḥ syād vītakalmaṣaḥ // Dhs_30.78 //</l>\n</lg>\n\n<lg>\n<l>(hata) kilviṣakāntāro hatadoṣo jitendriyaḥ /</l>\n<l>punarbhavavidhijño yo bhikṣuḥ śāntamanāḥ (smṛta) // Dhs_30.79 //</l>\n</lg>\n\n<lg>\n<l>notkarṣo hṛṣṭahṛdaye nindayā naiva rūṣyati /</l>\n<l>samudratulyagāmbhīryo yogavān bhikṣurucyate // Dhs_30.80 //</l>\n</lg>\n\n<lg>\n<l>āveṇiko dṛḍhamatiḥ sūkṣmavādī na lolupaḥ /</l>\n<l>kāmavādī samo dakṣaḥ sa bhikṣuḥ śānta ucyate // Dhs_30.81 //</l>\n</lg>\n\n<lg>\n<l>kāmadhātūpagān hetūn rūpadhātau tathaiva ca /</l>\n<l>āruṣyeṣu ca tattvajñaḥ śāstrā bhikṣuḥ sa ucyate // Dhs_30.82 //</l>\n</lg>\n\n<lg>\n<l>na laukikakathāsaktaḥ śatrudoṣabadhe sadā /</l>\n<l>viṣavad yasya viṣayāḥ sa bhikṣurdeśito budhaiḥ // Dhs_30.83 //</l>\n</lg>\n\n<lg>\n<l>śuddhā yasya (hi)kāmeṣu matirbhavati nityaśaḥ /</l>\n<l>sa nirmuktamatirbhikṣurmuktaḥ saṃsārabandhanāt // Dhs_30.84 //</l>\n</lg>\n\n<lg>\n<l>dhyānādhyayanakarmaṇyaḥ kausīdyaṃ yasya dūrataḥ /</l>\n<l>hitakārī ca sattvānām āraṇyo bhikṣurucyate // Dhs_30.85 //</l>\n</lg>\n\n<lg>\n<l>praśnottaramatiryasya pratibhāvan jitendriyaḥ /</l>\n<l>sa dharmaḥ kathito jñeyo viparītastṛṇaiḥ samaḥ // Dhs_30.86 //</l>\n</lg>\n\n<p>buddhaśāsane kīdṛg bhikṣuḥ śastaḥ?</p>\n\n<lg>\n<l>kāyamānasabhīryasya sarvadā naiva khidyate /</l>\n<l>sarvakṛtyakaro jñeyo yaḥ saṅghāya ca tatparaḥ // Dhs_30.87 //</l>\n</lg>\n\n<lg>\n<l>na parārtha na lobhārtha yaśo 'rtha kurute na tu /</l>\n<l>saṅghakārye matiryasya sa muktaḥ sarvabandhanaiḥ // Dhs_30.88 //</l>\n</lg>\n\n<lg>\n<l>na svargārtha matiryasya lābhārtha yaśase na vā /</l>\n<l>nirvāṇārtha kriyā sarvā sa bhikṣuḥ srota ucyate // Dhs_30.89 //</l>\n</lg>\n\n<lg>\n<l>pāpebhyo nityavirataḥ satkṛtyeṣu rataḥ sadā /</l>\n<l>na pāpamitrasaṃsargī bhikṣuḥ syād buddhaśāsane // Dhs_30.90 //</l>\n</lg>\n\n<lg>\n<l>maitryā bhāvitacittasya dakṣasya ṛjucetasaḥ /</l>\n<l>śikṣāpadeṣu raktasya nirvāṇaṃ nātidūrataḥ // Dhs_30.91 //</l>\n</lg>\n\n<lg>\n<l>jarāmaraṇaśīlasya saṃsāravimukhasya ca /</l>\n<l>dhyāne 'pi na pramattasya nirvāṇaṃ nātidūrataḥ // Dhs_30.92 //</l>\n</lg>\n\n<lg>\n<l>anityatāvidhijñasya śūnyatāvatkriyāvataḥ /</l>\n<l>dhyānotkarṣavidhijñasya nirvāṇaṃ nātidūrataḥ // Dhs_30.93 //</l>\n</lg>\n\n<lg>\n<l>dhīro 'yamagracoro 'yaṃ yo 'yaṃ bhikṣurasaṃvṛtaḥ /</l>\n<l>antaḥpurīvarasrāvī bahiścīvarasaṃvṛtaḥ // Dhs_30.94 //</l>\n</lg>\n\n<p>dharmavinayād rikto bhikṣurduḥkhabhāgī bhavedeva</p>\n\n<lg>\n<l>yathā yatnamayo rāśiḥ sarvo 'sāraśca durbalaḥ /</l>\n<l>evaṃ sañcarati rikto vitatho bhikṣuvādikaḥ // Dhs_30.95 //</l>\n</lg>\n\n<lg>\n<l>sa nārakeyo duḥśīlaḥ saṅgharatnabahiṣkṛtaḥ /</l>\n<l>kāyasya bhedānnarakaṃ nīyate cittavañcitaḥ // Dhs_30.96 //</l>\n</lg>\n\n<lg>\n<l>vañcito dharmavinayād yāti tat svena karmaṇā /</l>\n<l>malinastamasā baddho duḥkhabhāgī bhaviṣyati // Dhs_30.97 //</l>\n</lg>\n\n<lg>\n<l>aprāvṛtaḥ śubhadhaman nagnaḥ sādhujugupsitaḥ /</l>\n<l>nayate narakaṃ ghoraṃ yathā dharmabahiṣkṛtaḥ // Dhs_30.98 //</l>\n</lg>\n\n<lg>\n<l>aśobhanasya nicayo duḥkhadvāramanāvṛtam /</l>\n<l>saṃsārabandhanaṃ tīvraṃ dauḥśīlyamiti kathyate // Dhs_30.99 //</l>\n</lg>\n\n<lg>\n<l>asaṃvareṇa yo dagdhaḥ sa dagdho vahninā bhṛśam /</l>\n<l>tasya saṃvarakṣīṇasya vinipāto dhruvaṃ sthitaḥ // Dhs_30.100 //</l>\n</lg>\n\n<p>kukartṛbhikṣurapi narakaṃ yāti</p>\n\n<lg>\n<l>manasā saṃvarasthena svācāraiḥ saṃvarāyate /</l>\n<l>samūḍhacaryāmāruhya narakāyopakalpate // Dhs_30.101 //</l>\n</lg>\n\n<lg>\n<l>aśubhaṃ vardhate tasya divārātrau ca sarvataḥ /</l>\n<l>yasya śīlamayaṃ ratnaṃ dauḥśīlyena nivāritam // Dhs_30.102 //</l>\n</lg>\n\n<lg>\n<l>dharmaśūnyasya riktasya tamasā saṃvṛtasya ca /</l>\n<l>vidyate 'saṃvarastasya yo na śaucāya kalpate // Dhs_30.103 //</l>\n</lg>\n\n<lg>\n<l>asaṃvaramayaḥ pāśo malinaḥ sādhuvarjitaḥ /</l>\n<l>ākarṣati sa duḥśīlān pāpiṣṭhān śīlavarjitān // Dhs_30.104 //</l>\n</lg>\n\n<lg>\n<l>asaṃvaraiśca dauḥśīlyaiḥ pāpaiśca saha saṅgatiḥ /</l>\n<l>dūtakā narakasyaite kāmānāmapi sevakāḥ // Dhs_30.105 //</l>\n</lg>\n\n<lg>\n<l>asaṃvṛtaprasūtasya capalasya viśeṣataḥ /</l>\n<l>pāpakarmābhiyuktasya narakaṃ nātidūrataḥ // Dhs_30.106 //</l>\n</lg>\n\n<lg>\n<l>kimete nāvagacchanti karmaṇāṃ sadṛśaṃ phalam /</l>\n<l>akṣipātāya mūḍhāya durmatau (ye) vimohitāḥ // Dhs_30.107 //</l>\n</lg>\n\n<lg>\n<l>ahanyahani vardhante pāpanadyo durāsadāḥ /</l>\n<l>duḥkhormimālāścapalāḥ pāpiṣṭhajanahāriṇaḥ // Dhs_30.108 //</l>\n</lg>\n\n<lg>\n<l>na teṣāṃ sukaraṃ janma na teṣāṃ sukaraṃ manaḥ /</l>\n<l>aśīlāḥ puruṣā ye vā śukladharmavivarjitāḥ // Dhs_30.109 //</l>\n</lg>\n\n<p>dharmo 'tyuccaḥ śubho mārgaḥ</p>\n\n<lg>\n<l>atyuccaśca śubho mārgaḥ sa 'dharma' iti kathyate /</l>\n<l>taṃ prāpyamanujaḥ śīghraṃ prayāti padamacyutam // Dhs_30.110 //</l>\n</lg>\n\n<lg>\n<l>tato 'pavādāḥ sādhyante śaktimantaḥ sukhāstu ye /</l>\n<l>saṃvarasya sadā dāsāsteṣāṃ duḥkhaṃ na vidyate /</l>\n<l>dauḥśīlyaparamo hyeṣa malinīkurute nṛṇām // Dhs_30.111 //</l>\n</lg>\n\n<lg>\n<l>ye śaikṣyapadavibhraṣṭā bhāgino narakasya te /</l>\n<l>evaṃ jñātvā naraḥ sarva saṃvaraṃ pratipadyate // Dhs_30.112 //</l>\n</lg>\n\n<p>śubhadharmī bhikṣurnirvāṇaṃ nāticiraṃ prāpnoti</p>\n\n<lg>\n<l>bhavārṇasya sarvasya setubhūto hi saṃvaraḥ /</l>\n<l>śuddhājīvaviśuddhasya śāntavaktrasya karmaṇaḥ // Dhs_30.113 //</l>\n</lg>\n\n<lg>\n<l>dhyāyino vipramuktasya nirvāṇaṃ nātidūrataḥ /</l>\n<l>dhūrdharasyāpramattasya śmaśānavanasevinaḥ // Dhs_30.114 //</l>\n</lg>\n\n<lg>\n<l>śāyino bhūtale nityaṃ nirvāṇaṃ nātidūrataḥ /</l>\n<l>pāṃśuśayyāvalambāṃsapātamekaṃ sajarjaram // Dhs_30.115 //</l>\n</lg>\n\n<lg>\n<l>santoṣaḥ phalamūlaiśca sa sukhī buddhasambhavaḥ /</l>\n<l>vipramuktasya kāmebhyaḥ santoṣo hītarasya ca // Dhs_30.116 //</l>\n</lg>\n\n<lg>\n<l>savimuktakacittasya nirvāṇaṃ nātidūrataḥ /</l>\n<l>kuhakāmalamuktasya rajo vā tasya tāyinaḥ // Dhs_30.117 //</l>\n</lg>\n\n<lg>\n<l>ākāśasamacittasya nirvāṇaṃ nātidūrataḥ /</l>\n<l>bahubaddhapadairyuktā vijñeyā (bhava)cārikā // Dhs_30.118 //</l>\n</lg>\n\n<lg>\n<l>nāśikā brahmacaryasya nirvāṇagatiduḥkhikā /</l>\n<l>sevyate yā janairnityaṃ prākṛtaiḥ śīlavarjitaiḥ // Dhs_30.119 //</l>\n</lg>\n\n<lg>\n<l>ajastraṃ parivarjyā sā dhyāyibhistattvadarśibhiḥ /</l>\n<l>daurbalyamūlamekā sā manaskārapraṇāśikā // Dhs_30.120 //</l>\n</lg>\n\n<lg>\n<l>nāśinī brahmacaryasya narakasya pradarśikā /</l>\n<l>bhraṃśikā svargamārgasya duḥkhasāgaraśoṣikā // Dhs_30.121 //</l>\n</lg>\n\n<lg>\n<l>dūtikā pretalokasya tiryagyoninipātikā /</l>\n<l>nāmnā saṅgaṇikā sevā saṃsāre bandhamātṛkā // Dhs_30.122 //</l>\n</lg>\n\n<lg>\n<l>dhyānādhyayanaśaktaiva varjyā nityaṃ hi bhikṣubhiḥ /</l>\n<l>dhyānādhyayananirmukto nimittābhirataḥ sadā // Dhs_30.123 //</l>\n</lg>\n\n<p>paradharmo bhayāvahaḥ</p>\n\n<lg>\n<l>vivarjitaḥ śubhairdharmairapāpagamanāya saḥ /</l>\n<l>svadharma yaḥ parityajya paradharmeṣu rajyate // Dhs_30.124 //</l>\n</lg>\n\n<lg>\n<l>dharmadvayaparibhraṣṭo vinipātāya kalpate /</l>\n<l>svagṛhaṃ yaḥ parityajya paraveśyāni tiṣṭhati // Dhs_30.125 //</l>\n</lg>\n\n<lg>\n<l>sadāyaṃ lāghavaṃ yāti nidhanaṃ cāśu gacchati /</l>\n<l>tathā yo vimatirbhūto vidvanmānī janecchayā // Dhs_30.126 //</l>\n</lg>\n\n<lg>\n<l>svadharmaviratiṃ kṛtvā paradharmeṣu vartate /</l>\n<l>adharme cāśayastasya paraliṅgopajīvinaḥ // Dhs_30.127 //</l>\n</lg>\n\n<lg>\n<l>tṛṇavidyābhilipto 'yaṃ pretaḥ pāpeṣu pacyate /</l>\n<l>yaśo 'ntaṃ padamāsthāya pāpakarmaṇi vartate // Dhs_30.128 //</l>\n</lg>\n\n<p>nāsau bhikṣurihocyate</p>\n\n<lg>\n<l>śaśvat sa patito dṛṣṭaḥ śāsanāntāt pravartate /</l>\n<l>nispṛhaḥ kāmacaryāsu nirāmodaḥ pravarjitaḥ //</l>\n</lg>\n\n<l>ārabdhavīryaḥ santuṣṭo dhyāyī bhikṣurihocyate // Dhs_30.129 //</l>\n\n<lg>\n<l>na ca kāmeṣu saṃsakto nityāhāravihāravān /</l>\n<l>kāṣāyasaṃvṛtaḥ kṣauro nāsau bhikṣurihocyate // Dhs_30.130 //</l>\n</lg>\n\n<lg>\n<l>nimittabodhako (yastu) nakṣatragaticintakaḥ /</l>\n<l>rājasevāpramattaśca na sa bhikṣurihocyate // Dhs_30.131 //</l>\n</lg>\n\n<lg>\n<l>vaidyakarmāṇi kurvaśca śruti saṅgrathanaṃ tathā /</l>\n<l>saṅkīrṇā dinacaryā ca kurvan bhikṣuḥ praṇaśyati // Dhs_30.132 //</l>\n</lg>\n\n<lg>\n<l>dhyānādhyayanavidveṣī rataḥ saṅgaṇikāsu ca /</l>\n<l>lobhasatkāralābhaṃ ca kurvan bhikṣuḥ praṇaśyati // Dhs_30.133 //</l>\n</lg>\n\n<lg>\n<l>suvarṇadhātusaṃsakto bahumitraratiśca yaḥ /</l>\n<l>anyalābhābhilāṣito bhikṣuḥ patati śāsanāt // Dhs_30.134 //</l>\n</lg>\n\n<lg>\n<l>tapasaḥ saṅganirmukto na pāpagaṇasevakaḥ /</l>\n<l>saktūdakena santuṣṭaḥ sa bhikṣurniṣṭhuraḥ smṛtaḥ // Dhs_30.135 //</l>\n</lg>\n\n<p>kaḥ śuddho bhikṣuḥ?</p>\n\n<lg>\n<l>āgatān viṣayān sarvān tyajati jvalanopamān /</l>\n<l>viśuddhadoṣo maṇivacchuddho bhikṣurihocyate // Dhs_30.136 //</l>\n</lg>\n\n<lg>\n<l>antarbahirviśuddhātmā jñānādibhiralaṅkṛtaḥ /</l>\n<l>śraddhayā śīlavastreṇa kriyāvān bhikṣurucyate // Dhs_30.137 //</l>\n</lg>\n\n<lg>\n<l>lobhadharmavyatīto yaḥ sthito merurivācalaḥ /</l>\n<l>sarvalokapriyaḥ śāntaḥ pārago bhikṣurucyate // Dhs_30.138 //</l>\n</lg>\n\n<lg>\n<l>trirātrivāsī kutrāpi kuśāsanavidhārakaḥ /</l>\n<l>girigahvarasevī ca vimukto bhikṣurucyate // Dhs_30.139 //</l>\n</lg>\n\n<lg>\n<l>pāpabhīrurasaṃsparśī saṃvṛtaḥ ca susaṃvṛtaḥ /</l>\n<l>jñānasevī sthiraḥ śānta ekākī bhikṣurucyate // Dhs_30.140 //</l>\n</lg>\n\n<lg>\n<l>acalaḥ priyavādī ca pāpamitravivarjitaḥ /</l>\n<l>aśaktaḥ sarvakṛtyeṣu mukto bhikṣurihocyate // Dhs_30.141 //</l>\n</lg>\n\n<p>rājasevā kukaṣāyoktisevā</p>\n\n<lg>\n<l>rājasevā vigarhyāsti bhikṣoścāraṇyavāsinaḥ /</l>\n<l>kukaṣāyoktisevāsau mṛtyutaskarajīvikā // Dhs_30.142 //</l>\n</lg>\n\n<lg>\n<l>na hi rājasevako bhikṣuryaḥ sevyo devatairapi /</l>\n<l>na hiṃsāsavasaṃsṛṣṭo mahate 'śucisevakaḥ // Dhs_30.143 //</l>\n</lg>\n\n<p>bhikṣoḥ rājasevā na śobhate</p>\n\n<lg>\n<l>nirmalasya nirāmasya nispṛhasya ca dehinaḥ /</l>\n<l>saṃsārabhayabhītasya rājasevā na śobhate // Dhs_30.144 //</l>\n</lg>\n\n<lg>\n<l>vanāraṇyaśmaśāneṣu palvalo giribhūmiṣu /</l>\n<l>prāntabhūmiṣu grāmasya sthitaḥ bhikṣuḥ praśobhate // Dhs_30.145 //</l>\n</lg>\n\n<lg>\n<l>vanāraṇyaśmaśāneṣu bhikṣurna rājasevayā /</l>\n<l>dhyānādhyayananirmuktaḥ kavalāhārabhojitā /</l>\n<l>na bhikṣuriti vijñeyaḥ piśācasamamānasaḥ // Dhs_30.146 //</l>\n</lg>\n\n<lg>\n<l>dhyānāddhi vimalaṃ saukhyaṃ pravadanti manīṣiṇaḥ /</l>\n<l>na tatsukhātsukhaṃ cānyadasti loke kathañcana // Dhs_30.147 //</l>\n</lg>\n\n<lg>\n<l>taduttamadhyānasukhaṃ muktvā yaḥ puruṣādhamaḥ /</l>\n<l>raseṣu ramate bālastena mūḍho vihanyate // Dhs_30.148 //</l>\n</lg>\n\n<lg>\n<l>viṣayairbhrāmitasyāsya nityaṃ tadgatacetasaḥ /</l>\n<l>vardhante 'kuśalā dharmāḥ paralokāpakarṣakāḥ // Dhs_30.149 //</l>\n</lg>\n\n<p>ātmajño bhikṣurnirvāṇamadhigacchati</p>\n\n<lg>\n<l>ātmano yānahīnaśca gurupṛcchanakastathā /</l>\n<l>bhikṣurudyuktavīryaśca nirvāṇamadhigacchati // Dhs_30.150 //</l>\n</lg>\n\n<lg>\n<l>śrutaṃ yāvad bhavatyeva tāvadeva prabhāṣate /</l>\n<l>ātmajño mānahīnaśca bhikṣurbhavati tattvavid // Dhs_30.151 //</l>\n</lg>\n\n<lg>\n<l>mānāpamānahīno yo mārgāmārgavicakṣaṇaḥ /</l>\n<l>svaparārthavidhijño yaḥ sa tuṣṭo bhikṣurucyate // Dhs_30.152 //</l>\n</lg>\n\n<p>māninaḥ kutaḥ śāntiḥ?</p>\n\n<lg>\n<l>māninaḥ krūramanasaścapalasyālpamedhasaḥ /</l>\n<l>lābhasatkārayātasya kutaḥ śāntirbhaviṣyati? // Dhs_30.153 //</l>\n</lg>\n\n<lg>\n<l>prasannācārayuktasya jñānagocarasevinaḥ /</l>\n<l>saṃsāradoṣabhītasya pravrajyā saphalā matā // Dhs_30.154 //</l>\n</lg>\n\n<lg>\n<l>svabhāvaparabhāveṣu yasya buddhirnamuñcati /</l>\n<l>na karmaṇyavipāke ca mārgāmārge tathaiva ca // Dhs_30.155 //</l>\n</lg>\n\n<lg>\n<l>nivāsopahato bhikṣuḥ sukhaṃ na vindati</l>\n<l>sadācāraviyuktasya sukhaduḥkhābhayasya ca /</l>\n<l>nivāsopahato bhikṣurbālavad dṛśyate paraiḥ // Dhs_30.156 //</l>\n</lg>\n\n<lg>\n<l>tṛṇavallaghutāṃ yāti svārthācca parihīyate /</l>\n<l>nivāsopahato bhikṣuḥ parihīṇavane sthitaḥ // Dhs_30.157 //</l>\n</lg>\n\n<lg>\n<l>dhyānādhyayanakṛtyeṣu mano naiva pravartate /</l>\n<l>nivāsopahato bhikṣurjanasañcayatatparaḥ // Dhs_30.158 //</l>\n</lg>\n\n<lg>\n<l>sañcayavyagramanasā jīvitaṃ parihīyate /</l>\n<l>kṣiṇoti retasaṃ svasya jīvitaṃ naiva gacchati // Dhs_30.159 //</l>\n</lg>\n\n<p>kaḥ durgatiṃ yāti?</p>\n\n<lg>\n<l>na ca vindati yat kṛtvā sukhamanyatra bhujyate /</l>\n<l>nivāsopahato bhikṣurjanasañcayatatparaḥ /</l>\n<l>pāpāni yāti nityaṃ sa tena gacchati durgatim // Dhs_30.160 //</l>\n</lg>\n\n<p>śrāmaṇyadharmasya mahattvam</p>\n\n<lg>\n<l>anabhipretamanaso nirāśasya ca dehinaḥ /</l>\n<l>sarvasaṅgavimuktasya śrāmaṇyaṃ saphalaṃ matam // Dhs_30.161 //</l>\n</lg>\n\n<lg>\n<l>girigahvaravṛkṣeṣu nityaṃ dhyānavihāriṇaḥ /</l>\n<l>prasīdati śubhaṃ jñānaṃ dauḥśīlyaparivarjitam // Dhs_30.162 //</l>\n</lg>\n\n<p>keṣāṃ saphalaṃ jīvanam?</p>\n\n<lg>\n<l>sarvasaṅgavinirmukto viṣayairna ca vañcitaḥ /</l>\n<l>(sa) bhikṣu niṣphalo jñeyaḥ śuṣkendhanamivānalaḥ // Dhs_30.163 //</l>\n</lg>\n\n<p>nirvāṇābhiratasya bhikṣoḥ praśaṃsā</p>\n\n<lg>\n<l>nirvāṇābhirato yo hi bhītasya vibhavārṇavāt /</l>\n<l>bhikṣurbhavati śuddhātmā na nivāsena karhicit // Dhs_30.164 //</l>\n</lg>\n\n<p>tṛṣṇā eva anarthakarī</p>\n\n<lg>\n<l>lobhamoheṣu ye śaktāste śaktā tṛṣṇayā sadā /</l>\n<l>tṛṣṇābandhanabaddhānāṃ nāyaṃ loko na cāparaḥ // Dhs_30.165 //</l>\n</lg>\n\n<p>dharmajño durgati na labhate</p>\n\n<lg>\n<l>asaṃśaktā matiryasya mithyākarmasu sarvadā /</l>\n<l>apakṣapātī dharmajño na sa gacchati durgatim // Dhs_30.166 //</l>\n</lg>\n\n<p>kaḥ munirucyate?</p>\n\n<lg>\n<l>doṣapaṅkemano yasya na limpati kathañcana /</l>\n<l>ekārāmavihārīyo nirāśo munirucyate // Dhs_30.167 //</l>\n</lg>\n\n<lg>\n<l>nirmukto vimalācāro nivṛttamalakalmaṣaḥ /</l>\n<l>mukto yo viṣayaiḥ sarvairāraṇyo munirucyate // Dhs_30.168 //</l>\n</lg>\n\n<lg>\n<l>lokadharmairna nirvedaṃ samāyāti kathañcana /</l>\n<l>sukhaduḥkhasamaprajño nirmalo munirucyate // Dhs_30.169 //</l>\n</lg>\n\n<lg>\n<l>santoṣaḥ paramo(dharmo) nityaṃ kāmavivarjitaḥ /</l>\n<l>nirāmayaḥ kṛcchrajīvī śucirmunirihocyate // Dhs_30.170 //</l>\n</lg>\n\n<lg>\n<l>nayenna tena saṃśleṣaṃ yatra yatrānugacchati /</l>\n<l>ekacārī dṛḍhamatiḥ kriyāvān munirucyate // Dhs_30.171 //</l>\n</lg>\n\n<lg>\n<l>śubhāśubhānāṃ sarveṣāṃ karmaṇāṃ phalatattvavit /</l>\n<l>śubhāśubhaparityāgī loke 'sau munirucyate // Dhs_30.172 //</l>\n</lg>\n\n<lg>\n<l>udyukto doṣanāśāya nityakāmagatiḥ smṛtaḥ /</l>\n<l>udayavyayatattvajño buddhimān munirucyate // Dhs_30.173 //</l>\n</lg>\n\n<lg>\n<l>deśakālavidāṃ śreṣṭho 'dvayavādī jitendriyaḥ /</l>\n<l>saṃsārabhayabhīto 'yaṃ praśānto munirucyate // Dhs_30.174 //</l>\n</lg>\n\n<p>kaḥ bhikṣuḥ nirvāṇamadhigacchati?</p>\n\n<lg>\n<l>ekārāmagato bhikṣuḥ saṃkṣiptendriyapañcakaḥ /</l>\n<l>dehalakṣaṇatattvajño nirvāṇamadhigacchati // Dhs_30.175 //</l>\n</lg>\n\n<lg>\n<l>vīryavān (satyavāk) bhikṣurnityaṃ doṣavivarjitaḥ /</l>\n<l>udyānamiva krīḍāyā nirvāṇamadhigacchati // Dhs_30.176 //</l>\n</lg>\n\n<p>kalyāṇadharmī bhava</p>\n\n<lg>\n<l>dagdhe kleśe vayaṃ dagdhā vanaṃ dagdhaṃ yathāgninā /</l>\n<l>kalyāṇadharme saṃraktā na raktā kāmabhojane // Dhs_30.177 //</l>\n</lg>\n\n<p>māyayā janāḥ vañcakāḥ bhavanti</p>\n\n<lg>\n<l>nityaṃ prāptyutsukā ye (hi) nityaṃ svajanasaṃratāḥ /</l>\n<l>māyayā vañcakā (ye tu) mūḍhāste dharmavartmani // Dhs_30.178 //</l>\n</lg>\n\n<p>śubhakarmaṇi manaḥ kāryaḥ</p>\n\n<lg>\n<l>ramaṇīyānyaraṇyāni tatraiva ramate manaḥ /</l>\n<l>ramante vītarāgāste na tu kāmagaveṣiṇaḥ // Dhs_30.179 //</l>\n</lg>\n\n<lg>\n<l>sa kathābhirato yastu rato viṣayatṛṣṇayoḥ /</l>\n<l>na yāsyati puraṃ śāntaṃ yo ca mṛtyuṃ na vindati // Dhs_30.180 //</l>\n</lg>\n\n<p>advayavādī bhava</p>\n\n<lg>\n<l>yo 'tyantaśāntamanasā nityaṃ dhyānaparāyaṇaḥ /</l>\n<l>ādimadhyāntakalyāṇo nityamadvayagocaraḥ // Dhs_30.181 //</l>\n</lg>\n\n<p>// iti bhikṣuvargastriṃśaḥ //</p>\n\n<lg>\n<l>karuṇādānaśīlānikṣāntirvīryamathāpi ca /</l>\n<l>dhyānaṃ prajñātha nirvāṇo mano bhikṣuśca te daśa //</l>\n</lg>\n\n<p>// iti tṛtīyam udānam //</p>\n\n<p>atha caturtham udānam</p>\n\n<lg>\n<l>(puṇyadevasukhairmitrarājastutibhiranvitāḥ /</l>\n<l>saddharmasmṛtivaipulyai gṛhīto 'yaṃ samuccayaḥ // ) //</l>\n</lg>\n\n<p>(31) puṇyavargaḥ</p>\n\n<p>puṇyapraśaṃsā</p>\n\n<lg>\n<l>ramaṇīyāni puṇyāni phalaṃ teṣāṃ paraṃ śubham /</l>\n<l>tasmāt kuruta puṇyāni nāsti puṇyasamaṃ dhanam // Dhs_31.1 //</l>\n</lg>\n\n<lg>\n<l>puṇyaṃ nidhānamakṣayyaṃ puṇyaṃ ratnamanuttamam /</l>\n<l>pradīpasadṛśaṃ puṇyaṃ mātṛvat pitṛvat sadā // Dhs_31.2 //</l>\n</lg>\n\n<lg>\n<l>puṇyaṃ kṛtvā gatā devāḥ puṇyaṃ nayati sadgatim /</l>\n<l>puṇyaṃ kṛtvā narā loke modante tridive hi (te) // Dhs_31.3 //</l>\n</lg>\n\n<p>puṇyaṃ paraṃ sukham</p>\n\n<lg>\n<l>puṇyādhikā hi puruṣā bhavanti sukhinaḥ sadā /</l>\n<l>tasmāt kuruta puṇyāni nāsti puṇyasamaṃ sukham // Dhs_31.4 //</l>\n</lg>\n\n<lg>\n<l>puṇyaṃ kṛtvā gatā devāḥ puṇyapriyadhanasya ca /</l>\n<l>hetubhūtaṃ sadā dṛṣṭaṃ tasmāt puṇyaṃ paraṃ sukham // Dhs_31.5 //</l>\n</lg>\n\n<p>puṇyādṛte sukhamasaṃbhavam</p>\n\n<lg>\n<l>puṇyaṃ nityottamaṃ dṛṣṭaṃ chāyāvadanugāmikam /</l>\n<l>tasmāt sukhaṃ paraṃ puṇyaṃ nāsti puṇyādṛte sukham // Dhs_31.6 //</l>\n</lg>\n\n<p>puṇyāpuṇyaphalayorantaram</p>\n\n<lg>\n<l>puṇyottīrṇāḥ punardevā patanti sukṛtānugāḥ /</l>\n<l>puṇyāpuṇyaphalo lokastasmāt puṇyaṃ samācaret // Dhs_31.7 //</l>\n</lg>\n\n<p>apuṇyanindā</p>\n\n<lg>\n<l>ye puṇyahīnā durdāntā nityaṃ kugatigāminaḥ /</l>\n<l>kutasteṣāṃ sukhaṃ dṛṣṭaṃ sikatāsu yathā ghṛtam // Dhs_31.8 //</l>\n</lg>\n\n<lg>\n<l>vittena vañcitā mūḍhāḥ puṇyena parivañcitāḥ /</l>\n<l>na teṣāṃ vidyate śarma duḥkhaṃ teṣāmanuttaram // Dhs_31.9 //</l>\n</lg>\n\n<p>puṇyavaśād devalokaṃ gacchati</p>\n\n<lg>\n<l>mānuṣyaṃ sukṛtaṃ hyetat kṛte bhavati dehinaḥ /</l>\n<l>tena karmavipākena svargalokeṣu jāyate // Dhs_31.10 //</l>\n</lg>\n\n<lg>\n<l>priyo bhavati yasyātmā yasya saukhye sthitā matiḥ /</l>\n<l>sa karotu mahatpuṇyaṃ devalokopapattaye // Dhs_31.11 //</l>\n</lg>\n\n<p>dharmacārī puruṣa eva sukhamavāpnute</p>\n\n<lg>\n<l>dharmacārī hi puruṣaḥ sukhāt sukhamavāpnute /</l>\n<l>nirmalaśca parāṃ śāntiṃ kṣipramevādhigacchati /</l>\n<l>tasmāt kuruta puṇyāni (yannityaṃ) sāṃpracāyikam // Dhs_31.12 //</l>\n</lg>\n\n<p>puṇyakarttṛ avyayaṃ sukhamaśnute</p>\n\n<lg>\n<l>puṇyakārī sadā dānto padaṃ gacchati cāvyayam /</l>\n<l>ramaṇīyāni puṇyāni karaṇīyānyanekaśaḥ // Dhs_31.13 //</l>\n</lg>\n\n<p>puṇyasya vaicitryaṃ dharmasya upādeyatā ca</p>\n\n<lg>\n<l>vicitraṃ hi kṛtaṃ puṇyaṃ vicitraṃ paripacyate /</l>\n<l>dharmādharmapradhānasya jīvalokasya sarvataḥ /</l>\n<l>śamatrāṇo yathā dharmastasmād dharmarato bhavet // Dhs_31.14 //</l>\n</lg>\n\n<p>adharmī duḥkhaṃ prāpnoti</p>\n\n<lg>\n<l>yo (hi) dharma parityajya ramate kukṛte naraḥ /</l>\n<l>tasya duṣkṛtadagdhasya duḥkhaṃ bhavati nityaśaḥ // Dhs_31.15 //</l>\n</lg>\n\n<p>dharme eva manaḥ kāryam</p>\n\n<lg>\n<l>yāvannābhyeti maraṇaṃ yāvat sakalacintanam /</l>\n<l>tāvad dharme manaḥ kāryamupaśāntirbhaviṣyati // Dhs_31.16 //</l>\n</lg>\n\n<p>paropakartṛ nirvāṇapuraṃ yāti</p>\n\n<lg>\n<l>yo hi deśayate dharma pareṣāṃ hitakāṅkṣayā /</l>\n<l>sa mātā sa pitā caiva nirvāṇapuradeśakaḥ // Dhs_31.17 //</l>\n</lg>\n\n<p>śāstuḥ subhāṣitamamūlyam</p>\n\n<lg>\n<l>śubhādhikaparaścaikaḥ yo deśayati deśikaḥ /</l>\n<l>sa gatyantaramārgajño nātho bhavati dehinām /</l>\n<l>na mūlyaṃ vidyate śāstuḥ subhāṣitapadasya vai // Dhs_31.18 //</l>\n</lg>\n\n<p>sādhāraṇadravyād dharmadravyasya vailakṣaṇyam</p>\n\n<lg>\n<l>na padaṃ labhate śāntaṃ yad dhanairupalabhyate /</l>\n<l>dravyaṃ sādhāraṇaṃ dṛṣṭaṃ na dharmo buddhibandhanam // Dhs_31.19 //</l>\n</lg>\n\n<p>dharmadravyamakṣuṇṇamasti</p>\n\n<lg>\n<l>dravyaṃ vinaśyati nṛṇāṃ dharmadravyaṃ na jātu vai /</l>\n<l>ābhyantarasahastrāṇi dharma eko 'nugacchati // Dhs_31.20 //</l>\n</lg>\n\n<p>na dhanaṃ padamapyekaṃ gacchantamanugacchati /</p>\n\n<lg>\n<l>hīyate draviṇaṃ teṣāṃ rājacaurokāgnibhiḥ /</l>\n<l>dharmavittaṃ na tacchakyamapahartu kathañcana // Dhs_31.21 //</l>\n</lg>\n\n<p>ato dharmaparo bhavet</p>\n\n<lg>\n<l>acireṇāpi kālena bhuktvā saukhyamanekaśaḥ /</l>\n<l>bhavatyavaśyaṃ patanaṃ tasmād dharmaparo bhavet // Dhs_31.22 //</l>\n</lg>\n\n<lg>\n<l>dharma ekaḥ paraṃ trāṇaṃ dharma ekaḥ parā gatiḥ /</l>\n<l>dharmeṇa pūrvavartyeṣa maraṇaṃ cāpyadharmataḥ // Dhs_31.23 //</l>\n</lg>\n\n<p>dharmacāriṇaḥ praśaṃsā</p>\n\n<lg>\n<l>varaṃ dharmo dharmacārī dharmameva niṣevate /</l>\n<l>sa sukhāt sukhamāpnoti na duḥkhamanupaśyati // Dhs_31.24 //</l>\n</lg>\n\n<p>adharmacāriṇo nindā</p>\n\n<lg>\n<l>adharmacārī puruṣo yadādharma niṣevate /</l>\n<l>sa tadā duḥkhamāpnoti narakeṣu punaḥ punaḥ // Dhs_31.25 //</l>\n</lg>\n\n<p>nirvāṇamahattvam</p>\n\n<lg>\n<l>ratnatrayaprasādasya bhāvitasyāpyanekaśaḥ /</l>\n<l>phalaṃ bhavati nirvāṇaṃ pūrvasvargopajīvinaḥ // Dhs_31.26 //</l>\n</lg>\n\n<p>ātmanaiva puṇyamācaraṇīyam</p>\n\n<lg>\n<l>ātmanā kriyate puṇyamātmanā pratipadyate /</l>\n<l>sukhaṃ vā yadi vā duḥkhamātmanaivopabhujyate // Dhs_31.27 //</l>\n</lg>\n\n<p>śīlavataḥ puṇyaprabhāvo vipulaḥ</p>\n\n<lg>\n<l>nadīstrota ivājastraṃ puruṣasya pravartate /</l>\n<l>puṇyaprabhāvo vipulo yasya śīle rataṃ manaḥ // Dhs_31.28 //</l>\n</lg>\n\n<lg>\n<l>bhavajanyaṃ phalaṃ yasya (yasmai) dharmo na rocate /</l>\n<l>dharmo hi nayati svarga dharmacārī sukhānvitaḥ // Dhs_31.29 //</l>\n</lg>\n\n<p>dharmādṛte puruṣaḥ narakaṃ yāti</p>\n\n<lg>\n<l>etadeva hi paryāptaṃ yad dharmaparipālanam /</l>\n<l>dharmādṛte hi puruṣo narakānupadhāvati // Dhs_31.30 //</l>\n</lg>\n\n<p>dharmavigarhaṇānmaraṇaṃ śreyaḥ</p>\n\n<lg>\n<l>śreyo bhaveddhi maraṇaṃ na tu dharmavigarhaṇam /</l>\n<l>dharmeṇa varjito lokaḥ saṃsāre sarvadā bhramet // Dhs_31.31 //</l>\n</lg>\n\n<p>dharmavirahitasya duḥkhamayaṃ jīvanam</p>\n\n<lg>\n<l>dharmacakṣurvimuktasya mohenākrāntacetasaḥ /</l>\n<l>vṛthā saukhyamidaṃ dṛṣṭaṃ dṛṣṭvā yāto yathāparaḥ // Dhs_31.32 //</l>\n</lg>\n\n<lg>\n<l>dharmāṅkuro manaḥ kṣetre naiva rohatyacetasaḥ /</l>\n<l>yasya śīlapradā buddhiḥ dharmācaraṇatatparā // Dhs_31.33 //</l>\n</lg>\n\n<lg>\n<l>śubhena saviśuddhena bhāvitena prayatnataḥ /</l>\n<l>prayānti tat padaṃ śāntaṃ yatra duḥkhaṃ na vidyate // Dhs_31.34 //</l>\n</lg>\n\n<p>indriyavaśī māraṃ nātivartate</p>\n\n<lg>\n<l>indriyāṇāṃ vaśe yastu viṣayeṣu tathaiva ca /</l>\n<l>sa sarvabandhanairbaddhaḥ sa māraṃ nātivartate // Dhs_31.35 //</l>\n</lg>\n\n<p>pāpakairdharmairalipta eva svasthaḥ</p>\n\n<lg>\n<l>aliptapāpakairdharmaiḥ nirdhanāt kanakadyutiḥ /</l>\n<l>sa muktabhavakāntāraḥ svastho bhavati sarvataḥ // Dhs_31.36 //</l>\n</lg>\n\n<p>buddhādīnāṃ pūjayā nirvāṇalābhaḥ</p>\n\n<lg>\n<l>buddho yeṣāṃ bahumato nityaṃ dharmaśca gocaraḥ /</l>\n<l>śuśrūṣācāryapādānāṃ śraddadhānaśca karmaṇām // Dhs_31.37 //</l>\n</lg>\n\n<lg>\n<l>triratnapūjayā nityaṃ sadbuddhiśca (su) nirmalā /</l>\n<l>mātāpitṛṇāṃ pūjātaḥ nirvāṇapuragāminām // Dhs_31.38 //</l>\n</lg>\n\n<lg>\n<l>pravrajyābhāvadharmāśca sameṣāṃ samprakīrtitāḥ /</l>\n<l>brahmacaryāttacaryāṇāṃ sarvasaukhyāgrakārakāḥ // Dhs_31.39 //</l>\n</lg>\n\n<p>dharmadānaṃ sarvottamam</p>\n\n<lg>\n<l>dānānāmuttamaṃ dānaṃ dharmadānaṃ prakathyate /</l>\n<l>udyogānāṃ sadā dhyānaṃ yena gacchati nirvṛtim // Dhs_31.40 //</l>\n</lg>\n\n<p>agrayastathāgataḥ proktaḥ</p>\n\n<lg>\n<l>ūrdhvādhastiryaguktasya lokasyānekakarmaṇaḥ /</l>\n<l>agrayastathāgataḥ prokto dharmāṇāṃ tattvadarśakaḥ // Dhs_31.41 //</l>\n</lg>\n\n<lg>\n<l>vargāṇāṃ cārthasaṅghore pravaraḥ śānta ucyate /</l>\n<l>kṣetrāṇāṃ trividhaṃ puṇyaṃ guṇaduḥkhobhayaṃ tataḥ // Dhs_31.42 //</l>\n</lg>\n\n<lg>\n<l>mātā pitṛsamaḥ pūjya upādhyāyaḥ sadā bhavet /</l>\n<l>sa unmīlayate cakṣurvaśagocaratāṃ prati // Dhs_31.43 //</l>\n</lg>\n\n<p>niḥsukhā viṣayā matāḥ</p>\n\n<lg>\n<l>agrāhyā vā sadā dṛṣṭā muninā tattvadarśinā /</l>\n<l>sukhasya bhūmayo hyetā niḥsukhā viṣayā matāḥ // Dhs_31.44 //</l>\n</lg>\n\n<lg>\n<l>yadyevaṃ kurute dharma nirmalaṃ mārgadarśinam /</l>\n<l>saukhyaṃ tasya bhavennityaṃ na saukhyaṃ devabhūmiṣu // Dhs_31.45 //</l>\n</lg>\n\n<lg>\n<l>bhavāntareṣu sukṛtaṃ pṛṣṭhato dehināṃ sthitam /</l>\n<l>sa āhūya prayatnena sevitavyaḥ sadā naraiḥ // Dhs_31.46 //</l>\n</lg>\n\n<lg>\n<l>anāgate bhayaṃ yo hi paśyati buddhacakṣuṣā /</l>\n<l>sa paṇḍitaḥ sadā dhīro mūrkhatvādatibhīrukaḥ // Dhs_31.47 //</l>\n</lg>\n\n<lg>\n<l>vipattijaṃ bhayaṃ dṛṣṭvā (mārga) paśyati buddhimān /</l>\n<l>sa hi vighne tu samprāpte na viṣādena bādhyate // Dhs_31.48 //</l>\n</lg>\n\n<lg>\n<l>atha mūḍhamatirnityaṃ viṣayāneva sevate /</l>\n<l>vimohitaḥ sa viṣayaiḥ paścāttāpena dahyate // Dhs_31.49 //</l>\n</lg>\n\n<p>samagraṃ janma puṇyāni karaṇīyāni</p>\n\n<lg>\n<l>yāvat samagraṃ janmedaṃ jñānaṃ yāti vināvilam /</l>\n<l>tāvat kuruta puṇyāni duḥkhaṃ hayakṛtapuṇyatā // Dhs_31.50 //</l>\n</lg>\n\n<lg>\n<l>kṣayaṃ prayānti puṇyāni tvaritaṃ yāti jīvitam /</l>\n<l>dharmasaṅgrahaṇe yatnaḥ karttavyastuṣite suraiḥ // Dhs_31.51 //</l>\n</lg>\n\n<lg>\n<l>yo hi dharma parityajya pramādopahato naraḥ /</l>\n<l>na sañcinoti puṇyāni sa paścādapi tapyate // Dhs_31.52 //</l>\n</lg>\n\n<lg>\n<l>na yāvadāyāti jarā na vyādhiḥ saha mṛtyunā /</l>\n<l>tāvat kāryāṇi puṇyāni mā paścāt paritapyatha // Dhs_31.53 //</l>\n</lg>\n\n<lg>\n<l>asaṅgṛhītapuṇyasya pramādopahatasya ca /</l>\n<l>narake kāraṇaṃ duḥkhaṃ pramādastvāṃ haniṣyati // Dhs_31.54 //</l>\n</lg>\n\n<lg>\n<l>kiṃ tasya jīvitenārthaḥ kiṃ bhāgyaiḥ kiṃ ca bāndhavaiḥ /</l>\n<l>sabalendriyatāṃ prāpya yo na dharmarataḥ sadā // Dhs_31.55 //</l>\n</lg>\n\n<lg>\n<l>ahanyahani karttavyaṃ dharmasaṅgrahaṇe manaḥ /</l>\n<l>viratiścāpi pāpebhyaḥ sādhūnāṃ darśane na ca // Dhs_31.56 //</l>\n</lg>\n\n<lg>\n<l>śīlena yaḥ suro janma labdhvedaṃ kāmamohitaḥ /</l>\n<l>na sañcinoti puṇyāni sa bhavaṃ nātivartate // Dhs_31.57 //</l>\n</lg>\n\n<p>dharmaratāḥ sadā vandyāḥ</p>\n\n<lg>\n<l>jñānārambhābhiratayaḥ śīlaratnavibhūṣitāḥ /</l>\n<l>kāmarāgāddhi ye bhītā devānāṃ devasammatāḥ // Dhs_31.58 //</l>\n</lg>\n\n<lg>\n<l>devāste hi sadā vandyā ye dharme niratāḥ sadā /</l>\n<l>ye tu nityaṃ bhavāsaktāste sarve nidhanaṃ gatāḥ // Dhs_31.59 //</l>\n</lg>\n\n<lg>\n<l>dharmasetumimaṃ prāpya pārāvāragataṃ mahat /</l>\n<l>na sañcarati yastūrṇa bhavānnaiva pramucyate // Dhs_31.60 //</l>\n</lg>\n\n<p>śubhaṃ naiva praṇaśyati</p>\n\n<lg>\n<l>śubhānucāridharmaiśca śubhaṃ bhavati sarvadā /</l>\n<l>kalpakoṭisahastreṇa śubhaṃ naiva praṇaśyati // Dhs_31.61 //</l>\n</lg>\n\n<p>puṇyaprāptyarthe karaṇīyāni karttavyāni</p>\n\n<lg>\n<l>saṅgṛhītaṃ sadā śīlaṃ jñānaṃ ca parivartitam /</l>\n<l>dānaṃ cābhikṣayā dattaṃ bhavati svarasātmakam // Dhs_31.62 //</l>\n</lg>\n\n<p>sadaiva guṇāḥ sevyāḥ</p>\n\n<lg>\n<l>doṣāstrayaḥ praṇaśyanti tribhirdānādibhirnṛṇām /</l>\n<l>tasmād doṣān parityajya guṇāḥ sevyāḥ prayatnataḥ // Dhs_31.63 //</l>\n</lg>\n\n<p>jñānena laukikaṃ duḥkhaṃ naśyati</p>\n\n<lg>\n<l>saṃsargo dharmaśīlānāṃ jñānārambhaḥ prayatnataḥ /</l>\n<l>naśyati bhavajaṃ duḥkhamarkapādairyathā tamaḥ // Dhs_31.64 //</l>\n</lg>\n\n<lg>\n<l>abhyupeyo devarato devatābhiśca vandyate /</l>\n<l>prāpya janmāntara cāpi nirvṛtiṃ cāśu gacchati // Dhs_31.65 //</l>\n</lg>\n\n<p>// iti puṇyavarga ekatriṃśaḥ //</p>\n\n<p>(32) devavargaḥ</p>\n\n<p>saugatamārge carantaḥ puruṣā devatulyāḥ</p>\n\n<lg>\n<l>panthāno muninā śāstre uktā ye tattvadarśinā /</l>\n<l>taistu samprasthitāste (hi) puruṣā devasammatāḥ // Dhs_32.1 //</l>\n</lg>\n\n<p>sugatokto mārgaḥ</p>\n\n<lg>\n<l>satyaṃ hi dānaṃ ca tathaiva maitrī sattveṣu rakṣā priyavāditā ca /</l>\n<l>samyaktvadṛṣṭirvimalaṃ manaśca panthānamāhustridivasya buddhāḥ // Dhs_32.2 //</l>\n</lg>\n\n<lg>\n<l>śukladharmasamāyuktaḥ śuklacittasamanvitaḥ /</l>\n<l>sukhāt sukhataraṃ yāti jyotirjyotiḥparāyaṇaḥ // Dhs_32.3 //</l>\n</lg>\n\n<lg>\n<l>jyoti(hi)rjyotiṣā pūrṇa dīpo dīpāntarād yathā /</l>\n<l>tasmāddhi paramāṃllokān prayātā samprapadyate // Dhs_32.4 //</l>\n</lg>\n\n<p>ācāravān devānāmantikaṃ vrajet</p>\n\n<lg>\n<l>yasya śuddhaṃ sadā cittaṃ nirmalaṃ maṇivat sadā /</l>\n<l>sa śānto nirmamo dhīmān devānāmantikaṃ vrajet // Dhs_32.5 //</l>\n</lg>\n\n<lg>\n<l>dhyānaśīlasamādhibhyo yasya cittaṃ śubhānvitam /</l>\n<l>sa dhīmān kāñcanaprakhyo devānāmantikaṃ vrajet // Dhs_32.6 //</l>\n</lg>\n\n<lg>\n<l>prāṇātipātād virataḥ sarvasattvadayāparaḥ /</l>\n<l>ṛtusroto 'nukampāśca devānāmantikaṃ vrajet // Dhs_32.7 //</l>\n</lg>\n\n<lg>\n<l>śrutavān sarvalokasya krūrakarmavivarjitaḥ /</l>\n<l>aliptaḥ pāpakairdharmairdevānāmantikaṃ vrajet // Dhs_32.8 //</l>\n</lg>\n\n<lg>\n<l>tṛṇavat kāñcanaṃ yasya kāmā yasya viṣopamāḥ /</l>\n<l>sa kāmavarjako dhīmān devānāmantikaṃ vrajet // Dhs_32.9 //</l>\n</lg>\n\n<lg>\n<l>nākṛṣyate manaḥ kāmairviṣayai rāgahetubhiḥ /</l>\n<l>samantātbhavakāntārairdevānāmantikaṃ vrajet // Dhs_32.10 //</l>\n</lg>\n\n<lg>\n<l>bhinnāḥ paramparā ādau mitravān dhanabāndhavaḥ /</l>\n<l>yaḥ karoti susaṃśliṣṭā devānāmantikaṃ vrajet // Dhs_32.11 //</l>\n</lg>\n\n<lg>\n<l>yasya buddhisthitaṃ veśma na buddhiḥ kvāpi rāgiṇī /</l>\n<l>sa jitārirviśuddhātmā devānāmantikaṃ vrajet // Dhs_32.12 //</l>\n</lg>\n\n<lg>\n<l>praśastakāyakarmānto yaḥ pāpavirataḥ sukhī /</l>\n<l>sa kāmavirato dhyāyī devānāmantikaṃ vrajet // Dhs_32.13 //</l>\n</lg>\n\n<lg>\n<l>pāpamitravinirmuktastṛṣṇāviṣavivarjitaḥ /</l>\n<l>na baddhaḥ strībhayaiḥ pāśairdevānāmantikaṃ vrajet // Dhs_32.14 //</l>\n</lg>\n\n<lg>\n<l>prayatnavādī yo dharme dānaśīlasamādhimān /</l>\n<l>nityodyukto dṛḍhamatirdevānāmantikaṃ vrajet // Dhs_32.15 //</l>\n</lg>\n\n<lg>\n<l>samyagbandhano yena pāśaśchinno yathāsinā /</l>\n<l>sacchinnapāśaḥ svavaśī devānāmantikaṃ vrajet // Dhs_32.16 //</l>\n</lg>\n\n<p>śubhakarmavipākena devaloke udbhavaḥ</p>\n\n<lg>\n<l>manuṣyabhūtā ye sattvāścaranti sukṛtāvahāḥ /</l>\n<l>tena karmavipākena suraloke prasūyate // Dhs_32.17 //</l>\n</lg>\n\n<p>dharmapathāśritā eva balinaḥ</p>\n\n<lg>\n<l>manuṣyāṇāṃ balād devā devānāṃ balino narāḥ /</l>\n<l>anyonyabalino te ye saddharmapathamāsthitāḥ // Dhs_32.18 //</l>\n</lg>\n\n<p>tistro 'pāyabhūmayaḥ</p>\n\n<lg>\n<l>devānāṃ sugatirmartyāḥ martyānāṃ sugatiḥ surāḥ /</l>\n<l>apāyabhūmayastisraḥ śubhakarmavivarjitāḥ // Dhs_32.19 //</l>\n</lg>\n\n<p>sarva sukhaṃ dharmādhīnam</p>\n\n<lg>\n<l>dharmādhīnaṃ sukhaṃ sarva dharmādhīnā hi nirvṛtiḥ /</l>\n<l>dharmaḥ supteṣu jāgarti dharmo hi paramā gatiḥ // Dhs_32.20 //</l>\n</lg>\n\n<p>devairasurā jitāḥ</p>\n\n<lg>\n<l>dharmeṇa nirjito 'dharmaḥ satyenānṛtiko jitaḥ /</l>\n<l>jñānena varjito moho devaistu hyasurā jitāḥ // Dhs_32.21 //</l>\n</lg>\n\n<p>devalokaṃ sukhodayam</p>\n\n<lg>\n<l>sopānabhūtā ye tāni karmāṇi tridivasya hi /</l>\n<l>yoniṃ tyaktvā narā yānti devalokaṃ sukhodayam // Dhs_32.22 //</l>\n</lg>\n\n<p>vāksaṃyamena budhāstridivaṃ sukhaṃ bhuñjanti</p>\n\n<lg>\n<l>caturvidho vāṅniyamaḥ ko 'pi trividhapañcadhā /</l>\n<l>saptasopānamārūpyaṃ gacchanti tridivaṃ budhāḥ // Dhs_32.23 //</l>\n</lg>\n\n<lg>\n<l>prabhayā te ca divyantaḥ svaśarīreṇa jātayā /</l>\n<l>ramante svargabhuvane rañjitāḥ svena karmaṇā // Dhs_32.24 //</l>\n</lg>\n\n<p>śīlameva śubhasya kāraṇam</p>\n\n<lg>\n<l>nityāmodavihārā(ye) nityaṃ saukhyavihāriṇaḥ /</l>\n<l>yad devā devabhavane śīlaṃ tatra hi kāraṇam // Dhs_32.25 //</l>\n</lg>\n\n<lg>\n<l>yadapsaraḥ parivṛtā yat sūryaśaśisannibhāḥ /</l>\n<l>devāḥ samantād deveṣu tatsarvaśubhahetukam // Dhs_32.26 //</l>\n</lg>\n\n<lg>\n<l>yadīpsitaṃ sambhavati sambhūtaṃ ca na hīyate /</l>\n<l>vartate ca śubhaṃ nityaṃ tat sarva śubhahetukam // Dhs_32.27 //</l>\n</lg>\n\n<p>śubhacārī devānāṃ samatāṃ vrajet</p>\n\n<lg>\n<l>śubhacārī sadā dānī sarvabhūtadayārataḥ /</l>\n<l>dānamaitryā sadā yukto devānāṃ samatāṃ vrajet // Dhs_32.28 //</l>\n</lg>\n\n<lg>\n<l>prāṇātipātād virataḥ sarvasattvadayāparaḥ /</l>\n<l>samyagājīvakarmānto devānāṃ saṅgatiṃ vrajet // Dhs_32.29 //</l>\n</lg>\n\n<lg>\n<l>adatte na ratiḥ kiñcid dāne cāsya sadāmatiḥ /</l>\n<l>śāntendriyamatirdhīmān devasaṅgatimaśnute // Dhs_32.30 //</l>\n</lg>\n\n<lg>\n<l>mithyākāmairvimukto yaḥ satpathābhirataḥ sadā /</l>\n<l>nirvāṇakāṃkṣī vimalo devānāmantikaṃ vrajet // Dhs_32.31 //</l>\n</lg>\n\n<lg>\n<l>vimanaskaṃ hi yat prīte puruṣe kurute laghu /</l>\n<l>madyavarjī paraṃ dhīro devānāmantikaṃ vrajet // Dhs_32.32 //</l>\n</lg>\n\n<p>pramādavirahitaḥ sukhamāpnoti</p>\n\n<lg>\n<l>sukha (prāṇo) hi yo devaḥ pramādaṃ nānusevate /</l>\n<l>sukhāt sukhamavāpnoti nirvṛttiṃ cādhigacchati // Dhs_32.33 //</l>\n</lg>\n\n<lg>\n<l>kṣayāvasānaṃ tat saukhyaṃ nirvāṇamiti śāśvatam /</l>\n<l>tat saprāpyavimāneṣu rājante puruṣottamāḥ // Dhs_32.34 //</l>\n</lg>\n\n<lg>\n<l>uccāduccaro merustasmāduccaṃ sadā sukham /</l>\n<l>śubhena niyato janturakaniṣṭhān surān (jayet) // Dhs_32.35 //</l>\n</lg>\n\n<lg>\n<l>niravadye kutastṛptirdevaloke viśeṣataḥ /</l>\n<l>atīva saukhyaṃ labhate kasmād deveṣu sarvadā // Dhs_32.36 //</l>\n</lg>\n\n<p>kaḥ saukhyamupalabhyate?</p>\n\n<lg>\n<l>tṛṣṇāgniparidagdhena na saukhyamupalabhyate /</l>\n<l>evaṃ sukṛtadagdhena na saukhyamupalabhyate // Dhs_32.37 //</l>\n</lg>\n\n<lg>\n<l>trividhaṃ sukṛtaṃ kṛtvā triprakāraṃ trihetukam /</l>\n<l>etadagryaṃ tribhūmiṣṭhaṃ (triguṇaṃ ca) phalaṃ mahat // Dhs_32.38 //</l>\n</lg>\n\n<lg>\n<l>ahiṃsādānaparamā ye saddharmaparāyaṇāḥ /</l>\n<l>satyakṣāntidamairyuktāḥ tridivaṃ(te) samāgatāḥ // Dhs_32.39 //</l>\n</lg>\n\n<lg>\n<l>divyābharaṇasampannā divyamālyavibhūṣitāḥ /</l>\n<l>yad devā divyamatayaḥ (kurvanti) śubhameva tat // Dhs_32.40 //</l>\n</lg>\n\n<lg>\n<l>devānāṃ yanmahatsaukhyaṃ(na)nyūnādhikyamāsthitam /</l>\n<l>nyūnamadhyaṃ tu yasyaitat phalaṃ puṇyasya dṛśyate // Dhs_32.41 //</l>\n</lg>\n\n<p>puṇyakartā devalokaṃ gacchati</p>\n\n<lg>\n<l>yena yāvaddhi yat puṇyaṃ kṛtaṃ bhavati dehinā /</l>\n<l>tasya tāvaddhi tat saukhyaṃ devalokeṣu pacyate // Dhs_32.42 //</l>\n</lg>\n\n<p>śīlasaṃrakṣaṇamāvaśyakam</p>\n\n<lg>\n<l>svāgataṃ tava bho bhadra! sukṛtaṃ kṛtavānasi /</l>\n<l>saptadhā rakṣitaṃ śīlaṃ tasyaitat phalamāgatam // Dhs_32.43 //</l>\n</lg>\n\n<p>ramasva saha daivataiḥ</p>\n\n<lg>\n<l>vanopavanaśaileṣu padmākaravaneṣu ca /</l>\n<l>harmyāgreṣu ramasva (tvaṃ kāñcaneṣu) sadaivataḥ // Dhs_32.44 //</l>\n</lg>\n\n<lg>\n<l>vanopavanaśaileṣu vaidūryaśikhareṣu ca /</l>\n<l>vanādriṣu ca naikeṣu ramasva saha daivataiḥ // Dhs_32.45 //</l>\n</lg>\n\n<lg>\n<l>kalpavṛkṣeṣu ramyeṣu nadīprastravaṇeṣu ca /</l>\n<l>saritsu ca viśālāsu (ramasva) saha daivataiḥ // Dhs_32.46 //</l>\n</lg>\n\n<lg>\n<l>strotasvinyādiyukteṣu parvateṣu nadīṣu ca /</l>\n<l>nagareṣu mahārtheṣu ramasva saha daivataiḥ // Dhs_32.47 //</l>\n</lg>\n\n<lg>\n<l>madagandhipraroheṣu nīlotpalavaneṣu ca /</l>\n<l>yakṣasadmasu ramyeṣu ramasva saha daivataiḥ // Dhs_32.48 //</l>\n</lg>\n\n<lg>\n<l>bhūmibhāgeṣu cānteṣu ratnākaravaneṣu ca /</l>\n<l>vimāneṣu ca ramyeṣu ramasva saha daivataiḥ // Dhs_32.49 //</l>\n</lg>\n\n<lg>\n<l>pañcāṅgikena tūryeṇa manaḥprahlādakāriṇā /</l>\n<l>nṛtyamānaḥ sukhī nityaṃ ramasva saha daivataiḥ // Dhs_32.50 //</l>\n</lg>\n\n<lg>\n<l>śīlabījaṃ śodhayitvā śīleṣu vividheṣu ca /</l>\n<l>krīḍa tvaṃ vividhairdivyairyathārthamanusevase // Dhs_32.51 //</l>\n</lg>\n\n<lg>\n<l>yatprabhāmālino devā ramante vividhaiḥ sukhaiḥ /</l>\n<l>tacchubhasya phalaṃ dṛṣṭaṃ nirmalasya viśeṣataḥ // Dhs_32.52 //</l>\n</lg>\n\n<lg>\n<l>yadetairvividhaiḥ saukhyairdevāḥ krīḍantyanekaśaḥ /</l>\n<l>na vayaṃ hetavastatra (tatra hetuḥ) purākṛtam // Dhs_32.53 //</l>\n</lg>\n\n<lg>\n<l>kūṭāgārāṇi sarvāṇi karmacitrāṇi sarvadā /</l>\n<l>bhunakti devo deveṣu satkṛtenopabṛṃhitaḥ // Dhs_32.54 //</l>\n</lg>\n\n<lg>\n<l>pāśatrayavimuktasya pañcabhiḥ pālitasya vai /</l>\n<l>ekadharmavyatītasya devaloko mahīyate // Dhs_32.55 //</l>\n</lg>\n\n<lg>\n<l>pramudyaccetasāṃ puṃsāṃ spaṣṭaceṣṭā samāhitā /</l>\n<l>āgatā devasadanaṃ svakarmaphalasākṣiṇī // Dhs_32.56 //</l>\n</lg>\n\n<p>sukṛtaphalam</p>\n\n<lg>\n<l>uparyupari saukhyāni (tathā ca) sukṛtasya vai /</l>\n<l>bhuñjanti vibudhāḥ svarga yaddhi pūrvakṛtānugam // Dhs_32.57 //</l>\n</lg>\n\n<lg>\n<l>sākṣibhūtā ime sarvakarmaṇāṃ vividhā drumāḥ /</l>\n<l>nirantaraṃ susadṛśaṃ kathayanti manīṣiṇaḥ // Dhs_32.58 //</l>\n</lg>\n\n<p>bhāgyaṃ phalati sarvatra</p>\n\n<lg>\n<l>yena yena vipākena yatra yatropapadyate /</l>\n<l>puruṣo labhate svasya prārabdhasya śubhāśubham // Dhs_32.59 //</l>\n</lg>\n\n<p>śubhakarmaṇā prāṇī nityaṃ deveṣu jāyate</p>\n\n<lg>\n<l>śubhena karmaṇā janturnityaṃ deveṣu jāyate /</l>\n<l>tathāśubhena narake patanti puruṣādhamāḥ // Dhs_32.60 //</l>\n</lg>\n\n<p>kāmino maraṇaṃ nāvagacchanti</p>\n\n<lg>\n<l>śubhāśubhābhyāṃ saṃraktāḥ kāminaḥ kāmamohitāḥ /</l>\n<l>nāvagacchanti maraṇaṃ yadavaśyaṃ bhaviṣyati // Dhs_32.61 //</l>\n</lg>\n\n<lg>\n<l>śubhāśubhavipāko 'yaṃ yo vṛkṣeṣūpalabhyate /</l>\n<l>na saukhyād viramantyete manaḥ saukhyena mohitāḥ // Dhs_32.62 //</l>\n</lg>\n\n<p>sukṛtaṃ kṛtvā mānavāḥ deveṣu yānti</p>\n\n<lg>\n<l>trividhaṃ sukṛtaṃ kṛtvā bhāvayitvā ca saptadhā /</l>\n<l>trisaṃkhyākān ripūn hatvā yānti deveṣu mānavāḥ // Dhs_32.63 //</l>\n</lg>\n\n<p>kaḥ devānāmantikaṃ vrajet?</p>\n\n<lg>\n<l>nāsūyati kriyākleśān na ca nandīmasūyati /</l>\n<l>sa nandyasūyakaḥ śuddho devānāmantikaṃ gataḥ // Dhs_32.64 //</l>\n</lg>\n\n<lg>\n<l>vinindya mātsaryamidaṃ duḥkhasyāyatanaṃ mahat /</l>\n<l>samaṃ ca trividhaṃ dattvā devānāmantikaṃ gataḥ // Dhs_32.65 //</l>\n</lg>\n\n<lg>\n<l>prāṇināṃ praṇayaṃ nityaṃ rakṣayitvānukampayā /</l>\n<l>maitracittaḥ sadā dānto devānāmantikaṃ gataḥ // Dhs_32.66 //</l>\n</lg>\n\n<lg>\n<l>adattaṃ ca dhanaṃ dattvā dattvānandaṃ ca sarvataḥ /</l>\n<l>cetanābhāvitamatirdevānāmantikaṃ vrajet // Dhs_32.67 //</l>\n</lg>\n\n<lg>\n<l>mātṛvat paradārāṃśca dṛṣṭvā tattvārthacintakaḥ /</l>\n<l>alipto pāpakairdharmairdevānāmantikaṃ vrajet // Dhs_32.68 //</l>\n</lg>\n\n<lg>\n<l>(kṛtaḥ) svacittaprītyartha jihvāraṇisamudbhavaḥ /</l>\n<l>kathyate sa mṛṣāvādastaṃ hitvā sugatiṃ vrajet // Dhs_32.69 //</l>\n</lg>\n\n<lg>\n<l>paiśūnyaṃ ca sadā hitvā maitryanarthakaraṃ padam /</l>\n<l>ślakṣṇaprabhaḥ ślakṣṇamatiḥ devānāmantikaṃ vrajet // Dhs_32.70 //</l>\n</lg>\n\n<lg>\n<l>pāruṣyaṃ śatruvaddhīro varjayatyeva sarvadā /</l>\n<l>ślakṣṇaprabhāmatirnityaṃ sarveṣu gatigāmikaḥ // Dhs_32.71 //</l>\n</lg>\n\n<lg>\n<l>adharmo yasya jihvāgre na bhūto na bhaviṣyati /</l>\n<l>sadā duṣkālatattvajño devānāmantikaṃ vrajet // Dhs_32.72 //</l>\n</lg>\n\n<lg>\n<l>yenedaṃ rakṣitaṃ śīlaṃ saptadhā buddhadeśitam /</l>\n<l>sa dhīraḥ śīlatattvajño devānāmantikaṃ vrajet // Dhs_32.73 //</l>\n</lg>\n\n<p>kaḥ saphalaḥ dharmajñaḥ?</p>\n\n<lg>\n<l>vividhakarmavaśagaṃ janmedaṃ labhate suraiḥ /</l>\n<l>tatprāpya yo na dharmajñaḥ sa paścāt paritapyate // Dhs_32.74 //</l>\n</lg>\n\n<p>sukarmaṇā śubhajaṃ phalam</p>\n\n<lg>\n<l>vanopavanaramyo 'yaṃ latāvedikamaṇḍapaḥ /</l>\n<l>yadvicitramayo lokastat sarva śubhajaṃ phalam // Dhs_32.75 //</l>\n</lg>\n\n<lg>\n<l>yena yena yathā karma kṛtaṃ bhavati śobhanam /</l>\n<l>tasya tasya tathā dṛṣṭaṃ phalaṃ tadanugāmikam // Dhs_32.76 //</l>\n</lg>\n\n<lg>\n<l>pratyakṣaṃ dṛśyate devairhīnamadhyottamaṃ sukham /</l>\n<l>yena yena yathā cīrṇaṃ tasya tasya tathā phalam // Dhs_32.77 //</l>\n</lg>\n\n<p>kukarmaṇā duḥkhajaṃ phalam</p>\n\n<lg>\n<l>vicitraveṣāḥ saṃmūḍhā devā mohavaśānugāḥ /</l>\n<l>tannāśānmanasā mūḍhā na paśyanti mahadbhayam // Dhs_32.78 //</l>\n</lg>\n\n<lg>\n<l>vicitrakāmaratayo vicitraphalakāṅkṣiṇaḥ /</l>\n<l>na vā kurvanti karmāṇi te 'surā mūḍhacetasaḥ // Dhs_32.79 //</l>\n</lg>\n\n<p>ke premaparāyaṇāḥ?</p>\n\n<lg>\n<l>phalaṃ yeṣāṃ priyaṃ cittaṃ na ca śīle ratā matiḥ /</l>\n<l>te pradīpaṃ parityajya premālokaparāyaṇāḥ // Dhs_32.80 //</l>\n</lg>\n\n<p>hetuphalatattvajñāḥ sukhino bhavanti</p>\n\n<lg>\n<l>ye hetuphalasādṛśyenecchanti surasattamān /</l>\n<l>te hetuphalatattvajñā bhavanti sukhabhāginaḥ // Dhs_32.81 //</l>\n</lg>\n\n<p>jñānādeva muktiḥ</p>\n\n<lg>\n<l>vinābījaṃ phalaṃ nāsti vinā dīpaṃ kutaḥ prabhā? /</l>\n<l>vinā śīlaiḥ kutaḥ svargo muktirjñānaṃ vinā kutaḥ? // Dhs_32.82 //</l>\n</lg>\n\n<p>kaḥ dhīmataḥ?</p>\n\n<lg>\n<l>tatsukhaṃ tadvimuktasya gatakāṅkṣasya tāyinaḥ /</l>\n<l>vimuktakāmatṛṣṇasya nirmamasya ca dhīmataḥ // Dhs_32.83 //</l>\n</lg>\n\n<p>sukarmaiḥ sukhaṃ bhavatyeva</p>\n\n<lg>\n<l>yadidaṃ karmajaṃ saukhyaṃ sarva (tajjñeya) kalmaṣam /</l>\n<l>yaṃ neṣṭakaṃ bhavatyeva tat sarvamamalaṃ smṛtam // Dhs_32.84 //</l>\n</lg>\n\n<p>devalokasya varṇanam</p>\n\n<lg>\n<l>yo manorathakṛtsnasya bahirantaśca (sarvataḥ) /</l>\n<l>sarvālokaḥ sadāloko devatāgaṇasevitaḥ // Dhs_32.85 //</l>\n</lg>\n\n<lg>\n<l>virājate girivaro ratnamāṇikyasannibhaḥ /</l>\n<l>prabhūtasalilo yaśca padminībhiḥ samāvṛtaḥ // Dhs_32.86 //</l>\n</lg>\n\n<lg>\n<l>vanopavanaramyo 'yaṃ mṛgapakṣiniṣevitaḥ /</l>\n<l>kandarodarasaṃrambho bhitvā gaganamutthitaḥ // Dhs_32.87 //</l>\n</lg>\n\n<p>kutra devataiḥ sevyate?</p>\n\n<lg>\n<l>sevyate devatairnityaṃ divyamālyavibhūṣitaiḥ /</l>\n<l>nṛtyagītaprakṛṣṭābhirdevatābhiśca sarvataḥ // Dhs_32.88 //</l>\n</lg>\n\n<lg>\n<l>pañcāṅgikena tūryeṇa prerita iva lakṣyate /</l>\n<l>śirobhūto mahāramyaḥ prabhāmālī samantataḥ // Dhs_32.89 //</l>\n</lg>\n\n<lg>\n<l>sukṛtena śubhenāyaṃ karmaṇādhiguṇena vai /</l>\n<l>yaṃ samāśritya krīḍanti devavṛndāni sarvataḥ // Dhs_32.90 //</l>\n</lg>\n\n<p>ke svarga gacchanti?</p>\n\n<lg>\n<l>dānaśīlayutā vṛddhā nityaṃ tadgatamānasāḥ /</l>\n<l>ye bhavanti sadā dāntāste janāḥsvargagāminaḥ // Dhs_32.91 //</l>\n</lg>\n\n<lg>\n<l>saṃkṣiptamanasaḥ śāntāste janāḥ svargagāminaḥ /</l>\n<l>vairiṇāṃ viṣayo nityaṃ praśāntamanasastu ye // Dhs_32.92 //</l>\n</lg>\n\n<lg>\n<l>(vītarāgā vītamohāste janāḥ) svargagāminaḥ /</l>\n<l>bhavābhavena tīvreṇa bādhate (yatra) sādhanam /</l>\n<l>sudāntamānasāṃ dhīrāste janāḥ svargagāminaḥ // Dhs_32.93 //</l>\n</lg>\n\n<lg>\n<l>satyamārgavilambena hayatīva sukhabhāginaḥ /</l>\n<l>sārāsāravidhijñāśca te janāḥ svargagāminaḥ // Dhs_32.94 //</l>\n</lg>\n\n<lg>\n<l>saṃsāre ye na rakṣanti svamano (nanu) dehinaḥ /</l>\n<l>nirvāṇābhiratā nityaṃ te janāḥ svargagāminaḥ // Dhs_32.95 //</l>\n</lg>\n\n<lg>\n<l>vṛkṣamūle śmaśāne vā tathā ca girikandare /</l>\n<l>dhyāyinaḥ sattvamanasaste janāḥ svargagāminaḥ // Dhs_32.96 //</l>\n</lg>\n\n<lg>\n<l>mātrajñā deśakālajñāḥ pāpamitra(vi)varjitāḥ /</l>\n<l>maitreṇa cetasā ye tu te janāḥ svargagāminaḥ // Dhs_32.97 //</l>\n</lg>\n\n<lg>\n<l>na snānadarśanaratā narāḥ manmathavāriṇā /</l>\n<l>ekāntagāminaḥ śāntāste janāḥ svargagāminaḥ // Dhs_32.98 //</l>\n</lg>\n\n<lg>\n<l>kṣaṇe kṣaṇe sadā kāyaṃ paśyantyaśucisambhavam /</l>\n<l>kāryākāryavidhijñā ye te janāḥ svargagāminaḥ // Dhs_32.99 //</l>\n</lg>\n\n<lg>\n<l>dharmāṇāṃ dharmatāṃ ye ca paśyanti vividhā samāḥ /</l>\n<l>na ca rakṣanti saṃsāre te janāḥ svargagāminaḥ // Dhs_32.100 //</l>\n</lg>\n\n<lg>\n<l>vedanā madhyatattvāntamanekavidhasambhavam /</l>\n<l>paśyanti ca na rakṣanti te janāḥ svargagāminaḥ // Dhs_32.101 //</l>\n</lg>\n\n<lg>\n<l>māyopamaṃ ca kṣaṇikaṃ gandharvanagaropamam /</l>\n<l>ye jānanti (sadā) cittāḥ te janāḥ svargagāminaḥ // Dhs_32.102 //</l>\n</lg>\n\n<lg>\n<l>ekalakṣaṇatattvajñā vilakṣaṇavidaḥ svayam /</l>\n<l>nirvāṇarāgamanasaste janāḥ svargagāminaḥ // Dhs_32.103 //</l>\n</lg>\n\n<lg>\n<l>mātṛvat paradārān ye pitṛvat sarvadehinaḥ /</l>\n<l>paśyanti ye bhayaṃ loke te janāḥ svargagāminaḥ // Dhs_32.104 //</l>\n</lg>\n\n<lg>\n<l>śūnyavargagato nityaṃ sattvānāṃ priyavādinaḥ /</l>\n<l>akrūrā ṛddhimanasaste janāḥ svargagāminaḥ // Dhs_32.105 //</l>\n</lg>\n\n<lg>\n<l>kāṣṭhavalloṣṭhavat sarva paravittasamīkṣakāḥ /</l>\n<l>saṃtuṣṭāḥ svena cittena te janāḥ svargagāminaḥ // Dhs_32.106 //</l>\n</lg>\n\n<lg>\n<l>na rātrau na divā yeṣāṃ kausīdyadyutiriṣyate /</l>\n<l>nityodyuktavihārā ye te janāḥ svargagāminaḥ // Dhs_32.107 //</l>\n</lg>\n\n<lg>\n<l>kaukṛtyaṃ styānamiddhaṃ ca kausīdyaṃ ca viśeṣataḥ /</l>\n<l>varjayanti sadā dhanyāste janāḥ svargagāminaḥ // Dhs_32.108 //</l>\n</lg>\n\n<lg>\n<l>dauḥśīlyaṃ pañcarandhrebhyaḥ pariśuddhamanekadhā /</l>\n<l>saṃkṣipanti sadā duḥkhaṃ te janāḥ svargagāminaḥ // Dhs_32.109 //</l>\n</lg>\n\n<lg>\n<l>upādānacatuṣṭvajñāḥ satyāni ca tathaiva ca /</l>\n<l>ye paśyanti budhāḥ prajñāṃ te janāḥ svargagāminaḥ // Dhs_32.110 //</l>\n</lg>\n\n<lg>\n<l>duḥkhaṃ duḥkhavipākaśca duḥkheṣu ca manaśca yat /</l>\n<l>paśyanti ye sadā tattvaṃ te janāḥ svargagāminaḥ // Dhs_32.111 //</l>\n</lg>\n\n<lg>\n<l>tīvravyasanamāpannā ye (ca) dharmāvimuñcakāḥ /</l>\n<l>śāntāśca dharmamatayaste janāḥ svargagāminaḥ // Dhs_32.112 //</l>\n</lg>\n\n<lg>\n<l>śuklāvadātaṃ ye vastraṃ pāṃsukūlaṃ tathaiva ca /</l>\n<l>piṇḍapātaratā nityaṃ te janāḥ svargagāminaḥ // Dhs_32.113 //</l>\n</lg>\n\n<lg>\n<l>adaṇḍāḥ śāntamanaso nityaṃ dhyānavihāriṇaḥ /</l>\n<l>naiṣkarmyaniratāḥ sarve te janāḥ svargagāminaḥ // Dhs_32.114 //</l>\n</lg>\n\n<lg>\n<l>mṛṣṭaṃ ca yadi vāṅmṛṣṭaṃ yathecchāvidhimāgatam /</l>\n<l>santuṣyanti na kupyanti te janāḥ svargagāminaḥ // Dhs_32.115 //</l>\n</lg>\n\n<lg>\n<l>śuklāvadātaṃ ye vastraṃ pāṃsukūlaṃ tathaiva ca /</l>\n<l>saṃvṛtau caiva saṃtuṣṭāste janāḥ svargagāminaḥ // Dhs_32.116 //</l>\n</lg>\n\n<lg>\n<l>śayyātale yathā bhūmau harmyāgre vā tathāpare /</l>\n<l>na duṣyanti (na hṛṣyanti) te janāḥ svargagāminaḥ // Dhs_32.117 //</l>\n</lg>\n\n<lg>\n<l>cakṣurviṣayamāpannaṃ yatkarma sāmparāyikam /</l>\n<l>tattvato ye prapaśyanti te janāḥ svargagāminaḥ // Dhs_32.118 //</l>\n</lg>\n\n<lg>\n<l>apriyaṃ vā priyaṃ vāpi ye śrutvā tīvrasambhramāt /</l>\n<l>akṣubdhamatayo muktāste janāḥ svargagāminaḥ // Dhs_32.119 //</l>\n</lg>\n\n<lg>\n<l>ṣaḍindriyāṇi sarvāṇi viṣayāṃstu tathaiva ca /</l>\n<l>saṃkṣipanti na rakṣanti te janāḥ svargagāminaḥ // Dhs_32.120 //</l>\n</lg>\n\n<lg>\n<l>yathā karma kṛtaṃ sarvamaviśeṣeṇa tattvataḥ /</l>\n<l>paśyantyamanaso dhanyāste janāḥ svargagāminaḥ // Dhs_32.121 //</l>\n</lg>\n\n<lg>\n<l>karmaṇāṃ ca vipākaṃ ca kṛtaṃ (ye dhīracetasā) /</l>\n<l>bibhyatīha sadā duḥkhete janāḥ svargagāminaḥ // Dhs_32.122 //</l>\n</lg>\n\n<lg>\n<l>ityetāni mahārthāni nityaṃ duḥkhakarāṇi ca /</l>\n<l>kurvanti vidhivat sarva te janāḥ svargagāminaḥ // Dhs_32.123 //</l>\n</lg>\n\n<p>// iti devavargo dvātriṃśaḥ //</p>\n\n<p>(33) sukhavargaḥ</p>\n\n<p>sukhasvarūpanirūpaṇam</p>\n\n<lg>\n<l>anuttareṣu saukhyeṣu dhyānopātteṣu ye ratāḥ /</l>\n<l>teṣāṃ sukhaṃ yathāvat syāt nirvāṇapuradarśakam // Dhs_33.1 //</l>\n</lg>\n\n<lg>\n<l>navena sukhaduḥkhena purāṇamabhihanyate /</l>\n<l>devasyaitannavenaiva purāṇamabhihanyate // Dhs_33.2 //</l>\n</lg>\n\n<lg>\n<l>dhū(ma) miśraṃ yathā kāṣṭhaṃ vi(ṣṭhā) miśraṃ yathodanam /</l>\n<l>tathā sukhamidaṃ sarvamasvatvaṃ nāvagamyate // Dhs_33.3 //</l>\n</lg>\n\n<p>nirvāṇapuragāmināṃ sukham</p>\n\n<lg>\n<l>tat sukhaṃ yad vitṛṣṇānāmekāntasukhacāriṇām /</l>\n<l>nirmohiṇāmarāgāṇāṃ nirvāṇapuragāminām // Dhs_33.4 //</l>\n</lg>\n\n<lg>\n<l>teṣāṃ vimalamādyantaṃ saukhyānāmapi tat sukham /</l>\n<l>yeṣāṃ tṛṣṇānugā cāśā sarvathā naiva cetasi // Dhs_33.5 //</l>\n</lg>\n\n<lg>\n<l>saṅgṛhītasya cittasya nirātmasya ca sarvataḥ /</l>\n<l>kāryākāryeṣu mūḍhasya sukhaṃ nityamupasthitam // Dhs_33.6 //</l>\n</lg>\n\n<p>kaḥ śreṣṭhaḥ sukhī?</p>\n\n<lg>\n<l>sā bahirnihatā yena nandisaṃsārahetukī /</l>\n<l>sa dhīraḥ pāragaḥ śreṣṭhaḥ sukhī nirvāṇamāśritaḥ // Dhs_33.7 //</l>\n</lg>\n\n<lg>\n<l>naitat sukhena tṛṣṇānāṃ yad rāgadveṣasaṃyutam /</l>\n<l>yatra rāgādinirmuktaṃ tat sukhaṃ nirmalaṃ matam // Dhs_33.8 //</l>\n</lg>\n\n<p>kutra tṛṣṇā na bādhate?</p>\n\n<lg>\n<l>devaloke samāsādya yaḥ suro nāvamanyate /</l>\n<l>sa sukhāt sukhatāṃ yāti yatra tṛṣṇā na bādhate // Dhs_33.9 //</l>\n</lg>\n\n<p>tadantyasukhi śreyo yatra mṛtyurna vidyate /</p>\n\n<lg>\n<l>mṛtyupāśairna baddhasya na sukhaṃ vidyate kvacit /</l>\n<l>yat sukhaṃ kāmajanakaṃ na tat saukhyaṃ satāṃ matam // Dhs_33.10 //</l>\n</lg>\n\n<lg>\n<l>yatra kāmavinirmuktastatsukhāt sukhamuttamam /</l>\n<l>yat sukhaṃ janayet śreyaḥ (payomiśraṃ) yathodanam // Dhs_33.11 //</l>\n</lg>\n\n<lg>\n<l>yatra tṛṣṇāvinirmuktiḥ payomiśraṃ yathodanam /</l>\n<l>yathā padmavane gṛddhā yānti(te) kravyabhakṣiṇaḥ // Dhs_33.12 //</l>\n</lg>\n\n<lg>\n<l>evaṃ śānteṣvaraṇyeṣu na bhāntyaśubhacāriṇaḥ /</l>\n<l>kvacicchāntaṃ vanaṃ ramyaṃ kvacid devāḥ pramādinaḥ // Dhs_33.13 //</l>\n</lg>\n\n<p>kaḥ paramaṃ sukhaṃ prāpnoti?</p>\n\n<lg>\n<l>viparītaṃ na sadṛśaṃ bhānoḥ śītā yathā prabhā /</l>\n<l>gatatṛṣṇasya yat saukhyaṃ muktaduḥkhasya tāyinaḥ // Dhs_33.14 //</l>\n</lg>\n\n<lg>\n<l>tasyāntareṇa saukhyasya sukhametanna gaṇyate /</l>\n<l>dhyāyinastvapramattasya muktapāpasya sarvadā // Dhs_33.15 //</l>\n</lg>\n\n<lg>\n<l>tat sukhaṃ tat paraṃ saukhyaṃ nedaṃ tṛṣṇāvidāṃ matam /</l>\n<l>munisevyaṃ vanamidaṃ sevitaṃ ca subhāṣitaiḥ // Dhs_33.16 //</l>\n</lg>\n\n<lg>\n<l>nārhā (yūyaṃ) rāgagaṇaṃ sevituṃ bho surottamāḥ /</l>\n<l>yadetad bhavatāṃ saukhyametanna khalu śāśvatam // Dhs_33.17 //</l>\n</lg>\n\n<lg>\n<l>tat sukhaṃ paramaṃ śāntaṃ vītatṛṣṇai niṣevyate /</l>\n<l>niḥsevitaṃ vanamidaṃ ye gatāḥ paramaṃ padam // Dhs_33.18 //</l>\n</lg>\n\n<lg>\n<l>yat prāpya sarvaduḥkhasyacchedo bhavati sarvathā /</l>\n<l>brahmacaryādanirmuṣṭāḥ śīlālāpena vañcitāḥ // Dhs_33.19 //</l>\n</lg>\n\n<p>bhikṣūṇāṃ vane vāsa eva sukhāvahaḥ</p>\n\n<lg>\n<l>nārhanti sevituṃ ramyaṃ vanaṃ śāntaṃ subhāṣitam /</l>\n<l>śāntaṃ ca bhāvitaṃ (caiva) ramate śubhagocare // Dhs_33.20 //</l>\n</lg>\n\n<lg>\n<l>na rāgacāriṇāṃ cittaṃ ramate vanagocare /</l>\n<l>na rāgavyākulaṃ cittaṃ vaneṣu labhate dhṛtim // Dhs_33.21 //</l>\n</lg>\n\n<p>kaḥ puruṣottamaḥ?</p>\n\n<lg>\n<l>śravyāmūḍhā matiryasya nityaṃ tribhuvanaṃ kare /</l>\n<l>sa ratiṃ labhate śāntiṃ vane puruṣasattamaḥ // Dhs_33.22 //</l>\n</lg>\n\n<p>sukhāya vanaṃ sevyam</p>\n\n<lg>\n<l>sa kalparāgakuṭilo nityaṃ rāgādibhirvṛtaḥ /</l>\n<l>sa śāntiṃ naiva labhate vane śānte sukhāvahe // Dhs_33.23 //</l>\n</lg>\n\n<lg>\n<l>yeṣāṃ tu manasā nityaṃ vane dhyānaniyoginām /</l>\n<l>vanaṃ teṣāṃ sadāramyaṃ na tu rāgagaveṣiṇām // Dhs_33.24 //</l>\n</lg>\n\n<lg>\n<l>vaneṣu bhāvitaṃ cittaṃ nagareṣu na kupyate /</l>\n<l>tasmād vanaṃ sadā sevyaṃ nagaraṃ naiva śasyate // Dhs_33.25 //</l>\n</lg>\n\n<lg>\n<l>vikṣipyate hi nagare nṛṇāṃ rāgādibhirvṛtaḥ /</l>\n<l>vikṣipta mohakuṭilaṃ vanaṃ bhūyaḥ prasīdati // Dhs_33.26 //</l>\n</lg>\n\n<lg>\n<l>tasmād vanaṃ paraṃ śāntaṃ yogināmālayaṃ mahat /</l>\n<l>saṃsevyaṃ vītamanasā yasya tad vītakalmaṣam // Dhs_33.27 //</l>\n</lg>\n\n<p>ratiṃ mā kṛthā</p>\n\n<lg>\n<l>praśāntendriyacittasya yā ratiryogino hṛdi /</l>\n<l>nāsau śaktiḥ sahasrasya (mānavānāṃ) bhaviṣyati // Dhs_33.28 //</l>\n</lg>\n\n<lg>\n<l>yā dhyāyino ratirdṛṣṭā vyavadānāya sarvadā /</l>\n<l>na yāmeṣvapi sā dṛṣṭā nityaṃ rāgānurāgiṇī // Dhs_33.29 //</l>\n</lg>\n\n<lg>\n<l>ratiryā kāmavaśagā sā nityaṃ duḥkhasambhavā /</l>\n<l>yā tu kleśavaśāt prītiḥ (sā prītiḥ) śāśvatā nahi // Dhs_33.30 //</l>\n</lg>\n\n<p>kaḥ śreyaspadaṃ prāpnoti?</p>\n\n<lg>\n<l>śreyo vaneṣu caritaṃ tattaduccaritaṃ nṛbhiḥ /</l>\n<l>yasmāt tat pratibaddhaṃ hi śreyasāṃ padamucyate // Dhs_33.31 //</l>\n</lg>\n\n<lg>\n<l>susambhṛtena dharmeṇa rakṣiteneva cetasā /</l>\n<l>sudṛṣṭaṃ labhate sthānaṃ yatra doṣo na vidyate // Dhs_33.32 //</l>\n</lg>\n\n<lg>\n<l>yaḥ kṣiptamanasā nityaṃ na ca dharmaparāyaṇaḥ /</l>\n<l>teṣāṃ vṛthā sukhamidaṃ gacchati na nivartate // Dhs_33.33 //</l>\n</lg>\n\n<p>tattvajñā duḥkhaṃ na paśyanti</p>\n\n<lg>\n<l>ye tu tattvavido dhīrāḥ paśyanti jagataḥ sthitim /</l>\n<l>anityaduḥkhaśūnyānāṃ teṣāṃ duḥkhaṃ na vidyate // Dhs_33.34 //</l>\n</lg>\n\n<lg>\n<l>sukhadharmasya caraṇaṃ jñānasya ca niṣevaṇam /</l>\n<l>ahiṃsā satyavacanaṃ tadapyekāntataḥ sthitam // Dhs_33.35 //</l>\n</lg>\n\n<p>kaḥ svarga yāti?</p>\n\n<lg>\n<l>ekadharmavyatītā ye ye 'dharmaparivañcakāḥ /</l>\n<l>tristhānalakṣaṇāviṣṭāste janāḥ svargagāminaḥ // Dhs_33.36 //</l>\n</lg>\n\n<p>sukhasya svarūpam</p>\n\n<lg>\n<l>udayavyayadharmāṇāmanityaṃ karmajaṃ hi tat /</l>\n<l>tat sukhaṃ sāstravaṃ nityaṃ na bhūtaṃ na bhaviṣyati // Dhs_33.37 //</l>\n</lg>\n\n<lg>\n<l>tat sukhaṃ tadvitṛṣṇasya nīrāgasya hi dehinaḥ /</l>\n<l>muktirbhavati doṣasya pārasthasya hi tāpinaḥ // Dhs_33.38 //</l>\n</lg>\n\n<lg>\n<l>tat kiñcit sāsravaṃ saukhyaṃ tat sarva kṣaṇikaṃ matam /</l>\n<l>rāgabandhād vinirmuktaṃ tat sarva niścalaṃ sukham // Dhs_33.39 //</l>\n</lg>\n\n<lg>\n<l>ye na kṣipanti duḥkhena sukhe yeṣāṃ na saṅgatiḥ /</l>\n<l>te duḥkhasukhanirmuktā nirvāṇasukhagāminaḥ // Dhs_33.40 //</l>\n</lg>\n\n<lg>\n<l>anupāyena ye mūḍhāḥ prārthayanti sukhaṃ sadā /</l>\n<l>bālukābhiryathā tailaṃ yallabhyaṃ nityameva tat // Dhs_33.41 //</l>\n</lg>\n\n<lg>\n<l>na cetasā naraḥ prājño manorathaśatairapi /</l>\n<l>śakro 'pi tat sukhaṃ kartu yathā karma kṛtaṃ mahat // Dhs_33.42 //</l>\n</lg>\n\n<p>sukhāya dharmamācaret</p>\n\n<lg>\n<l>sasukhaṃ yasya tu manaḥ saddharmānucaro bhavet /</l>\n<l>duḥkhairmuktyabhilāṣo 'yaṃ sa dharme kurute matim // Dhs_33.43 //</l>\n</lg>\n\n<lg>\n<l>nāhetukaṃ sukhaṃ dṛṣṭaṃ duḥkhaṃ vā trividhātmakam /</l>\n<l>sukhe duḥkhe pṛthagbhāve tasmānnu sukṛta caret // Dhs_33.44 //</l>\n</lg>\n\n<lg>\n<l>nedaṃ saukhyaṃ sadā śastamadhruvaṃ vipralopi ca /</l>\n<l>tṛṣṇāviṣeṇa sammiśraṃ viṣamiśraṃ yathodanam // Dhs_33.45 //</l>\n</lg>\n\n<lg>\n<l>tat saukhyaṃ (hi)satāṃ śastaṃ yatra mṛtyurna vidyate /</l>\n<l>na ca priyeṇa viśleṣo nāpriyeṇa samāgamaḥ // Dhs_33.46 //</l>\n</lg>\n\n<p>kīdṛśaṃ sukhaṃ duḥkhajanakam?</p>\n\n<lg>\n<l>yadetat strīmayaṃ saukhyametad duḥkhāya kalpyate /</l>\n<l>tadbījavartakā dṛṣṭā narakeṣūpapattaye // Dhs_33.47 //</l>\n</lg>\n\n<p>yat sukhaṃ duḥkhajanakaṃ kathaṃ tat sukhamiṣyate?\n<l>duḥkhād duḥkhataraṃ jñeyaṃ pariṇāmavaśena tat // Dhs_33.48 //</l></p>\n\n<lg>\n<l>yadetad bhujyate saukhyametat kālena naśyati /</l>\n<l>sūryastāstaṅgatasyaivaṃ raśmayaḥ saha cāriṇaḥ // Dhs_33.49 //</l>\n</lg>\n\n<lg>\n<l>vikṛtiṃ yasya (ca) manaḥ sukhaduḥkhairna gacchati /</l>\n<l>sa dhīmān suraloke ca gatvānyallabhate sukham // Dhs_33.50 //</l>\n</lg>\n\n<lg>\n<l>bhuktaṃ sukhaṃ purāṇaṃ tu hīnakarma karoti ca /</l>\n<l>purāṇaṃ sukṛtaṃ śīrṇa mṛtyukāle na budhyate // Dhs_33.51 //</l>\n</lg>\n\n<p>sarva sukhamanityaṃ bhavati</p>\n\n<lg>\n<l>yadidaṃ dṛśyate saukhyaṃ manovākkāmajaṃbhṛśam /</l>\n<l>anityaṃ tad vināśatvamacireṇa bhaviṣyati // Dhs_33.52 //</l>\n</lg>\n\n<lg>\n<l>phenabudbudasaṅkāśaṃ marīcyudakasannibham /</l>\n<l>cañcalormi sukhaṃ sarva vinipāto bhavārṇave // Dhs_33.53 //</l>\n</lg>\n\n<lg>\n<l>niṣpratīkāraviṣamaḥ sarvabhūtabhayāvahaḥ /</l>\n<l>cakravātapravego (vai) mṛtyurājaiṣa dhāvati // Dhs_33.54 //</l>\n</lg>\n\n<lg>\n<l>nāśayitvā sukhaṃ sarva nāśayitvā ca jīvitam /</l>\n<l>karmasaṅkalpavāhyeṣu lokamanyatra neṣyati // Dhs_33.55 //</l>\n</lg>\n\n<lg>\n<l>yadatīva sukhaṃ nṛṇāṃ taddhi saukhyāya kalpyate /</l>\n<l>yannaiṣyati sukhaṃ kiñcit taddhi naiva vigaṇyate // Dhs_33.56 //</l>\n</lg>\n\n<lg>\n<l>vartamānaṃ tu yat saukhyaṃ tṛṣṇāviṣavivarjitam /</l>\n<l>sarva hyanātmajaṃ duḥkhamanityaṃ saṃskṛtaṃ balam // Dhs_33.57 //</l>\n</lg>\n\n<p>laukikaṃ sukhaṃ na sukham</p>\n\n<lg>\n<l>yad sukhaṃ triṣu lokeṣu na śastaṃ tattvadarśibhiḥ /</l>\n<l>tena matvā kathaṃ devā bhavanti vigatajvarāḥ? // Dhs_33.58 //</l>\n</lg>\n\n<lg>\n<l>aviṣṭovatakālo 'yaṃ bhairavo yāti sattvaram /</l>\n<l>yo bhokṣyate surān sarvān śuṣkendhanamivānalaḥ // Dhs_33.59 //</l>\n</lg>\n\n<lg>\n<l>atiyāti sukhaṃ sarva kriyatāṃ śraiyasaṃ manaḥ /</l>\n<l>mā paścāt saṃbhavo yoge mṛtyukālo bhaviṣyati // Dhs_33.60 //</l>\n</lg>\n\n<p>sukhamasthiraṃ bhavati</p>\n\n<lg>\n<l>janmāntarasahasreṣu yad muktaṃ karmajaṃ sukham /</l>\n<l>taraṅgasannibhaḥ kvāyaṃ(jānīyād) bāliśo 'sthiram // Dhs_33.61 //</l>\n</lg>\n\n<p>kaḥ sukhena prasīdati?</p>\n\n<lg>\n<l>na sukhaistṛpyate bālastathā kāṣṭhairyathānalaḥ /</l>\n<l>tasmānna (sukha) saktasya sukhaṃ bhavati naiṣṭhikam // Dhs_33.62 //</l>\n</lg>\n\n<lg>\n<l>viṣasya doṣamuktasya kāmadoṣānudarśinaḥ /</l>\n<l>dhyāyinaścāpramatasya tat sukhaṃ yadanāvilam // Dhs_33.63 //</l>\n</lg>\n\n<lg>\n<l>sukhī bhavati tat prāpya na sukhaṃ bhavajanmanaḥ /</l>\n<l>bandhamiśraṃ viṣaṃ yadvad dharmasaukhyodayastathā // Dhs_33.64 //</l>\n</lg>\n\n<p>kāmavirahitaḥ sukhamaśnuvate</p>\n\n<lg>\n<l>tasmāt tatsukhasaktānāṃ nityaṃ kāmagaveṣiṇām /</l>\n<l>bhavantyanekasaukhyā(ni)tasmāt kāmo na jāyate // Dhs_33.65 //</l>\n</lg>\n\n<p>jñānenaivendriyāṇi svagocare nivartante</p>\n\n<lg>\n<l>nendriyāṇāṃ jayaḥ śakyaḥ karttu viṣayagocare /</l>\n<l>jñānena hi nivartante indriyāṇi svagocare // Dhs_33.66 //</l>\n</lg>\n\n<p>bālā eva gatipañcake bhramanti</p>\n\n<lg>\n<l>duḥkhe sukhābhisaṃsaktā nityaṃ bālā (haya)medhasaḥ /</l>\n<l>viparyayā paribhrāntā bhramanti gatipañcake // Dhs_33.67 //</l>\n</lg>\n\n<p>kutra sukhaṃ duḥkhasadṛśaṃ bhavati?</p>\n\n<lg>\n<l>yadatyantasukhaṃ dṛṣṭaṃ tat sukhaṃ satyamucyate /</l>\n<l>yatra duḥkhaṃ vipākaṃ syāt tat sukhaṃ duḥkhameva tat // Dhs_33.68 //</l>\n</lg>\n\n<p>pāpasyākaraṇameva sukham</p>\n\n<lg>\n<l>anyāgatasya duḥkhasya pratighātayate budhaḥ /</l>\n<l>pāpasya hetujaṃ duḥkhaṃ pāpasyākaraṇaṃ sukham // Dhs_33.69 //</l>\n</lg>\n\n<p>// iti sukhavargo trayastriṃśaḥ //</p>\n\n<p>(34) mitravargaḥ</p>\n\n<p>kaḥ pāpānnivārayati?</p>\n\n<lg>\n<l>tanmitraṃ mitramityuktaṃ yanmitraṃ sāmparāyikam /</l>\n<l>nivartayati yaḥ pāpād vyasanāccāpi rakṣati // Dhs_34.1 //</l>\n</lg>\n\n<lg>\n<l>praveśayati yannityaṃ taddhitaṃ sāmparāyikam /</l>\n<l>mitraṃ bhavati tannṛṇāṃ na mitraṃ pāpakārakam // Dhs_34.2 //</l>\n</lg>\n\n<p>saṃsargajā doṣaguṇā bhavanti</p>\n\n<lg>\n<l>apūtiḥ pūtisaṃśleṣāt pūtirevopajāyate /</l>\n<l>na pūtiḥ pūtasaṃśleṣamapūtiṃ karttumarhati // Dhs_34.3 //</l>\n</lg>\n\n<lg>\n<l>yādṛśena (hi) saṃśleṣaṃ kurute puruṣaḥ sadā /</l>\n<l>taddoṣāt sadṛśo dṛṣṭaḥ śubho vā yadi vāśubhaḥ // Dhs_34.4 //</l>\n</lg>\n\n<p>na śubhaṃ duḥkhakārakam</p>\n\n<lg>\n<l>śubhārthī puruṣaḥ sarvānaśubhānnaiva sevate /</l>\n<l>tenāsau duḥkhamāpnoti na śubhaṃ duḥkhakāraṇam // Dhs_34.5 //</l>\n</lg>\n\n<p>guṇadoṣayorlakṣaṇam</p>\n\n<lg>\n<l>saṃśleṣajā guṇāḥ dṛṣṭā doṣāḥ saṃśleṣajātayaḥ /</l>\n<l>lakṣaṇaṃ guṇadoṣāṇāmidamuktaṃ svabhāvajam // Dhs_34.6 //</l>\n</lg>\n\n<lg>\n<l>yaśasā yujyate yo hi nityaṃ sādhusamāgamāt /</l>\n<l>asādhu'saṅgamācchrīghraṃ prayāti puruṣādhamaḥ // Dhs_34.7 //</l>\n</lg>\n\n<p>satsaṅgatiphalam</p>\n\n<lg>\n<l>etat sāraṃ sadā kārya yadasādhuvivarjanam /</l>\n<l>sādhubhiśca sadā vāso duṣṭāṇāṃ ca vivarjanam // Dhs_34.8 //</l>\n</lg>\n\n<lg>\n<l>doṣān samuddhareddhīmān guṇavṛddhiṃ samācaret /</l>\n<l>(sādhu) mitraṃ prakurvīta kausīdyavimukho bhavet // Dhs_34.9 //</l>\n</lg>\n\n<lg>\n<l>na māninaṃ kusīdaṃ vā nityaṃ sarvānuśaṅkinam /</l>\n<l>liptapāpamatikrūraṃ mitraṃ kuryānna paṇḍitaḥ // Dhs_34.10 //</l>\n</lg>\n\n<lg>\n<l>udyuktaṃ mṛdujātīyaṃ dharmiṣṭhaṃ doṣavarjitam /</l>\n<l>samyagdṛṣṭiracapalaṃ mitraṃ seveta paṇḍitaḥ // Dhs_34.11 //</l>\n</lg>\n\n<lg>\n<l>na pāpakaṃ bhavenmitraṃ bhaveduttamapauruṣaḥ /</l>\n<l>uttamaṃ bhajamānasya na doṣebhyo bhayaṃ bhavet // Dhs_34.12 //</l>\n</lg>\n\n<p>kaḥ laghutāṃ yāti?</p>\n\n<lg>\n<l>rūpaiśvaryakulādīni bhidyante (yasya) dehinaḥ /</l>\n<l>bhayapradaṃ taṃ mātaṅgaḥ prayāntaṃ naiva paśyati // Dhs_34.13 //</l>\n</lg>\n\n<lg>\n<l>udvṛttaḥ puruṣo nityaṃ pramādākulitendriyaḥ /</l>\n<l>laghutāṃ yāti loke 'smin pretyapāpeṣu pacyate // Dhs_34.14 //</l>\n</lg>\n\n<lg>\n<l>rūpaiśvaryamadārthā ye te narāḥ pāpakāriṇaḥ /</l>\n<l>teṣāṃ na suśamaṃ (karma) pretyapāpeṣu pacyate // Dhs_34.15 //</l>\n</lg>\n\n<lg>\n<l>rūpaiśvaryakulārthā ye na te tattvasya bhāginaḥ /</l>\n<l>atattvabuddhayo bālā na taranti bhavārṇavam // Dhs_34.16 //</l>\n</lg>\n\n<p>jñānaśīlādiyutaṃ kulaṃ śreṣṭham</p>\n\n<lg>\n<l>etatkulaṃ ye vibhavā yaccānyat sukhamiṣyate /</l>\n<l>sarvāṇyetānyanityāni tasmātteṣu na viśramet // Dhs_34.17 //</l>\n</lg>\n\n<lg>\n<l>na jñānaśīlanirmuktaṃ kuśalaṃ yānti paṇḍitāḥ /</l>\n<l>yeṣāṃ jñānaṃ ca śīlaṃ ca te kule mahati sthitāḥ // Dhs_34.18 //</l>\n</lg>\n\n<lg>\n<l>carituṃ cāmalaṃ śīlaṃ śīlameva mahādbhutam /</l>\n<l>mahākulaprasūtāste (paṇḍitāḥ) vaśamāninaḥ // Dhs_34.19 //</l>\n</lg>\n\n<lg>\n<l>dānaśīlatapodhyānasatyaiśvaryaparākramaiḥ /</l>\n<l>saṃyuktā ye kulīnāste ye na dharmavivarjitāḥ // Dhs_34.20 //</l>\n</lg>\n\n<lg>\n<l>naiśvaryajñānahīnasya na kulaṃ nāpi saṅgatiḥ /</l>\n<l>tasmātkulaṃ jñānamayaṃ jñānahīnaṃ na tat kulam // Dhs_34.21 //</l>\n</lg>\n\n<p>// iti mitravargaścatustriṃśaḥ //</p>\n\n<p>(35) rājāvavādavargaḥ</p>\n\n<p>dhārmiko rājā svarga yāti</p>\n\n<lg>\n<l>bhuvaṃ parijano paśyan dharmacārī jitendriyaḥ /</l>\n<l>sa rājā dhārmiko dhīmān svargalokopapattaye // Dhs_35.1 //</l>\n</lg>\n\n<p>kaḥ lobhanirmukto rājā?</p>\n\n<lg>\n<l>niyataṃ yaḥ karaṃ kāle dharmeṇa paribhujyate /</l>\n<l>sa rājā lobhanirmukto yāmānāmadhipo bhavet // Dhs_35.2 //</l>\n</lg>\n\n<p>rājñaḥ svarūpam</p>\n\n<lg>\n<l>kṣamāvān priyavākyo yaḥ krodhaharṣādidhārakaḥ /</l>\n<l>sa mahīṃ pālayettvenāṃ loke hi śreṣṭhatāṃ gataḥ // Dhs_35.3 //</l>\n</lg>\n\n<lg>\n<l>apakṣapātinaḥ śraddhā mitreṇa ca (vi)hanyate /</l>\n<l>sa rājanyasabhājetā devalokāya kalpyate // Dhs_35.4 //</l>\n</lg>\n\n<lg>\n<l>baddhadarśī mahātmā yo gurupūjaka eva ca /</l>\n<l>alolo yo dṛḍhamatirdevānāmantikaṃ vrajet // Dhs_35.5 //</l>\n</lg>\n\n<lg>\n<l>pūrve yat pitṛbhirdattaṃ devānupadiśanti ca /</l>\n<l>na ca hiṃsati bhūtāni sa deveṣūpapadyate // Dhs_35.6 //</l>\n</lg>\n\n<lg>\n<l>dānaśīle sadā dakṣo dharmavādī jitendriyaḥ /</l>\n<l>sa matvāryāṃ mahīṃ kṛtsnāṃ devalokaṃ mahīyate // Dhs_35.7 //</l>\n</lg>\n\n<lg>\n<l>nādhārmikaṃ dhārayati dhārmikeṣu ca rakṣati /</l>\n<l>sa dharmaśīlasaṃśuddho devānāmantikaṃ vrajet // Dhs_35.8 //</l>\n</lg>\n\n<lg>\n<l>na strīṇāṃ vaśago rājā sādhūnāṃ ca vaset sadā /</l>\n<l>sa nirmalamatirdhīraḥ suralokopapattaye // Dhs_35.9 //</l>\n</lg>\n\n<lg>\n<l>na sarvasya vacogrāhī priyaḥ sādhujanasya tu /</l>\n<l>so 'mṛtastattvadarśīvā nākṛṣṭa iva rohati // Dhs_35.10 //</l>\n</lg>\n\n<p>ko yāmānāmadhipo?</p>\n\n<lg>\n<l>yo dharmalobhamāyāti draviṇaṃ naiva lapsyate /</l>\n<l>sa lobhamalanirmukto yāmānāmadhipo bhavet // Dhs_35.11 //</l>\n</lg>\n\n<lg>\n<l>na mithyādarśanenāpi strītvadarśanatatparaḥ /</l>\n<l>sa śuddha eva vimalo yāmānāmadhipo bhavet // Dhs_35.12 //</l>\n</lg>\n\n<p>kaḥ rājā devapriyo bhavati?</p>\n\n<lg>\n<l>prājñaḥ śīle sadāyukto dānenābhīkṣṇatāṃ gataḥ /</l>\n<l>pravijitya mahīṃ kṛtsnāṃ pretya devapriyo bhavet // Dhs_35.13 //</l>\n</lg>\n\n<lg>\n<l>priyasya tu bhaved vākyaṃ stotrotsavakaraṃ param /</l>\n<l>āhlādayitvā vasudhāmante devopapattaye // Dhs_35.14 //</l>\n</lg>\n\n<lg>\n<l>avisaṃvādakaṃ vākyaṃ yasya merurivācalam /</l>\n<l>satyasopānamāruhya devānāmantike gataḥ // Dhs_35.15 //</l>\n</lg>\n\n<lg>\n<l>hrāsavṛddhī ca bhūtānāmakasmāt kurute hi yaḥ /</l>\n<l>sa rājā vai paro devairdevaloke ca tiṣṭhati // Dhs_35.16 //</l>\n</lg>\n\n<lg>\n<l>manuṣyāntaratattvajño yo vetti hi balābalam /</l>\n<l>sa dhībalābhyāṃ saṃyukto yāmānāmadhipo bhavet // Dhs_35.17 //</l>\n</lg>\n\n<lg>\n<l>traidhātukapadaṃ yacca ratnatrayamihocyate /</l>\n<l>yastat pūjayate rājā sa deveṣūpajāyate // Dhs_35.18 //</l>\n</lg>\n\n<lg>\n<l>kālaṃ niyatadarśī yaḥ prajānāṃ ca hite rataḥ /</l>\n<l>sarvato bhadrakāntāro devānāmadhipaḥ smṛtaḥ // Dhs_35.19 //</l>\n</lg>\n\n<lg>\n<l>nindāmalavinirmuktaḥ saṅgadoṣavivarjitaḥ /</l>\n<l>jñānagocarasampūjyo niyataṃ deva eva saḥ // Dhs_35.20 //</l>\n</lg>\n\n<p>kaḥ svarga yāti?</p>\n\n<lg>\n<l>kausīdyadoṣarahito nityaṃ dṛḍhaparākramaḥ /</l>\n<l>nāśayitvā sa doṣaughān pretya svargeṣu jāyate // Dhs_35.21 //</l>\n</lg>\n\n<p>sanmitraiḥ parivārito rājā devādhipo bhavati</p>\n\n<lg>\n<l>hitāni yasya mitrāṇi karmakartṛṇi nityaśaḥ /</l>\n<l>sa mitraiḥ samparivṛto nṛpo devādhipo bhavet // Dhs_35.22 //</l>\n</lg>\n\n<lg>\n<l>nānuseveta durvṛttān vākkṣepeṇa ca varjitaḥ /</l>\n<l>sa sadyo viṣanirmuktaḥ surāṇāmadhipo bhavet // Dhs_35.23 //</l>\n</lg>\n\n<lg>\n<l>krodhaharṣavighātāya na ca pāpeṣu rakṣyate /</l>\n<l>sa pāpapaṅkanidhautaḥ suralokādhipaḥ sadā // Dhs_35.24 //</l>\n</lg>\n\n<lg>\n<l>na śaktaḥ pānabhojyeṣu saṃsaktastu śubhe sadā /</l>\n<l>sa śuddhadharmasandarśī vibudho 'dhikatāṃ vrajet // Dhs_35.25 //</l>\n</lg>\n\n<p>kaḥ padamuttamaṃ prāpnoti?</p>\n\n<lg>\n<l>sucintitaṃ cintayati (yo) dharmeṣu ca vartate /</l>\n<l>dharmodayena dṛṣṭena yathā yāti triviṣṭapam // Dhs_35.26 //</l>\n</lg>\n\n<lg>\n<l>saṃsārād dīrghasūtrād yastvaritaṃ dharmamācaret /</l>\n<l>sa dīrghasūtranirmuktaḥ prayāti padamuttamam // Dhs_35.27 //</l>\n</lg>\n\n<p>dharmeṇa prajāpālakaḥ svargasukhaṃ yāti</p>\n\n<lg>\n<l>dharmeṇaiva prajā nityaṃ prapālayati (yo) nṛpaḥ /</l>\n<l>sa dhārmikaḥ praśastātmā suraloke mahīyate // Dhs_35.28 //</l>\n</lg>\n\n<lg>\n<l>daśeme kuśalā dharmā ihoktāstattvadarśinā /</l>\n<l>yaste prakurute dharmān sa surādhipatāṃ vrajet // Dhs_35.29 //</l>\n</lg>\n\n<lg>\n<l>hetupratyayasandarśī mārgāmārgau tathaiva ca /</l>\n<l>sa dṛṣṭimalanirmukto vibudho 'dhikatāṃ gataḥ // Dhs_35.30 //</l>\n</lg>\n\n<p>kīdṛśairguṇayutaiḥ rājā devānāmadhipo bhavati</p>\n\n<lg>\n<l>yo devatāṃ pūjayati yathā cāhni mahīpatiḥ /</l>\n<l>sa devapūjito bhūyo devānāmadhipo bhavet // Dhs_35.31 //</l>\n</lg>\n\n<lg>\n<l>anāvilena manasā prasannaścādhidārakaḥ /</l>\n<l>svasvadāraiśca santuṣṭo devānāmadhipo bhavet // Dhs_35.32 //</l>\n</lg>\n\n<p>kaḥ śīlavān?</p>\n\n<lg>\n<l>hīyate yo na viṣayaiḥ sarvabālāpahāribhiḥ /</l>\n<l>sa śīlavān divaṃ yāti nityaṃ śīlena rakṣitaḥ // Dhs_35.33 //</l>\n</lg>\n\n<lg>\n<l>avidyāvarjakān nityaṃ sevate yaḥ sudhārmikān /</l>\n<l>saddharmacintakaḥ saukhyaṃ kalpate sura(saṃ)sadi // Dhs_35.34 //</l>\n</lg>\n\n<lg>\n<l>(vyāpāraiḥ svasthacitto yaḥ) pārṣadālāpahāribhiḥ /</l>\n<l>sa śīlavān divaṃ yāti nityaṃ śīlena rakṣitaḥ // Dhs_35.35 //</l>\n</lg>\n\n<p>saddharmī rājā eva vasudhādhipatiḥ</p>\n\n<lg>\n<l>sadvyāpārāddharmamimaṃ pālayan vasudhādhipaḥ /</l>\n<l>praśāsti ca mahīṃ kṛtsnāṃ yāmānāmadhipo bhavet // Dhs_35.36 //</l>\n</lg>\n\n<p>satkarmaniratasya rājño bhṛtyo 'pi śobhate</p>\n\n<lg>\n<l>satkarmanirato bhṛtyo nṛpe sadguṇaśālini /</l>\n<l>jano nirmalatāṃ yāti śaraccandra ivāmbare // Dhs_35.37 //</l>\n</lg>\n\n<p>kaḥ rājā devatulyo bhavati?</p>\n\n<lg>\n<l>hetulakṣyavidhijñā ye aviruddhāḥ parasparam /</l>\n<l>samyaksvāmyarthakarttāraḥ devānāṃ vaśamāgatāḥ // Dhs_35.38 //</l>\n</lg>\n\n<p>// iti rājāvavādavargaḥ pañcatriṃśaḥ //</p>\n\n<p>(36) stutivargaḥ</p>\n\n<p>buddhastutiḥ</p>\n\n<lg>\n<l>samasattvāgravedāya sarvasattveṣu bandhave /</l>\n<l>sanmārgasārthavāhāya bhavabandhanabhedine // Dhs_36.1 //</l>\n</lg>\n\n<lg>\n<l>(nā)nādṛṣṭivibhedāya sarvasaṃśayamocine /</l>\n<l>samyagdṛṣṭiniveśāya namaḥ sañjñānacakṣuṣe // Dhs_36.2 //</l>\n</lg>\n\n<lg>\n<l>sarvasaṅkaṭabhedāya tridoṣamalaśodhine /</l>\n<l>namo nakṣatrabhūtāya sarvabījaphaloruhe // Dhs_36.3 //</l>\n</lg>\n\n<lg>\n<l>sarvaprajñākarāgrāya sarvadhyānāgravedine /</l>\n<l>sarvaratnottamāryāya namo 'lānāgradarśine // Dhs_36.4 //</l>\n</lg>\n\n<lg>\n<l>iyaṃ sā lokanāśasya viprayuktasya tāpinaḥ /</l>\n<l>pratimā dṛśyate śāntā mokṣamudghāṭyakārikā // Dhs_36.5 //</l>\n</lg>\n\n<lg>\n<l>samarcatīmāṃ nityaṃ (yaḥ) puruṣaḥ śāntamānasaḥ /</l>\n<l>sa mucyate bhavabhayānnivṛttiṃ cādhigacchati // Dhs_36.6 //</l>\n</lg>\n\n<lg>\n<l>etacchāntapadaṃ ramyametannaiṣṭhikamucyate /</l>\n<l>yadayaṃ bhāṣate dharma nirvāṇapuradeśikaḥ // Dhs_36.7 //</l>\n</lg>\n\n<lg>\n<l>asya vākyaṃ samālambya puruṣādhīnavikramāḥ /</l>\n<l>ākarṣanti padaṃ nityaṃ yadanantasukhāvaham // Dhs_36.8 //</l>\n</lg>\n\n<lg>\n<l>etat pūrva samāruhaya puruṣāstattvacintakāḥ /</l>\n<l>trilokaughārṇavaṃ ghoraṃ taranti bhavasāgaram // Dhs_36.9 //</l>\n</lg>\n\n<lg>\n<l>ayaṃ sa cakṣurlokasya samantāddhi vicakṣuṣaḥ /</l>\n<l>ayaṃ jyotiḥ paraṃ jyotiryajjyotiḥkāṣṭhasambhavam // Dhs_36.10 //</l>\n</lg>\n\n<lg>\n<l>kalpāntaṃ prāṇināṃ citte nṛṇāṃ rāgādibhirmalaiḥ /</l>\n<l>jñānatoyena mahatā śodhayatyeva vāṅnṛpaḥ // Dhs_36.11 //</l>\n</lg>\n\n<lg>\n<l>yanna dṛṣṭaṃ padaṃ sarvaistīrthikairjñānapāṇibhiḥ /</l>\n<l>tatpadaṃ vimalairvākyaistvayā nṛṇāṃ pradarśitam // Dhs_36.12 //</l>\n</lg>\n\n<lg>\n<l>pramādaparamo 'nātho jano 'yaṃ tāritastvayā /</l>\n<l>tīrṇaḥ pāragato nāthastārayatyaghanāśanāt // Dhs_36.13 //</l>\n</lg>\n\n<lg>\n<l>hitārtha sarvajagatastvamevaiko vyavasthitaḥ /</l>\n<l>ahitānāṃ hitāyaiva tvameva puruṣottamaḥ // Dhs_36.14 //</l>\n</lg>\n\n<lg>\n<l>anādimati saṃsāre nṛṇāṃ kleśāpahārakaiḥ /</l>\n<l>tvayā viśodhito vākyaistamaḥ sūryodaye yathā // Dhs_36.15 //</l>\n</lg>\n\n<lg>\n<l>akṣayaḥ sarvadharmāṇāṃ jñānalokakaro mahān /</l>\n<l>tvamevaiko jagannātha lokottaraguṇārṇavaḥ // Dhs_36.16 //</l>\n</lg>\n\n<p>// iti stutivargaḥ ṣaṭtriṃśaḥ //</p>\n\n<lg>\n<l>puṇyadevasukhairmitrarājastutibhiranvitāḥ /</l>\n<l>saddharmasmṛtivaipulyai gṛhīto 'yaṃ samuccayaḥ //</l>\n</lg>\n\n<p>// iti caturtham udānam //</p>\n\n<lg>\n<l>ye ca dharmā hetubhavā teṣāṃ tathāgato 'vadat /</l>\n<l>teṣāṃ ca yo nirodhaścaivaṃvādīmahāśramaṇaḥ //</l>\n</lg>\n\n<lg>\n<l>puṇyamavāptamantrakleśaṃ vibhidyājanavalāśrīkam /</l>\n<l>yāvajjagadvyākulaṃ tarkaniṣṭhaiḥ samākulaṃ vetti satyavacanaiḥ //</l>\n</lg>\n\n<p>vaipulyamahāgambhīrodadhisūtravarād bhikṣu(ṇā)avalokitasiṃhenoddhṛtamiti /</p>\n\n<p>mohāśivādirahitasya vākyavidyasya vipulārjanasya 'dharmasamuccayo' nāma dharmaparyāyaḥ samāptaḥ /</p>\n\n<p>// iti śubham //</p>\n\n  </body>\n\n"
}