{
  "title": "sa_sarvamatasaṃgraha",
  "body": "<body xmlns='http://www.tei-c.org/ns/1.0'>\n\n<p><hi rend='bold'>[page 001]</hi>\nsarvamatasaṃgrahaḥ |</p>\n\n<l rend='it'>pramāṇanirūpaṇam |</l>\n<p>iha samyaganubhavaḥ pramāṇam |\nsamyagrahaṇaṃ saṃśayaviparyayāpohārtham |\ntatrānavadhāraṇajñānaṃ saṃśayaḥ |\nyathā sthāṇurvā puruṣo vāyamityādi |\nmithyādhyavasāyo viparyayaḥ |\nyathā dvau candramasāvityādi |\nsmṛtivyavacchedārthamanubhavagrahaṇam |\nsaṃskāramātrajaṃ jñānaṃ smṛtiḥ |\nyathā sā me mātetyādi |\nprācīnānubhavavāsanā saṃskāraḥ |\nsa ca sadṛśavastusandarśanodbuddhaḥ smṛtihetuḥ |\nkathaṃ punaranubhavagrahaṇena smṛtivyavacchedaḥ, smṛtyanyajñānasyānubhavatvāt |\nyathāhuḥ- 'anubhūtiḥ pramāṇaṃ sā smṛteranye'ti |\nsaṃskāramātrajamiti mātracā pratyabhijñā vyāvartitā |\nsaṃskārasamprayogābhyāṃ jāyamānaṃ jñānaṃ pratyabhijñā |\nyathā sa evāyaṃ ghaṭa iti |\nnanvanubhavasyaiva pramāpātve kuta āgamādiṣu pramāṇatvavyavahāraḥ |\npramāṇajanakatvādeveti brūmaḥ |\ntaduktaṃ śrībhagavatpādaiḥ-''atra brahmavidyopeniṣacchabdavācyā |\n<lg>\n<l>tatparāṇāṃ sahetoḥ saṃsārasyātyantāvasādanāt |</l>\n<l>upanipūrvasya sadestadarthatvāt |</l>\n<l>tādarthyād grantho 'pyupaniṣaducyate iti |</l>\n<l>tacca pramāṇamaṣṭavidhaṃ pratyakṣamanumānamāgama upamānamarthāpattirabhāvaḥ sambhava aitihyamiti ||</l>\n</lg></p>\n\n<p><hi rend='bold'>[page 002]</hi></p>\n\n<l rend='it'>pratyakṣanirūpaṇam |</l>\n<p>tatra samyagaparokṣānubhavaḥ pratyakṣam |\ntad dvividhaṃ savikalpakaṃ nirvikalpakaṃ ceti |\ntatra saṃjñādiviśiṣṭārthaviṣayasavikalpakaṃ, yathā ghaṭo 'yamiti |\ntadanulikhitārthaviṣayakaṃ nirvikalpakaṃ, yathedamiti vastumātrānubhavaḥ |\ntat punardvividhaṃ yogipratyakṣamayogipratyakṣaṃ ceti |\ntatrendriyasannikṛṣṭārthaviṣayamayogipratyakṣam |\ndvividhāni cendriyāṇi bāhyābhyantarabhedāt |\nbāhyāni śrotratvakcakṣurjihvāghrāṇākhyāni pañca jñānendriyāṇi |\nāntaraṇi manobuddhyahaṅkāracittākhyāni |\narthāśca bāhyābhyantarabhedena dvividhāḥ |\nbāhyāḥ śabdādaya ākāśādayaśca |\nāntarāḥ sukhādayo buddhyādayaśca |\nindriyārthasannikarṣastu pañcavidhaḥ saṃyogaḥ saṃyuktasamavāyaḥ saṃyuktasamavetasamavāyaḥ samavāyaḥ samavetasamavāyaśceti |\nṣaṣṭho 'pi tādātmyalakṣaṇaḥ sambandhaḥ |\nso 'yaṃ buddhyātmaniṣṭhaḥ |\nna ca jaḍājaḍayostayostādātmyānupapattiḥ |\nkāṣṭhadahananyāyena tadupapatteḥ |\ntatsambandhasya māyīyatvena durghaṭatāyā bhūṣaṇatvācca |\ntenā(ya)mahamasmīti pratyaya utpadyate |\ntatrānidamaṃśa ātmā svato bhāsate, cidekarasatvāt |\nidamaṃśo buddhirātmasaṃvitsambhedātvabhāsate, acitsyabhāvatvāt |\n<hi rend='bold'>[page 003]</hi>\nna cāhamityātmaiva bhāti na buddhirapīti yuktam |\ntasya svaprakāśatvenāhampratyayaviṣayatvāyogāt suṣuptimūrchāmaraṇādiṣvahampratyayaviṣaye 'pyātmano bhāsamānatvācca |\nna(ca) buddhireva bhāsata iti yuktam |\ntasyā jaḍatvenātmasaṃbhedaṃ vinā bhānānupapatteḥ |\ntasmādahamityanyonyatādātmyena buddhyātmānau bhāsete ityāstheyam |\nātmatādātmyavatyāṃ buddhau samavetatvāt sukhādīnāṃ grahyā sukhyahamityādi |\nātmatejonuviddhabuddhimaccakṣusaṃyogād ghaṭādidravyagrahaṇam |\ntathāvidhacakṣuḥsaṃyuktasamavāyāt tadgatarūpādigrahaṇaṃ, yathā śuklo mahānayaṃ ghaṭa iti |\ntathāvidhacakṣuḥsaṃyuktasamavetasamavāyād ghaṭarū(patvā ?pā)distharūpatvādisāmānyagrahaṇam |\nātmābhinnabuddhimacchrotrasamavāyācchabdagrahaṇam |\ntathāvidhaśrotrasamavetasamavāyācchabdatvādisāmānyagrahaṇaṃ , yathā saśabdamidaṃ girigahvaramiti |\nevaṃ cakṣuṣaiva rūpajñānam |\nśrotreṇaiva śabdajñānam |\ntvacaiva sparśajñānam |\nrasanenaiva rasajñānam |\nghrāṇenaiva gandhajñānam |\nantaḥkaraṇenaiva sukhādijñānam |\ntacca manorūpamarthapratibhāsamātrasādhanam |\nbuddhirūpaṃ tanniścayasādhanam |\nahaṅkārarūpaṃ tasyātmanyāropahetuḥ |\ncittarūpamanusandhānasādhanam |\nyathā ghaṭo 'yaṃ, dhaṭa evāyaṃ, ghaṭamahaṃ jānāmi, jñāto mayā ghaṭa iti ca |\nyadā rūpasya cakṣuṣaiva grahaṇaṃ, tadādhārasya dravyasyāpi tenaiva grahaṇam |\nevamanyānyapi |\nśabdāśrayasya tu vyomno manasaiva |\n<hi rend='bold'>[page 004]</hi>\ntattaddravyaguṇasamavāyasyendriyasaṃsṛṣṭaiḥ svasambandhabhiḥ saha viśeṣaṇaviśeṣyabhāvād grahaṇam |\n<lg>\n<l>yathā ghaṭe rūpasamavāyaḥ rūpasamavāyavān ghaṭa iti |</l>\n<l>lokālokatattvasākṣājjñānaṃ yogipratyakṣam |</l>\n<l>tatra samādhidaśāyāṃ cirakālanirantarābhyastabhaktijñānayogānubhāvapariśodhitatimirapaṭalena manaścakṣuṣaivāhaṃ brahmāsmītyalaukikasyātmatattvasyaiva grahaṇam |</l>\n<l>vyavahāradaśāyāṃ bhoktṛbhogyabhojayitrātmakasya lokālokatattvasya yogaparibhāvitamanaḥsanāthena śāstracakṣuṣā grahaṇam ||</l>\n</lg></p>\n\n<l rend='it'>anumānanirūpaṇam |</l>\n<p>avinābhāvena samyak parokṣānubhavo 'numānam |\nyathā vyāpyadhūmādinā vyāpakāgnyādijñānam |\nsvabhāvataḥ sādhyena sādhanasya vyāptiravinābhāvaḥ |\nsa dvividhaḥ, anvayavyatirekabhedāt |\ntatra sādhyasāmānyena sādhanasāmānyasya vyāptiranvayaḥ |\nyatra yatra dhūmastatra tatrāgniriti |\nsādhanasāmānyābhāvena sādhyasāmānyābhāvasya vyāptirvyatirekaḥ yatra yatra agnirnāsti tatra tatra dhūmo 'pi nāstīti |\nbāṣpadhūmādinā agnyādyanumānavyavacchedārthaṃ samyaggrahaṇam |\npratyakṣavyavacchedārthaṃ parokṣagrahaṇam |\nāgamavyavacchedārthamavinābhāvagrahaṇam |\ntacca dvividhaṃ svārthānumānaṃ parārthānumānaṃ ceti |\nparopadeśānapekṣaṃ svārtham |\ntadapekṣaṃ parārtham |\nparopadeśastu tryavayavaṃ vākyam |\npratijñāhetūdāharaṇāni vā udāharaṇopanayanigamanāni vāvayavāḥ |\n<hi rend='bold'>[page 005]</hi>\ntatra (vativi?sādhyavattayā) pakṣavacanaṃ pratijñā |\nyathāgnimānayaṃ parvata iti |\nliṅgavacanaṃ hetuḥ |\nyathā dhūmavattvāditi |\nsamyagdṛṣṭābhidhānamudāharaṇam |\nyo yo dhūmavān sa so 'gnimān yathā mahānasa iti, yo 'gnimān na bhavati sa dhūmavānapi na bhavati yathā jalāśaya iti vā |\ndṛṣṭānte prasiddhāvinābhāvasya sādhanasādhyasya dṛṣṭāntopamānena pakṣe vyāptivyāpakavacanamupanayaḥ? |\ntathācāyaṃ dhūmavāniti, na tathāyaṃ dhūmavān na bhavatīti vā |\nsahetukaṃ pratijñāyāḥ punarvacanaṃ nigamanam |\ntasmādagnimāniti, tasmādagnimān na bhavatīti neti vā |\ntat punastrividham anvayavyatirekikevalānvayikevalavyatirekibhedāt |\ntatra pañcarūpamanvayavyatireki |\nrūpāṇi tu pakṣadharmatvaṃ sapakṣe sattvaṃ vipakṣād vyāvṛtti(ma ?ra)bādhitaviṣayatvamasatpratipakṣatvaṃ ceti |\nsādhyadharmaviśiṣṭo dharmī pakṣaḥ |\ntatra vyāpyavṛttitvaṃ hetoḥ pakṣadharmatvam |\nsādhyasajātīyadharmā dharmī(viva ?pakṣaḥ |\ntatra sarvatra ekadeśe vā vṛttiḥ sapakṣe sattvam |\nsādhyavijātīyadharmā dharmī vipakṣaḥ |\ntatra sarvatra hetoravṛttirvipakṣād vyāvṛttiḥ |\npramāṇāvirodhini pratijñāte 'rthe hetorvṛttirabādhitaviṣayatvam |\npratiyogiśūnyatvamasatpratipakṣatvamiti |\n<hi rend='bold'>[page 006]</hi>\nanvayavyatirekyanumānaṃ tu hetusādhyayoranvayavyāptimad vyatirekavyāptimacca bhavatīti pañcarūpamucyate |\ntad yathā-vimataṃ mithyā dṛśyatvād, yad yad dṛśyaṃ tattanmithyā yathā gandharvanagarādi |\nyatre mithyā tatra dṛśyaṃ, yathātmeti |\nkevalānvayi catūrūpam |\navidyamānavipakṣatvena vipakṣād vyāvṛttyabhāvād, tatsattve kevalānvayitvāsiddheḥ |\ntad yathā-vimataṃ sakartṛkaṃ kāryatvād, yad yad kāryaṃ tat tat sakartṛkaṃ yathā ghaṭa iti |\nkevalavyatirekyapi catūrūpam |\navidyamānasapakṣatvena sapakṣe sattvābhāvāt |\nyathā-sarvaṃ kāryaṃ sarvavitkartṛpūrvakaṃ kāryatvāt |\nyat sarvavitkartṛpūrvakaṃ na bhavati tat kāryamapi na bhavati yathātmeti |\neṣu cānumāneṣu pratijñāhetūdāharaṇadoṣāḥ pariharaṇīyāḥ |\n<lg>\n<l>pramāṇāntarādhigatārthatvaṃ tadbādhitārthatvaṃ vyarthaviśeṣaṇatvaṃ vyarthaviśeṣyatvaṃ ca pratijñādoṣāḥ |</l>\n<l>yathā-agnirdāhakaḥ anuṣṇo 'gniḥ ayaṃ mahīdharaḥ piṅgalāgnimān vimataṃ jaganmithyeti |</l>\n<l>(asiddhatvaṃ viruddhatvaṃ hīnatvaṃ?) tadevaṃ pratijñādyudāharaṇāntaistadādinigamanābtairvā tribhiravayavairyuktaṃ paropadeśakṣamamanumānam |</l>\n<l>tacca vyāptibhedāt tridhā bhinnamiti siddham ||</l>\n</lg></p>\n\n<l rend='it'>āgamanirūpaṇam |</l>\n<p>śabdavijñānāt samyagasannikṛṣṭārthānubhava āgamaḥ |\npratyakṣavyavacchedārthamasannikṛṣṭetyuktam |\nvipralambhakadākyīyajñānavyavacchedārthaṃ samyagiti |\n<hi rend='bold'>[page 007]</hi>\nanumānavyavacchedārthaṃ śabdavijñānāditi |\nviṣaṃ piba ākāśaṃ bhakṣayetyādivyavacchedāyārtheti |\nyathāhuḥ-\n<lg rend='red'>\n<l>'śabdavijñānajā yārthe 'sannikṛṣṭe suniścitā /</l>\n<l>buddhistacchābdamānaṃ hi saṅgirante vipaścitaḥ' //</l>\n</lg>\niti |\nsa āgamo dvividhaḥ pauruṣeyāpauruṣeyabhedāt |\napauruṣeyo vedaścaturvidhaḥ ṛgyajuḥsāmātharvabhedāt |\nṣaṭ ca teṣāmaṅgāni śīkṣāvyākaraṇaniruktacchandojyotiḥkalpabhedāt |\npauruṣeyastrividhaḥ pañcamavedopavedasmṛtibhedāt |\ntatra pañcamaveda itihāsapurāṇabhedena dvividhaḥ |\nitihāso mahābhāratātmā |\npurāṇānyaṣṭādaśavidhāni |\n<lg>\n<l>tathāca vāyavīye-</l>\n<l><hi rend='red'>'daśadhā cāṣṭadhā caitat purāṇamupadiśyate /</hi></l>\n<l><hi rend='red'>brāhmaṃ pādmaṃ vaiṣṇavaṃ ca śaivaṃ bhāgavataṃ tathā //</hi></l>\n</lg></p>\n\n<lg>\n<l><hi rend='red'>bhaviṣyad nāradīyaṃ ca mārkaṇḍeyamataḥ param /</hi></l>\n<l><hi rend='red'>āgneyaṃ brahmavaivarttaṃ laiṅgaṃ vārāhameva ca //</hi></l>\n</lg>\n\n<p><hi rend='red'>skāndaṃ ca vāmanaṃ caiva kaurmaṃ mātsyaṃ ca gāruḍam /\nbrahmāṇḍaṃ ceti puṇyo 'yaṃ purāṇānāmanukramaḥ' //</hi>\niti |\nupavedaścaturvidhaḥ āyurvedadhanurvedārthavedagāndharvavedabhedāt |\nmanvādipraṇītāni varṇāśramadharmaśāstrāṇi smṛtayaḥ |\n<lg rend='red'>\n<l>manvatriviṣṇuhārītā yājñavalkyośanāṅgirāḥ /</l>\n<l>yamāpastambasaṃvarttāḥ kātyāyanabṛhaspatī //</l>\n</lg>\n<hi rend='bold'>[page 008]</hi></p>\n\n<lg rend='red'>\n<l>parāśaravyāsaśaṅkhalikhitā dakṣagautamau /</l>\n<l>śātātapo vasiṣṭhaśca dharmaśāstrapravarttakāḥ //</l>\n</lg>\n<p>yaḥ punarṛgādilakṣaṇaścaturvidho vedaḥ, sa pūrvottarakāṇḍātmanā pratyekaṃ dvividhaḥ dharmabrahmaviṣayabhedāt |\nevaṃ pañcamavedo 'pi, tadvyākhyānarūpatvāt |\n<lg>\n<l>yathoktaṃ vāyavīye-</l>\n<l><hi rend='red'>'yo vidyāccaturo vedān sāṅgopaniṣadān dvijaḥ /</hi></l>\n<l><hi rend='red'>na cet purāṇaṃ saṃvidyānnaiva sa syād vicakṣaṇaḥ //</hi></l>\n</lg></p>\n\n<p><hi rend='red'>itihāsapurāṇābhyāṃ vedaṃ samupabṛṃhayet /\nbibhetyalpaśrutāda vedo māmayaṃ pratariṣyati' //</hi>\niti |\ntatra dharmasya śubhakarmasaṃskārākārasyānātmatve(pi?)na rūparahitatvena cakṣurādyagrāhyatvādasannikṛṣṭatvam |\nabhyudayaniḥśreyasanimittatvādarthatvam |\nbrahmaṇa ātmatvenendriyādhyakṣasya tadgrāhyatvāsaṃbhavādasannikṛṣṭatvam, ānandarūpatvādarthatvamiti vivekaḥ |\nanayośca dharmasya parokṣasvabhāvatvāt tajjñānaparokṣam |\nbrahmaṇo nityāparokṣātmatattvalakṣaṇatvāt tajjñānamaparokṣam |\nanyathā ubhayajñānasyāyathārthatvāpatteḥ |\ntatrāpi 'bhūtaṃ bhavyāyopadiśyata'; iti nyāyena mantrārthatvādasahakṛtavidhirūpācchabdāt samyagasannikṛṣṭārthānubhavo dharmajñānam |\n'bhavyaṃ bhūtāyopadiśyata iti nyāyena vidhyarthavādamantrarūpaśrutinivahakṛtānmahāvākyarūpācchabdāt samyagasannikṛṣṭāthārnubhavo brahmajñānam |\n<hi rend='bold'>[page 009]</hi>\ndharmaśca iṣṭāniṣṭaprāptiparihāropāyatvena dvidhā bhidyate |\ntatra darśapūrṇamāsādayaḥ svargādīṣṭaprāptisādhanam |\nsarvabhūtāhiṃsāvidhilakṣaṇo 'niṣṭaparihārasādhanam |\ntataśca kṛtiyogyeṣṭāniṣṭaprāptiparihārasādhanaṃ vidhiniṣedhārtho na kāryamātraṃ, viṣaṃ bhuṅkṣveti vidhau buddhipūrvakāriṇāmapravṛtteḥ |\nnāpīṣṭāniṣṭaprāptiparihārasādhanam |\nudgata uḍupatiriti vākyādapravṛtteḥ |\nvatsa! stanaṃ piba, agniṃ mā spṛśetyādilaukikavākyeṣvapyeṣaiva rītiḥ |\nevañca śabdaśaktigrahaṇamapi kṛtiyogyahitopāya eva, na kārye |\nyathā gāmānayetyatra tadgrahaṇaṃ hitopāyamātra eva, yathā putraste jāta ityatra tadgrahaṇam |\ntataśca siddhe brahmaṇi vedāntānāṃ prāmāṇye na vivaditavyam |\nvidhivākyāni ca dṛṣṭādṛṣṭaphalatvena dvividhāni |\ntatra pūrvakāṇḍe kārīrīṣṭyādīni dṛṣṭaphalāni |\nuttarakāṇḍe ātmadarśanāya bhavaṇādividhāyakavākyāni dṛṣṭaphalāni |\ntatprāmāṇyadarśanādanyeṣāṃ ca vedatvaliṅgena prāmāṇyamanumeyam |\nbrahma ca saguṇanirguṇabhedena dvividham |\nsaguṇaṃ ca jīveśvarabhedena dvividham |\ntatra satyajñānānantādilakṣaṇatvena śrutyupadiṣṭaṃ nirguṇam |\njagatkāraṇatvādirūpeṇopadiṣṭaṃ saguṇamaiśvaram |\nsvasṛṣṭaprapañcapraveṣṭṛtvādirūpeṇopadiṣṭaṃ jīvarūpam |\ntairetaistattvapadārthapariśodhanaparairupakṛtāni tattvamasyādimahāvākyāni pramāṇāntarānavagataṃ paramapuruṣārthaprayojanaṃ ca brahmātmaikyamupadiśanti |\n<hi rend='bold'>[page 010]</hi>\ntadavagamāt paramapuruṣārthalābhaṃ ca tānyevopadiśanti |\nevaṃ pūrvottarakāṇḍātmanā bhinnasya vedasyādhyayanavidhiparigṛhītatvād vivakṣitārthatvena niścitasyārthavicārāya mīmāṃsāśāstraṃ pravṛttam |\ntacca viṃśatyadhyāyaparimitaṃ kāṇḍatrayātmakaṃ bhavati |\ntatra pūrvamīmāṃsā dvādaśādhyāyamitā karmakāṇḍaniṣṭhā |\ntatsūtrakarttā jaiminiḥ |\nbhāṣyakāraḥ śabarasvāmī |\ntadvyākhyātārau bhaṭṭakumāraprabhākarau |\ntayorbhaṭṭakumāreṇa vidhivākyāni bhāvanāparatayā vyākhyātāni, prabhākareṇa niyogaparatayā |\nuttaramīmāṃsā tu dvirūpā saguṇanirguṇabrahmaniṣṭhā aṣṭādhyāyamitā vyāsapraṇītā |\ntatra saguṇabrahmaniṣṭhā devatākāṇḍātmikādhyāyacatuṣṭayavatī |\niha bhāṣyakāraḥ saṅkarṣaḥ |\ntatra prathame 'dhyāye sarveṣāṃ mantravipraśeṣāṇāṃ devatātattvapratipādane tātparyamiti pratipāditam |\ndvitīye vidhyarthavādādervedaśeṣasya mantradevatāśeṣatvamupapādyate |\ntṛtīye devatātattvaṃ svecchāvigrahatvādiguṇagaṇālaṅkṛtamiti darśitam |\ncaturthe tattaddevatāprasādatastattallokaveṣavibhūṣaṇaiśvaryānandāvāptilakṣaṇaṃ devatopāsanaphalaṃ nirṇītam |\nevaṃ madhyamamīmāṃsā sarvadevatātmano hareḥ pratipādiketi saguṇabrahmaparā bhavati |\njñānakāṇḍātmikā tu nirguṇabrahmaniṣṭhā |\nsāpi caturadhyāyamitā |\nasyā bhāṣyakāraḥ śaṅkarabhagavatpādaḥ |\n<hi rend='bold'>[page 011]</hi>\ntadekadeśinaśca brahmadattabhāskararāmānujānandatīrthādayo matabhedena tadbhāṣyābhāsān racayāñcakuḥ |\niha prathamādhyāyena sarveṣāṃ vedāntānāṃ pratyaktattave brahmaṇi samanvayaḥ pradarśitaḥ |\ndvitīyena tatra pratyakṣādipramāṇāntaravirodhaḥ parāstaḥ |\ntṛtīyena brahmajñānasyāntaraṅgasādhanāni śravaṇamanananididhyāsanāni samūlānyupadiṣṭāni |\ncaturthādhyāyena sadyaḥ krameṇa vā muktilakṣaṇaṃ jñānaphalamupāsanāphalaṃ copavarṇitam |\nmuktiścātmavidyāstamaya eva |\ntataścātmajijñāsāmapāsyātmanaḥ sukhaduḥkhaprāptiparihāropāyamātramanvicchantamajñaṃ pumāṃsaṃ prati karmakāṇḍaṃ pravṛttam |\nbrahmaviṣṇurudrendrasomasūryānilānalādidevatāsālokyādisukhakāmaṃ prati devatākāṇḍaṃ pravṛttam |\naśeṣaviṣayasukhaviraktaṃ bandhamokṣasukhameva kāṅkṣamāṇamātmatattvajijñāsuṃ puruṣapravaramadhikṛtya brahmakāṇḍaṃ pravṛttamityalamativistareṇa |\nanāptavākyatvaparasparaviruddhārthatvādibhirbauddhādyāropitāprāmāṇyaśaṅkāpaṅkaparikṣālanaparatvāt tadapekṣitapramāṇaprameyapramātrādilakṣaṇanirūpakatvācca tarkaśāstraṃ vedopāṅgaṃ bhavati |\ntat tu naiyāyikavaiśeṣikabhedena dvividham |\ntatra naiyāyikaṃ ṣoḍaśapadārthaniṣṭhamakṣapādopajñam |\nvaiśeṣikaṃ ṣaṭpadārthaniṣṭhaṃ kaṇādopajñam |\nyat tu nirīśvaraseśvarabhedena dvividhaṃ sāṅkhyaśāstraṃ, taditihāsapurāṇe 'ntarbhūtamiti na pṛthag gaṇyate |\n<hi rend='bold'>[page 012]</hi>\nanayornirīśvarasāṅkhyaṃ pañcaviṃśatitattvaniṣṭhaṃ kapilaśca kāra |\nseśvarasāṅkhyaṃ ṣaḍviṃśatitattvaniṣṭhaṃ patañjalirakarod, yena pāṇinipraṇītasyāṣṭādhyāyamitasya vyākaraṇasya bhāṣyamanugṛhītam |\nevamaṣṭādaśa vidyāsthānāni |\ntānyetāni kalpādau paramapuruṣeṇa brahmaṇe 'nugṛhītāni |\n<lg>\n<l>tathāca śrīvāyavīye-</l>\n<l><hi rend='red'>'aṅgāni vedāścatvāro mīmāṃsā nyāyavistaraḥ /</hi></l>\n<l><hi rend='red'>purāṇaṃ dharmaśāstraṃ ca vidyāṃ hyetāścaturdaśa //</hi></l>\n</lg></p>\n\n<lg>\n<l><hi rend='red'>āyurvedo dhanurvedo gāndharvaścetyanukramāt /</hi></l>\n<l><hi rend='red'>arthaśāstraṃ paraṃ tasmād vidyāstvaṣṭādaśa smṛtāḥ //</hi></l>\n</lg>\n\n<lg>\n<l><hi rend='red'>aṣṭādaśānāmetāsāṃ vidyānāṃ bhinnavartmanām /</hi></l>\n<l><hi rend='red'>ādikarttā kaviḥ sākṣācchūlapāṇiriti śrutiḥ //</hi></l>\n</lg>\n\n<lg>\n<l><hi rend='red'>sa hi sarvajagannāthaḥ sisṛkṣurakhilaṃ jagat /</hi></l>\n<l><hi rend='red'>brahmāṇaṃ vidadhe sākṣāt putramagre sanātanam //</hi></l>\n</lg>\n\n<p><hi rend='red'>tasmai prathamaputrāya brahmaṇe viśvayonaye /\nvidyāścemā dadau pūrvaṃ viśvasthityarthamīśvaraḥ' //</hi>\niti |\ntāni ca vidyāsthānāni marīcyādimukhena brahmaṇā asmiṁlloke pravarttitāni yuge 'sminnalpāyuṣyālpabuddhitvādidoṣād manuṣyaiḥ sākalyena dhārayitumaśakyānīti parameśvaraḥ svayameva vyāsarūpī bhūtvā saṃkṣiptavān |\nyathoktaṃ dvitīyaskandhe-\n<hi rend='bold'>[page 013]</hi></p>\n\n<lg rend='red'>\n<l>'kālena mīlitadṛśāmavamṛśya nṛṇāṃ stokāyuṣāṃ svanigamo bata dūrapāraḥ /</l>\n<l>āvirhitastvanuyugaṃ sa hi satyavatyāṃ vedadrumaṃ viṭapaśo vibhajiṣyati sma' //</l>\n</lg>\n<p>iti |\nevamāgamapramāṇaṃ nirūpitam |</p>\n\n<l rend='it'>upamānādimānāntaranirūpaṇam |</l>\n<p>athopamānam |\ngavayo nāma kiṃlakṣaṇa iti kṛtapraśnasya grāmavāsino yathā gaurevaṃ gavaya iti vanacāriṇo 'nyasmāllabdhottarasya puṃsaḥ paścād vanaṃ gatasya yadṛcchayā gavayadarśane yad gorgavayasya ca sādṛśyaviṣayaṃ pratyakṣapratyabhijñānamutpadyate anena sadṛśī madīyā gauriti, tadupamānam |\nyathāhuḥ-\n<lg rend='red'>\n<l>'avyutpannapadopetavākyārthasya ca saṃjñini /</l>\n<l>pratyakṣapratyabhijñānamupamānamihocyate' //</l>\n</lg>\niti |\nanyathānupapattisambhūto 'nubhavo 'rthāpattiḥ |\nsā dvidhā dṛṣṭaśrutabhedāt |\ntatra paridṛśyamānā saviturdeśād deśāntaraprāptirgamanaṃ vinā nopapadyata iti niścayo dṛṣṭārthāpattiḥ |\nkṣaṇikasya yāgasya kālāntaradeśāntarabhāviphalasādhanatvaṃ śrūyamāṇaṃ tatsaṃskāramantareṇa nopapadyata iti madhye 'pūrvaniścayaḥ śrutārthāpattiḥ |\nyogyatve satyanupalambhādabhāvaniścayo 'bhāvapramāṇam |\nyathā iha bhūtale ghaṭo nāstīti |\n<hi rend='bold'>[page 014]</hi>\nsaṃbhāvito 'yam artha iti jāyamāno 'tīndriyārthaniścayaḥ saṃbhavaḥ |\nyathā somasūrya(vaṃśa)varṇanādibhiḥ kṛṣṇarāmādyavatārādiniścayaḥ |\nanirdiṣṭapravaktṛkāt pravādapāramparyājjāyamānaṃ jñānamaitihyam |\n<lg>\n<l>yathā iha vaṭe yakṣastiṣṭhatīti |</l>\n<l><hi rend='red'>kutaḥ punaraitāvanti pramāṇānīti nirṇītam |</hi></l>\n<l><hi rend='red'>'pratyakṣamekaṃ cārvākāḥ kaṇādasugatau punaḥ /</hi></l>\n<l><hi rend='red'>anumānaṃ ca taccātha sāṅkhyāḥ śabdaṃ ca te api //</hi></l>\n</lg></p>\n\n<lg>\n<l><hi rend='red'>nyāyaikadeśino 'pyevamupamānaṃ ca kecana /</hi></l>\n<l><hi rend='red'>arthāpattyā sahaitāni catvāryāha prabhākaraḥ //</hi></l>\n</lg>\n\n<p><hi rend='red'>abhāvaṣaṣṭhānyetāni bhāṭṭā vedāntinastathā /\nsambhāvaitihyayuktāni tāni paurāṇikā jaguḥ' //</hi>\niti nyāyavidāṃ vacanāt ||</p>\n\n<p><hi rend='it'>matabhedāḥ</hi>\nanayā pramāṇacintayā pramāṭaprameye api lakṣite syātām |\npramāśrayaḥ pramātā |\npramāviṣayaḥ prameyam iti |\niha dvividhāni vicāraśāstrāṇi vaidikāvaidikabhedāt |\ntāni ca pratyekaṃ trividhāni mīmāṃsāsāṅkhyatarkabhedād, bauddhārhatalokāyatabhedācca |\ntatrādyatrikaṃ vedamūlatvād vaidikam |\naparatrikaṃ buddhakṣapaṇakabṛhaspativiracitavedābhāsamūlatvādavaidikamiti |\n<hi rend='bold'>[page 015]</hi>\nevaṃ ṣaḍ darśanāni ||</p>\n\n<l rend='it'>cārvākamatanirūpaṇam |</l>\n<p>tatra pratyakṣaikapramāṇavādino lokāyataśāstrapravartakasya cārvākasya manuṣyo 'haṃ sthūlo 'haṃ kṛśo 'hamiti pratyakṣasiddhaścaitanyaguṇāśrayo deha eva pramātā |\nuccāvacadeharūpeṇa saṃbhavādeva saṃhatiṃ punarvihītaṃ ca pratipadyamānāni pṛthivīvārivahnivāyulakṣaṇāni catvāri tattvāni prameyam |\narthakāmāveva puruṣārthau, na dharmaḥ |\ntanniṣṭhāvarthagāndharvavedāveva ca vedau |\ndharmābhāvānnādharmo 'pi kaścit |\natastatphalatvena svarganarakāvapi na staḥ |\ntadabhāvād dehināṃ tatkalpako na parameśvaro 'pi kaścit |\nmaraṇameva ca mokṣaḥ |\narthakāmaśāstraṃ lokāyataśāstraṃ ca pratyakṣamūlatvāt tatraivāntarbhūtam |\nidamannaṃ kṣunnivartakam annatvān hyastanānnavadityādyanumānaṃ ca tatraivāntarbhavati, pratyakṣamūlatvāviśeṣāt |\nabhyudayaniḥśreyasaphalo dharmabrahmaviṣayo vedastvatīndriyārthaniṣṭhatvādapramāṇameveti siddhānta |\n<lg>\n<l>tathāca tadvacanam-</l>\n<l><hi rend='red'>'agnihotraṃ trayo vedāstripuṇḍraṃ bhasmaguṇṭhanam /</hi></l>\n<l><hi rend='red'>buddhipauruṣahīnānāṃ jīviketi bṛhaspatiḥ //</hi></l>\n</lg></p>\n\n<p><hi rend='red'>trayo vedasya kartāro munibhaṇḍaniśācarāḥ /\nsvargaḥ kartṛkriyādravyanāśe 'pi yadi yajvanām //</hi>\n<hi rend='bold'>[page 016]</hi></p>\n\n<lg>\n<l><hi rend='red'>bhaved dāvāgnidagdhānāṃ phalaṃ syād bhūribhūruhām /</hi></l>\n<l><hi rend='red'>pratyakṣādipramāsiddhaviruddhārthābhidhāyinaḥ //</hi></l>\n</lg>\n\n<p><hi rend='red'>vedāntā yadi śāstrāṇi bauddhaiḥ kimaparādhyate' /</hi>\nityādi ||</p>\n\n<l rend='it'>kṣapaṇakamatanirūpaṇam |</l>\n<p>pratyakṣānumānavādinoḥ kṣapaṇakabauddhayormadhye kṣapaṇakasyāyaṃ siddhāntaḥ - mamāyaṃ deha ityanubhavāddehaḥsvavyatiriktadraṣṭṛkaḥ, dṛśyatvādbhautikatvādvā ghaṭavadityanumānāt prāṇaceṣṭācaitanyasmṛtyādīnāṃ mṛtaśarīre 'nupalabdheśca dehavyatiriktastatparimāṇo 'ṇuparimāṇo vā prakāśadravyaviśeṣa ātmākhyaḥ pramātā |\natīndriyārtho nābhyupeyaḥ, atiprasaṅgāditi na yuktam |\npratyakṣaprāmāṇyasyātīndriyatvenābhyupeyatvāpatteḥ |\ntenārhanmunipraṇītāgamaprāmāṇyād dhamādharmasvarganarakā api santi |\ndharmāśca keśolluñchanabhikṣāṭanamayūrapiñchadhāraṇabrahmacaryānaśanānācchādanāmalasnānārhannamanataptaśilārohaṇādayaḥ |\nagnihotrādayastu vedoditā dharmābhāsā eva, carācaraprāṇipīḍāsādhyatvāt |\nanāptavākyatvaparasparaviruddhā rthatvādibhirvedasyāprāmāṇyanirṇayācca |\nadharmaḥ prāṇihiṃsādilakṣaṇaḥ |\npārthivāpyataijasavāyavyaparamāṇubhiḥ pudgalāparanāmadheyaiḥ dharmādharmākhyaprāṇikarmapreritairārabdhāni carācaraśarīrāṇi sakāraṇāni prameyam |\nparamāṇavaścā numānataḥ sidhyanti |\n<hi rend='bold'>[page 017]</hi>\ntathāca prayogaḥ-aṇuparimāṇatāratamyaṃ kvacid viśrāntaṃ, parimāṇataratamabhāvatvād, mahatparimāṇataratamabhāvavaditi |\ncetanācetanātmakaṃ cedaṃ jagadanekāntam |\ntajjñānādahiṃsādidharmaniṣṭhānāṃ dehināṃ satatordhvagatilakṣaṇo mokṣaḥ sidhyatīti |\nyathāhuḥ -\n<lg rend='red'>\n<l>'syādvādaḥ sarvadaikāntatyāgāt kiṃvṛttacidvidheḥ /</l>\n<l>saptabhaṅgīnayāpekṣastattvajñānāya kalpate' //</l>\n</lg>\niti |\nanaikāntikatvaṃ cāstināstyādirūpeṇāniyatākāratvam |\ntacca saptabhaṅgīnayena sidhyati |\nkatham |\nsyādasti, syānnāsti, syādavaktavyaṃ, syādasti ca nāsti ca, syādasti cāvaktavyaṃ ca, syānnāsti cāvaktavyaṃ ca, syādasti ca nāsti cāvaktavyaṃ ceti saptabhaṅgīnyāyaḥ |\nsyādityanaikāntikatvadyotako nipātaḥ |\nkiṃ cetanācetanātmakaṃ jagadastīti pṛṣṭo 'sau brūte-syādastīti |\nasktitvenāniścitaṃ, janmādimattvādityarthaḥ |\nevaṃ syānnāstītyādāvapi draṣṭavyam , anubhūyamānatvānnāstitvāniścayaḥ |\nnīlasukhādiśabdavācyatvādavācyatvāniścayaḥ |\nastitvanāstitvayorviruddhatvenaikādhikaraṇyāyogādubhayātmakatvāniścayaḥ |\nnāstītyapi vaktuṃ yogyatvādasti cāvaktavyaṃ(cetya)niścayaḥ |\n<hi rend='bold'>[page 018]</hi>\nastītyapi vaktumucitatvānnāsti cāvaktavyaṃ cetyaniścayaḥ |\nastīti nāstīti ca vaktumucitatvādasti ca nāsti cāvaktavyaṃ cetyaniścayaḥ |\nevamekāntasthitiśūnyaṃ viśvamavadhārya tato nirvedaṃ prāptaḥ pumān yogabalena satatordhvagatilakṣaṇāṃ muktimupaitīti |</p>\n\n<l rend='it'>sugatamatanirūpaṇam |</l>\n<p>ātmano 'ṇuparimāṇatvena yugapadakhilāvayavagatavedanānusandhānāsaṃbhavād, dehaparimāṇatve bāhyavastujñānāsambhavād ghaṭavadanityatvaprasaṅgācca, sarvasyānaikāntikatve anaikāntikatvasyāpi tathātvāpatteḥ, 'patanāntāḥ samucchrayāḥ'; iti nyāyena satatordhvagatirūpasya mokṣasya patanāntatvena nityapuruṣārthatvāsiddheśca nāyaṃ pakṣaḥ prakṣīṇadoṣa iti sugatamatamārabhyatetadidaṃ śiṣyabhedena caturdhā bhidyate |\nśiṣyāśca mādhyamikayogācārasautrāntikavaibhāṣikāḥ krameṇa viśuddhitāratamyabhājaḥ |\ntatrottamādhikāriṇo mādhyamikasya - śūnyasvabhāvaḥ pramātā, suptotthitasya śūnyo 'hametāvantaṃ kālamāsamiti smṛtidarśanāt |\npunarahamasmītyātmani sattvapratibhānaṃ tat saṃvṛttitattvaviṣayam |\nevaṃ ghaṭo 'stītyādipratyayo 'pi |\ntataḥ prameyamapi śūnyameva, sato nāśāsambhavāt |\nevaṃ pramāṇamapi vastutaḥ śūnyameva, sattve janmavināśānupapatteḥ |\nsattvapratītiḥ saṃvṛttimātram |\n<hi rend='bold'>[page 019]</hi>\nsaṃvṛttirnāmāsataḥ sattvena bhānahetuḥ sadasadādiprakārānirvācyasvalakṣaṇaḥ padārthaḥ |\nataḥ pramātrāditrikaṃ vastuto 'sadeva sadātmanā bhātīti tadupadeṣṭāraṃ sugatamuniṃ pañcabuddhapariṣevitaṃ manovākkāyaiḥ sevamānasya sarvaṃ śūnyamiti cirakālaṃ nirantaramupāsīnasya sādhormanasi śūnye vilīne sati sarvaśūnyatāvāptilakṣaṇo mokṣaḥ setsyatīti siddhāntaḥ |\ntato 'rvācīnasya yogācārasya tu--pramāturasattve prameyasya śūnyasya siddhireva nāstīti pramātā kaścidabhyupeyaḥ |\nsa ca svaprakāśaḥ |\nanyathā sādhakāntarāpekṣāprasaṅgāt |\nsvaprakāśatvaṃ ca jñānādanyasya na (saṃ)bhāvyata ityato 'hamasmīti pratyakṣataḥ deho nātmā dṛśyatvād ghaṭavadityanumānataśca pratipannaṃ kṣaṇe kṣaṇo pralīyamānamutpadyamānaṃ cālayavijñānaṃ pramātā |\npravāhasya sthiratvādeva tasmin sthiratvābhimānaḥ |\nyo 'haṃ prātargajamadrākṣaṃ sa evādhunā timiranikaraṃ dṛṣṭavā taṃ smarāmīti seyaṃ jvāletivadabhrāntireva |\nrūpavijñānavedanāsaṃjñāsaṃskārākhyā pañcaskandhī kṣaṇe kṣaṇe prāṇikarmānusāreṇa vilīyamānotpadyamānā ca svabhāvena suranaranārakarūpeṇa pariṇatimuparatiṃ ca yāntī prameyam |\ntatrendriyatadviṣayātmā rūpaskandhaḥ |\ntajjñānaṃ vijñānaskandhaḥ |\ntatphalaṃ sukhaṃ duḥkhaṃ mohaśca vedanāskandhaḥ |\nsaṃjñāguṇakriyājātiviśiṣṭapratyayāḥ saṃjñāskandhaḥ |\niha gauraśvaḥ puruṣa ityādikā saṃjñā |\ngotvāśvatvapuruṣatvādikā jātiḥ |\n<hi rend='bold'>[page 020]</hi>\nśuklo raktaḥ kṛṣṇa ityādiko guṇaḥ |\ntiṣṭhati gacchatyupaviśatītyādikā kriyā |\nśṛṅgī catuṣpādlāṅgūlītyādiko viśiṣṭapratyayaḥ |\nvegaveṣṭanasthitasthāpakatādilakṣaṇaḥ saṃskāraskandhaḥ vegaḥ śaśādeḥ |\nveṣṭanaṃ bhūrjādeḥ |\nsthitasthāpakaḥ śākhādeḥ |\ntaduktalakṣaṇaṃ prameyam |\ntaccetprakāśātiriktaṃ, naiva tarhi prakāśeteti sarvaṃ jñānākārameva |\njñānasya sthiratve nīlapītādayaḥ sarvadā sarvasya bhāseran, na karhicitkasyacidityasthirameva |\nato grāhyagrāhakagrahaṇātmakaṃ sarvamidaṃ jagadahamityālayavijñānasantāne nityanimagnam |\ntasmāccaityavandanabuddhagāmābhyāsādisaddharmaniratasya sarvamidaṃ vijñānameveti ciramupāsīnasya puṃso viśuddhavijñānasantānodayamayī muktirihaiva sidhyatīti siddhāntaḥ |\ntasmādarvācīnasya sautrāntikanāmno 'ntevāsino viśvasyāntasthatve bahirasattvenārthakriyākāritvāsambhavāda, bhrāntibādhavailomyaprasaṅgād, jñānasya jñeyākāratve jaḍatvāpatteśca tayoḥ pṛthaktvamupeyamiti bāhyamābhyantaraṃ cāstyeva viśvam |\ntacca sthiraṃ ced na bījasyocchūnatvajātāṅkuratvadrumatvapallavitatvapuṣpitatvaphalitatvādyavasthāntarāpattiḥ paridṛśyamānā saṅgacchata iti kṣaṇikasvalakṣaṇamāstheyam |\nevaṃ jñātuḥ sthiratve jñānasyāpi sthiratvena sarvadā nīlaṃ pratīyād, na kadācidapi pītaṃ, viparyayeṇa vā |\nato jñātāpyasthira eva |\niyān viśeṣaḥ -āntaraṃ jñānaṃ svalakṣaṇaṃ pratyakṣaṃ , bāhyaṃ nīlādyanumeyameva |\n<hi rend='bold'>[page 021]</hi>\ntadyathā - jñāne jñeyapratibimbo bimbapuraḥsaraḥ, pratibimbatvād, darpaṇagatamukhapratibimbavaditi |\nevañca pratyakṣagrāhyo bāhyārtho nāsti |\nvaibhāṣikasyārvācīnatamasyāntevāsino-bāhyārthaśca sannihitaḥ pratyakṣaḥ, idaṃ nīlamityaparokṣatayaiva pratibhāsadarśanāt |\ntenānayoriyadeva vaiṣamyam |\nanyat sarvaṃ tulyam |\neṣu ca pakṣeṣu buddhyādyāgamānāmanumānamūlatvena tatraivāntarbhāvād na pramāṇādhikyam |\ntatra sautrāntikavaibhāṣikayoḥ sarvaṃ kṣaṇikamitiśāstreṇāvagamya śāstāraṃ bhagavantaṃ tathāgataṃ tadbhaktāṃśca sevamānaḥ sarvasya kṣaṇikatvasākṣādbodhe sañjāte sati viśuddhavijñānasantānatāvāptirūpāṃ muktimetīti siddhāntaḥ |\neṣāṃ trayāṇāmapyantataḥ śūnyavāditvam |\nkatham |\n<lg>\n<l>bāhyārthasya śūnyatvaṃ yogācāro brūte |</l>\n<l>pratyakṣasya bāhyārthasya śūnyatvaṃ sautrāntikaḥ |</l>\n<l>bāhyasyāntarasya cāsthirasya jagataḥ śūnyatvaṃ vaibhāṣiko bhāṣata iti |</l>\n<l>atra saṅgrahaḥ- ''mukhyo mādhyamiko vivartamakhilaṃ śūnyasya mene jagad yogācāramate hi santi hi dhiyastāsāṃ vivarto 'khilam artho 'sti kṣaṇabhaṅgurastvanumito buddhyeti sautrāntikaḥ pratyakṣaṃ kṣaṇabhaṅguraṃ ca sakalaṃ vaibhāṣiko bhāṣate ||</l>\n</lg></p>\n\n<p>iti ||</p>\n\n<p><hi rend='bold'>[page 022]</hi></p>\n\n<l rend='it'>kaṇādamatanirūpaṇam |</l>\n<p>atra jagataḥ śūnyasvabhāvatve sādhakābhāvenāsiddhiprasaṅgāt , sattvānubhavavirodhācca, jñānasya jñeyākāratve jaḍatvaprasaṅgād, jñeyasya bahiranupalambhaprasaṅgād, idamiti sākṣāda bhāsamānasya nīlasyānumeyatve ahamiti bhāsamānasya jñānasvalakṣaṇasyāpyanumeyatvakalpanāvatārād, jñāturasthiratve smṛteranubhūtārthagāminyāḥ saṃbhavāyogād, jñeyasya kṣaṇikatve sa evāyaṃ ghaṭa iti pratyabhijñāyogād, buddhivṛttirūpāṇāṃ nīlādiviṣayajñānānāmāgamāpāyitve 'pi baddhisākṣicaitanyasya sthiratvopapatterviṣayoparāgavihīnasya jñānasya bhedakābhāvena santānarūpatvānupapatteśca, svaprakāśatvena svataḥ parataścāsya janmavināśāvagamāsaṃbhavādanavagatārthasyāsattvānivāraṇācca kṣapaṇakādipakṣavat sugatapakṣo 'pyupekṣaṇīya iti vedaprāmāṇyavāditvepi tasyānumānātmatvorarīkaraṇāt pratyakṣānumānamātrapramāṇavādyantarbhūtasya kaṇādasya matamavatāryateiha dravyaguṇakarmasāmānyaviśe(ṣā ? ṣasamavāyā)sthāḥ ṣaḍeva padārthāḥ |\ntatra guṇavad dravyam |\ntannavadhā bhidyate |\npṛthivyaptejovāyvākāśakāladigātmamanobhedāt |\nteṣvātmākhyamaṣṭamaṃ dravyaṃ pramātā |\nsa ca pṛthivyādilakṣaṇebhyo dehādibhyo 'nyo nityo vibhuḥ pratikṣetraṃ bhinnaḥ parameśvaraparatantro jaḍasvabhāvo 'haṃpratyayagrāhyaśca |\ndravyāntarāṇi guṇādayaśca prameyam |\nsāmānyavānasamavāyikāraṇamaspandātmā guṇaḥ |\n<hi rend='bold'>[page 023]</hi>\nsa ca rūparasagandhasparśasaṃkhyāparimāṇapṛthaktvasaṃyoga (vibhāga) paratvāparatvagurutvadravatvasneha(tva? )buddhisukhaduḥkhecchādveṣaprayatnadharmādharmasaṃskāraśabdabhedāccaturviṃśatidhā bhidyate |\ntatra rūparasagandhasparśasaṃkhyāparimāṇapṛthaktvasaṃyogavibhāgaparatvāparatvagurutvanaimittikadravatvasaṃskārāḥ pṛthivīguṇāḥ |\ngandhavarjitasnehayuktoktaguṇayuktā āpaḥ |\nrūpasparśasaṃkhyāparimāṇapṛthaktvasaṃyogavibhāgaparatvāparatvanaimittikadravatvasaṃskārāstejoguṇāḥ |\nsparśasaṃkhyāparimāṇapṛthaktvasaṃyogavibhāgaparatvāparatvavegasaṃskārā vāyuguṇāḥ |\nsaṃkhyāparimāṇapṛthaktvasaṃyogavibhā(gā? gaśabdā) vyomaguṇāḥ |\nsaṃkhyāparimāṇapṛthaktvasaṃyogavibhāgāḥ kālaguṇāḥ |\nta- eva ca digguṇāḥ |\nsaṃkhyāparimāṇapṛthaktvasaṃyogavibhāgabuddhisukhaduḥkhecchādveṣaprayatnadharmādharmasaṃskārā ātmaguṇāḥ |\nsaṃkhyāparimāṇapṛthaktvasaṃyogavibhāgaparatvāparatvavegasaṃskārā manoguṇāḥ |\nātmano buddhyādayo nava viśeṣaguṇāḥ |\nākāśasya śabdo viśeṣagaṇaḥ |\nvāyoḥ sparśaḥ |\ntejaso rūpam |\napāṃ rasaḥ |\nbhūmergandhaḥ |\ndikkālamanasāṃ viśeṣaguṇā na santi |\nsaṃyogavibhāgayorasamavāyikāraṇajātīyaṃ karma |\ntadutkṣepaṇāvakṣepaṇākuñcanaprasāraṇagamanabhedāt pañcavidham |\nnityamanekavṛtti sāmānyam |\ntad dvividhaṃ paramaparaṃ ca |\nparaṃ sattā, adhikavṛttitvāt |\naparaṃ dravyatvādi , nyūnavṛttitvāt |\nnityāśrayā atyantavyāvṛttabuddhihetavo 'nantā antyā viśeṣāḥ |\n<hi rend='bold'>[page 024]</hi>\nnityaḥ sambandhaḥ samavāyaḥ |\npṛthivyādicatuṣṭayaṃ nityānityarūpam |\nākāśādipañcakaṃ tu nityameva |\npārthivāpyataijasavāyavyabhedena caturvidhā nityāḥ paramāṇavo dvyaṇukādikrameṇa parameśvarecchayā dehaghaṭādyantāvayaviparyantaṃ viśvamārabhante |\ndharmādayaścatvāraḥ puruṣārthāḥ |\nagnihotrādilakṣaṇa īśvarārādhanādilakṣaṇaśca dharmaḥ |\narthakāmo dharmāviruddhau |\nṣaṭpadārthatattvajñasya puṃsaḥ parameśvaraprasādād navaguṇocchedasvalakṣaṇo mokṣaḥ |\nyenokto 'rthaḥ pratipannaḥ sa vedaśca nityecchājñānakriyāśaktimatā parameśvareṇa śabdārthātmakaṃ jagat sṛṣṭvā asya śabdasyāyamartha iti śabdaśaktisaṅketaṃ ca vidhāya prāṇināmabhyudayaniḥśreyasaprayojanāya praṇīta iti paramāptavākyatvānna śaṅkākalaṅkavān |\nīśvarasadbhāvaścānumānato niścīyate |\nvipratipannaṃ bhūdharādikāryaṃ sakartṛkaṃ kāryatvād, yaditthaṃ (tat) tathā yathā ghaṭādīti |\nayaṃ ghaṭa etadghaṭajanakānityajñānetarajñānajanyaḥ ghaṭatvāt, ghaṭāntaravadityanumānādaiśvaraṃ jñānamapyanumeyam |\nna ca svabhāvādeva sarvaṃ kāryaṃ jāyata iti yuktam |\nsvasya bhāvaḥ svabhāva iti svabhāvaśabdājjāyattānavastugrahaṇe svasmāt svotpattikathāpatteḥ, tatsambandhivastvantaragrahaṇe 'kāraṇāt kāryotpattikathā(tvā?)patteḥ, anyāpekṣāṃ vinaiva kāryopattyarthatve ghaṭādyarthināṃ mṛdādyādānavaiyarthyāpatteśca |\n<hi rend='bold'>[page 025]</hi>\nataḥ kāryasya kāraṇāvaśyaṃbhāvāt , sāvayavatvāt kāryatvena niścitasya jagataḥ kāraṇamanumeyam |\nniyataprāksat kāraṇam |\ntat trividhaṃ samavāmyasamavāyinimittabhedāt |\nkāryaṃ yatra samavaiti tat samavāyikāraṇam |\nyathā ghaṭasya mṛt |\nsamavāyipratyāsannamavadhṛtasāmarthyamasamavāyikāraṇam |\nyathā mṛdavayavānāmanyonyasaṃyogaḥ |\nsamavāyyasamavāyibhyāmanyadavadhṛtasāmarthyaṃ nimittakāraṇam |\nyathā kulāladaṇḍacakrādi |\ntatra jagadutpattau paramāṇavaḥ samavāyikāraṇam |\nteṣāmanyonyasaṃyogo 'samavāyikāraṇam |\nīśvaro nimittakāraṇam |\njanma ca prāgasataḥ sattāsambandhaḥ |\nsṛṣṭasya viśvasya sukhaduḥkhamayatvāt prāṇikarmaṇāmapyatra nimittatvamityeṣā dik |\n'yato ve'tyādiśrutayaḥ 'ahamādiśce'tyādismṛtayaśca tathāvidhāḥ 'parāsya śaktiri'tyādikā api nityecchājñānaprayatnānumānātmikāḥ |\nevamanyāsvapi śrutiṣu nyāyaḥ |\n'jyotiṣṭomene'tyādiśrutivākyānyanumānātmakāni |\ntairhi jyotiṣṭomādīnāṃ parameśvarasamārādhanakriyāṇāṃ svargādiphalasādhanatvaṃ prakāśyate |\ntatraivaṃ prayogaḥ-vimatā yajñādikriyā samīhitaphalasādhanam , īśvaraparicaraṇatvād , laukikeśvaraparicaraṇavaditi |\nevamātmadarśanāya śravaṇādividhāyakavākyānyapi |\ntāni hi paramātmaśravaṇādestatprasādajananadvāreṇa nikhiladuḥkhocchedalakṣaṇamokṣasādhanatvaṃ prakāśayanti |\n<hi rend='bold'>[page 026]</hi></p>\n\n<lg>\n<l>tatraivaṃ prayogaḥ-paramātmabodho bandhanivartakaḥ, ātmabodhatvād, asmajjāgradbodhavaditi |</l>\n<l>paramātmajñānaṃ tacchravaṇādijanyaṃ, pramāṇajñānatvād, dharmajñānavaditi ca |</l>\n<l>'yo vai bhūme'tyādiśrutivākyeṣu paramātmano duḥkhāsaṃspṛṣṭasvabhāvatvamevocyata iti niḥśeṣaduḥkhoccheda eva mokṣaḥ |</l>\n<l>sa ca buddhyādiguṇāntarasadbhāve na saṃbhavatīti navaguṇocchedalakṣaṇa ityācāryaḥ kaṇādaḥ smaratīti ||</l>\n</lg>\n\n<l rend='it'>akṣapādamatanirūpaṇam |</l>\n<p>pratyakṣānumānāgamopamānapramāṇavādino 'kṣapādasya kaṇādavat pramātṛkalpanā, parameśvarasya pramāturanyatvakalpanā, pramātḥṇāmanekatvanityatvavibhutvajñānādiguṇatvakalpanā, jaḍatvakalpanā, ahaṃpratyayavedyatvakalpanā, vedakalpanā, prameyeṣu nityānitya(tva )kalpanāḥ paramāṇunāṃ jagadārambhakatvakalpanā, dharmāditrivargakalpanā, bandhamokṣakalpanā, tamasa ālokābhāvatvena dravyāntaratvābhāvakalpanā ca |\niyān viśeṣaḥnirviśaṣo 'kṣapādaḥ ṣoḍaśapadārthavādī |\ntathāca tatsūtraṃ - pramāṇaprameyasaṃśayaprayojanadṛṣṭāntasiddhāntāvayavatarkanirṇayavādaja lpavitaṇḍāhetvābhāsacchalajātinigrahasthānānāṃ tattvajñānānniśreyasādhigamaḥ'; iti |\nṣoḍaśapadārthatattvajñānādanātmani dehādāvātmabhrāntiprabhṛtīnāṃ mithyājñānānāṃ nivṛttiḥ,\n<hi rend='bold'>[page 027]</hi>\ntato rāgādidoṣanivṛttiḥ, tataḥ śubhāśubhakarmanivṛttiḥ, tato nimittābhāvānnaimittikanānāyonijanmanivṛttiḥ, tato garbhādhivāsādimaraṇāntaduḥkhanivṛttirityevaṃ krameṇa mokṣaḥ |\n<lg>\n<l>tathācākṣapādasūtraṃ - 'duḥkhajanmapravṛttiḍoṣamithyājñānānāmuttarottarāpāye tadanantarābhāvādapavargaḥ iti |</l>\n<l>pratyakṣānumānāgamapramāṇavādino naiyāyikaikadeśino 'kṣapādavadeva pramāṇādisvarūpasthitiḥ |</l>\n<l>mokṣastu na duḥkhanivṛttimātram, apitu nityasukhasyāvirbhāvo- 'pi |</l>\n<l>tasya janyatvepi, nikhiladuḥkhapradhvaṃsarūpatvādavināśitvaṃ copapadyata iti ||</l>\n</lg></p>\n\n<l rend='it'>seśvaranirīśvarasāṃkhyamatanirūpaṇam |</l>\n<p>triṣvapyeteṣu pakṣeṣu ātmano jaḍatvena jñātatvānupapatteḥ, buddhyādiguṇāśrayatvena vikāritvāpatteḥ, cetanādanyatvena parameśvarasyācetanatvāpatteḥ, cetanābhedasya ca svataḥ parataśca grahaṇāsaṃbhavāda, ātmano 'hapratyayavedyatve ghaṭavadacetanatvāparihārād, jñānānāṃ cānuvyavasāyajñānavedyatve tasya svaprakāśatvābhyupagame 'pasiddhāntāpatteḥ,paraprakāśyatve 'navasthāpatteḥ, jñeyatve jñānatvānupapatteḥ, vedasya pauruṣeyatve mūlapramāṇāpekṣāpatteḥ, īśvarasya nityecchādimattve nityaśarīritvāpatteḥ, mokṣasya navayuṇocchittirūpatve pāṣāṇāditulyatāpattidoṣāt , sukhasya duḥkhābhāvatve cetanasya navaguṇāśrayatvāsiddheḥ, sukhābhāvo duḥkhamityapi vaktuṃ śakyatvāt,\n<hi rend='bold'>[page 028]</hi>\nparamāṇūnāṃ niravayavatve anyonyasambandhe 'pi sthaulyāsiddheḥ, sāvayavatve paramāṇutvāsiddheḥ, 'māyāṃ tu prakṛtiṃ vidyādi'tyādikṣutermāyāyā eva jagannidānatvaśravaṇāt, paramāṇukāraṇavādasya śrutivirodhāccāvicāritaramaṇīyatvamiti sāṃkhyapakṣo 'vatāryateyadyapi nyāyaikadeśinaḥ sāṃkhyasya ca pratyakṣānumānāgamapramāṇavāditvaṃ tulyaṃ, tathāpi vedasyāptapraṇītatvena prāmāṇyamakṣapādavat tadekadeśino 'pi |\npratyakṣādīnāṃ ca parata eva prāmāṇyaṃ, tasya bādhābhāvādhīnaniścayatvād , bhrāntijñānānāmapi prāmāṇyaṃ mā prasāṅkṣīditi |\nsāṃkhyasya tu sarve pratyayā yathārthāḥ, pratyayatvāt , saṃpratipannavadityanumānena bhrāntisaṃśayādijñānānyanaṅgīkurvataḥ pratyakṣādīnāṃ svata eva prāmāṇyaṃ prabhākaravad, yo nirīśvaraṃ viśvaṃ manyate |\nnityaḥ śabdaḥ amūrtatvādākāśavadityādyanumānaiḥ,\n<hi rend='red'>'nāciketamupākhyānaṃ mṛtyuproktaṃ sanātanam /\nanādinidhanā nityā vāgutsṛṣṭā svayambhuvā' /</hi>\nityādiśrutismṛtibhiśca vedasya nityatvaṃ ca samaṃ bhaṭṭakumāravat |\nna ca grahaṇasmaraṇarūpāṇyeva jñānāni, bhrāntisaṃśayajñānānabhyupagame dehādyātmatvapratyayānāṃ cetyavandanādidharmapratyayānāṃ ca pramātvāpatteḥ sandigdhe dharmiṇi nyāyaḥ pravartata iti saṃśayābhāvena mīmāṃsādiśāstrāṇāṃ dhūmādyanumānānāṃ cānudayaprasaṅgācca |\n<hi rend='bold'>[page 029]</hi>\nna ceha pratyakṣādiprāmāṇyasya bādhābhāvādhīnasiddhikatvadoṣaḥ ajñātārthajñāpakatvalakṣaṇasya prāmāṇyasya bhrāntyādiṣvapravṛtteḥ |\nna ca bhrāntyādiviṣayaḥ pūrvottarakālayorasti, yenājñātatayā tiṣṭhet |\nanayaiva rītyā smṛtyaprāmāṇyamūhyam |\nyaḥ punaḥ prāmāṇyasya bādhābhāvātmakatvaṃ manyate, tasya kathaṃ smṛteraprāmāṇyam |\nna tasyāḥ punarbādho dṛśyate |\nato bhrāntisaṃśayādijñānābhyupagame na doṣaḥ kaścit |\nnityoditānastamitanirviṣayajñānasvarūpaḥ puruṣaḥ pramātetyanayornirīśvaraseśvarayoraviśiṣṭam |\ntasmin jīvaparabhedena dvaividhyaṃ seśvaro manyate |\njīve suranaranārakāvibhedena traividhyaṃ cāvadhārayati |\nubhayatrāpi pakṣe puṃsaḥ kūṭasthatvena sattvarajastamoguṇātmikāyāḥ prakṛtereva jagadākāreṇa pariṇāmitvaṃ sṛṣṭasya jagataḥ sukhaduḥkhamohātmakatvaṃ cānumatam |\npuruṣaprakṛtimahadahaṅkāramanaḥśrotratvakcakṣurjihvāghrāṇavākpāṇipādapāyūpasthaśabdasparśarūparasagandhākāśavāyuvahnisalilabhūmaya iti nirīśvarasya pañcaviṃśatistattvāni |\n<hi rend='bold'>[page 030]</hi>\nseśvarasya paraḥ puruṣo 'tiricyata iti ṣaḍviṃśatiḥ |\nyathāha -\n<lg rend='red'>\n<l>'mūlaprakṛtiravikṛtirmahadādyāḥ prakṛtivikṛtayaḥ sapta /</l>\n<l>ṣoḍaśakaśca vikāro na prakṛtirna vikṛtiḥ puruṣaḥ' //</l>\n</lg>\niti |\njanmamaraṇādivyavasthayā puruṣabahutvaṃ cāha -\n<lg rend='red'>\n<l>'janmamaraṇakaraṇānāṃ pratiniyamādayugapatpravṛtteśca /</l>\n<l>puruṣabahutvaṃ siddhaṃ traiguṇyaviparyayāccaiva' //</l>\n</lg>\niti |\npuṃsāṃ śubhāśubhamiśrakarmabhiḥ saṃsāraṃ prakṛtipuruṣatattvajñānena mokṣaṃ ca -\n<lg rend='red'>\n<l>'dharmeṇa gamanabhūrdhvaṃ gamanamadhastād bhavatyadharmeṇa /</l>\n<l>jñānena cāpavargo viparyayādiṣyate bandhaḥ' //</l>\n</lg>\niti ca |\nubhayatrāgnihotradarśapūrṇamāsādayo yamaniyamādayaśca pravṛttinivṛttilakṣaṇā dharṇāḥ |\npravṛttilakṣaṇaḥ saṃsārahetuḥ |\nnivṛttilakṣaṇastattvajñānadvāreṇa mokṣahetuḥ |\niyān viśeṣaḥ- seśvarasya tattvajñānasahakṛto yogo muktihetuḥ |\nitarasya yogasahitaṃ tattvajñānaṃ muktiheturiti |\nyamaniyamāsanaprāṇāyāmapratyāhāradhāraṇādhyānasamādhayo yogāṅgāni |\nyogaphalāni ca dvividhāni vidyāvidyābhedāt |\ntatra vidyāmayāni bhaktijñānavairāgyāṇi |\navidyāmayānyaṇimādyaṣṭaiśvaryāṇi |\nevamanyā api bāhyā yogasiddhayaḥ |\nyathāhuḥ -\n<hi rend='bold'>[page 031]</hi></p>\n\n<lg rend='red'>\n<l>'ātmano vai śarīrāṇi bahūni manujeśvara! /</l>\n<l>prāpya yogabalaṃ kuryāt taiśca sarvāṃ mahīṃ caret' //</l>\n</lg>\n<p>ityādīni |\niha seśvarasya tattvajñānasahitena yogena yoginaḥ parameśvaratāvāptirmuktiḥ |\nnirīśvarasya yogasahitena jñānena prakṛtipuruṣavivekalābhī mokṣaḥ |\nkaḥ punaḥ seśvarapakṣe kṣetrajñāt paramapurupasyātiśayaḥ |\nkleśakarmavipākāśayairaparāmṛṣṭaḥ puruṣaviśeṣa īśvaraḥ, kleśādisaṃsṛṣṭaḥ kṣetrajña iti |\n<lg>\n<l>avidyāsmitārāgadveṣābhiniveśāḥ pañca kleśāḥ |</l>\n<l>karma puṇyāpuṇyātmakam |</l>\n<l>vipākaḥ sukhaduḥkhamohalakṣaṇaṃ karmaphalam |</l>\n<l>āśayo 'ntaḥkaraṇamiti ||</l>\n</lg></p>\n\n<l rend='it'>prabhākarādimīmāṃsakamatanirūpaṇam |</l>\n<p>arthāpattyā saha pratyakṣādicatuṣṭayaprāmāṇyavādinaḥ prabhākarasya, abhāvena saha pratyakṣādipañcakaprāmāṇyavādino bhaṭṭakumārasya ca jaiminīyabhāṣyavyākhyātṛtve tulye- 'pi pramātṛprameyayoḥ pramāṇavad visaṃvādaḥ |\nkatham |\nyasyābhā(no?vo) na pramāṇaṃ tasya gurornābhāvo nāma kaścid viṣayaḥ |\nkiṃ tarhi, bhūtale ghaṭo nāstīti kevalabhūtalamātraṃ prakāśate , tamaśca rūpadarśanābhāvamātraṃ, na dravyāntaram |\nyasya punarbhāvaḥ pramāṇaṃ, tasya kumārasyābhāvalakṣaṇo 'pi viṣayo 'sti |\nsa cātyantābhāvādibhedāt pañcavidhaḥ |\n<hi rend='bold'>[page 032]</hi>\ntatra śaśe saṅgasyātyantābhāvaḥ |\nutpatteḥ prācīno ghaṭādīnāṃ prāgabhāvaḥ |\nvināśottarakālīnaḥ pradhvaṃsaḥ |\nghaṭasya paṭādyātmatvābhāvo 'nyonyābhāvaḥ |\napavara(kasthādīnā?kādisthānā)maṅgaṇādāvabhāvaḥ saṃsargābhāva iti |\ntamaśca dravyāntaraṃ, nālokābhāvamātram |\nnāpi rūpadarśanābhāvamātram |\nkutaḥ |\n'tama āsīd'; ityādiśrutivirodhāt |\nkiñca ālokābhāvatve ekālokābhāvaḥ sarvālokābhāvo vā tamaḥ |\nādye sadopalambhaprasaṅgaḥ, ekālokābhāvasya sarvadā sarvatra sambhavāt |\ndvitīye na kadācidapi tama upalabhyeta, sarvālokābhāvasya kvacidapyasambhavāt |\nevaṃ rūpadarśanābhāvapakṣo 'pi dūṣyaḥ |\nbhāvatvenopalabhyamānasya tamaso 'bhāvatvakalpane prakāśasya tamaso 'bhāvatvakalpanā kathaṃ nivāryeta |\nabhāvamanaṅgīkurvato guro rūpadarśanābhāvaśca nāstīti tamasastadrūpatvakathā kathaṅkāraṃ saṅgacchatām |\n<lg>\n<l>abhāvajñānasya nirviṣayatvaṃ vadannasau bhāvajñānasya nirālambanatvaṃ sādhayantaṃ mādhyamikaṃ vā kathaṃ nirākuryāt |</l>\n<l>ato yatkiñcidetat |</l>\n<l>taduktaṃ bhaṭṭapādaiḥ- ''tamaḥ khalu calaṃ nīlaṃ parāparavibhāgavat |</l>\n<l>prasiddhadravyavaidharmyānnavabhyo bhettumarhati ||</l>\n</lg></p>\n\n<p>''; iti |\nvedasya nityatve svataḥ prāmāṇye ca satyapi mantrārthavādabhāgasyopaniṣadbhāgasyetihāsapurāṇānāṃ cāprāmāṇyaṃ,\n<hi rend='bold'>[page 033]</hi>\nvidhiśeṣatvena vā kathañcit prāmāṇyaṃ, svarbhūpātālalokānāṃ nityatvaṃ, nirīśvaratvaṃ, cetanācetanātmakasya viśvasyānekatvaṃ, sattvam , indrāgnyādidevatānāṃ vigrahapañcakābhāvena caturthyantapadamātratvaṃ, dharmasyāgnihotradarśapūrṇamāsapaśubandhasomayāgādyātmatvaṃ, mokṣasyātmanaḥ svarūpāvasthānātmakatvaṃ ca gurukumārayoraviśiṣṭam |\niyān viśeṣaḥ |\nguroḥ sarvajñānāni yathārthāni, bhrāntisaṃśayādijñānānāmavivekamātratvāt |\npratyabhijñā ca prāgajñātaghaṭādisthāyyavagāhitvenānubhava evāntarbhavatīti grahaṇasmaraṇarūpeṇa dvairāśyameva jñānam |\nteṣāṃ ca svaprakāśatvaṃ sāṃkhyādivat |\njñānasyāpi jñānāntaravedyatve tasyāpi tathātvamityanavasthāpatteḥ, jñeyatve ghaṭavadajñānatvāpatteśca |\njātā tu vaiśeṣikādivajjaḍadravyaviśeṣo buddhyādidharmāśrayo 'ta eva dehādivilakṣaṇo nityo vibhurlokatrayaṃ karmavaśād bhraman pratyakṣādipramāṇakaḥ kartṛbhoktṛ(tva)svabhāvaśca bhavati |\ntasya jaḍatve 'pi jñānāśrayatvena prakāśanād jñātṛtvam |\nghaṭāderviṣayatvenāvabhāsanād jñeyatvamityato ghaṭamahaṃ jānāmītyatra svatojñānaṃ, tadāśrayatvena jñātā, tadviṣayatvena ghaṭaśca prakāśata iti tripuṭīpratyakṣavādī gururbhāṣate |\ntathāca tadvacanaṃ -\n<lg rend='red'>\n<l>'buddhīndriyaśarīrebhyo bhinna ātmā vibhurdhruvaḥ /</l>\n<l>nānābhūtaḥ pratikṣetramarthabhittiṣu bhāsate' //</l>\n</lg>\niti |\n<hi rend='bold'>[page 034]</hi>\nbhedaścāsyānyānapekṣi svarūpameva, na dharmaḥ |\ntathātve bhedāntarāpekṣāprasaṅgāt |\nvidhyarthaśca yāgādiviṣayo niyoga eva |\nasau mānāntarāyogyatvādapūrvamiti, kṛtisādhyatvāt kāryamiti, kṛtyuddeśyatvāt pradhānamiti cocyate |\nsvasādhakasya niyojyasvargādiphaladatvaṃ tu na svātantryabhaṅgāya |\n(asminpra? )ato 'gniṣṭomena svargakāmo yajetetyasmin vākye yajetetyatra pratyayāṃśena liṅā niyogaḥ pratīyate |\nsukhavāsakāmo māṃ bhajeteti rājavākyavat |\nsa ca kasyacit kasmiṃścid viṣaye prasiddha iti yajatidhātulakṣaṇayā prakṛtyā viṣayaḥ, svargakāma iti niyojyaśca samarpyate |\nagniṣṭomeneti tṛtīyāśrutyā kasmin yāge niyoga iti viśeṣārpaṇam, adhikāriṇaḥ svargakāmatvaviśeṣaṇena niyojyaviśeṣārpaṇaṃ ca kṛtam |\ntasmādayamarthaḥ - svargakāmasya jyotiṣṭomayāge niyoga iti |\nanye 'pi vidhayaḥ 'phalavatsannidhāvaphalaṃ tadaṅgam '; iti nyāyādetadaṅgavidhayaḥ |\nmantrāścānuṣṭhānasmārakā ityetadaṅgatāṃ bhajante |\narthavādāḥ phalaprāśastyaprakāśakā iti te 'pi tatsādhakaniyogacikīrṣāpādakatvād vidhiṃ pratyupakurvanti |\nevamanyatrāpi nyāya iti |\n<hi rend='bold'>[page 035]</hi>\ngurorapi guroḥ kumārasyānubhavasmaraṇapratyabhijñābhedena, anubhavepi samyaṅmithyāsaṃśayabhedena cānekavidhāni jñānāni kaṇādākṣapādapatañjalyādivat |\njñātā tu dravyabodhasvarūpaḥ pratyakṣānumānārthāpattyāgamapramāṇakaśca |\ntatra jñeyavilakṣaṇasvabhāvatvādajñānarūpatvaṃ, buddhyādiguṇāśrayatvād dravyatvam |\nna ca jñānāśrayasya dravyasya jñānādanyatvānna jñānasaṃbhedaḥ sambhavatīti vācyam |\nprakāśanidānatvena tasmādanyasyāpi savitṛmaṇḍalasya prakāśatvadarśanāt |\njaḍājaḍākāratvamantareṇātmano 'smatpratyayaviṣayatvāsiddheśca |\nyat punarbhrāntijñānānāmavivekātmakatvamiti |\ntanmandam |\nabhāvamabhyupagacchato- 'khyātervivekābhāvasvarūpasyāvivekasya vaktumayogyatvāt |\nkayorvehāvivekaḥ |\ngrahaṇasmaraṇayośced, na |\nidaṃ rajatamiti purovartirajatatādātmyānubhavātmakatvādabhramasya |\nato rajatānubhavasaṃskāravataḥ puṃsaḥ kācādikaraṇadoṣāt sādṛśyādiviṣayadoṣācca sitabhāsvaravastumātratayā idamitipra(ti)pannasya śuktiśakalasyaiva smaryamāṇarajatātmanā bhānaṃ bhrāntiḥ |\nghaṭasukhādijñānāni cānuvyavasāyajñānagamyāni |\nayaṃ ghaṭa iti jñānasya ghaṭamahaṃ jānāmītyauttarakālikajñānena viṣayīkriyamāṇatvāt |\nna cātrānavasthā, draṣṭararataḥ paraṃ jijñāsābhāvāt |\nbhedaśca na bhedisvarūpamātraṃ, bhedaśabdasya ghaṭādiśabdaparyāyatvāpatteḥ, anyāpekṣasiddhikasya bhedasya svarūpatvāyogācca |\n<hi rend='bold'>[page 036]</hi>\nna ca bhedidharmatve 'sya bhedāntarāpekṣādoṣaḥ, svaparanirvāhakatvopapatteḥ ātmavat |\nsa hi sarvaṃ vastu jānannātmānamapi jānāti |\nbhāvanā ca vidhyarthaḥ |\nsā ca kiṃ kena kathaṃ vetyaṃśatrayavatī(pratīyāḥ?) |\ntatra kimityaṃśapūraṇāya svargakāmapadam |\nkenetyaṃśapūraṇāya yajatiḥ prakṛtyaṃśaḥ |\ntadviśeṣaprakāśanāyāgniṣṭomeneti prakṛtyaṃśaḥ |\ntṛtīyālakṣaṇaḥ pratyayāṃśastasya karaṇatvakhyāpanāya |\nna ca kṣaṇikasya yāgasya kālāntarīyaphalasādhanatvāsaṃbhavaḥ |\nyajamānasamavetasvasaṃskāradvāreṇa tatsaṃbhavāt |\nkathaṃ bhāvayedityaṃśārpakāḥ prayājādividhayaḥ |\ntasmādayamarthaḥ -jyotiṣṭomayāgena tatkāmaḥ svargaṃ bhāvayediti |\nanayoḥ pakṣayorya ātmanaḥ svarūpāvasthitilakṣaṇo mokṣaḥ so 'pi karmaṇaiva labhyaḥ |\nkatham |\npratiṣiddhāni kāmyānyapi karmāṇyakurvataḥ puṇyapāpātmakanimittābhāvānnaimittikordhvādhomadhyalokagativihīnasya pratyavāyaparihārārthaṃ |\nnityanaimittikāni cānutiṣṭhataḥ prācīnāni śubhāśubhakarmāṇi ca phalabhogena kṣapayataśca yajamānasyāyatnato jñānamantareṇaiva svarūpāvasthitirbhavatīti |\nsyādetat |\ngurukumārayorasarvajñatve sarvajñatve vā nirīśvaraṃ viśvamiti vacanamaviśvāsyam |\nādye alpajña(tva?)vāvayatvādantye vipralambhakavākyatvācca |\nyaḥ sarvajñaḥ sa eveśvara ityaupaniṣadairāsthitatvāt |\nevaṃ tā(bhyāmu)pāsitayorjaiminiśabarasvāminorapi vacanamaviśvāsyameva |\n<hi rend='bold'>[page 037]</hi>\natha taistārkikābhimata īśvara eva nirasto nopaniṣadabhimataḥ kṣetrajñasvarūpabhūta iti cet |\ntanna |\n'karmaiva dehināmiṣṭāniṣṭaphala(daṃ) neśvara iti vadatāṃ vedasya dharmaikaniṣṭhato cābhyupagacchatāṃ kṣetrajñasvarūpasyeśvarasyākiñcitkaratvāt, pramāṇapratipannatvābhāvācca |\nanumānapramāṇakatvaṃ ca parameśvarasya svaireva nirastamāgamasya dharmaikaparatvaṃ ca sādhitamiti kiṃpramāṇakaḥ syāt |\nsvarūpāvasthānalakṣaṇo yo mokṣa uktaḥ, tatrāpi kimātmā prāk svarūpāvasthitaḥ , kiṃvā na |\nādye na mokṣasya karmasādhyatvam, utpattyāptivikṛtisaṃskārātmakatvāt karmaphalasya siddhasya cotpattyādyasaṃbhavāt |\nnāpi dvitīyaḥ |\nprāgavidyamānasya rūpasya svarūpatvānirvāhāt |\navyabhicārirūpaṃ hi svarūpaṃ bhāṣyate |\nkarmasādhyatve mokṣasya nityapuruṣārthatā ca na syāt, yat kṛtakaṃ tadanityamiti nyāyāt |\njaḍātmavāde kaivalyasya śūnyakalpatā cāparihāryā pāṣāṇakalpatā vāstheyā |\nyat punardravyabodhasvarūpa ātmeti |\ntadapyasat |\nbodhābodhayorabhedābhyupagame sadasadādiṣvapyaikyaprasakto jñānasyānuvyavasāyajñānagamyatvaṃ cāyuktam |\njñeyaṃ ca tad jñānaṃ ceti virodhāt |\nanuvyavasāyajñānasya svasiddhāvanyānapekṣatve pūrvajñānasyāpi tathātvasaṃbhavāt |\n<hi rend='bold'>[page 038]</hi>\nātmanyapyasiddhasya jñānasyārthaprakāśakatve arthasya jñānaprakāśakatāpi syād, aviśeṣāt |\nataḥ sarvajñānānāṃ svaprakāśatvamāstheyam |\nteṣāṃ ca buddhivṛttiviśeṣatvena jaḍatvānna svataḥ prakāśātmakatā saṅgacchata iti cidātmasānnidhyādeva tathātvamāstheyam |\n''tameva bhāntamanubhāti sarvaṃ tasya bhāsā sarvamidaṃ vibhāti''; iti śruteḥ |\nyat punarbhedasya bhedidharmatvamādāya svaparanirvāhakatvenānavasthādoṣanirasanaṃ, tadapyacāru |\nrūparasādīnāṃ dharmāṇāṃ dharmibhyo 'nyonyataśca bhedāsiddheḥ |\nna khalu dharmāṇāṃ dharmāntarāśrayatvaṃ sambhavatīti |\nkiñca sarvavastūnāṃ bhedo nāmaikaḥ, kiṃ vānekaḥ |\neko 'pi kiṃ jaḍaḥ kiṃ vājaḍaḥ |\nādyenājaḍa ātmanyasau sambhavati |\ndṛśi dṛśyānvayāyogāt |\ndvitīye tvātmana eva bhedaśabdārthatāpattiḥ, ekasya sarvagatasyājaḍasya vastunastallakṣaṇatvāt |\nacetanaścet sa kiṃ bhedāntaramapekṣate , kiṃ vānāpekṣate |\napekṣate cedanavasthā |\nnāpekṣate ced bhedamanapekṣyaiva bhedino 'pyane(kā?ke)syurbhedavat |\ntasmāt svarūpatvena dharmatvena vā bhedo na nirvoḍhuṃ śakyaḥ śakreṇāpīti |\nkathaṃ cetanācetanaprapañcasya bhedaḥ |\nkathaṃ vā jīveśvarabhedaḥ |\ntasmātkarmamīmāṃsakamatamapi śreyaskāmairnopādeyamiti brahmavādimatamavatāryate |\nbrahmavādino 'pi dvividhāḥ |\naupaniṣadāḥ paurāṇikāśca |\naupaniṣadā api dvividhāḥ saguṇabrahmapradhānā nirguṇabrahmapradhānāśceti |\n<hi rend='bold'>[page 039]</hi>\ntatra saguṇabrahmapradhānā rāmānujādayaḥ |\nnirguṇabrahmapradhānā ācāryabhagavatpādādayaḥ |</p>\n\n<l rend='it'>saguṇabrahmavādimatanirūpaṇam |</l>\n<p>teṣu saguṇaniṣṭhānāṃ jīveśvarajagadbhedaḥ satya eva |\ntannidānabhūtā māyāpi bhagavacchaktitvāt satyaiva |\nsatastilādeḥ śaktīnāṃ sadbhāvadarśanāt |\naghaṭitaghaṭayitṛtvena tasyāṃ māyātvavyavahāraḥ , nāvastutvāt |\n'indro māyābhiḥ pururūpa īyate'; iti śrutestasyāḥ pratijīvaṃ bhedaścāstīti yuge yuge mumukṣavo jīvā vāsudevasaṅkarṣaṇapradyumnāniruddhākhyacaturvyūhātmano bhagavataḥ śravaṇakīrtenadhyānapūjanāni bhaktiśraddhāpūrvamanutiṣṭhanto bhagavatprasādena janmādisaṃsārakartrīṃ tanmāyāmatilaṅghya sevānurūpaṃ sālokyasārūpyasāmīpyasāyujyalakṣaṇaṃ mokṣamicchanti |\nbhagavatprasādaśūnyāstu tanmāyāvyāmohitā iha saṃsarantīti siddhāntasaṅgrahaḥ |\nyathoktaṃ śārīrakasaṅgrahakṛdbhiḥ -\n<lg rend='red'>\n<l>ajñānīni bahūnyasaṃkhyavapuṣo jīvānmumukṣūnapi jñānājñānasamāśrayādanuyugaṃ teṣāṃ ca niḥśreyasam /</l>\n<l>māyāmīśvarasaṃbhayādanugamāt sasārasaṃvardhinīṃ keciddevanighātavighnamanasaḥ saṃcakruralpaśrutāḥ' //</l>\n</lg>\niti |\n<hi rend='bold'>[page 040]</hi>\ndaivanighātanighnamanaso 'lpaśrutā iti tanmatasyāvastubhūtajagajjīveśabhrāntimūlatvenopekṣaṇīyatvamabhihitamabhiyuktaiḥ |</p>\n\n<l rend='it'>nirguṇabrahmavādimatanirūpaṇam |</l>\n<p>nirguṇabrahmapradhānānāśaṅkarabhagavatpādādīnāmaupaniṣadānāṃ paurāṇikānāṃ ca ṣaḍvidhāṣṭavidhapramāṇavādināṃ paramārthataḥ saccidānandabrahmaikameva tattvam |\ntacca na mānāntaragatam |\npramātṛpramāṇaprameyātmakasya viśvasya tasmin kalpitatvena tataḥ pṛthagasattvāt, svato jaḍatvena tadadhīnaprakāśatvācca |\ntadabhāvo 'pi na cidātmānamanāśritya prakāśeta, aprakāśasvabhāvatvāt |\nkiṃ punarbhāvā ghaṭapaṭādayaḥ, ātmaiva ced vastu |\nyadi ca so- 'khaṇḍātmā, kuto jagajjīveśvarātmakaṃ dvaitamavabhāsate |\nsa cenna vastu, na caikassaḥ, kutastarāṃ viśvaṃ bhāseta |\nna khalvekaṃ svaprakāśaṃ ca tattvamanapekṣyānekātmakasya jaḍasya viśvasya siddhiḥ sādhayituṃ śakyate |\ndvaitasya cedekāntato 'sattvaṃ, tarhi kutaḥ sattvapratibhāsaḥ |\nadhiṣṭhānasattayeti brūmaḥ |\nyathā śuktisattayā rajatasattvapra(tī?)tibhāsaḥ |\nsā hi idami sitabhāsvaravastumātratvena jñātāpi svena rūpeṇājñātā satī rajatānubhavasaṃskāravataḥ puṃsaḥ svāvidyāvijṛmbhitarajatābhāsātmanā bhāsate |\nevamātmāpyahamiti prakāśadravyamātratvena jñāyamāno 'pi saccidānandātmakena svena rūpeṇājñātaḥ sannātmāvidyāvijṛmbhitajagajjīveśvarātmakaṃ bhedaprapañcamātmani paśyatīti |\n<hi rend='bold'>[page 041]</hi>\nasmin pakṣe 'pi vyavahāradaśāyāṃ dṛg dṛśyaśceti dvau padārthau |\ntatra dṛśyaṃ māyā |\ndṛk tadadhiṣṭhātā puruṣaḥ |\nmāyā ca na satī, sata ātmano 'nyatvāt, śuktirūpyavanmithyābhūtajagannidānatvāt, adhiṣṭhānatasvajñānabādhyatvācca |\nnāpyasatī, viśvanidānatvād, māmahaṃ na jānāmītyaparokṣatvācca |\nnāpi sadasatī, sattvāsattvayoranyonyaniṣedharūpatvenaikādhikaraṇyāsambhavāt |\npariśeṣādanirvacenīyetyāyātam |\nsā ca nātmano bhinnā |\nanupalabdhiprasaṅgād, atyantāsattvāpatteśca |\nnāpyabhinnā |\njaḍājaḍayoraikātmyāyogāt |\nnāpi bhinnābhinnā, bhedābhedayoḥ parasparaniṣedhātmanoravivādamekatra vartanānupapatteḥ |\nna sāvayavā, kāryatvāpatteḥ |\nna niravayavā, viśvapariṇāmitvāt |\nnacobhayarūpā, virodhāt |\ntasmādavicāritaramaṇīyā kācit paramāsmanaḥ śaktireva māyā |\nsā ca triguṇamayī |\nsattvarajastamāṃsi guṇāḥ |\ntathātvaṃ ca māyāyāstatkārye jagati sukhaduḥkhamohamayatvadarśanācchruśca |\niyameva kvacidavidyeti kvacit prakṛtiriti kvacidakṣaramiti kvacicchaktiriti kvacinmoha iti cocyate |\n(tadvata ātmanaḥ sakāśādākāśādīni pañca bhūtāni tebhyaścidātmādhiṣṭhitebhyaḥ samaṣṭivyaṣṭiśarīrāṇi cotpadyanta iti vedāntinaḥ |\npaurāṇikāstu dvaitasya cādhiṣṭhānasattayeva śabdapratibhāsaḥ, yathā rajatasya |\n<hi rend='bold'>[page 042]</hi>\nasmin pakṣe vyavahāradaśāyāṃ dṛg dṛśyaṃ ceti dvau padārthau |\ndṛśyaṃ māyā |\ndṛk puruṣaḥ |\navicāritaramaṇīyā paramātmanaḥ śaktireva māyā |\n?)sā ca triguṇamayī ekā ca 'ajāmekāmityādiśruteḥ |\n'indro māyābhi'riti tadbahutvaśravaṇaṃ cāvayavabhedādeva |\niyamevāvidyādiśabdairabhidhīyate |\ntadvata ātmana ākāśādīni jāyante |\ntebhyaḥ samaṣṭivyaṣṭirūpāṇi śarīrāṇi cotpadyanta iti vedāntinaḥ |</p>\n\n<l rend='it'>paurāṇikamatanirūpaṇam |</l>\n<p>paurāṇikāstu māyāśabalāt paramātmano mahān |\nmahato 'haṃkāraḥ |\nsa ca dravyajñānakriyāśaktibhedena trirūpaḥ |\ntatra dravyaśaktestāmasāhaṃkārācchabdāditanmātrāṇyākāśādibhūtāni ca jāyante |\njñānaśakteḥ sāttvikāhaṃkārād digādicaturdaśakaraṇadevatā antaḥkaraṇāni ca jāyante |\nkriyāśakte rājasāhaṅkārācchrotrādīni vāgādīni ca jāyante |\ntānyetāni mahadādyavanyantāni māyāvinā puruṣeṇa preritānyanyonyaṃ militvā haimaṃ brahmāṇḍamārabhante |\ntatra ca caturdaśa bhuvanāni carturvidhaśarīrāṇi ca bhavantīti, teṣu ca deheṣu sarvanidānabhūtaścidātmā sākṣitvenābhimānitvena praviśati |\nsākṣī parameśvaraḥ |\nabhimānī jīvaḥ, 'dvā suparṇe'tyīdiśruteḥ, 'īśvaraḥ sarvabhūtānām'; ityādismṛteśca |\nevaṃ cānayoḥ pakṣayorbhūtabhautikalakṣaṇaṃ māyākāryaṃ prameyam |\npratyakṣādīni ṣaḍaṣṭau vā pramāṇāni |\n<hi rend='bold'>[page 043]</hi>\njīvaḥ pramātā |\nsa pratyakṣānumānagamyaḥ pratikṣetraṃ māyayā bhinnaḥ |\nparameśvarastarkāparaparyāyānumānasahakṛtaśrutipramāṇato nityaśuddhabuddhamuktasvabhāvaḥ sarvajñaḥ sarvaśaktirguṇatrayātmikayā māyayā viśvasṛṣṭisthitisaṃhāratirobhāvānugrahalakṣaṇaiḥ pañcavidhaḥ kṛtyaiḥ svātmanyeva viharati |\nsarvakṣetreṣveka eva sthitaḥ san sarvānkṣetrajñānniyamayati ca |\nna caikasmin niyāmyaniyāmakabhāvāsaṃbhavaḥ |\nmāyīyabhedāśrayeṇa tatsaṃbhavāt |\n<lg>\n<l>evaṃ dvaitaprapañcaḥ sarvo māyāmayaḥ |</l>\n<l>advitīyaṃ brahmaiva paramārthato 'sti |</l>\n<l>anayormatayorbandhasyāvidyānibandhanatvāt tannivṛttireva mokṣaḥ |</l>\n<l>sa ca 'ātmā vā are draṣṭavyaḥ'; ityādiśrutyā ātmadarśanamanūdya tatsādhanatvena śravaṇādividhānād, vedāntaśravaṇādi kurvato vivekādisādhanasampannasya puṃso bhagavaccaritraśravaṇādibhiḥ pariśodhitāntaḥkaraṇasyāhaṃ brahmāsmīti jīvaparaikyasākṣādbodhe sati sidhyedityakhilamanāvilam ||</l>\n</lg></p>\n\n  </body>\n\n"
}