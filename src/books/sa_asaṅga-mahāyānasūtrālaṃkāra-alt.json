{
  "title": "sa_asaṅga-mahāyānasūtrālaṃkāra-alt",
  "body": "<body xmlns='http://www.tei-c.org/ns/1.0'>\n<div>\n<p>Mahāyānasūtrālaṃkāraḥ</p>\n\n<p>om</p>\n\n<p>namaḥ sarvabuddhabodhisatvebhyaḥ</p>\n\n<p>prathamo 'dhikāraḥ</p>\n\n<lg>\n<l>arthajño 'rthavibhāvanāṃ prakurute vācā padaiścāmalair duḥkhasyottaraṇāya duḥkhitajane kāruṇyatastanmayaḥ /</l>\n<l>dharmasyottamayānadeśitavidheḥ satveṣu tadgāmiṣu śliṣṭāmarthagatiṃ niruttaragataṃ pañcātmikāṃ darśayan // MSA_1.1 //</l>\n</lg>\n\n<lg>\n<l>ghaṭitamiva suvarṇaṃ vārijaṃ vā vibuddhaṃ sukṛtamiva subhojyaṃ bhujyamānaṃ kṣudhārtaiḥ /</l>\n<l>vidita iva sulekho ratnapeṭeva muktā vivṛta iha sa dharmaḥ prītimagryāṃ dadhāti // MSA_1.2 //</l>\n</lg>\n\n<lg>\n<l>yathā bimbaṃ bhūṣāprakṛtiguṇavaddarpaṇagataṃ viśiṣṭaṃ prāmodyaṃ janayati nṛṇāṃ darśanavaśāt /</l>\n<l>tathā dharmaḥ sūktaprakṛtiguṇayukto 'pi satataṃ vibhaktārthastuṣṭiṃ janayati viśiṣṭāmiha satām // MSA_1.3 //</l>\n</lg>\n\n<lg>\n<l>āghrāyamāṇakaṭukaṃ svādurasaṃ yathauṣadhaṃ tadvat /</l>\n<l>dharma[rmo] dvayavyavasthā[stho] vyañjanato 'rtho na ca[rthataśca] jñeyaḥ // MSA_1.4 //</l>\n</lg>\n\n<lg>\n<l>rājeva durārādho dharmo 'yaṃ vipulagāḍhagambhīraḥ /</l>\n<l>ārādhitaśca tadvadvaraguṇadhanadāyako bhavati // MSA_1.5 //</l>\n</lg>\n\n<lg>\n<l>ratnaṃ jātyamanarthaṃ[rghaṃ]yathā 'parīkṣakajanaṃ na toṣayati /</l>\n<l>dharmastathāyamabudhaṃ viparyayātteṣayati tadvat // MSA_1.6 //</l>\n</lg>\n\n<lg>\n<l>ādāvavyākaraṇātsamapravṛtteragocarātsiddheḥ /</l>\n<l>bhāvābhāve 'bhāvātpratipakṣatvādrutānyatvāt // MSA_1.7 //</l>\n</lg>\n\n<lg>\n<l>pratyakṣacakṣuṣo buddhāḥ śāsanasya ca rakṣakāḥ /</l>\n<l>adhmamanyanāvṛtajñānā upekṣāto na yujyate // MSA_1.8 //</l>\n</lg>\n\n<lg>\n<l>vaikalyato virodhādanupāyatvāttthāpyanupadeśāt /</l>\n<l>na śrāvakayānamidaṃ bhavati mahāyānadharmākhyam // MSA_1.9 //</l>\n</lg>\n\n<lg>\n<l>āśayasyopadeśasya prayogasya virodhataḥ /</l>\n<l>upastambhasya kālasya yat hīnaṃ hīnameva tat // MSA_1.10 //</l>\n</lg>\n\n<lg>\n<l>svake 'vatārātsvasyaiva vinaye darśanādapi /</l>\n<l>audāryādapi gāmbhīryādaviruddhaiva dharmatā // MSA_1.11 //</l>\n</lg>\n\n<lg>\n<l>niśrito 'niyato 'vyāpī sāṃvṛtaḥ khedavānapi /</l>\n<l>bālāśrayo matastarkastasyāto viṣayo na tat // MSA_1.12 //</l>\n</lg>\n\n<lg>\n<l>audāryādapi gāmbhīryātparipāko 'vikalpanā /</l>\n<l>deśanā'to dvayasyāsmin sa copāyo niruttare // MSA_1.13 //</l>\n</lg>\n\n<lg>\n<l>tadasthānatrāso bhavati jagatāṃ dāhakaraṇo mahā'puṇyaskandhaprasavakaraṇāddīrdhasamayam /</l>\n<l>agotro 'sanmitro 'kṛtamatirapūrvā'citaśubhasrasatyasmin dharme patati mahato 'rthādgata iha // MSA_1.14 //</l>\n</lg>\n\n<lg>\n<l>tadanyānyā[nyasyā?]bhāvātparamagahanatvādanugamāt vicitrasyākhyānād dhruvakathanayogādbahumukhāt /</l>\n<l>yathākhyānaṃ nārthādbhagavati ca bhāvātigahanāt na dharme 'smiṃsrāso bhavati viduṣāṃ yonivicayāt // MSA_1.15 //</l>\n</lg>\n\n<p>śrutaṃ niśrityādau prabhavati manaskāra iha yo\nmanaskārājñānaṃ prabhavati ca tatvārthaviṣayam /</p>\n\n<p>tato dharmaprāptiḥ prabhavati ca tasminmatirato\n<l>yadā pratyātmaṃ sā kathamasati tasminvyavasitiḥ // MSA_1.16 //</l></p>\n\n<lg>\n<l>ahaṃ na boddhā na gabhīraboddhā buddhau gabhīraṃ kimatarkagamyam /</l>\n<l>kasmād gabhīrārthavidāṃ na mokṣa ityetaduttrāsapadaṃ na yuktam // MSA_1.17 //</l>\n</lg>\n\n<lg>\n<l>hīnādhimuktaḥ sunihīnadhātor hī naiḥ sahāyaiḥ parivāritasya /</l>\n<l>audāryagāmbhīryasudeśite 'smin dharme 'dhimuktiryadi nāsti siddham // MSA_1.18 //</l>\n</lg>\n\n<lg>\n<l>śrutānusāreṇa hi buddhimattaṃ labdhvā'śrute yaḥ prakarotyavajñām /</l>\n<l>śrute vicitre sati cāprameye śiṣṭe kuto niścayameti mūḍhaḥ // MSA_1.19 //</l>\n</lg>\n\n<lg>\n<l>yathārute 'rthe parikalpyamāne svapratyayo hānimupaiti buddheḥ /</l>\n<l>svākhyātatāṃ ca kṣipati kṣatiṃ ca prāpnoti dharme pratighāvatīva[pratighātameva] // MSA_1.20 //</l>\n</lg>\n\n<lg>\n<l>manaḥ pradoṣaḥ prakṛtipraduṣṭo ['yathārute cāpi] hyayuktarūpaḥ /</l>\n<l>prāgeva saṃdehagatasya dharme tasmādupekṣaiva varaṃ hyadoṣā // MSA_1.21 //</l>\n</lg>\n\n<p>mahāyānasūtrālaṃkāre mahāyānasiddhyadhikāraḥ prathamaḥ</p>\n\n</div>\n<div>\n\n<p>dvitīyo 'dhikāraḥ</p>\n\n<p>śaraṇagamanaviśeṣasaṃgrahaślokaḥ /</p>\n\n<lg>\n<l>ratnāni yo hi śaraṇapragato 'tra yāne jñeyaḥ sa eva paramaḥ śaraṇa[ṇaṃ] gatānām /</l>\n<l>sarvatragābhyupagamādhigamābhibhūtibhedaiścaturvidhamayārthaviśeṣaṇena // MSA_2.1 //</l>\n</lg>\n\n<lg>\n<l>yasmādādau duṣkara eṣa vyavasāyo duḥsādho 'sau naikasahasrairapi kalpaiḥ /</l>\n<l>siddho yasmātsattvahitādhānamahārthas tasmādagre yāna ihāgraśaraṇārthaḥ // MSA_2.2 //</l>\n</lg>\n\n<lg>\n<l>sarvān sattvāṃstārayituṃ yaḥ pratipanno yano jñāne sarvagate kauśalyayuktaḥ /</l>\n<l>yo nirvāṇe saṃsaraṇe 'pyekaraso 'sau [saṃsṛtiśāntyekaraso 'sau] jñeyo dhīmāneṣa hi sarvatraga evam // MSA_2.3 //</l>\n</lg>\n\n<lg>\n<l>śaraṇagatimimāṃ gato mahārthāṃ guṇagaṇavṛddhimupaiti so 'prameyām /</l>\n<l>sphurati jagadidaṃ kṛpāśayena prathayati cāpratimaṃ mahā[rdhaṃ]dharmam // MSA_2.4 //</l>\n</lg>\n\n<p>mahāyānasūtrālaṃkāre śaraṇagamanādhikāro dvitīyaḥ</p>\n\n</div>\n<div>\n\n<p>tṛtīyo 'dhikāraḥ</p>\n\n<p>gotraprabhedasaṃgrahaślokaḥ</p>\n\n<lg>\n<l>sattvāgratvaṃ svabhāvaśca liṅgaṃ gotraprabhedatā /</l>\n<l>ādīnavo 'nuśaṃsaśca dvidhaupamyaṃ caturvidhā // MSA_3.1 //</l>\n</lg>\n\n<lg>\n<l>dhātūnāmadhimukteśca pratipatteśca bhedataḥ /</l>\n<l>phalabhedopalabdheśca gotrāstitvaṃ nirūpyate // MSA_3.2 //</l>\n</lg>\n\n<lg>\n<l>udagratve 'tha sarvatve mahārthatve 'kṣayāya ca /</l>\n<l>śubhasya tatrimittatvāt gotrāgratvaṃ vidhīyate // MSA_3.3 //</l>\n</lg>\n\n<lg>\n<l>prakṛtyā paripuṣṭaṃ ca āśrayaścāśritaṃ ca tat /</l>\n<l>sadasaccaiva vijñeyaṃ guṇottāraṇatārthataḥ // MSA_3.4 //</l>\n</lg>\n\n<lg>\n<l>kāruṇyamadhimuktiśca kṣāntiścādiprayogataḥ /</l>\n<l>samācāraḥ subhasyāpi gotreliṅgaṃ nirupyate // MSA_3.5 //</l>\n</lg>\n\n<lg>\n<l>niyatāniyataṃ gotramahāryaṃ hāryameva ca /</l>\n<l>pratyairgotrabhedo 'yaṃ samāsena caturvidhaḥ // MSA_3.6 //</l>\n</lg>\n\n<lg>\n<l>kleśābhyāsaḥ kumitratvaṃ vidhātaḥ paratantratā /</l>\n<l>gotrasyādīnavo jñeyaḥ samāsena caturvidhaḥ // MSA_3.7 //</l>\n</lg>\n\n<lg>\n<l>cirādapāyagamanamāśumokṣaśca tatra ca /</l>\n<l>tanuduḥkhopasaṃvittiḥ sodvegā sattvapācanā // MSA_3.8 //</l>\n</lg>\n\n<lg>\n<l>suvarṇagotravat jñeyamameyaśubhatāśrayaḥ /</l>\n<l>jñānanirmalatāyogaprabhāvāṇāṃ ca niśrayaḥ // MSA_3.9 //</l>\n</lg>\n\n<lg>\n<l>suratnagotravatjñeyaṃ mahābodhinimittataḥ /</l>\n<l>mahājñānasamādhyāryamahāsattvārthaniśrayāt // MSA_3.10 //</l>\n</lg>\n\n<lg>\n<l>aikāntiko duścarite 'sti kaścit kaścit samudghātitaśukladharmā /</l>\n<l>amokṣabhāgīyaśubho 'sti kaścin nihīnaśuklo 'styapi hetuhīnaḥ // MSA_3.11 //</l>\n</lg>\n\n<lg>\n<l>gāmbhīryaudāryavāde parahitakaraṇāyodite dīrghadharme ajñātvaivādhimuktirbhavati suvipulā saṃprapattikṣamā ca /</l>\n<l>saṃpattiścāvasāne dvayagataparamā yadbhavatyeva teṣāṃ tajjñeyaṃ bodhisattvaprakṛtiguṇavatastatprapuṣṭācca gotrāt // MSA_3.12 //</l>\n</lg>\n\n<lg>\n<l>suvipulaguṇabodhivṛkṣavṛddhyai dhanasukhaduḥkhaśamopalabdhaye ca /</l>\n<l>svaparahitasukhakriyā phalatvād bhavati samudagra[samūlamudagra]gotrametat // MSA_3.13 //</l>\n</lg>\n\n<p>mahāyānasūtrālaṃkāre gotrādhikārastṛtīyaḥ</p>\n\n</div>\n<div>\n\n<p>caturtho 'dhikāraḥ</p>\n\n<p>cittotpādalakṣaṇe ślokaḥ /</p>\n\n<lg>\n<l>mahotsāhā mahārambhā mahārthāya mahodayā /</l>\n<l>cetanā bodhisattvānāṃ dvayārthā cittasaṃbhavaḥ // MSA_4.1 //</l>\n</lg>\n\n<lg>\n<l>cittotpādo 'dhimokṣo 'sau śuddhādhyāśayiko 'paraḥ /</l>\n<l>vaipākyo bhūmiṣu matastathāvaraṇavarjitaḥ // MSA_4.2 //</l>\n</lg>\n\n<lg>\n<l>karuṇāmūla iṣṭo 'sau sadāsattvahitāśayaḥ /</l>\n<l>dharmādhimokṣastajjñānaparyeṣṭyālambanastathā // MSA_4.3 //</l>\n</lg>\n\n<lg>\n<l>uttaracchandayāno 'sau pratiṣṭhāśīlasaṃvṛtiḥ /</l>\n<l>utthāpanā vipakṣasya paripantho 'dhivāsanā // MSA_4.4 //</l>\n</lg>\n\n<lg>\n<l>śubhavṛddhyanuśaṃso 'bhau puṇyajñānamayaḥ sa hi /</l>\n<l>sadāpāramitāyoganiryāṇaśca sa kathyate // MSA_4.5 //</l>\n</lg>\n\n<lg>\n<l>bhūmiparyavasāno 'sau pratisvaṃ tatprayogataḥ /</l>\n<l>vijñeyo bodhisattvānāṃ cittotpādaviniścayaḥ // MSA_4.6 //</l>\n</lg>\n\n<lg>\n<l>mitrabalād hetubalānmūlabalācchū tabalācchubhābhyāsāt /</l>\n<l>adṛḍhadṛḍhodaya uktaścittotpādaḥ parākhyānāt // MSA_4.7 //</l>\n</lg>\n\n<lg>\n<l>sūpāsitasaṃbuddhe susaṃbhṛtajñānapuṇyasaṃbhāre /</l>\n<l>dharmeṣu nirvikalpajñānaprasavātparamatāsya // MSA_4.8 //</l>\n</lg>\n\n<lg>\n<l>dharmeṣu ca satveṣu ca tatkṛtyeṣūttame ca buddhatve /</l>\n<l>samacittopā[ttopa]lambhātprāmodyaviśiṣṭatā tasya // MSA_4.9 //</l>\n</lg>\n\n<lg>\n<l>janmaudāryaṃ tasminnutsāhaḥ śuddhirāśayasyāpi /</l>\n<l>kauśalyaṃ pariśiṣṭe niryāṇaṃ caiva vijñeyam // MSA_4.10 //</l>\n</lg>\n\n<lg>\n<l>dharmādhimuktibījātpāramitāśreṣṭhamātṛto jātaḥ /</l>\n<l>dhyānamaye sukhagarbhe karuṇā saṃvardhikā dhātrī // MSA_4.11 //</l>\n</lg>\n\n<lg>\n<l>audāryaṃ vijñeyaṃ praṇidhānamahādaśābhinirhārāt /</l>\n<l>utsāho boddhavyo duṣkaradīghāghikākhedāt // MSA_4.12 //</l>\n</lg>\n\n<lg>\n<l>āsannabodhibodhāttadupāyajñānalābhataścāpi /</l>\n<l>āśayaśuddhirjñeyā kauśalyaṃ tvanyabhūmigatam // MSA_4.13 //</l>\n</lg>\n\n<lg>\n<l>niryāṇaṃ vijñeyaṃ yathāvyavasthānamanasikāreṇa /</l>\n<l>tatkalpanatājñānādavikalpanayā ca tasyaiva // MSA_4.14 //</l>\n</lg>\n\n<lg>\n<l>pṛthivīsama utpādaḥ kalyāṇasuvarṇasaṃnibhaścānyaḥ /</l>\n<l>śuklanavacandrasadṛśo vahniprakhyo 'parocchrāyaḥ [jñeyaḥ] // MSA_4.15 //</l>\n</lg>\n\n<lg>\n<l>bhūyo mahānidhānavadanyo ratnākaro yathaivānyaḥ /</l>\n<l>sāgarasadṛśo jñeyo vajraprakhyo 'calendranibhaḥ // MSA_4.16 //</l>\n</lg>\n\n<lg>\n<l>bhaiṣajyarājasadṛśo mahāsuhṛtsaṃnibho 'paro jñeyaḥ /</l>\n<l>cintāmaṇiprakāśo dinakarasadṛśo 'paro jñeyaḥ // MSA_4.17 //</l>\n</lg>\n\n<lg>\n<l>gandharvamadhuraghoṣavadanyo rājopamo 'paro jñeyaḥ /</l>\n<l>koṣṭhāgāraprakhyo mahāpathasamastathaivānyaḥ // MSA_4.18 //</l>\n</lg>\n\n<lg>\n<l>yānasamo vijñeyo gandharvasamaśca vetasaga[cetasaḥ]prabhavaḥ /</l>\n<l>ānandaśabdasadṛśo mahānadīśrota[srotaḥ]sadṛśaśca // MSA_4.19 //</l>\n</lg>\n\n<lg>\n<l>meghasadṛśaśca kathataścittotpādo jinātmajānāṃ hi /</l>\n<l>tasmāttathā guṇāḍhyaṃ cittaṃ muditaiḥ samutpādyam // MSA_4.20 //</l>\n</lg>\n\n<lg>\n<l>parārthacittāttadupāyalābhato mahābhisaṃdhyarthasutatvadarśanāt /</l>\n<l>mahārhacittodayavarjitā janāḥ śamaṃ gamiṣyanti vihāya tatsukham // MSA_4.21 //</l>\n</lg>\n\n<lg>\n<l>sahodayāccittavarasya dhīmataḥ susaṃvṛtaṃ cittamanantaduṣkṛtāt /</l>\n<l>sukhena duḥkhena ca modate sadā śubhī kṛpāluśca vivardhana, dvayam // MSA_4.22 //</l>\n</lg>\n\n<lg>\n<l>yadānapekṣaḥ svaśarīrajīvite parārthamabhyeti paraṃ pariśramam /</l>\n<l>paropaghātena tathāvidhaḥ kathaṃ sa duṣkṛte karmaṇi saṃpravatsyati // MSA_4.23 //</l>\n</lg>\n\n<lg>\n<l>māyopamānvīkṣya sa sarvadharmānudhānayātrāmiva copapattīḥ /</l>\n<l>kleśācca duḥkhācca bibheti nāsau saṃpattikāle 'tha vipattikāle // MSA_4.24 //</l>\n</lg>\n\n<lg>\n<l>svakā guṇāḥ sattvahitācca modaḥ saṃcintyajanmarddhivikurvitaṃ ca /</l>\n<l>vibhūṣaṇaṃ bhojanamagrabhūmiḥ krīḍāratirnityakṛpātmakānām // MSA_4.25 //</l>\n</lg>\n\n<lg>\n<l>parārthamudyogavataḥ kṛpātmano hyavīcirapyeti yato 'sya ramyatām /</l>\n<l>kutaḥ punastrasyati tādṛśo bhavan parāśrayairduḥkhasamudbhavairbhave // MSA_4.26 //</l>\n</lg>\n\n<lg>\n<l>mahākṛpācāryasadoṣitātmanaḥ parasya duḥkhairupataptacetasaḥ /</l>\n<l>parasya kṛtye samupasthite punaḥ paraiḥ samādāpanato 'tilajjanā // MSA_4.27 //</l>\n</lg>\n\n<lg>\n<l>śirasi vinihitoccasatvabhāraḥ śithilagatirnahi śobhate 'grasattvaḥ /</l>\n<l>svaparavavidhabandhanātibaddhaḥ śataguṇamutsahamarhati prakartum // MSA_4.28 //</l>\n</lg>\n\n<p>mahāyānasūtrālaṃkāre cittotpādādhikāraścaturthaḥ</p>\n\n</div>\n<div>\n\n<p>pañcamo 'dhikāraḥ</p>\n\n<p>pratipattilakṣaṇe ślokaḥ /</p>\n\n<lg>\n<l>mahāśrayārambhaphalodayātmikā jinātmajānāṃ pratipattiriṣyate /</l>\n<l>sadā mahādānamahādhivāsanā mahārthasaṃpādanakṛtyakārikā // MSA_5.1 //</l>\n</lg>\n\n<lg>\n<l>paratralabdhvātmasamānacittatāṃ svato 'dhi vā śreṣṭhatareṣṭatāṃ pare /</l>\n<l>tathātmano 'nyārthaviśiṣṭasaṃjñinaḥ svakārthatā kā katamā parārthatā // MSA_5.2 //</l>\n</lg>\n\n<lg>\n<l>paratra loko na tathātinirdayaḥ pravartate tāpanakarmaṇāripau /</l>\n<l>yathā parārthaṃ bhṛśaduḥkhatāpane kṛpātmakaḥ svātmani saṃpravartate // MSA_5.3 //</l>\n</lg>\n\n<lg>\n<l>nikṛṣṭamadhyottamadharmatāsthite sudeśanāvarjanatā'vatāraṇā /</l>\n<l>vinītirarthe paripācanā śubhe tathāvavādasthitibuddhimuktayaḥ // MSA_5.4 //</l>\n</lg>\n\n<lg>\n<l>guṇairviśiṣṭaiḥ samudāgamastathā kulodayo vyākaraṇābhiṣiktatā /</l>\n<l>tathāgatajñānamanuttaraṃ padaṃ parārtha eṣa tryadhiko daśātmakaḥ // MSA_5.5 //</l>\n</lg>\n\n<lg>\n<l>janānurūpā 'viparītadeśanā nirunnatā cāpyamamā vicakṣaṇā /</l>\n<l>kṣamā ca dāntā ca sudūragā'kṣayā jinātmajānāṃ pratipattiruttamā // MSA_5.6 //</l>\n</lg>\n\n<lg>\n<l>mahābhaye kāmijanaḥ pravartate cale viparyāsasukhe bhavapriyaḥ /</l>\n<l>pratisvamādhipraśame śamapriyaḥ sadā tu sarvādhiga[śa]me kṛpātmakaḥ // MSA_5.7 //</l>\n</lg>\n\n<lg>\n<l>jano vimūḍhaḥ svasukhārthamudyataḥ sadā tadaprāpya paraiti duḥkhatām /</l>\n<l>sadā tu dhīro hi parārthamudyato dvayārthamādhāya paraiti nirvṛtim // MSA_5.8 //</l>\n</lg>\n\n<lg>\n<l>yathā yathā hyakṣavicitragocare pravartate cāragato jinātmajaḥ /</l>\n<l>tathā tathā yuktasamānatāpadairhitāya sattveṣvabhisaṃskaroti tat // MSA_5.9 //</l>\n</lg>\n\n<lg>\n<l>sadā 'svatantrīkṛtadoṣacetane jane na saṃdoṣamupaiti buddhimān /</l>\n<l>akāmakāreṇa hi viprapattayo jane bhavantīti kṛpāvivṛddhitaḥ // MSA_5.10 //</l>\n</lg>\n\n<lg>\n<l>bhavagatisakalābhibhūyagantrī paramaśamānugatā prapattireva /</l>\n<l>vividhaguṇagaṇairvivardhamānā jagadupagu[gṛ?]hya sadā kṛpāśayena // MSA_5.11 //</l>\n</lg>\n\n<p>mahāyānasūtrālaṃkāre pratipattyadhikāraḥ pañcamaḥ</p>\n\n</div>\n<div>\n\n<p>ṣaṣṭho 'dhikāraḥ</p>\n\n<p>paramārthalakṣaṇavibhāge ślokaḥ /</p>\n\n<lg>\n<l>na sanna cāsanna tathā na cānyathā na jāyate vyeti na cāvahīyate /</l>\n<l>na vardhate nāpi viśudhyate punarviśudhyate tatparamārthalakṣaṇam // MSA_6.1 //</l>\n</lg>\n\n<lg>\n<l>na cātmadṛṣṭiḥ svayamātmalakṣaṇā na cāpi duḥsaṃsthitatā vilakṣaṇā /</l>\n<l>dvayānna cānyad bhrama eṣata[tū]ditastataśca mokṣo bhramamātrasaṃkṣayaḥ // MSA_6.2 //</l>\n</lg>\n\n<lg>\n<l>kathaṃ jano vibhramamātramāśritaḥ paraiti duḥkhaprakṛtiṃ na saṃtatām /</l>\n<l>avedako vedaka eva duḥkhito na duḥkhito dharmamayo na tanmayaḥ // MSA_6.3 //</l>\n</lg>\n\n<lg>\n<l>pratītyabhāvaprabhave kathaṃ janaḥ samakṣavṛttiḥ śrayate 'nyakāritam /</l>\n<l>tamaḥ prakāraḥ katamo 'yamīdṛśo yato 'vipaśyansadasannirīkṣate // MSA_6.4 //</l>\n</lg>\n\n<lg>\n<l>ta cāntaraṃ kiṃcana vidyate 'nayoḥ sadarthavṛttyā śamajanmanoriha /</l>\n<l>tathāpi janmakṣayato vidhīyate śamasya lābhaḥ śubhakarmakāriṇām // MSA_6.5 //</l>\n</lg>\n\n<lg>\n<l>saṃbhṛtya saṃbhāramanantapāraṃ jñānasya puṇyasya ca bodhisattvaḥ /</l>\n<l>dharmeṣu cintāsuviniśri[ści]tatvājjalpānvayāmarthagatiṃ paraiti // MSA_6.6 //</l>\n</lg>\n\n<lg>\n<l>arthānsa vijñāya ca jalpamātrān saṃtiṣṭhate tannibhacittamātre /</l>\n<l>pratyakṣatāmeti ca dharmadhātustasmādviyuktodvayalakṣaṇena // MSA_6.7 //</l>\n</lg>\n\n<lg>\n<l>nāstīti cittātparametya buddhyā cittasya nāstitvamupaiti tasmāt /</l>\n<l>dvayasya nāstitvamupetya dhīmān saṃtiṣṭhate 'tadgatidharmaghātau // MSA_6.8 //</l>\n</lg>\n\n<lg>\n<l>akalpanājñānabalena dhīmataḥ samānuyātena samantataḥ sadā /</l>\n<l>tadāśrayo gahvaradoṣasaṃcayo mahagadeneva viṣaṃ nirasyate // MSA_6.9 //</l>\n</lg>\n\n<lg>\n<l>munivihitasudharmasuvyavastho matimupadhāya samūladharmadhātau /</l>\n<l>smṛtima[ga]timavagamya kalpamātrāṃ vrajati guṇārṇavapāramāśudhīraḥ // MSA_6.10 //</l>\n</lg>\n\n<p>mahāyānasūtrālaṃkāre tatvādhikāraḥ ṣaṣṭhaḥ</p>\n\n</div>\n<div>\n\n<p>saptamo 'dhikāraḥ</p>\n\n<p>prabhāvalakṣaṇavibhāge ślokaḥ /</p>\n\n<lg>\n<l>utpattivāk cittaśubhāśubhādhi tatsthānaniḥsārapadā parokṣam /</l>\n<l>jñānaṃ hi sarvatragasaprabhedeṣvavyāhataṃ dhīragataḥ prabhāvaḥ // MSA_7.1 //</l>\n</lg>\n\n<lg>\n<l>dhyānaṃ caturthaṃ suviśuddhametya niṣkalpanājñānaparigraheṇa /</l>\n<l>yathāvyavasthānamanaskriyātaḥ prabhāvasiddhiṃ paramāṃ paraiti // MSA_7.2 //</l>\n</lg>\n\n<lg>\n<l>yenāryadivyāpratimairvihārair brāhmaiśca nityaṃ viharatyudāraiḥ /</l>\n<l>buddhāṃśca sattvāṃśca sa dikṣu gatvā saṃmānayatyānayate viśuddhim // MSA_7.3 //</l>\n</lg>\n\n<lg>\n<l>māyopamānpaśyati lokadhātūnsarvānsasattvānsavivartanāśān /</l>\n<l>saṃdarśayatyeva ca tānyatheṣṭaṃ vaśī vicitrairapi sa prakāraiḥ // MSA_7.4 //</l>\n</lg>\n\n<lg>\n<l>raśmipramokṣairbhṛśaduḥkhitāṃśca āpāyikānsvargagatānkaroti /</l>\n<l>mārānvayān kṣubdhavimānaśobhān saṃkampayaṃsrāsayate samārān // MSA_7.5 //</l>\n</lg>\n\n<lg>\n<l>samādhivikrīḍitamaprameyaṃ saṃdarśayatyagragaṇasyamadhye /</l>\n<l>sakarmajanmottamanirmitaiśca sattvārthamātiṣṭhati sarvakālam // MSA_7.6 //</l>\n</lg>\n\n<p>jñānavaśitvātsamupaiti śuddhiṃ kṣetraṃ yathākāmanidarśanāya</p>\n\n<l>abuddhanāmeṣu[?] ca buddhanāma saṃśrāvaṇāttānkṣipate 'nyadhātau // MSA_7.7 //</l>\n\n<lg>\n<l>śakto bhavatyeva ca satvapāke saṃjātapakṣaḥ śakuniryathaiva /</l>\n<l>buddhātpraśaṃsāṃ labhate 'timātrām ādeyavākyo bhavati prajānām // MSA_7.8 //</l>\n</lg>\n\n<lg>\n<l>ṣaḍdhāpyabhijñā trividhā ca vidyā aṣṭau vimokṣā 'bhibhuvastathā'ṣṭau /</l>\n<l>daśāpi kṛtsnāyatanānyameyāḥ samādhayo dhīragataḥ prabhāvaḥ // MSA_7.9 //</l>\n</lg>\n\n<lg>\n<l>sa hi paramavaśitvalabdhabuddhirjagadavaśaṃ svavaśe vidhāya nityam /</l>\n<l>parahitakaraṇaikatābhirāmaścarati bhaveṣu hi siṃhavatsudhīraḥ // MSA_7.10 //</l>\n</lg>\n\n<p>prabhāvādhikāraḥ mahāyānasūtrālaṃkāre saptamaḥ</p>\n\n</div>\n<div>\n\n<p>aṣṭamo 'dhikāraḥ</p>\n\n<p>bodhisattvaparipāke saṃgrahaḥ ślokaḥ /</p>\n\n<lg>\n<l>rūciḥ prasādaḥ praśamo 'nukampanā kṣamātha medhā prabalatvameva ca /</l>\n<l>ahāryatāṅgaiḥ samupetatā bhṛśaṃ jinātmaje tatparipākalakṣaṇam // MSA_8.1 //</l>\n</lg>\n\n<lg>\n<l>sumitratāditrayamugravīryatā parārdhaniṣṭhottamadharmasaṃgrahaḥ /</l>\n<l>kṛpālusaddharmamahāparigrahe mataṃ hi samyakparipākalakṣaṇam // MSA_8.2 //</l>\n</lg>\n\n<lg>\n<l>guṇajñatāthāśusamādhilābhitā phalānubhūtirmanaso 'dhyabheda[dya?]tā /</l>\n<l>jinātmaje śāstari saṃprapattaye mataṃ hi samyakparipākalakṣaṇam // MSA_8.3 //</l>\n</lg>\n\n<lg>\n<l>susaṃvṛttiḥ kliṣṭavitarkavarjanā nirantarāyo 'tha śubhābhirāmatā /</l>\n<l>jīnātmaje kleśavinodanāyatan mataṃ hi samyakparipākalakṣaṇam // MSA_8.4 //</l>\n</lg>\n\n<lg>\n<l>kṛpā prakṛtyā paraduḥkhadarśanaṃ nihīnacittasya ca saṃpravarjanam /</l>\n<l>viśeṣagatvaṃ jagadagrajanmatā parānukampāparipākalakṣaṇam // MSA_8.5 //</l>\n</lg>\n\n<lg>\n<l>dhṛtiḥ prakṛtyā pratisaṃkhyabhāvanā sudaḥkhaśītādyadhivāsanā sadā /</l>\n<l>viśeṣagāmitvaśubhābhirāmatā mataṃ kṣamāyāḥ paripākalakṣaṇam // MSA_8.6 //</l>\n</lg>\n\n<lg>\n<l>vipākaśuddhiḥ śravaṇādyamoṣatā praviṣṭatā sūktadurūktayostathā /</l>\n<l>smṛtermahābuddhayudaye ca yogyatā sumedhatāyāḥ paripākalakṣaṇam // MSA_8.7 //</l>\n</lg>\n\n<lg>\n<l>śubhadvayena dvayadhātupuṣṭatā phalodaye cāśrayayogyatā parā /</l>\n<l>manorathāptirjagadagrabhūtatā balopalambhe paripākalakṣaṇam // MSA_8.8 //</l>\n</lg>\n\n<lg>\n<l>sudharmatāyuktivicāraṇāśayo viśeṣalābhaḥ parapakṣadūṣaṇam /</l>\n<l>punaḥ sadā māranirantarāyatā ahāryatāyāḥ paripākalakṣaṇam // MSA_8.9 //</l>\n</lg>\n\n<lg>\n<l>śubhācayo 'thāśrayayatnayogyatā vivekatodagraśubhābhirāmatā /</l>\n<l>jinātmaje hyaṅgasamanvaye punarmataṃ hi samyakparipākalakṣaṇam // MSA_8.10 //</l>\n</lg>\n\n<lg>\n<l>iti navavidhavastupācitātmā paraparipācanayogyatāmupetaḥ /</l>\n<l>śubha[dharma]mayasatatapravardhitātmā bhavati sadā jagato 'grabandhubhūtaḥ // MSA_8.11 //</l>\n</lg>\n\n<lg>\n<l>vraṇe 'pi bhojye paripāka iṣyate yathaiva tatsrāvaṇabhogayogyatā /</l>\n<l>tathāśraye 'smindvayapakṣaśāntatā[tāṃ]tathopabhogatvasuśāntapakṣatā [muśantipakvatām] // MSA_8.12 //</l>\n</lg>\n\n<lg>\n<l>vipācanoktā paripācanā tathā prapācanā cāpyanupācanāparā /</l>\n<l>supācanā[cā]pyadhipācanā matā nipācanotpācananā ca dehiṣu // MSA_8.13 //</l>\n</lg>\n\n<lg>\n<l>hitāśayeneha yathā jinātmajo vyavasthitaḥ sarvajagadvipācayan /</l>\n<l>tathā na mātā na pitā na bandhavaḥ suteṣu bandhuṣvapi suvyavasthitāḥ // MSA_8.14 //</l>\n</lg>\n\n<lg>\n<l>tathājano nātmani vatsalo mataḥ kuto 'pi susnigdhaparāśraye jane /</l>\n<l>yathā kṛpātmā parasatvavatsalo hite sukhe caiva niyojanātmataḥ // MSA_8.15 //</l>\n</lg>\n\n<lg>\n<l>na bodhisattvasya śarīrabhogayoḥ pareṣvadeyaṃ punarasti sarvathā /</l>\n<l>anugraheṇa dvividhena pācayan paraṃ samairdānaguṇairna tṛpyate // MSA_8.16 //</l>\n</lg>\n\n<lg>\n<l>sadāprakṛtyādhyavihiṃsakaḥ svayaṃ rato 'pramatto 'tra paraṃ niveśayan /</l>\n<l>paraṃparānugrahakṛt dvidhā pare vipākaniṣyandaguṇena pācakaḥ // MSA_8.17 //</l>\n</lg>\n\n<lg>\n<l>pare 'pakāriṇyupakāribuddhimān pramarṣayannugramapi vyatikramam /</l>\n<l>upāyacittairapakāramarṣaṇaiḥ śubhe samādāpayate 'pakāriṇaḥ // MSA_8.18 //</l>\n</lg>\n\n<lg>\n<l>punaḥ sa yatnaṃ paramaṃ samāśrito na khidyate kalpasahasrakoṭibhiḥ /</l>\n<l>jinātmajaḥ sa[ttva]gaṇaṃ prapācayan paraikacittasya śubhasya kāraṇāt // MSA_8.19 //</l>\n</lg>\n\n<lg>\n<l>vaśitvamāgamya manasyanuttaraṃ paraṃ samāvarjayate 'tra śāsane /</l>\n<l>nihatya sarvāmavamānakāmatāṃ śubhena saṃvardhayate ca taṃ punaḥ // MSA_8.20 //</l>\n</lg>\n\n<lg>\n<l>sa tatvabhāvārthanaye suniścitaḥ karoti satvānsuvinīta saṃśayān /</l>\n<l>tataśca te tajjinaśāsanādarād vivardhayante svaparaṃ guṇaiḥ śubhaiḥ // MSA_8.21 //</l>\n</lg>\n\n<p>iti sugatigatau śubhatraye vā jagadakhilaṃ kṛpayā sa bodhisattvaḥ /</p>\n\n<l>tanuparamavimadhyamaprakārairvinayati lokasamānabhāvagatyā // MSA_8.22 //</l>\n\n<p>mahāyānasūtrālaṃkāre paripākādhikāro 'ṣṭamaḥ</p>\n\n</div>\n<div>\n\n<p>navamo 'dhikāraḥ</p>\n\n<p>sarvākārajñatāyāṃ dvau ślokau /\ntṛtīyastayoreva nirdeśabhūtaḥ /</p>\n\n<lg>\n<l>ameyairduṣkaraśatairameyaiḥ kuśalācayaiḥ /</l>\n<l>aprameyeṇa kālena ameyāvaraṇakṣayāt // MSA_9.1 //</l>\n</lg>\n\n<lg>\n<l>sarvākārajñatāvāptiḥ sarvāvaraṇanirmalā /</l>\n<l>vivṛtā ratnapeṭeva buddhatvaṃ samudāhṛtam // MSA_9.2 //</l>\n</lg>\n\n<lg>\n<l>kṛtvā duṣkaramadbhutaṃ śramaśataiḥ saṃcityasarvaśubhaṃ kālenottamakalpayānamahatā sarvāvṛtīnāṃ kṣayāt /</l>\n<l>sūkṣmasyāvaraṇasya bhūmiṣu gatasyotpāṭanād buddhatā ratnānāmiva sā prabhāvamahatāṃ peṭā samuddhāti[ṭi?]tā // MSA_9.3 //</l>\n</lg>\n\n<lg>\n<l>sarvadharmāśca buddhatvaṃ dharmo naiva na kaścana /</l>\n<l>śukladharmamayaṃ tacca na ca taistannirūpyate // MSA_9.4 //</l>\n</lg>\n\n<lg>\n<l>dharmaratnanimittatvāllabdharatnākaropamam /</l>\n<l>śubhasyanimittatvāllabdhameghopamaṃ matam // MSA_9.5 //</l>\n</lg>\n\n<lg>\n<l>buddhatvaṃ sarvadharmaḥ samuditamatha vā sarvadharmavyapetaṃ prodbhūterdharmaratnapratatasumahato dharmaratnākarābham /</l>\n<l>bhūtānāṃ śuklasasyaprasavasumahato hetuto meghabhūtaṃ dānāddharmāmbuvarṣapratatasuvihitasyākṣayasya prajāsu // MSA_9.6 //</l>\n</lg>\n\n<lg>\n<l>paritrāṇaṃ hi buddhatvaṃ sarvakleśagaṇātsadā /</l>\n<l>sarvaduścaritebhyaśca janmamaraṇato 'pi ca // MSA_9.7 //</l>\n</lg>\n\n<lg>\n<l>upadravebhyaḥ sarvebhyo apāyādanupāyataḥ /</l>\n<l>satkāyāddhīnayānācca tasmāccharaṇamuttamam // MSA_9.8 //</l>\n</lg>\n\n<lg>\n<l>śaraṇamanupamaṃ tacchreṣṭhabuddhatvamiṣṭaṃ jananamaraṇasarvakleśapāpeṣu rakṣā /</l>\n<l>vividhabhayagatānāṃ sarvarakṣāpayānaṃ pratatavividhaduḥkhāpāyanopāyagānāṃ // MSA_9.9 //</l>\n</lg>\n\n<lg>\n<l>bauddhairdharmairyacca susaṃpūrṇaśarīraṃ yatsaddharme vetti sa sattvānpravinetum /</l>\n<l>yātaṃ pāraṃ yatkṛpayā sarvajagatsu tad buddhatvaṃ śreṣṭhamihatyaṃ[heṣṭaṃ] śaraṇānām // MSA_9.10 //</l>\n</lg>\n\n<lg>\n<l>ālokāt[kālāt]sarvasattvānāṃ buddhatvaṃ śaraṇaṃ mahat /</l>\n<l>sarvavyasanasaṃpattivyāvṛttyabhyudaye matam // MSA_9.11 //</l>\n</lg>\n\n<lg>\n<l>kleśajñeyavṛtīnāṃ satatamanugataṃ bījamutkṛṣṭakālaṃ yasminnastaṃ prayātaṃ bhavati suvipulaiḥ sarvahāniprakāraiḥ /</l>\n<l>buddhatvaṃ śukladharmapravaraguṇayutā ā[cā]śrayasyānyathāptis tatprāptirnirvikalpādviṣayasumahato jñānamārgātsuśuddhāt // MSA_9.12 //</l>\n</lg>\n\n<lg>\n<l>sthitaśca tasminsa tathāgato jaganmahācalendrastha ivābhyudīkṣate /</l>\n<l>śamābhirāmaṃ karūṇāyate janamaghā[bhavā]bhirāme 'nyajane tu kā kathā // MSA_9.13 //</l>\n</lg>\n\n<lg>\n<l>pravṛttirūddhittiravṛtirāśrayo nivṛttirāvṛttiratho dvayādvayā /</l>\n<l>samāviśiṣṭā api sarvagātmikā tathāgatānāṃ parivṛttiriṣyate // MSA_9.14 //</l>\n</lg>\n\n<lg>\n<l>yathāmbaraṃ sarvagataṃ sadāmataṃ tathaiva tatsarvagataṃ sadāmatam /</l>\n<l>yathāmbaraṃ rūpagaṇeṣu sarvagaṃ tathaiva tatsatvagaṇeṣu sarvagam // MSA_9.15 //</l>\n</lg>\n\n<lg>\n<l>yathodabhājane bhinne candrabimbaṃ na dṛśyate /</l>\n<l>tatha duṣṭeṣu sattveṣu buddhabimbaṃ na dṛśyate // MSA_9.16 //</l>\n</lg>\n\n<lg>\n<l>yathāgnirjvalate 'nyatra punaranyatraśāmyati /</l>\n<l>buddheṣvapi tathā jñeyaṃ saṃdarśanamadarśanam // MSA_9.17 //</l>\n</lg>\n\n<lg>\n<l>aghaṭitebhyastūryebhyo yathā syācchabdasaṃbhavaḥ /</l>\n<l>tathā jiṇe vinābhogaṃ deśanāyāḥ samudbhavaḥ // MSA_9.18 //</l>\n</lg>\n\n<lg>\n<l>yathā maṇervinā yatnaṃ svaprabhāva[sa]nidarśanam /</l>\n<l>buddheṣvapi vinābhogaṃ tathā kṛtyanidarśanam // MSA_9.19 //</l>\n</lg>\n\n<lg>\n<l>yathākāśe avicchinnā dṛśyante lokataḥ kriyāḥ /</l>\n<l>tathaivānāsrave ghātau avicchinnā jinakriyāḥ // MSA_9.20 //</l>\n</lg>\n\n<lg>\n<l>yathākāśe kriyāṇāṃ hi hānirabhyudayaḥ sadā /</l>\n<l>tathaivānāsrave dhātau buddhakāryodayavyayaḥ // MSA_9.21 //</l>\n</lg>\n\n<lg>\n<l>paurvāparyāviśiṣṭāpi sarvāvaraṇanirmalā /</l>\n<l>naśuddhā nāpi cāśuddhā tathatā buddhatā matā // MSA_9.22 //</l>\n</lg>\n\n<lg>\n<l>śūnyatāyāṃ viśuddhāyāṃ nairātmyānmārgalābhataḥ /</l>\n<l>buddhāḥ śuddhātmalābhitvāt gatā ātmamahātmatām // MSA_9.23 //</l>\n</lg>\n\n<lg>\n<l>na bhāvo nāpi cābhāvo buddhatvaṃ tena kathyate /</l>\n<l>tasmādbuddhatathāpraśne avyākṛtanayo mataḥ // MSA_9.24 //</l>\n</lg>\n\n<lg>\n<l>dāhaśāntiryathā lohe darśane timirasya ca /</l>\n<l>cittajñāne tathā bauddhe bhāvābhāvo na śasyate // MSA_9.25 //</l>\n</lg>\n\n<lg>\n<l>buddhānāmamale dhātau naikatā bahutā na ca /</l>\n<l>ākāśavadadehatvātpūrvadehānusārataḥ // MSA_9.26 //</l>\n</lg>\n\n<lg>\n<l>balādibuddhadharmeṣu bodhī ratnākaropamā /</l>\n<l>jagatkuśalasasyeṣu mahāmeghopamā matā // MSA_9.27 //</l>\n</lg>\n\n<lg>\n<l>puṇyajñānasupūrṇatvātpūrṇacandropamā matā /</l>\n<l>jñānālokakaratvācca mahādityopamā matā // MSA_9.28 //</l>\n</lg>\n\n<lg>\n<l>ameyā raśmayo yadvadvyamiśrā bhānumaṇḍale /</l>\n<l>sadaikakāryā vartante lokamālokayanti ca // MSA_9.29 //</l>\n</lg>\n\n<lg>\n<l>tathaivānāsrave dhātau buddhānāmaprameyatā /</l>\n<l>miśraikakāryā kṛtyeṣu jñānālokakarāmatā // MSA_9.30 //</l>\n</lg>\n\n<lg>\n<l>yathaikaraśminiḥsārātsarvaraśmiviniḥsṛtiḥ /</l>\n<l>bhānostathaiva buddhānāṃ jñeyā jñānaviniḥsṛtiḥ // MSA_9.31 //</l>\n</lg>\n\n<lg>\n<l>yathaivādityaraśmīnāṃ vṛttau nāsti mamāyitam /</l>\n<l>tathaiva buddhajñānānāṃ vṛttau nāsti mamāyitam // MSA_9.32 //</l>\n</lg>\n\n<lg>\n<l>yathā sūryaikamuktābhai raśmibhirbhāsyate jagat /</l>\n<l>sakṛt jñeyaṃ tathā sarvaṃ buddhajñānaiḥ prabhāsyate // MSA_9.33 //</l>\n</lg>\n\n<lg>\n<l>yathaivādityaraśmīnāṃ meghādyāvaraṇaṃ matam /</l>\n<l>tathaiva buddhajñānānāmāvṛtiḥ satvaduṣṭatā // MSA_9.34 //</l>\n</lg>\n\n<lg>\n<l>yathā pāṃśuvaśādvasre raṅgacitrāvicitratā /</l>\n<l>tathā 'vedhavaśānmuktau jñānacitrāvicitratā // MSA_9.35 //</l>\n</lg>\n\n<lg>\n<l>gāmbhīryamamale dhātau lakṣaṇasthānakarmasu /</l>\n<l>buddhānāmetaduditaṃ raṅgairvākāśacitraṇā // MSA_9.36 //</l>\n</lg>\n\n<lg>\n<l>sarveṣāmaviśiṣṭāpi tathatā śuddhimāgatā /</l>\n<l>tathāgatatvaṃ tasmācca tadgarbhāḥ sarvadehinaḥ // MSA_9.37 //</l>\n</lg>\n\n<lg>\n<l>śrāvakāṇāṃ vibhutvena laukikasyābhibhūyate /</l>\n<l>pratyekabuddhebhyo manaḥ[buddhabhaumena] śrāvakasyābhibhūyate // MSA_9.38 //</l>\n</lg>\n\n<lg>\n<l>bodhisattvavibhutvasya tatkalāṃ nānugacchati /</l>\n<l>tathāgatavibhutvasya tatkalāṃ nānugacchati // MSA_9.39 //</l>\n</lg>\n\n<lg>\n<l>aprameyamacintyaṃ ca vibhutvaṃ bauddhamiṣyate /</l>\n<l>yasya yatra yathā yāvatkāle yasminpravartate // MSA_9.40 //</l>\n</lg>\n\n<lg>\n<l>pañcendriyaparāvṛttau vibhutvaṃ labhyate param /</l>\n<l>sarvārthavṛttau sarveṣāṃ gunadvādaśaśatodaye // MSA_9.41 //</l>\n</lg>\n\n<lg>\n<l>manaso 'pi parāvṛttau vibhutvaṃ labhyate param /</l>\n<l>vibhutvānucare jñāne nirvikalpe sunirmale // MSA_9.42 //</l>\n</lg>\n\n<lg>\n<l>sārthodgrahaparāvṛttau vibhutvaṃ labhyate param /</l>\n<l>kṣetraśuddhau yathākāmaṃ bhogasaṃdarśanāya hi // MSA_9.43 //</l>\n</lg>\n\n<lg>\n<l>vikalpasya parāvṛttau vibhutvaṃ labhyate param /</l>\n<l>avyāghāte sadākālaṃ sarveṣāṃ jñānakarmaṇām // MSA_9.44 //</l>\n</lg>\n\n<lg>\n<l>pratiṣṭhāyāḥ parāvṛttau vibhutvaṃ labhyate param /</l>\n<l>apratiṣṭhitanirvāṇaṃ buddhānāmacale[male]pade // MSA_9.45 //</l>\n</lg>\n\n<lg>\n<l>maithunasya parāvṛttau vibhutvaṃ labhyate param /</l>\n<l>buddhasaukhyabihāre 'tha dārā'saṃkleśadarśane // MSA_9.46 //</l>\n</lg>\n\n<lg>\n<l>ākāśasaṃjñāvyāvṛttau vibhutvaṃ labhyate param /</l>\n<l>cintitārthasamṛddhau ca gatirūpavibhāvane // MSA_9.47 //</l>\n</lg>\n\n<lg>\n<l>ityemeyaparāvṛttāvameyavibhutā matā /</l>\n<l>acintyakṛtyānuṣṭhānādbuddhānāmamalāśraye // MSA_9.48 //</l>\n</lg>\n\n<lg>\n<l>śubhe vṛddho loko vrajati suviśuddhau paramatāṃ śubhe cānārabdhvā vrajati śubhavṛddhau paramatām /</l>\n<l>vrajatyevaṃ loko diśi diśi jinānāṃ sukathitair apakvaḥ pakvo vā [na]ca punaraśeṣaṃ dhruvamiha // MSA_9.49 //</l>\n</lg>\n\n<lg>\n<l>tathā kṛtvā caryāṃ [kṛcchrāvāpyāṃ] paramaguṇayogādbhutavartī mahābodhiṃ nityāṃ dhruvamaśaraṇānāṃ ca śaraṇam /</l>\n<l>labhante yaddhīrā [diśi diśi] gasadā [sadā]sarvasamayaṃ tadāścaryaṃ loke suvidhacaraṇānnādbhutamapi // MSA_9.50 //</l>\n</lg>\n\n<lg>\n<l>kvaciddharmāñcakaṃ [dharmyaṃ cakraṃ] bahumukhaśatairdarśayati yaḥ kvacijjanmāntardhiṃ kvacidapi vicitrāṃ janacarīm /</l>\n<l>kvacitkṛtsnāṃ bodhiṃ kvacidapi ca nirvāṇamasakṛt na ca sthānāttasmādvicalati sa sarvaṃ ca kurute // MSA_9.51 //</l>\n</lg>\n\n<lg>\n<l>na buddhānāmevaṃ bhavati mamapakvo 'yamiti cāprapācyo 'yaṃ dehī api ca adhunāpācyata iti /</l>\n<l>vinā saṃskāraṃ tu prapacamupayātyeva janatā śubhairdharmairnityaṃ diśi diśiḥ samantāttrayamukham // MSA_9.52 //</l>\n</lg>\n\n<lg>\n<l>yathāyatnaṃ bhānuḥ pratataviṣadairaṃśavisaraiḥ prapāka[kaṃ] sasyānāṃ diśi [diśi] samantātprakurūte /</l>\n<l>tathā dharmārko 'pi praśamavidhidharmāṃśuvisaraiḥ prapākaṃ sasyānāṃ diśi diśi samantātprakurūte // MSA_9.53 //</l>\n</lg>\n\n<lg>\n<l>yathaikasmāddīpādbhavati sumahāndīpanicayo 'prameyo 'saṃkhyeyo na ca sa punareti vyayamataḥ /</l>\n<l>tathaikasmād buddhād [pākā]bhavati sumahān paripāka[pāka]nicayo 'prameyo 'saṃkhyeyo na ca punareti[punarupaiti] vyayamataḥ // MSA_9.54 //</l>\n</lg>\n\n<lg>\n<l>yathā toyaistṛptiṃ vrajati na mahāsāgara iva na vṛddhiṃ vā yāti pratataviṣadāmbu praviśanaiḥ /</l>\n<l>tathā bauddhau dhātuḥ satatasamitaiḥ śuddhiviśanair natṛptiṃ vṛddhiṃ vā vrajati paramāścaryamiha tat // MSA_9.55 //</l>\n</lg>\n\n<lg>\n<l>sarvadharmadvayāvāratathatāśuddhilakṣaṇaḥ /</l>\n<l>vastujñānatadālambavaśitākṣayalakṣaṇaḥ // MSA_9.56 //</l>\n</lg>\n\n<lg>\n<l>kleśajñeyāvaraṇadvayātsarvadharmatathatāviśuddhilakṣaṇaśca vastutadālambanajñānayorakṣayavaśitā lakṣaṇaśca /</l>\n<l>sarvatastathatājñānabhāvanā samudāgamaḥ sarvasatvadvayādhānasarvathā'kṣayatā phalam // MSA_9.57 //</l>\n</lg>\n\n<lg>\n<l>kāyavākcittanirmāṇaprayogopāyakarmakaḥ /</l>\n<l>samādhidhāraṇīdvāradvayāmeyasamanvitaḥ // MSA_9.58 //</l>\n</lg>\n\n<lg>\n<l>svabhāvadharmasaṃbhoganirmāṇairbhinnavṛttikaḥ /</l>\n<l>dharmadhāturviśuddho 'yaṃ buddhānāṃ samudāhṛtaḥ // MSA_9.59 //</l>\n</lg>\n\n<lg>\n<l>svābhāviko 'tha sāṃbhogyaḥ kāyo nairmāṇiko 'paraḥ /</l>\n<l>kāyabhedā hi buddhānāṃ prathamastu dvayāśrayaḥ // MSA_9.60 //</l>\n</lg>\n\n<lg>\n<l>sarvadhātuṣu sāṃbhogyo bhitro gaṇaparigrahaiḥ /</l>\n<l>kṣetraiśca nāmabhiḥ kāyairdharmasaṃbhogaceṣṭitaiḥ // MSA_9.61 //</l>\n</lg>\n\n<lg>\n<l>samaḥ sūkṣmaśca tacchiṣṭaḥ[cchliṣṭaḥ] kāyaḥ svābhāviko mataḥ /</l>\n<l>saṃbhogavibhutāheturyatheṣṭaṃ bhogadarśane // MSA_9.62 //</l>\n</lg>\n\n<lg>\n<l>ameyaṃ buddhanirmāṇaṃ kāyo nairmāṇiko mataḥ /</l>\n<l>dvayordvayārthasaṃpattiḥ sarvākārā pratiṣṭhitā // MSA_9.63 //</l>\n</lg>\n\n<lg>\n<l>śilpajanmamahābodhisadānirvāṇadarśanaiḥ /</l>\n<l>buddhanirmāṇakāyo 'yaṃ mahāmāyo[mahopāyo] vimocane // MSA_9.64 //</l>\n</lg>\n\n<lg>\n<l>tribhiḥ kāyaistu vijñeyo buddhānāṃ kāyasaṃgrahaḥ /</l>\n<l>sāśrayaḥ svaparārtho yastribhiḥ kāyairnirdarśitaḥ // MSA_9.65 //</l>\n</lg>\n\n<lg>\n<l>āśrayeṇāśayenāpi karmaṇā te samā matāḥ /</l>\n<l>prakṛtyā 'sraṃsanenāpi prabandhenaiṣu nityatā // MSA_9.66 //</l>\n</lg>\n\n<lg>\n<l>ādarśajñānamacalaṃ trayajñānaṃ tadāśritam /</l>\n<l>samatāpratyavekṣāyāṃ kṛtyānuṣṭhāna eva ca // MSA_9.67 //</l>\n</lg>\n\n<lg>\n<l>ādarśajñānamamamāparicchinnaṃ sadānugam /</l>\n<l>sarvajñeyeṣvasaṃmūḍhaṃ na ca teṣvāmukhaṃ sadā // MSA_9.68 //</l>\n</lg>\n\n<lg>\n<l>sarvajñānanimittatvānmahājñānākaropamam /</l>\n<l>saṃbhogabuddhatā jñānapratibimbodayācca tat // MSA_9.69 //</l>\n</lg>\n\n<lg>\n<l>sattveṣu samatājñānaṃ bhāvanāśuddhito 'malaṃ [matam] /</l>\n<l>apratiṣṭhasa[śa]māviṣṭaṃ samatājñānamiṣyate // MSA_9.70 //</l>\n</lg>\n\n<lg>\n<l>mahāmaitrīkṛpābhyāṃ ca sarvakālānugaṃ matam /</l>\n<l>yathādhimokṣaṃ satvānāṃ buddhabimbanidarśakam // MSA_9.71 //</l>\n</lg>\n\n<lg>\n<l>pratyavekṣaṇakaṃ jñāne [naṃ]jñeyeṣvavyāhataṃ sadā /</l>\n<l>dhāraṇīnāṃ samādhīnāṃ nidhānopamameva ca // MSA_9.72 //</l>\n</lg>\n\n<lg>\n<l>pariṣanmaṇḍale sarvavibhūtīnāṃ nidarśakam /</l>\n<l>sarvasaṃśayavicchedi mahādharmapravarṣakam // MSA_9.73 //</l>\n</lg>\n\n<lg>\n<l>kṛtyānuṣṭhānatājñānaṃ nirmāṇaiḥ sarvadhātuṣu /</l>\n<l>citrāprameyācintyaiśca sarvasattvārthakārakam // MSA_9.74 //</l>\n</lg>\n\n<lg>\n<l>kṛtyaniṣpattibhirbhedaiḥ saṃkhyākṣetraiśca sarvadā /</l>\n<l>acintyaṃ buddhanirmāṇaṃ vijñeyaṃ tacca sarvathā // MSA_9.75 //</l>\n</lg>\n\n<lg>\n<l>dhāraṇātsamacittācca samyagdharmaprakāśanāt /</l>\n<l>kṛtyānuṣṭhānataścaiva caturjñānasamudbhavaḥ // MSA_9.76 //</l>\n</lg>\n\n<lg>\n<l>gotrabhedādavaiyarthyātsākalyādapyanāditaḥ /</l>\n<l>abhedānnaikabuddhatvaṃ bahutvaṃ cāmalāśraye // MSA_9.77 //</l>\n</lg>\n\n<lg>\n<l>yā 'vidyamānatā saiva paramā vidyamānatā /</l>\n<l>sarvathā 'nupalambhaśca upalambhaḥ paro mataḥ // MSA_9.78 //</l>\n</lg>\n\n<lg>\n<l>bhāvanā paramā ceṣṭā bhāvanāmavipaśyatām /</l>\n<l>pratilambhaḥ paraśceṣṭaḥ pratilambhaṃ ca paśyatām // MSA_9.79 //</l>\n</lg>\n\n<lg>\n<l>paśyatāṃ gurutvaṃ [tāṃ] dīrghaṃ nimittaṃ vīryamātmanaḥ /</l>\n<l>mānināṃ bodhisattvānāṃdu [dū]re bodhirnirūpyate // MSA_9.80 //</l>\n</lg>\n\n<lg>\n<l>paśyatām, kalpanāmātraṃ sarvametadyathoditaṃ /</l>\n<l>akalpabodhisatvānāṃ prāptā bodhirnirūpyate // MSA_9.81 //</l>\n</lg>\n\n<lg>\n<l>bhinnāśrayā bhinnajalāśca nadyaḥ alpodakāḥ kṛtyapṛthaktvakāryāḥ /</l>\n<l>jalāśritaprāṇitanūpabhogyā bhavanti pātālamasaṃpraviṣṭāḥ // MSA_9.82 //</l>\n</lg>\n\n<lg>\n<l>samudraviṣṭāśca bhavanti sarvā ekāśrayā ekamahājalāśca /</l>\n<l>miśraikakāryāśca mahopabhogyā jalāśritaprāṇigaṇasya nityam // MSA_9.83 //</l>\n</lg>\n\n<lg>\n<l>bhinnāśrayā bhinnamatāśca dhīrāḥ svalpāvabodhāḥ pṛthagātmakṛtyāḥ /</l>\n<l>parīttasatvārthasadopabhogyā bhavanti buddhatvamasaṃpraviṣṭāḥ // MSA_9.84 //</l>\n</lg>\n\n<lg>\n<l>buddhatvaviṣṭāśca bhavanti sarve ekāśrayā ekamahāvabodhāḥ /</l>\n<l>miśrekakāryāśca mahopabhogyāḥ sadā mahāsatvagaṇasya te hi // MSA_9.85 //</l>\n</lg>\n\n<lg>\n<l>itinirūpamaśukladharmayogād hitasukhahetutayā ca buddhabhūmeḥ /</l>\n<l>śubhaparamasukhākṣayākaratvāt śubhamatirarhati bodhicittamāptum // MSA_9.86 //</l>\n</lg>\n\n<p>mahāyānasūtrālaṃkāre bodhyadhikāro navamaḥ</p>\n\n</div>\n<div>\n\n<p>daśamodhikāraḥ</p>\n\n<p>uddānam</p>\n\n<lg>\n<l>ādiḥ siddhiḥ śaraṇaṃ gotraṃ citte tathaiva cotpādaḥ /</l>\n<l>svaparārthastatvārthaḥ prabhāvaparipākabodhiśca // MSA_10.1 //</l>\n</lg>\n\n<lg>\n<l>jātā jātā grāhikā grāhyabhūtā mitrādāttā svātmato bhrāntikā ca /</l>\n<l>abhrāntānyā āmukhā naiva cānyā ghoṣācārā caiṣikā cekṣikā ca // MSA_10.2 //</l>\n</lg>\n\n<lg>\n<l>hāryā kīrṇā'vyāvakīrṇā vipakṣairhīnodārā āvṛtā'nāvṛtā ca /</l>\n<l>yuktā'yuktā saṃbhṛtā'saṃbhṛtā ca gāḍhaṃ viṣṭā dūragā cādhimuktiḥ // MSA_10.3 //</l>\n</lg>\n\n<lg>\n<l>amanaskārabāhulyaṃ kauśīdyaṃ yogavibhramaḥ /</l>\n<l>kumitraṃ śubhadaurbālyamayoniśomanaskriyā // MSA_10.4 //</l>\n</lg>\n\n<lg>\n<l>pramādo 'lpaśrutatvaṃ ca śrutacintālpatuṣṭatā /</l>\n<l>śamamātrābhimānaśca tathā 'parijayo mataḥ // MSA_10.5 //</l>\n</lg>\n\n<lg>\n<l>anudvegastathodvega āvṛtiścāpyayuktatā /</l>\n<l>asaṃbhṛtiśca vijñeyā'dhimuktiparipanthatā // MSA_10.6 //</l>\n</lg>\n\n<lg>\n<l>puṇyaṃ mahadakaukṛtyaṃ saumanasyaṃ sukhaṃ mahat /</l>\n<l>avipraṇāśaḥ sthairyaṃ ca viśeṣagamanaṃ tathā // MSA_10.7 //</l>\n</lg>\n\n<lg>\n<l>dharmābhisamayaścātha svaparārthāptirūttamā /</l>\n<l>kṣiprābhijñatvamete hi anuśaṃsādhimuktitaḥ // MSA_10.8 //</l>\n</lg>\n\n<lg>\n<l>kāmināṃ sā śvasadṛśī kūrmaprakhyā samādhinām /</l>\n<l>bhṛtyopamā svārthināṃ sā rājaprakhyā parārthinām // MSA_10.9 //</l>\n</lg>\n\n<lg>\n<l>tathā kāmisthātṛsvaparajanakṛtyārthamudite viśeṣo vijñeyaḥ satatamadhimuktayā vividhayā /</l>\n<l>mahāyāne tasya vidhivadiha matvā paramatāṃ bhṛśaṃ tasmin dhīraḥ satatamiha tābheva vṛṇuyāt // MSA_10.10 //</l>\n</lg>\n\n<lg>\n<l>manuṣa[ṣya] bhūtāḥ saṃbodhiṃ prāpnuvanti pratikṣaṇam /</l>\n<l>aprameyā yataḥ sattvā layaṃ nāto 'dhivāsayet // MSA_10.11 //</l>\n</lg>\n\n<lg>\n<l>yathā puṇyaṃ prasavate pareṣāṃ bhojanaṃ dadat /</l>\n<l>na tu svayaṃ sa bhuñjānastathā puṇyamahodayaḥ // MSA_10.12 //</l>\n</lg>\n\n<lg>\n<l>sūtrokto labhyate dharmātparārthāśrayadeśitāt /</l>\n<l>na tu svārthāśrayāddharmāddeśitādupalabhyate // MSA_10.13 //</l>\n</lg>\n\n<lg>\n<l>iti vipulagatau mahogha[mahārya]dharme janiya[parijanayan?] sadā matiṃmānmahādhimuktim /</l>\n<l>vipulasatatapuṇyatadvivṛddhiṃ vrajati guṇairasamairmahātmatāṃ ca // MSA_10.14 //</l>\n</lg>\n\n<p>mahāyānasūtrālaṃkāre adhimuktyadhikāro daśamaḥ\n</p>\n</div>\n<div>\n\n<p>ekādaśo 'dhikāraḥ</p>\n\n<p>dharmaparyeṣṭyadhikāre ālambanaparyeṣṭau catvāraḥ ślokāḥ</p>\n\n<lg>\n<l>piṭakatrayaṃ dvayaṃ vā [ca?] saṃgrahataḥ kāraṇairnavabhiriṣṭam /</l>\n<l>vāsanabodhanaśamanaprativedhaistadvimocayati // MSA_11.1 //</l>\n</lg>\n\n<lg>\n<l>sūtrābhidharmavinayāścaturvidhārthā matāḥ samāsena /</l>\n<l>teṣāṃ jñānāddhīmānsarvākārajñatāmeti // MSA_11.2 //</l>\n</lg>\n\n<lg>\n<l>āśrayato lakṣaṇato dharmādarthācca sūcanātsūtram /</l>\n<l>abhimukhato 'thābhīkṣṇyādabhibhavagatito 'bhidharmaśca // MSA_11.3 //</l>\n</lg>\n\n<lg>\n<l>āpatterūtthānādvyutthānānniḥsṛteścavinayatvam /</l>\n<l>pudgalataḥ prajñapteḥ pravibhāgaviniścayāccaiva // MSA_11.4 //</l>\n</lg>\n\n<lg>\n<l>ālambanaṃ mato dharmaḥ ādhyātmaṃ bāhyakaṃ[dvayam?] /</l>\n<l>[lābho dvayordvayārthena dvayoścānupalambhataḥ] // MSA_11.5 //</l>\n</lg>\n\n<lg>\n<l>manojalpairyathoktārthaprasannasya pradhāraṇāt /</l>\n<l>arthakhyānasya jalpācca nāmni sthānācca cetasaḥ // MSA_11.6 //</l>\n</lg>\n\n<lg>\n<l>dharmālambanalābhaḥ syāttribhirjñānaiḥ śrutādibhiḥ /</l>\n<l>trividhālambanalābhaśca pūrvoktastatsamāśritaḥ // MSA_11.7 //</l>\n</lg>\n\n<lg>\n<l>tridhātukaḥ kṛtyakaraḥ sasaṃbādhāśrayo 'paraḥ /</l>\n<l>adhimuktiniveśī ca tīvracchandakaro 'paraḥ // MSA_11.8 //</l>\n</lg>\n\n<lg>\n<l>hīnapūrṇāśrayo dvedhā sajalpo 'jalpa eva ca /</l>\n<l>jñānena saṃprayuktaśca yogopaniṣadātmakaḥ // MSA_11.9 //</l>\n</lg>\n\n<lg>\n<l>saṃbhinnālambanaścāsau vibhinnālambanaḥ sa ca /</l>\n<l>pañcadhā saptadhā caiva parijñā pañcadhā 'sya ca // MSA_11.10 //</l>\n</lg>\n\n<lg>\n<l>catvāraḥ saptatriṃśacca ākārā bhāvanāgatāḥ /</l>\n<l>mārgadvayasvabhāvo 'sau dvyunuśaṃsaḥ pratīcchakaḥ // MSA_11.11 //</l>\n</lg>\n\n<lg>\n<l>prayogī vaśavartī ca parītto vipulātmakaḥ /</l>\n<l>yogināṃ hi manaskāra eṣa sarvātmako mataḥ // MSA_11.12 //</l>\n</lg>\n\n<lg>\n<l>tatvaṃ yatsatataṃ dvayena rahitaṃ, bhrānteśca saṃniśrayaḥ śakyaṃ naiva ca sarvathābhilapituṃ yañcāprapañcātmakam /</l>\n<l>jñeyaṃ heyamatho viśodhyamamalaṃ yacca prakṛtyā matam yasyākāśasuvarṇavārisadṛśī kleśādviśuddhirmatā // MSA_11.13 //</l>\n</lg>\n\n<lg>\n<l>na khalu jagati tasmādvidyate kiṃcidanyajjagadapi tadaśeṣaṃ tatra saṃmūḍhabuddhi /</l>\n<l>kathamayamabhirūḍho lokamohaprakāro yadasadabhiniviṣṭaḥ satsamantādvihāya // MSA_11.14 //</l>\n</lg>\n\n<lg>\n<l>yathā māyā tathā'bhūtaparikalpo nirucyate /</l>\n<l>yathā māyākṛtaṃ tadvat dvayabhrāntirnirucyate // MSA_11.15 //</l>\n</lg>\n\n<lg>\n<l>yathā[']tasmitra tadbhāvaḥ paramārthastatheṣyate /</l>\n<l>yathā tasyopalabdhistu tathā saṃvṛtisatyatā // MSA_11.16 //</l>\n</lg>\n\n<lg>\n<l>tadabhāve yathā vyaktistannimittasya labhyate /</l>\n<l>tathāśrayaparāvṛttāvasatkalpasya labhyate // MSA_11.17 //</l>\n</lg>\n\n<lg>\n<l>tannimitte yathā loko hyabhrāntaḥ kāmataścaret /</l>\n<l>parāvṛttāvaparyastaḥ kāmacārī tathā patiḥ [yatiḥ] // MSA_11.18 //</l>\n</lg>\n\n<lg>\n<l>tadākṛtiśca tatrāsti tadbhāvaśca na vidyate /</l>\n<l>tasmādastitvanāstitvaṃ māyādiṣu vidhīyate // MSA_11.19 //</l>\n</lg>\n\n<lg>\n<l>na bhāvastatra cābhāvo nābhāvo bhāva eva ca /</l>\n<l>bhāvābhāvāviśeṣaśca māyādiṣu vidhīyate // MSA_11.20 //</l>\n</lg>\n\n<lg>\n<l>tathā dvayābha[bhāsa?]tātrāsti tadbhāvaśca na vidyate /</l>\n<l>tasmādastitvanāstitvaṃ rūpādiṣu vidhīyate // MSA_11.21 //</l>\n</lg>\n\n<lg>\n<l>na bhāvastatra cābhāvo nābhāvo bhāva eva ca /</l>\n<l>bhāvābhāvāviśeṣaśca rūpādiṣu vidhīyate // MSA_11.22 //</l>\n</lg>\n\n<lg>\n<l>samāropāpavādābha[nta?]pratiṣedhārthamiṣyate /</l>\n<l>hīnayānena yānasya pratiṣedhārthameva ca // MSA_11.23 //</l>\n</lg>\n\n<lg>\n<l>bhrānternimittaṃ bhrāntiśca rūpavijñaptiriṣyate /</l>\n<l>arūpiṇī ca vijñaptirabhāvātsyānna cetarā // MSA_11.24 //</l>\n</lg>\n\n<lg>\n<l>māyāhastyākṛtigrāhabhrānterdvayamudāhṛtam /</l>\n<l>dvayaṃ tatra yathā nāsti dvayaṃ caivopalabhyate // MSA_11.25 //</l>\n</lg>\n\n<lg>\n<l>bimbasaṃkalikāgrāhabhrānterdvayamudāhṛtam /</l>\n<l>dvayaṃ tatra yathā nāsti dvayaṃ caivopalabhyate // MSA_11.26 //</l>\n</lg>\n\n<lg>\n<l>tathā bhāvāttathā'bhāvād bhāvābhāva[vā?]viśeṣataḥ /</l>\n<l>sadasanto 'tha māyābhā ye dharmā bhrāntilakṣaṇāḥ // MSA_11.27 //</l>\n</lg>\n\n<lg>\n<l>tathā 'bhāvāttathā ' bhāvāttathā 'bhāvādalakṣaṇāḥ /</l>\n<l>māyopamāśca nirdiṣṭā ye dharmāḥ prātipakṣikāḥ // MSA_11.28 //</l>\n</lg>\n\n<lg>\n<l>māyārājeva cānyena māyārājñā parājitaḥ /</l>\n<l>ye sarvadharmān paśyanti nirmārāste jinātmajāḥ // MSA_11.29 //</l>\n</lg>\n\n<p>māyāsvapnamarīcibimbasadṛśāḥ prodbhāsaśrutkomapā vijñeyodakacandrabimbasadṛśā nirmāṇatulyāḥ punaḥ /</p>\n\n<l>ṣaṭ ṣaṭ dvau ca punaśca ṣaṭ dvayamatā ekaikaśaśca trayaḥ saṃskārāḥ khalu tatra tatra kathitā buddhairvibuddhottamaiḥ // MSA_11.30 //</l>\n\n<lg>\n<l>abhūtakalpo na bhūto nābhūto 'kalpa eva ca /</l>\n<l>na kalpo nāpi cākalpaḥ sarvaṃ jñeyaṃ nirucyate // MSA_11.31 //</l>\n</lg>\n\n<lg>\n<l>svadhātuto dvayābhāsāḥ sāvidyākleśavṛttayaḥ /</l>\n<l>vikalpāḥ saṃpravartante dvayadravyavivarjitāḥ // MSA_11.32 //</l>\n</lg>\n\n<lg>\n<l>ālambanaviśeṣāptiḥ svadhātusthānayogataḥ /</l>\n<l>ta eva hyadvayābhāsā vartante carmakāṇḍavat // MSA_11.33 //</l>\n</lg>\n\n<lg>\n<l>cittaṃ dvayaprabhāsaṃ rāgādyābhāsamiṣyate tadvat /</l>\n<l>śraddhādyābhāsaṃ na tadanyo dharmaḥ kliṣṭakuśalo 'sti // MSA_11.34 //</l>\n</lg>\n\n<lg>\n<l>yathā dvayapratibhāsādanyo na dvayalakṣaṇaḥ /</l>\n<l>iti cittaṃ citrābhāsaṃ citrākāraṃ pravartate // MSA_11.35 //</l>\n</lg>\n\n<lg>\n<l>lakṣyaṃ ca lakṣaṇaṃ caiva lakṣaṇā ca prabhedataḥ /</l>\n<l>anugrahārthaṃ sattvānāṃ saṃbuddhaiḥ saṃprakāśitā // MSA_11.36 //</l>\n</lg>\n\n<lg>\n<l>sadṛṣṭikaṃ ca yaccittaṃ tatrāvasthāvikāritā /</l>\n<l>lakṣyametatsamāsena hyapramāṇaṃ prabhedataḥ // MSA_11.37 //</l>\n</lg>\n\n<lg>\n<l>yathājalpārthasaṃjñāyā nimittaṃ tasya vāsanā /</l>\n<l>tasmādapyarthavikhyānaṃ parikalpitalakṣaṇaṃ // MSA_11.38 //</l>\n</lg>\n\n<lg>\n<l>yathā nāmārthamarthasya nāmnaḥ prakhyānatā ca yā /</l>\n<l>asaṃ[sat?] kalpanimittaṃ hi parikalpitalakṣaṇam // MSA_11.39 //</l>\n</lg>\n\n<lg>\n<l>trividhatrividhābhāso grāhyagrāhakalakṣaṇaḥ /</l>\n<l>abhūtaparikalpo hi paratantrasya lakṣaṇam // MSA_11.40 //</l>\n</lg>\n\n<lg>\n<l>abhāvabhāvatā yā ca bhāvābhāvasamānatā /</l>\n<l>aśāntaśāntā 'kalpā ca pariniṣpannalakṣaṇam // MSA_11.41 //</l>\n</lg>\n\n<lg>\n<l>niṣpa[ṣya]ndadharmamālambya yoniśo manasikriyā /</l>\n<l>cittasya dhātau sthānaṃ ca sadasattārthapaśyanā // MSA_11.42 //</l>\n</lg>\n\n<lg>\n<l>samatāgamanaṃ tasminnāryagotraṃ hi nirmalam /</l>\n<l>samaṃ viśiṣṭamanyūnānadhikaṃ lakṣaṇā matā // MSA_11.43 //</l>\n</lg>\n\n<lg>\n<l>padārthadehanirbhāsaparāvṛttiranāsravaḥ /</l>\n<l>dhāturbījaparāvṛtteḥ sa ca sarvatragāśrayaḥ // MSA_11.44 //</l>\n</lg>\n\n<lg>\n<l>caturdhā vaśitā vṛttermanasaścodgrahaśca ca /</l>\n<l>vikalpasyāvikalpe hi kṣetre jñāne 'tha karmaṇi // MSA_11.45 //</l>\n</lg>\n\n<lg>\n<l>acalāditribhūmau ca vaśitā sā caturvidhā /</l>\n<l>dvidhaikasyāṃ tadanyasyāmekaikā vaśitā matā // MSA_11.46 //</l>\n</lg>\n\n<lg>\n<l>viditvā nairātmyaṃ dvividhamiha dhīmānbhavagataṃ samaṃ tacca jñātvā praviśati sa tatvaṃ grahaṇataḥ /</l>\n<l>tatastatra sthānānmanasa iha na khyāti tadapi tadakhyānaṃ muktiḥ parama upalambhasya vigamaḥ // MSA_11.47 //</l>\n</lg>\n\n<lg>\n<l>ādhāre saṃbhārādādhāne sati hi nāmamātraṃpaśyan /</l>\n<l>paśyati hi nāmamātraṃ tatpaśyaṃstacca naiva paśyati bhūyaḥ // MSA_11.48 //</l>\n</lg>\n\n<lg>\n<l>cittametatsadauṣṭhulyamātmadarśanapāśitam /</l>\n<l>pravartate nivṛttistu tadadhyātmasthitermatā // MSA_11.49 //</l>\n</lg>\n\n<lg>\n<l>svayaṃ svenātmanā 'bhāvātsvabhāve cānavasthiteḥ /</l>\n<l>grāhavattadā[da]bhāvācca niḥsvabhāvatvamiṣyate // MSA_11.50 //</l>\n</lg>\n\n<lg>\n<l>[niḥsvabhāvatayā siddhā uttarottaraniśrayāḥ /</l>\n<l>anutpādo 'nirodhaścādiśantiḥ parinirvṛtiḥ] // MSA_11.51 //</l>\n</lg>\n\n<lg>\n<l>ādau tatve 'nyatve svalakṣaṇe svayamathānyathābhāve /</l>\n<l>saṃkleśe 'tha viśeṣe kṣāntiranutpattidharmoktā // MSA_11.52 //</l>\n</lg>\n\n<lg>\n<l>dharma nairātmyamuktīnāṃ tulyatvāt gotrabhedataḥ /</l>\n<l>dvyāśayāpteśca nirmāṇātparyantādekayānatā // MSA_11.53 //</l>\n</lg>\n\n<lg>\n<l>ākarṣaṇārthamekeṣāmanyasaṃdhāraṇāya ca /</l>\n<l>deśitāniyatānāṃ hi saṃbuddhairekayānatā // MSA_11.54 //</l>\n</lg>\n\n<lg>\n<l>śrāvako 'niyato dvedhā dṛṣṭādṛṣṭārthayānataḥ /</l>\n<l>dṛṣṭārtho vītarāgaścāvītarāgo 'pyasau mṛduḥ // MSA_11.55 //</l>\n</lg>\n\n<lg>\n<l>tau ca labdhāryamārgasya bhaveṣu pariṇāmanāt /</l>\n<l>acintyapariṇāmikyā upapattyā samanvitau // MSA_11.56 //</l>\n</lg>\n\n<lg>\n<l>praṇidhānavaśādeka upapattiṃ prapadyate /</l>\n<l>eko 'nāgāmitāyogānnirmāṇaiḥ pratipadyate // MSA_11.57 //</l>\n</lg>\n\n<lg>\n<l>nirvāṇābhiratatvācca tau dhandhagatikau matau /</l>\n<l>punaḥ punaḥ svacittasya samudācārayogataḥ // MSA_11.58 //</l>\n</lg>\n\n<lg>\n<l>so 'kṛtārtho hyabuddhe ca jāto dhyānārthamudyataḥ /</l>\n<l>nirmāṇārthī tadāśritya parāṃ bodhimavāpnute // MSA_11.59 //</l>\n</lg>\n\n<lg>\n<l>vidyāsthāne pañcavidhe yogamakṛtvā sarvajñatvaṃ naiti kathaṃcitparamāryaḥ /</l>\n<l>ityanyeṣāṃ nigrahaṇānugrahaṇāya svājñārthaṃ vā tatra karotyeva sa yogam // MSA_11.60 //</l>\n</lg>\n\n<lg>\n<l>hetūpalabdhituṣṭiśca niśrayatadanusmṛtiḥ /</l>\n<l>sādhāraṇaphalecchā ca yathābodhādhimucyanā // MSA_11.61 //</l>\n</lg>\n\n<lg>\n<l>caturvidhānubhāvena prīyaṇā khedaniścayaḥ /</l>\n<l>vipakṣe pratipakṣe ca pratipattiścaturvidhā // MSA_11.62 //</l>\n</lg>\n\n<lg>\n<l>prasādaḥ saṃpratīkṣā ca dānacchandaḥ paratra ca /</l>\n<l>saṃnāhaḥ praṇidhānaṃ ca abhinandamanaskriyā // MSA_11.63 //</l>\n</lg>\n\n<lg>\n<l>śaktilābhe sadautsukyaṃ dānādau ṣaḍvidhedyanam /</l>\n<l>paripāke 'tha pūjāyāṃ sevāyāmanukampanā // MSA_11.64 //</l>\n</lg>\n\n<lg>\n<l>akṛte kukṛte lajjā kaukṛtyaṃ viṣaye ratiḥ /</l>\n<l>amitrasaṃjñā khede ca racanodbhāvanāmatiḥ // MSA_11.65 //</l>\n</lg>\n\n<lg>\n<l>dānādayaḥ pratisaraṇaṃ sambodhau neśvarādayaḥ /</l>\n<l>doṣāṇāṃ ca guṇānāṃ ca pratisaṃvedanād [?]dvayoḥ // MSA_11.66 //</l>\n</lg>\n\n<lg>\n<l>cayānusmaraṇaprītirmāhārthyasya ca darśanam /</l>\n<l>yoge 'bhilāṣo 'vikalpe taddhṛtyāṃ pratyayāgame // MSA_11.67 //</l>\n</lg>\n\n<lg>\n<l>saptaprakārāsadgrāhavyutthāne śaktidarśanam /</l>\n<l>āścaryaṃ cāpyanāścaryaṃ saṃjñā caiva caturvidhā // MSA_11.68 //</l>\n</lg>\n\n<lg>\n<l>samatā sarvasattveṣu dṛṣṭiścāpi mahātmikā /</l>\n<l>paraguṇapratikārastrayāśāstirnirantaraḥ // MSA_11.69 //</l>\n</lg>\n\n<lg>\n<l>buddhapraṇītānuṣṭhānādarvāgasthānacetanāt[cetanā] /</l>\n<l>taddhānivṛddhyā sattveṣu anāmodaḥ pramodanā // MSA_11.70 //</l>\n</lg>\n\n<lg>\n<l>prativarṇikāyāṃ[varṇikā]bhūtāyāṃ bhāvanāyāṃ ca nārūciḥ /</l>\n<l>nādhivāsamanaskāro vyākṛtaniyate spṛhā // MSA_11.71 //</l>\n</lg>\n\n<lg>\n<l>āyatyāṃ darśanādvṛtticetanā samatekṣaṇā /</l>\n<l>agradharmeṣu vṛttyā ca agratvātmāvadhāraṇāt[dhāraṇā] // MSA_11.72 //</l>\n</lg>\n\n<lg>\n<l>ete śubhamanaskārā daśapāramitānvayāḥ /</l>\n<l>sarvadā bodhisattvānāṃ dhātupuṣṭau bhavanti hi // MSA_11.73 //</l>\n</lg>\n\n<lg>\n<l>puṣṭeradhyāśayato mahatī paryeṣṭiriṣyate dhīre /</l>\n<l>savivāsā hyavivāsā tathaiva vaibhutvikī teṣām // MSA_11.74 //</l>\n</lg>\n\n<lg>\n<l>asakāyā laghu[labdha]kāyā prapūrṇakāyā ca bodhisattvānām /</l>\n<l>bahumānasūkṣmamānā nirmāṇā caiṣaṇābhimatā // MSA_11.75 //</l>\n</lg>\n\n<lg>\n<l>rūpārūpe dharmo lakṣaṇahetustathaiva cārogyaṃ[gye] /</l>\n<l>aiśvarye 'bhijñābhistadakṣayatve ca dhīrāṇām // MSA_11.76 //</l>\n</lg>\n\n<lg>\n<l>abhāvabhāvādhyapavādakalpa ekatvanānāsvaviśeṣakalpāḥ /</l>\n<l>yathārthanāmābhiniveśakalpāḥ jinātmajaiḥ saṃparivarjanīyāḥ // MSA_11.77 //</l>\n</lg>\n\n<lg>\n<l>iti śubhamatiretya yatnamugraṃ dvayaparyeṣitadharmatāsatatvaḥ /</l>\n<l>pratiśaraṇamataḥ sadā prajānāṃ bhavati guṇaiḥ sa samudravatprapūrṇaḥ // MSA_11.78 //</l>\n</lg>\n\n<p>mahāyānasūtrālaṃkāre dharmaparyeṣṭyadhikāra ekādaśaḥ</p>\n\n</div>\n<div>\n\n<p>dvādaśo 'dhikāraḥ</p>\n\n<p>dharmadeśanāyāṃ mātsaryapratiṣedhe ślokaḥ</p>\n\n<lg>\n<l>prāṇānbhogāṃśca dhīrāḥ pramuditamanasaḥ kṛcchralabdhānasārān satvebhyo duḥkhitebhyaḥ satatamavasṛjantyuccadānaprakāraiḥ /</l>\n<l>prāgevodāradharmaṃ hitakaramasakṛtsarvathaiva prajānāṃ kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca // MSA_12.1 //</l>\n</lg>\n\n<lg>\n<l>dharmo naiva ca deśito bhagavatā pratyātmayavedyo yata ākṛṣṭā janatā ca yukta[yukti]vihitairdharmaiḥ svarkī dharmatāṃ /</l>\n<l>svaśāntyāsyapuṭe viśuddhivipule sādhāraṇe 'thākṣaye lāleneva kṛpātmabhistvajagaraprakhyaiḥ samāpāditā // MSA_12.2 //</l>\n</lg>\n\n<lg>\n<l>tasmānnaiva nirarthikā bhavati sā yā bhāvanā yogināṃ tasmānnaiva nirarthikā bhavati sā yā deśanā saugatī /</l>\n<l>dṛṣṭo 'rthaḥ śrutamātrakādyadi bhavet syādbhāvanāpārthikā aśrutvā yadi bhāvanāmanuviśet syāddeśanāpārthikā // MSA_12.3 //</l>\n</lg>\n\n<lg>\n<l>āgamato adhigamato vibhutvato deśanāgrasatvānāṃ /</l>\n<l>mukhato rūpātsarvā[rvataḥā]kāśāduccaraṇatā'pi............ // MSA_12.4 //</l>\n</lg>\n\n<lg>\n<l>viṣadā saṃdehajahā ādeyā tatvadarśikā dvividhā /</l>\n<l>saṃpannadeśaneyaṃ vijñeyaṃ[yā] bodhisattvānāṃ // MSA_12.5 //</l>\n</lg>\n\n<lg>\n<l>madhurā madavyapetā na ca khinnā deśanāgrasatvānāṃ /</l>\n<l>sphuṭacitrayuktagamikā nirāmiṣā sarvagā caiva // MSA_12.6 //</l>\n</lg>\n\n<lg>\n<l>adīnā madhurā sūktā pratītā viṣadā tathā [vāgjinātmaje] /</l>\n<l>[yathārhā nirābhiṣā ca parimitākṣayā tathā] // MSA_12.7 //</l>\n</lg>\n\n<lg>\n<l>uddeśānnirdeśāttathaiva yānānulomanāt ślākṣṇyāt /</l>\n<l>prātītyadyāthārhānnairyāṇyādānukūlyatvāt // MSA_12.8 //</l>\n</lg>\n\n<lg>\n<l>vyañjanasaṃpaccaiṣā vijñeyā sarvathāgrasattvānāṃ /</l>\n<l>ṣaṣṭyaṅgī sācintyā ghoṣo 'nantastu sugatānāṃ // MSA_12.9 //</l>\n</lg>\n\n<lg>\n<l>vācā padaiḥ suyuktairanudeśavibhāgasaṃśayacchedaiḥ /</l>\n<l>bahulīkārānugatā hyuddhaṭitavipañcitajñeṣu // MSA_12.10 //</l>\n</lg>\n\n<lg>\n<l>śuddhā trimaṇḍalena hiteyaṃ deśanā hi buddhānāṃ /</l>\n<l>doṣairvivarjitā punaraṣṭabhireṣaiva vijñeyā // MSA_12.11 //</l>\n</lg>\n\n<lg>\n<l>kauśīdyamanavabodho hyavakāśasyākṛtirhyanītatvam /</l>\n<l>saṃdehasyācchedastadvigamasyādṛḍhīkaraṇam // MSA_12.12 //</l>\n</lg>\n\n<lg>\n<l>khedo 'tha matsaritvaṃ doṣā hyete matā kathāyāṃ hi /</l>\n<l>tadabhāvādbuddhānāṃ nirūttarā deśanā bhavati // MSA_12.13 //</l>\n</lg>\n\n<lg>\n<l>kalyāṇo dharmo 'yaṃ hetutvādbhaktituṣṭibuddhīnāṃ /</l>\n<l>dvividhārthaḥ sugrāhyaścaturguṇabrahmacaryavadaḥ // MSA_12.14 //</l>\n</lg>\n\n<lg>\n<l>parairasādhāraṇayogakevalaṃ tridhātukakleśavihānipūrakam /</l>\n<l>svabhāvaśuddhaṃ malaśuddhitaśca taccaturguṇabrahmavicaryamiṣyate // MSA_12.15 //</l>\n</lg>\n\n<lg>\n<l>avatāraṇasaṃdhiśca saṃdhirlakṣaṇato 'paraḥ /</l>\n<l>pratipakṣābhisaṃdhiśca saṃdhiḥ pariṇatāvapi // MSA_12.16 //</l>\n</lg>\n\n<lg>\n<l>śrāvakeṣu svabhāveṣu doṣāṇāṃ vinaye tathā /</l>\n<l>abhidhānasya gāmbhīrye saṃdhireṣa caturvidhaḥ // MSA_12.17 //</l>\n</lg>\n\n<lg>\n<l>asāre sāramatayo viparyāse ca susthitāḥ /</l>\n<l>kleśena ca susaṃkliṣṭā labhante bodhimuktamāṃ // MSA_12.17* //</l>\n</lg>\n\n<p>|| iti ||</p>\n\n<lg>\n<l>samatā 'rthāntare jñeyastathā kālāntare punaḥ /</l>\n<l>pudgalasyāśaye caiva abhiprāyaścaturvidhaḥ // MSA_12.18 //</l>\n</lg>\n\n<lg>\n<l>buddhe dharme 'vajñā kauśīdyaṃ tuṣṭiralpamātreṇa /</l>\n<l>rāge māne caritaṃ kaukṛtaṃ cāniyatabhedaḥ // MSA_12.19 //</l>\n</lg>\n\n<lg>\n<l>sattvānāmāvaraṇaṃ tatpratipakṣo 'grayānasaṃbhāṣā /</l>\n<l>sarvāntarāyadoṣaprahāṇameṣāṃ tato bhavati // MSA_12.20 //</l>\n</lg>\n\n<lg>\n<l>yo granthato 'rthato vā gāthādvayadhāraṇe prayujyeta /</l>\n<l>sa hi daśavidhamanuśaṃsaṃ labhate satvottamo dhīmān // MSA_12.21 //</l>\n</lg>\n\n<lg>\n<l>kṛtsnāṃ ca dhātupuṣṭiṃ prāmodyaṃ cottamaṃ maraṇakāle /</l>\n<l>janma ca yathābhikāmaṃ jātismaratāṃ ca sarvatra // MSA_12.22 //</l>\n</lg>\n\n<lg>\n<l>buddhaiśca samavadhānaṃ tebhyaḥ śravaṇaṃ tathāgrayānasya /</l>\n<l>adhimuktiṃ saha buddhyā dvayamukhatāmāśubodhiṃ ca // MSA_12.23 //</l>\n</lg>\n\n<lg>\n<l>iti suga[ma]tirakhedavān kṛpāluḥ prathitayaśāḥ suvidhijñatāmupetaḥ /</l>\n<l>bhavati sukathiko hi bodhisattvastapati jane kathitairyathaiva sūryaḥ // MSA_12.24 //</l>\n</lg>\n\n<p>mahāyānasūtrālaṃkāre deśanādhikāro dvādaśaḥ</p>\n\n</div>\n<div>\n\n<p>trayodaśo 'dhikāraḥ</p>\n\n<p>pratipattivibhāge ṣaṭ ślokāḥ /</p>\n\n<lg>\n<l>dvedhā nairātmyamājñāya dhīmān pudgaladharmayoḥ /</l>\n<l>dvayamithyātvasamyaktvaṃ vivarjyeta trayeṇa hi // MSA_13.1 //</l>\n</lg>\n\n<lg>\n<l>arthajñaḥ sarvadharmāṇāṃ vetti kolasamānatāṃ /</l>\n<l>śrutatuṣṭiprahāṇāya dharmajñastena kathyate // MSA_13.2 //</l>\n</lg>\n\n<lg>\n<l>pārthagjanena jñānena pratividhya dvayaṃ tathā /</l>\n<l>tajjñānapariniṣpattāvanudharmaṃ prapadyate // MSA_13.3 //</l>\n</lg>\n\n<lg>\n<l>tato jñānaṃ sa labhate lokottaramanuttaraṃ /</l>\n<l>ādibhūmau samaṃ sarvairbodhisattvaistadātmabhiḥ // MSA_13.4 //</l>\n</lg>\n\n<lg>\n<l>kṛtvā darśanajñeyānāṃ[heyānāṃ] kleśānāṃ sarvasaṃkṣayam /</l>\n<l>jñeyāvaraṇajñānāya[hānāya] bhavanāyāṃ prayujyate // MSA_13.5 //</l>\n</lg>\n\n<lg>\n<l>vyavasthānāvikalpena jñānena sahacāriṇā /</l>\n<l>anudharmaṃ caratyevaṃ pariśiṣṭāsu bhūmiṣu // MSA_13.6 //</l>\n</lg>\n\n<lg>\n<l>sulābho 'tha svadhiṣṭhānaḥ subhūmiḥ susahāyakaḥ /</l>\n<l>suyogo guṇavān deśo yatra dhīmān prapadyate // MSA_13.7 //</l>\n</lg>\n\n<lg>\n<l>bahuśruto dṛṣṭasatyo vāgmī samanukampakaḥ /</l>\n<l>akhinno bodhisattvaśca jñeyaḥ satpurūṣo mahān // MSA_13.8 //</l>\n</lg>\n\n<lg>\n<l>svālambanā susaṃ bhārā [susaṃstabdhā] subhāvanaiva [supāyācaiva ?] deśitā /</l>\n<l>suniryāṇaprayogā ca ātmasamyakpradhānatā // MSA_13.9 //</l>\n</lg>\n\n<lg>\n<l>rateḥ kṣaṇopapatteśca ārogyasyāpi kāraṇaṃ /</l>\n<l>samādhervicayasyāpi pūrve hi kṛtapuṇyatā // MSA_13.10 //</l>\n</lg>\n\n<lg>\n<l>dharmadhātuvinirmukto yasmāddharmo na vidyate /</l>\n<l>tasmādrāgādayasteṣāṃ buddhairniḥsaraṇaṃ matāḥ // MSA_13.11 //</l>\n</lg>\n\n<lg>\n<l>dharmadhātuvinirmukto yasmāddharmo na vidyate /</l>\n<l>tasmātsaṃkleśanirdeśe sa saṃvid[saṃdhira]dhīmatāṃ mataḥ // MSA_13.12 //</l>\n</lg>\n\n<lg>\n<l>yatastāneva rāgādīnyoniśaḥ pratipadyate /</l>\n<l>tato vimucyate tebhyastenaiṣāṃ niḥsṛtistataḥ // MSA_13.13 //</l>\n</lg>\n\n<lg>\n<l>na khalu jinasutānāṃ bādhakaṃ duḥkhamugraṃ narakabhavanavāsaiḥ satvahetoḥ kathaṃcit /</l>\n<l>śamabhavaguṇadoṣapreritā hīnayāne vividhaśubhavikalpā bādhakā dhīmatāṃ tu // MSA_13.14 //</l>\n</lg>\n\n<lg>\n<l>na khalu narakavāso dhīmatāṃ sarvakālaṃ vimalavipulabodherantarāyaṃ karoti /</l>\n<l>svahitaparamaśītastvanyayāne vikalpaḥ paramasukhavihāre 'pyantarāyaṃ karoti // MSA_13.15 //</l>\n</lg>\n\n<lg>\n<l>dharmābhāvopalabdhiśca niḥsaṃkleśaviśuddhitā /</l>\n<l>māyādisadṛśī jñeyā ākāśasadṛśī tathā // MSA_13.16 //</l>\n</lg>\n\n<lg>\n<l>yathaiva citre vidhivadvicitrite natonnataṃ nāsti ca dṛśyate 'tha ca /</l>\n<l>abhūtakalpe 'pi tathaiva sarvathā dvayaṃ sadā nāsti ca dṛśyate 'the ca // MSA_13.17 //</l>\n</lg>\n\n<lg>\n<l>yathaiva toye luti[ṭi]te prasādite na jāyate sā punaracchatānyataḥ /</l>\n<l>malāpakarṣastu sa tatra kevalaḥ svacittaśuddhau vidhireṣa eva hi // MSA_13.18 //</l>\n</lg>\n\n<lg>\n<l>mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ /</l>\n<l>na dharmatācittamṛte 'nyacetasaḥ prabhāsvaratvaṃ prakṛtau vidhīyate // MSA_13.19 //</l>\n</lg>\n\n<lg>\n<l>bodhisattvasya sattveṣu prema majjagataṃ mahat /</l>\n<l>yathaikaputrake tasmātsadā hitakaraṃ matam // MSA_13.20 //</l>\n</lg>\n\n<lg>\n<l>satveṣu hitakāritvānnaityāpattiṃ sa rāgajāṃ /</l>\n<l>dveṣo virudyate tvasya sarvasatveṣu satpathā[sarvathā] // MSA_13.21 //</l>\n</lg>\n\n<lg>\n<l>yathā kapotī svasutātivatsalā svabhāvakāṃstānupaguhya tiṣṭhati /</l>\n<l>tathāvidhāyaṃ pratigho virudhyate suteṣu tadvatsakṛpe 'pi dehiṣu // MSA_13.22 //</l>\n</lg>\n\n<lg>\n<l>maitrī yataḥ pratighacittamato viruddhaṃ śāntiryato vyasanacittamato viruddhaṃ /</l>\n<l>artho yato nikṛticittamato viruddhaṃ lhādo yataḥ pratibhayaṃ na[ca] tato viruddhaṃ // MSA_13.23 //</l>\n</lg>\n\n<lg>\n<l>yathāturaḥ subhaiṣajye saṃsāre pratipadyate /</l>\n<l>āture ca yathā vaidyaḥ satveṣu pratipadyate // MSA_13.24 //</l>\n</lg>\n\n<lg>\n<l>aniṣpanne yathā ceṭe svātmani pratipadyate /</l>\n<l>vaṇigyathā punaḥ puṇye kāmeṣu pratipadyate // MSA_13.25 //</l>\n</lg>\n\n<lg>\n<l>yathaiva rajako vastre karmaṇe pratipadyate /</l>\n<l>pitā yathā sute bāle satvāheṭhe prapadyate // MSA_13.26 //</l>\n</lg>\n\n<lg>\n<l>agnyarthī vādharāraṇyāṃ sātatye pratipadyate /</l>\n<l>vaiśvāsiko vāniṣpanne adhicitte prapadyate // MSA_13.27 //</l>\n</lg>\n\n<lg>\n<l>māyākāra iva jñeye prajñayā pratipadyate /</l>\n<l>pratipattiryathā yasmin bodhisattvasya sā matā // MSA_13.28 //</l>\n</lg>\n\n<lg>\n<l>iti satatamudārayuktavīryo dvayaparipācanaśodhane suyuktaḥ /</l>\n<l>paramavimalanirvikalpabuddhyā vrajati sa siddhimanuttamāṃ krameṇa // MSA_13.29 //</l>\n</lg>\n\n<p>mahāyānasūtrālaṃkāre pratipattyadhikārastrayodaśaḥ</p>\n\n</div>\n<div>\n\n<p>caturdaśo 'dhikāraḥ</p>\n\n<p>avavādānuśāsanīvibhāge ślokā\nekapañcāśat /</p>\n\n<lg>\n<l>kalpāsaṃkhyeyaniryāto hyadhimuktiṃ vivardhayan /</l>\n<l>saṃpūrṇaḥ kuśalairdharmaiḥ sāgaro vāribhiryathā // MSA_14.1 //</l>\n</lg>\n\n<lg>\n<l>tathā saṃbhṛtasaṃbhāro hyādiśuddhau jinātmajaḥ /</l>\n<l>suvijñaḥ kalpa[lya]cittaśca bhāvanāyāṃ prayujyate // MSA_14.2 //</l>\n</lg>\n\n<lg>\n<l>dharmasrotasi buddhebhyo 'vavādaṃ labhate tadā /</l>\n<l>vipulaṃ śamathajñānavaipulyagamanāya hi // MSA_14.3 //</l>\n</lg>\n\n<lg>\n<l>tataḥ sūtrādike dharme so 'dvayārthavibhāvake /</l>\n<l>sūtrādināmni bandhīyāccittaṃ prathamato yatiḥ // MSA_14.4 //</l>\n</lg>\n\n<lg>\n<l>tataḥ padaprabhedeṣu vicaredanupūrvaśaḥ /</l>\n<l>vicārayettadarthāṃśca pratyātmayoniśaśca saḥ // MSA_14.5 //</l>\n</lg>\n\n<lg>\n<l>avadhṛtya ca tānarthāndharme saṃkalayetpunaḥ /</l>\n<l>tataḥ kuryātsamāśāstiṃ tadarthādhigamāya saḥ // MSA_14.6 //</l>\n</lg>\n\n<lg>\n<l>eṣeta pratyavekṣeta manojalpaiḥ prabandhataḥ /</l>\n<l>nirjalpaikarasaiścāpi manaskārairvicārayet // MSA_14.7 //</l>\n</lg>\n\n<lg>\n<l>jñeyaḥ śamathamārgo 'sya dharmanāya ca piṇḍitaṃ /</l>\n<l>jñeyo vipaśyanāmārgastadarthānāṃ vicāraṇā // MSA_14.8 //</l>\n</lg>\n\n<lg>\n<l>yuganaddhaśca vijñeyo mārgastatpiṇḍitaṃ punaḥ /</l>\n<l>līnaṃ cittasya gṛhṇīyāduddhataṃ śamayetpunaḥ // MSA_14.9 //</l>\n</lg>\n\n<lg>\n<l>śa[sa]maprāptamupekṣeta tasminnālambane punaḥ /</l>\n<l>sātatyenātha satkṛtya sarvasminyojayetpunaḥ // MSA_14.10 //</l>\n</lg>\n\n<lg>\n<l>nibadhyālambane cittaṃ tatpravedhaṃ[vāhaṃ] na vikṣipet /</l>\n<l>avagamyāśu vikṣepaṃ tasmin pratiharetpunaḥ // MSA_14.11 //</l>\n</lg>\n\n<lg>\n<l>pratyātmaṃ saṃkṣipeccittamuparyupari buddhimān /</l>\n<l>tataścara [da]mayeccittaṃ samādhau guṇadarśanāt // MSA_14.12 //</l>\n</lg>\n\n<lg>\n<l>aratiṃ śamayettasminvikṣepadoṣadarśanāt /</l>\n<l>abhidhyādaurmanasyādīnvyutthitān śamayettathā // MSA_14.13 //</l>\n</lg>\n\n<lg>\n<l>tataśca sābhisaṃskārāṃ citte svarasavāhitāṃ /</l>\n<l>labhetānabhisaṃskārān[rāṃ] tadabhyāsātpunaryatiḥ // MSA_14.14 //</l>\n</lg>\n\n<lg>\n<l>tataḥ sa tanukāṃ labdhvā praśrabdhiṃ kāyacetasoḥ /</l>\n<l>vijñeyaḥ samanaskāraḥ punastān [stāṃ] sa vivardhayan // MSA_14.15 //</l>\n</lg>\n\n<lg>\n<l>vṛddhidūraṃgamatvena maurlī sa labhate sthitiṃ /</l>\n<l>tāṃ śodhayannabhijñārthameti karmaṇyatāṃ parāṃ // MSA_14.16 //</l>\n</lg>\n\n<lg>\n<l>dhyāne 'bhijñābhinirhārāllokadhātūnsa gacchati /</l>\n<l>pūjārthamaprameyāṇāṃ buddhāyāṃ śravaṇāya ca // MSA_14.17 //</l>\n</lg>\n\n<lg>\n<l>aprameyānupāsyāsau buddhānkalpairameyagaiḥ /</l>\n<l>karmaṇyatāṃ parāmeti cetasastadupāsanāt // MSA_14.18 //</l>\n</lg>\n\n<lg>\n<l>tato 'nuśaṃsān labhate pañca śuddhaiḥ sa pūrvagān /</l>\n<l>viśuddhibhājanatvaṃ ca tato yāni niruttaraṃ // MSA_14.19 //</l>\n</lg>\n\n<lg>\n<l>kṛtsnādausvalpa[dauṣṭhulya] kāyo hi dravate 'sya pratikṣaṇaṃ /</l>\n<l>āpūryate ca praśrabdhyā kāyacittaṃ samantataḥ // MSA_14.20 //</l>\n</lg>\n\n<lg>\n<l>aparicchinnamābhāsaṃ dharmāṇāṃ vetti sarvataḥ /</l>\n<l>akalpitāni saṃśuddhau nimittāni prapaśyati // MSA_14.21 //</l>\n</lg>\n\n<lg>\n<l>prapūrau ca viśuddhau ca dharmakāyasya sarvathā /</l>\n<l>karoti satataṃ dhīmānevaṃ hetuparigrahaṃ // MSA_14.22 //</l>\n</lg>\n\n<lg>\n<l>tataścāsau tathābhūto bodhisattvaḥ samāhitaḥ /</l>\n<l>manojalpādvinirmuktān sarvārthānna prapaśyati // MSA_14.23 //</l>\n</lg>\n\n<lg>\n<l>dharma[rmā]lokasya vṛdhdyarthaṃ vīryamārabhate dṛḍhaṃ /</l>\n<l>dharmālokavivṛdhdyā ca cittamātre 'vatiṣṭhate // MSA_14.24 //</l>\n</lg>\n\n<lg>\n<l>sarvārthapratibhāsatvaṃ tataścitte prapaśyati /</l>\n<l>prahīno grāhyani[vi]kṣepastadā tasya bhavatyasau // MSA_14.25 //</l>\n</lg>\n\n<lg>\n<l>tato grāhakavikṣepaḥ kevalo 'syāvaśiṣyate /</l>\n<l>ānantaryasamādhiṃ ca spṛśatyāśu tadā punaḥ // MSA_14.26 //</l>\n</lg>\n\n<lg>\n<l>yato grāhakavikṣepo hīyate tadanantaraṃ /</l>\n<l>jñeyānyuṣmagatādīni etāni hi yathākramaṃ // MSA_14.27 //</l>\n</lg>\n\n<lg>\n<l>dvayagrāhavisaṃyuktaṃ lokottaramanuttaraṃ /</l>\n<l>nirvikalpaṃ malāpetaṃ jñānaṃ sa labhate punaḥ // MSA_14.28 //</l>\n</lg>\n\n<lg>\n<l>sāsyāśrayaparāvṛttiḥ prathamā bhūmiriṣyate /</l>\n<l>ameyaiścāsya sā kalpaiḥ suviśuddhiṃ nigacchati // MSA_14.29 //</l>\n</lg>\n\n<lg>\n<l>dharmadhātośca samatāṃ pratividhya punastadā /</l>\n<l>sarvasatveṣu labhate sadātmasamacittatāṃ // MSA_14.30 //</l>\n</lg>\n\n<lg>\n<l>nirātmatāyāṃ duḥkhārthe kṛtye niḥpratikarmaṇi /</l>\n<l>satveṣu samacitto 'sau yathānye 'pi jinātmajāḥ // MSA_14.31 //</l>\n</lg>\n\n<lg>\n<l>traidhātukātmasaṃskārānabhūtaparikalpataḥ /</l>\n<l>jñānena suviśuddhena advayārthena paśyati // MSA_14.32 //</l>\n</lg>\n\n<lg>\n<l>tadabhāvasya bhāvaṃ ca vimuktaṃ dṛṣṭihāyibhiḥ /</l>\n<l>labdhvā darśanamārgo hi tadā tena nirūcyate // MSA_14.33 //</l>\n</lg>\n\n<lg>\n<l>abhāvaśūnyatāṃ jñātvā tathābhāvasya śūnyatāṃ /</l>\n<l>prakṛtyā śūnyatāṃ jñātvā śūnyajña iti kathyate // MSA_14.34 //</l>\n</lg>\n\n<lg>\n<l>animittapadaṃ jñeyaṃ vikalpānāṃ ca saṃkṣayaḥ /</l>\n<l>abhūtaparikalpaśca tadapraṇihitasya hi // MSA_14.35 //</l>\n</lg>\n\n<lg>\n<l>tena darśanamārgeṇa saha lābhaḥ sadā mataḥ /</l>\n<l>sarveṣāṃ bodhipakṣāṇāṃ vicitrāṇāṃ jinātmaje // MSA_14.36 //</l>\n</lg>\n\n<lg>\n<l>saṃskāramātraṃ jagadetya buddhyā nirātmakaṃ duḥkhivirūḍhimātraṃ /</l>\n<l>vihāya yānarthamayātmadṛṣṭiḥ mahātmadṛṣṭiṃ śrayate mahārthāṃ // MSA_14.37 //</l>\n</lg>\n\n<lg>\n<l>vinātmadṛṣṭyā ya ihātmadṛṣṭirvināpi duḥkhena suduḥkhitaśca /</l>\n<l>sarvārthakartā na ca kārakāṅkṣī yathātmanaḥ svātmahitāni kṛtvā // MSA_14.38 //</l>\n</lg>\n\n<lg>\n<l>yo muktacittaḥ parayā vimuktyā baddhaśca gāḍhāyatabandhanena /</l>\n<l>duḥkhasya paryantamapaśyamānaḥ prayujyate caiva karoti caiva // MSA_14.39 //</l>\n</lg>\n\n<lg>\n<l>svaṃ duḥkhamudvoḍhumihāsamartho lokaḥ kutaḥ piṇḍitamanyaduḥkhaṃ /</l>\n<l>janmaikamālokayate[gataṃ] tvacinto viparyayāttasya tu bodhisattvaḥ // MSA_14.40 //</l>\n</lg>\n\n<lg>\n<l>yatprema yā vatsalatā prayogaḥ satveṣvakhedaśca jinātmajānāṃ /</l>\n<l>āścaryametatparamaṃ bhaveṣu na caiva satvātmasamānabhāvāt // MSA_14.41 //</l>\n</lg>\n\n<lg>\n<l>tato 'sau bhāvanāmārge pariśiṣṭāsu bhūmiṣu /</l>\n<l>jñānasya dvividhasyeha bhāvanāyai prayujyate // MSA_14.42 //</l>\n</lg>\n\n<lg>\n<l>nivirkalpaṃ ca tajjñānaṃ buddhadharmaviśodhakaṃ /</l>\n<l>anyadyathāvyavasthānaṃ satvānāṃ paripācakaṃ // MSA_14.43 //</l>\n</lg>\n\n<lg>\n<l>bhāvanāyāśca niryāṇaṃ dvayasaṃkhyeyasamāptitaḥ /</l>\n<l>paścimāṃ bhāvanāmetya bodhisatvau 'bhiṣiktakaḥ // MSA_14.44 //</l>\n</lg>\n\n<lg>\n<l>vajropamaṃ samādhānaṃ vikalpābhedyametya ca /</l>\n<l>niṣṭhāśrayaparāvṛttiṃ sarvāvaraṇanirmalāṃ // MSA_14.45 //</l>\n</lg>\n\n<lg>\n<l>sarvākārajñatāṃ caiva labhate 'nuttaraṃ padaṃ /</l>\n<l>yatrasthaḥ sarvasatvānāṃ hitāya pratipadyate // MSA_14.46 //</l>\n</lg>\n\n<lg>\n<l>kathaṃ tathā durlabhadarśane munau bhavenmahārthaṃ na hi nityadarśanaṃ /</l>\n<l>bhṛśaṃ samāpyāyitacetasaḥ sadā prasādavegairasamaśravodbhavaiḥ // MSA_14.47 //</l>\n</lg>\n\n<lg>\n<l>a[pra]codyamānaḥ satataṃ ca saṃmukhaṃ tathāgatairdharmasu[mu]khe vyavasthitaḥ /</l>\n<l>nigṛhya keśeṣviva doṣagahvarāt nikṛṣya bodhau sa balānniveśyate // MSA_14.48 //</l>\n</lg>\n\n<lg>\n<l>sa sarvalokaṃ suviśuddhadarśanairakalpabodhairabhibhūya sarvathā /</l>\n<l>mahāndhakāraṃ vidhamayya bhāsate jaganmahāditya ivātyudārataḥ // MSA_14.49 //</l>\n</lg>\n\n<lg>\n<l>buddhāḥ samyakpraśaṃsāṃ vidadhati satataṃ svārthasamyakprayukte, nindāmīrṣyāprayukte sthitivicayapare cāntarāyānukūlān /</l>\n<l>dharmān sarvaprakārānvidhivadiha jinā darśayantyagrasatve, yān varjyāsevya yoge bhavati vipulatā saugate śāsane 'smim // MSA_14.50 //</l>\n</lg>\n\n<lg>\n<l>iti satataśubhācayaprapūrṇaḥ suvipulametya sa cetasaḥ samādhiṃ /</l>\n<l>munisatatamahāvavādalabdho bhavati guṇārṇavapārago 'grasatvaḥ // MSA_14.51 //</l>\n</lg>\n\n<p>mahāyānasūtrālaṃkāre avavādānuśāsanyadhikāraścaturdaśaḥ</p>\n\n</div>\n<div>\n\n<p>pañcadaśo 'dhikāraḥ</p>\n\n<p>uddānama</p>\n\n<p>upāyasahitakarmavibhāge catvāraḥ ślokāḥ</p>\n\n<lg>\n<l>adhimukterbahulatā dharmaparyeṣṭideśane /</l>\n<l>pratipattistathā samyagavavādānuśāsanaṃ // MSA_15.1 //</l>\n</lg>\n\n<lg>\n<l>yathā pratiṣṭhā vanadehiparvatapravāhinīnāṃ pṛthivī samantataḥ /</l>\n<l>tathaiva dānādiśubhasya sarvato budheṣu karma trividhaṃ nirucyate // MSA_15.2 //</l>\n</lg>\n\n<lg>\n<l>suduṣkaraiḥ karmabhirudyatātmānāṃ vicitrarūpairbahukalpanirgataiḥ /</l>\n<l>na kāyavāk cittamayasya karmaṇo jinātmajānāṃ bhavatīha saṃnatiḥ // MSA_15.3 //</l>\n</lg>\n\n<lg>\n<l>yathā viṣācchastramahāśanād[ne] ripornivārayedātmahitaḥ svamāśrayaṃ /</l>\n<l>nihinayānadvividhājjinātmajo nivārayetkarma tathā trayātmakaṃ // MSA_15.4 //</l>\n</lg>\n\n<lg>\n<l>na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā /</l>\n<l>tato 'sya tatkarma viśuddhipāragaṃ bhavatyanantaṃ tadupāyasaṃgrahāt // MSA_15.5 //</l>\n</lg>\n\n<p>mahāyānasūtrālaṃkāre upāyasahitakarmādhikāraḥ pañcadaśaḥ</p>\n\n</div>\n<div>\n\n<p>ṣoḍaśo 'dhikāraḥ</p>\n\n<p>pāramitāprabhedasaṃgrahe uddānaślokaḥ</p>\n\n<p>saṃkhyāvibhāge ṣṭ ślokāḥ</p>\n\n<lg>\n<l>sāṃkhyātha tallakṣaṇamānupūrvī niruttirabhyāsaguṇaśca tāsāṃ /</l>\n<l>prabhedanaṃ saṃgrahaṇaṃ vipakṣo jñeyo guṇo 'nyonyaviniścayaśca // MSA_16.1 //</l>\n</lg>\n\n<lg>\n<l>bhogātmabhāvasaṃpatparicārārambhasaṃpadabhyudayaḥ /</l>\n<l>kleśāvaśagatvamapi ca kṛtyeṣu sadāviparyāsaḥ // MSA_16.2 //</l>\n</lg>\n\n<lg>\n<l>satvārtheṣu suyuktastyāgānupaghātamarṣaṇaiḥ kurute /</l>\n<l>sanidānasthitimuktyā ātmārthaṃ sarvathā carati // MSA_16.3 //</l>\n</lg>\n\n<lg>\n<l>avighātairaviheṭhairviheṭhasaṃmarṣaṇaiḥ kriyākhedaiḥ /</l>\n<l>āvarjanaiḥ sulapitaiḥ parārtha ātmārtha etasmāt // MSA_16.4 //</l>\n</lg>\n\n<lg>\n<l>bhogeṣu cānabhiratistīvrā gurutādvaye akhedaśca /</l>\n<l>yogaśca nirvikalpaḥ samastamidamuttamaṃ yānaṃ // MSA_16.5 //</l>\n</lg>\n\n<lg>\n<l>viṣayeṣvasaktimārgastadāptivikṣepasaṃyameṣvaparaḥ /</l>\n<l>sattvāvisṛjanavardhana āvaraṇaviśodhaneṣvaparaḥ // MSA_16.6 //</l>\n</lg>\n\n<lg>\n<l>śikṣātrayamadhikṛtya ca ṣaṣṭ pāramitā jinaiḥ samākhyātāḥ /</l>\n<l>ādyā tisro dvedhā antyadvayatastisṛṣvekā // MSA_16.7 //</l>\n</lg>\n\n<lg>\n<l>dānaṃ vipakṣahīnaṃ jñānena gataṃ ca nivikalpena /</l>\n<l>sarvecchāparipūrakamapi satvavipācakaṃ tredhā // MSA_16.8 //</l>\n</lg>\n\n<lg>\n<l>śīlaṃ vipakṣahīnaṃ jñānena gataṃ ca nirvikalpena /</l>\n<l>sarvecchāparipūrakamapi satvavipācakaṃ tredhā // MSA_16.9 //</l>\n</lg>\n\n<lg>\n<l>kṣāntirvipakṣahīnā jñānena gatā ca nirvikalpena /</l>\n<l>sarvecchāparipūrā api satvavipācikā tredhā // MSA_16.10 //</l>\n</lg>\n\n<lg>\n<l>vīryaṃ vipakṣahīnaṃ jñānena gataṃ ca nivikalpena /</l>\n<l>sarvecchāparipūrakamapi satvāvipācakaṃ tredhā // MSA_16.11 //</l>\n</lg>\n\n<lg>\n<l>dhyānaṃ vipakṣahīnaṃ jñānena gataṃ ca nirvikalpena /</l>\n<l>sarvecchāparipūrakamapi satvavipācakaṃ tredhā // MSA_16.12 //</l>\n</lg>\n\n<lg>\n<l>prajñā vipakṣahīnā jñānena gatā ca nirvikalpena /</l>\n<l>sarvecchāparipūrā api satvavipācikā tredhā // MSA_16.13 //</l>\n</lg>\n\n<lg>\n<l>pūrvottaraviśrayataścotpattestatkrameṇa nirdeśaḥ /</l>\n<l>hīnotkarṣasthānādaudārikasūkṣmataścāpi // MSA_16.14 //</l>\n</lg>\n\n<lg>\n<l>dāridyasyāpanayācchaityasya ca lambhanāt kṣayāt kruddheḥ /</l>\n<l>varayogamanodhāraṇaparamātha[rtha]jñānataścoktiḥ // MSA_16.15 //</l>\n</lg>\n\n<lg>\n<l>bhāvanopadhimāśritya manaskāraṃ tathāśayaṃ /</l>\n<l>upāyaṃ ca vibhutvaṃ ca sarvāsāmeva kathyate // MSA_16.16 //</l>\n</lg>\n\n<lg>\n<l>pratipādanamarthasya cetanā mūlaniścitā /</l>\n<l>bhogātmabhāvasaṃpattī dvayānugrahapūrakaṃ // MSA_16.17 //</l>\n</lg>\n\n<lg>\n<l>amātsaryayutaṃ tacca dṛṣṭadharmāmiṣābhaye /</l>\n<l>dānameva[vaṃ] parijñāya paṇḍitaḥ samudānayet // MSA_16.18 //</l>\n</lg>\n\n<lg>\n<l>ṣaḍaṅga[ṅgaṃ]śamabhāvāntaṃ sugatisthitidāyakaṃ /</l>\n<l>pratiṣṭhāśāntanirbhītaṃ puṇyasaṃbhārasaṃyutaṃ // MSA_16.19 //</l>\n</lg>\n\n<lg>\n<l>saṃketadharmatālabdhaṃ savaṃrastheṣu vidyate /</l>\n<l>śīlamevaṃ parijñāya paṇḍitaḥ samudānayet // MSA_16.20 //</l>\n</lg>\n\n<lg>\n<l>marṣādhivāsanajñānaṃ kāruṇyāddharmasaṃśrayāt /</l>\n<l>pañcānuśaṃsamākhyātaṃ dvayorarthakaraṃ ca tat // MSA_16.21 //</l>\n</lg>\n\n<lg>\n<l>tapaḥ prābalyasaṃyuktaṃ teṣu tattrividhaṃ mataṃ /</l>\n<l>kṣāntimevaṃ parijñāya paṇḍitaḥ samudānayet // MSA_16.22 //</l>\n</lg>\n\n<lg>\n<l>dvayorarthaṃ sa kurūte ātmanaśca parasya ca /</l>\n<l>yaḥ paraṃ kupitaṃ jñātvā svayaṃ tatropaśāmyati // MSA_16.22* //</l>\n</lg>\n\n<p>|| iti ||</p>\n\n<lg>\n<l>utsāhaḥ kuśale samyak śraddhācchandapratiṣṭhitaḥ /</l>\n<l>smṛtyādiguṇavṛddhau ca saṃkleśaprātipakṣikaḥ // MSA_16.23 //</l>\n</lg>\n\n<lg>\n<l>alobhādiguṇopetasteṣu saptavidhaśca saḥ /</l>\n<l>vīryameva parijñāya paṇḍitaḥ samudānayeta // MSA_16.24 //</l>\n</lg>\n\n<lg>\n<l>sthitiścetasa adhyātmaṃ smṛtivīryapratiṣṭhitaṃ /</l>\n<l>sukhopapattaye 'bhijñāvihāravaśavartakam // MSA_16.25 //</l>\n</lg>\n\n<lg>\n<l>dharmāṇāṃ pramukhaṃ teṣu vidyate trividhaśca saḥ /</l>\n<l>dhyānamevaṃ parijñāya paṇḍitaḥ samudānayet // MSA_16.26 //</l>\n</lg>\n\n<lg>\n<l>samyakpravicayo jñeyaḥ śa[sa]mādhānapratiṣṭhitaḥ /</l>\n<l>suvimokṣāya saṃkleśātprajñājīvasudeśanaḥ // MSA_16.27 //</l>\n</lg>\n\n<lg>\n<l>dharmāṇāmuttarasteṣu vidyate trividhaśca saḥ /</l>\n<l>prajñāmevaṃ parijñāya paṇḍitaḥ samudānayet // MSA_16.28 //</l>\n</lg>\n\n<lg>\n<l>sarve śuklā dharmā vikṣiptasamāhitobhayā jñeyāḥ /</l>\n<l>dvābhyāṃ dvābhyāṃ dvābhyāṃ pāramitābhyāṃ parigṛhītāḥ // MSA_16.29 //</l>\n</lg>\n\n<lg>\n<l>na ca saktaṃ na ca saktaṃ na ca saktaṃ saktameva na ca dānaṃ /</l>\n<l>na ca saktaṃ na ca saktaṃ na ca saktaṃ bodhisattvānām // MSA_16.30 //</l>\n</lg>\n\n<lg>\n<l>na ca saktaṃ na ca saktaṃ na ca saktaṃ saktameva na ca śīlaṃ /</l>\n<l>na ca saktaṃ na ca saktaṃ na ca saktaṃ bodhisatvānām // MSA_16.31 //</l>\n</lg>\n\n<lg>\n<l>na ca saktā na ca saktā na ca saktā sattikā na kṣāntiḥ /</l>\n<l>na ca saktā na ca saktā na ca saktā bodhisattvānām // MSA_16.32 //</l>\n</lg>\n\n<lg>\n<l>na ca saktaṃ na ca saktaṃ na ca saktaṃ saktameva ca na vīryaṃ /</l>\n<l>na ca saktaṃ na ca saktaṃ na ca saktaṃ bodhisattvānām // MSA_16.33 //</l>\n</lg>\n\n<lg>\n<l>na ca saktaṃ na ca saktaṃ na ca saktaṃ saktameva na ca dhyānaṃ /</l>\n<l>na ca saktaṃ na ca saktaṃ na ca saktaṃ bodhisattvānām // MSA_16.34 //</l>\n</lg>\n\n<lg>\n<l>na ca saktā na ca saktā na ca saktā saktikā na ca prajñā /</l>\n<l>na ca saktā na ca sakta na ca saktā bodhisattvānām // MSA_16.35 //</l>\n</lg>\n\n<p>tyaktaṃ buddhasutaiḥ svajīvitamapi prāpyārthinaṃ sarvadā kāruṇyātparato na ca pratikṛtirneṣṭaṃ phalaṃ prārthitaṃ /</p>\n\n<l>dānenaiva ca tena sarvajanatā bodhitraye ropitā dānaṃ jñānaparigraheṇa ca punarloke 'jñayaṃ sthāpitam // MSA_16.36 //</l>\n\n<lg>\n<l>āttaṃ buddhasutairyamodyamamayaṃ śīlatrayaṃ sarvadā svargo nābhimataḥ sametya ca punaḥ saktirna tatrāhitā /</l>\n<l>śīlenaiva ca tena sarvajanatā bodhitraye ropitā śīlaṃ jñānaparigraheṇa ca punarloke 'kṣayaṃ sthāpitam // MSA_16.37 //</l>\n</lg>\n\n<lg>\n<l>kṣāntaṃ buddhasutaiḥ suduṣkaramatho sarvāpakāraṃ nṛṇāṃ na svargārthamasa[śa]ktimato na ca bhayānnaivopakārekṣaṇāt /</l>\n<l>kṣāntyānuttarayā ca sarvajanatā bodhitraye ropitā kṣāntirjñānaparigraheṇa ca punarloke 'kṣayā sthāpitā // MSA_16.38 //</l>\n</lg>\n\n<lg>\n<l>vīryaṃ buddhasutaiḥ kṛtaṃ nirūpamaṃ saṃnāhayogātmakaṃ hantuṃ kleśagaṇaṃ svato 'pi parataḥ prāptuṃ ca bodhiṃ parāṃ /</l>\n<l>vīryeṇaiva ca tena sarvajanatā bodhitraye ropitā vīryaṃ jñānaparigraheṇa ca punarloke 'kṣayaṃ sthāpitam // MSA_16.39 //</l>\n</lg>\n\n<lg>\n<l>dhyānaṃ buddhasutaiḥ samādhibahulaṃ saṃpāditaṃ sarvathā śreṣṭhairdhyānasukhairvihṛtya kṛpayā hīnāpapattiḥ śritā /</l>\n<l>dhyānenaiva ca tena sarvajanatā bodhitraye ropitā dhyānaṃ jñānaparigraheṇa ca punarloke 'kṣayaṃ sthāpitam // MSA_16.40 //</l>\n</lg>\n\n<lg>\n<l>jñātaṃ buddhasutaiḥ satatvamakhilaṃ jñeyaṃ ca yatsarvathā saktirnaiva ca nirvṛtau prajanitā buddhaiḥ[ddheḥ] kutaḥ saṃvṛtau /</l>\n<l>jñānenaiva ca tena sarvajanatā bodhitraye ropitā jñānaṃ satvaparigraheṇa punarloke 'kṣayaṃ sthāpitam // MSA_16.41 //</l>\n</lg>\n\n<lg>\n<l>audāryānāmiṣatvaṃ ca mahārthākṣayatāpi ca /</l>\n<l>dānādīnāṃ samastaṃ hi jñeyaṃ guṇacatuṣṭayam // MSA_16.42 //</l>\n</lg>\n\n<lg>\n<l>darśanapūraṇatuṣṭiṃ yācanake 'tuṣṭimapi samāśāstiṃ /</l>\n<l>abhibhavati sa tāṃ dātā kṛpālurādhikyayogena // MSA_16.43 //</l>\n</lg>\n\n<lg>\n<l>prāṇānbhogāndārānsatveṣu sadānya[tya]janakṛpālutvāt /</l>\n<l>āmodate nikāmaṃ tadviratiṃ pālayetra katham // MSA_16.44 //</l>\n</lg>\n\n<lg>\n<l>nirapekṣaḥ samacitto nirbhīḥ sarvapradaḥ kṛpāhetoḥ /</l>\n<l>mithyāvādaṃ brūyātparopaghātāya kathamāryaḥ // MSA_16.45 //</l>\n</lg>\n\n<lg>\n<l>samahitakāmaḥ sakṛpaḥ paraduḥkhotpādane 'tibhīrūśca /</l>\n<l>satvavinaye suyukteḥ suvidūre trividhavāgdoṣāt // MSA_16.46 //</l>\n</lg>\n\n<lg>\n<l>sarvapradaḥ kṛpāluḥ pratītyadharmodaye sukuśalaśca /</l>\n<l>adhivāsayetkathamasau sarvākāraṃ manaḥ kleśam // MSA_16.47 //</l>\n</lg>\n\n<lg>\n<l>upakarasaṃjñāmodaṃ hyapakāriṇiparahita saṃjñāṃ[parahite sadā] duḥkhe /</l>\n<l>labhate yadā kṛpāluḥ kṣamitavyaṃ ..........[kiṃ kutasyasya] // MSA_16.48 //</l>\n</lg>\n\n<lg>\n<l>paraparasaṃjñāpagamātsvato 'dhikatarātsadā parasnehāt /</l>\n<l>duṣkaracaraṇātsakṛpe hyaduṣkaraṃ vīryaṃ // MSA_16.49 //</l>\n</lg>\n\n<lg>\n<l>alpasukhaṃ hyātmasukhaṃ līnaṃ parihāṇikaṃ kṣayi samohaṃ /</l>\n<l>dhyānaṃ mataṃ trayāṇāṃ viparyayādvodhisatvānām // MSA_16.50 //</l>\n</lg>\n\n<lg>\n<l>āmoṣaistamasi yathā dīpairnunnaṃ[śchanne] tathā trayajñānaṃ /</l>\n<l>dinakarakiraṇauriva tu jñānamatulyaṃ kṛpālunām // MSA_16.51 //</l>\n</lg>\n\n<lg>\n<l>āśrayādvastuto dānaṃ nimittātpariṇāmanāt /</l>\n<l>hetuto jñānataḥ kṣetranniśrayācca paraṃ matam // MSA_16.52 //</l>\n</lg>\n\n<lg>\n<l>āśrayādvastutaḥ śīlaṃ nimittātpariṇāmanāt /</l>\n<l>hetuto jñānataḥ kṣetrānniśrayācca paraṃ matam // MSA_16.53 //</l>\n</lg>\n\n<p>[āśrayādvastutaḥ kṣāntinimittātpariṇāmanāt /\n<lg>\n<l>hetuto jñānataḥ kṣetrānniśrayācca parā matā</l>\n<l>āśrayādvastuto vīryaṃ nimittātpariṇāmanāt /</l>\n<l>hetuto jñānataḥ kṣetrānniśrayācca paraṃ matam // MSA_16.54 //</l>\n</lg></p>\n\n<lg>\n<l>āśrayādvastuto dhyānaṃ nimittātpariṇāmanāt /</l>\n<l>hetuto jñānataḥ kṣetrānniśrayācca paraṃ matam // MSA_16.55 //</l>\n</lg>\n\n<lg>\n<l>āśrayādvastutaḥ prajñā nimittātpariṇāmanāt /</l>\n<l>hetuto jñānataḥ kṣetranniśrayācca parā matā // MSA_16.56 //</l>\n</lg>\n\n<lg>\n<l>ekasatvasukhaṃ dānaṃ bahukalpavighātakṛt /</l>\n<l>priyaṃ syadvodhisatvānāṃ prāgeva tadviparyayāt // MSA_16.57 //</l>\n</lg>\n\n<lg>\n<l>yadarthamicchanti dhanāni dehinastadeva dhīrā visṛjanti dehiṣu /</l>\n<l>śarīrahetordhanamiṣyate janaistadeva dhīraiḥ śataśo visṛjyate // MSA_16.58 //</l>\n</lg>\n\n<lg>\n<l>śarīrāmevotsṛjato na duḥkhyate yadā manaḥ kā draviṇe 'vare kathā /</l>\n<l>tadasya lokottaramiti yanmudaṃ sa tena tattasya taduttaraṃ punaḥ // MSA_16.59 //</l>\n</lg>\n\n<lg>\n<l>pratigrahairiṣṭanikāmalabdharna tuṣṭimāyāti tathārthiko 'pi /</l>\n<l>sarvāstidānena yatheha dhīmān tuṣṭiṃ vrajatyarthijanasya tuṣṭyā // MSA_16.60 //</l>\n</lg>\n\n<lg>\n<l>saṃpūrṇabhogo na tathāstimantamātmānamanvīkṣati yācako 'pi /</l>\n<l>sarvāstidānādadhano 'pi dhīmānātmānamanveti yathāstimantaṃ // MSA_16.61 //</l>\n</lg>\n\n<lg>\n<l>suvipulamapi vittaṃ prāpya naivopakāraṃ vigaṇayati tathāthī dāyakāllābhahetoḥ /</l>\n<l>vidhivadiha sudānairarthinastarpayitvā mahadupakarasaṃjñāṃ teṣu dhīmānyathaiti // MSA_16.62 //</l>\n</lg>\n\n<lg>\n<l>svayamapagataśokā dehinaḥ svastharūpā vipulamapi gṛhītvā bhuñjate yasya vittaṃ /</l>\n<l>pathi paramaphalāḍhyādbhogavṛkṣādyathaiva pravisṛtiratibhogī bodhisattvānna so 'nyaḥ // MSA_16.63 //</l>\n</lg>\n\n<lg>\n<l>prādhānyatatkāraṇakarmabhedāt prakārabhedāśrayabhedataśca /</l>\n<l>caturvibandhapratipakṣabhedāt vīryaṃ parijñeyamiti pradiṣṭam // MSA_16.64 //</l>\n</lg>\n\n<lg>\n<l>vīryaṃ paraṃ śuklagaṇasya madhye tanniśritastasya yato 'nulābhaḥ /</l>\n<l>vīryeṇa sadyaḥ susukho vihāro lokottarā lokagatāṃ ca siddhiḥ // MSA_16.65 //</l>\n</lg>\n\n<lg>\n<l>vīryāvadavāptaṃ bhavabhogamiṣṭaṃ vīryeṇa śuddhiṃ prabalāmupetāḥ /</l>\n<l>vīryeṇa satkāyamatītya muktā vīryeṇa bodhiṃ paramāṃ vibuddhāḥ // MSA_16.66 //</l>\n</lg>\n\n<lg>\n<l>punarmataṃ hānivivṛddhivīryaṃ mokṣādhipaṃ pakṣavipakṣamanyat /</l>\n<l>tattve praviṣṭaṃ parivartakaṃ ca vīryaṃ mahārthaṃ ca niruktamanyat // MSA_16.67 //</l>\n</lg>\n\n<lg>\n<l>saṃnāhavīryaṃ prathamaṃ tataśca prayogavīryaṃ vidhivatprahitaṃ /</l>\n<l>alīnamakṣobhyamatuṣṭivīryaṃ sarvaprakāraṃ pravadanti buddhāḥ // MSA_16.68 //</l>\n</lg>\n\n<lg>\n<l>nikṛṣṭamadhyottamavīryamanyat yānatraye yuktajanāśrayeṇa /</l>\n<l>līnātyudārāśayabuddhiyogāt vīryaṃ tadalpārthamahārthamiṣṭam // MSA_16.69 //</l>\n</lg>\n\n<lg>\n<l>na vīryavānbhogaparājito 'sti no vīryavān kleśaparājito 'sti /</l>\n<l>na vīryavān khedaparājito 'sti no vīryavān prāptiparājito 'sti // MSA_16.70 //</l>\n</lg>\n\n<lg>\n<l>anyonyaṃ saṃgrahataḥ prabhedato dharmato nimittācca /</l>\n<l>ṣaṇāṃ pāramitānāṃ viniścayaḥ sarvathā jñeyaḥ // MSA_16.71 //</l>\n</lg>\n\n<lg>\n<l>dānaṃ samaṃ priyākhyānamarthacaryā samārthatā /</l>\n<l>taddeśanā samādāya svānuvṛttibhiriṣyate // MSA_16.72 //</l>\n</lg>\n\n<lg>\n<l>upāyo 'nugrahakaro grāhako 'tha pravartakaḥ /</l>\n<l>tathānuvartako jñeyaścatuḥsaṃgrahavastutaḥ // MSA_16.73 //</l>\n</lg>\n\n<lg>\n<l>ādyena bhājanībhāvo dvitīyenādhimucyanā /</l>\n<l>pratipattistṛtīyena caturthena viśodhanā // MSA_16.74 //</l>\n</lg>\n\n<lg>\n<l>catuḥ saṃgrahavastutvaṃ saṃgrahadvayato mataṃ /</l>\n<l>āmiṣeṇāpi dharmeṇa dharmeṇālambanādapi [dinā] // MSA_16.75 //</l>\n</lg>\n\n<lg>\n<l>hīnamadhyottamaḥ prāyo vandhyo 'vandhyaśca saṃgrahaḥ /</l>\n<l>abandhyaḥ sarvathā caiva jñeyo hyākārabhedataḥ // MSA_16.76 //</l>\n</lg>\n\n<lg>\n<l>parṣatkarṣaṇaprayuktairvidhireṣa samāśritaḥ /</l>\n<l>sarvārthasiddhau sarveṣāṃ sukhopāyaśca śasyate // MSA_16.77 //</l>\n</lg>\n\n<lg>\n<l>saṃgṛhītā grahīṣyante saṃgṛhyante ca ye 'dhunā /</l>\n<l>sarve ta evaṃ tasmācca vartma tatsatvapācane // MSA_16.78 //</l>\n</lg>\n\n<lg>\n<l>iti satatamasaktabhogabuddhiḥ śamayamanodyamapāragaḥ sthitātmā /</l>\n<l>bhavaviṣayanimittanirvikalpo bhavati sa satvagaṇasya saṃgṛhītā // MSA_16.79 //</l>\n</lg>\n\n<p>mahāyānasūtrālaṃkāre pāramitādhikāraḥ [ṣoḍaśaḥ] samāptaḥ</p>\n\n</div>\n<div>\n\n<p>saptadaśo 'dhikāraḥ</p>\n\n<p>buddhapūjāvibhāge sapta ślokāḥ /</p>\n\n<lg>\n<l>saṃmukhaṃ vimukhaṃ pūjā buddhānāṃ cīvarādibhiḥ /</l>\n<l>gāḍhaprasannacittasya saṃbhāradvayapūraye // MSA_17.1 //</l>\n</lg>\n\n<lg>\n<l>abandhyabuddhajanmatve praṇidhānavataḥ sataḥ /</l>\n<l>trayasyānupalambhastu niṣpannā buddhapūjā // MSA_17.2 //</l>\n</lg>\n\n<lg>\n<l>satvānāmaprameyānāṃ paripākāya cāparā /</l>\n<l>upadheścittataścānyā adhimukternidhānataḥ // MSA_17.3 //</l>\n</lg>\n\n<lg>\n<l>anukampākṣamābhyāṃ ca samudācārato 'parā /</l>\n<l>vastvābhogāvabodhācca vimukteśca tathātvataḥ // MSA_17.4 //</l>\n</lg>\n\n<lg>\n<l>āśrayādvastutaḥ pūjā nimittātpariṇāmanāt /</l>\n<l>hetuto jñānataḥ kṣetrānniśrayācca pradarśitā // MSA_17.5 //</l>\n</lg>\n\n<lg>\n<l>hetutaḥ phalataścaiva ātmanā ca parairapi /</l>\n<l>lābhasatkārataścaiva pratipatterdvidhā ca sā // MSA_17.6 //</l>\n</lg>\n\n<lg>\n<l>parīttā mahatī pūjā samānāmānikā ca sā /</l>\n<l>prayogādgatitaścaiva praṇidhānācca sā matā // MSA_17.7 //</l>\n</lg>\n\n<lg>\n<l>buddheṣu pūjā paramā svacittāt dharmādhimuktyāśayato vibhutvāt /</l>\n<l>akalpanopāyaparigraheṇa sarvaikakāryatvaniveśataśca // MSA_17.8 //</l>\n</lg>\n\n<lg>\n<l>āśrayādvastutaḥ sevā nimittātpariṇāmanāt /</l>\n<l>hetuto jñānataḥ kṣetrānniśrayācca pradarśitā // MSA_17.9 //</l>\n</lg>\n\n<lg>\n<l>mitraṃ śrayeddāntaśamopaśāntaṃ guṇādhikaṃ sodyamamāgamāḍhyaṃ /</l>\n<l>prabuddhatatvaṃ vacasābhyupetaṃ kṛpātmakaṃ khedavivarjitaṃ ca // MSA_17.10 //</l>\n</lg>\n\n<lg>\n<l>satkāralābhaiḥ paricaryayā ca seveta mitraṃ pratipattitaśca /</l>\n<l>dharme tathājñāśaya eva dhīmān mitraṃ pragacchetsamaye nataśca // MSA_17.11 //</l>\n</lg>\n\n<lg>\n<l>satkāralābheṣu gataspṛho 'sau prapattaye taṃ pariṇāmayecca /</l>\n<l>yathānuśiṣṭapratipattitaśca saṃrādhayeccittamato 'sya dhīraḥ // MSA_17.12 //</l>\n</lg>\n\n<lg>\n<l>yānatraye kauśalametya buddhyā svasyaiva yānasya yateta siddhau /</l>\n<l>iti mānatrayakauśalāt jñānaṃ /</l>\n<l>satvānameyānparipācanāya kṣetrasya śuddhasya ca sādhanāya // MSA_17.13 //</l>\n</lg>\n\n<lg>\n<l>dharmeṣu dāyādaguṇena yukto naivāmiṣeṇa pravesatsa mitram /</l>\n<l>hetoḥ phalāddharmamukhānuyānātseveta mitraṃ bahitaśca dhīmān // MSA_17.14 //</l>\n</lg>\n\n<lg>\n<l>śrutaśravāccetasi yogataśca samānanirmānamano 'nuyogāt /</l>\n<l>gatiprayogapraṇidhānataśca kalyāṇamitraṃ hi bhajet dhīmān // MSA_17.15 //</l>\n</lg>\n\n<lg>\n<l>sanmitrasevā paramā svacittād dharmādhimuktyāśayato vibhutvaiḥ /</l>\n<l>akalpanopāyaparigraheṇa sarvaikakāryatvaniveśataśca // MSA_17.16 //</l>\n</lg>\n\n<lg>\n<l>brāhmā vipakṣahīnā jñānena gatāśca nirvikalpena /</l>\n<l>trividhālambanavṛttāḥ satvānāṃ pācakā dhīre // MSA_17.17 //</l>\n</lg>\n\n<lg>\n<l>saukhyārthini duḥkhārte sukhite kliṣṭe ca te pravartante /</l>\n<l>taddeśite ca dharme tattathatāyāṃ ca dhīrāṇām // MSA_17.18 //</l>\n</lg>\n\n<lg>\n<l>tasyāśca tathatārthatvāt kṣāntilābhādviśuddhitaḥ /</l>\n<l>karmadvayādanālambā maitrī kleśakṣayādapi // MSA_17.19 //</l>\n</lg>\n\n<lg>\n<l>te niścalāśca calāśca kṛpaṇairāsvāditā na ca jñeyāḥ /</l>\n<l>acaleṣu bodhisattvāḥ pratiṣṭhitāḥ saktivigateṣu // MSA_17.20 //</l>\n</lg>\n\n<lg>\n<l>asamāhitasvabhāvā mṛdumadhyā hīnabhūmikā ye 'pi /</l>\n<l>hīnāśayāḥ samānā hīnāste hyanyathā tvadhikāḥ // MSA_17.21 //</l>\n</lg>\n\n<lg>\n<l>brāhmyairvihṛtavihāraḥ kāmiṣu saṃjāyate yadā dhīmān /</l>\n<l>saṃbhārānpūrayate satvāṃśca vipācayati tena // MSA_17.22 //</l>\n</lg>\n\n<lg>\n<l>sarvatra cāvirahito brāhmyai rahitaśca tadvipakṣeṇa /</l>\n<l>tatpratyayairapi bhṛśairna yāti vikṛtiṃ pramatto 'pi // MSA_17.23 //</l>\n</lg>\n\n<lg>\n<l>vyāpādavihiṃsābhyāmarativyāpādakāmarāgaiśca /</l>\n<l>yukto hi bodhisattvo bahuvidhamādīnavaṃ spṛśati // MSA_17.24 //</l>\n</lg>\n\n<lg>\n<l>kleśairhantyātmānaṃ satvānupahanti śīlamupahanti /</l>\n<l>savilekhalābhahīno rakṣāhīnastathā śāstrā[tā] // MSA_17.25 //</l>\n</lg>\n\n<lg>\n<l>sādhikaraṇo 'śayasvī paratra saṃjāyate 'kṣaṇeṣu sa ca /</l>\n<l>prāptāprāptavihīno manasi mahad duḥkhamāpnoti // MSA_17.26 //</l>\n</lg>\n\n<lg>\n<l>ete sarve doṣā maitryādiṣu susthitasya na bhavanti /</l>\n<l>akliṣṭaḥ saṃsāraṃ satvārthaṃ no ca saṃtyajati // MSA_17.27 //</l>\n</lg>\n\n<lg>\n<l>na tathaikaputrakeṣvapi guṇavatsvapi bhavati sarvasatvānāṃ /</l>\n<l>maitryādicetaneyaṃ satveṣu yathā jinasutānāṃ // MSA_17.28 //</l>\n</lg>\n\n<lg>\n<l>pradīptān śatruvaśagān duḥkhākrāntāṃstamovṛtān /</l>\n<l>durgamārgasamārūḍhānmahābandhanasaṃyutān // MSA_17.29 //</l>\n</lg>\n\n<lg>\n<l>mahāśanaviṣākrāntalolānmārgapranaṣṭakān /</l>\n<l>utpathaprasthitān satvāndurbalān karuṇāyate // MSA_17.30 //</l>\n</lg>\n\n<lg>\n<l>heṭhāpahaṃ hyuttamabodhibījaṃ sukhāvahaṃ tāya[pa]kamiṣṭahetuṃ /</l>\n<l>svabhāvadaṃ dharmamupāśritasya bodhirna dūre jinātmajasya // MSA_17.31 //</l>\n</lg>\n\n<lg>\n<l>vijñāya saṃsāragataṃ samagraṃ duḥkhātmakaṃ caiva nirātmakaṃ ca /</l>\n<l>nodvegamāyāti na cāpi doṣaiḥ prabādhyate kāruṇiko 'grabuddhiḥ // MSA_17.32 //</l>\n</lg>\n\n<lg>\n<l>duḥkhātmakaṃ lokamavekṣamāṇo duḥkhāyate vetti ca tadyathāvat /</l>\n<l>tasyābhyupāyaṃ parivarjane ca na khedamāyatyapi vā kṛpāluḥ // MSA_17.33 //</l>\n</lg>\n\n<lg>\n<l>kṛpā prakṛtyā pratisaṃkhyayā ca pūrvaṃ tadabhyāsavidhānayogāt /</l>\n<l>vipakṣahīnā ca viśuddhilābhāt caturvidheyaṃ karūṇātmakānāṃ // MSA_17.34 //</l>\n</lg>\n\n<lg>\n<l>na sā kṛpā yā na samā sadā vā nādhyāśayādvā pratipattito vā /</l>\n<l>vairāgyato nānupalambhato vā na bodhisattvo hyakṛpastathā yaḥ // MSA_17.35 //</l>\n</lg>\n\n<lg>\n<l>karuṇā kṣāntiścintā praṇidhānaṃ janmasatvaparipākaḥ /</l>\n<l>karuṇātarureṣa mahānmūlādiḥ puṣpapatra[paścimāgra] (paścimānta)phalaḥ // MSA_17.36 //</l>\n</lg>\n\n<lg>\n<l>mūlaṃ karuṇā na bhaved duṣkaracaryāsahiṣṇutā na bhavet /</l>\n<l>duḥkhākṣamaśca dhīmān satvārthaṃ cintayennaiva // MSA_17.37 //</l>\n</lg>\n\n<lg>\n<l>cintāvihīnabuddhiḥ praṇidhānaṃ śuklajanmasu na kuryāt /</l>\n<l>śubhajanmānanugacchansatvānparipācayennaiva // MSA_17.38 //</l>\n</lg>\n\n<lg>\n<l>karuṇāseko maitrī tadduḥkhe saukhyato vipulapuṣṭiḥ /</l>\n<l>śākhāvṛddhirviśadā yonimanaskārato jñeyā // MSA_17.39 //</l>\n</lg>\n\n<lg>\n<l>parṇatyāgādānaṃ praṇidhīnāṃ saṃtateranucchedāt /</l>\n<l>dvividhapratyayasiddheḥ puṣpamabandhyaṃ phalaṃ cāsmāt // MSA_17.40 //</l>\n</lg>\n\n<lg>\n<l>kaḥ kurvīta na karuṇāṃ satveṣu mahākṛpāguṇakareṣu /</l>\n<l>duḥkhe 'pi saukhyamatulaṃ bhavati yadeṣāṃ kṛpājanitaṃ // MSA_17.41 //</l>\n</lg>\n\n<lg>\n<l>aviṣṭānāṃ kṛpayā na tiṣṭhati manaḥ śame kṛpālūnāṃ /</l>\n<l>kuta eva lokasaukhye svajīvite vā bhavetsnehaḥ // MSA_17.42 //</l>\n</lg>\n\n<lg>\n<l>sneho na vidyate 'sau yo 'niravadyo na laukiko yaśca /</l>\n<l>dhīmatsu kṛpāsneho niravadyo lokasamatītaḥ // MSA_17.43 //</l>\n</lg>\n\n<lg>\n<l>duḥkhājñānamahaughe mahāndhakāre ca niśritaṃ lokaṃ /</l>\n<l>uddhartuṃ ya upāyaḥ kathamiva na syātsa niravadyaḥ // MSA_17.44 //</l>\n</lg>\n\n<lg>\n<l>sneho na so 'styarihatāṃ loke pratyekabodhibuddhānāṃ /</l>\n<l>prāgeva tadanyeṣāṃ kathamiva lokottaro na syāt // MSA_17.45 //</l>\n</lg>\n\n<lg>\n<l>duḥkhābhāve duḥkhaṃ yatkṛpayā bhavati bodhisattvānāṃ /</l>\n<l>saṃtrāsayati tadādau spṛṣṭaṃ tvabhinandayati gāḍhaṃ // MSA_17.46 //</l>\n</lg>\n\n<lg>\n<l>kimataḥ paramāścaryaṃ yad duḥkhaṃ saukhyamabhibhavati sarva /</l>\n<l>kṛpayā janitaṃ laukyaṃ yena vimukto api kṛtārthaḥ // MSA_17.47 //</l>\n</lg>\n\n<lg>\n<l>kṛpayā sahitaṃ dānaṃ yaddānasukhaṃ karoti dhīrāṇāṃ /</l>\n<l>traidhātukamupabhogairna tatsukhaṃ tatkalāṃ spṛśati // MSA_17.48 //</l>\n</lg>\n\n<lg>\n<l>duḥkhamayaṃ saṃsāraṃ yatkṛpayā na tyajati satvārthaṃ /</l>\n<l>parahitahetorduḥkhaṃ kiṃ kārūṇikairna samupetam // MSA_17.49 //</l>\n</lg>\n\n<lg>\n<l>karūṇā dānaṃ bhogāḥ sadā kṛpālorvivṛddhimupayānti /</l>\n<l>snehānugrahajanitaṃ tacchaktikṛtaṃ sukhaṃ cāsmāt // MSA_17.50 //</l>\n</lg>\n\n<lg>\n<l>vardhe ca vardhayāmi ca dāne paripācayāmi sukhayāmi /</l>\n<l>ākarṣāmi nayāmi ca karuṇā sannānpravadatīva // MSA_17.51 //</l>\n</lg>\n\n<lg>\n<l>duḥkhe duḥkhī kṛpayā sukhānyanādhāya kena sukhitaḥ syāt /</l>\n<l>sukhayatyātmānamataḥ kṛpālurādhāya parasaukhyam // MSA_17.52 //</l>\n</lg>\n\n<lg>\n<l>svaṃ dānaṃ kārūṇikaḥ śāstīva sadaiva niḥsvasukhakāmaḥ /</l>\n<l>bhogaiḥ sukhaya paraṃ vā māmapyayutasaukhyam // MSA_17.53 //</l>\n</lg>\n\n<lg>\n<l>saphalaṃ dānaṃ dattaṃ tanme satveṣu tatsukhasukhena /</l>\n<l>phala teṣveva nikāmaṃ yadi me kartavyatā te 'sti // MSA_17.54 //</l>\n</lg>\n\n<lg>\n<l>bhogedveṣṭurdāturbhogā bahuśubhataropasarpanti /</l>\n<l>na hi tatsukhaṃ mataṃ me dāne pāraṃparo 'smi yataḥ // MSA_17.55 //</l>\n</lg>\n\n<lg>\n<l>sarvāstiparityāge yatkṛpayā māṃ nirīkṣase satataṃ /</l>\n<l>nanu te tena jñeyaṃ na matphalenārthitā 'syeti // MSA_17.56 //</l>\n</lg>\n\n<lg>\n<l>dānābhirato na syāṃ prāptaṃ cettatphalaṃ na visṛjeyaṃ /</l>\n<l>kṣaṇamapi dānena vinā dānābhirato bhavati naiva // MSA_17.57 //</l>\n</lg>\n\n<lg>\n<l>akṛtaṃ na phalasi yasmātpratikārāpekṣayā na me tulyaṃ /</l>\n<l>pratikāranirvyapekṣaḥ paratra phalado 'sya kāmaṃ te // MSA_17.58 //</l>\n</lg>\n\n<lg>\n<l>niravadyaṃ śuddhapadaṃ hitāvahaṃ caiva sānurakṣaṃ ca /</l>\n<l>nirmṛgyaṃ nirlepaṃ jinātmajānāṃ kṛpādānam // MSA_17.59 //</l>\n</lg>\n\n<lg>\n<l>sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ /</l>\n<l>bodhinataṃ kuśalanataṃ jinātmajānāṃ kṛṣādānam // MSA_17.60 //</l>\n</lg>\n\n<lg>\n<l>na tathopabhogatuṣṭiṃ labhate bhogī yathā parityāgāt /</l>\n<l>tuṣṭimupaiti kṛpāluḥ sukhatrayāpyāyitamanaskaḥ // MSA_17.61 //</l>\n</lg>\n\n<lg>\n<l>kṛpaṇakṛpā raudrakṛpā saṃkṣubdhakṛpā kṛpā pramatteṣu /</l>\n<l>viṣayaparatantrakaruṇā mithyābhiniviṣṭakaruṇā ca // MSA_17.62 //</l>\n</lg>\n\n<lg>\n<l>karuṇā bodhisatvānāṃ sukhād duḥkhāttadanvayāt /</l>\n<l>karuṇā bodhisattvānāṃ hetormitrātsvabhāvataḥ // MSA_17.63 //</l>\n</lg>\n\n<lg>\n<l>karuṇā bodhisattvānāṃ samā jñeyā tadāśayāt /</l>\n<l>pratipattervirāgācca nopalambhādviśuddhitaḥ // MSA_17.64 //</l>\n</lg>\n\n<lg>\n<l>maitrādribhāvanāgrā svacittato dharmato 'dhimokṣācca /</l>\n<l>āśayato 'pi vibhutvādavikalpādaikyataścāpi // MSA_17.65 //</l>\n</lg>\n\n<lg>\n<l>iti bhagavati jātasuprasādo mahadupadhidhruvasatkiryāmipūjī /</l>\n<l>bahuguṇahitamitranityasevo jagadanukampaka eti sarvasiddhiṃ // MSA_17.66 //</l>\n</lg>\n\n<p>mahāyānasūtrālaṃkāre pūjāsevā'pramāṇādhikāraḥ [ saptadaśaḥ] samāptaḥ</p>\n\n</div>\n<div>\n\n<p>aṣṭādaśo 'dhikāraḥ</p>\n\n<p>lajjāvibhāge ṣoḍaśa ślokāḥ /</p>\n\n<lg>\n<l>lajjā vipakṣahīnā jñānena gatā ca nirvikalpena /</l>\n<l>hīnānavadyaviṣayā satvānāṃ pācikā dhīre // MSA_18.1 //</l>\n</lg>\n\n<lg>\n<l>ṣaṇāṃ pāramitānāṃ niṣevaṇālasyato bhavati lajjā /</l>\n<l>kveśānukūladharmaprayogataścaiva dhīrāṇāṃ // MSA_18.2 //</l>\n</lg>\n\n<lg>\n<l>asamāhitasvabhāvā mṛdumadhyā hīnabhūmikā lajjā /</l>\n<l>hīnāśayā samānā hīnā hi tadanyathā tvadhikā // MSA_18.3 //</l>\n</lg>\n\n<lg>\n<l>lajjārahito dhīmān kleśānadhivāsayatyayoniśataḥ /</l>\n<l>pratighopekṣāmānaḥ satvānupahanti śīlaṃ ca // MSA_18.4 //</l>\n</lg>\n\n<lg>\n<l>kaukṛtyātsavilekho bhavati sa saṃmānahānimāpnoti /</l>\n<l>śrāddhātmā[mā]nuṣasaṃghācchāstrā copekṣyate tasmāt // MSA_18.5 //</l>\n</lg>\n\n<lg>\n<l>sahadhārmi kairjinasutairvinindyate lokato 'yaśo labhate /</l>\n<l>dṛṣṭe dharme 'nyatra kṣaṇarahito jāyate bhūyaḥ // MSA_18.6 //</l>\n</lg>\n\n<lg>\n<l>prāptāprāptavihāniṃ śuklairdharmaiḥ samāpnute tena /</l>\n<l>duḥkhaṃ viharati tasmānmanaso 'pyasvasthatāmeti // MSA_18.7 //</l>\n</lg>\n\n<lg>\n<l>ete sarve doṣā himatsu bhavanti no jinasuteṣu /</l>\n<l>deveṣu ca manujeṣu ca nityaṃ saṃjāyate ca budhaḥ // MSA_18.8 //</l>\n</lg>\n\n<lg>\n<l>saṃbhārāṃśca sa bodheḥ kṣipraṃ pūrayati lajjayā dhīmān /</l>\n<l>satvānāṃ pācanayā na khidyate caiva jinaputraḥ // MSA_18.9 //</l>\n</lg>\n\n<lg>\n<l>sa vipakṣapratipakṣai rahito 'rahitaśca jāyate satataṃ /</l>\n<l>ityetamānuśaṃsaṃ hrīmānāpnoti jinaputraḥ // MSA_18.10 //</l>\n</lg>\n\n<lg>\n<l>doṣamalino hi bālo hrīvirahātsuvasanaiḥ sugupto 'pi /</l>\n<l>nirvasano 'pi jinasuto hrīvasano muktadoṣamalaḥ // MSA_18.11 //</l>\n</lg>\n\n<lg>\n<l>ākāśamiva na lipto hrīyuktaḥ jinasuto bhavati dharmaiḥ /</l>\n<l>hrībhūṣitaśca śobhati saṃparkagato jinasutānām // MSA_18.12 //</l>\n</lg>\n\n<lg>\n<l>māturiva vatsalatvaṃ hriyo vineyeṣu bodhisatvānāṃ /</l>\n<l>ārakṣā cāpi hrīḥ saṃsaratāṃ sarvadoṣebhyaḥ // MSA_18.13 //</l>\n</lg>\n\n<lg>\n<l>sarveṣu nādhivāsā sarveṣvadhivāsanāpravṛttiśca /</l>\n<l>sarveṣu ca pravṛttirhrīvihitaṃ hrīmato liṅgam // MSA_18.14 //</l>\n</lg>\n\n<lg>\n<l>hrībhāvanā pradhānā svacittato dharmato 'dhimokṣācca /</l>\n<l>āśayato 'pi vibhutvādakalpanādaikyataścāpi // MSA_18.15 //</l>\n</lg>\n\n<lg>\n<l>dhṛtiśca bodhisatvānāṃ lakṣaṇena prabhedataḥ /</l>\n<l>dṛḍhatvena ca sarvebhyastadanyebhyo viśiṣyate // MSA_18.16 //</l>\n</lg>\n\n<lg>\n<l>vīryaṃ samādhiḥ prajñā ca satvaṃ dhairyaṃ dhṛtirmatā /</l>\n<l>nirbhīto bodhisatvo hi trayādyasmātpravartate // MSA_18.17 //</l>\n</lg>\n\n<lg>\n<l>līnatvācca calatvācca mohāccotpadyate bhayaṃ /</l>\n<l>kṛtyeṣu tasmādvijñeyā dhṛtisaṃjñā nije traye // MSA_18.18 //</l>\n</lg>\n\n<lg>\n<l>prakṛtyā praṇidhāne ca nirapekṣatva eva ca /</l>\n<l>satvavipratipattau ca gambhīryaudāryasaṃśrave // MSA_18.19 //</l>\n</lg>\n\n<lg>\n<l>vineyadurvinayatve kāyācintye jinasya ca /</l>\n<l>duṣkareṣu vicitreṣu saṃsārātyāga eva ca // MSA_18.20 //</l>\n</lg>\n\n<lg>\n<l>niḥsaṃkleśe ca tatraiva dhṛtirdhīrasya jāyate /</l>\n<l>asamā ca tadanyebhyaḥ so 'gre dhṛtimatāṃ yataḥ[mataḥ] // MSA_18.21 //</l>\n</lg>\n\n<lg>\n<l>kumitraduḥkhagambhīraśravādvīro na kampate /</l>\n<l>śalabhaiḥ pakṣavātaiśca samudaiśca sumeruvat // MSA_18.22 //</l>\n</lg>\n\n<lg>\n<l>akhedo bodhisattvānāmasamastriṣu vastuṣu /</l>\n<l>śrutātṛptimahāvīryaduḥkhe hrīghṛtiniśritaḥ // MSA_18.23 //</l>\n</lg>\n\n<lg>\n<l>tīvracchando mahābodhāvakhedo dhīmatāṃ mataḥ /</l>\n<l>aniṣpannaśca niṣpannaḥ suniṣpannaśca bhūmiṣu // MSA_18.24 //</l>\n</lg>\n\n<lg>\n<l>vastunā cādhikāreṇa karmaṇā ca viśiṣyate /</l>\n<l>lakṣaṇenākṣayatvena phalasyodāgamena ca // MSA_18.25 //</l>\n</lg>\n\n<lg>\n<l>śāstrajñatā hi dhīrāṇāṃ samādhimukhadhāraṇī /</l>\n<l>gṛhītā satvapākāya saddharmasya ca dhāraṇe // MSA_18.26 //</l>\n</lg>\n\n<lg>\n<l>kāyena vacasā caiva satyajñānena cāsamā /</l>\n<l>lokajñatā hi dhīrāṇāṃ tadanyebhyo viśiṣyate // MSA_18.27 //</l>\n</lg>\n\n<lg>\n<l>sā punaḥ kimarthamityāha satvānāṃ bhājanatvāya /</l>\n<l>kasminnarthe bhājanatvāya saddharmapratipattaye // MSA_18.28 //</l>\n</lg>\n\n<lg>\n<l>satyadvayādyataśceṣṭo lokānāmudayo 'sakṛt /</l>\n<l>dvayādastaṃgamastasmāt tajjño lokajña ucyate // MSA_18.29 //</l>\n</lg>\n\n<lg>\n<l>śamāya prāptaye teṣāṃ dhīmān satyeṣu yujyate /</l>\n<l>satyajñānadyato dhīmān lokajño hi nirucyate // MSA_18.30 //</l>\n</lg>\n\n<lg>\n<l>ārṣaśca deśanādharmo artho 'bhiprāyiko 'sya ca /</l>\n<l>prāmāṇikaśca nītārtho nirjalpā prāptirasya ca // MSA_18.31 //</l>\n</lg>\n\n<lg>\n<l>pratikṣepturyathoktasya mithyāsaṃtīritasya ca /</l>\n<l>sābhilāṣa[pa]sya ca prāpteḥ pratiṣedho 'tra deśitaḥ // MSA_18.32 //</l>\n</lg>\n\n<lg>\n<l>adhimuktervicārācca yathāvatparataḥ śravāt /</l>\n<l>nirjalpādapi ca jñānādapraṇāśo hi dhīmatāṃ // MSA_18.33 //</l>\n</lg>\n\n<lg>\n<l>asamā bodhisattvānāṃ catasraḥ pratisaṃvidaḥ /</l>\n<l>paryāye lakṣaṇe vākye jñāne jñānācca tā matāḥ // MSA_18.34 //</l>\n</lg>\n\n<lg>\n<l>deśanāyāṃ prayuktasya yasya yena ca deśanā /</l>\n<l>dharmārthayordvayorvācā jñānenaiva ca deśanā // MSA_18.35 //</l>\n</lg>\n\n<lg>\n<l>dharmasyoddeśanirdeśātsarvathā prāpaṇād dvayoḥ /</l>\n<l>parijñānā[hānā]cca codyānāṃ pratisaṃviccatuṣṭayam // MSA_18.36 //</l>\n</lg>\n\n<lg>\n<l>pratyātmaṃ samatāmetya yottaratra pravedanā /</l>\n<l>sarvasaṃśayanāśāya pratisaṃvinnirucyate // MSA_18.37 //</l>\n</lg>\n\n<lg>\n<l>saṃbhāro bodhisatvānāṃ puṇyajñānamayo 'samaḥ /</l>\n<l>saṃsāre 'bhyudayāyaikaḥ anyo 'saṃkliṣṭasaṃsṛtau // MSA_18.38 //</l>\n</lg>\n\n<lg>\n<l>dānaṃ śīlaṃ ca puṇyasya prajñā jñānasya saṃbhṛtiḥ /</l>\n<l>trayaṃ cānyaddvyasyāpi pañcāpi jñānasaṃbhṛtiḥ // MSA_18.39 //</l>\n</lg>\n\n<lg>\n<l>saṃtatyā bhāvanāmetya bhūyo bhūyaḥ śubhasya hi /</l>\n<l>āhāro yaḥ sa saṃbhāro vī[dhī]re sarvārthasādhakaḥ // MSA_18.40 //</l>\n</lg>\n\n<lg>\n<l>praveśāyānimittāya anābhogāya saṃbhṛtiḥ /</l>\n<l>abhiṣekāya niṣṭhāyai dhīrāṇāmupacīyate // MSA_18.41 //</l>\n</lg>\n\n<lg>\n<l>caturdaśabhirākāraiḥ smṛtyupasthānabhāvanā /</l>\n<l>dhīmatāmasamatvātsā tadanyebhyo viśiṣyate // MSA_18.42 //</l>\n</lg>\n\n<lg>\n<l>niśrayātpratipakṣācca avatārāttathaiva ca /</l>\n<l>ālambanamanaskāraprāptitaśca viśiṣyate // MSA_18.43 //</l>\n</lg>\n\n<lg>\n<l>ānukūlyānuvṛttibhyāṃ parijñotpattito 'parā /</l>\n<l>mātrayā paramatvena bhāvanāsamudāgamāt // MSA_18.44 //</l>\n</lg>\n\n<lg>\n<l>samyakprahāṇaṃ dhīrāṇāmasamaṃ sarvadehibhiḥ /</l>\n<l>samṛtyupasthānadoṣāṇāṃ pratipakṣeṇa bhāvyate // MSA_18.45 //</l>\n</lg>\n\n<lg>\n<l>saṃsārasyopabhoge ca tyāge nivaraṇasya ca /</l>\n<l>manaskārasya ca tyāge praveśe caiva bhūmiṣu // MSA_18.46 //</l>\n</lg>\n\n<lg>\n<l>animittavihāre ca labdhau vyākaraṇasya ca /</l>\n<l>satvānāṃ paripāke ca abhiṣeke ca dhīmatāṃ // MSA_18.47 //</l>\n</lg>\n\n<lg>\n<l>kṣetrasya ca viśuddhyarthaṃ niṣṭhāgamana eva ca /</l>\n<l>bhāvyate bodhisatvānāṃ vipakṣapratipakṣataḥ // MSA_18.48 //</l>\n</lg>\n\n<lg>\n<l>chandaṃ niśritya yogasya bhāvanā sanimittikā /</l>\n<l>sarvasamyakprahāṇeṣu pratipakṣo nirucyate // MSA_18.49 //</l>\n</lg>\n\n<lg>\n<l>ṛddhipādāśca catvāro dhīrāṇāmagralakṣaṇāḥ /</l>\n<l>sarvārthasiddhau jāyante ātmanaśca parasya ca // MSA_18.50 //</l>\n</lg>\n\n<lg>\n<l>niśrayācca prabhedācca upāyadabhinirhṛteḥ /</l>\n<l>vyavasthā ṛddhipādānāṃ dhīmatāṃ sarvatheṣyate // MSA_18.51 //</l>\n</lg>\n\n<lg>\n<l>dhyānapāramimāśritya prabhedo hi caturvidhaḥ /</l>\n<l>upāyaścābhinirhāraḥ ṣaḍvidhaśca vidhīyate // MSA_18.52 //</l>\n</lg>\n\n<lg>\n<l>vyāvasāyika ekaśca dvitīyo 'nugrahātmakaḥ /</l>\n<l>naibandhikastṛtīyaśca caturthaḥ prātipakṣikaḥ // MSA_18.53 //</l>\n</lg>\n\n<lg>\n<l>darśanasyāvavādasya sthitivikrīḍitasya ca /</l>\n<l>praṇidhervaśitāyaśca dharmaprāpteśca nirhṛtiḥ // MSA_18.54 //</l>\n</lg>\n\n<lg>\n<l>bodhiścaryā śruta cātra[graṃ]śamatho 'tha vipaśyanā /</l>\n<l>śraddhādīnāṃ padaṃ jñeyamarthasiddhyadhikārataḥ // MSA_18.55 //</l>\n</lg>\n\n<lg>\n<l>bhūmipraveśasaṃkliṣṭāśceṣṭāḥ śraddhādayaḥ punaḥ /</l>\n<l>vipakṣadurbalatvena ta eva balasaṃjñitāḥ // MSA_18.56 //</l>\n</lg>\n\n<lg>\n<l>bhūmiviṣṭasya bodhyaṅgavyavasthānaṃ vidhīyate /</l>\n<l>dharmāṇāṃ sarvasatvānāṃ samatāvagamātpunaḥ // MSA_18.57 //</l>\n</lg>\n\n<lg>\n<l>smṛtiścarati sarvatra jñeyājitavinirjaye /</l>\n<l>sarvakalpanimittānāṃ bhaṅgāya vicayo 'sya ca // MSA_18.58 //</l>\n</lg>\n\n<lg>\n<l>yathā hastiratnaṃ pratyarthikabhaṅgāya /</l>\n<l>āśu cāśeṣabodhāya vīryasya pravartate /</l>\n<l>dharmālokavivṛddhyā ca prītyā āpūryate dhruvam // MSA_18.59 //</l>\n</lg>\n\n<lg>\n<l>sarvāvaraṇanirmokṣāt praśrabdhyā sukhameti ca /</l>\n<l>cintitārthasamṛddhiśca samādherūpajāyate // MSA_18.60 //</l>\n</lg>\n\n<lg>\n<l>upekṣayā yathākāmaṃ sarvatra viharatyasau /</l>\n<l>pa[pṛ]ṣṭhalabdhāvikalpena vikalpena [vihāreṇa] sadottamaḥ // MSA_18.61 //</l>\n</lg>\n\n<lg>\n<l>evaṃguṇo bodhisattvaścakravartīva vartate /</l>\n<l>saptaratnopamairnityaṃ bodhyaṅgaiḥ parivāritaḥ // MSA_18.62 //</l>\n</lg>\n\n<lg>\n<l>niśrayāṅgaṃ svabhāvāṅgaṃ niryāṇāṅgaṃ tṛtīyakaṃ /</l>\n<l>caturthamanuśaṃsāṅgamakleśāṅgaṃ trayātmakam // MSA_18.63 //</l>\n</lg>\n\n<lg>\n<l>yathābodhānuvṛttiśca tadūrdhvamupajāyate /</l>\n<l>yathābodhavyavasthānaṃ praveśaśca vyavasthitau // MSA_18.64 //</l>\n</lg>\n\n<lg>\n<l>karmatrayaviśuddhiśca pratipakṣasya bhāvanā /</l>\n<l>jñeyāvṛtteśca mārgasya vaiśeṣikaguṇasya ca // MSA_18.65 //</l>\n</lg>\n\n<lg>\n<l>cittasya citte sthānācca dharmapravicayādapi /</l>\n<l>samyak sthitimupāśritya śamatho 'tha vipaśyanā // MSA_18.66 //</l>\n</lg>\n\n<lg>\n<l>sarvatragā ca saikāśāṃ naikāṃśopaniṣanmatā /</l>\n<l>prativedhe ca niryāṇe animitte hyasaṃskṛte // MSA_18.67 //</l>\n</lg>\n\n<lg>\n<l>pariśuddhau viśuddhau ca śamatho 'tha vipaśyanā /</l>\n<l>sarvabhūmigatā dhīre sa yogaḥ sarvasādhakaḥ // MSA_18.68 //</l>\n</lg>\n\n<lg>\n<l>pūraye buddhadharmāṇāṃ satvānāṃ paripācane /</l>\n<l>kṣipraprāptau kriyāśuddhau vartmācchede ca kauśalaṃ // MSA_18.69 //</l>\n</lg>\n\n<lg>\n<l>upāye bodhisattvānāmasamaṃ sarvabhūmiṣu /</l>\n<l>yatkauśalyaṃ samāśritya sarvārthānsādhayanti te // MSA_18.70 //</l>\n</lg>\n\n<lg>\n<l>vipākena śrutābhyāsāt dhāraṇyapi samādhinā /</l>\n<l>parīttā mahatī sā ca mahatī trividhā punaḥ // MSA_18.71 //</l>\n</lg>\n\n<lg>\n<l>apraviṣṭapraviṣṭānāṃ dhīmatāṃ mṛdumadhyamā /</l>\n<l>aśuddhabhūmikānāṃ hi mahatī śuddhabhūmikā // MSA_18.72 //</l>\n</lg>\n\n<lg>\n<l>dhāraṇī[ṇīṃ]tāṃ samāśritya bodhisatvā punaḥ punaḥ /</l>\n<l>prakāśayanti saddharmaṃ nityaṃ saṃdhārayanti ca // MSA_18.73 //</l>\n</lg>\n\n<lg>\n<l>cetanā chandasahitā jñānena preritā ca tat /</l>\n<l>praṇidhānaṃ hi dhīrāṇāmasamaṃ sarvabhūmiṣu // MSA_18.74 //</l>\n</lg>\n\n<lg>\n<l>hetubhūtaṃ ca vijñeyaṃ cittātsadyaḥ phalaṃ ca tat /</l>\n<l>āyatyāmarthasiddhyarthaṃ cittamātrātsamṛddhitaḥ // MSA_18.75 //</l>\n</lg>\n\n<lg>\n<l>citraṃ mahadviśuddhaṃ ca uttarottarabhūmiṣu /</l>\n<l>ābodherbodhisattvānāṃ svaparārthaprasādhakaṃ // MSA_18.76 //</l>\n</lg>\n\n<lg>\n<l>nairātmyaṃ dvividhaṃ jñeyo hyātmagrāhasya cāśrayaḥ /</l>\n<l>tasya copaśamo nityaṃ samādhitrayagocaraḥ // MSA_18.77 //</l>\n</lg>\n\n<lg>\n<l>samādhistrividho jñeyo grāhyagrāhakabhāvataḥ /</l>\n<l>nirvikalpo 'pi vimukho ratiyuktaśca sarvadā // MSA_18.78 //</l>\n</lg>\n\n<lg>\n<l>parijñāyai prahāṇāya punaḥ sākṣātkriyāya ca /</l>\n<l>śūnyatādisamādhīnāṃ tridhārthaḥ parikīrtitaḥ // MSA_18.79 //</l>\n</lg>\n\n<lg>\n<l>samādhyupaniṣattvena dharmoddānacatuṣṭayaṃ /</l>\n<l>deśitaṃ bodhisattvebhyaḥ satvānāṃ hitakāmyayā // MSA_18.80 //</l>\n</lg>\n\n<lg>\n<l>asadartho 'vikalpārthaḥ parikalpārtha eva ca /</l>\n<l>vikalpopaśamārthaśca dhīmatāṃ taccatuṣṭayam // MSA_18.81 //</l>\n</lg>\n\n<lg>\n<l>ayogāddhetutotpattervirodhātsvayamasthiteḥ /</l>\n<l>abhāvāllakṣaṇaikāntyādanuvṛtternirodhataḥ // MSA_18.82 //</l>\n</lg>\n\n<lg>\n<l>pariṇāmopalabdheśca taddhetutvaphalatvataḥ /</l>\n<l>upāttatvādhipatvā[tyā]cca śuddhasatvānuvṛttitaḥ // MSA_18.83 //</l>\n</lg>\n\n<lg>\n<l>ādyastaratamenāpi cayenāśrayabhāvataḥ /</l>\n<l>vikāraparipākābhyāṃ tathā hīnaviśiṣṭataḥ // MSA_18.84 //</l>\n</lg>\n\n<lg>\n<l>bhāsvarābhāsvaratvena deśāntaragamena ca /</l>\n<l>sabījābījabhāvena pratibimbena codayaḥ // MSA_18.85 //</l>\n</lg>\n\n<lg>\n<l>caturdaśavidhotpattau hetumānaviśeṣataḥ /</l>\n<l>cayāyā[pā]rthādayogācca āśrayatva asaṃbhavāt // MSA_18.86 //</l>\n</lg>\n\n<lg>\n<l>sthitasyāsaṃbhavādante ādyanāśāvikārataḥ /</l>\n<l>tathā hīnaviśiṣṭatve bhāsvarābhāsvare 'pi ca // MSA_18.87 //</l>\n</lg>\n\n<lg>\n<l>gatyabhāvātsthitāyogāccaramatva asaṃbhavāt /</l>\n<l>anuvṛtteśca cittasya kṣaṇikaṃ sarvasaṃskṛtam // MSA_18.88 //</l>\n</lg>\n\n<lg>\n<l>bhūtānāṃ ṣaḍvidhārthasya kṣaṇikatvaṃ vidhīyate /</l>\n<l>śoṣavṛddheḥ prakṛtyā ca calatvād vṛddhihānitaḥ // MSA_18.89 //</l>\n</lg>\n\n<lg>\n<l>tatsaṃbhavātpṛthivyāśca pariṇāmacatuṣṭayāt /</l>\n<l>varṇagandharasasparśatulyatvācca tathaiva tat // MSA_18.90 //</l>\n</lg>\n\n<lg>\n<l>indhanādhīnavṛttitvāttāratamyopalabdhitaḥ /</l>\n<l>cittānuvṛtteḥ pṛcchātaḥ kṣaṇikaṃ bāhyamapyataḥ // MSA_18.91 //</l>\n</lg>\n\n<lg>\n<l>prajñaptyastitayā vācyaḥ pudgalo dravyato na tu /</l>\n<l>nopalambhādviparyāsāt saṃkleśāt kliṣṭahetutaḥ // MSA_18.92 //</l>\n</lg>\n\n<lg>\n<l>ekatvānyatvatovācyastasmāddoṣadvayādasau /</l>\n<l>skandhātmatvaprasaṅgācca taddravyatvaprasaṅgataḥ // MSA_18.93 //</l>\n</lg>\n\n<lg>\n<l>dravyasan yadyavācyaśca vacanīyaṃ prayojanaṃ /</l>\n<l>ekatvānyatvato 'vācyo na yukto niṣprayojanaḥ // MSA_18.94 //</l>\n</lg>\n\n<lg>\n<l>lakṣaṇāllokadṛṣṭācca śāstrato 'pi na yujyate /</l>\n<l>indhanāgnyoravācyatvamupalabdherdvayena hi // MSA_18.95 //</l>\n</lg>\n\n<lg>\n<l>dvaye sati ca vijñānasaṃbhavātpratyayo na saḥ /</l>\n<l>nairarthakyādato draṣṭā yāvanmoktā na yujyate // MSA_18.96 //</l>\n</lg>\n\n<lg>\n<l>svāmitve sati cānityamaniṣṭaṃ na pravartayet /</l>\n<l>tatkarmalakṣaṇaṃ sādhyaṃ saṃbodho bādhyate tridhā // MSA_18.97 //</l>\n</lg>\n\n<lg>\n<l>darśanādau ca tadyatnaḥ svayaṃbhūrna trayādapi /</l>\n<l>tadyatnapratyayatvaṃ ca niryatnaṃ darśanādikaṃ // MSA_18.98 //</l>\n</lg>\n\n<lg>\n<l>akartṛtvādanityatvātsakṛtrityapravṛttitaḥ /</l>\n<l>darśanādiṣu yatnasya svayaṃbhūtvaṃ na yujyate // MSA_18.99 //</l>\n</lg>\n\n<lg>\n<l>tathā sthitasya naṣṭasya prāgabhāvādanityataḥ /</l>\n<l>tṛtīyapakṣābhāvācca pratyayatvaṃ na yujyate // MSA_18.100 //</l>\n</lg>\n\n<lg>\n<l>sarvadharmā anātmānaḥ paramārthena śūnyatā /</l>\n<l>ātmopalambhe doṣaśca deśito yata eva ca // MSA_18.101 //</l>\n</lg>\n\n<lg>\n<l>saṃkleśavyavadāne ca avasthācchedabhinnake /</l>\n<l>vṛttisaṃtānabhedo hi pudgalenopadarśitaḥ // MSA_18.102 //</l>\n</lg>\n\n<lg>\n<l>ātmadṛṣṭiranutpādyā abhyāso 'nādikālikaḥ /</l>\n<l>ayatnamokṣaḥ sarveṣāṃ na mokṣaḥ pudgalo 'sti vā // MSA_18.103 //</l>\n</lg>\n\n<p>prajñaptyastitayā vācyaḥ pudgalo dravyato na tu /</p>\n\n<p>ekatvānyatvatovācyastasmādasau /</p>\n\n<p>skandhātmatvaprasaṅgācca taddravyatvaprasaṅgataḥ /</p>\n\n<p>dravyasanyadyavācyaśca vacanīyaṃ prayojanaṃ /</p>\n\n<p>ekatvānyatvato 'vācyo na yukto niṣprayojanaḥ /</p>\n\n<p>lakṣaṇāllokadṛṣṭācca śāstrato 'pi na yujyate /</p>\n\n<p>indhanāgnyoravācyatvamupalabdherdvayena hi /</p>\n\n<p>dvayaṃ pratītya vijñānasaṃbhavātpratyayo na saḥ /</p>\n\n<p>svāmitve sati vānityamaniṣṭaṃ na pravartayet //</p>\n\n<p>tadyatnapratyayatvaṃ ca niryatnaṃ darśanādikam /</p>\n\n<lg>\n<l>akartṛtvādanityatvātsakṛnnityapravṛttitaḥ /</l>\n<l>darśanādiṣu yatnasya svayaṃbhūtvaṃ na yujyate //</l>\n</lg>\n\n<lg>\n<l>tathā sthitasya naṣṭasya prāgabhāvādanityataḥ /</l>\n<l>tṛtīyapakṣābhāvācca pratyayatvaṃ na yujyate //</l>\n</lg>\n\n<lg>\n<l>sarve dharmā anātmānaḥ paramārthena śūnyatā /</l>\n<l>ātmopalambhe doṣaśca deśito yata eva ca //</l>\n</lg>\n\n<lg>\n<l>saṃkleśe vyavadāne ca avasthācchedabhinnake /</l>\n<l>vṛttisaṃtānabhedo hi pudgalenopadarśitaḥ //</l>\n</lg>\n\n<p>ātmadṛṣṭiranūtpādyā pūrvamevotpannatvāt /\nnāpi tadabhyāsārthaṃ yasmādātmadṛṣṭer</p>\n\n<p>abhyāso 'nādikālikaḥ /</p>\n\n<p>yadi cātmadarśanena mokṣa ityasau deśyeta /\nevaṃ sati syāt</p>\n\n<p>ayatnamokṣaḥ sarveṣāṃ</p>\n\n<lg>\n<l>evamebhirguṇairnityaṃ bodhisatvāḥ samanvitāḥ /</l>\n<l>ātmārthaṃ ca na riñcanti parārthaṃ sādhayanti ca // MSA_18.104 //</l>\n</lg>\n\n<p>mahāyānasūtrālaṃkāre bodhipakṣādhikāraḥ[aṣṭādaśaḥ] samāptaḥ</p>\n\n</div>\n<div>\n\n<p>ekonaviṃśatyadhikāraḥ</p>\n\n<p>āścarya vibhāge trayaḥ ślokāḥ /</p>\n\n<lg>\n<l>svadehasya parityāgaḥ saṃpatteścaiva saṃvṛttau /</l>\n<l>durbaleṣu kṣamā kāye jīvite nirapekṣiṇaḥ // MSA_19.1 //</l>\n</lg>\n\n<lg>\n<l>vīryārambho hyanāsvādo dhāneṣu sukha eva ca /</l>\n<l>niṣkalpanā na prajñāyāmāścaryaṃ dhīmatāṃ ga[ma]taṃ // MSA_19.2 //</l>\n</lg>\n\n<lg>\n<l>tathāgatakule janmalābho vyākaraṇasya ca /</l>\n<l>abhiṣekasya ca prāptirbodheścāścaryamiṣyate // MSA_19.3 //</l>\n</lg>\n\n<lg>\n<l>vairāgyaṃ karuṇāṃ caitya bhāvanāṃ paramāmapi /</l>\n<l>tathaiva samacittatvaṃ nāścaryaṃ tāsu yuktatā // MSA_19.4 //</l>\n</lg>\n\n<lg>\n<l>na tathātmani dāreṣu sutamitreṣu bandhuṣu /</l>\n<l>satvānāṃ pragataḥ sneho yathā satveṣu dhīmatāṃ // MSA_19.5 //</l>\n</lg>\n\n<lg>\n<l>arthiṣvapakṣapātaśca śīlasyākhaṇḍanā dhruvaṃ /</l>\n<l>kṣāntiḥ sarvatra satvārthaṃ[sarvārthaṃ]vīryārambho mahānapi // MSA_19.6 //</l>\n</lg>\n\n<lg>\n<l>dhyānaṃ ca kuśalaṃ nityaṃ prajñā caivāvikalpikā /</l>\n<l>vijñeyā bodhisatvānāṃ tāsveva samacittatā // MSA_19.7 //</l>\n</lg>\n\n<lg>\n<l>sthāpanā bhājanatve ca śīleṣveva ca ropaṇaṃ /</l>\n<l>marṣaṇā cāpakārasya arthe vyāpāragāmitā // MSA_19.8 //</l>\n</lg>\n\n<lg>\n<l>āvarjanā śāsane 'smiṃśchedanā saṃśayasya ca /</l>\n<l>satveṣu upakāritvaṃ dhīmatāmetadiṣyate // MSA_19.9 //</l>\n</lg>\n\n<lg>\n<l>samāśayena satvānāṃ dhārayanti sadaiva ye /</l>\n<l>janayantyāryabhūmau ca kuśalairvardhayanti ca // MSA_19.10 //</l>\n</lg>\n\n<lg>\n<l>duṣkṛtātparirakṣanti śrutaṃ vyutpādayanti ca /</l>\n<l>pañcabhiḥ karmabhiḥ satvamātṛkalpā jinātmajāḥ // MSA_19.11 //</l>\n</lg>\n\n<lg>\n<l>śraddhāyāḥ sarvasatveṣu sarvadā cāvaropaṇāt /</l>\n<l>adhiśīlādiśikṣāyāṃ vimuktau ca niyojanāt // MSA_19.12 //</l>\n</lg>\n\n<lg>\n<l>buddhādhyeṣaṇataścaiṣāmāvṛteśca vivarjanāt /</l>\n<l>pañcabhiḥ karmabhiḥ satvapitṛkalpā jinātmajāḥ // MSA_19.13 //</l>\n</lg>\n\n<lg>\n<l>anarhadeśanāṃ ye ca satvānāṃ gūhayanti hi /</l>\n<l>śikṣāvipattiṃ nindanti śaṃsantyeva ca saṃpadam // MSA_19.14 //</l>\n</lg>\n\n<lg>\n<l>avavādaṃ ca yacchanti mārānāvedayanti hi /</l>\n<l>pañcabhiḥ karmabhiḥ sattvabandhukalpā jinātmajāḥ // MSA_19.15 //</l>\n</lg>\n\n<lg>\n<l>saṃkleśe vyavadāne ca svayamaśrāntabuddhayaḥ /</l>\n<l>yacchanti laukikīṃ kṛtsnāṃ saṃpadaṃ cātilaukikīm // MSA_19.16 //</l>\n</lg>\n\n<lg>\n<l>sukhe hite cābhinnā[akheditvādabhinnā] ye sadā sukhahitaiṣiṇaḥ /</l>\n<l>pañcabhiḥ karmabhiḥ satvamitrakalpā jinātmajāḥ // MSA_19.17 //</l>\n</lg>\n\n<lg>\n<l>sarvadodyamavanto ye satvānāṃ paripācane /</l>\n<l>samyagniryāṇavaktāraḥ kṣamā vipratipattiṣu // MSA_19.18 //</l>\n</lg>\n\n<lg>\n<l>dvayasaṃpattidātārastadupāye ca kovidāḥ /</l>\n<l>pañcabhiḥ karmabhiḥ satvadāsakalpā jinātmajāḥ // MSA_19.19 //</l>\n</lg>\n\n<lg>\n<l>anutpattikadharmeṣu kṣāntiṃ prāptāśca ye matāḥ /</l>\n<l>sarvayā[no]padeṣṭāraḥ sidvayogāniyojakāḥ // MSA_19.20 //</l>\n</lg>\n\n<lg>\n<l>sumukhāḥ pratikāre ca vipāke cānapekṣiṇaḥ /</l>\n<l>pañcabhiḥ karmabhiḥ satvācāryakalpā jinātmajāḥ // MSA_19.21 //</l>\n</lg>\n\n<lg>\n<l>satvakṛtyārthamudyuktāḥ saṃbhārānpūrayanti ye /</l>\n<l>saṃbhṛtānmocayantyāśu vipakṣaṃ hāpayanti ca // MSA_19.22 //</l>\n</lg>\n\n<lg>\n<l>lokasaṃpattibhiścitrairalokairyojayanti ca /</l>\n<l>pañcabhiḥ karmabhiḥ satvopādhyāyakalpā jinātmajāḥ // MSA_19.23 //</l>\n</lg>\n\n<lg>\n<l>asaktyā caiva bhogeṣu śīlasya ca na khaṇḍanaiḥ /</l>\n<l>kṛtajñatānuyogācca pratipattau ca yogataḥ // MSA_19.24 //</l>\n</lg>\n\n<lg>\n<l>ṣaṭsu pāramitāsveva vartamānā hi dehinaḥ /</l>\n<l>bhavanti bodhisatvānāṃ tathā pratyupakāriṇaḥ // MSA_19.25 //</l>\n</lg>\n\n<lg>\n<l>vṛddhiṃ hāniṃ ca kāṅkṣanti satvānāṃ ca prapācanaṃ /</l>\n<l>viśeṣagamanaṃ bhūmau bodhiṃ cānuttarāṃ sadā // MSA_19.26 //</l>\n</lg>\n\n<lg>\n<l>trāsahānau samutpāde saṃśayacchedane 'pi ca /</l>\n<l>pratipattyavavāde ca sadābandhyā jinātmajāḥ // MSA_19.27 //</l>\n</lg>\n\n<lg>\n<l>dānaṃ niṣpratikāṅkṣasya niḥspṛhasya punarbhave /</l>\n<l>śīlaṃ kṣāntiśca sarvatra vīryaṃ sarvaśubhodaye // MSA_19.28 //</l>\n</lg>\n\n<lg>\n<l>vinā[ā?]rūpyaṃ tathā dhyānaṃ prajñā copāyasaṃhitā /</l>\n<l>samyakprayogo dhīrāṇāṃ ṣaṭsu pāramitāsuhi // MSA_19.29 //</l>\n</lg>\n\n<lg>\n<l>bhogasaktiḥ sacchidratvaṃ mānaścaiva sukhallikā /</l>\n<l>āsvādanaṃ vikalpaśca dhīrāṇāṃ hānihetavaḥ // MSA_19.30 //</l>\n</lg>\n\n<lg>\n<l>sthitānāṃ bodhisatvānāṃ pratipakṣeṣu teṣu ca /</l>\n<l>jñeyā viśeṣabhāgīyā dharmā etadviparyayāt // MSA_19.31 //</l>\n</lg>\n\n<lg>\n<l>pravā[tā]raṇāpi kuhanā saumukhyasya ca darśanā /</l>\n<l>lobhatvena tatha vṛttiḥ śāntavākkāyatā tathā // MSA_19.32 //</l>\n</lg>\n\n<lg>\n<l>suvākkaraṇasaṃpacca pratipattivivarjitā /</l>\n<l>ete hi bodhisatvānāmabhūtatvāya deśitāḥ /</l>\n<l>viparyayātprayuktānāṃ tadbhūtatvāya deśitāḥ // MSA_19.33 //</l>\n</lg>\n\n<lg>\n<l>te dānādyupaṃsahāraiḥ satvānāṃ vinayanti hi /</l>\n<l>ṣaṭprakāraṃ vipakṣaṃ hi dhīmantaḥ sarvabhūmiṣu // MSA_19.34 //</l>\n</lg>\n\n<lg>\n<l>dhīmadvyākaraṇaṃ dvedhā kālapudgalabhedataḥ /</l>\n<l>bodhau vyākaraṇe caiva mahāccānyadudāhṛtaṃ // MSA_19.35 //</l>\n</lg>\n\n<lg>\n<l>notpattikṣāntilābhena mānābhogavihānitaḥ /</l>\n<l>ekībhāvagamatvācca sarvabuddhajinātmajaiḥ // MSA_19.36 //</l>\n</lg>\n\n<lg>\n<l>kṣetreṇaṃ nāmnā kālena kalpanāmnā ca tatpunaḥ /</l>\n<l>parivārānuvṛtyā ca saddharmasya tadiṣyate // MSA_19.37 //</l>\n</lg>\n\n<lg>\n<l>saṃpatyutpattinaiyamyapāto 'khede ca dhīmatāṃ /</l>\n<l>bhāvanāyāśca sātatye samādhānācyutāvapi /</l>\n<l>kṛtyasiddhāvanābhoge kṣāntilābhe ca sarvathā // MSA_19.38 //</l>\n</lg>\n\n<lg>\n<l>pūjā śikṣāsamādānaṃ karuṇā śubhabhāvanā /</l>\n<l>apramādastathāraṇye śrutārthātṛptireva ca /</l>\n<l>sarvabhūmiṣu dhīrāṇāmavaśyakaraṇīyatā // MSA_19.39 //</l>\n</lg>\n\n<lg>\n<l>kāmeṣvādīnavajñānaṃ skhaliteṣu nirīkṣaṇā /</l>\n<l>duḥkhādhivāsanā caiva kuśalasya ca bhāvanā // MSA_19.40 //</l>\n</lg>\n\n<lg>\n<l>anāsvādaḥ sukhe caiva nimittānāmakalpanā /</l>\n<l>sātatyakaraṇīyaṃ hi dhīmatāṃ sarvabhūmiṣu // MSA_19.41 //</l>\n</lg>\n\n<lg>\n<l>dharmadānaṃ śīlaśuddhirnotpattikṣāntireva ca /</l>\n<l>vīryārambho mahāyāne antyā sakaruṇā sthitiḥ /</l>\n<l>prajñā pāramitānāṃ ca pradhānaṃ dhīmatāṃ matam // MSA_19.42 //</l>\n</lg>\n\n<lg>\n<l>vidyāsthānavyavasthānaṃ sūtrādyākārabhedataḥ /</l>\n<l>jñeyaṃ dharmavyavasthānaṃ dhīmatāṃ sarvabhūmiṣu // MSA_19.43 //</l>\n</lg>\n\n<lg>\n<l>punaḥ satvavyavasthānaṃ saptadhā tathatāśrayāt /</l>\n<l>caturdhā ca tridhā caiva yuktiyānavyavasthitiḥ // MSA_19.44 //</l>\n</lg>\n\n<lg>\n<l>yoniśaśca manaskāraḥ samyagdṛṣṭiḥ phalānvitā /</l>\n<l>pramāṇairvicayo 'cintyaṃ jñeyaṃ yukticatuṣṭayam // MSA_19.45 //</l>\n</lg>\n\n<lg>\n<l>āśayāddeśanāccaiva prayogātsaṃbhṛterapi /</l>\n<l>samudāgamabhedācca trividhaṃ yānamiṣyate // MSA_19.46 //</l>\n</lg>\n\n<lg>\n<l>āgantukatvaparyeṣā anyonyaṃ nāmavastunoḥ /</l>\n<l>prajñapterdvividhasyātra tanmātratvasya vaiṣaṇā // MSA_19.47 //</l>\n</lg>\n\n<lg>\n<l>sarvasyānupalambhācca bhūtajñānaṃ caturvidhaṃ /</l>\n<l>sarvārthasiddhyai dhīrāṇāṃ sarvabhūmiṣu jāyate // MSA_19.48 //</l>\n</lg>\n\n<lg>\n<l>pratiṣṭhābhogabījaṃ hi nimittaṃ bandhanasya hi /</l>\n<l>sāśrayāścittacaittāstu badhyante 'tra sabījakāḥ // MSA_19.49 //</l>\n</lg>\n\n<lg>\n<l>purataḥ sthāpitaṃ yacca nimittaṃ yatsthitaṃ svayaṃ /</l>\n<l>sarvaṃ vibhāvayandhīmān labhate bodhimuttamām // MSA_19.50 //</l>\n</lg>\n\n<lg>\n<l>tathatālambanaṃ jñānaṃ dvayagrāhavivarjitaṃ /</l>\n<l>dauṣṭhulyakāyapratyakṣaṃ tatkṣaye dhīmatāṃ matam // MSA_19.51 //</l>\n</lg>\n\n<lg>\n<l>tathatālambanaṃ jñānamanānākārabhāvitaṃ /</l>\n<l>sadasattārthe pratyakṣaṃ vikalpavibhu cocyate // MSA_19.52 //</l>\n</lg>\n\n<lg>\n<l>tattvaṃ saṃcchādya bālānāmatattvaṃ khyāti sarvataḥ /</l>\n<l>tattvaṃ tu bodhisatvānāṃ sarvataḥ khyātyapāsya tat // MSA_19.53 //</l>\n</lg>\n\n<lg>\n<l>akhyānakhyānatā jñeyā asadarthasadarthayoḥ /</l>\n<l>āśrayasya parāvṛttirmokṣo 'sau kāmacārataḥ // MSA_19.54 //</l>\n</lg>\n\n<lg>\n<l>anyonyaṃ tulyajātīyaḥ khyātyarthaḥ sarvato mahān /</l>\n<l>antarāyakarastasmātparijñāyainamutsṛjet // MSA_19.55 //</l>\n</lg>\n\n<lg>\n<l>paripācyaṃ viśodhyaṃ ca prāpyaṃ yogyaṃ ca pācane /</l>\n<l>samyaktvadeśanāvastu aprameyaṃ hi dhīmatām // MSA_19.56 //</l>\n</lg>\n\n<lg>\n<l>bodhisatva[citta]sya cotpādo notpādakṣāntireva ca /</l>\n<l>cakṣuśca nirmalaṃ hīnamāśravakṣaya eva ca // MSA_19.57 //</l>\n</lg>\n\n<lg>\n<l>saddharmasya sthitirdīrghā vyutpatticchittibhogatā /</l>\n<l>deśanāyāḥ phalaṃ jñeyaṃ tatprayuktasya dhīmataḥ // MSA_19.58 //</l>\n</lg>\n\n<lg>\n<l>ālambanamahatvaṃ ca pratipatterdvayostathā /</l>\n<l>jñānasya vīryārambhasya upāye kauśalasya ca // MSA_19.59 //</l>\n</lg>\n\n<lg>\n<l>udāgamamahatvaṃ ca mahatvaṃ buddhakarmaṇaḥ /</l>\n<l>etanmahatvayogāddhi mahāyānaṃ nirucyate // MSA_19.60 //</l>\n</lg>\n\n<lg>\n<l>gotraṃ dharmādhimuktiśca cittasyotpādanā tathā /</l>\n<l>dānādipratipattiśca nyāyā[mā]vakrāntireva ca // MSA_19.61 //</l>\n</lg>\n\n<lg>\n<l>satvānāṃ paripākaśca kṣetrasya ca viśodhanā /</l>\n<l>apratiṣṭhitanirvāṇaṃ bodhiḥ śreṣṭhā ca darśanāt[darśanā] // MSA_19.62 //</l>\n</lg>\n\n<lg>\n<l>ādhimokṣika ekaśca śuddhādhyāśayiko 'paraḥ /</l>\n<l>nimitte cānimitte ca cāryapyanabhisaṃskṛte /</l>\n<l>bodhisatvā hi vijñeyāḥ pañcaite sarvabhūmiṣu // MSA_19.63 //</l>\n</lg>\n\n<lg>\n<l>kāmeṣvasaktasstriviśuddhakarmā krodhābhibhūmyaṃ guṇatatparaśca /</l>\n<l>dharme 'calastatvagabhīradṛṣṭirbodhau spṛhāvān khalu bodhisattvaḥ // MSA_19.64 //</l>\n</lg>\n\n<lg>\n<l>anugraheccho 'nupaghātadṛṣṭiḥ paropaghāteṣvadhivāsakaśca /</l>\n<l>dhīro 'pramattaśca bahuśrutaśca parārthayuktaḥ khalu bodhisattvaḥ // MSA_19.65 //</l>\n</lg>\n\n<lg>\n<l>ādīnavajñaḥ svaparigraheṣu bhogeṣvasakto hyanigūḍhavairaḥ /</l>\n<l>yogī nimitte kuśalo 'kudṛṣṭiradhyātmasaṃsthaḥ khalu bodhisattvaḥ // MSA_19.66 //</l>\n</lg>\n\n<lg>\n<l>dayānvito hrīguṇasaṃniviṣṭo duḥkhādhivāsātsvasukheṣvasaktaḥ /</l>\n<l>smṛtipradhānaḥ susamāhitātmā yānāvikāryaḥ khalu bodhisattvaḥ // MSA_19.67 //</l>\n</lg>\n\n<lg>\n<l>duḥkhāpaho duḥkhakaro na caiva duḥkhādhivāso na ca duḥkhabhītaḥ /</l>\n<l>duḥkhādvimukto na ca duḥkhakalpo duḥkhābhyupetaḥ khalu bodhisattvaḥ // MSA_19.68 //</l>\n</lg>\n\n<lg>\n<l>dharmerato 'dharmarataḥ [dharme 'rato 'dharmarataḥ] prakṛtyā dharme jugupsī dharamābhiyuktaḥ /</l>\n<l>dharme vaśī dharmanirandhakāro dharmapradhānaḥ khalu bodhisattvaḥ // MSA_19.69 //</l>\n</lg>\n\n<lg>\n<l>bhogāpramatto niyamāpramatto rakṣāpramattaḥ kuśalāpramattaḥ /</l>\n<l>sukhāpramatto dharamāpramatto yānāpramatto khalu bodhisattvaḥ // MSA_19.70 //</l>\n</lg>\n\n<lg>\n<l>vimānalajjāstanudoṣalajja amarṣalajjaḥ parihāṇilajjaḥ /</l>\n<l>viśāla[visāra]lajjastanudṛṣṭilajjaḥ yānānyalajjaḥ khalu bodhisattvaḥ // MSA_19.71 //</l>\n</lg>\n\n<lg>\n<l>ihāpi cāmutra upekṣaṇena saṃskārayogena vibhutvalābhaiḥ /</l>\n<l>śamopa[samaupa]deśena mahāphalena anugrahe vartati bodhisattvaḥ // MSA_19.72 //</l>\n</lg>\n\n<lg>\n<l>bodhisatvo mahāsatvo dhīmāṃścaivottamadyutiḥ /</l>\n<l>jinaputro jinādhāro vijetātha jināṅkuraḥ // MSA_19.73 //</l>\n</lg>\n\n<lg>\n<l>vikrāntaḥ paramāścaryaḥ sārthavāho mahāyaśāḥ /</l>\n<l>kṛpāluśca mahāpuṇya īśvaro dhārmikastathā // MSA_19.74 //</l>\n</lg>\n\n<lg>\n<l>sutatvabodhaiḥ sumahārthabodhaiḥ sarvāva[rtha]bodhairapi nityabodhaiḥ /</l>\n<l>upāyabodhaiśca viśeṣaṇena tenocyate hetuna bodhisatvaḥ // MSA_19.75 //</l>\n</lg>\n\n<lg>\n<l>ātmānubodhāttanudṛṣṭibodhādvicitravijñaptivibodhataśca /</l>\n<l>sarvasya cābhūtavikalpabodhāttenocyate hetuna bodhisatvaḥ // MSA_19.76 //</l>\n</lg>\n\n<lg>\n<l>abodhabodhādanubodhabodhādabhāvabodhātprabhavānubodhāt /</l>\n<l>abodhabodhapratibodhataśca tenocyate hetuna bodhisattvaḥ // MSA_19.77 //</l>\n</lg>\n\n<p>anarthabodhātparamārthabodhātsarvāva[rtha]bodhātsakalārthabodhāt /</p>\n\n<l>boddhavyabodhāśrayabodhabodhāttenocyate hetuna bodhisattvaḥ // MSA_19.78 //</l>\n\n<lg>\n<l>niṣpannabodhātpadabodhataśca garbhānubodhāt kramadarśanasya /</l>\n<l>bodhādbhṛśaṃ saṃśayahānibodhāt tenocyate hetuna bodhisattvaḥ // MSA_19.79 //</l>\n</lg>\n\n<lg>\n<l>lābhī hyalābhī dhīsaṃsthitaśca boddhānuboddhā pratideśakaśca /</l>\n<l>nirjalpabuddhirhatamānamānī hyapakkasaṃpakkamatiśca dhīmān // MSA_19.80 //</l>\n</lg>\n\n<p>mahāyānasūtrālaṃkāre guṇādhikāraḥ [ekonaviṃśatitamaḥ?] samāptaḥ</p>\n\n</div>\n<div>\n\n<p>viṃśatitamaḥekaviṃśatitamaścādhikāraḥ</p>\n\n<p>liṅgavibhāge dvau ślokau</p>\n\n<lg>\n<l>anukampā priyākhyānaṃ dhīratā muktahastatā /</l>\n<l>gambhīrasaṃdhinirmokṣo liṅgānyetāni dhīmatāṃ // MSA_20.1 //</l>\n</lg>\n\n<lg>\n<l>parigrahe 'dhimuktyāptāvakhede dvayasaṃgrahe /</l>\n<l>āśayācca prayogācca vijñeyaṃ liṅgapañcakaṃ // MSA_20.2 //</l>\n</lg>\n\n<lg>\n<l>bodhisatvā hi satataṃ bhavantaścakravartinaḥ /</l>\n<l>prakurvanti hi satvārthaṃ gṛhiṇaḥ sarvajanmasu // MSA_20.3 //</l>\n</lg>\n\n<lg>\n<l>ādānalabdhā pravrajyā dharmatopagatā parā /</l>\n<l>nidarśikā ca pravrajayā dhīmatāṃ sarvabhūmiṣu // MSA_20.4 //</l>\n</lg>\n\n<lg>\n<l>aprameyairguṇairyuktaḥ pakṣaḥ pravrajitasya tu /</l>\n<l>gṛhiṇo bodhisatvāddhi yatistasmādviśiṣyate // MSA_20.5 //</l>\n</lg>\n\n<lg>\n<l>paratreṣṭaphalecchā ca śubhavṛttāvihaiva ca /</l>\n<l>nirvāṇecchā ca dhīrāṇāṃ satveṣvāśaya iṣyate /</l>\n<l>aśuddhaśca viśuddhaśca suviśuddhaḥ sarvabhūmiṣu // MSA_20.6 //</l>\n</lg>\n\n<lg>\n<l>praṇidhānātsamāccittādādhipatyātparigrahaḥ /</l>\n<l>gaṇasya karṣaṇatvācca dhīmatāṃ sarvabhūmiṣu // MSA_20.7 //</l>\n</lg>\n\n<lg>\n<l>karmaṇaścādhipatyena praṇidhānasya cāparā /</l>\n<l>samādheśca vibhutvasya cotpattirdhīmatāṃ matā // MSA_20.8 //</l>\n</lg>\n\n<lg>\n<l>lakṣaṇātpudgagalācchikṣāskandhaniṣpattiliṅgataḥ /</l>\n<l>nirukteḥ prāptitaścaiva vihāro bhūmireva ca // MSA_20.9 //</l>\n</lg>\n\n<lg>\n<l>śūnyatā paramātmasya karmānāśe vyavasthitiḥ /</l>\n<l>vihṛtya sasukhairdhyānairjanma kāme tataḥ param // MSA_20.10 //</l>\n</lg>\n\n<lg>\n<l>tataśca bodhipakṣāṇāṃ saṃsāre pariṇāmanā /</l>\n<l>vinā ca cittasaṃkleśaṃ satvānāṃ paripācanā // MSA_20.11 //</l>\n</lg>\n\n<lg>\n<l>upapattau ca saṃcitya saṃkleśasyānurakṣaṇā /</l>\n<l>ekāyanapathaśliṣṭā 'nimittaikāntikaḥ pathaḥ // MSA_20.12 //</l>\n</lg>\n\n<lg>\n<l>animitte 'pyanābhogaḥ kṣetrasya ca viśodhanā /</l>\n<l>satvapākasya niṣpattirjāyate ca tataḥ param // MSA_20.13 //</l>\n</lg>\n\n<lg>\n<l>samādhidhāraṇīnāṃ ca bodheścaiva viśuddhatā /</l>\n<l>etasmācca vyavasthānādvijñeyaṃ bhūmilakṣaṇam // MSA_20.14 //</l>\n</lg>\n\n<lg>\n<l>viśuddhadṛṣṭiḥ suviśuddhaśīlaḥ samāhito dharmavibhūtamānaḥ /</l>\n<l>saṃtānasaṃkleśaviśuddhibhede nirmāṇa ekakṣaṇalabdhabuddhiḥ // MSA_20.15 //</l>\n</lg>\n\n<lg>\n<l>upekṣakaḥ kṣetraviśodhakaśca syātsatvapāke kuśalo maharddhiḥ /</l>\n<l>saṃpūrṇakāyaśca nidarśane ca śakto 'bhiṣiktaḥ khalu bodhisatvaḥ // MSA_20.16 //</l>\n</lg>\n\n<lg>\n<l>dharmatāṃ pratividhyeha adhiśīle 'nuśikṣaṇe /</l>\n<l>adhicitte 'pyadhiprajñe prajñā tu dvayagocarā // MSA_20.17 //</l>\n</lg>\n\n<lg>\n<l>dharmatatvaṃ tadajñānajñānādyā vṛttireva ca /</l>\n<l>prajñāyā gocarastasmād dvibhūmau tadvyavasthitiḥ // MSA_20.18 //</l>\n</lg>\n\n<lg>\n<l>śikṣāṇāṃ bhāvanāyāśca phalamanyaccaturvidham /</l>\n<l>animittasasaṃskāro vihāraḥ prathamaṃ phalam // MSA_20.19 //</l>\n</lg>\n\n<lg>\n<l>sa evānabhisaṃskāro dvitīyaṃ phalamiṣyate /</l>\n<l>kṣetraśuddhiśca satvānāṃ pākaniṣpattireva ca // MSA_20.20 //</l>\n</lg>\n\n<lg>\n<l>samādhidhāraṇīnāṃ ca niṣpattiḥ paramaṃ phalaṃ /</l>\n<l>caturvidhaṃ phalaṃ hyetat caturbhūmisamāśritam // MSA_20.21 //</l>\n</lg>\n\n<lg>\n<l>dharmatāṃ pratividhyeha śīlaskandhasya śodhanā /</l>\n<l>samādhiprajñāskandhasya tata ūrdhvaṃ viśodhanā // MSA_20.22 //</l>\n</lg>\n\n<lg>\n<l>vimuktimuktijñānasya tadanyāsu viśodhanā /</l>\n<l>caturvidhādāvaraṇāt pratighātāvṛterapi // MSA_20.23 //</l>\n</lg>\n\n<lg>\n<l>aniṣpannāśca niṣpannā vijñeyāḥ sarvabhūmayaḥ /</l>\n<l>niṣpannā apyaniṣpannā niṣpannāśca punarmatāḥ // MSA_20.24 //</l>\n</lg>\n\n<lg>\n<l>niṣpattirvijñeyā yathāvyavasthānamanasikāreṇa /</l>\n<l>tatkalpanatājñānādavikalpanayā ca tasyaiva // MSA_20.25 //</l>\n</lg>\n\n<lg>\n<l>bhāvanā api niṣpattiracintyaṃ sarvabhūmiṣu /</l>\n<l>pratyātmavedanīyatvāt buddhānāṃ viṣayādapi // MSA_20.26 //</l>\n</lg>\n\n<lg>\n<l>adhimuktirhi sarvatra sālokā liṅgamiṣyate /</l>\n<l>alīnatvamadīnatvamaparapratyayātmatā // MSA_20.27 //</l>\n</lg>\n\n<lg>\n<l>prativedhaśca sarvatra sarvatra samacittatā /</l>\n<l>aneyānunayopāyajñānaṃ maṇḍalajanma ca // MSA_20.28 //</l>\n</lg>\n\n<lg>\n<l>nācchando na ca lubdhahrasvahṛdayo na krodhano nālaso nāmaitrīkarūṇāśayo na kumatiḥ kalpairvikalpairhataḥ /</l>\n<l>no vikṣiptamatiḥ sukhairna ca hato duḥkhairna vā [vyā]vartate satyaṃ mitramupāśritaḥ śrutaparaḥ pūjāparaḥ śāstari // MSA_20.29 //</l>\n</lg>\n\n<p>sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayatyaharaharyo hyuttamopāyavit /</p>\n\n<l>jātaḥ svāyatane sadā śubhakaraḥ krīḍatyabhijñāguṇaiḥ sarveṣāmuparisthito guṇanidhirjñeyaḥ sa buddhātmanaḥ // MSA_20.30 //</l>\n\n<lg>\n<l>śamathe vipaśyanāyāṃ ca dvayapañcātmako mataḥ /</l>\n<l>dhīmatāmanuśaṃso hi sarvathā sarvabhūmiṣu // MSA_20.31 //</l>\n</lg>\n\n<lg>\n<l>paśyatāṃ bodhimāsannāṃ satvārthasya ca sādhanaṃ /</l>\n<l>tīvra utpadyate modo muditā tena kathyate // MSA_20.32 //</l>\n</lg>\n\n<lg>\n<l>dauḥ śīlyābhogavaimalyādvimalā bhūmirucyate /</l>\n<l>mahādharmāvabhāsasya karaṇācca prabhākarī // MSA_20.33 //</l>\n</lg>\n\n<lg>\n<l>arcirbhūtā yato dharmā bodhipakṣāḥ pradāhakāḥ /</l>\n<l>arciṣmatīti tadyogātsā bhūmirdvayadāhataḥ // MSA_20.34 //</l>\n</lg>\n\n<lg>\n<l>satvānāṃ paripākaśca svacittasya ca rakṣaṇā /</l>\n<l>dhīmadbhirjīyate duḥkhaṃ durjayā tena kathyate // MSA_20.35 //</l>\n</lg>\n\n<lg>\n<l>ābhimukhyād dvyasyeha saṃsārasyāpi nirvṛteḥ /</l>\n<l>uktā hyabhimukhī bhūmiḥ prajñāpāramitāśrayāt // MSA_20.36 //</l>\n</lg>\n\n<lg>\n<l>ekāyanapathaśleṣādbhūmirdūraṃgamā matā /</l>\n<l>dvyasaṃjñāvicalanādacalā ca nirucyate // MSA_20.37 //</l>\n</lg>\n\n<lg>\n<l>pratisaṃvinmatisādhutvādbhūmiḥ sādhumati matā /</l>\n<l>dharmameghā dvayavyāpterdharmākāśasya meghavat // MSA_20.38 //</l>\n</lg>\n\n<lg>\n<l>vividhe śubhanirhāre ratyā viharaṇātsadā /</l>\n<l>sarvatra bodhisatvānāṃ vihārabhūmayo matāḥ // MSA_20.39 //</l>\n</lg>\n\n<lg>\n<l>bhūyo bhūyo 'mitāsvāsu ūrdhvaṃgamanayogataḥ /</l>\n<l>bhūtāmitābhayārthāya ta eveṣṭā hi bhūmayaḥ // MSA_20.40 //</l>\n</lg>\n\n<lg>\n<l>bhūmilābhe[bho]'dhimukteśca cariteṣu ca vartanāt /</l>\n<l>prativedhācca bhūmīnāṃ niṣpatteśca caturvidhaḥ // MSA_20.41 //</l>\n</lg>\n\n<lg>\n<l>mahāyāne 'dhimuktānāṃ hīnayāne ca dehināṃ /</l>\n<l>dvayorāvarjanārthāya vinayāya ca deśitāḥ /</l>\n<l>caryāścatasro dhīrāṇāṃ yathāsūtrānusārataḥ // MSA_20.42 //</l>\n</lg>\n\n<lg>\n<l>anukampakasatveṣu saṃyogavigamāśaya /</l>\n<l>aviyogāśaya saukhyahitāśaya namo 'stute // MSA_20.43 //</l>\n</lg>\n\n<lg>\n<l>sarvāvaraṇanirmukta sarvalokābhibhū mune /</l>\n<l>jñānena jñeyaṃ vyāptaṃ te muktacitta namo 'stute // MSA_20.44 //</l>\n</lg>\n\n<lg>\n<l>aśeṣaṃ sarvasatvānāṃ sarvakleśavināśaka /</l>\n<l>kleśaprahāraka kliṣṭasānukrośa namo 'stute // MSA_20.45 //</l>\n</lg>\n\n<lg>\n<l>anābhoga nirāsaṅga avyāghāta samāhita /</l>\n<l>sadaiva sarvapraśnānāṃ visarjaka namo 'stu te // MSA_20.46 //</l>\n</lg>\n\n<lg>\n<l>āśraye 'thāśrite deśye vākye jñāne ca deśike /</l>\n<l>avyāhatamate nityaṃ sudeśika namo 'stute // MSA_20.47 //</l>\n</lg>\n\n<lg>\n<l>upetya vacanaisteṣāṃ carijña āgatau gatau /</l>\n<l>niḥ sāre caiva satvānāṃ svavavāda namo 'stu te // MSA_20.48 //</l>\n</lg>\n\n<lg>\n<l>satpauruṣyaṃ prapadyante tvāṃ dṛṣṭvā sarvadehinaḥ /</l>\n<l>dṛṣṭamātrātprasādasya vidhāyaka namo 'stu te // MSA_20.49 //</l>\n</lg>\n\n<lg>\n<l>ādānasthānasaṃtyāganirmāṇapariṇāmane /</l>\n<l>samādhijñānavaśitāmanuprāpta namo 'stu te // MSA_20.50 //</l>\n</lg>\n\n<lg>\n<l>upāye śaraṇe śuddhau satvānāṃ vipravādane /</l>\n<l>mahāyāne ca niryāṇe mārabhañja namo 'stu te // MSA_20.51 //</l>\n</lg>\n\n<lg>\n<l>jñānaprahāṇaniryāṇavighnakārakadeśika /</l>\n<l>svaparārthe 'nyatīrthyānāṃ nirādhṛṣya namo 'stu te // MSA_20.52 //</l>\n</lg>\n\n<lg>\n<l>vi[ni]gṛhyavaktā parṣatsu dvyasaṃkleśavarjita /</l>\n<l>nirārakṣa asaṃmoṣa gaṇakarṣa namo 'stu te // MSA_20.53 //</l>\n</lg>\n\n<lg>\n<l>cāre vihāre sarvatra nāstyasarvajñaceṣṭitaṃ /</l>\n<l>sarvadā tava sarvajña bhūtārthika namo 'stu te // MSA_20.54 //</l>\n</lg>\n\n<lg>\n<l>sarvasattvārthakṛtyeṣu kālaṃ tvaṃ nātivartase /</l>\n<l>abandhyakṛtya satatamasaṃmoṣaḥ namo 'stu te // MSA_20.55 //</l>\n</lg>\n\n<lg>\n<l>sarvalokamahorātraṃ ṣaṭkṛtvaḥ pratyavekṣase /</l>\n<l>mahākaruṇayā yukta hitāśaya namo 'stu te // MSA_20.56 //</l>\n</lg>\n\n<lg>\n<l>cāreṇādhigamenāpi jñānenāpi ca karmaṇā /</l>\n<l>sarvaśrāvakapratyekabuddhottama namo 'stu te // MSA_20.57 //</l>\n</lg>\n\n<lg>\n<l>tribhiḥ kāyairmahābodhiṃ sarvākārāmupāgata /</l>\n<l>sarvatra sarvasatvānāṃ kāṅkṣāchida namo 'stu te // MSA_20.58 //</l>\n</lg>\n\n<lg>\n<l>niravagraha nirdoṣa niṣkāluṣyānavasthita /</l>\n<l>āniṅkṣya sarvadharmeṣu niṣprapañca namo 'stu te // MSA_20.59 //</l>\n</lg>\n\n<lg>\n<l>niṣpannaparamārthoṃ 'si sarvabhūmiviniḥsṛtaḥ /</l>\n<l>sarvasatvāgratāṃ prāptaḥ sarvasatvavimocakaḥ // MSA_20.60 //</l>\n</lg>\n\n<lg>\n<l>akṣayairasamairyukto guṇairlokeṣu dṛśyase /</l>\n<l>maṇḍaleṣvapyadṛśyaśca sarvathā devamānuṣaiḥ // MSA_20.61 //</l>\n</lg>\n\n<p>mahāyānasūtrālaṃkāreṣu vyavadātasamayamahābodhisatvabhāṣite caryāpratiṣṭhādhikāro nāmaikaviṃśatitamo 'dhikāraḥ</p>\n\n<p>samāptaśca mahāyānasūtrālaṃkāra iti</p>\n\n  </div>\n</body>\n\n"
}