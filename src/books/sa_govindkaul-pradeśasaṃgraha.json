{
  "title": "sa_govindkaul-pradeśasaṃgraha",
  "body": "<body xmlns='http://www.tei-c.org/ns/1.0'>\n      <div type='section' n='1. Kaśmīrā Maṇḍalam' xml:id='PradeSaṃ_1'>\n\t<head>1. Kaśmīrā Maṇḍalam</head>\n\t<p>oṃ śrī gaṇeśāya namaḥ |\n\tpaṇḍitakalhaṇakṛtarājataraṅgiṇyāṃ prathame taraṅge ślokasaṃ 27 kaśmīrā |\n\tasyāḥ satīsara iti dvitīyaṃ nāma |\n\tasya niruktiḥ |\n\tkaṃ jalaṃ śmīrati calaty asmād iti śmīra smīra calane iti dhātor auṇādikaṃ rūpam |\n\ttathā ca nīlamate</p>\n\t<lg>\n\t  <l>kaṃ vāri halinā yasmād deśād asmād apākṛtam |</l>\n\t</lg>\n\t<p>ataḥ sarvajagatkhyātaṃ kaśmīrākhyaṃ bhaviṣyati |\n\tanyac ca calanaṃ sampādanam ity api tanmatenaivāvagamyate |\n\ttathā ca kaśyapena sampāditasyāpi maṇḍalasya kaśmīrā iti nāma |\n\tetad api nīlamatād evāvabudhyate |\n\ttathā hi</p>\n\t<lg>\n\t  <l>kaḥ prajāpatir uddiṣṭaḥ kaśyapaś ca prajāpatiḥ |</l>\n\t  <l>atas tadākhyayā tīrthaṃ kāśmīrākhyaṃ bhaviṣyati || iti |</l>\n\t</lg>\n\t<p>asya kaśmīrāpadasya kaśīra iti kāśmīrikabhāṣāyāṃ nāma vartate |\n\tata eva kaśmīrotpannasya puṃsaḥ kaśur iti nāmāsti |\n\tpunaś cānyamatena kaśmīrāpadaniruktau bahavo vibhedāḥ santi |\n\ttathā ca pārisekānuvādavidaḥ kecana kaśyapamar iti kathayanti |\n\ttanmatena kaśmīrabhāṣāyāṃ marpadasya gṛham ity arthaḥ |\n\ttathā ca kaśyapasya gṛham iti yāvat |\n\tanye tu kaśūr iti kaścid rākṣasaḥ pūrvasmin kāle babhūva |\n\ttasyaiva rakṣasasya marpadavācyā ekā apsarāḥ parīpadavācyā taddhastagatāpy āsīt |\n\ttābhyām eva sarvatra bambhramyamāṇābhyāṃ yad atra manohare maṇḍale svanivāsārthaṃ sthitir āsāditā |\n\tataḥ kaśmar iti tadākhyayaiva prathām āgatyāyaṃ deśaḥ sarvajagatprasiddhaḥ sampanna ityādi svapustakeṣu likhanti |\n\tparaṃ tu asmin nāmani grāmīṇānāṃ nāgarikānāṃ ca kvāpy uccāraṇādiviṣaye bhedo nāstīti śam ||</p>\n      </div>\n      <div type='section' n='2. Nīlanāgaḥ Varanāgo vā' xml:id='PradeSaṃ_2'>\n\t<head>2. Nīlanāgaḥ Varanāgo vā</head>\n\t<p>ślo 28 nambara 2 nāgādhīśena nīlena |\n\tayaṃ nīlābhidho nāgaḥ kaśyaparṣiputraḥ |\n\tkaśmīrasthāne ka nāgānām adhipatiḥ |\n\ttena kaśyapena svakīyapitrā kaśmīrāsampādanakāla eva teṣām asaṃkhyānāṃ nāgānām ādhipatye sukarmaśikṣāyai kukarmaṇo nivṛttaye cābhiṣiktaḥ |\n\tśāhūbād puragaṇo yo 'dhunā śrīraṇavīrasiṃghapurā iti nāma dhārayati tasminn eva puragaṇe pīr pañcāl iti khyāto yo 'yaṃ kaśmīradeśasya pañcanadadeśasya ca madhye sīmaiva gaṇanīyatām āgataḥ parvato 'sti |\n\ttasmād eva parvatād ardhakrośamite kaśmīraunmukhyabhājimārge mahān aṣṭakoṇo 'gādhaḥ śītalajalaś ca nīlanāganivāsasthānaṃ jalāśayo vartate |\n\tasya varanāgaḥ nīlanāgaḥ vīranāgaḥ ityādīni nāmāni santi |\n\ttatra varanāgaḥ uttamanāgaḥ nīlanāgaḥ nīlanāmānāgaḥ nīlavarṇajalavān nāgaś ca vīranāgaḥ vīraś cāsau nāga iti grāmīṇas tu asya sthānasya vernāga iti nāma kathayanti |\n\teto vernāg evādhunā grāmanāmāpy asti |\n\tvaranāgaveranāgayoś ca sādṛśyam evoccāraṇe 'pi vartate |\n\tkecana bhṛṅgīśasaṃhitāmatāmatāśrayiṇo vīrī iti grāmasya nāmoktā vīrīviṣayasthito nāgaḥ vīrīnāga iti nāma kathayanti |\n\tasmiñ jalāśaye matsyā asaṃkhyāḥ santi |\n\tpunaś ca asya jalāśayasya pāścāttye taṭa ekā bṛhacchālā purātanakālīnena jyahāṃgīrarājñā sampāditā yasyām ādhunikarājñā jīrṇoddhārādikaṃ niramīyata |\n\tatraika ārāmo 'pi purātanarājasampādito bhavati ||</p>\n      </div>\n      <div type='section' n='3. Kapaṭeśvaraḥ' xml:id='PradeSaṃ_3'>\n\t<head>3. Kapaṭeśvaraḥ</head>\n\t<p>ślo 32 nambara 3 kāṣṭharūpam umāpatim |\n\tkāṣṭharūpaṃ kāṣṭhākṛtim umāyāḥ pārvatyāḥ patir bhartā śivaḥ |\n\ttaṃ śivaṃ samyak sparśaṃ kurvatāṃ puruṣāṇāṃ bhogaprāptir bhavati |\n\tpurā sarvair munibhiḥ prārthitena śivena teṣām evānugrahārthaṃ kapaṭenaiva svamūrtiprākaṭyakaraṇaṃ munibhyo 'ṅgīkṛtam |\n\tathaitādṛśaṃ śivād varaṃ labdhvāgatya cāsmin sthāne kāṣṭhā eva jale vivartamānā dṛṣṭāḥ |\n\tato 'sya tīrthībhūtasya jalāśayasya kapaṭeśvara iti nāma kṛtam |\n\tadhunāpy asmiñ jalāśaya eko bṛhatkāṣṭho darīdṛśyate |\n\tnīlamate 'pi kapaṭeśvaramāhātmyavarṇane kapaṭena darśanaṃ dāsyāmi bhavadbhya iti munīn prati śivenoktaṃ yadā tadaivāgatya munibhir asmiñ jale kāṣṭhākṛteḥ śivasya darśanaṃ kṛtam |\n\tato 'sya sthānasya kapaṭeśvara iti nāma sampannam |\n\tetādṛśy eva kathā vistare soktāsti |\n\tgrāmīṇāḥ kaśmīrabhāṣayā asya sthānasya koṭyher iti nāma vadanti |\n\tata eva kuṭahārapuragaṇo 'pi anenaiva nāmnā prakhyātiṃ prāptaḥ yasminn ayam eko grāmaḥ koṭyher iti nāmnādhunāpi kathyamāno 'sti |\n\tayaṃ puragaṇaḥ pūrvoktāt śāhūbādapuragaṇād adhastāt krośacatuṣṭayena bhavati |\n\tasminn eva achyabal iti sthānaṃ sarvajanamate priyaṃ sarvataḥ prakhyātaṃ ca bhavati |\n\tgrāmīṇā asya jalāśayasya saṅkarṣaṇ nāg iti nāmāpi vadanto vartante ||</p>\n      </div>\n      <div type='section' n='4. Pāpasūdanatīrtham' xml:id='PradeSaṃ_4'>\n\t<head>4. Pāpasūdanatīrtham</head>\n\t<p>ślo 32 nambara 4 pāpasūdanaṃ tīrthāntaḥ |\n\tpāpāni sūdayati nāśayati yat tat pāpasūdanaṃ pāpanāśakaṃ tīrtham |\n\ttasmiṃs tīrthasaṃspṛśatāṃ snānaṃ kurvatāṃ puruṣāṇāṃ muktiprāptir bhavati |\n\tatrāpi mahāñ jalāśayo vartate |\n\tkaśmīrabhāṣāyām apy asya jalāśayasya pāpaharaṇ nāg iti nāma sarvatra grāmīṇāḥ kathayanti |\n\tayaṃ jalāśayaḥ pūrvoktāt kuṭahārapargaṇād alpāntaravartini vāmapārśvapuragaṇe ādhunike kāle khourpor iti khyāta puragaṇe 'sti |\n\ttatrāpi sālīpāṃjamul iti khyātaṃ grāmadvayam asti |\n\ttayor eva madhye 'yaṃ pāpaharaṇ nāg ityabhidho jalāśayo vartate |\n\tatra pāpasūdanapāpaharaṇapadayoḥ sadṛśārthatvena saṃskṛte kaśmīrabhāṣāyām api asmin pade tādṛśo bhedo nāsti |\n\tayaṃ jalāśayaś catuṣkoṇo nīlanāgād alpataro 'pi vartate |\n\tkadācana vāriparṇīyasya kaśmīrabhāṣāyāṃ muṅgol nāmāsti |\n\ttathācchādito 'pi dṛśyate ||</p>\n      </div>\n      <div type='section' n='5. Trisandhyā Devī' xml:id='PradeSaṃ_5'>\n\t<head>5. Trisandhyā Devī</head>\n\t<p>ślo 33 nambara 5 sandhyā devī |\n\tsamyak dhyāyate dvijātibhir yā sā sandhyā |\n\tsā cāsau devī dyotanaśīlā krīḍanaśīlā ceti asya tīrthavarasya sarvajagatprasiddhaṃ trisandhyā iti nāma sarve kathayanti |\n\tetat tīrthaṃ parvatasya kukṣau vartate |\n\tatra jalāśayo vartulākāro 'dhastāt saṃkucita uparitane bhāge vistṛtākāro bhavati |\n\tpunaś cāyaṃ sadaiva śuṣko vasantakāle paripūrṇajalo grīṣmakāle trivāraṃ dine trivāraṃ rātrau ca paripūrṇajalaḥ śuṣkajalo 'pi bhavati |\n\tarthāt cañcalatayā jalavān jalābhāvavāṃś ca bhavati |\n\ttathā coktaṃ bhṛṅgīśasaṃhitādiśāstrabhedeṣu</p>\n\t<lg>\n\t  <l>sadā śuṣkā madhau pūrṇā grīṣme cañcalavāhinī |</l>\n\t  <l>trikālavāhinī sandhyā sā sandhyā mokṣādāyinīti</l>\n\t</lg>\n\t<p>ato grīṣmakāle jyaiṣṭhe māsi yathā prabhāte madhyāhne sāyaṃkāle ca sandhyopāsanaṃ kriyate |\n\ttathaivāsya tīrthavarasya yātrā sandhyeva bhavati |\n\tayaṃ jalāśayo madhye pārśvayoś ca vartulākāraiḥ prastarair bharito 'sti |\n\tyasmin kāle sandhyāṃ vidhāya jalaṃ śuṣkatāṃ gacchati tasmin kāle tebhya eva pāṣāṇarandhrebhya ākhavo nirgatya bhaktaiḥ pūjārthaṃ jalāśaye pātitam akṣatādikaṃ bhakṣayanti |\n\tasya tīrthavarasya samīpe saptarṣīṇāṃ saptajalāśayā bhavanti |\n\ttebhya ekā kulyāpi nirgacchati |\n\tsālpā nady asya parvatasthatīrthavarasyādhastād vartate |\n\tsandhyākaraṇavelāyāṃ tīrthajalaṃ jalāśayān nirgatya nadījalamadhye patati |\n\ttatra saṃgamatīrthe snānādikaṃ bhavati |\n\tayaṃ jalāśayo bhṛṅgpuragaṇe pūrvoktakuṭahārapuragaṇanikaṭavartini yo divalgāsanāmā grāmo 'sti |\n\ttanmadhye khyātimad bhavati |\n\tgrāmīṇāḥ kāśmīrikāś cāsya tīrthasya sundabhrār iti nāma vadanti |\n\ttatra bhrār kaśmīrabhāṣāyāṃ devīnāma bhavati |\n\tataḥ sundabhrār sundaradevīty arthaḥ |\n\tasya puragaṇasya bhṛṅggrāmasya ca divalgon iti grāmīṇānām uccaraṇaviṣaye vartate |\n\tasya grāmasyādhastāt bihū jalan gām iti khyātaṃ grāmadvayaṃ bhavati |\n\tasya tīrthavarasya śirasi eko vṛkṣaḥ pippalavṛkṣa ivopalakṣaṇībhūto 'pi vartate |\n\tsandhyākaraṇavelāyāṃ jalaprādurbhāvakāle puṣpākṣatanaivedyādipātanenāpy antardhānaṃ jalam āgacchati |\n\ttadā jalāśayād eva jalaṃ uddhṛtya snānādikaṃ sarve kurvanti |\n\tatha dvitīyasandhyākaraṇavelāyāṃ vinītatayā pratīkṣamāṇair janair yadā sthīyate tadā jalaṃ pūrvavad bahir nirgatya saṃgamajalena militvā snānādikaṃ sidhyati |\n\tye kecana daṇḍadhāriṇo rājapuruṣāḥ khaḍgādyāyudhādibhis sahaivāvinītavat sandhyākaraṇavelāyāṃ jalāśayasyāsya taṭe 'śucitayaivāgacchanti tān aśucīn avinītāṃś ca dṛṣṭvā jalam adarśanaṃ yāti |\n\tataḥ sarvathaivāyaṃ tīrthavaro 'dbhuto mānyaḥ pūjyaś cāsmin deśe khyātatamo 'pi vartate |\n\tata eva</p>\n\t<lg>\n\t  <l>darśanaṃ puṇyapāpānām anvayavyatirekayor</l>\n\t</lg>\n\t<p>iti kalhaṇoktaṃ satyatayā bhāti yato 'sya puṇyavanta eva darśanaṃ prāpnuvanti |\n\tpāpinas tu tatra gatvāpi darśanarahitā eva pratyāgacchanti ||</p>\n      </div>\n      <div type='section' n='6. Svayambhūḥ Agniḥ' xml:id='PradeSaṃ_6'>\n\t<head>6. Svayambhūḥ Agniḥ</head>\n\t<p>śloka 34 nambara 6 svayambhūr |\n\thutabhuk svayam eva na tu anyena kenāpi prajvālyamāno yo bhavati sa svayambhūḥ |\n\tetādṛśo yo hutabhuk agniḥ |\n\tasya māhātmyavarṇane purā kila munīnāṃ bhaktānāṃ ca prārthanayā śivena svakīyāyāḥ kālāgnirūdramūrteḥ prākaṭyam asmin sthāne sampāditam ityādi likhitam asti |\n\tatra sarvatra marubhūmir yasyā bhāṣāyāṃ hindīty abhidhāyāṃ karevā kaśmīrabhāṣāyāṃ ca uḍarnāma vartate |\n\tsaiva bhūmir anekeṣu sthāneṣu pakvatām āptādādhā ca darīdṛśyate |\n\tato jñāyate 'gnir ayaṃ sarvadā ekasmād eva sthānān na samunmiṣati |\n\tkiṃ tu kadāpy ekatra kadāpy anyatra kadācana tato 'py atra samudayaṃ prāpnoti |\n\tvadanti ca vṛddhāḥ sarvadaivāyam agnir asmin eva sthāne dvādaśavarṣādhike kāle tato 'py adhike vā prādurbhavati |\n\tatra yātrikā āgatya śuddhatayā svasvabhāṇḍāni saṃśodhya teṣv eva bhāṇḍeṣu yathāparimāṇaṃ taṇḍulaṃ jalaṃ ca sampātayya kāṣṭhollikhitāyāṃ bhūmau gartākāraṃ kṛtvā tāni bhāṇḍāni tasyām eva taptāyāṃ bhūmau muhūrtārdhaṃ sthāpayitvā yāvad gartebhyo 'svasvabhāṇḍāni niṣkāsayanti |\n\ttāvad eva tad annaṃ teṣv annabhāṇḍeṣu supakvaṃ pratyuta sarvajanair indhanādipacyamānānnāc chobhanaṃ ca paśyanti |\n\tatha te yātrikās tenaivānnena svapitṝṇāṃ piṇḍadānapūrvakaṃ yathāruci yathāvidhi ca śrāddhādi kurvanti |\n\tye kecana homavidhyabhilāṣiṇas te tu tasyām eva taptāyāṃ bhūmau sarvataḥ śuṣkakāṣṭhāni pātayitvā ghṛtādinā jvālā udbhāvayanti |\n\ttāsv eva jvālāsu svagṛhyoktavidhānena homaṃ kurvanti |\n\tato</p>\n\t<lg>\n\t  <l>juhvatāṃ pratigṛhṇāti jvālābhujavanair havir</l>\n\t</lg>\n\t<p>ityādi kalhaṇoktam api saṃgacchate |\n\tyataḥ prajvālyamānāgner adhikajvālāvān ayam agnir havir gṛhṇāti |\n\tyasmin bhūbhāge 'syāgneḥ prādurbhāvaḥ sa bhūmibhāga atyuṣṇo hastādisparśenāpi lakṣyate |\n\tasya sthānasya svayam iti sarvajagatprasiddhaṃ nāma grāmīṇā nāgarikāś ca vadanti |\n\tetat sthānaṃ kramarājyasthe macchepor ityākhye puragaṇe vartate |\n\tgrāmīṇā etasmin kāle kramarājyapadasya kamrāj asya puragaṇasya tapay macchyapūr iti vadanti |\n\tyasmin grāme 'yam agnis tasya grāmasya nicyahaum iti vadamānā dṛśyante |\n\tasya nicyahaumgrāmasya nikaṭe 'nyad grāmadvayam apy asti |\n\ttatraikasya nicyahaumsamīpavartino grāmasya rājypaur iti tasyādhastād vartino 'nyasya grāmasya jacyalaur iti te eva grāmīṇāḥ kathayanti |\n\tasmin grāmadvaye rājyapadavācyā janā mlecchā nivasamānā bhavanti |\n\tayaṃ nicyahaumgrāmo 'syāgner āścaryībhūtaḥ suyyapurasthānād yasya grāmīṇoccaraṇena sopor iti nāmādhunikaṃ vartate |\n\ttasmāt sthānād viṃśatikrośadūre pradeśo bhavati |\n\tasmin grāme 'gnisamākalitasthānādau yady api marubhūmir evāsti tathāpi tasya nikaṭa ubhayor eva pārśvayoḥ sasyakṣetreṣu sasyādisamutpattir bhavaty eva ||</p>\n      </div>\n      <div type='section' n='7. Haṃsavāgīśvarī Bheḍā Devīty Aparaparyāyā' xml:id='PradeSaṃ_7'>\n\t<head>7. Haṃsavāgīśvarī Bheḍā Devīty Aparaparyāyā</head>\n\t<p>śloka 35 nambar 7 haṃsarūpā sarasvatī |\n\tdevī haṃtyavidyālakṣaṇaṃ tama iti haṃsaḥ paramātmā |\n\ttadrūpā tacchaktir iti yāvat |\n\tetādṛśī yā sarasvatī vāgadhiṣṭhātrī devī vāgīśvarītyabhidhā eṣā haṃsarūpā sarasvatī |\n\tbheḍākhyaparvato yo 'tiśayena gacchatyā bhṛṅgītyabhidhāyā nadyā udbhāvanena pavitrībhūtas tasya parvatasya śṛṅge śirasi sarvair dṛśyate |\n\tatra parvatasyopari sara ekam asti |\n\ttad eva saro haṃsavāgīśvaryāḥ sthānatām āptatayā vidyamānaṃ sarvathaiva vartate |\n\tbhṛṅgākhyapuragaṇe yā nadī vahati sā bhṛṅgītyabhidhāsya pūrvoktasya parvatasya pāde vahantī bhavati |\n\tgrāmīṇās tu bhṛṅg iti puragaṇasya nāma vadamānāḥ |\n\ttasya bheḍaparvatādhastād vartino grāmasya bheḍaśabdenaiva bhiḍar iti nāmāpi vadanti |\n\tādhunikās tu grāme tasmin vasamānās tasya bheḍaparvatasthasarovarasya kātyāyanītaḍāga iti nāma kecana kathayanti |\n\ttatra kātyāyanyā devyā arthāt |\n\tasyā eva haṃsavāgīśvaryās taḍāgaḥ sarovaram iti yāvat |\n\tasya kātyāyanītaḍāgasya svabhāṣāyām apabhraṃśadoṣena kāntrāg iti nāma vadamānāś ca bhavanti |\n\ttatra kān iti kātyāyanyāḥ trāg taḍāga iti |\n\tparaṃ tu tasmin parvate sarovaraḥ śirasi parvatasya pāde nady api vahantī vartate |\n\tato</p>\n\t<lg>\n\t  <l>devī bheḍagireḥ śṛṅge gaṅgodbhedaśucau svayam |</l>\n\t  <l>saro 'ntar dṛśyate yatra haṃsarūpā sarasvatīti</l>\n\t</lg>\n\t<p>paṇḍitakalhaṇoktam api saṃgacchate |\n\tasmin bhiḍarākhyagrāme ekāśilāmayī devīmūrtir jalamadhye 'syā nadyā bhavati |\n\ttatratyā grāmīṇās tām eva bheḍadevīṃ manyamānā bheḍadevīśabdenākārayantaḥ pūjayanti |\n\tasya puragaṇasya bhṛṅg iti khyātasya madhye yeyaṃ nadī vahaty asyā nadyā bhṛṅgśabdavyapadiṣṭatayaiva bhṛṅgīti nāma yasyāḥ kalhaṇena svapustake gaṅgāśabdena nāmoktam |\n\tanyac ca bheḍādevīśabdenaiva grāmasyāpi bhiḍar iti nāma sampannam |\n\tvastutas tu parvate bhiḍargrāmasthite yat sarovaraṃ tat haṃsavāgīśvaryāḥ sthānam |\n\tyā parvatasyādhastān nadī bhṛṅgīti vahamānā sāpi parvatād evodgacchati |\n\ttajjalamadhye yā yā śilāmūrtiḥ sā bheḍādevīti grāmīṇamatenāsti |\n\tasya sarovarasya jalaṃ sarvadaivaikākāraṃ bhavati |\n\tna tu kadāpy adhikaṃ kadāpi vā nyūnaṃ bhavati |\n\tasya jalaṃ atipācakaṃ śītalaṃ madhuraṃ ca bhavati ||</p>\n      </div>\n      <div type='section' n='8. Nandikṣetram' xml:id='PradeSaṃ_8'>\n\t<head>8. Nandikṣetram</head>\n\t<p>śloka 36 nambara 8 nandikṣetre |\n\tnandayati ānandayati sarvān svabhaktān yaḥ so nandī śivaḥ |\n\ttasya yat kṣetraṃ tīrthaṃ tat nandikṣetraṃ |\n\tatha vā nandīnāmā śivasyānucaro yo gaṇas tatprasādārthaṃ tīrthībhūtaṃ yat sthānaṃ tad eva nandikṣetraṃ |\n\tpurā kila haramukuṭākhye parvate pārvatyā rahaḥsthitayā tasya parvatasyādhastād dhārapradeśe nandīnāmā svānucaro gaṇamukhyaḥ sthāpitas |\n\ttasmāt kālād ārabhyaiva tatra nandikṣetraṃ sampannam |\n\ttathā ca bhṛṅgīśasaṃhitāyāṃ haramukuṭagaṅgāyātrāmāhātmyavarṇane kadācit pārvatyā śivasya śiraḥsthite kapardākhye jaṭāmukuṭe procchalaṃtī gaṅgā dṛṣṭā |\n\tatha tāṃ svasapatnībhūtāṃ śivasya dayitāṃ dṛṣṭvā sapatnīrṣyayā krodhāndhakuṭiladṛśā ca tayā pārvatyā śivaṃ prati muñcaināṃ matsapatnīm ity uktam |\n\tatha śivena bahuśo 'nunāthyamānāpi sā pārvatī yady ahaṃ bhavataḥ priyatamā tadāvaśyam eva tyajaitām ityākārakam āgraham eva dhārayām āsa |\n\tpunaś ca pārvatībhaktiparavaśena śivena sā gaṅgā svajaṭāmukuṭād yasmin kāle tyaktā tasminn eva kāle haramukuṭagaṅgā iti nāma tasyā gaṅgāyāḥ sajjātam |\n\tyato harasya śivasya mukuṭād yā gaṅgā nirgatā sā haramukuṭagaṅgeti |\n\tatha vā harasya mukuṭād vibhraṣṭā satī bhūmau yato 'ticañcalatayā gatā tato 'pi mukuṭagaṅgeti |\n\tatha ca śivena pārvatīṃ prati bahusammānapuraḥsaram iti prārthanā kṛtā he devī yaiṣā gaṅgā mayā tvadājñayā śirastas tyaktā enāṃ punar api dhārayiṣyāmītīdṛśaṃ śivasya vākyaṃ śrutvaivātikrodhayutā devī śivam apahāya svamānadarśanāya svanivasanāspadībhūtaṃ haramukuṭākhyaṃ parvatam āruroha |\n\tārohaṇakāle tatparvatapālakaṃ śivasya mukhyānucaraṃ nandinam ityādideśa he nandin atra parvataśikhare rahasyam ekākinī kiṃcit kālaṃ sthāsyāmi |\n\tato dvāradeśe 'sya parvatasyādhastāt sthitena bhavatā tathā vidheyaṃ yathā rahaḥsthāyinī māṃ ko 'py anyo na paśyet |\n\tpunaś ca yadi matsamīpe praviṣṭakāmaḥ kaścanāgacchet asmai kasmā api praveśe 'tra na dātavyaḥ |\n\tathaitādṛśīṃ śivasyājñāṃ labdhvā śilāvan niścalatayā yāvat nandī praveṣaṃ vārayamāṇas tiṣṭhati tāvad eva devīṃ sarvatra mṛgayamāṇaḥ śivo 'pi haramukuṭasya pādaṃ prāpa |\n\ttatra śivaḥ śilāvat sthiratayā sthitaṃ nandinaṃ svānucaraṃ dṛṣṭvāpi devīsamīpaṃ praveśakāmo yāvat parvatārohaṇonmukho babhūva tāvad eva nandinātrārohaṇe rahaḥsthitāyā devyā ājñā na vartate |\n\tato nārohavyam ity uktvā ruddho niṣiddhaś ca tato yāvac chivaḥ svayaṃ taṃ nandinaṃ bahuśaḥ sambodhayann api svasmād evāgrahāt muhur muhur apracalantaṃ paśyati tāvad evātikrodhakuṭiladṛk sa devas tam iti śaśāpa re mūrkha yasmān māṃ parvatasyāsya parvatasthāyā devyāś ca svāminam apy avajānāsy ato 'tra parvatasyādhastane bhāge tvaṃ macchāyenātikaṭhinena jaḍabuddhir jaṭarūpo 'dyaprabhṛti bhaviṣyasi |\n\tatra saṃskṛtavāṇyāṃ lakāraḍakārayor ekatayā samānārthāt |\n\ttvaṃ jalarūpo bhaviṣyasi |\n\tetac chivamukhapaṅkajāt nirgataṃ śāpavahniṃ śrutvā so nandy api aho śivārdhāyāḥ śivāyā ājñāṃ paripālayate katham ivānena śivenāvicārya vṛthaiva śāpām asyāṃ datta iti svamanasi vicārya taṃ svasvāminaṃ pratiśaptuṃ samudyatamanā ity uvāca |\n\tyasmād bhavatā paravaśasyāpi mamāvicāryaiva śāpo datto 'to bhavān api macchāpenādyaprabhṛti kālarūpo 'traiva majjalāśayasamīpe bhaviṣyasi |\n\tarthāt tvaṃ kālarūpajalavān jalāśayo 'traiva bhaviṣyasi |\n\tatas tasmāt kālād ārabhyaiva haramukuṭaparvate 'sya nikaṭavarti jalāśayadvayaṃ śivasya varapradānena pāvakatīrthībhūtaṃ ca sampannam |\n\ttatraikasya nandikṣetraṃ nāma anyasya kālakṣetraṃ nāma vartate |\n\tādhunike kāle 'pi uktam etaj jalāśayadvayam |\n\tābhyām eva nāmabhyāṃ nirdiśyamānaṃ śvetajalaṃ kṛṣṇajalaṃ ca yātrikadṛggocaraṃ bhavati |\n\tkiṃ tu</p>\n\t<lg>\n\t  <l>nandikṣetre surāvāsaprāsāde dyucarārpitāḥ |</l>\n\t  <l>adyāpi yatra vyajyante pūjācandanabindavaḥ ||</l>\n\t</lg>\n\t<p>iti yat paṇḍitakalhaṇena svapustake likhitaṃ |\n\ttadādhunike kāle prāsādādīnām abhāvena candanabindūnāṃ darśanādi kim api na saṃgacchate |\n\tato jñāyate puratāne kāle tat sarvam abhaviṣyad eva asyoktajalāśayadvayasya kāśmīrikagrāmīṇabhāṣayā nund kol iti nāmadvayaṃ sarvajanakathyamāṇaṃ bhavati |\n\tetat tīrthadvayaṃ laharābhidhapuragaṇasya paryantabhūmau haramukuṭagaṅgānikaṭe vartate |\n\tharamukuṭagaṅgāyātrāmārge pūrvam asyaiva tīrthadvayasya darśanaṃ bhavati |\n\ttadanu mukuṭagaṅgātīraṃ pratiyātrikāḥ samāgacchanti |\n\tasya puragaṇasya grāmīṇabhāṣāyāṃ lārpargaṇa iti mukuṭagaṅgāyāś ca gaṅgabal iti nāma vartate |\n\tyato bal iti kaśmīrabhāṣāyāṃ sthānasya nāma bhavati |\n\tato gaṅgabal iti gaṅgāsthānam iti yāvat |\n\tasyāṃ haramukuṭagaṅgāyā yātrāyāṃ nunargrāmo yaḥ kaśmīranagarāt saptabhiḥ krośair dūre vartate |\n\ttatra yātrikāḥ pūrvasmin dine samāgatya dvitīyasmin dine karaṅkanadī iti nāmnākhyātāṃ nadīm āśritya tanmārgenaiva rāmarādhan iti grāmaṃ samāgacchanti |\n\tamuṃ rāmarādhangrāmaṃ yāvat sasyādikṣetrāṇi grāmavartino vṛkṣāś ca sarvathā dṛśyante |\n\tasmāt sthānād ārabhya parvatā eva sarvatra bhavati |\n\ttadagragaṇyatāyāṃ bharatābhidho parvato yasya grāmīṇamatena bharuth iti nāmāsti |\n\ttam āruhya yātrikāṇāṃ gamanaṃ bhavati |\n\tasmād eva sthānād ārabhya grāmādikaṃ kim api haramukuṭagaṅgāṃ yāvan na labhyate |\n\tatratyā vṛkṣā api vanyavṛkṣā eva sarvatra darīdṛśyante |\n\tbharataparvatād ārabhya haramukuṭaṃ yāvat kvāpi tādṛśā vṛkṣā naiva labhyante yebhyo 'nnapacanādyarthe indhanaṃ gṛhyeta |\n\tkiṃ tu ekaṃ latākṛti kāṣṭhaṃ tādṛśaṃ vartate yad ārdram eva tasminn eva kāle samunmūlitaṃ sad dahati |\n\ttasya kāṣṭhasya saṃskṛte vānarendhanam iti nāsti |\n\ttathā ca kalhaṇaḥ na jvalaty agnisaṃge 'pi nivīryaṃ vānarendhanam |\n\tayaṃ kāṣṭhabhedo jvālārahito 'pi pākādikriyaṃ sampādayaty eva asya grāmīṇānāṃ bhāṣaṇe viṭhur vā viṭhar kāṭh nāma bhavatīti ||</p>\n      </div>\n      <div type='section' n='9. Śāradā Devī' xml:id='PradeSaṃ_9'>\n\t<head>9. Śāradā Devī</head>\n\t<p>śloka 37 nambara 9 śāradā devī tatra śāradāpadaniruktiḥ |\n\tśarāṇāṃ bāṇānāṃ samūhaḥ śāraṃ daityāsu jālaṃ dyati khaṇḍayati yā sā śāradā |\n\tatha vā śāro vāyau sa tu triṣu karbure iti kośamatena |\n\tśāraṃ māyārūpaṃ vāyuṃ dyati nāśayati yā sā |\n\tanyac ca |\n\tśāraṃ śavalaṃ nānāvidhaṃ śāstrīyaṃ śilpādikaṃ ca jñānaṃ dadāti yā sā |\n\tatha ca śakārasakārayor aikyena śāradā sāradā ca |\n\ttatra sāraṃ balaṃ yogyaṃ jñānaṃ varādikam uttamaṃ ca yā dadāti sā sāradā |\n\tetādṛśīṃ śāradāṃ devīṃ dyotanaśīlāṃ ye paśyaṃti |\n\tarthāt śāradātīrthayātrāṃ ye janāḥ kurvanti |\n\tte 'vaśyam eva tasyāḥ prasādena kavisevitā |\n\tkavibhir api sadā pūjyamānā |\n\tvaikharīrūpāyā saṃskṛtavāṇītāṃ vāṇīṃ prāpnuvanti |\n\tśāradāvaraprasādāt kavikarmanipuṇāḥ kāvyaśaktibhājaḥ kavayo bhavanti |\n\tanyac ca |\n\tye tattīrthayātrāsamudyatās tatra gacchanti te 'vaśyaṃ madhumatīnāmanadīm api samprāpnuvanti |\n\tarthāt tadyātrāmārgamadhyasthitā madhumatī nāmnā prakhyātaikā nady api vartate |\n\tato madhye mārgaṃ tām api te labhante |\n\tatas</p>\n\t<lg>\n\t  <l>taraṅgiṇī madhumatī vāṇī ca kavisevitā</l>\n\t</lg>\n\t<p>ityādi kalhaṇoktaṃ yuktatamaṃ bhavati |\n\tasyā eva śāradādevyāḥ samāśrayaṇenāsya kaśmīradeśasyāpi kecana janāḥ śāradāpīṭham iti nāma vadanti |\n\ttatra śāradāyāḥ pīṭham āsanam iti vyutpattyā śāradāyā adhiṣṭhānībhūto 'yaṃ deśaḥ śāradāpīṭhapadavācya ity api samīcīnam eva |\n\tatra śāradādevīsthāna eko jalāśayaḥ kuṇḍākṛtir asti |\n\tyasyopari tādṛśy ekā bṛhacchilā vartate |\n\tyayā tat kuṇḍaṃ sarvam antarhitaṃ darīdṛśyamānaṃ sarvathaivāsti |\n\tatra bhādrapadamāsaśuklāṣṭamyāṃ yātrā yātrikaiḥ kriyate |\n\ttathā ca vapanapūrvakaṃ śrāddhahomādikriyākalāpasya niṣpattir apy atra bhavati |\n\tkaśmīranagarād aṣṭabhiḥ prayāṇakaiḥ paḍāv iti khyātaiḥ śāradātīrthaprāptir asti |\n\tmārge durgamo 'tiśayena jalaprāyaś ca sarvathā yātrikair ullaṅghyate |\n\tetac chāradāsthānaṃ sarvam eva kramarājyamaṇḍalam ullaṅghyāgravartini drauv iti khyāte sthāne vartate |\n\tkaśmīrabhāṣāyāṃ asya śāradāsthānasya śārad iti nāmā kārayaṃti |\n\tasya drauvpuragaṇasya karaṇāv mujapharābād gilgith ityādy anekaiḥ kaśmīraparyantabhūsthitapradeśais saha sambandho bhūmair bhavati |\n\tetatsthānanivasamānā janā gujjer iti nāmnā khyātā bhavanti |\n\tete pañcanadadeśīyabhāṣyamāṇāṃ bhāṣāṃ vadanto darīdṛśyante |\n\tetasya sthānasya yātrāyāṃ janānāṃ mārgadvayena gamanaṃ bhavati ||</p>\n      </div>\n      <div type='section' n='10. Cakradharaḥ' xml:id='PradeSaṃ_10'>\n\t<head>10. Cakradharaḥ</head>\n\t<p>śloka 38 nambara 10 cakrabhṛt |\n\tcakraṃ bibharti dhārayati yaḥ sa cakrabhṛt viṣṇuḥ |\n\tatra bhṛdhātor bhṛṃdhātoś ca dhāranārthe samānatvāc cakrabhṛd eva cakradharaḥ |\n\tpurā kila devodvejakair nānāvidhair daityais tapobalād āptavaronmattair nānopadravakārakaiś cāta eva yā bhūmer bhārayamāṇair yadā sarvaiva pṛthvī durvyavasthabādhitā tadaiva sā devān samāgatya rudantīty uvāca |\n\the devā ete varadṛptā daityā māṃ sarvathaiva vādhan kiṃ vidhāsyāmi |\n\tkathaṃ vā sthāsyāmi |\n\tatha te devās tasyā bhūdevyāḥ karuṇaṃ paridevanaṃ śrutvā tāṃ devīṃ viśvāsādhāyibhir vacanaiḥ parisāntvayitvāsveno 'py udvegaṃ prāptāḥ santo 'titūrṇaṃ sarvajagaccharaṇyaṃ tayā bhūdevyā saha viṣṇuṃ bhagavantaṃ śaranaṃ samājagmuḥ |\n\ttatra prāptvā te devās taṃ prabhum arthyābhir bahvībhiḥ stutibhir īḍayitvā ca svāgamanābhilāṣam iti procuḥ |\n\the prabho vayaṃ sarve tathaiṣā pṛthvy api duṣṭadaityair bādhitāḥ santo 'tividvalatayādhunā bhavantaṃ bhagavaṃ taṃ śaraṇaṃ prāptāḥ |\n\tato yathā vayam anayā devyā saha nirvṛtiṃ labhema tathā daityahananaṃ bhavān vidhātum arhati |\n\tatha devābhimataṃ bhagavān samākarṇya tān devāṃs tāṃ bhūdevīṃ cāgrataḥ kṛtvā śivasya prasādanārthaṃ śivalokaṃ samājagāma |\n\ttatra sa bhagavāṃs taṃ svamūrtim eva śivaṃ tair devais saha stutyādi yathārhapūjābhiḥ samprasādya svakīyāgamanaprayojanaṃ ca śivāya vinivedya tasmād yathāvat santoṣitāt sudarśanākhyaṃ cakraṃ daityasamūhanāśakaṃ tadaiva prāptavān |\n\ttenaiva cakradhareṇa viṣṇunā tadāprabhṛti sarvatrasthāyidaityahananakarmavidhir ārabdhaḥ |\n\tata eva kaśmīrasthadaityahananārthaṃ viṣṇunātra vijayeśvaranikaṭavartini pradeśe sthitir āsāditā |\n\ttasyaiva sthānasya pūrvoktacakradharasamāśrayaṇena cakradhara iti nāma sajjātam |\n\tgrāmīṇās tu etarhi tasya cakradharasya cakadhar iti nāma kaśṃīrabhāṣāyāṃ kathayanti |\n\ttasya ca vijayeśvarasya yannikaṭe ayaṃ cakadhar bhavati tasya vijyabhror iti ādhunikaṃ nāmāsti |\n\tayaṃ vijyabhror tathāyaṃ cakadhar api dakṣiṇapārśvapuragaṇe yasyādhunā grāmīṇamatena dacchunporpargaṇa iti nāma bhavati tanmadhya eva vartate |\n\tatra lambodarī nāma nadī yasyā adhunā grāmīṇabhāṣāyāṃ lidar iti nāmāsti tasyā eva nadyā vāmapārśvo dakṣiṇaś ca pārśvo yo 'sti |\n\ttāv eva dakṣiṇapārśvavāmapārśvābhidheyau staḥ |\n\ttatra kaśmīrabhāṣayā vāmapārśvasya khourporpargaṇa dakṣiṇapārśvasya ca dacchunporpargaṇa iti nāmadvayaṃ bhavati |\n\tasya cakadharasya samīpe 'nyo grāmo yasya simathan ityabhidhāsti |\n\tso 'pi vartate atra cakadhar adhunālpaḥ parvata iva dṛśyate |\n\tayaṃ cakadharākhyaḥ pradeśo vitastānadyā dakṣiṇapārśvasthe taṭe vartate |\n\tkecid vadanti |\n\tatra cakadharasyādhastād eko mahāvidhir asti |\n\tpūrvasmin kāle ye kecana tena pathā gatāgataṃ kurvāṇā abhūvaṃs te 'vaśyam eva sarvadaivānusāreṇa prācīnarūpakaniṣkāparaparyāyadīnnārādilābhabhājo bhavanti sma |\n\tādhunike kāle 'pi yaḥ ko 'py atidurgatatamaḥ pumān daityam āśrityātibhaktyā cakadharam amuṃ pradeśaṃ tam eva cakradharam manyamāno dhanāśayā gacchati |\n\tso 'py avaśyaṃ kim api dhanādikaṃ labhata eva |\n\tayaṃ pradeśaḥ kaśmīranagarāt pūrvasmin bhāge caturdaśabhiḥ krośair dūre bhavati |\n\tanantanāgād ye kaśmīranagaraṃ samāgacchanti teṣāṃ tu pūrvam evāyaṃ pradeśas trīn eva krośān samullaṅghya dṛggocaram āgacchati |\n\tvijayeśvarād ayam ekenaiva krośena dūro bhavati |\n\tasya cakradharasya pādabhūmau cirā vṛkṣāḥ kāśmīrikā api santīti śam ||</p>\n      </div>\n      <div type='section' n='11. Vijayeśvaraḥ' xml:id='PradeSaṃ_11'>\n\t<head>11. Vijayeśvaraḥ</head>\n\t<p>ślokasaṃ 38 nambara 11 vijayeśaḥ |\n\tviśeṣeṇa sarveṣu devagaṇeṣu jayati sarvotkarṣeṇa vartate yaḥ sa vijayaḥ |\n\tatha vā vividhān daityādigaṇāñ jayati parābhavati vā yaḥ sa vijayaḥ |\n\tsa cāsāv īśaḥ īṣṭe aiśvaryaṃ vidadhāti yaḥ sa īśaḥ |\n\tvijaya eva īśaḥ vijayeśaḥ |\n\tasmin pradeśe sthitā śivasya mūrtir vijayeśapadavācyā yata īśapadābhidheyā sarvatra śivasyaiva mūrtiḥ paripaṭhyate |\n\tayaṃ vijayeśvarākhyaḥ pradeśo 'ticirakālād anenaiva nāmnā sarvadākhyātatamo 'py anumīyate |\n\tyato 'tra jīrṇoddhārādikarmakartāra eva labhyante |\n\tna tu sākṣāt kartur nāma prāyaśo niścīyate |\n\tyasmāt kalhaṇapaṇḍito 'pi svakīyarājataraṅgiṇīyāḥ prathamataraṅgasyaikaśatādhike pañcamaśloke likhatīti |\n\ttathā hi</p>\n\t<lg>\n\t  <l>jīrṇaṃ śrīvijayeśasya vinivārya sudhāmayam |</l>\n\t  <l>niṣkalmaṣeṇāśmamayaḥ prākāro yena kāritaḥ ||</l>\n\t</lg>\n\t<p>yena rājñā aśokenety arthaḥ |\n\tatra sudhāmayasya prākārasya vinivāraṇakathanena tathāśmamayasya prākārasya sampādanakathanenāpi aśokarājaḥ pūrvam apy asya pradeśasya sadbhāvenātiprācīnatvam evāvagamyate |\n\tpārisekapustakeṣu kecid ayaṃ vijayeśvarākhyaḥ pradeśo rājñā surendreṇa yo 'śokād rājño 'py atipūrvakālīno 'bhūt tenaiva sampādito 'sty iti likhanti |\n\tanye tu īśānadevīti khyātayā surendrāśokayo rājñor uttarakālabhāvino bhuvo bhartur jalaukasya rājñyā nirmito 'stīti kathayanti |\n\tkecana aśokenaiva rājñā ca pradeśe prathamato nirmāṇaṃ kṛtam iti svapustake likhamānā dṛśyante |\n\tparaṃ tu uktamatatrayāt kim api saṃgatatamaṃ samīcīnaṃ vā na bhāti |\n\ttatra rājataraṅgiṇyāṃ prathamataraṅgasyaikādhikanavatitamaślokād varṇyamāne surendrasya rājño varṇane sarvasminn api vijayeśvarasya nāmāpi nāsti |\n\tataḥ surendrasampādito 'yam ity apy asaṃyuktam |\n\tye tu vadanti jalaukarājña īśānadevīti khyātayā rājñyāyaṃ pradeśo nirmita iti tatra rājataraṅgiṇyāṃ prathamataraṅgasyaikaśatādhikasaptamaślokād varṇyamāne jalaukasya rājñaś caritre tadantargata eva tadrājñyāḥ pūrvoktāyāś cāritre 'pi kvāpi vijayeśvarakhyātāṃ na labhyate |\n\tatas tad apy asaṃgatam eva bhāti |\n\tye tu aśokarājānam eva vijayeśvarasampādakam manyamānāḥ svapustakeṣu aśoka eva vijayeśvarasampādaka ityādi likhanti te sudhāmayajīrṇaprākāraṃ nivārya navīnam aśmamayaprākārasampādanaṃ rājataraṅgiṇīta eva labdhvā tasyaiva jīrṇoddhārādikarmaṇaḥ sākṣāt sampādanaṃ jānantas tathā likhanti |\n\tatas teṣāṃ tad apy avicāritam eva bhāti |\n\tyataḥ sampādakajīrṇoddhārakartroḥ parasparaṃ mahān bhedo bhavati |\n\tvastutas tu rājataraṅgiṇyāḥ prārambhe 'pi vijayeśvarasya nāma sarvathādas adṛśyamānaṃ yad bhavaty ato jñāyate kalhaṇapaṇḍitenāpi sākṣād asya pradeśasya kartā na saṃjñātaḥ yatas tenāpi aśokarājñaḥ pūrvam api varṇyamāne rājavṛnde kāpy eṣā vārtā noktāta evāsyātiprācīnatvaṃ samyaktayā pratibhāti |\n\tatrānantanāgād āgamanamārgopalakṣyamāṇavitastāyā vāmapārśve vijayeśvarābhidham etad evāgāraṃ vartate |\n\tkathayanti ca vṛddhāḥ |\n\tasmin pradeśe mandirādhidhaṃ devatāgāraṃ pāṣāṇanirmitaṃ sadaivābhūd iti |\n\tparaṃ tv etasmin kāle dṛśyamāṇaṃ pāṣāṇanirmitaṃ yat sthānaṃ pratibhāti tan nākaloke sadgatim āptena śrīraṇavīrasiṃharājñā kaśmīrajamvādyanekadeśādhipatinā bahubhir varṣair mahatāyāsenātiprabhūtena yatnenāpi sahasrasaṃkhyākān rūpakān vyayīkṛtya sampāditaṃ bhavati |\n\tasmin mandire 'dhunā śivasya pratimāsti |\n\ttatpūjādinirvāhāya rājñā eko grāmo 'py agrahāravyapadeśe nātithipūjāyai ca sthāpito 'sti |\n\tgrāmīṇās tu asya mandirasya haricandrakṛtatvam avagacchantaḥ svakīyakaśmīrabhāṣāyāṃ haricandrājan mandir tathāsya nadītaṭāj jalam anvavatīryamāṇasya sopānamārgasya ca haricandrājun yārabal iti nāmanī kathayanti |\n\ttatra prathamanāmno haricandrakṛtaṃ mandiram ity arthaḥ |\n\tdvitīyanāmnas tu haricandrasampādito 'yaṃ sopānamārga ity arthaḥ |\n\tyataḥ kaśmīrabhāṣāyāṃ sarveṣāṃ sopānamārgānāṃ yārabalśabdenaiva vyapadeśaḥ |\n\ttatra kaśmīrabhāṣāyāṃ yār iti sakhyur nāmāsti |\n\tteṣām eva sakhīnāṃ bal sthānam iti yataḥ kaśmīradeśe prātaḥkāla eva sarve snānāya nadītaṭam āśrayante |\n\tato ye parasparaṃ sakhāyas te tatra saṃgacchante |\n\tetasmād eva kāraṇād asya nadītaṭasya yārabal iti nāma sampannam atra vijayeśvarād ūrdhvaṃ katicid eva padāni gatvā cinār iti bhāṣāyāṃ prasiddhā ye śāstrīyabhāṣāyāṃ chāyāvṛkṣapadābhidheyās te bahavo vṛkṣāḥ santi |\n\ttathā vitastāyā vijayeśvarasammukhavartini pāre taṭe 'pi bahava uktavṛkṣā bhavanti |\n\tvadanti ca janā etat vṛkṣaṣaṇḍavalitaṃ sthānadvayaṃ prācīnarājña upavanadvayam asti |\n\tanayor upavanayoḥ pādaśāhy bāg iti grāmīṇoktaṃ nāmāsti |\n\ttathāsya pradeśasya tanmatena vijyabhror iti nāma |\n\tatra vijayeśvaranikaṭa eva nadyāḥ pārāvāragamanāya ekaḥ prataro 'pi bhavati |\n\tyasya vijyabhrori kadal iti vadanti |\n\tatroktopavanabhūmau purācīne rājakṛtanirmāṇasya aikvaṣṭakādikam adyāpi darīdṛśyata iti śam ||</p>\n      </div>\n      <div type='section' n='12. Ādikeśavaḥ' xml:id='PradeSaṃ_12'>\n\t<head>12. Ādikeśavaḥ</head>\n\t<p>ślokasaṃ 38 nambara 12 ādikeśavaḥ asya keśavasya niruktiḥ |\n\tkaṃ brahmāṇaṃ aṃ viṣṇuṃ īśaṃ śivam api yo vyāpnoti svasminn avabhāsakatvena tān avabhāsyamānāc chādayati sa keśavaḥ |\n\ttathā ca asya sarvasya jagataḥ sṛṣṭyāder ādāv api vartamāno yas sa ādikeśavaḥ |\n\tarthāj jagatsarjanapālanāntakaraṇādikarmakārī |\n\tādyaḥ sanātanaḥ paramātmā viṣṇur yo 'yaṃ sa evādikeśavapadābhidheyaḥ |\n\tsarvāsām asmin kaśmīramaṇḍale sthitānāṃ nānāvidhadevamūrtīnāṃ madhyā yasmād eṣaiva viṣṇor bhagavato mūrtir atrasthādyā bhavati |\n\tata evādikeśavapadavācyā sampannā |\n\tasyaivādikeśavasya sadbhāvenāmuṣya puragaṇasyāpy ādyāvanir iti nāma saṃlagnam |\n\ttatrādyādau bhavā avanir bhūmir ity arthaḥ |\n\tādikeśavasya sthityā yata eṣaiva bhūmis sarvābhyo bhūmibhyo 'gragaṇyatāthāspadībhūtāta evādyāvanir iti sampannā |\n\tkeṣāṃcin mate tu purāsyā bhuvaḥ satīsarorūpāvasthāyāṃ yadāmbhobhir eva sarvataḥ procchaladbhir āvartapuṭabhedādijalavikṛtiśālibhis sadaiva nadīmātṛkatvadeśaguṇasampattyā saraḥ-paripūrayadbhir evāyaṃ bhāgaḥ samākrāṃta āsīt tadā kaśyaparṣitapovibhūtisantuṣṭadevagaṇaprasādena jalasya deśanivasana-maṇḍalasthāpanādyarthaṃ sthalarūpatāsampādanakāle bhūmitvaprakaṭībhāve 'traivādyāvanau bhūmitvaṃ yadṛggocarībhūtam |\n\tata evāsya puragaṇasyādyāvanitvena vyapadeśa ityādy apy asti |\n\ttatrādyāvanipadasya ādau bhavād yā sā cāsau bhūmir ādyabhūmir ity arthaḥ |\n\tvartate cātrādyāvanipuragaṇe 'nena nāmnākhyāta eko jalāśayaḥ yasya keśavapadavācyasyākṛtir adhunetthaṃ dṛśyate |\n\tuparitane bhāge vistṛtākṛtis tathādhastane bhāge saṃkocamuktaṃ bhavati |\n\tayaṃ jalāśayaḥ pūrvavarṇitasandhyādevījalāśaya iva vartulākāro bhavati |\n\tgrāmīṇās tv etarhy asya grāmasya ghaṭāyam ādikeśavamūrtir jalāśayo vartate tasya grāmasya phrasal iti nāma bruvāṇā bhavanti |\n\tpunaś cāsya puragaṇasya yatrāyaṃ grāmas tasya puragaṇasya āḍvin iti nāma vadanti |\n\tasya jalāśayasyāpi keśavanāg iti tadbhāṣayā khyātaṃ nāmāsti |\n\ttatra keśavasyāsyaivādikeśavasya nāg jalāśaya ity arthaḥ |\n\tyataḥ kaśmīradeśe ye ye sarve jalāśayās te te nāgpadābhidheyā eva bhavanti |\n\tasya phrasal iti khyātasya grāmasya nikaṭe 'nyo 'pi grāmo bhavati |\n\ttasya ārvañ iti nāmāsti |\n\tataḥ kecana grāmīṇāḥ phrasal ārvañ iti samastam api kathayanti nāma |\n\tasya jalāśayasyāspadībhūta āḍvinpuragaṇo devasarpuragaṇād adhastane bhūbhāge vartamāno bhavatīti ||</p>\n      </div>\n      <div type='section' n='13. Īśānaḥ' xml:id='PradeSaṃ_13'>\n\t<head>13. Īśānaḥ</head>\n\t<p>ślokasaṃ 38 nambara 13 īśānaḥ |\n\tsarvasmiñ jagati īṣṭe aiśvaryaṃ yaḥ karoti sa īśānaḥ |\n\tsarvadevagaṇādhipati lokavarti sampacchāli aiśvaryam īhamāno yaḥ śivaḥ sarvarddhīnāṃ bhūtīnāṃ samastānāṃ prabhuś ca sa īśānapadābhidheyaḥ |\n\tśiveśānayoḥ padayor ekaparyāyatvena varṇyamānapradeśasthaiṣā śivamūrtir ity arthaḥ |\n\tatha vā kalhaṇapaṇḍitakṛtarājataraṅgiṇīdvitīyataraṅgavarṇyamānasandhimān sandhimatiś cety ākhyasya rājño yo gurur yasya prasādāt tena mṛtenāpi rājñā sandhimatinā punarjīvitaṃ samākalitaṃ sa eva īśānanāmā yatas tadākhyayāpy atrasthaiṣā śivamūrtir īśānapadavācyā saṃjātā |\n\ttathā ca kalhaṇarājataraṅgiṇīdvitīyataraṅgasyaikaśatādhike saptatriṃśattame śloke</p>\n\t<lg>\n\t  <l>kṛtvā sandhīśvaraṃ dehasandhānapitṛkānane |</l>\n\t  <l>īśānasya guror nāmnā vyadhād īśeśvaraṃ haram ||</l>\n\t</lg>\n\t<p>īśeśvara iti nāmnākhyāto 'pi bhaktasya tasyaiveśānasya nāmnā prakhyātim āgataḥ |\n\tyadi apy e[...] śānakālāt pūrvam api śivamūrtiprākaṭyenātra pradeśe 'tipūtatvātimāhātmyavattvaṃ cāsīd eva tathāpi īśānasyevāticitrīyamāṇacaritraprākaṭyakaraṇavaśataḥ sarvathaiva khyātimattvaṃ sampannam |\n\tatra dvitīyataraṅge pañcādhikaṃ ṣaṣṭitamaṃ ślokam ārabhya varṇanīyo yo jayendrākhyo rājño vijayasya putras tasyaivāyaṃ sandhimatir nāmā īśānasya śiṣyo mantrī matimaduttamo pūrvaṃ babhūva |\n\tatha bhūtaṃ puruṣās taṃ capalakarṇaṃ mattakariṇam iva rājānam ayaṃ sandhimatir bhavanmantry atyadbhutam ativaibhavavān sarvathaivāsty ato 'smād rājyaharaṇādiśaṃkāvaśyaṃ vidheyetyādi kathayām āsuḥ |\n\tasmād eva hetor anena bhūtaṃ vañcitena rājñā tasmin buddhimantriṇy api vairabuddhiḥ kopena samyaktam ākalitā |\n\tatha tadvairavismāritatatprītis sa rājā svasabhāpraveśanivāraṇapūrvakaṃ tatsarvasvāpaharaṇapūrvakaṃ ca taṃ mantriṇam ahetukam eva yāvajjīvaṃ daridratām anayat |\n\tetādṛśīṃ duravasthām āpto 'pi sa mantrī tat svasya rājyakāryādibhraṃśaṃ pratyūharahitaśivapūjāvasaralābhena vyathākāri nājñāsīt |\n\tatha bhāvino 'rthasya balavattayā sandhimater eva rājyaṃ bhaviṣyatīdṛśy eva vāṇī prativeśmākasmāt prakhyātiṃ prāptā |\n\ttathā ca dvitīyataraṅgasya catussaptatitame śloke</p>\n\t<lg>\n\t  <l>atha bhāvyarthamāhātmyāt paprathe pratimandiram |</l>\n\t  <l>rājyaṃ sandhimater bhāvīty aśrutāpi sarasvatī ||</l>\n\t</lg>\n\t<p>tataś ca sa rājā pūrvoktāyā etādṛśyā vāṇyāḥ śravaṇenākasmād īdṛśī vāṇī nava pracaraty ato devādipreritaivāvaśyaṃ bhavatīti jñātvā ca samutpannamahābhītis taṃ maṃtriṇaṃ kārāgṛhe sthāpayām āsa |\n\ttatra tasyogranigaḍapīḍitapādasyāta eva śoṣaṃ prāptasya daśavarṣāṇi pūrṇatām īyuḥ |\n\ttāny eva daśavarṣāṇi sandhimatisvāmino 'sya jayendrasya rājña āyuḥ śeṣasyāvadhi bhūtāny athāsanathāputramararogakṛtapīḍas tasya mātreṇa ścintayā ca kṛtātipīḍāte eva mumūrṣarantar eva mahāntaṃ dāham āsasāda |\n\tittham eva tena mantrividveṣajvalanenāharniśaṃ jvalatā tāpyamānas sa bhūpo tasya mantriṇo vadhaṃ vinā bhavitavyapratīkāraṃ kim api na mene |\n\taho paṇḍitam manyāḥ pumāṃso asya bhāvino 'rthasya gopanāya yaṃ kaṃcanopāyaṃ vidadhati sa evopāya nivāritaṃ hāraṃ daivena tasyārthasya kalpate |\n\tyathā daivaṃ svājñayā kāṣṭhavṛndasthasya stokatejaso 'py agnikaṇasya nirupamāṃ śaktim ādhātuṃ icchati |\n\ttadā tasya mahatīm eva śaktim ādhāsyamānasyoktāgnikaṇasya nirvāpaṇaṃ yaḥ kaścana daivabalam ajānataḥ kartum īheta tasya tad daivaṃ tāpagalitaghṛtayute ghṛtakumbhe vārikumbhabhramaṃ karoti |\n\tatha yadaiva rājñā mantrighātāya vadhakarmādhikāriṇaḥ samādiṣṭāḥ tadaiva sa sandhimatis taiḥ śūlaṃ samāropya hanyate sma |\n\ttato 'pi tasmin mantriṇi śūlaṃ prote sati tasya rājña ādau sa mantricintād duḥkhaśaṅkur niragacchat |\n\tpaścāj jīvitam api nirjagāma |\n\tatha tathāhatasya svakīyaśiṣyasya vadhaṃ śrutvā vaśino 'pīśānābhidhasya tadguror mano 'ntastaptaṃ babhūva |\n\tatha eva tasya vinītasya śiṣyasyāntakālīno citasatkriyākarmaṇe sa īśāno yasyāṃ bhuvi sandhimati mṛtyur abhūt tām eva śmaśānabhuvam ājagāma |\n\ttatra sa īśānas taṃ svaśiṣyaṃ tasminn eva śūlamūle 'vaṣṭabdhvāsthiśakalam adhastād vṛkair balāt kṛṣyamāṇām asthiśeṣam eva dadarśa |\n\tdṛṣṭā ca samahatātiśokena hā vatsedṛśīṃ tvad avasthām eva draṣṭuṃ jīvāmīty uktā tasmiñ śūle protaṃ kaṅkālaṃ vāśato vṛkāt nivārayan sa nināya |\n\tathocitaṃ saṃskāram antimaṃ kartuṃ yāvat sa īśānaḥ samudyatas tāvat asya svaśiṣyasya lalāṭapaṭṭe daivalikhitam idaṃ ślokaṃ papāṭha |\n\ttadyathā |</p>\n\t<lg>\n\t  <l>yāvajjīvaṃ daridratvaṃ daśa varṣāṇi bandhanam |</l>\n\t  <l>śūlasya pṛṣṭe maraṇaṃ punā rājyaṃ bhaviṣyati ||</l>\n\t</lg>\n\t<p>iti |\n\ttataś ca sa gurur asyoktaślokapādatrayasya yathārthatayā jñātārtho 'taś caturthapādārthe 'vaśyadraṣṭavye kautukānvito bhūtvā manasi katham ivaitad bhaviṣyatīty acintayat |\n\tatha sadaiva śaktim acintyaprabhāvāṃ yayā pūrvam arjunaparīkṣitkacādayo mṛtāḥ santaḥ punarjīvitaṃ prāptās tām evāghaṭyamānaghaṭakāṃ vicārya devaṃ sarvasiddhiṣu nirnirodham atipragalbhaṃ stutvā bhāvino 'rthasya siddhidarśanāyodyatas tasminn eva śmaśāne kṛtavasatis taṃ tasya kaṅkālaṃ rarakṣa |\n\tathaikadā niśīthe tayaivāścaryacintayā jāgran sa īśānaḥ pūrvaṃ divyadhūpagandham akasmād āghrāya ḍamarugharāṭādinānāvādyānāṃ dhvaniṃ śuśrāva |\n\ttataḥ sa śabdaṃ śrutvaiva yāvat tamo 'rim udghaṭyamānaḥ paśyati tāvad eva tena tejomaṇḍalavirājamānaṃ yoginīcakraṃ tasyāṃ pitṛvanabhūmau samāgataṃ dṛṣṭam |\n\tatha tābhir yoginībhir yāvad eva tat asya kaṅkālam apavāsyate tāvad eva bhītasya tasya gurur dhṛtakhaḍgas tāṃ śmaśanabhūmim āgacchat |\n\tāgatya sa vṛkṣacchannas tair yoginīgaṇais saṃpujyamānasamastāvayavam ata eva maṇḍale śāyitaṃ taṃ kaṅkālaṃ paśyati sma |\n\ttābhir madirāpāpidevatābhir yoginībhir uttamavarasaṃyogakāminībhir yadānyo varaḥ ko 'pi na labdhas tadā sa eva kaṅkālo tviṣyāpasyataḥ |\n\tatha tāḥ svam ekam ekam aṅgaṃ kṣaṇād eva tasmin saṃsthāpya kuto 'pi puruṣalakṣmyāpy ānīya taṃ pūrṇāṅgaṃ cakruḥ |\n\tpunaś ca yoginyo yad anākrāntānyavigrahaṃ puryaṣṭakam ata eva bhrāmyat tad eva yogabalena kuto'py ākṛṣya tasya sandhimateḥ kaṃkasya sthāpayām āsuḥ |\n\ttataḥ sa sandhimatiḥ suptaprabuddha iva tābhir dattadivyāṅgarāgaś cakranāyakatvam ādadhānas tābhis saha yatheṣṭasambhogādilābhavān babhūva |\n\tatha prabhātībhūtāyāṃ rātrau sa īśānas tadyoginīdattāṅgādivibhāgaṃ punar api nīyamānam āśaṅkabhītaḥ saṃs tadrakṣārthaṃ dhīras sann ata eva nadaś ca tad eva sthānaṃ yāvad eva samāgacchati tāvad eva tadyoginīvṛndaṃ kṣipram eva 'tirohitam |\n\ttāsāṃ cāntarhitānāṃ yoginīnāṃ tenetthaṃ vāṇy api śrutā he īśāna tava bhayaṃ māstu |\n\tyato 'smākam anena karmaṇām aṅgahānir nāsti |\n\tasmin bate vañcanāpi nāsti |\n\tpratyutāyam asmad varād divyaśarīreṇa sandhīyamāno 'taḥ sandhimannāmā rājā punaś cāryatayā āryarājākhyayā bhuvi khyato bhaviṣyati |\n\ttataś ca sa sandhimatir divyāṃśuko divyabhūṣaṇaḥ sragvī labdhapūrvasmṛtiś ca prahvībhūya taṃ svaguruṃ vavande |\n\tatha sa rājā tena guruṇā saha saṃsārasyāsāratāyāś cittatāyāś ca kathāṃ kṛtvā tad anumanyaiva katham api kṛccheṇa niḥspṛho rājyapālanam anumatavān itītthaṃ varṇito yo guros tasyānirvācyopakārasya vāsya varṇyamāneśeśvareti khyātapradeśasya nirmityādau mukhyo hetuḥ |\n\tyady api pūrvam atrastho 'pi mahādevābhidhaḥ śivo 'bhūt tathāpi tasyeśānasyaiva nāmnādyāpi khyātimatvaṃ bhajate |\n\tasya pradeśasyādhunā guptagaṅgā iti nāma sarvajagatkhyātaṃ bhavati |\n\ttatra mahādevena gaṅgā yato guptāgopiteti yāvat atas sārthakaṃ guptagaṅgeti nāma etat |\n\tpradeśanikaṭasthamahādevākhyagirim ārūḍhena mahādevena gopitā gaṅgā prativatsaraṃ vaiśākhyāṃ saṃkrānau guptagaṅgām atrasthāṃ gaṅgām eva manyamānāḥ sarva eva kāśmīrikāḥ sabālavṛddhāḥ snātuṃ samāyānti |\n\tasya pradeśasyādhunā īśabhrāra iti nāmāpi vadanti |\n\ttatra īśasya īśānasya bhrār devatā iti yataḥ kaśmīrabhāṣāyāṃ bhror bhrār iti khyātaṃ padadvayaṃ devadevyor arthe vidyamānaṃ dṛśyate |\n\ttatrāpi bhror devaḥ bhrār devīti |\n\tpunaś ca devatāśabdasya śāstre striyāṃ vartamānasya bhrār iti bhāṣāyām api strītvenaiva vyapadeśaḥ |\n\tgrāmīṇās tu asya iśabhrār padasyāpabhraṃśavaśāt iśavar iti kathayanti |\n\tpunaś cāyaṃ pradeśo yasmin puragaṇo vartate tasya puragaṇasya phākpargaṇa iti nāma bruvāṇāḥ santi |\n\tayaṃ puragaṇaḥ kaśmīranagarāt krośatrayeṇa dūre vartate |\n\tatra gamāgamau jalamārgeṇa naukābhis tathā sthalamārgeṇāpy aśvādinā bhavataḥ |\n\tayaṃ pradeśo niśāt vāgākhyo pavanāt pādonakrośadūratāyāṃ bhavati |\n\tatraiko jalāśayaś śītalajaś catuṣkoṇākāro 'ntar asti |\n\tpunaś caitādṛśa evānyo 'pi jalāśayas tasyāntaḥsthajalāśayasya vārye pradeśe vartate |\n\tubhayor eva jalāśayayor madhye 'lpaḥ prākāra iṣṭakāpāṣāṇādinirmito 'dhunāpy avaśiṣṭo bhāti |\n\tparaṃ tu snānādivyavahāro vārya eva jalāśaye bhavati |\n\tāntare tu kevalaṃ pūjanādikam eva sarvaiḥ kriyate |\n\tasya jalāśayasyoparitane bhāge purātanarājanirmitam ekaṃ mandiram api sarvathāvinaṣṭam ākṛtyaivopalakṣyamāṇaṃ ādyāpi dṛśyate |\n\tkathayanti tatratyā anyāś ca vṛddhāḥ |\n\tayaṃ devālayo rajñā sandhimatinā svasya guror arthe sampādito 'stīti mandirasaṃgrahādāv api sandhimatir evāsya pradeśasya kartā jñāto bhavati |\n\tasmāt pradeśād ūrdhvaṃ parvato 'py anyo 'sti |\n\tata evedaṃ sthānaṃ parvatasya pādadeśe bhāti |\n\tasmin parvate kiyanmātradūratāyāṃ gopītīrthābhidhaṃ tīrtham api bhavati |\n\tgrāmīṇā apabhraṃśāt tasya gupatrath iti nāma vadanti |\n\tatreśānatīrthāt katicit padāni gatvādhastane bhāge guhāpy asti |\n\ttasyā guhāyā nikaṭe sāhibapadavācyānāṃ vaiṣṇavabrāhmaṇānāṃ gṛham apy asti |\n\tte brāhmaṇāḥ kadāpi māṃsādi na bhakṣayanti |\n\tatrādhunikarājakṛtārambhamandiram ardhasampannam apy asti |\n\tetaj jalāśayadvayaṃ caturbhir eva digbhiḥ prākāraveṣṭitam adhunā vartate ||</p>\n      </div>\n      <div type='section' n='14. Loloraṃ Lolaraṃ vā' xml:id='PradeSaṃ_14'>\n\t<head>14. Loloraṃ Lolaraṃ vā</head>\n\t<p>ślokasaṃ 86 nambara 14 caturaśīti ślokād ārabhya varṇyamāne lavarājñaś caritre loloraṃ lolaraṃ vā |\n\ttatra loloraniruktiḥ |\n\tlolāś cañcalamanasaḥ rānti dadati ye te rāḥ dātāra iti yāvat |\n\tna rāḥ arā adātāraḥ |\n\tlolāś ca arāś ca janā yasmin sthāne nivasanto bhavanti sa loloraḥ |\n\tatha vā laḥ śeṣe ca bhaye khyātaḥ śāstrataḥ pūrvasūribhir ity ekākṣarakośokter laḥ śeṣaṃ bhayaṃ ca tatrāsya maṇḍalasya śeṣatayā prāntasthitirūpayā yad ayaṃ pradeśaḥ sthito yataś cātiprāntarakāntāragahvarādimārgair bhayayutaś ca |\n\tkiṃ tu kevalaṃ sthānamanoharatvādinaiva raḥ sukhado yaḥ so 'pi loloraḥ |\n\tatha dvitīyasya lolaranāmno niruktiḥ |\n\tnānāvidhavṛkṣalatāgulmajalaṃ sthalādibhaṃgībhiś cañcalo yaḥ sa lolaḥ |\n\tatimanoharatvena ratisukhaṃ dadāti yas sa raḥ |\n\tlolaś cāsau raḥ lolaraḥ |\n\tyad atra pradeśe tena lavanāmnā rājñātyadbhutaṃ nagaraṃ nirmitam ato 'tra lolaraṃ lavapuram ity arthapratītir api samīcīnā |\n\ttathā ca paṇḍitakalhaṇasya rājataraṅgiṇyāḥ prathamataraṅgasya pañcāśītitame śloke</p>\n\t<lg>\n\t  <l>tena ṣoḍaśabhir lakṣyair vihīnām aśmaveśmanām |</l>\n\t  <l>koṭiṃ niṣpādya nagaraṃ lolaraṃ niramīyateti ||</l>\n\t</lg>\n\t<p>lavapuraśabdasyaivāpabhraṃśavaśato 'yaṃ lolareti nāmānumīyate |\n\tkecit pārisekabhāṣānirmitarājataraṅgiṇyanuvādakartāraḥ |\n\tso lavābhidho rājā sarvadaiva gītipriyo 'tiśayenābhūt |\n\tatas tadrājyakāle ye tatkṛtalolaranāmni nagare nivasamānā janapadā āsaṃs te tṛptasya rājño gānapriyatvam eva sarvathā samākalayya gāyanaśikṣāyām evāniścayaṃ kurvāṇās sarva eva gītividyākuśalā babhūvuḥ |\n\tata eva kaśmīrabhāṣāgānaviṣaye tasyaiva rājño lavalaveti nāma prathamaṃ gānārambha evākarayamāṇās tasthuḥ |\n\tyasya lavalaveti bhūpanāmnaḥ kālena mahatā lolo iti śabdo 'pabhraṃśavaśāt sphuṭībhūtaḥ tenaiva lolośabdena deśo 'pi saḥ khyātiṃ prāptaḥ |\n\tato lolav iti nāmāsya sthānasya ityādi svapustakeṣu likhanti |\n\tvartate cādhunike kāle 'pi kaśmīrabhāṣāyāṃ ayaṃ luḥluḥśabdo gānamadhye pādapūraṇārtho gāne varṇanīyasya priyasya sambodhanārthaś ceti sarvajanaviditaṃ bhavati |\n\tasmin puragaṇe eko grāmas tādṛśo 'pi bhavati |\n\tyasyādhunike kāle sarve janā lulur iti nāma vadanti |\n\tato hetor api grāmasyāsya nāmnaivāyaṃ sarvaḥ puragaṇo 'pi lolavśabdābhidheyaḥ sajjāta ity api |\n\tkecid grāmīṇā nāgarikāś ca svamataṃ sthāpayanti |\n\tekena madhyasthitena grāmeṇāpi puragaṇaḥ sarvas tacchabdābhidheyo bhavatīty anyeṣu sthāneṣv api jñāyate |\n\ttathā hi nāgām ityākhyapuragaṇa ekenaiva madhyasthitena kasavanāgām ity ākhyena grāmenaiva nāgāmpadavācyo bhavati |\n\tgrāmīṇās tu etarhi asya lolarākhyapradeśasya lolavpargaṇa iti nāmaiva prakhyāpayanto bhavanti |\n\taparaṃ ca asya grāmasya lulur iti khyātasya yat nāma puragaṇo 'pi sarvo bibharti |\n\ttasya lālpor iti nāma kathayanti |\n\tasmiṃl lolarapradeśa-gamanāgamane madhya ekaḥ parvato 'pi bhavati |\n\tyam āruhyaiva sarvadā janānāṃ gamāgamau bhavataḥ |\n\tayaṃ puragaṇaḥ kramarājyasthapuragaṇayor utar khuyahom ityākhyayor madhye bhavati |\n\tyata uktapuragaṇadvaya-mārgeṇāpi yiyāsūnāṃ mārgalābho bhavati |\n\tayaṃ pradeśaḥ kramarājyasyāpi prāntabhūmau yataḥ sthito 'sty ato 'sya niruktau śeṣatayā sthityādikathanam api samīcīnam eva saṃgacchate |\n\tparaṃ tu ṣoḍaśalakṣyavihīnā yā koṭir arthāc caturaśītilakṣyāṇy aśmamayagṛhāṇāṃ sampādya nagaraṃ lavena rājñā niramāyītyādi kalhaṇena yat svapustake likhitam astīti |\n\ttāni gṛhāṇy ādhunike kāle 'tiyātacirakālavaśād vinaṣṭāny ato naiva dṛśyante |\n\tkiṃ tu pāṣāṇagaṇāḥ sarvatra bahavo darīdṛśyante 'to jñāyate te pāṣāṇās teṣām eva gṛhāṇāṃ śeṣībhūtopalakṣaṇībhūtāś ca syuḥ |\n\tasya lolavpuragaṇasyādyo yo grāmaḥ saḥ khumariyāl ityākhyayā yaś cāsyānte grāmaḥ sa lālporākhyayā prakhyāto bhavati |\n\tasya khumariyālgrāmasya madhye 'tiśītalajalo jalāśayo vartate |\n\tpunaś cāsya nikaṭa eva caṇḍīgrāmaś caṇḍīdevyāspadībhūtajalāśayayuto bhavati |\n\ttasya caṇḍīgrāmasya grāmīṇabhāṣāyāṃ caṇāgom iti nāma |\n\tīdṛśā evānye bahavo grāmā devatāspadībhūtāḥ satīti śam ||</p>\n      </div>\n      <div type='section' n='15. Ledarī' xml:id='PradeSaṃ_15'>\n\t<head>15. Ledarī</head>\n\t<p>ślokasaṃ 87 nambara 15 lavasyaiva rājñaś caritre ledarī |\n\tatra niruktiḥ |\n\tlaḥ śeṣe ca bhaye khyāta iti śivaproktaikākṣarakośoktyā lo bhayaṃ tasmin le bhaye bhayotpādanavelāyām iti yāvat darī guhā vadati |\n\tgabhīrā gahanā dustarā ca yā dṛśyate sā ledarī |\n\tatha vā daḥ kalattrebudhaiḥ prokto dānacchedanadātṛṣu ity ekākṣarakośamatena |\n\tle bhaye daṃ chedanaṃ bhayacchedanaṃ rāti dadāti yā sārī |\n\tarthāt bhaye saṃjāte tacchedanadātrī bhayacchettrīty arthaḥ |\n\tetādṛśī yā nadī |\n\tasyā ledarīnadyā bhṛṅgīśasaṃhitām atāvalambanena lambodarīti nāmāpi kecid vadanti |\n\ttatra lambam udaṃ rayasya sa lambodaro gaṇeśas tanmukhāt niḥsṛtāyā nadī tasyā lambodarīśabdena vyapadeśaḥ vartate |\n\tcāmareśvarayātrāmārge gaṇeśabalābhidhe pradeśe mahaty ekā nadīmadhyasthitā gaṇeśasyāśmamayī pūjyatamā prakhyātamūrtiḥ |\n\tyasyā mūrtes sākṣād gajīkṛtitvaṃ dhārayantyāḥ puṣkarāt nirgacchantī pītojjhitevaiṣā nadī bhāti |\n\tparaṃ tu ledarīti nāmnāpy asyā nadyāḥ sopapattikaṃ saṃhitāsaṃgataṃ cāpy asti |\n\tyato 'smin dakṣiṇapārśvākhyapuragaṇe yasminn eṣā nadī pravahati tatra lidar ityākhyo grāmo 'syā nadyās taṭapradeśasthito 'sty atas tadākhyayāpy eṣā nadī prakhyātiṃ prāptā |\n\tyato lidare grāme yā pravahati sā ledarī nadī |\n\tbhṛṅgīśasaṃhitāyāṃ mārtāṇḍamāhātmyavarṇane 'py anenaiva nāmnāsyā nadyā nāmagrahaṇam |\n\ttathā hi yāvac cākā pravahati nadī ledarī toyapūrṇā yāvan nāgau yamalakamalau tiṣṭhato matsyam uktau yāvad bhāsvāṃs tapati gagane nityaśaḥ kālaśaktyā tāvat svarge vasati |\n\tsatataṃ śrāddhakṛtsūryakṣetre itīdṝṃśi sthalāni ledarīnāmadyotakāni bhavanty eva asyā eva nadyā dakṣiṇapārśvau yo dvau pradeśo tayor madhye nady eṣā pravahati |\n\tgrāmīṇās tu ādhunike kāle 'syā lambodarī ledarīnadyā vā lidar āra iti nāma vadanti |\n\ttatra yā nadī bṛhatpāṣāṇair madhye pūrṇātivegena calantī dustarā ca bhavet |\n\ttasyāḥ kaśmīrabhāṣāyāṃ ār iti nāma vadanti |\n\tayaṃ ca lidarākhyo grāmo 'syā nadyā āspadībhūto yo 'sti tasya grāmīṇabhāṣāyām api lidar ity eva nāma vartate |\n\tayaṃ grāmo 'sya dakṣiṇapārśvasya dacchunporpargaṇa iti prasiddhasya madhye ledarīnadyās taṭe vartamānaḥ kathyate |\n\tasyā lambodaryā api grāmīṇamatena lidar ity eva nāma bhavati yasmād gaṇeśabalākhyapradeśād āgacchantī nady eṣāsti |\n\ttasya kaśmīrabhāṣāyāṃ gaṇiśabal iti nāma khyātaṃ vartate |\n\ttatra gaṇiśasya gaṇeśasya bal sthānam ity arthaḥ |\n\tayaṃ gaṇeśabalākhyaḥ pradeśo 'mareśvarayātrāyāṃ prathamaḥ prayāṇakaḥ |\n\tasmāt tribhiḥ krośair dūrastham adhvānam ullaṅghya pahalgāmākhyaḥ pradeśo dvitīyaḥ prayāṇako 'mareśvarayātrā bhavati yaḥ samāyāti |\n\tayaṃ lidarākhyo grāmo 'nantanāgāt pāścime sthāne dvādaśakrośadūratāyām asti |\n\tatra mandirākhyaṃ devāgāraṃ vinaṣṭaprāyaṃ bṛhatpāṣāṇanirmitaṃ bhavati |\n\ttat sthānaṃ vikramādityasya navatitame varṣe meghavāhanarājñā tṛtīyataraṅge varṇyamānena nirmitam ityādi |\n\tmandirasaṃgrahāl labdham atra sthāpitam ||</p>\n      </div>\n      <div type='section' n='16. Levāraḥ' xml:id='PradeSaṃ_16'>\n\t<head>16. Levāraḥ</head>\n\t<p>ślokasaṃ 87 nambara 16 lavasya caritre levāraṃ |\n\tyasya levārasya niruktiḥ |\n\tlaḥ śeṣe ca bhaye khyāta iti |\n\ttathā vaḥ sāntvane rasevāte ity ekākṣarakośokteś ca levighnāde bhaye vaṃ sāntvanaṃ tatnivāraṇarūpamāsam antāt rāti dadāti yaḥ sa levāraḥ |\n\tvighnanivārako gaṇeśaḥ |\n\ttathā ca nīlamatavarṇyaṃ mānadevāyatanakīrtanākhye prastāve</p>\n\t<lg>\n\t  <l>bhūrjasvāmī hiḍambeśo levāraḥ śrīvināyakaḥ |</l>\n\t  <l>utaṅkeśo guhāvāsī bhīmeśaḥ saumukhas tathā ||</l>\n\t</lg>\n\t<lg>\n\t  <l>bhadreśvaro mahāsyaś ca mahāśanagaveṣaṇau |</l>\n\t  <l>paulastyo girivāsī ca jayeśvaramaheśvarau ||</l>\n\t</lg>\n\t<lg>\n\t  <l>ekaikam ebhyo dṛṣṭvā tu gaṇeśaṃ susamāhitaḥ |</l>\n\t  <l>kāryasiddhim avāpnoti puṇyaṃ phalam upāśnute ||</l>\n\t</lg>\n\t<p>ity ādau |\n\tasya levārākhyagaṇeśasya kaśmīrasthagaṇeśamūrtiṣu varṇyamānatvaṃ sphuṭatayā bhavati |\n\teṣā gaṇeśamūrtiḥ pūrvoktaledarīnadyā vāmapārśve yo 'dhunā grāmīṇabhāṣāvyavahṛtau khourporpargaṇa iti nāma dhārayati tasminn eva pradeśe sarvaviditā vartate |\n\tasya gaṇeśasya nāmnevāyaṃ gaṇeśamūrtyāśrayavān grāmo levar iti nāmnaiva prakhyāta[...]ḥ sampannaḥ vartate |\n\tcāyaṃ grāmo 'smin puragaṇe levarśabdābhidheyo grāmīṇaiḥ kathyamānaḥ |\n\tasya grāmasya nikaṭe 'nyo 'pi grāmaḥ sarvaviditaḥ sīr ityākhyo bhavati |\n\ttasyaivaṃ kiṃcid dūratāyām ayaṃ grāmaḥ pūrvam eva levārākhyasya gaṇapater āśrayatayaiva tādṛśanāmayuta eva tena varṇyamānena lavarājñā agrahāratvavyapadeśavān samapādi |\n\tata eva paṇḍitakalhaṇenāpi prathame taraṅge</p>\n\t<lg>\n\t  <l>dattvāgrahāraṃ ledaryāṃ levāraṃ dvijaparṣade |</l>\n\t  <l>sa dyāmanindyaśauryaśrīr āruroha mahābhujaḥ ||</l>\n\t</lg>\n\t<p>ity ādyuktam |\n\tanayaiva vidhayā yo 'yaṃ grāmo levārākhyaḥ pūrvam eva babhūva |\n\tsa eva rājñāpi brāhmaṇebhyo 'grahārasamarpaṇakāle ca pūrvaprakhyātanāmnaiva saṃsthāpitaḥ |\n\tdānavelāyām api gaṇeśamūrtyāśrayatvavyapadiṣṭaṃ levārākhyaṃ nāmaiva rājñāpy asyāpi tamasyeti budhyate |\n\tkathayanti ca tatratyāḥ |\n\tasmin grāme eko mahāvṛkṣo yaṃ vṛkṣaṃ kāśmīrikā braṇ iti śabdenākārayanti |\n\ttenāpy upalakṣaṇībhūto bhavati sa eva vṛkṣo 'py asyoktagaṇeśasyādhiṣṭhānībhūto bhavati |\n\tyato bahavo vṛkṣāḥ anena braṇvṛkṣena kathyamānāḥ kaśmīradeśe devatāmūrtīnām adhiṣṭhānībhūtāḥ sarvato darīdṛśyante iti śam ||</p>\n      </div>\n      <div type='section' n='17. Kuruhāraḥ' xml:id='PradeSaṃ_17'>\n\t<head>17. Kuruhāraḥ</head>\n\t<p>ślokasaṃ 88 nambara 17 kuśasya rājṇo varṇane kuruhār |\n\tasya nirvacanam |\n\tkaś cātmāpi samākhyātaḥ kaḥ pradeśa udāhṛta iti kośamatena |\n\tkair nānāvidhajalasthalādipradeśaiḥ urur mahān ata eva hāro manoharaś ca yaḥ sa kuruhāraḥ |\n\tnānāvidhapradeśamattayāntyā ledarīnadyā hāro muktāhāra iva yaḥ so 'pi kuruhāraḥ |\n\tatha vā kurunāmakair janapadair etaddeśanivāsibhir hriyate yo 'grahāratayāgra eva so 'pi kuruhāraḥ |\n\tpūrvam etan nāmni pradeśe kuru ityākhyāṃ bibhrāṇā vāstavyā babhūvuḥ |\n\ttair yato 'sya grāmasya sasyādisampattir ādāv eva hriyate smāto 'pi kuruhāraḥ |\n\tata eva paṇḍitakalhaṇenāpi</p>\n\t<lg>\n\t  <l>kuruhārāgrahārasya dātābhūt tadanantaram |</l>\n\t</lg>\n\t<p>iti kathanavaśād asya kuruhārāgrahāra iti samastaṃ nāma likhitam |\n\tyataḥ sarveṣām evāgrahārāṇāṃ sasyādisampatte rājagrāhya bhāgāt pūrvam eva nayanenāgrahāratvena vyapadeśaḥ |\n\tasya kuruhārapradeśasyādhunike kāle sarve grāmīṇāḥ svabhāṣāyāṃ kular iti sarvakāśmīrakaviditaṃ nāma kathayanti |\n\tayaṃ kuruhāra vā kularākhyo grāmo dakṣiṇapārśve dacchunporpargaṇa ityākhyayā janaiḥ sarvataḥ kathyamāno vartate |\n\tasya kular grāmasya nikaṭe anyo 'pi grāmo 'tiprasiddho bhavati 'yam adhunā salar ityākhyayā janāḥ samastapuragaṇaprasiddhaṃ nāma vadanto dṛśyante |\n\tubhāv evaitau kularsalar ityākhyau grāmau yātrikāṇām amareśvarayātrāyāṃ madhye mārgaṃ dṛggocaram āgacchataḥ |\n\tpratyutobhayor eva tīrthibhūtayor grāmayos teṣāṃ snānapūjādikartavyatāpy amareśvarayātrām atāśrayaṇenāsti |\n\tasyaiva kuruhārapradeśasyāpabhraṃśavaśāc cirakālāgatāt kular iti nāma sajjātam |\n\tkecit tu asya kuruhārākhyasya pradeśasya kāṭhus iti nāma kathayanti |\n\ttanmatena kāṭhus iti kular ity asyaiva cirakālāgatam apabhraṃśadoṣotthaṃ nāma bhavati |\n\tvastutas tu kuruhāraśabdasya kāṭhusśabdena tādṛśyaṃ sāmyam uccaraṇena jñāyate yādṛśaṃ tasya kularśabde na bhāti |\n\tatas samīcīnaṃ kular ity evāsya kuruhārasyāpabhraṃśadoṣotthaṃ nāma paraṃ tu ayaṃ kāṭhusākhyo grāmo 'py asminn eva dacchunporpargaṇe 'mareśvarayātrāmārgamadhye bhavati |\n\tyātrikāṇāṃ tatrāpy uktagrāmadvayaravasnānādikartavyatā bhavati |\n\tataḥ salarkularākhyagrāmadvayanaikaṭyabhāg ayaṃ tṛtīyo grāmaḥ kuruhār iti vyapadiṣṭo bhrameṇaivāsti ||</p>\n      </div>\n      <div type='section' n='18. Khāgi' xml:id='PradeSaṃ_18'>\n\t<head>18. Khāgi</head>\n\t<p>ślokasaṃ 90 namba 18 khagendrasya rājyavarṇane khāginirvacanam |\n\tatra khe ākāśe gacchatīti khagaḥ |\n\tkhaga e[...]gaḥ |\n\tatha vā khe ākāśe āsamantād gacchatīti khāgaḥ |\n\tgaruḍābhidho viṣṇor yānaṃ pakṣī khāgo vidyate yasya saḥ khāgī viṣṇuḥ |\n\tayaṃ pradeśo viṣṇor murter adhiṣṭhanitvaṃ yato bibhārti |\n\tata eva khāgīti tasya viṣṇor eva nāmnā prakhyātiṃ samāgataḥ |\n\tanyac ca etat pradeśanikaṭavartino garuḍanāmāṅkitasya garuḍāśramābhidhasya sthānasya sāmīpyena garuḍasya sadaiva viṣṇor vāhanatvena ca tatnāmnāpy ayaṃ prathāṃ prāpto 'taḥ khāgīti nāmāsya pradeśasya yuktatamaṃ bhāti |\n\tasmin khāgīti prathite grāme viṣṇoḥ pratimāyā adhiṣṭhānaṃ nārāyaṇakuṇḍeti sarvajanavidito madhyam aparīmāṇa eko jalāśayo bhavati |\n\tkāśmīrakās tu tasya nārāyaṇakuṇḍasyādhunike kāle svabhāṣayā nārāṇ nāg iti prathitaṃ nāma kathayanti |\n\tpunaś ca yasyoktagaruḍāśramasya naikaṭyasattayāpy ayaṃ pradeśa enāṃ khāg ityākhyāṃ dhārayati |\n\ttasya garuḍāśramasyāpi yathā khāgīti pradeśasyāpabhraṃśadoṣotthaṃ khāg iti nāmadheyaṃ samudbhūtaṃ tathaiva tena doṣeṇa gaṇiśram iti nāma grāmīṇāḥ sarvato bruvāṇā bhavanti |\n\tato varṇitam etat sthānadvayaṃ bahurūpa ityākhye puragaṇe tīrthībhūtam adhunāpy asti |\n\tasyāpi bahurūpapuragaṇasya grāmīṇaiḥ prakhyāpitaṃ bīrūpargaṇa iti nāmādhunike kāle saṃlagnam |\n\tasmin bahurūpākhye puragaṇe nārāyaṇakuṇḍādīnām etādṛśānāṃ tīrthānāṃ sadbhāvenaivātimāhātmyavattvaṃ sarvatra prasiddham asti |\n\ttathā ca nīlamate bahurūpe naraḥ snātvā viṣṇuloke mahīyate |</p>\n\t<lg>\n\t  <l>bahurūpe ca kathitaṃ phalam etan narottama ||</l>\n\t</lg>\n\t<p>ityādi |\n\tayaṃ nārāyaṇ nāgākhyo jalāśayaś catuṣkoṇākāro 'tiśayena śītalasparśajalavās tathāmadhurāsvādaś ca bhavati |\n\tasya jalāśayasya mukhaṃ bṛhatpāṣāṇaiś catasṛṣv eva dikṣu ghaṭitam asti |\n\tayaṃ pradeśaḥ svalpair marubhūmisadṛśaiḥ parvataiḥ prāptabhūmau parivṛto dṛśyate |\n\tayam api khāgiti prācīnam eva nāma bibhrāṇo rājñāgrahāreti vyapadeśayutaḥ samapādita ity anumīyate ||</p>\n      </div>\n      <div type='section' n='19. Khonamuṣaḥ' xml:id='PradeSaṃ_19'>\n\t<head>19. Khonamuṣaḥ</head>\n\t<p>ślokasaṃ 90 namba 19 khagendrasya varṇane khonamuṣaḥ |\n\tasya niruktiḥ |\n\tkham indriyaṃ samākhyātaṃ kham ākāśe nigadyate |\n\ttathāṃśuke ca khaṃ proktaṃ khaṃ śūnyaṃ ca prakīrtitaṃ iti kośamatena |\n\tkhair vastrair ūno rahito digambaraḥ śiva iti yāvat |\n\ttaṃ khonaṃ śivaṃ parvatasthaguhāyāṃ muṣṇāti corayati yaḥ saḥ khonamuṣaḥ |\n\tatha vā khena śūnyo nono rahitaḥ paripūrṇaḥ pūrṇimācandras taṃ svakīyayā śītalayā manohāriṇyā ca śobhayā muṣṇāti yaḥ so 'pi khonamuṣaḥ |\n\tayaṃ khonamuṣākhyaḥ pradeśaḥ parvatasya pādabhūmāv kham indriyaṃ samākhyātaṃ kham ākāśam udāhṛtam || khaṃ svarge ca samākhyātaṃ khaṃ sarpe ca prakīrtitam |\n\ttathā śvabhre ca khaṃ prāhuḥ khaṃ śūnye ca prakīrtitam || adhastād vartate |\n\tasminn evāsya parvatasyoparitane śikhare bṛhaty ekāntaḥ prakāśarahitā guhā vartate |\n\ttasyā guhāyā bhittibhūmiṣu parito devatānāṃ vaddhyo mūrtayaḥ saṃlakṣyante |\n\ttāsāṃ mūrtīnāṃ mukhyatamā ekā mahatī liṅgā kāravatī śivasya mūrtir harṣeśvara ityākhyāṃ sarvamaṇḍalaprakhyātāṃ dhārayantī bhūmau niṣarāṇā dṛśyate |\n\tasyā guhāyā antare 'nyālpāpy ekā guhāsti |\n\ttasyāṃ guhāyāṃ śivasya svacchandākhyā pañcabhir mukhair upaśobhitā mūrtir bahir eva darśanam āgacchati yatas tasyām alpāyāṃ guhāyāṃ praveśo 'pi sarvathā duṣkaro bhavati |\n\tpūrvaṃ bhasmāsurābhidhasyāsurasya vināśanavelāyāṃ śivena tasyoktadurjātāsurasya vañcanāyai kiṃcit kālaṃ svakīyā mūrtir asyāṃ guhāyāṃ guptatayā sthāpitā |\n\tatha taṃ duṣṭam asuraṃ vināśya yadātena mahān harṣabharaḥ samākalitas tadaiva tena devena harṣeśvara ityākhyā samāsāditā |\n\tato 'sya pradeśasya guhayā śivamoṣaṇaṃ sārthakam evāvagamyate |\n\tgrāmīṇā ādhunike kāle 'sya khonamuṣākhyapradeśasya khunamoh ityākhya śivamūrtibhedasya harimur iti nāmāpi vadantaḥ santi |\n\tasya harṣeśvarasya kathā harṣeśvaramāhātmye bhṛṅgīśasaṃhitāsaṅkalite vistareṇoktā bhavati |\n\tasya khonamoṣasya samīpe jayavanaṃ yasya kaśmīrabhāṣāyāṃ jivan iti nāma prasiddham asti |\n\tso 'pi grāmas tathānyo mābur ityākhyo grāmaś ca nikaṭe vartate |\n\tayaṃ khunamuh ākhyo grāmaḥ vihī ityākhye puragaṇe prasiddhiṃ dhāryamāṇo bhavati |\n\tkaśmīranagarāt pañcakrośadūratāyāṃ grāmo 'yaṃ puragaṇaś cāstīti śam ||</p>\n      </div>\n      <div type='section' n='20. Daraddeśaḥ' xml:id='PradeSaṃ_20'>\n\t<head>20. Daraddeśaḥ</head>\n\t<p>ślokasaṃ 93 namba 20 surendrasya rājño varṇane daraddeśantike |\n\ttatra daraddeśanirvacanam |\n\tdaradāṃ darajjātīyānāṃ janapadānāṃ yo nivāsasthānaṃ deśa ity asti ca |\n\tkaśmīranagaraprāntabhūmau parvatādiṣu nivāsino darat ityākhyā bahavo janapadāḥ |\n\tyeṣāṃ āśrayībhūtā bahavo deśāḥ kaśmīrād bahiḥ prāntabhūmiṣu daradāṃ nāmnaiva prakhyātim āgatāḥ santi |\n\ttasya ca tair darajjātīyair āśritasya deśasyādhunike kāle kaśmīrabhāṣāyāṃ dāradin hunu deś iti nāma vadanti |\n\tteṣāṃ ca taddeśanivāsināṃ janānāṃ dārady iti nāma khyātaṃ sarvatraivāsti |\n\ttathā nīlamate 'pi</p>\n\t<lg>\n\t  <l>dārvābhisāragāndhārajuhuṇḍaraśakān khaśān |</l>\n\t  <l>taṅganān māṇḍavān madrān antargiribahirgirīn ||</l>\n\t</lg>\n\t<p>ity uktyā ya ete deśā janapadāśrayībhūtā gaṇitās te darajjātīyā evānumīyante |\n\teteṣām anyeṣāṃ cāśrayasthānāni sarvāṇi daraddeśaśabdenaivābhidhīyante |\n\tato 'yaṃ deśaḥ kaśmīrakarājñām ājñāsu sarvadaiva vidheyatayā tiṣṭhati |\n\tanenaiva hetunā kāśmīrako rājaiva daraddeśājñākṛt sarvadaivāstīty avagamyate ||</p>\n      </div>\n      <div type='section' n='21. Saurakaṃ Nagaraḥ' xml:id='PradeSaṃ_21'>\n\t<head>21. Saurakaṃ Nagaraḥ</head>\n\t<p>ślokasaṃ 93 namba 21 surendrasya rājye saurakākhyaṃ pattanam |\n\ttatra saurakaśabdasya niruktiḥ |\n\tsaḥ kope vāraṇe caiva auṃ kāraḥ syāt tathābrahma aur apy ānanda ucyate |\n\tkaś cātmāpi samākhyātaḥ kaḥ pradeśa udāhṛta iti kośavākyāvalambanena saḥ vārako duḥkhāt ya au ānandas tam ānandaṃ rāti dadāti yaḥ sa soraḥ |\n\tetādṛśa eva yaḥ kaḥ pradeśaḥ sa saurakaḥ |\n\tarthāt duḥkhavāraka ānandadāyakaś ca deśaḥ |\n\tatha vā sūrasyāpatyaṃ sauropamaḥ śanir vā sopama iva yaḥ prāntaratayā durdarśaḥ kāntārakuñjādimattayā ca bhūmāpamāno ta eva śyāmāyamāno malīmasaś ca śanir iva yaḥ kaḥ pradeśaḥ iti vā enam evaitādṛśaṃ pattanaṃ nagaram |\n\tpattanaṃ puṭabhedanam ity amaraḥ |\n\tpūrvavarṇitasya daraddeśasyālike virecitavān sa surendra ity ārthaḥ |\n\tsaurakākhyaṃ nagaraṃ kaśmīramaṇḍalavāryasthalavartini daraddeśe rājñā pṛthak sampādinam iti kalhaṇapaṇḍitavacanenaivāvagamyate |\n\ttathā hi</p>\n\t<lg>\n\t  <l>daraddeśāntike kṛtvā saurakākhyaṃ sapattanam |</l>\n\t  <l>śrīmātvihāraṃ vidadhe narendrabhavatābhidham ||</l>\n\t</lg>\n\t<p>anyac ca</p>\n\t<lg>\n\t  <l>tena svamaṇḍale khaṇḍayaśasā puṇyakarmaṇā |</l>\n\t  <l>vihāraḥ sukṛtodāro nirmitaḥ sorasābhidha ||</l>\n\t</lg>\n\t<p>ity ādy ukteḥ svamaṇḍale kaśmīrākhye svamaṇḍalād anyatra daraddeśe ca rājño 'sya nirmāṇādikam abhūt |\n\tasya saurakākhyasya nagarasya kaśmīrabhāṣāyāṃ hasaur iti prathitatamaṃ nāma sarve kathayanti |\n\tvartate ca hasaurākhyaṃ nagaraṃ daraddeśe |\n\tdaraddeśasyāpy asya dāradyan hundradeś vā dāradyan hundra mulak iti nāma prasiddham asti |\n\tpunaś ca te ye haṇer gilgith hauja karṇāha ity ādayo deśāḥ kaśmīramaṇḍalāt pṛthaksthā api kaśmīrarājyāntar gaṇitā eva tathaitatmaṇḍalapālakasyājñāpālayamānāḥ sarvadaiva bhavanti |\n\tatas tasya rājño 'pi daraddeśe nagaranirmāṇam ucitatamaṃ bhavati |\n\tkecit tu pārisekānuvādavidaḥ saurakākhyam amuṃ pattanam ajānanto buddhibhrameṇa svakapolakalpitakalpanayā ca vṛthotthayā sindhaṣurath ityākhyaṃ kam api pradeśaṃ saurakaśabdābhidheyaṃ parikalpya rājño sindhuṣurathākhyo deśo nirmita ityādi likhanti |\n\ttat sarvaṃ teṣāṃ likhanam asatyatamam asti |\n\tyato rājataraṅgiṇyukte surendrasya varṇane kim apy etādṛśaṃ deśanirmāṇaṃ kvāpi na dṛṣṭam |\n\tato 'tra prayojanam ajñātvaiva tanmatam astīti budhyate ||</p>\n      </div>\n      <div type='section' n='22. Narendrabhavanābhidho Vihāraḥ' xml:id='PradeSaṃ_22'>\n\t<head>22. Narendrabhavanābhidho Vihāraḥ</head>\n\t<p>śloka 93 nambara 22 surendrarājye narendrabhavanābhidhaṃ vihāraṃ |\n\tatra narendrabhavanaśabdasya niruktiḥ |\n\tnarāṇāṃ manuṣyāṇām indro rājā narendraḥ |\n\tnarendrasya bhavanaṃ gṛhaṃ narendrabhavanaṃ rājagṛham ity arthaḥ |\n\tyathā rājabhiḥ svakīyāni veśmāni svarṇarajataratnātādibhiḥ khacitāni śuddhatamarītyā kārubhir nirmīyante tathaiva rājñā surendreṇa daraddeśasya nikaṭe hasaurābhidhaṃ nagaraṃ nirmāya tatraiva narendrabhavanākhyaṃ vihāraṃ bauddhajananivasanādyupayogigṛham ity arthaḥ |\n\tbauddhānāṃ tu vihāro strī |\n\tgaṃjā tu madirāgṛham ity amaraḥ |\n\ttādṛśaṃ bauddhamandiram api nirmitam |\n\tvartate cāsya daraddeśamadhyavartino hasaurākhyasya nagarasya nikaṭe narendrabhavanākhyaṃ sthānam |\n\ttasya ca narendrabhavanasyādhunike kāle kāśmīrakamatena nagūr iti prathitaṃ nāmāsti |\n\tso nagūrākhyaḥ pradeśo hasaurnikaṭa eva yato vartate 'ta eva narendrabhavanaśabdābhidheyaḥ sa eva pradeśo bhāti |\n\tittham eva rājño daraddeśamadhye hasaurnagūrākhyayoḥ pradeśayoḥ svamaṇḍalād vāryasthale nirmāṇam svamaṇḍale nirmitapradeśanirmāṇam agre likhiṣyati ||</p>\n      </div>\n      <div type='section' n='23. Sorasaḥ Vihāraḥ' xml:id='PradeSaṃ_23'>\n\t<head>23. Sorasaḥ Vihāraḥ</head>\n\t<p>śloka 94 namba 23 surendrasya rājye sorasābhidhaḥ vihāraḥ |\n\ttatra pūrvaṃ sorasaśabdaniruktiḥ |\n\tsaḥ kope vāraṇe caiveti kośokteḥ |\n\tsovāraka ūṣpādeḥ pipāsādeś ca tathā ukāraḥ śaṅkare prokta ūkāraś caiva rakṣake iti kośokteś ca |\n\tū rakṣako jīvanam iti yāvat |\n\ttathā ca raso gandharase jale śṛṅgārādau viṣe vīrye tiktādau dravarāgayoḥ dehadhātuprabhede ca pāradasvādayoḥ pumān iti medinīkośamatāvalambanena |\n\traso jalaṃ yasya saḥ sorasaḥ |\n\tatra rasaśabdasya jīvanaṃ bhuvanaṃ vanam ity amaramatena |\n\tjalaparyāyeṇa jīvanaśabdena saha samānārthatvād rakṣakajīvanaśabdayoś ca tulyārthatayā rakṣakatvaviśeṣaṇaṃ samīcīnam evāsti |\n\tato gharmādivārakajalavānayavihārasaṃjñabauddhamandirayutaḥ pradeśa ity arthaḥ |\n\tādhunike kāle 'sya sorasākhyasya pradeśasya kaśmīrabhāṣayā suras yār iti nāma grāmīṇāḥ kathayanti |\n\tasmin pradeśe dugdhagaṅgākhyā nadī śītalasparśā madhurāsvādajalā pārvāyatrī ca pravahati |\n\tataḥ soraseti sārthakaṃ nāmāsya eṣā yā dugdhagaṅgākhyā nadī dhārayati |\n\tasyāḥ kāśmīrakā dūdgaṅgā iti prathitaṃ nāmāsti |\n\tanyad ayaṃ sorasākhyaḥ pradeśo nāgom ityākhye puragaṇe vartate |\n\ttatrāpi parvatasya pādadeśo bhavati |\n\tasya sorasasya nikaṭe ḍāḍa um pūr tathā mici um pūr ityākhyaṃ grāmadvayaṃ bhavati ||</p>\n      </div>\n      <div type='section' n='24. Hastiśālākhyaḥ Agrahāraḥ' xml:id='PradeSaṃ_24'>\n\t<head>24. Hastiśālākhyaḥ Agrahāraḥ</head>\n\t<p>ślokasaṃ 96 namba 24 rājño godharasya varṇane hastiśālākhyaṃ agrahāram |\n\ttatra hastiśālākhyaśabdanirvacanam |\n\thastino śālante śobhante 'treti gajāḥ hastiśālam |\n\tśālante iti śālyaślāghāyām iti dhāto rūpam |\n\tatha vā hastināṃ śālā hastiśālā hastināṃ gṛhaṃ nivasanasthānam iti yāvat |\n\tetādṛśam agrahāraṃ godhareṇa rājñā nirmitaṃ nirmāya ca viprebhyo dattam ity arthaḥ |\n\tatrāyam āśayaḥ rājño 'sya gṛhe ye madotkaṭā mataṅgajāḥ kariṇyaḥ kalabhāś ca babhūvus teṣāṃ pālanām upayogisthānaṃ yasmād asminn eva pradeśe niyamitaṃ tenāto 'sya pradeśasya hastiśālam ity etādṛśaṃ nāma saṃlagnam |\n\tvartate ca devasarasākhye puragaṇe hastiśālākhyo grāmaḥ |\n\ttasya ca devasarasākhyapuragaṇasyādhunike kāle grāmīṇabhāṣāyāṃ devasarpargaṇa ity ākārakanāmāsti |\n\ttathā cāsya hastiśālākhyagrāmasya hasty hel iti sarva viditaṃ nāmāpy asti |\n\tasya hasty hel grāmasya samīpe kulagrāmākhyo grāmaḥ |\n\tsarvasyāsya devasarpargaṇasya mūlagrāmatām adhiṣṭhānatāṃ ca dhārayanyaṃ janāḥ samprati kulgom iti nāmnākārayanti |\n\tsa grāmaḥ samīpe bhavati |\n\tkecana asya hastiśālākhyagrāmasya ḍal ityākhyo 'tyantaprathito mahājalāśayo 'yaṃ phākpuragaṇe sarvakāśmīrakāviditas tathā yasya taṭabhūmiṣu niśātbāg śālabāg ity ādayo mahāprasiddhā ārāmā bahavo 'dhunāpi darīdṛśyante |\n\ttasyaiva jalāśayasyaikasyāṃ taṭabhūmāv anayā hasty hel ākhyayā kathyamāna ekaḥ pradeśo bhavatīti bruvanti |\n\tparaṃ tu yady apy ayaṃ hastiśālākhyapradeśo 'py avaśyaṃ likhita ḍal ityākhyajalāśayasya taṭabhūmau haj ratabal iti tattaṭasya pradeśaprathitāgragaṇyapradeśasya kiṃcid dūratāyāṃ tathā tatratyasya āśiyabāg iti sthānasya nikaṭatāyām asty eva tathāpi atratyasyāsya hastiśālasya jalaprāyatayāyarthārhāvakāśābhāvādidarśanena ca hastiśālopayogitvāsambhavāc ca jalaprāyasya vipreṣu pratipādanānarhatayāpi godharabhūpanirmitaḥ sa eva devasarasapuragaṇamadhyavartī hastiśālākhyo 'grahāro bhāti |\n\tna tv ayaṃ jalaprāyo 'grahāratvavyapadeśasampādanānarho 'nyo hastiśālākhyapradeśa iti |\n\taparaṃ ca pārisekānuvādimate 'pi devasarasodbhavasyaiva hastiśālasya godhārabhūpāgrahāranirmāṇaṃ likhitam asti |\n\tna tv asyānyasya phākpuragaṇīyasyeti bhadram ||</p>\n      </div>\n      <div type='section' n='25. Suvarṇamaṇikulyā' xml:id='PradeSaṃ_25'>\n\t<head>25. Suvarṇamaṇikulyā</head>\n\t<p>ślokasaṃ 97 namba 25 suvarṇasya rājyavarṇane suvarṇamaṇikulyā |\n\ttatra suvarṇamaṇikulyāśabdaniruktiḥ |\n\tśobhano varṇo yasya tat suvarṇaṃ kāṃcanaṃ svarṇaṃ suvarṇaṃ kanakam iti maṇīratnam |\n\tratnaṃ maṇir dvayor aśmajātau muktādike 'pi cety amaraḥ |\n\tsuvarṇasya maṇīnāṃ ca yā kulyālpā nadī kṛtrimā ca |\n\tkulyālpākṛtrimā sarit ity amaraḥ |\n\tarthāt suvarṇamaṇikulyākhyā nadī tena suvarṇābhidhena rājñā sampāditety arthaḥ |\n\tatra suvarṇena maṇibhiś ca yasyās taṭau talasya bhūmiś ca śobhitā nirmitā cābhūd etādṛśī nadī tena pravartitā |\n\tatha vā suvarṇatulyaśuddhavarṇāmaṇitulyanirmalamanohārijalā ca sā nadī sampanneti sārthakam eva nāmāsyā nadyāḥ sūkṣmekṣikayā avagamyate |\n\tatra</p>\n\t<lg>\n\t  <l>tasya sūnuḥ suvarṇākhyas tato 'bhūt svarṇado 'rthinām |</l>\n\t  <l>suvarṇamaṇikulyāyāḥ karāle yaḥ pravartaka ||</l>\n\t</lg>\n\t<p>iti paṇḍitakalhaṇaḥ |\n\tsuvarṇasya rājyavarṇane suvarṇamaṇikulyāṃ vyapadiśya yal likhati |\n\ttatrāvaśyam evāsyāḥ kulyāyāḥ karālābhidhe pradeśe pravartanam itīdṛśy evārthapratītir buddhāvārohati |\n\tparaṃ tu yasmin puragaṇe nady eṣādhunāpi pravahati tasmin sarvasminn eva puragaṇe mahatā yatnenāyāsenāpy anviṣṭāyaṃ ko 'pi karālābhidhaḥ pradeśo grāmo vā kutrāpi na milati |\n\tataḥ karālābhidhe pradeśe suvarṇamaṇikulyāpravartanam ity arthapratītir bhramotthātopārthakaiva pratibhāti |\n\ttattvadṛśā tu kaver ayaṃ kalhaṇasyāśayo 'numīyate |\n\ttatra karālo danturaṃ turo ity amaramatena |\n\tatituṅgo yaḥ ko 'pi pradeśaḥ sa eva karālaśabdābhidheyo bhavati |\n\ttathā tv eva karāle tuṅgapradeśe rājñā nadī pravartitety arthapratītiḥ samīcīnatamābhāti |\n\tyata eṣā nadī sarva kaśmīrakabhūmibhyo 'tituṅgāyām ādyāvanibhūmau vartate 'to 'pi karālaparyāyatuṅgabhūmipravartanaṃ nadyā kavyuktaṃ sarvathā saṃgacchate |\n\tasyāṃ kaśmīrāyāṃ pūrvam atīte kāle sarovararūpatvenāvasthitāyāṃ yadā kvāpi bhūmir eva na babhūva tadā kaśyaparṣiprasāditadevatrayyanukampayādau yatraiva bhūmiḥ sajjātā tasyā eva bhūmer adyāvanīty anvarthaṃ nāma saṃlagnam |\n\tyata ādau bhavā ādyā sā cāsāv avanir avanī vā bhūmir ity arthaḥ |\n\tkṣmāvanir medinī mahīty amaraḥ |\n\tavanī medinī mahīti mediniś ca |\n\tatas sarvathāsya puragaṇasyāyasārthaka ādyāvanītyāhvayaḥ |\n\tasyā cādyāvanipuragaṇasyādhunike kāle nāgarikair grāmīṇaiś ca prakhyāpitaṃ āḍavinpargaṇa iti nāmāpabhraṃśadoṣamūlaṃ bhavati |\n\tyaiṣā suvarṇamaṇikulyākhyā nadī suvarṇabhūparājye suvarṇitāsyāś ca nadyāḥ sunamaṇ kul atha vā sunamaṇ nor iti nāma sarvaprasiddham asti |\n\ttatra pūrvapakṣe sunamaṇākhyā kul nadīty arthaḥ |\n\tdvitīye tu sunamaṇākhyā nor praṇālīty arthaḥ |\n\tdvayoḥ praṇālī payasaḥ padavyām ity amaraḥ |\n\tkiṃ tu eṣā suvarṇamaṇikulyākhyā nadī yato 'sya puragaṇasyaikasmin eva grāme na pravahaty ato 'sya niyamitaḥ pradeśaḥ ko 'pi nāsti |\n\tasya puragaṇasyānekeṣu grāmeṣu varṇitāyā sunamaṇākhyāyā nadyā jalenaiva sasyādiniṣpattiḥ sambhavati |\n\tpārisekānuvādeṣv api te varṇite 'sminn ādyāvanipuragaṇa eva sunamaṇ-nadyāḥ pravartanaṃ rājñā tatsthānekagrāmasasyaphalaśrīḥ sarvadāsmād ity abhiprāyeṇa kṛtam ityādi varṇayanti |\n\tato 'pi hetoḥ karālābhidhe pradeśe nadyāḥ pravahanaṃ samyaktayaivāpārthakaṃ pratibhāti yatas tair api svasvavarṇanavelāyām ayaṃ karālābhidhaḥ ko 'pi pradeśo na labdho 'sti |\n\tato yathā tathā karālaśabdenātrādyāvanibhūmir eva kathituṃ tasya vyaṅgyajñasya kalhaṇasya kaver abhiprāya iti śam ||</p>\n      </div>\n      <div type='section' n='26. Jāloraḥ Vihāro 'grahāraś ca' xml:id='PradeSaṃ_26'>\n\t<head>26. Jāloraḥ Vihāro 'grahāraś ca</head>\n\t<p>ślokasaṃ 98 namba 26 suvarṇajasya janakasya varṇane jālorākhyaṃ vihāraṃ agrahāraṃ ca |\n\tatra jāloraśabdanirvacanam |\n\tjālaiḥ puṣpajālair ūḥ rakṣakaḥ pūtigandhāder iti jālo 'ta eva ras sukhadāyako yaḥ sujāloraḥ ūkāraś caiva rakṣake iti kośaḥ |\n\tatha vā jalānaṃ samūho jālaṃ tena jālena ū rakṣako ras sukhapradāteti |\n\tatraiva jālorākhye pradeśe tena rājñā vihārābhidheyaṃ bauddhamandiraṃ nirmitam ayam eva jālorāgrahāratvena prakhyāpitaś ca |\n\tasya jāloragrāmasyādhunike kāle prakhyātaṃ jālur iti nāma grāmīṇāḥ kathayanti |\n\tayaṃ jālurgrāmaḥ śamālāpuragaṇe vartate |\n\ttasya ca śamālākhyapuragaṇasya hamalpargaṇa iti nāma tair evāpabhraṃśadoṣavaśāt sthāpitam asti |\n\tayaṃ jālurgrāmaḥ kadāpi mahāpadmasarasa ullolasya vā nāgasya vāribhiḥ pūryamāṇo 'pi dṛśyate 'to jalasamūhasattayā jalānāṃ samūho jālam iti varṇitānvarthatāsya pradeśasya yuktatamaiva |\n\tasya jālurgrāmasya nikaṭe uccha kuṇḍal markuṇḍal ity ādayo bahavo grāmāḥ sāmīpyabhājas santīti bhadram ||</p>\n      </div>\n      <div type='section' n='27. Śamāṅgāsaḥ' xml:id='PradeSaṃ_27'>\n\t<head>27. Śamāṅgāsaḥ</head>\n\t<p>ślokasaṃ 100 namba 27 śacīnarasya janakajasya varṇane śamāṅgāsaḥ |\n\tatra śamāṅgāsaśabdaniruktiḥ |\n\tnānāvidhasaṅkalpavikalpādibhyaś cittasyoparamaḥ śamaḥ śamu upaśame ity asya dhātor uparativācakatvāt |\n\ttathā śamavanti aṅgāni yeṣāṃ te śāntā munayaḥ śamāṅgaśabdābhidheyāḥ ta eva śamāṅgā āsante |\n\tyatra sa śamāṅgāsaḥ śāntānāṃ munīnāṃ ca nivāsasthānam iti yāvat |\n\tvartate cāyaṃ pradeśo vanyair eva saralādivṛkṣair upaśobhito 'ta eva vanaprāyas tapopalakṣitaś ca tapaścaryākṣamaḥ |\n\tyasmin kuṭahārākhye puragaṇe 'yaṃ pradeśas tiṣṭhati saḥ sarvaḥ puragaṇo 'pi sarvadā prāyaśaḥ kānanapradeśair eva samāvṛto bhāti |\n\tata eva kūṭaiḥ parvataśṛṅgair hāro mānohara iti sārthakam eva nāmāsya puragaṇasya asyādhunike kāle sarva eva kuṭahārpargaṇa iti prathitaṃ nāma bruvanti |\n\tasyāpi śamāṅgāsapradeśasyaitarhi śāṅgās iti prakhyāpitam apabhraṃśadoṣotthaṃ nāma sarvaviditaṃ bhavati |\n\tayaṃ śāṅgāsākhyo grāmaḥ parvatasyālpocchāyasyādhastād dharātala eva vartate |\n\tanyeṣām asyāṃ kaśmīrāyāṃ sthitānāṃ kānanānāṃ yādṛśī śobhākṛtiś cāsti tādṛśy evāsya pradeśasyākṛtiḥ śobhā ca yato 'sti tata eva munijananivāsasthānam ity ākārakaṃ sārthakaṃ nāmāsya |\n\tasmin pradeśe sarvadaiva sarve sāhibeti śobhananāmānapurupadeśanivāsina ākheṭakādyarthe gatāgataṃ kurvāṇā mṛgayāṃ vidadhato darīdṛśyante 'taḥ prathitatamo 'yaṃ pradeśa iti bodhyam |\n\tasya śāṅgasākhyapradeśasya nikaṭavartino bahavo grāmā navgām utarus cerapor ity ādayaḥ prakhyātās santi |\n\tpunaś cāyaṃ śamāṅgāsākhyo grāmaḥ pūrvam eva munijanais tapaścaryākaraṇayogyatayā svanivasanāsya dattvam ākalito 'pi tena rājño janakajena mukhyāgrahāratvābhidhayā saṃyojitaḥ |\n\tarthāt tebhyas tatpradeśasthebhyas tapasvibhyaḥ samarpitaḥ sarvo 'py ayaṃ puragaṇas tapasvipriyas tapaścaryāsthānam iti vartante vādhunāpi utarus ityādi grāmeṣu teṣāṃ pūrveṣāṃ tapasvināṃ śiṣyā nand jānyaṅkitās tapasvino yeṣāṃ śiṣyapraśiṣyadvārā adhunāpi santatiḥ pracalatīti śam ||</p>\n      </div>\n      <div type='section' n='28. Aśanāraḥ' xml:id='PradeSaṃ_28'>\n\t<head>28. Aśanāraḥ</head>\n\t<p>śloka 100 namba 28 asyaiva śacīnarasya varṇane aśanāraḥ |\n\ttatrāsya niruktiḥ |\n\taśyate bhujyate yat tad aśanaṃ bhojanam aśabhojane ity asya dhātor lyuṭi rūpam |\n\taśanasya icchā aśanāyā kṣud ity arthaḥ |\n\taśanāyā bubhukṣā kṣud ity amaraḥ |\n\ttathā ca aśanāyā eva aśanā tām aśanāṃ ā samantād rāti dadāti yaḥ sa aśanāraḥ |\n\tasmin pradeśe jalaṃ yat pravahati tasya jalasyātyata pācakatayā bhuktasya caturvidhasyānnāder jīrṇayitṛtvaṃ |\n\tsarve tatrasthā yad aṅgīkurvanti |\n\tata eva bubhukṣotpādakatvam aśanārety abhidhābhidhāsya mānamatvarthatayaiva pratibhāti |\n\tayam aśanārākhyaḥ pradeśo vyūhākhyapuragaṇe tiṣṭhati |\n\ttasya ca vyūhākhyapuragaṇasya vihīpargaṇa iti grāmīṇaiḥ prakhyāpitaṃ nāma bhavati |\n\tasyāpi adeśasya śār iti nāmata eva sarvato bruvāṇā darīdṛśyante |\n\tasmin śārgrāme lohasya khanir api vartate |\n\tyebhyaḥ pāṣāṇaviśeṣebhyaḥ pākādinā loham utpadyate tair eva pāṣāṇair upalakṣita ekaḥ parvato 'pi vartate |\n\tato 'sya grāmasya yaj jalaṃ lohakhaner utpannaṃ vartate tad avaśyaṃ pācakatamaṃ sarveṣu sthāneṣu bhavati |\n\tataḥ sarvathāśanāreti grāmasya nāmānvarthatayāsti |\n\tasya śārgrāmasya maṇḍikhpāl iti grāmaḥ prathito nikaṭe 'sti luḍhavgrāmo 'py anyo 'sya nikaṭe bhavati ||</p>\n      </div>\n      <div type='section' n='29. Śuṣkaletraḥ' xml:id='PradeSaṃ_29'>\n\t<head>29. Śuṣkaletraḥ</head>\n\t<p>ślokasaṃ 102 namba 29 aśokasya rājño varṇane śuṣkaletraḥ |\n\ttatra śuṣkaletraniruktiḥ |\n\tśuṣkāni śoṣaṃ prāptāni tṛṇaparṇādīni lāti ādatte iti śuṣkalo vāyuḥ |\n\tlā ādāne ity asya dhāto rūpaṃ |\n\ttathā ca lakṣmīr īkāra ucyate iti kośāt |\n\tīr lakṣmī śuṣkalasya īḥ sampattiḥ śuṣkale vāyusampat |\n\tmahān vāyusamūha iti yāvat |\n\ttāṃ śuṣkale vāyusampattiṃ trāyate iti śuṣkaletraḥ traiṅ pālane dhātur atra |\n\tyato 'yaṃ pradeśo marubhūmistho 'ta eva mahatyā vānyayāyuta ity arthaḥ |\n\tayam eva pradeśas tena rājñāśokena stūpapadavācyair bauddhānāṃ devāyatanair ācchāditaḥ |\n\tasya śuṣkaletrākhyapradeśasyādhunike kāle grāmīṇaiḥ prakhyāpitaṃ hukhalitar iti nāma bhavati |\n\tayaṃ hukhalitarākhyo grāmaḥ daiñcho ityākhye puragaṇe vidyamāno 'sti |\n\tkaśmīranagarāt krośacatuṣṭayadūratāyām evāyaṃ puragaṇo vartate |\n\tasya ca hukhalitargrāmasya śīly pūr ity ādayo grāmā nikaṭe santi |\n\tasmin sarvasminn eva puragaṇe sarvatra marubhūmisthe vāyoḥ pracalato 'nyabhūmibhya uccaistvenādhikyaṃ yato bhavaty ata eva śuṣkaletra iti vāyor ādhikyasadbhāvopalakṣitam anvartham eva nāmeti śam ||</p>\n      </div>\n      <div type='section' n='30. Vitastātraḥ' xml:id='PradeSaṃ_30'>\n\t<head>30. Vitastātraḥ</head>\n\t<p>ślokasaṃ 102 namba 30 aśokasya rājyakāle vitastātraḥ |\n\ttatra vitastātraniruktiḥ |\n\taṃguṣṭham sa kaniṣṭhe syād vitastir dvādaśāṅgula ity amarokteḥ |\n\tsarvasyāpi janasya svasya parimāṇamitā dvādaśa aṅgulā vitastiśabdābhidheyāḥ |\n\ttena vitastimānena parimitā yā nadī sā vitastāpadavācyā |\n\ttathā ca nīlamatasthe satīdevyā vitastārūpāvirbhāvavarṇane bṛhadaśvaḥ iti tathyaṃ viditvā sā kṣamayā parayādhutā |\n\tuvāca devī bhartāraṃ cārucandranibhānanā rasātale nadīrūpaṃ kariṣyāmi jagadguro kuruś calaprahāraṃ tvaṃ nīlaveśmasamīpataḥ ya cāsīl lāṅgalamukhaṃ prākprabhoḥ śailadāraṇe tena śūlaprahāreṇa niṣkramyāhaṃ rasātalāt śūlamārgeṇa yāsyāmi yāvat sindhumahānadam |\n\ttathā kṛte śarveṇa tathā cakre satī śubhā |\n\ttasyā nāma vitasteti kṛtavāñ śaṅkaraḥ svayam |\n\tvitastimātraṃ gartaṃ tu śūlena kṛtavān haraḥ |\n\trasātalagatā yena niṣkrāntā sā saridvarā tasmād vitasteti kṛtaṃ nāma tasyāḥ |\n\tsvayambhuvā tato 'pi sarvadeśeṣu vārttābhūd iyam utthitā maheśvarī muneḥ prītyā punar deśaṃ vyapīpavat |\n\tteṣu teṣu ca deśeṣu lokāḥ śuśruvur utkayā satī devī nadī bhūtvā kaśmīrebhyo vinirgatā iti kathanenāsyā nadyā vitastāyā vitaleti nāmānvartham evāstīti siddham |\n\tkiṃ tv atra vitastiparimitau pañcaviṃśativarṣavayasaḥ puṃsa ete dvādaśa aṅgulāgrāsyā iti bodhyam |\n\tenām eva varṇitāṃ vitastāṃ ya ākaratayādhiṣvānatayā ca trāyate |\n\tsrotorūpeṇa jalapūraṇenāpy āyayati so vitastātraḥ |\n\tatrāpi pūrvat traiṅ eva dhātuḥ |\n\tasmin vitastātrākhye pradeśe nadyām nākarībhūte yadyapy alpasaṃkhyākaiḥ kiyadbhir eva varṣair atīte kāle vitastiparimitam eva gartaṃ dṛṣṭacaram abhūt tathāpy etarhi nākasthaśrīraṇavīrasiṃhābhidhakaśmīradeśādhipasampādito mahāñ jalāśayo dṛśyate |\n\tparaṃ tu asya rājño navīnanirmāṇajīrṇoddhārādikālāt pūrvaṃ dvādaśāṅgulamitam eva gartaṃ babhūva |\n\tato nīlamatapurāṇavitastāmāhātmyādivacanāni yāni nadīparimāṇavācakāni tāni saṃgatāni samīcīnāni ca bhānti |\n\tasya vitastātrākhyasya pradeśasyādhunike kāle vithavatur iti nāma nāgarīkā grāmīṇāś ca kathayanti |\n\ttatra vith vitastāyāḥ vatur ākaraḥ iti kaśmīrabhāṣayāpy arthasaṃgatiḥ |\n\tayaṃ vithavaturākhyo grāmaḥ śāhūbād iti devasarasa iti cākhyayo puragaṇayoḥ sandhyau vartate |\n\ttatrāsya śāhūbādpuragaṇasya śrīraṇavīrasiṃghapur iti asyāpi devasarasapuragaṇasya divasarpargaṇa iti nāmadvayaṃ prakhyātam anayor ādhunike kāle sarve vadanti |\n\tkecana pārisekānuvādakartāro 'sya vitastātrākhyasya pradeśasya vatarahel iti nāma svapustakeṣu likhanti |\n\tso vatarahel iti grāmaḥ daiñcho ityākhye puragaṇe vartate |\n\tato yo 'yaṃ śuṣkaletra |\n\tatha vā hukhalitarākhyo grāmaḥ pūrvaṃ varṇitas tenāsya vitastātra |\n\tatha vā vithavaturgrāmasya sahoktatvāt athobhayor eva pradeśayor ekasyaivāśokābhidhasya rājño nirmāṇakartṛkatvāc cāmuṃ vitastātram api pradeśaṃ śuṣkaletravaddaiñchopuragaṇe sthitam uktabhrameṇa manyamānā vitastātraṃ vatarahel ity eva svamate sthāpayanti |\n\ttatra daiñchopuragaṇe sarvasmin vitastāyā nāmno 'py asattvena katham iva vitastātrasya vatarahel iti nāma kathayituṃ śaknumaḥ |\n\tatas teṣāṃ tal likhanaṃ svakapolakalpitam eva bhātīty āstām |\n\tanye kecana tanmatānuyāyino 'muṃ vitastātrākhyaṃ pradeśaṃ vithanār iti bhrameṇa manyamānā vatarahelpradeśād vibhinnaṃ vithanār ity eva vitastātrasyāsya nāma kathayanto darīdṛśyante |\n\ttatra vith vitastāyā nār praṇālīty arthaḥ |\n\tasti cāyaṃ vithanārākhyaḥ pradeśaḥ kaśmīranagarād ekakrośadūravartī vitastānadītīrasthaḥ |\n\tatra vṛddhāḥ kathayantīti pūrvasmin kāle yadā prativarṣaṃ jalasamūhair udīpajanmabhir eṣā vitastā nadī pūryamāṇā satī sarvam evāmuṃ maṇḍalaṃ bruḍanonmukhaṃ sampādayanty āsīt tadā tatkālīnaiḥ kaśmīrāt pālayadbhir bhūpair ekāṃ kulyātulyāṃ praṇālīṃ sampādayituṃ kārava |\n\tādiṣṭāḥ tair eva kārubhir yā praṇālīkulyārūpodīpotthajalāplāvanabhayaṃ nivārayantī sampāditā |\n\ttasyā eva kulyāyā vithanār iti varṇitarītyā nāma saṃlagnam |\n\tatra kaveḥ kalhaṇasya śuṣkaletra-vitastātrai tastāra stūpamaṇḍalair ityādi kathanena yo 'yaṃ vatarahel-ākhyaḥ pradeśo yaś cāyaṃ vithanārabhidhaḥ pradeśaś cāsti |\n\ttāv ubhāv eva stūpapadavācyabauddhāyatanāc chādanānarhau bhātaḥ |\n\tekasya vatarahel ity asya vitastānadyā anāśrayatvena vitastātra iti nāma karmaṇo 'tyanaucityāt |\n\tdvitīyasya vithanār ity asya kulyārūpapraṇālīmayatvena stūpādhiṣṭhānarhatvāc ca |\n\tato 'yaṃ vithavaturgrāma eva vitastātra-śabdābhidheya iti siddham |\n\tyatas tasyaiva stūpādhiṣṭhānasambhavatvam asti na tv anyasyeti śam ||</p>\n      </div>\n      <div type='section' n='31. Dharmāraṇyaṃ Vihāraḥ' xml:id='PradeSaṃ_31'>\n\t<head>31. Dharmāraṇyaṃ Vihāraḥ</head>\n\t<p>śloka 103 namba 31 pūrvavarṇitasyāsyāśokasya rājye dharmāraṇyavihārāntaḥ vitastātrapure yatkṛtaṃ caityaṃ |\n\ttatra pūrvam asya dharmāraṇyavihāraśabdasya niruktiḥ |\n\trāgadveṣarahitais sadvidvadbhir [...] dayenānumataḥ svargāpavargādisādhakaḥ kriyākalāpodharmaḥ |\n\tdharmasya araṇyaṃ dharmāraṇyam |\n\taṭavy-araṇyaṃ vipinaṃ gahanaṃ kānanaṃ vanam ity amarokte |\n\tyathā vane sarveṣāṃ vanyānāṃ paśupakṣitarugulmaśaṣyādīnāṃ sambhavaḥ |\n\ttathaiva yatra sarveṣāṃ dharmasyāṅgabhūtānāṃ śaucasnānādīnāṃ sadbhāvaḥ ato dharmāraṇyaṃ dharmavanam iti yāvat |\n\tbauddhopayogigṛhaṃ bauddhānāṃ tu vihāro strīty amaraḥ |\n\tetādṛśasya dharmāraṇyavihārasya antar madhya ity arthaḥ |\n\ttathā ca vitastātrapure iti pūrvaṃ varṇito yo 'yaṃ vitastātrākhyaḥ pradeśaḥ asminn eva vitastātrapure tena aśokena rājñā dharmāraṇyākhyo vihāraḥ sampādita iti dharmāraṇyavihārasya tathā tadāśrayībhūtasya vitastātrapurasya ca siddhau saṃjātāyāṃ yatkṛtaṃ caityam iti yenāśokenaiva rājñā nirmitaṃ caityaṃ devatāyatanam iti yāvat |\n\tcaityam āyatanaṃ tulye vājiśālā tu mandurety amaraḥ |īdṛśam eva caityaṃ yasya caityasyautratyāvadhiṃ paśyatāṃ lokānām īkṣaṇāni nissāmarthyāni santi |\n\tyatnenāpi na prāyuḥ tathātra paṇḍitakalhaṇasyāpi vṛttam dharmāraṇyavihārāntar vitastātrapure 'bhavat |\n\tyatkṛtaṃ caityam utsedhāvadhiprāptyakṣamekṣaṇam iti kathanena |\n\tvitastātrapure dharmāraṇyavihārābhidhaṃ bauddhopayogigṛhaṃ tad anusampādayitvā tatraiva vihāre tādṛśam ekaṃ caityam atyunnataṃ sa rājā nirmitavān |\n\tyasya caityasyoccais tv adarśanābhilāṣiṇāṃ janānāṃ netrāṇi tadonnatyaṃ draṣṭuṃ paryāptāni na babhūvuḥ |\n\tatyunnatatayā netramārgadūravarti tac caityam abhūd ity arthaḥ |\n\tparaṃ tv ādhunike kāle 'sya nirmāṇasyāticirakālīnasya nāmāpi kvāpi na labhyate |\n\tyato 'tra vitastātrapure darśadarśam api pūrva-nimāṇasya cihnādikam api kiṃcit nāsti |\n\tyaiḥ kaiś cana bhrameṇāsya vitastātra-pradeśasya vatarahel iti yaiś cāsya pradeśasya vithanār iti ca svapustakeṣu nāma likhitam |\n\ttayor ubhayoḥ pradeśayoḥ sūkṣmekṣikayāpi vihāracaityādi-nāmāpi naiva dṛśyate naiva śrūyate ca |\n\tato vitastātrapradeśasya vithavatur-nāma dānam asaṃgataṃ nāsti |\n\tpratyutānvarthatathā samīcīnam eva yaddharmāraṇyavihārākhyavihāratatsthacaityādicihnābhāvo 'trāsti tadgatasya bahutithasya kālasya balavattayeti bodhyam ||</p>\n      </div>\n      <div type='section' n='32. Śrīnagarī' xml:id='PradeSaṃ_32'>\n\t<head>32. Śrīnagarī</head>\n\t<p>ślokasaṃ 104 namba 32 asyaivāśokasya rājye śrīnagarīm |\n\ttatrādau śrīnagarīśabdaniruktiḥ |\n\tna gacchanti kvāpi ye te nagāḥ parvatāḥ nagaiḥ parvatair ātiśobhāṃ dadāti |\n\tyat tat nagaraṃ alpaṃ nagaraṃ nagarī yathālpo ghaṭaḥ ghaṭīti |\n\tpūḥ strī purīnagaryau vā pattanaṃ puṭabhedanam ity amarokter |\n\tnagarīśabdo 'pi nagaravācakaḥ śrīmatī cāsau nagarī śrīnagarī |\n\tetādṛśīṃ śrīnagaryabhidhāṃ nagarīṃ so 'śoko rājā nirmitavān ity arthaḥ |\n\ttathā lakṣmyā śobhayā sāmagryādisampattyā ca sampakvenodgatadīptimanti tathānipuṇakārukṛtakāryāni puṇyagarīyastvaśālīni yāni ṣaḍadhikanavatilakṣyasaṃkhyākāni gehāni tair eva gehaiḥ pūrṇā samujjvalā ca nagarī tannirmitā babhūvety arthaḥ |\n\ttathā cātra paṇḍitakalhaṇo likhitaḥ</p>\n\t<lg>\n\t  <l>sa ṣaṇnavatyā gehānāṃ lakṣyair lakṣmīsamujjvalaiḥ |</l>\n\t  <l>garīyasīṃ purī śrīmāṃś cakre śrīnagarīṃ tṛpa ||</l>\n\t</lg>\n\t<p>ityādi |\n\tata evāsya rājño 'tisaṃkhyāyutanagaranirmāṇakartṛtvaṃ kavyuktyājñāyate |\n\tasya śrīnagarīti khyātanagarasyādhunike kāle grāmīṇair nāgarikaiś ca khyāpitaṃ |\n\ttathā sarvānyadeśaviditaṃ śrīnagar iti prasiddhataraṃ nāma sarvathā vartate |\n\tasya śrīnagar iti nagarasya niyamitaḥ ko 'pi pradeśo na labhyate |\n\tato jñāyate asmāt kaśmīrākhyamaṇḍalād vibhinnaṃ tat kim api nagaraṃ nāsti |\n\tasyaivāśokanirmitasya nagarasya nāmnaiva sarvam apīdaṃ maṇḍalaṃ prakhyātaṃ sampannam |\n\tata evāsya kaśmīradeśasya sarvāsu dikṣu prathitatām āptaṃ sarvādigdeśanivāsijanaiḥ kathyamānaṃ śrīnagar iti nāma sphuṭatayā vartate |\n\tkāśmīrakair vinā sarve 'muṃ maṇḍalam anenaiva śrīnagar nāmnākārayanti ca ye kecana pārisekānuvādakartāras tanmatānu-yāyinaś ca te svapustakeṣu |\n\tasya śrīnagaryākhyasya deśasyāśrayībhūtau dakṣiṇapārśvavāmapārśvau yāv ādhunike kāle dacchunporpargaṇa tathā khourporpargaṇa ityākhyau puragaṇau vartate tāv evāśrayībhūtau bhavata ityādi likhanti arthāt |\n\tyāv etau dvau puragaṇau stas tayor eva śrīnagarīti nāmāsti |\n\tatha vāgatasyātikālasya balavatayā tasya śrīnagaryākhyadeśasya cihnabhūtāv iva puragaṇau bhavata iti teṣām abhiprāyaḥ |\n\tparaṃ tu kalhaṇa-paṇḍitaḥ svapustake dakṣiṇapārśvavāmapārśvāv eva śrīnagarīty ākhyāv ityādi kiṃcid api na likhati |\n\tatas tat pārisekānuvādināṃ svakapolakalpanaiveti bhadram ||</p>\n      </div>\n      <div type='section' n='33. Aśmamayaḥ Prākāraḥ' xml:id='PradeSaṃ_33'>\n\t<head>33. Aśmamayaḥ Prākāraḥ</head>\n\t<p>ślokasaṃ 105 namba 33 asyāśokasya rājye aśmamayaḥ prākāraḥ |\n\tasya niruktiḥ |\n\taśmānaḥ prācuryeṇāsmin atha vā aśmānaḥ prakṛtir vāsyety aśmamayaḥ |\n\ttad atra pracuraṃ sāsya prakṛtir vety arthe mayaṭ pratyayo 'tra |\n\taśmamayaḥ yaḥ prākāraḥ sāla ity arthaḥ |\n\tprākāro varaṇaḥ sāla ity amaraḥ |\n\tetādṛśaḥ prākāras tena rājñāśokena sampāditaḥ |\n\tatra pūrvaṃ nambarapadābhidheyo dvādaśasaṃkhyāko vijayeśvarābhidho yo 'yaṃ pradeśo varṇito 'sti tasminn eva vijayeśvare pūrvakālīnai rājabhiḥ sudhamayaḥ prākāro nirmita āsīt |\n\ttaṃ sudhāmayaṃ prākāraṃ nivārya sa rājā navīnam aśmamayaṃ prākāraṃ kārayām āsa |\n\ttathā ca paṇḍitakalhaṇaḥ</p>\n\t<lg>\n\t  <l>jīrṇaṃ śrīvijayeśasya vinivārya sudhāmayam |</l>\n\t  <l>niṣkalmaṣeṇāśmamayaḥ prākāro yena kārita ||</l>\n\t</lg>\n\t<p>iti |\n\tasya prākārasyādhunike kāle vinaṣṭatayā nāmāpi na labhyate |\n\tcihnādivārttā dūrata evāstām |\n\tato 'sya kathyamāṇaṃ janair etatkālīnaṃ nāmādikaṃ na likhitam astīti jñeyam |\n\tkiṃ tv atra kasmiṃścit purātane kāle 'trāśmamayaḥ prākāro 'py āsīd ity ata evāsmin pradeśasaṃgrahe 'sya parigaṇanaṃ kṛtam |\n\tyathādhunike kāle śrīraṇavīrasiṃhabhūpanirmitaṃ śivasya caityam ādainābhūd iti ||</p>\n      </div>\n      <div type='section' n='34. Aśokaḥ Īśvaraś ca Prāsādaḥ' xml:id='PradeSaṃ_34'>\n\t<head>34. Aśokaḥ Īśvaraś ca Prāsādaḥ</head>\n\t<p>ślokasaṃ 106 namba 34 aśokasya rājye aśokaḥ īśvarasaṃjñakaś ca prāsādaḥ |\n\tanayor niruktiḥ |\n\tavidyamānaḥ śoko manyur yasya so 'śokaḥ |\n\tmanyuśokau tu śuk striyām ity amaraḥ |\n\tīśanaśīlaḥ īśanadharmā īśanaṃ sādhu karoti yaḥ sa īśvaraḥ |\n\tetādṛśāv aśokeśvarasaṃjñakau yau prāsādau devatāyatane iti yāvat |\n\tharmyādi dhanināṃ vāsaḥ prāsādo devabhūbhujām ity amaraḥ |\n\tanenaiva pūrvaṃ varṇitena rājñāśokenaitanmaṇḍalaprakhyāte vijayeśvarākhyapradeśo 'śmamayaṃ prākāraṃ sampādayitvā tasyaiva sabhāsthāne varṇitanāma dvayayutaṃ prāsādadvayaṃ nirmitaṃ |\n\tyatas tasmin kāle ye kecana tam īśvarābhidhaṃ prāsādaṃ paśyanti sma te tatkṣaṇād eva tasya manohāritvaguṇasampadāṃ camatkāreṇa śokarahitā babhūvur |\n\tatas tasyāśoketi nāmānvarthatayā pratīyamānaṃ bhāti |\n\ttathā ca kartum akartum anyathā-kartuṃ sāmarthyaśālina īśvarasyaiva nāmnāpy ayaṃ dvitīyaḥ prāsādaḥ prakhyātiṃ yataḥ prāptavān ato 'yam api sārthakatām eva prāpto bhāti |\n\tetayor ubhayoḥ prāsādayor aticirantanakālikatayā nirmāṇasya cihnādikam api kiṃcid yato na bhavaty ataḥ kaśmīrabhāṣāyāṃ janair ādhunike kāle kathyamānaṃ kim api nāmādikam atra na likhitaṃ |\n\tparaṃ tu paṇḍitakalhaṇo yat</p>\n\t<lg>\n\t  <l>sabhāyāṃ vijayeśasya samīpe ca vinirmame |</l>\n\t  <l>śāntāvasādaḥ prāsādāv aśokeśvarasaṃjñitau ||</l>\n\t</lg>\n\t<p>ityādi likhaty anenaivaitat prāsādadvayaṃ labhyate |\n\tanyathā kutrāpi vārttaitayor na labhyata iti bhadram ||</p>\n      </div>\n    </body>\n  \n"
}