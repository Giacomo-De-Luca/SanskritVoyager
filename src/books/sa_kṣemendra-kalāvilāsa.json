{
  "title": "sa_kṣemendra-kalāvilāsa",
  "body": "<body xmlns='http://www.tei-c.org/ns/1.0'>\n\n<p>Kṣemendra: Kalāvilāsa</p>\n\n<p>asti viśālaṃ kamalālulitapariṣvaṅgamaṅgalāyatanam &amp;\n<l>śrīpativakṣaḥsthalamiva ratnojjvalamujjvalaṃ nagaram // 1.1 //</l></p>\n\n<p>maṇibhūbimbitamuktāpralambanivahena yatra śeṣāhiḥ &amp;\n<l>bhavanāni bibharti sadā bahudhātmānaṃ vibhajyeva // 1.2 //</l></p>\n\n<p>vighno'bhisārikāṇāṃ bhavanagaṇaḥ sphāṭikaprabhāvikaṭaḥ &amp;\n<l>yatra virājati rajanītimirapaṭaprakaṭaluṇṭhākaḥ // 1.3 //</l></p>\n\n<p>yatra trinayananayanajvalanajvālāvalīśalabhavṛttiḥ &amp;\n<l>jīvati mānasajanmā śaśivadanāvadanakāntipīyūṣaiḥ // 1.4 //</l></p>\n\n<p>ratilulitalalitalalanāklamajalalavavāhino muhuryatra &amp;\n<l>ślathakeśakusumaparimalavāsitadehā vahantyanilāḥ // 1.5 //</l></p>\n\n<p>navabisakisalayakavalanakaṣāyakalahaṃsakalaravo yatra &amp;\n<l>kamalavaneṣu prasarati lakṣmyā iva nūpurārāvaḥ // 1.6 //</l></p>\n\n<p>nṛtyanmugdhamayūrā marakatadhārāgṛhāvalī satatam &amp;\n<l>sendrāyudhadhananivahā prāvṛṇmūrteva yatrāste // 1.7 //</l></p>\n\n<p>śaśikiraṇaprāvaraṇasphāṭikaharmyeṣu hariṇaśāvākṣyaḥ &amp;\n<l>yatra vibhānti sudhāmbudhidugdhataraṅgitthitā ivāpsarasaḥ // 1.8 //</l></p>\n\n<p>tatrābhūdabhibhūtaprabhūtamāyānikāyaśatadhūrtaḥ &amp;\n<l>sakalakalānilayānāṃ dhuryaḥ śrīmūladevākhyaḥ // 1.9 //</l></p>\n\n<p>nānādigdeśāgatadhūrtairupajīvyamānamativibhavaḥ &amp;\n<l>sa prāpa vipulasaṃpadam ātmaguṇaiścakravartīva // 1.10 //</l></p>\n\n<p>bhuktottaraṃ sahṛdayair āsthānīsaṃsthitaṃ kadācittam &amp;\n<l>abhyetya sārthavāho dattamahārhopahāramaṇikanakaḥ // 1.11 //</l></p>\n\n<p>praṇato hiraṇyaguptaḥ sahitaḥ putreṇa candraguptena &amp;\n<l>prāptāsanasatkāraḥ provāca mhūrtaviśrāntaḥ // 1.12 //</l></p>\n\n<p>atiparicayasapratibhā tava purato mādṛśāmiyaṃ vāṇī &amp;\n<l>grāmyāṅganeva nagare na tathā pragalbhyamāyāti // 1.13 //</l></p>\n\n<p>pihitabṛhaspatidhiṣaṇo ruciraḥ prajñāmarīcinicayaste &amp;\n<l>tīkṣṇāṃśoriva sahajaḥ proṣitatimirāḥ karotyāśāḥ // 1.14 //</l></p>\n\n<p>ājanmārjitabahuvidhamaṇimauktikakanakapūrṇakoṣasya &amp;\n<l>eko mamaiṣa sūnuḥ saṃjātaḥ paścime vayasi // 1.15 //</l></p>\n\n<p>mohasthānaṃ bālyaṃ yauvanamapi madanamānasonmādam &amp;\n<l>anilāvalolanalinīdalajalacapalāśca vittacayāḥ // 1.16 //</l></p>\n\n<p>hāriṇyo hariṇadṛśaḥ satataṃ bhogābjamadhukarā dhūrtāḥ &amp;\n<l>patitā paraṃparaiṣā doṣāṇāṃ mama sutasyāsya // 1.17 //</l></p>\n\n<p>dhūrtakarakandukānāṃ vāravadhūcaraṇanūpuramaṇīnām &amp;\n<l>dhanikagṛhotpannānāṃ muktirnāstyeva mugdhānām // 1.18 //</l></p>\n\n<p>ajñātadeśakālāś capalamukhāḥ paṅgavo'pi saplutayaḥ &amp;\n<l>navavihagā iva mugdhā bhakṣyante dhūrtamārjāraiḥ // 1.19 //</l></p>\n\n<p>āśritajanatanayo'yaṃ tava vidvannijasutādhikaḥ satyam &amp;\n<l>na yathā prayāti nāśaṃ tathāsya buddhiṃ prayaccha parām // 1.20 //</l></p>\n\n<p>iti vinayanamraśirasā tena vaco yuktamuktamavadhārya &amp;\n<l>tamuvāca mūladevaḥ prītiprasaraiḥ prasāritauṣṭhāgraḥ // 1.21 //</l></p>\n\n<p>āstāmeṣa sutaste mama bhavane nija iva prayatnaparaḥ &amp;\n<l>jñāsyati mayopadiṣṭaṃ śanakaiḥ sakalaṃ kalāhṛdayam // 1.22 //</l></p>\n\n<p>iti tasya śāsanena svasutaṃ niḥkṣaipya tadgṛhe matimān &amp;\n<l>natvātha sārthavāhaḥ prayayau nijamandiraṃ muditaḥ // 1.23 //</l></p>\n\n<p>atha śithilakiraṇajālo dhūmarakāntirnirambarastaraṇiḥ &amp;\n<l>abhavadadṛkṣyaḥ śanakaiḥ dhūrtairiva nirjitaḥ kitavaḥ // 1.24 //</l></p>\n\n<p>astamite divasakare timirabharadviradasaṃsaktā &amp;\n<l>sindūrapaṭalapāṭalakāntirivāgre babhau sandhyā // 1.25 //</l></p>\n\n<p>tyaktāpi pratidivasaṃ divasadyutiranujagāma divasakaram &amp;\n<l>na tu raktāpi hi sandhyā hṛdayaṃ jānāti kaḥ strīṇām // 1.26 //</l></p>\n\n<p>gaganāṅgaṇakamalavane sandhyārāge gate śanaiḥ kvāpi &amp;\n<l>aprāptasthitivikalaṃ babhrāma bhramaravibhramaṃ timiram // 1.27 //</l></p>\n\n<p>tīkṣṇāṃśuvirahamohaiḥ timirairiva mīlitā babhūva mahī &amp;\n<l>tīvro'pi janasya sadāyātaḥ khalu vallabho bhavati // 1.28 //</l></p>\n\n<p>rajanī rarāja sitataratārakamuktākalāpakṛtaśobhā &amp;\n<l>śabararamaṇīva paricitatimiramayūracchadābharaṇā // 1.29 //</l></p>\n\n<p>atha pathikavadhūdahanaḥ śanakairudabhūnniśākarālokaḥ &amp;\n<l>kumudaprabodhadūto vyasanaguruścakravākīṇām // 1.30 //</l></p>\n\n<p>manmathasitātapatraṃ digvanitāsphaṭikadarpaṇo vimalaḥ &amp;\n<l>virarāja rajaniramaṇīsitatilako yāminīnāthaḥ // 1.31 //</l></p>\n\n<p>nijakaramṛṇālavallīvalayavilāsī lalāsa sitakāntiḥ &amp;\n<l>gaganataṭinītaṭānte rajanikaro rājahaṃsa iva // 1.32 //</l></p>\n\n<p>śyāmā śuśubhe śaśinā tayā manobhūrmadhūtsavastena &amp;\n<l>madamuditamānasānāṃ tenāpi mṛgīdṛśāṃ līlā // 1.33 //</l></p>\n\n<p>dhūrtāḥ samṛddhisacivā vicchāyāṃ padminīṃ parityajya &amp;\n<l>phullāni viviśuralayaḥ sānandāḥ kumudavṛndāni // 1.34 //</l></p>\n\n<p>jyotsnābhasmasmerā sulalitaśaśiśakalapeśalakapālā &amp;\n<l>tārāsthipaṭalahārā śuśubhe kāpālikīva niśā // 1.35 //</l></p>\n\n<p>tasminprauḍhaniśākarakiraṇaprakaraprakāśitāśeṣe &amp;\n<l>nijamaṇibhavanodyāne nirvartitabhāvanāsamādhānaḥ // 1.36 //</l></p>\n\n<p>sphaṭikāsanopaviṣṭaḥ saha śaśinā nirvibhāgamitreṇa &amp;\n<l>kandalimukhyaiḥ śiṣyaiḥ parivāritapādapīṭhāntaḥ // 1.37 //</l></p>\n\n<p>provāca mūladevo vīkṣya ciraṃ sārthavāhasutamagre &amp;\n<l>kurvandaśanamayūkhaiḥ lajjālīnāmiva jyotsnām // 1.38 //</l></p>\n\n<p>śṛṇu putra vañcakānāṃ sakalakalāhṛdayasāramatikuṭilam &amp;\n<l>jñāte bhavanti yasmin kṣaṇarucicapalāḥ śriyo'pyacalāḥ // 1.39 //</l></p>\n\n<p>eko'sminbhavagahane tṛṇapallavavalayajālasaṃcchannaḥ &amp;\n<l>kūpaḥ patanti yasmin mugdhakuraṅgā nirālambe // 1.40 //</l></p>\n\n<p>so'yaṃ nidhānakumbho dambho nāṃa svabhāvagambhīraḥ &amp;\n<l>kuṭilaiḥ kuhakabhujaṃgaiḥ saṃvṛtavadanaḥ sthito loke // 1.41 //</l></p>\n\n<p>māyārahasyamantraścintāmaṇirīpsitārthānām &amp;\n<l>dambhaḥ prabhāvakārī dhūrtānāṃ śrīvaśīkaraṇam // 1.42 //</l></p>\n\n<p>matsyāsyevāpsu sadā dambhasya jñāyate gatiḥ kena &amp;\n<l>nāsya karau na ca pādau na śiro durlakṣya evāsau // 1.43 //</l></p>\n\n<p>mantrabalena bhujaṃgā mugdhakuraṅgāśca kūṭayantreṇa &amp;\n<l>sthalajālena vihaṅgā gṛhyante mānavāśca dambhena // 1.44 //</l></p>\n\n<p>janahṛdayavipralambho māyāsthambho jagajjayārambhaḥ &amp;\n<l>jayati sadānupalambho māyārambhodayo dambhaḥ // 1.45 //</l></p>\n\n<p>satatāvartabhrānte duḥsahamāyāsahasrakuṭilāre &amp;\n<l>mūlaṃ dambho nābhirvipulatare cakrikācakre // 1.46 //</l></p>\n\n<p>nayananimīlanamūlaḥ suciraṃ snānārdracūlajalasiktaḥ &amp;\n<l>dambhataruḥ śucikusumaḥ sukhaśataśākhāśataiḥ phalitaḥ // 1.47 //</l></p>\n\n<p>vrataniyamairbakadambhaḥ saṃvṛtaniyamaiśca kūrmajo dambhaḥ &amp;\n<l>nibhṛtagatinayananiyamairghoro mārjārajo dambhaḥ // 1.48 //</l></p>\n\n<p>bakadambho dambhapatirdambhanarendraśca kūrmajo dambhaḥ &amp;\n<l>mārjāradambha eva prāpto dambheṣu cakravartitvam // 1.49 //</l></p>\n\n<p>nīcanakhaśmaśrukacaścūlī jaṭilaḥ pralambakūrco vā &amp;\n<l>bahumṛttikāpiśācaḥ parimitabhāṣī prayatnapādatraḥ // 1.50 //</l></p>\n\n<p>sthūlagranthipavitrakapṛṣṭhārpitahemavallīkaḥ &amp;\n<l>kakṣārpitapatapallavaruddhabhujo bhāṇḍahasta iva // 1.51 //</l></p>\n\n<p>aṅgulibhaṅgavikalpana vividhavivādapravṛttapāṇḍityaḥ &amp;\n<l>japacapaloṣṭhaḥ sajane dhyānaparo nagararathyāsu // 1.52 //</l></p>\n\n<p>sābhinayāñcitaculakairācamanaiḥ suciramajjanaistīrthe &amp;\n<l>saṃruddhasakalalokaḥ punaḥ punaḥ karṇakoṇasaṃsparśī // 1.53 //</l></p>\n\n<p>sītkṛtadantaninādāveditahemantaduḥsahasnānaḥ &amp;\n<l>vistīrṇatilakacarcāsūcitasarvopacārasurapūjaḥ // 1.54 //</l></p>\n\n<p>śirasā bibarti kusumaṃ vinipatitāṃ kākadṛṣṭim iva racayan &amp;\n<l>evaṃ rūpaṃ puruṣo yo yaḥ sa sa dāmbhiko jñeyaḥ // 1.55 //</l></p>\n\n<p>nirguṇalokapraṇataḥsaguṇe stabdhaḥ svabandhuṣu dveṣī &amp;\n<l>purajanakaruṇābandhuḥ kīrtyārthī dāṃbhiko dhūrtaḥ // 1.56 //</l></p>\n\n<p>kāryopayogakāle praṇataśirāścāṭuśatakārī &amp;\n<l>sabhrūbhaṅgo maunī kṛtakāryo dāmbhikaḥ krūraḥ // 1.57 //</l></p>\n\n<p>stambhitavibudhasamṛddhirdaityo yo'bhūtpurā jambhaḥ &amp;\n<l>dambhaḥ so'yaṃ nivasati bhūmitale bhūtadeheṣu // 1.58 //</l></p>\n\n<p>śucidambhaḥ śamadambhaḥ snātakadambhaḥ samādhidambhaśca &amp;\n<l>niḥspṛhadambhasya tulāṃ yānti tu naite śatāṃśena // 1.59 //</l></p>\n\n<p>śaucācāravivādī mṛtkṣayakārī svabāndhavasparśī &amp;\n<l>śucidambhena jano'yaṃ viśvāmitratvamāyāti // 1.60 //</l></p>\n\n<p>saṃhṛtabahuvidhasattvo niḥkṣepadraviṇavāribahutṛṣṇaḥ &amp;\n<l>satatamahiṃsādambho vaḍavāgniḥ sarvabhakṣo'yam // 1.61 //</l></p>\n\n<p>muṇḍo jaṭilo nagnaśchatrī daṇḍī kaṣāyacārī vā &amp;\n<l>bhasmasmeraśarīro diśi diśi bhogī vijṛmbhate dambhaḥ // 1.62 //</l></p>\n\n<p>khalvāṭaḥ sthūlavapuḥ śuṣkatanurmunisamānarūpo vā &amp;\n<l>śāṭakaveṣṭitaśīrṣaścaityonnataśikharaveṣṭano vāpi // 1.63 //</l></p>\n\n<p>lobhaḥ pitātivṛddho jananī māyā sahodaraḥ kūṭaḥ &amp;\n<l>kuṭilākṛtiśca gṛhiṇī putro dambhasya huṃkāraḥ // 1.64 //</l></p>\n\n<p>bhagavānpurā svayaṃbhūḥ kṛtvā bhuvanāni bhūtasargaṃ ca &amp;\n<l>viratavyāpāratayā suciraṃ cintānvitastasthau // 1.65 //</l></p>\n\n<p>dṛṣṭvā sa martyaloke divyadṛśā mānuṣānnirālambān &amp;\n<l>ārjavayogaviśeṣādaprāptadhanādisaṃbhogān // 1.66 //</l></p>\n\n<p>mīlitanayanaḥ kṣaipraṃ sthitvā māyāmaye samādhāne &amp;\n<l>asṛjannṛṇāṃ (nṝṇāṃ?) vibhūtyai dambhaṃ saṃbhāvanādhāram // 1.67 //</l></p>\n\n<p>bibhrāṇaḥ kuśapūlīṃ pustakamāle kamaṇḍaluṃ śūnyam &amp;\n<l>nijahṛdayakuṭilaśṛṅgaṃ daṇḍaṃ kṛṣṇājinaṃ khanitraṃ ca // 1.68 //</l></p>\n\n<p>sthūlatarakuśapavitrakalāñchitakarṇaḥ pavitrapāṇiśca &amp;\n<l>suvyaktamuṇḍamastakakuśaveṣṭitacūlamūlasitakusumaḥ // 1.69 //</l></p>\n\n<p>kāṣṭhastabdhagrīvo japacapaloṣṭhaḥ samādhilīnākṣaḥ &amp;\n<l>rudrākṣavalayahasto mṛtparipūrṇaṃ vahanpātram // 1.70 //</l></p>\n\n<p>nayanāñcalaiḥ sakopairbhrukuṭīhuṃkāravadanasaṃjñābhiḥ &amp;\n<l>bahuvidhakadarthanābhiḥ kathitākhilahṛdayavāñchito maunī // 1.71 //</l></p>\n\n<p>rakṣanparasaṃsparśaṃ śaucārthī brahmaloke'pi &amp;\n<l>dambhaḥ puro'sya tasthāvutthita evāsanākāṅkṣī // 1.72 //</l></p>\n\n<p>ākalpena sumahatā sahasāsya vaśīkṛtāḥ paraṃ tena &amp;\n<l>saptarṣayo'pi tasmai praṇatāstasthuḥ kṛtāñjalayaḥ // 1.73 //</l></p>\n\n<p>taṃ dṛṣṭvā parameṣṭhī līlākṛtasakalasargavargo'pi &amp;\n<l>gauravavismayaharṣairniḥspandāndolitastasthau // 1.74 //</l></p>\n\n<p>tasyātitīvraniyamādgraste'gastye'tivismayeneva &amp;\n<l>alpatapovratalajjākuñcitapṛṣṭhe vasiṣṭhe ca // 1.75 //</l></p>\n\n<p>atisaralanijamunivrataparigatakutse ca kūṇite kautse &amp;\n<l>ḍambararahitātmataponirādare nārade vihite // 1.76 //</l></p>\n\n<p>nijajānusaṃdhiśikhare jamadagnau magnavadane ca &amp;\n<l>traste viśvāmitre valitagule gālavebhṛgau magne // 1.77 //</l></p>\n\n<p>sucirotthitamatikopādāsanakamale niviṣṭadṛṣṭiṃ ca &amp;\n<l>śūlaprotamivāgre niḥspandamamandagarvagurugātram // 1.78 //</l></p>\n\n<p>jñātvā tamāsanārthinamavadaddevaścaturmukhaḥ prītyā &amp;\n<l>vikasannijadaśānarucā vihasanniva vāhanaṃ haṃsaṃ // 1.79 //</l></p>\n\n<p>upaviśa putra mamāṅke niyamena mahīyasāticitreṇa &amp;\n<l>arho'si guṇagaṇodgatagauravasaṃvādinānena // 1.80 //</l></p>\n\n<p>ityukto viśvasṛjā tasyāṅkamaśaṅkayā sasaṃkocaḥ &amp;\n<l>abhyukṣya vārimuṣṭyā kṛcchreṇopāviśaddambhaḥ // 1.81 //</l></p>\n\n<p>dambha uvāca // noccairvācyamavaśyaṃ yadi vācyaṃ hastapadmena &amp;\n<l>ācchādya vaktrarandhraṃ spṛṣṭo na syāṃ yathāsyavātāṃśaiḥ // 1.82 //</l></p>\n\n<p>tattasya śaucamatulaṃ dṛṣṭvā smerānano brahmā &amp;\n<l>dambho'sīti jagāda prāyo hastāgramākampya // 1.83 //</l></p>\n\n<p>uttiṣṭhāḷsakalajalanidhiparikhāvalimekhalāṃ mahīmakhilām &amp;\n<l>avatīrya bhuṅkṣvā bhogānvibudhairapi tattvato na vijñātaḥ // 1.84 //</l></p>\n\n<p>ityādarādvisṛṣṭo vidhinā saṃsārasāgaragatānām &amp;\n<l>kaṇṭḥe śīlāṃ nibadhnanmartyānāmavatatāra mahīm // 1.85 //</l></p>\n\n<p>atha martyalokametya bhrāntvā dambho vanāni nagarāṇi &amp;\n<l>viniveśya gauḍaviṣaye nijajayaketuṃ jagāma diśaḥ // 1.86 //</l></p>\n\n<p>vacane bāhlīkānāṃ vrataniyame prācyadākṣaiṇātyānāṃ &amp;\n<l>adhikāre vīrāṇāṃ dambhaḥ sarvatra gauḍānām // 1.87 //</l></p>\n\n<p>ete dambhasahāyāḥ pratigrahaśrāddhasiddhacūrṇena &amp;\n<l>kurvanti ye prabhāte yatastato bhasmanā tilakam // 1.88 //</l></p>\n\n<p>tūrṇaṃ sahasrabhāgairbhuvanatalae saṃvibhajya bhūtāni &amp;\n<l>mūrtaḥ satataṃ nivasati dambho vadane'dhikaraṇabhaṭṭānām // 1.89 //</l></p>\n\n<p>guruhṛdayamaviśādagre bālakahṛdayaṃ tapasvihṛdayaṃ ca &amp;\n<l>kuṭilaṃ niyogihṛdayaṃ dīkṣaitahṛdayaṃ svayaṃ dambhaḥ // 1.90 //</l></p>\n\n<p>tadanu ca gaṇakacikitsakasevakavaṇijāṃ sahemakārāṇām &amp;\n<l>naṭabhaṭagāyanavācakacakracarāṇāṃ ca hṛdayāni // 1.91 //</l></p>\n\n<p>aṃśaiḥ praviśya hṛdayaṃ vividhavikāraiḥ samastajantūnām &amp;\n<l>dambho viveśa paścādantaramiha pakṣaivṛkṣāṇām // 1.92 //</l></p>\n\n<p>matsyārthī carati tapaḥ suciraṃ niḥspanda ekapādena &amp;\n<l>tīrtheṣu bakatapasvī tena vihaṅgāngato dambhaḥ // 1.93 //</l></p>\n\n<p>vipulajaṭāvalkalinaḥ śītātapavātakarśitāḥ satatam &amp;\n<l>vṛkṣā jalārthino yaddambhasya vijṛmbhitaṃ tadapi // 1.94 //</l></p>\n\n<p>evaṃ vicāraṇīyaḥ sarvagataḥ sarvahṛtsadā dambhaḥ &amp;\n<l>jñāte tasminvividhe viphalā māyāvināṃ māyā // 1.95 //</l></p>\n\n<p>dambhavikāraḥ purato vañcakacakrasya kalpavṛkṣo'yam &amp;\n<l>vāmanadambhena purā hariṇā trailokyamākrāntam // 1.96 //</l></p>\n\n<p>sargaḥ 2</p>\n\n<p>lobhaḥ sadā vicintyo lubdhebhyaḥ sarvato bhayaṃ dṛṣṭam &amp;\n<l>kāryākāryavicāro lobhākṛṣṭasya nāstyeva // 2.1 //</l></p>\n\n<p>māyāvinimayavibhramanihnavavaicityakūṭakapaṭānām &amp;\n<l>sañcayadurgapiśācaḥ sarvaharo mūlakāraṇāṃ lobhaḥ // 2.2 //</l></p>\n\n<p>sattvapraśamatapobhiḥ sattvadhanaiḥ śāstravedibhirvijitaḥ &amp;\n<l>lobho'vaṭaṃ praviṣṭaḥ kuṭilaṃ hṛdayaṃ kirāṭānām // 2.3 //</l></p>\n\n<p>krayavikrayakūṭatulālāghavaniḥkṣeparakṣaṇavyājaiḥ &amp;\n<l>ete hi divasacaurā muṣṇanti mudā janaṃ vaṇijaḥ // 2.4 //</l></p>\n\n<p>hṛtvā dhanaṃ janānāṃ dinamakhilaṃ vividhakūṭamāyābhiḥ &amp;\n<l>vitarati gṛhe kirāṭaḥ kaṣṭena varāṭakatritayam // 2.5 //</l></p>\n\n<p>ākhyāyikānurāgī vrajati sadā puṇyapustakaṃ śrotum &amp;\n<l>daṣṭa iva kṛṣṇasarpaiḥ phalāyate dānadharmebhyaḥ // 2.6 //</l></p>\n\n<p>dvādaśyāṃ pitṛdivase saṃkramaṇe somasūryayorgrahaṇe &amp;\n<l>suciraṃ snānaṃ kurute na dadāti kapardikāmekām // 2.7 //</l></p>\n\n<p>dattvā diśi diśi dṛṣṭiṃ yācakacakito'vaguṇṭhanaṃ kṛtvā &amp;\n<l>caura iva kuṭilacārī palāyate vikaṭarathyābhiḥ // 2.8 //</l></p>\n\n<p>na dadāti prativacanaṃ vikrayakāle śaṭho vaṇiṅmaunī &amp;\n<l>niḥkṣepapāṇipuruṣaṃ dṛṣṭvā saṃbhāṣaṇāṃ kurute // 2.9 //</l></p>\n\n<p>uttiṣṭhati namati vaṇik pṛcchati kuśalaṃ dadāti ca sthānaṃ &amp;\n<l>niḥkṣepapāṇipuruṣaṃ dṛṣṭvā dharmyāṃ kathāṃ kuruteka // 2.10 //</l></p>\n\n<p>kaścidvadati tametya draviṇaṃ niḥkṣipya hanta gantāsmi &amp;\n<l>bhrātaḥ paraṃ prabhāte viṣṭidinaṃ kiṃ karomyadya // 2.11 //</l></p>\n\n<p>tacchrutvā vikasitadṛgvadati sa mithyaiva nāṭayankhedam &amp;\n<l>kārye prasāritākṣaḥ punaḥ punaḥ pārśvamavalokya // 2.12 //</l></p>\n\n<p>tvadadhīnaṃ sthānamidaṃ kiṃ tu ciraṃ nyāsapālanaṃ kaṭhinam &amp;\n<l>viṣamau ca deśakālau sādhostava tadapi dāso'ham // 2.13 //</l></p>\n\n<p>bhadrāḷ na dūṣitaiṣā niḥkṣepakṣemakāriṇī śastā &amp;\n<l>ityanubhūtaṃ bahuśaḥ kāryajñaistvaṃ tu jānāsi // 2.14 //</l></p>\n\n<p>viṣṭidine kimapi purāḷnyastaṃ kenāpi mitreṇa &amp;\n<l>tūrṇaṃ punaśca śanakairnītaṃ kṣemeṇa kuśalena // 2.15 //</l></p>\n\n<p>ityādi mugdhabuddherasamannjasavarṇanaṃ rahaḥ kṛtvā &amp;\n<l>gṛhṇāti kanakanikaraṃ nṛtyaṃstattanmanorathaiḥ pāpaḥ // 2.16 //</l></p>\n\n<p>tatsaṃcūrṇanajātaiḥ krayavikrayalābharāśibhiranantaiḥ &amp;\n<l>bhāṇḍapratibhāṇḍacayairupahasati dhanādhināthaṃ saḥ // 2.17 //</l></p>\n\n<p>pūrṇāḥ kadaryavaṇijāṃ niḥsaṃbhogā nidhānadhanakumbhāḥ &amp;\n<l>sīdanti kucataṭā iva duḥkhaphalā bālavidhavānām // 2.18 //</l></p>\n\n<p>dānopabhogavirahitahiraṇyarakṣākṛtakṣaṇāḥ satatam &amp;\n<l>saṃsārajīrṇamandiraviṣayaviṣamamahāmūṣakā vaṇijaḥ // 2.19 //</l></p>\n\n<p>aṭati samutkaṭaveṣṭitavikaṭapaṭasphuṭaphaṭāṭopaḥ &amp;\n<l>kuṭilaḥ kaṇṭakanicitaḥ purapatināmā vidhivyālaḥ // 2.20 //</l></p>\n\n<p>atha puruṣaḥ sa digantaṃ bhrāntvā kenāpi daivayogena &amp;\n<l>naṣṭadhano janarahitaḥ prāptaḥ sucirānnijaṃ deśam // 2.21 //</l></p>\n\n<p>pṛcchati kamapi saśaṅkaḥ sa kirāṭaḥ kva nu gato mahāsattvaḥ &amp;\n<l>tamupetya vadati kaścittasyādya sakhe vibhūtiranyaiva // 2.22 //</l></p>\n\n<p>vividhanavāṃśukamṛgamadacandanakarpūramaricapūgaphalaiḥ &amp;\n<l>khaṭikāhastaḥ sa sadā gaṇayati koṭīrmuhūrtena // 2.23 //</l></p>\n\n<p>asminmeruviśāle varabhavane rucirabhittikṛtacitre &amp;\n<l>purapatināpyanuyāto vasati sukhaṃ sa hi mahājano yatra // 2.24 //</l></p>\n\n<p>śrutvaitadatulavismayalolitamauliḥ sa tadgṛhaṃ gatvā &amp;\n<l>dvāre sthagitastiṣṭhati niṣpratibho jīrṇakarpaṭaḥ suciram // 2.25 //</l></p>\n\n<p>taṃ tuṅgabhavanavalabhījālāntarato vaṇikparijñāya &amp;\n<l>nocchvasiti naṣṭacetastāḍita iva mūrdhni vajreṇa // 2.26 //</l></p>\n\n<p>upasṛtya mandamandaṃ kathamapi saṃprāptanirjanāvasaraḥ &amp;\n<l>taṃ yācate sa puruṣo draviṇaṃ svaṃ prakaṭitābhikyaḥ // 2.27 //</l></p>\n\n<p>taṃ vadati so'nyadṛṣṭiḥ sabhrūbhaṅgaṃ vidhūtahastāgraḥ &amp;\n<l>vañcakavacanaḥ pāpo vṛttikṣīṇaḥ kuto'yamāyātaḥ // 2.28 //</l></p>\n\n<p>kastvaṃ kasya kuto vā darśanamapi na smarāmi kiṃ kathanaiḥ &amp;\n<l>ahaha kadā kutra tvaṃ vada kasya kimarpitaṃ kena // 2.29 //</l></p>\n\n<p>paśyata kaṣṭhamaniṣṭaḥ kalikālaḥ kīdṛśo'yamāyātaḥ &amp;\n<l>matto'rthameṣa vāñchati loko jānāti vā sarvam // 2.30 //</l></p>\n\n<p>haraguptakule'smākaṃ niḥkṣepagrahaṇamapyasaṃbhāvyam &amp;\n<l>kiṃ punarapahnavodgataghoramahāpātakasparśaḥ // 2.31 //</l></p>\n\n<p>tadapi satatābhiśaṃsī pratyākhyeyo janaḥ kathaṃ mahatām &amp;\n<l>kathaya dinaṃ taddivase likhitaṃ sarvaṃ svayaṃ paśya // 2.32 //</l></p>\n\n<p>vṛddho'haṃ nyastabharaḥ putre sarvaṃ mamāsti likhitaṃ hi &amp;\n<l>iti tena vinaṣṭadhṛtiḥ sa visṛṣṭastatsutāntikaṃ prāptaḥ // 2.33 //</l></p>\n\n<p>tāto jānāti suto jānāti pitaiva likhati sakalaṃ yat &amp;\n<l>iti tasya bhavati suciraṃ gatāgataṃ kandukasyeva // 2.34 //</l></p>\n\n<p>rājakuladvāragate tasminprāptapravāsadattārthe &amp;\n<l>sahate naraptikopaṃ tyajati kirāṭo na rūpakasyāṃśam // 2.35 //</l></p>\n\n<p>paripīḍitaḥ sa rājñā vividhairapi yātanauśastraḥ &amp;\n<l>mama haste niḥkṣiptaṃ kiṃcinnāstīti vaktyeva // 2.36 //</l></p>\n\n<p>evaṃ svabhāvalubdhāsva bhavanti dhanalavaṇavāribahutṛṣṇāḥ &amp;\n<l>tṛṇalavamiva nijadehaṃ tyajanti leśaṃ na vittasya // 2.37 //</l></p>\n\n<p>devaṃ dhanādhināthaṃ vaiśravaṇaṃ sakalasaṃpadāṃ nilayam &amp;\n<l>śukraḥ provāca purā vittārthī bālamittramabhyetya // 2.38 //</l></p>\n\n<p>pūrṇaḥ sakhe tavāyaṃ vibhavo vijitāmarāsuraiśvaryaḥ &amp;\n<l>harṣaṃ vidadhāti paraṃ suhṛdāṃ śokaṃ ca śatrūṇām // 2.39 //</l></p>\n\n<p>tvayi suhṛdi vittanāthe niḥsvo'haṃ bahukuṭumbasaṃbhāraḥ &amp;\n<l>samaduḥkhasukhaṃ mittraṃ svādhīnatayoditaṃ praśaṃsanti // 2.40 //</l></p>\n\n<p>yaśasi vihitādarāṇāmarthibhirupajīvyamānavibhavānām &amp;\n<l>abhijātavaṃśajānāṃ suhṛdupabhogyāḥ śriyo mahatām // 2.41 //</l></p>\n\n<p>upanatamatipuṇyacayaiḥ saṃpūrṇaṃ rakṣitaṃ ca yatnena &amp;\n<l>saṃpadi vipadi trāṇaṃ bhavati nidhānaṃ ca mittraṃ ca // 2.42 //</l></p>\n\n<p>ityuktaḥ sapra~ayaṃ daityācāryeṇa nirjane dhanadaḥ &amp;\n<l>tamuvāca vicintya ciraṃ saṃruddhaḥ snehalobhābhyām // 2.43 //</l></p>\n\n<p>jānānami bālamittraṃ tvāmahamatyantasaṃbhṛtasneham &amp;\n<l>kiṃ tu na jīvitajīvaṃ draviṇalavaṃ tyaktumīśo'smi // 2.44 //</l></p>\n\n<p>snehārthī bandhujanaḥ kāryairbahubhirbhavanti mittrāṇi &amp;\n<l>dārāḥ sutāśca sulabhā dhanamekaṃ durlabhaṃ loke // 2.45 //</l></p>\n\n<p>atisāhasamatiduṣkaram atyāścaryaṃ ca dānamarthānām &amp;\n<l>yo'pi dadāti śarīraṃ na dadāti sa vittaleśamapi // 2.46 //</l></p>\n\n<p>ityāśāparihāraiḥ pratyākhyāto dhanādhināthena &amp;\n<l>bhagnamukho lulitamatirlajjāvaktro yayau śukraḥ // 2.47 //</l></p>\n\n<p>sa vicintya gṛhe suciraṃ sacivaiḥ saha māyayā mahāyogī &amp;\n<l>hartuṃ draviṇamaśeṣaṃ viveśa hṛdayaṃ dhaneśasya // 2.48 //</l></p>\n\n<p>śukrāviṣṭaśarīro vaiśravaṇaḥ sakalamadbutatyāgaḥ &amp;\n<l>tatkṛtasaṃketebhyaḥ pradadau vittaṃ dvijātibhyaḥ // 2.49 //</l></p>\n\n<p>kauberaṃ dhanamakhilaṃ hṛtvā yāte'tha dānavācārye &amp;\n<l>suciraṃ dhanādhināthaḥ śuśoca vijñāya tāṃ māyām // 2.50 //</l></p>\n\n<p>hastanyastalalāṭaḥ saha śaṅkhamukundapadmādyaiḥ &amp;\n<l>saṃcintya śukravikṛtiṃ sa jagādoṣṇaṃ viniḥśvasya // 2.51 //</l></p>\n\n<p>suhṛdā marmajñena vyājānmāyāvinātilubdhena &amp;\n<l>dhūrtena vañcito'haṃ daityāśrayadurjayena śukreṇa // 2.52 //</l></p>\n\n<p>adhunā dravyavihīnaḥ kṣaṇena tṛṇalāghavaṃ prāptaḥ &amp;\n<l>kathayāmi kasya duḥkhaṃ karomi kiṃ vā kva gacchāmi // 2.53 //</l></p>\n\n<p>dhanarahitaṃ tyajati jano janarahitaṃ paribhavāḥ samāyānti &amp;\n<l>paribhūtasya śarīre vyasanavikāro mahābhārah // 2.54 //</l></p>\n\n<p>dayiteṣu śarīravatāṃ bata dharmalatālavāleṣu &amp;\n<l>draviṇeṣu jīviteṣu ca sarvaṃ yāti prayāteṣu // 2.55 //</l></p>\n\n<p>vidvānsubhago mānī viśrutakarmā kulonnataḥ śūraḥ &amp;\n<l>vittena bhavati sarvo vittahīnastu sadguṇo'pyaguṇaḥ // 2.56 //</l></p>\n\n<p>iti duḥsahadhanavirahakleśānalaśoṣitāśayo dhanapaḥ &amp;\n<l>suciraṃ vimṛṣya sacivairdevaṃ śarvaṃ yayau śaraṇam // 2.57 //</l></p>\n\n<p>prākpratipannasakho'sau viśvaśaraṇyo maheśvarastena &amp;\n<l>vijñapto nijavrttaṃ dūtaṃ visasarja śukrāya // 2.58 //</l></p>\n\n<p>dūtāhūtaṃ sahasā prāptaṃ śukraṃ dhanaprabhāśukram &amp;\n<l>añjaliviracitamukuṭaṃ provāca puraḥsthitaṃ purajit // 2.59 //</l></p>\n\n<p>mittramayaṃ draviṇapatirbhavatā bata vañcitaḥ kṛtajñena &amp;\n<l>mittradrohe prasarati na hi nāma janaḥ kṛtaghno'pi // 2.60 //</l></p>\n\n<p>agaṇitayaśasā tyaktasthitinā kriyate'tha yākṛtajñena &amp;\n<l>snigdhe suhṛdi sarāge mitre tava vañcanā na yuktā sā // 2.61 //</l></p>\n\n<p>etatkiṃ śrutasadṛśaṃ tvadvratayogyaṃ kulānurūpaṃ vā &amp;\n<l>kṛtavānasi yatsumate paribhūtaguṇodayaṃ karma // 2.62 //</l></p>\n\n<p>kimayaṃ sunayābhyāsaḥ praśamo vā gurujanopadeśo vāḷ &amp;\n<l>mativibhavaḥ sahajo vā vañcakatāṃ yena yāto'si // 2.63 //</l></p>\n\n<p>kasya na dayitaṃ vittaṃ cittaṃ hriyate na kasya vittena &amp;\n<l>kiṃ tu yaśodhanalubdhā vāñchanti na duṣkṛtairarthān // 2.64 //</l></p>\n\n<p>mā mā malinaya vimalaṃ bhṛgukulamamalaṃ malena lobhena &amp;\n<l>lobhajalado hi śatrurviśadayaśorājahaṃsānām // 2.65 //</l></p>\n\n<p>tyaktvā kīrtimanantāmanilākulatṛṇalavopamānarthān &amp;\n<l>gṛhṇāti yaḥ sa madhye dhūrtānāṃ kīdṛśo dhūrtaḥ // 2.66 //</l></p>\n\n<p>utsṛjya sādhuvṛttaṃ kutilādhiyā vañcitaḥ paro yena &amp;\n<l>ātmaiva mūḍhamatinā kṛtasukṛto vañcitastena // 2.67 //</l></p>\n\n<p>niyatā dūṣitayaśasāṃ bata kisalayakomalā prakṛtyaiva &amp;\n<l>apavādaviṣatarūtthairāmodairmūrchitā lakṣmīḥ // 2.68 //</l></p>\n\n<p>na hi nāma sajjanānāṃ śuddhayaśaḥsphaṭikakadarpaṇo vimalaḥ &amp;\n<l>paribhavaduḥkhitajanatāniḥśvāsairmalinatāmeti // 2.69 //</l></p>\n\n<p>asamañjasamatimalinaṃ mohadvyaktiṃ samāgataṃ karma &amp;\n<l>tasya viśuddhiḥ kriyatāṃ paravittasamarpaṇenaiva // 2.70 //</l></p>\n\n<p>apavādadhūlidhūsaramamalayaśo mṛjyatāṃ svahastena &amp;\n<l>asmadvacanaṃ kriyatāṃ paradhanamutsṛjyatāmetat // 2.71 //</l></p>\n\n<p>ityuktaḥ sānunayaṃ tribhuvanagurūṇāpi devadevena &amp;\n<l>paradhananibaddhatṛṣṇaḥ provāca kṛtāñjaliḥ śukraḥ // 2.72 //</l></p>\n\n<p>bhagavanbhavataḥ śāsanamamarendrakirīṭakoṭiviśrāntam &amp;\n<l>laṅghayati ko nu mohāddaurgatyaṃ sattvahāri yadi na syāt // 2.73 //</l></p>\n\n<p>yasya kṣīṇasya gṛhe bhṛtyā dārāḥ sutāśca sīdanti &amp;\n<l>kāryākāryavicāṛo draviṇādāneṣu kastasya // 2.74 //</l></p>\n\n<p>mitramayaṃ dhananātho vipadi trāṇaṃ vicintitaḥ satatam &amp;\n<l>vṛddhiṃ yātaḥ sumahānāśābandhaśca me hṛdaye // 2.75 //</l></p>\n\n<p>abhyetya yācito'pi tyaktvā lajjāṃ mayāḷvihatalajjaḥ &amp;\n<l>cicchedaiṣa mamāśāṃ sahasā pratiṣedhaśastreṇa // 2.76 //</l></p>\n\n<p>tena prahatamaśastraṃ dāho'nagniśca nirviṣaṃ maraṇam &amp;\n<l>vihitaṃ śaṭhena mohādāśābhaṅghaḥ kṛto yena // 2.77 //</l></p>\n\n<p>tasmānmamaiṣa śatruḥ sukṛtasama śātruvañcanāpāpam &amp;\n<l>riktasya nirapavādo vyājenopārjito'pyarthaḥ // 2.78 //</l></p>\n\n<p>aṇu dhanamapi na tyājyaṃ mama bhavatā jñāpite satyam &amp;\n<l>vittaṃ jīvitamagryaṃ jīvitahānirdhanatyāgaḥ // 2.79 //</l></p>\n\n<p>iti saṃbhāṣiṇamasakṛddaityaguruṃ prārthitaṃ punarbahuśāḥ &amp;\n<l>kavalīcakāra sahasā pratiṣedharuṣā virūpākṣaḥ // 2.80 //</l></p>\n\n<p>jaṭharāntare purāreḥ pralayānalavipulabhīṣaṇāboge &amp;\n<l>prakvāthyamānakāyaḥ śukraścukrośa sākrośaḥ // 2.81 //</l></p>\n\n<p>tyaja dhanamiti viṣamadṛśā punaḥ punaḥ prerito'vadacchukraḥ &amp;\n<l>nidhanaṃ mamāstu bhagavandhanadadhanaṃ na tyajāmi kiṃcidapi // 2.82 //</l></p>\n\n<p>atha dhāraṇāpravṛddhajvalanajvālāsahasravikarāle &amp;\n<l>śukraścukrośa bhṛśaṃ ghoragabhīre harodare patitaḥ // 2.83 //</l></p>\n\n<p>tamuvāca devedevastyajya durgrahadagdha paravittam &amp;\n<l>asminnudaramahodadhivaḍavāgnau mā gamaḥ pralayam // 2.84 //</l></p>\n\n<p>so'vadadatiśayatāpasphuṭitāsthivasāpravāhabahalāgnau &amp;\n<l>paramiha maraṇaṃ śreyo draviṇakaṇaṃ na tyajāmi socchvāsaḥ // 2.85 //</l></p>\n\n<p>punarapi ghoratarodgatakālānaladhāraṇānalajvalitaḥ &amp;\n<l>śukraścakre devyāḥ stotraṃ kṣaṇaleśaśeṣāyuḥ // 2.86 //</l></p>\n\n<p>stotrapadārādhitayā gauryā praṇayaprasādite rudre &amp;\n<l>tadvacasā labdhadhṛtiḥ śukradvāreṇa niryayau śukraḥ // 2.87 //</l></p>\n\n<p>evaṃ svabhāvalubdhāstīvratarāṃ yātanāmapi sahante &amp;\n<l>na tu saṃtyajanti vittaṃ kauṭilyamivādhamaḥ sahajam // 2.88 //</l></p>\n\n<p>tasmāllobhasamutthā kapaṭakalā kuṭilavartinī māyā &amp;\n<l>lubdhahṛdayeṣu nivasati nālubdho vañcanaṃ kurute // 2.89 //</l></p>\n\n<p>sargaḥ 3</p>\n\n<p>kāmaḥ kamanīyatayā kimapi nikāmaṃ karoti saṃmoham &amp;\n<l>viṣāmiva viṣamaṃ sahasā madhuratayā jīvanaṃ harati // 3.1 //</l></p>\n\n<p>ete hi kāmakalitāḥ parimalalīnālivalayahuṃkāraiḥ &amp;\n<l>sūcitadānāḥ kariṇo badhyante kṣipramabalābhiḥ // 3.2 //</l></p>\n\n<p>pādāghātāḥ śitāṅkuśaghaṭanā nigaḍādisaṃrodham &amp;\n<l>viṣayamuṣitaḥ karīndraḥ kiṃ na smaravañcitaḥ sahate // 3.3 //</l></p>\n\n<p>dīrghavyasananiruddho bhrūbhaṅgajño vidheyatāṃ yātaḥ &amp;\n<l>viṣayavivaśo manuṣyaḥ keliśikhaṇḍīva nartyate strībhiḥ // 3.4 //</l></p>\n\n<p>raktākarṣaṇasaktā māyābhirmohatimirarajanīṣu &amp;\n<l>nāryaḥ piśācikā iva haranti hṛdayāni mugdhānām // 3.5 //</l></p>\n\n<p>rāgimṛgavāgurāṇāṃ hṛdayadvipabandhaśṛṅkhalaughānām &amp;\n<l>vyasananavavallarīṇāṃ strīṇāṃ na mucyate vaśagaḥ // 3.6 //</l></p>\n\n<p>saṃsāracitramāyāṃ śambaramāyāṃ vicittimāyāṃ ca &amp;\n<l>yo jānāti jitātmā so'pi na jānāti yoṣitāṃ māyām // 3.7 //</l></p>\n\n<p>kusumasukumāradehā vajraśilākaṭhinahrdayasadbhāvāḥ &amp;\n<l>janayanti kasya nāntarvicitracaritāḥ striyo moham // 3.8 //</l></p>\n\n<p>anuraktajanaviraktā namrotsiktā viraktarāgiṇyaḥ &amp;\n<l>vañcanavacanāsaktā nāryaḥ sadbhāvaśaṅkinyaḥ // 3.9 //</l></p>\n\n<p>jātaḥ sa eva loke bahujanadṛṣṭā vilāsakuṭilāṅgī &amp;\n<l>dhairyadhvaṃsapatākā yasya na patnī prabhurgehe // 3.10 //</l></p>\n\n<p>vijitasya madavikāraiḥ strībhirmūkasya naṣṭasaṃjñasya &amp;\n<l>gṛhadhūlipaṭalamakhilaṃ vadane niḥkṣipyate bhartuḥ // 3.11 //</l></p>\n\n<p>kṛtakāparisphuṭākṣarakāmakalābhiḥ svabhāvamugdheva &amp;\n<l>tilakāya candrabimbaṃ mugdhapatiṃ yācate prauḍha // 3.12 //</l></p>\n\n<p>svairavihāragatāgatakhinnāyāstīrthadarśanavyājaiḥ &amp;\n<l>bhartā vilāsavijitaścaraṇau mṛdnāti capalāyāḥ // 3.13 //</l></p>\n\n<p>nayanavikārairanyaṃ vacanairanyaṃ viceṣṭitairanyam &amp;\n<l>ramayati suratenānyaṃ strī bahurūpā svabhāvena // 3.14 //</l></p>\n\n<p>nijapayicapalakurāṅgī paratarubhṛṅgī svabhāvamātaṅgī &amp;\n<l>mithyāvibhramabhṛṅgī kuṭilabhujaṅgī nijā kasya // 3.15 //</l></p>\n\n<p>bahuvidhataruṇanirargalasaṃbhogasukhārthabhoginī veśyā &amp;\n<l>dhanyeti vadanti sadā socchvāsā nirjane nāryaḥ // 3.16 //</l></p>\n\n<p>capalā tiṣṭhati harmye gāyati rathyāvalokinī svairam &amp;\n<l>dhāvatyakāraṇaṃ vāḷhasati sphaṭikāśmamāleva // 3.17 //</l></p>\n\n<p>paśuriva vaktuṃ kartuṃ kiṃcidayaṃ mama patirna jānāti &amp;\n<l>uktveti gṛhe svajanaṃ puruṣavyāpāramaṅganā kurute // 3.18 //</l></p>\n\n<p>pratyutthānaṃ kurute vyavahāragatāgataiḥ svayaṃ yāti &amp;\n<l>uccairvadati ca gṛhe gṛhiṇī jīvanmṛtasyaiva // 3.19 //</l></p>\n\n<p>īrṣyāluvṛddhabhāryā sevakapatnī niyogibhāryā vā &amp;\n<l>kārukuśīlavanārī lubdhavadhūḥ sārthavāhavanitā vā // 3.20 //</l></p>\n\n<p>goṣṭhīviharaṇaśīlā taruṇajane vatsalā prakṛtyaiva &amp;\n<l>paraguṇagaṇane saktā nijapatidoṣābhidhāyinī satatam // 3.21 //</l></p>\n\n<p>alpadhanā bahubhogā rūpavatī vikṛtarūpabhāryā vā &amp;\n<l>mugdhavadhūḥ sakalakalāmānavatī nīcasaṃgamodvignā // 3.22 //</l></p>\n\n<p>dyūtamadhupānasaktā dīrghakathāgītarāgiṇī kuśalā &amp;\n<l>bahupuṃścalīvayasyā śūrajane prakṛtipakṣapātaiva // 3.23 //</l></p>\n\n<p>tyaktagṛhavyāpārā bahuvidhaveṣā nirargalābhyāsā &amp;\n<l>pratyuttarasapratibhā satyavihīnā svabhāvanirlajjā // 3.24 //</l></p>\n\n<p>kuśalānāmayavārtāpraśnaparā prītipeśalālāpā &amp;\n<l>vijane vividhakṛīḍāḍambaraśauṇḍā prakāśasāvitrī // 3.25 //</l></p>\n\n<p>kratutīrthasuraniketanagaṇakabhiṣagbandhugehagamanaparā &amp;\n<l>bhojanapānabahuvyayayātrotsavakāriṇī svatantreva // 3.26 //</l></p>\n\n<p>bhikṣutāpasabhaktā svajanaviraktā manoramāsaktā &amp;\n<l>darśanadīkṣāraktā dayitaviraktā samādhisaṃyuktā // 3.27 //</l></p>\n\n<l>goṣṭhīrañjanamitrā vijñeyā naṣṭacāritrā (kulakam) // 3.28 //</l>\n\n<p>satatānuraktadoṣā mohitajanatā bahugrahāścapalāḥ &amp;\n<l>saṃdhyāḥ striyaḥ piśācyo raktacchāyāharāḥ krūrāḥ // 3.29 //</l></p>\n\n<p>kasya na vahanayogyo mugdhadhiyastucchasādhane lagnāḥ &amp;\n<l>prītatayā praśamarucaścapalāsu strīṣu ye'dāntāḥ // 3.30 //</l></p>\n\n<p>śṛṅgāraśauryakatthanamasamañjasadānavarṇanā vividhāḥ &amp;\n<l>etāvadeva tāsāmamantrayantraṃ vaśīkaraṇam // 3.31 //</l></p>\n\n<p>kalikālatimirarajanīrajanicarīṇāṃ sahasramāyānām &amp;\n<l>strīṇāṃ nṛśamsacaritaiḥ kasya na saṃjāyate kampaḥ // 3.32 //</l></p>\n\n<p>nirjitadhanapativibhavo babhūva bhuvi viśruto vaṇiṅnāthaḥ &amp;\n<l>dhanadatto nāma purā ratnānāmāśrayaḥ payodhiriva // 3.33 //</l></p>\n\n<p>tasyābhavadvibhūtirmūrteva manobhuvaḥ sulalitāṅgī &amp;\n<l>tanayā nayanavilāsairvijitāśā vasumatī nāma // 3.34 //</l></p>\n\n<p>pradadau sa tāmaputraḥ putrapade vinihitāṃ priyāṃ putrīṃ &amp;\n<l>vaṇije vibhavakulodayatulyāya samudradattāya // 3.35 //</l></p>\n\n<p>ramamāṇaḥ sa tayā saha hariṇākṣyā śvasuramandire suciram &amp;\n<l>prayayau kadācidagre dvīpāyātasya sārthasya // 3.36 //</l></p>\n\n<p>patyau yāte taruṇī janakagṛhe harmyaśikharamārūḍhā &amp;\n<l>vilalāsa vilāsamahī kelivilolā sakhībhiḥ sā // 3.37 //</l></p>\n\n<p>saudhe manmatharūpaṃ pṛthunayanā pathi dadarśa puruṣaṃ sā &amp;\n<l>yaṃ dṛṣtvaiva gatāsyāḥ kvāpi dhṛtiḥ kumatikupiteva // 3.38 //</l></p>\n\n<p>sā tena capalanayanā sahasā muṣiteva hāritavicārā &amp;\n<l>abhavadaśaktā nitarāṃ saṃvaraṇe smaravikārasya // 3.39 //</l></p>\n\n<p>śīlaṃ pālasya capale mā pātaya nimnageva kulakūlam &amp;\n<l>iti tāmvadadivoccaiḥ kampākulamukharamekhalā suciram // 3.40 //</l></p>\n\n<p>sā kṛtvāḷviditakathāṃ rahasi sakhīmānināya taṃ taruṇam &amp;\n<l>calitaṃ hi kāminīnāṃ dhartuṃ śaknoti kaścittam // 3.41 //</l></p>\n\n<p>kāmaṃ kāmavikāsaiḥ suratavilāsaiḥ sunarmaparihāsaiḥ &amp;\n<l>sahajapremanivāsairmumude sā svairiṇī tena // 3.42 //</l></p>\n\n<p>atha kṛtanijadhanakṛtyastvaritaṃ dayitāvilokanotkaṇṭhaḥ &amp;\n<l>aviśatsamudradattaḥ śvaśurāvāsaṃ mahārambhaḥ // 3.43 //</l></p>\n\n<p>vipulamahotsavalīlāvyagrajanairbhogasaṃpadāṃ nicayaiḥ &amp;\n<l>ativāhya dinaṃ dayitāsahitaḥ śayyāgṛhaṃ sa yayau // 3.44 //</l></p>\n\n<p>viracitavarataraśayane baddhavitāne manoramasthāne &amp;\n<l>jṛmbhitasaurabhadhūpe suragṛharūpe pradīptamaṇidīpe // 3.45 //</l></p>\n\n<p>tatra sa madhumadavilulitalocanakamalāṃ priyāṃ samāliṅgya &amp;\n<l>madagaja iva navanalinīṃ bheje ratilālasaḥ śayyām // 3.46 //</l></p>\n\n<p>sāpi hṛdayāntarasthitaparapuruṣadhyānabaddhalakṣaiva &amp;\n<l>tasthau nimīlitākṣī dhyānaparā yoginīva ciram // 3.47 //</l></p>\n\n<p>āliṅganaparicumbananīvivimokṣeṣu bahutarocchvāsā &amp;\n<l>patyau saṅkucitāṅgī sasmāra tameva śīlaharam // 3.48 //</l></p>\n\n<p>praṇayakupiteti matvā mugdhapatistāṃ samudradatto'pi &amp;\n<l>praṇipatya cāṭukāraiḥ kimapi yayāce prasādāya // 3.49 //</l></p>\n\n<p>parapuruṣarāgiṇīnāṃ vimukhīnāṃ praṇayakāmavāmānām &amp;\n<l>puruṣapaśavo vimūḍhā rajyante yoṣitāmadhikam // 3.50 //</l></p>\n\n<p>kiṃ kriyate kāmo'yaṃ paragatakāmaḥ svatantrakāmaśca &amp;\n<l>dhanaśataraktāyāmapi saṃdhyāyāṃ bhāskaro rāgī // 3.51 //</l></p>\n\n<p>gūḍhopavananikuñje nyastaṃ sā vallabhaṃ sasaṃketam &amp;\n<l>saṃcintya ciraṃ svapatiṃ viṣamiva saṃmūrchitā mene // 3.52 //</l></p>\n\n<p>nidrāmudritanayane praṇayaśrānte samudradatte sā &amp;\n<l>utthāya racitaveṣā śanakairgamanonmukhī tasthau // 3.53 //</l></p>\n\n<p>cauraḥ kṣaṇe ca tasminmugdhamattajanaṃ praviśya tadbhavanam &amp;\n<l>gamanotsukāmapaśyanmukharābharaṇāmalakṣyastām // 3.54 //</l></p>\n\n<p>atrāntare śaśāṅkaḥ śanakaiḥ surarājavallabhāṃ kakubham &amp;\n<l>cakita ivāśu cakampe mīlitatarāṃ samāliṅgya // 3.55 //</l></p>\n\n<p>saṃkocitakamalāyāḥ kumudavijṛmbhāvirājamānāyāḥ &amp;\n<l>prasasāra tuhinakiraṇo yāminyāḥ kapaṭahāsa iva // 3.56 //</l></p>\n\n<p>raviparitāpaśrāntāṃ vīkṣya divaṃ prasaradindusānandām &amp;\n<l>jahasuriva kumudavṛndairalikulakuṃkāraniebharā vāpyaḥ // 3.57 //</l></p>\n\n<p>jagrāha rajaniramaṇī śaśikarahṛtatimirakañcukāvaraṇā &amp;\n<l>lajjānviteva purataḥ kumudāmodākulālipaṭalapaṭam // 3.58 //</l></p>\n\n<p>suptajane'tha niśārdhe candrāloke ca vipulatāṃ yāte &amp;\n<l>tamasīva nirviśaṅkā sāḷśanakairupavanaṃ prayayau // 3.59 //</l></p>\n\n<p>atha sā viveśa vivaśā viṣamaśaraploṣitā nijopavanam &amp;\n<l>channaṃ bhūṣaṇalobhādanuyātā vismitena caureṇa // 3.60 //</l></p>\n\n<p>tatra dadarśa vibhūṣitamujjvalalalitāṃśukaṃ lasatkusumam &amp;\n<l>śaṅkājanakaṃ vipine pakṣibhirupalakṣitaṃ dayitam // 3.61 //</l></p>\n\n<p>hṛdayadayitāviyogajvalanajvālāvalītaptam &amp;\n<l>diṅmukhavilasitarucinā candreṇa karānalairdagdham // 3.62 //</l></p>\n\n<p>cirasaṅketasthityā muktāśaṃ priyatamāpunarmilane &amp;\n<l>vṛkṣālambitavallīvalayālambena vigalitaprāṇam // 3.63 //</l></p>\n\n<p>taṃ dṛṣṭvaiva vilīnā vilapantī vyasanaśokasaṃtrāsaiḥ &amp;\n<l>nipapāta vallarīva kvaṇadalivalayākulā tanvī // 3.64 //</l></p>\n\n<p>saṃmohamīlitākṣī sthitvā suciraṃ mahīṃ samāliṅgya &amp;\n<l>śanakairavāptajīvā vilalāpa laghusvaraiḥ svairam // 3.65 //</l></p>\n\n<p>hā hā nayanānanda kva nu te viśadendusundaraṃ vadanam &amp;\n<l>drakṣyāmi mandapuṇyā kimidaṃ kvāhaṃ kva me kāntaḥ // 3.66 //</l></p>\n\n<p>iti taruṇakaruṇamabalā vilapya pāśaṃ vimucya yatnena &amp;\n<l>aṅke dhṛtvāsya mukhaṃ cucumba jīvaṃ kṣipantīva // 3.67 //</l></p>\n\n<p>sā tasya vadanakamalaṃ nijavadane mohitā kṛtvā &amp;\n<l>tāmbūlagarbhamakarotprakaṭitasākārarāgeva // 3.68 //</l></p>\n\n<p>atha tasyāḥ kusumotkaramṛgamadadhūpādisaurabhāhūtaḥ &amp;\n<l>āviśya śavakaśarīraṃ nāsāṃ ciccheda vetālaḥ // 3.69 //</l></p>\n\n<p>sā prāpya cāpalocitamanayaphalaṃ chinnanāsikā gatvā &amp;\n<l>bhavanaṃ praviśya bhartustāraṃ hāheti cukrośa // 3.70 //</l></p>\n\n<p>pratibaddhe sakalajane nādatraste samudradatte ca &amp;\n<l>sā nāsikā mameyaṃ bhartrā chinneti cakranda // 3.71 //</l></p>\n\n<p>śvaśurādibandhuvargaiḥ pṛṣṭaḥ kupitaiḥ samudradatto'pi &amp;\n<l>vikrītaḥ paradeśe mūka ivoce na kiṃcidapi // 3.72 //</l></p>\n\n<p>atha cāsya suprabhāte bandhubhirāvedite nṛpasabhāyām &amp;\n<l>tatrābhūnnṛpakopo bahudhanadaṇḍaḥ samudradattasya // 3.73 //</l></p>\n\n<p>cauro'pi nikhilavṛttaṃ pratyakṣamavekṣya vismayāviṣṭaḥ &amp;\n<l>āvedya bhūpapurataḥ prāpya ca kalayādisatkāram // 3.74 //</l></p>\n\n<p>udyāne śavavadane tasyāstāṃ nāsikāṃ ca saṃdarśya &amp;\n<l>niṣkāraṇasuhṛducitāṃ śuddhiṃ vidadhe samudradattasya // 3.75 //</l></p>\n\n<p>ityetāḥ kuṭilatarāḥ krūrācārā gatatrapāścapalāḥ &amp;\n<l>yo nāma vetti sa strībhirnaiva vañcyate matimān // 3.76 //</l></p>\n\n<p>sargaḥ 4</p>\n\n<p>tatrāpi veśayoṣāḥ kuṭilatarāḥ kūṭarāgahṛtalokāḥ &amp;\n<l>kapaṭacaritena yāsāṃ vaiśravaṇaḥ śramaṇatāmeti // 4.1 //</l></p>\n\n<p>hāriṇyaścaṭulatarā bahulataraṅgāśca nimnagāminyaḥ &amp;\n<l>nadya iva jaladhimadhye veśyāhṛdaye kalāścatuḥṣaṣṭiḥ // 4.2 //</l></p>\n\n<p>veśakalā nṛtyakalā gītakalā vakravīkṣaṇakalā ca &amp;\n<l>kāmaparijñānakalā grahaṇakalā mitravañcanakalā ca // 4.3 //</l></p>\n\n<p>pānakalā kelikalā suratakalāliṅganāntarakalā ca &amp;\n<l>cumbanakalā parakalā nirlajjāvegasaṃbhramakalā ca // 4.4 //</l></p>\n\n<p>īrṣyākalikelikalā ruditakalā mānasaṃkṣayakalā ca &amp;\n<l>svedabhramakampakalā punarekāntaprasādhanakalā // 4.5 //</l></p>\n\n<p>netranimīlananiḥsahanispandakalā mṛtopamakalā ca &amp;\n<l>virahāsaharāgakalā kopapratiṣedhaniścayakalā ca // 4.6 //</l></p>\n\n<p>nijajananīkalahakalā sadgṛhagamanotsavekṣaṇakalā ca &amp;\n<l>haraṇakalā jātikalā kelikalā caurapārthivakalā ca // 4.7 //</l></p>\n\n<p>gauravaśaithilyakalā niṣkāraṇadoṣabhāṣaṇakalā ca &amp;\n<l>śūlakalābhyaṅgakalā nidrākṣirajasvalāmbarakalā ca // 4.8 //</l></p>\n\n<p>rūkṣakalā tīkṣṇakalā galahastagṛhārgalārpaṇakalā ca &amp;\n<l>saṃtyaktakāmukāhṛtidarśanayātrāstutikalā ca // 4.9 //</l></p>\n\n<p>tīrthopavanasurālayaviharaṇahelākalā gṛhakalā ca &amp;\n<l>vaśyauṣadhamantrakalā vṛkṣakalā keśarañjanakalā ca // 4.10 //</l></p>\n\n<p>bhikṣukatāpasabahuvidhapuṇyakalā dvīpadarśanakalā ca &amp;\n<l>khinnā kalātriṣaṣṭyā paryante kuṭṭanīkalā veśyā // 4.11 //</l></p>\n\n<p>ajñātanāmavarṇeṣu ātmāpi yayārpyate dhanāṃśena &amp;\n<l>tasyā api sadbhāvaṃ mṛgayante moghasaṃkalpāḥ // 4.12 //</l></p>\n\n<p>nikhilajanavañcanārjita malinadhanaṃ rāgadagdhahrdayānām &amp;\n<l>khādati guṇagaṇabhagno nagno hīno 'thavā kaścit // 4.13 //</l></p>\n\n<p>nīcasturagāroho hastipakaḥ khalataro 'thavā śilpī &amp;\n<l>vañcitasakalajanānāṃ tāsāmapi vallabho bhavati // 4.14 //</l></p>\n\n<p>rājā vikramasiṃho balavadbhirbhūmipaiḥ purā vijitaḥ &amp;\n<l>mānī yayau vidarbhānguṇayaśasā mantriṇā sahitaḥ // 4.15 //</l></p>\n\n<p>tatra sa veśyābhavanaṃ praviśya bhuvi viśrutāṃ vilāsavatīm &amp;\n<l>bheje gaṇikāṃ bahudhanabhogyām apy alpavibhavo 'pi // 4.16 //</l></p>\n\n<p>taṃ rājalakṣaṇocitabhājanānubhujaṃ vilokyapṛthusattvam &amp;\n<l>vividhamaṇikanakakoṣaṃ cakre sā tadvyayādhīnam // 4.17 //</l></p>\n\n<p>sahajamanurāgamadrutam aucityaṃ vīkṣya bhūpatis tasyāḥ &amp;\n<l>vismayavivaśaḥ premṇā jagāda vijane mahāmātmyam // 4.18 //</l></p>\n\n<p>citramiyaṃ bahu vittaṃ kṣapayati veśyāpi matkṛte tṛṇavat &amp;\n<l>prītipadavīvisṛṣṭo veśyānāṃ dhananibandhano rāgaḥ // 4.19 //</l></p>\n\n<p>mithyā dhanalavalobhād anurāgaṃ darśayanti bandhakyaḥ &amp;\n<l>tadapi dhanaṃ visṛjati yā kastasyāḥ premṇi saṃdehaḥ // 4.20 //</l></p>\n\n<p>iti vacanaṃ bhūmipateḥ śrutvā vihasya sāsūyaḥ &amp;\n<l>tamuvāca kasya rājan veśyācarite 'sti viśvāsaḥ // 4.21 //</l></p>\n\n<p>etāḥ satyavihīnā dhanalavalīnāḥ sukhakṣaṇādhīnāḥ &amp;\n<l>veśyā viśanti hṛdayaṃ mukhamadhurā nirvicārāṇām // 4.22 //</l></p>\n\n<p>prathamasamāgamasukhadā madhye vyasanapravāsakāriṇyaḥ &amp;\n<l>paryante duḥkhaphalāḥ puṃsāmāśāśca veśyāśca // 4.23 //</l></p>\n\n<p>adyāpi hariharādibhiḥ amarairapi tattvato na vijñātāḥ &amp;\n<l>bhramavibhramabahumohā veśyāḥ saṃsāramāyāśca // 4.24 //</l></p>\n\n<p>iti sacivavaco nṛpatiḥ śrutvā kṛtvā ca saṃvidaṃ tena &amp;\n<l>mithyāmṛtamātmānaṃ cakre veśyāparīkṣāyai // 4.25 //</l></p>\n\n<p>tasminkuṇapaśarīre vinyaste mantriṇā cittāvahnau &amp;\n<l>sahasaiva vilāsavatī vahnibhuvaṃ bhūṣitā prayayau // 4.26 //</l></p>\n\n<p>tāṃ prabalajvalitojjvalavahnijvālānipātasāvegām &amp;\n<l>dorbhyāmāliṅgya nṛpo jīvāmītyabhidhānmuditaḥ // 4.27 //</l></p>\n\n<p>tattasyāḥ prema dṛḍhaṃ satyaṃ ca vicārya saṃbhṛtasnehaḥ &amp;\n<l>rājā nininda mantriṇam asakṛdveśyaguṇābhimukhaḥ // 4.28 //</l></p>\n\n<p>atha veśyādhanasaṃcayamātmādhīnaṃ mahīpatir vipulam &amp;\n<l>ādāya gajaturaṃgamabhaṭavikaṭāmādade senām // 4.29 //</l></p>\n\n<p>sambhṛtavipulabalaughaiḥ jitvā vasudhādhipānsa bhūpālaḥ &amp;\n<l>nijamāsasāda maṇḍalam indurivānandakṛtpūrṇaḥ // 4.30 //</l></p>\n\n<p>sā cāntaḥpurakāntāmūrdhni kṛtvā bhūbhujā vilāsavatī &amp;\n<l>śuśubhe śrīriva cāmarapavanākulitālakā tanvī // 4.31 //</l></p>\n\n<p>sātha kadācinnarapatimekānte viracitāñjaliḥ praṇatā &amp;\n<l>ūce nātha mayā tvaṃ kalpataruḥ sevitaściraṃ dāsyā // 4.32 //</l></p>\n\n<p>yadi nāma kutracidahaṃ yātā te hetutāṃ vibho lakṣmyāḥ &amp;\n<l>tanmama saphalāmāśāmarhasi kartuṃ prasādena // 4.33 //</l></p>\n\n<p>puṇyaphalaprāpyānāṃ hṛtapararajasāṃ svabhāvavimalānām &amp;\n<l>tīrthānāmiva mahatāṃ na hi nāma samāgamo viphalaḥ // 4.34 //</l></p>\n\n<p>abhavanmama ko'pi yuvā dayito dhanajīvitādhikaḥ praṇayī &amp;\n<l>baddhaḥ sa vidarbhapure daivavaśāccorarūpeṇa // 4.35 //</l></p>\n\n<p>tanmuktaye mayā tvaṃ śaktataraḥ sevito mahīnāthaḥ &amp;\n<l>adhunā kriyatāmucitaṃ sattvasya kulasya śauryasya // 4.36 //</l></p>\n\n<p>iti vañcanāmavāpto vismita iva tadvaco nṛpaḥ śrutvā &amp;\n<l>suciraṃ vilokya vasudhāṃ sasmārāmātyavacanaṃ saḥ // 4.37 //</l></p>\n\n<p>atha tāṃ tathaiva rājāśvāsya vidarbheṣu bhūbhujaṃ jitvā &amp;\n<l>bandhanamuktenāsyāścoreṇa samāgamaṃ cakre // 4.38 //</l></p>\n\n<p>ityevaṃ bahuhṛdayā bahujihvā bahukarāśca bahumāyāḥ &amp;\n<l>tattvena satyarahitāḥ ko jānāti sphuṭaṃ veśyāḥ // 4.39 //</l></p>\n\n<p>varṇanadayitaḥ kaściddhanadayito dāsakarmadayito'nyaḥ &amp;\n<l>rakṣādayitaścānyo veśyānāṃ narmadayito'nyaḥ // 4.40 //</l></p>\n\n<p>sargaḥ 5</p>\n\n<p>moho nāma janānāṃ sarvaharo harati buddhimevādau &amp;\n<l>gūḍhataraḥ sa ca nivasati kāyasthānāṃ mukhe ca lekhe ca // 5.1 //</l></p>\n\n<p>raudrakalā iva pūrṇā niṣpannā sasyasaṃpattiḥ &amp;\n<l>grastā kṣaṇena dṛṣṭā niḥśeṣā divirarāhukalayeva // 5.2 //</l></p>\n\n<p>jñātāḥ saṃsārakalā yogibhirapayātarāgasaṃmohaiḥ &amp;\n<l>na jñātā divirakalā kenāpi bahuprayatnena // 5.3 //</l></p>\n\n<p>kūṭakalāśataśibiraiḥ janadhanavivaraiḥ kṣayakṣapātimiraiḥ &amp;\n<l>diviraireva samastā grastā janatā na kālena // 5.4 //</l></p>\n\n<p>ete hi kālapuruṣāḥ pṛthutaradaṇḍaprapātahatalokāḥ &amp;\n<l>gaṇanāgaṇanapiśācāḥ caranti bhūrjadhvajā loke // 5.5 //</l></p>\n\n<p>kasteṣāṃ viśvāsaṃ yamamahiṣaviṣāṇakoṭikuṭilānām &amp;\n<l>vrajati na yasya viṣaktaḥ kaṇṭhe pāśaḥ kṛtāntena // 5.6 //</l></p>\n\n<p>kalamāgranirgatamaṣī binduvyājena sāñjanāśrukaṇaiḥ &amp;\n<l>kāyasthakhanyamānā roditi khinneva rājyaśrīḥ // 5.7 //</l></p>\n\n<p>aṅkanyāsairviṣamaiḥ māyāvanitālakāvalīkuṭilaiḥ &amp;\n<l>ko nāma jagati racitaiḥ kāyasthairmohito na janaḥ // 5.8 //</l></p>\n\n<p>māyāprapañcasaṃcayavañcitaviśvairvināśitaḥ satatam &amp;\n<l>viṣayagrāmagrāsaiḥ kāyasthairindriyairlokaḥ // 5.9 //</l></p>\n\n<p>kuṭilā lipivinyāsā dṛśyante kālapāśasaṃkāśāḥ &amp;\n<l>kāyasthabhūrjaśikhare maṇḍalalīnā iva vyālāḥ // 5.10 //</l></p>\n\n<p>ete hi citraguptāḥ citradhiyo guptahāriṇo divirāḥ &amp;\n<l>rekhāmātravināśāt sahitaṃ kurvanti ye rahitam // 5.11 //</l></p>\n\n<p>loke kalāḥ prasiddhāḥ svalpatarāḥ saṃcaranti divirāṇām &amp;\n<l>gūḍhakalāḥ kila teṣāṃ jānāti kaliḥ kṛtānto vā // 5.12 //</l></p>\n\n<p>vakralipinyāsakalā sakalāṅkanimīlanakalā &amp;\n<l>satatapraveśasaṃgrahalopakalā vyayavivardhanakalā ca // 5.13 //</l></p>\n\n<p>grāhyaparicchedakalā deyadhanādānakāraṇakalā ca &amp;\n<l>utkocairharaṇakalā paryantabhuvaṃ palāyanakalā ca // 5.14 //</l></p>\n\n<p>śeṣasthavivekakalā calarāśisamagrabhakṣaṇakalā ca &amp;\n<l>utpannagopanakalā naṣṭaviśīrṇapradarśanakalā ca // 5.15 //</l></p>\n\n<p>krayamāṇairbharaṇakalā yojanacaryādibhiḥ kṣayakalā ca &amp;\n<l>ekatra pañcadaśyāṃ luṇṭhicikitsāsamāsanakalā ca // 5.16 //</l></p>\n\n<p>niḥśeṣabhūrjadāhād āgamanāśaśca paryante &amp;\n<l>yena vinā vyavahārī bhūryāgrahaṇe nirālokaḥ // 5.17 //</l></p>\n\n<p>sakalaṅkasya kṣayiṇo navanavarūpasya vṛddhibhājaśca &amp;\n<l>divirasya kalāḥ kuṭilāḥ ṣoḍaśa doṣākarasyaitāḥ // 5.18 //</l></p>\n\n<p>kūṭasthāḥ kāyasthāḥsarvanakāreṇa siddhamantreṇa &amp;\n<l>gurava iva viditamāyāvṛtticchedaṃ kṣaṇena kurvanti // 5.19 //</l></p>\n\n<p>hāritadhanapaśuvasanaḥ cauryabhayādbandhubhiḥ parityaktaḥ &amp;\n<l>babhrāma mahīmakhilāṃ tīvravyasanaḥ purā kitavaḥ // 5.20 //</l></p>\n\n<p>sa kadācidetya puṇyaiḥ ujjayinīṃ tatra majjanaṃ kṛtvā &amp;\n<l>vicaranvijane puraharamandiramavalokayāmāsa // 5.21 //</l></p>\n\n<p>śūnyāyatane gatvā varadaṃ devaṃ sadā mahākālam &amp;\n<l>upalepanakusumaphalaiḥ nirvyāpāraḥ siṣeve saḥ // 5.22 //</l></p>\n\n<p>stotrajapagītadīpaiḥ vipuladhyānair niśāsu nirnidraḥ &amp;\n<l>tasthau tatra sa suciraṃ duḥsahadaurgatyanāśāya // 5.23 //</l></p>\n\n<p>tasya kadācidbhaktyā śubhaśatakṛtayā prasāditaḥ sahasā &amp;\n<l>bhavabhayahārī bhagavān bhūtapatiḥ saṃbabhāṣe tam // 5.24 //</l></p>\n\n<p>putra gṛhāṇetyukte devena kapālamālikāśikhare &amp;\n<l>ekaṃ kapālamasakṛt cakre saṃjñāṃ purārāteḥ // 5.25 //</l></p>\n\n<p>ardhokte sthagitavaraḥ saṃpīḍanasaṃjñayā kapālasya &amp;\n<l>tūṣṇīṃ cakāra rudro dāridryātkitavapuṇyānām // 5.26 //</l></p>\n\n<p>snātuṃ yāte tasmin vijane devaḥ kapālamavadattat &amp;\n<l>dantāṃśupaṭalapālīṃ gaṅgāmiva darśayannagre // 5.27 //</l></p>\n\n<p>asya kitavasya sādhoḥ bhaktasya cirasthitasya varadāne &amp;\n<l>kasmāttvayā mamaiṣā vihitā saṃpīḍanaiḥ saṃjñā // 5.28 //</l></p>\n\n<p>iti bhagavatā kapālaṃ pṛṣṭaṃ provāca sasmitaṃ śanakaiḥ &amp;\n<l>viṣamanayanoṣmavigalan maulīndusudhārasairjīvat // 5.29 //</l></p>\n\n<p>śṛṇu bhagavanyena mayā vijñapto'si svabhāvasaralātman &amp;\n<l>sulabho'pi bodhyate vā niṣkāraṇamīśvaraḥ kena // 5.30 //</l></p>\n\n<p>eṣa kitavo'tiduḥkhī dāridryādviratasakalanijakṛtyaḥ &amp;\n<l>prāsāde'sminracayati lepanabalikusumadhūpārgham // 5.31 //</l></p>\n\n<p>duḥkhī bhavati tapasvī dhanarahitaḥ sādaro bhavati dharme &amp;\n<l>bhraṣṭādhikāravibhavaḥ sarvapraṇataḥ priyaṃvado bhavati // 5.32 //</l></p>\n\n<p>arcayati devaviprān japati ciraṃ vetti nirdhano mitram &amp;\n<l>kaṭhino'pi lohapiṇḍaḥ taptaḥ karmaṇyatāṃ eti // 5.33 //</l></p>\n\n<p>vyasanaparitaptahṛdayaḥ tiṣṭhati sarvaḥ sadācāre &amp;\n<l>vibhavamadamohitānāṃ karmasmaraṇe kathā kaiva // 5.34 //</l></p>\n\n<p>aiśvaryārthī bhagavannrthī āśāpāśena lambamāno 'sau &amp;\n<l>kurute parāṃ saparyāṃ prāptārtho dṛśyate na punaḥ // 5.35 //</l></p>\n\n<p>svārthārthinaḥ prayattā prāptārthāḥ sevakāḥ sadā viphalāḥ &amp;\n<l>na hi nāma jagati kaścit kṛtakāryaḥ sevako bhavati // 5.36 //</l></p>\n\n<p>deva prāsāde'smin phalajalakusumādibhogasāmagrīm &amp;\n<l>pūrṇe yāte kitave vijane nānye kariṣyanti // 5.37 //</l></p>\n\n<p>tasmātpuṇyopanataṃ kitavaṃ saṃrakṣa sevakaṃ satatam &amp;\n<l>varadānamasya bhagavan nirvāsanamātmapūjāyāḥ // 5.38 //</l></p>\n\n<p>śrutvaitadvakrataraṃ vacanaṃ pṛthuvismayasmeraḥ &amp;\n<l>taṃ papraccha pinākī kastvaṃ tattvena kiṃ karma // 5.39 //</l></p>\n\n<p>iti pṛṣṭaṃ punarūce sapadi kapālaṃ vicintya sadbhāvam &amp;\n<l>magadhānāmahamabhavaṃ kāyasthakule svakarmaṇo vimukhaḥ // 5.40 //</l></p>\n\n<p>snānajapavratanirataḥ tīrtharato viditasarvaśāstrārthaḥ &amp;\n<l>tyaktvā bhāgīrathyāṃ śarīrakaṃ tvatpadaṃ prāptaḥ // 5.41 //</l></p>\n\n<p>ākarṇyavaṃ bhagavān ūce kāyastha eva satyaṃ tvam &amp;\n<l>citraṃ kauṭilyakalāṃ na tyajasi kapālaśeṣo'pi // 5.42 //</l></p>\n\n<p>ityuktvā smitakiraṇaiḥ kurvannāśālatāḥ kusumaśubhrāḥ &amp;\n<l>snātvāgatāya tasmai kitavāya varaṃ dadau varadaḥ // 5.43 //</l></p>\n\n<p>kṛtvā tatkitavahitaṃ paśyata evāśu tasya śaśimauliḥ &amp;\n<l>niṣkāsitavāṃstacchira uttamatamamuṇḍamālikāpaṅkteḥ // 5.44 //</l></p>\n\n<p>ityevaṃ kuṭilakalāṃ sahajāṃ malināṃ janakṣaye niratām &amp;\n<l>yamadaṃṣṭrāmiva muñcati kāyastho nāsthiśeṣo'pi // 5.45 //</l></p>\n\n<p>susthaḥ ko nāma janaḥ satatāśucibhāvadūṣitakalānām &amp;\n<l>doṣakṛtāṃ śakṛtāmiva kāyasthānāmavaṣṭambhaiḥ // 5.46 //</l></p>\n\n<p>asuraracitaprayatnād vijñātā diviravañcanā yena &amp;\n<l>saṃrakṣaitā matimatā ratnavatī vasumatī tena // 5.47 //</l></p>\n\n<p>sargaḥ 6: madavarṇanam</p>\n\n<p>ekaḥ sakalajanānāṃ hṛdayeṣu kṛtāspado madaḥ śatruḥ &amp;\n<l>yenāviṣṭaśarīro na śṛṇoti na paśyati stabdhaḥ // 6.1 //</l></p>\n\n<p>vijitātmanāṃ janānām abhavadyaḥ kṛtayuge damo nāma &amp;\n<l>so'yaṃ viparītatayā madaḥ sthitaḥ kaliyuge puṃsām // 6.2 //</l></p>\n\n<p>maunaṃ vadananikūṇanam ūrdhvekṣaṇamanyalakṣyatā cākṣṇoḥ &amp;\n<l>gātravilepanaveṣṭanam agryaṃ rūpaṃ madasyaitat // 6.3 //</l></p>\n\n<p>śauryamado rūpamadaḥ śṛṅgāramadaḥ kulonnatimadaśca &amp;\n<l>vibhavamadamūlajātā madavṛkṣā dehināmante // 6.4 //</l></p>\n\n<p>śūlārūḍhasamāno vātastabdhopamo'tha bhūtasamaḥ &amp;\n<l>bahubhoge vibhavamadaḥ praśamajvarasaṃnipātasamaḥ // 6.5 //</l></p>\n\n<p>śauryamado bhujadarśī rūpamado darpaṇādidarśī ca &amp;\n<l>kāmamadaḥ strīdarśī vibhavamadastveṣa jātyandhaḥ // 6.6 //</l></p>\n\n<p>antaḥsukharasamūrcchāmīlitanayanaḥ samāhitadhyānaḥ &amp;\n<l>dhanamada eṣa narāṇām ātmārāmopamaḥ ko'pi // 6.7 //</l></p>\n\n<p>unmādayatyaviṣaye vividhavikāraḥ samastaguṇahīnaḥ &amp;\n<l>mūḍhamadastvanyo'yaṃ jayati vicitro nirālambaḥ // 6.8 //</l></p>\n\n<p>stambhānna paśyati bhuvaṃ khecaradarśī sadā tapasvimadaḥ &amp;\n<l>bhaktimado'dbhutakārī vismṛtadehaścalaḥ prakṛtyaiva // 6.9 //</l></p>\n\n<p>ākoparaktanayanaḥ paravāṅmātrāsahaḥ pralāpī ca &amp;\n<l>viṣamaḥ śrutamadanāmā dhātukṣobho nṛṇāṃ mūrtaḥ // 6.10 //</l></p>\n\n<p>satatabhrukuṭikarālaḥ paruṣākrośī haṭhābhighātaparaḥ &amp;\n<l>adhikāramadaḥ puṃsāṃ sarvāśī rākṣasaḥ krūraḥ // 6.11 //</l></p>\n\n<p>pūrvapuruṣapratāpaprathitakathāvismṛtānyanijakṛtyaḥ &amp;\n<l>kulamada ekaḥ puṃsāṃ sudīrghadarśī mahājñānaḥ // 6.12 //</l></p>\n\n<p>varjitasakalasparśaḥ sarvāśucibhāvanānnirālambaḥ &amp;\n<l>ākāśe'pi salepaḥ śaucamado nityasaṃkocaḥ // 6.13 //</l></p>\n\n<p>sāvadhayaḥ sarvamadā nijanijamūlakṣaye vinaśyanti &amp;\n<l>varamada ekaḥ kuṭilo vijṛmbhate niravadhirbhogī // 6.14 //</l></p>\n\n<p>pānamadastu jaghanyaḥ sarvajugupsāspadaṃ mahāmohaḥ &amp;\n<l>kṣaṇiko'pi harati sahasā varṣasahasrārjitaṃ śīlam // 6.15 //</l></p>\n\n<p>vidyāvati vipravare gavi hastini bhūpatau śvapāke ca &amp;\n<l>madyamadaḥ samadarśī svaparavibhāgaṃ na jānāti // 6.16 //</l></p>\n\n<p>vigalitasadasadbhedaḥ samakāñcanaloṣṭapāṣāṇaḥ &amp;\n<l>prāpto yogidaśāmapi narake kṣībaḥ svayaṃ patati // 6.17 //</l></p>\n\n<p>roditi gāyati vihasati gāyati vilapaty uccair upaiti saṃmoham &amp;\n<l>bhajate vividhavikārān saṃsārādarśamaṇḍalaḥ kṣībaḥ // 6.18 //</l></p>\n\n<p>parapaticumbanasaktāṃ paśyati dayitāṃ na yāti saṃtāpam &amp;\n<l>kṣībo'tigāḍharāgaṃ pītvā madhu vītarāgaḥ kim // 6.19 //</l></p>\n\n<p>visṛjati vasanaṃ dūre vyasanaṃ gṛhṇāti duḥsahaṃ kṣībaḥ &amp;\n<l>añjalipātre pibati ca nijamūtravijṛmbhitaṃ candram // 6.20 //</l></p>\n\n<p>cyavanaḥ purā maharṣiḥ yauvanamaśviprayogato labdhvā &amp;\n<l>yajñe svayaṃ kṛtajñaḥ tau cakre somapānārhau // 6.21 //</l></p>\n\n<p>kruddhastametya śakraḥ provāca mune na vetsi kimapi tvam &amp;\n<l>bhiṣajāvapaṅktiyogyo somārhāvaśvinau yasya // 6.22 //</l></p>\n\n<p>iti bahuśaḥ surapatinā pratiṣiddho'pi svatejasā cyavanaḥ &amp;\n<l>na cacāla niścitātmā nijakṛtyādaśvinoḥ prītyā // 6.23 //</l></p>\n\n<p>tatkopodyatavajraṃ jambhārerāyataṃ bhujastambham &amp;\n<l>astambhayanmunīndraḥ prabhāvasaṃbhāvanāpātram // 6.24 //</l></p>\n\n<p>asṛjacca tadvadhāya pralambakāyopamaṃ caturdaṃṣṭram &amp;\n<l>yojanasahasravipulaṃ kṛtyārūpaṃ mahāsuraṃ ghoram // 6.25 //</l></p>\n\n<p>tenāviṣṭaḥ sahasā bhīto vajrī tamāyayau śaraṇam &amp;\n<l>somo'stu devabhiṣajoḥ iti covāca praṇaṣṭadhṛtiḥ // 6.26 //</l></p>\n\n<p>munirapi karuṇāsindhuḥ bhītaṃ praṇataṃ mahendramāśvāsya &amp;\n<l>madamutsasarja ghoraṃ dyūtastrīpānamṛgayāsu // 6.27 //</l></p>\n\n<p>so'yamasuraḥ pramāthī muninā kruddhena nirmito hṛdaye &amp;\n<l>nivasati śarīrabhājāṃ stambhākāro guṇairbaddhaḥ // 6.28 //</l></p>\n\n<p>maune śrīmattānāṃ niḥspandadṛśi pravṛddhavibhavānām &amp;\n<l>bhrūbhaṅgamukhavikāre dhanikānāṃ bhrūyuge viṭādīnām // 6.29 //</l></p>\n\n<p>jihvāsu dūtaviduṣāṃ rūpavatāṃ daśanavasanakeśeṣu &amp;\n<l>vaidyānāmoṣṭhapuṭe grīvāyāṃ guṇiniyogigaṇakānām // 6.30 //</l></p>\n\n<p>skandhataṭe subhaṭānāṃ hṛdaye vaṇijāṃ kareṣu śilpavatām &amp;\n<l>galapatrāṅgulibhaṅge chātrāṇāṃ stanataṭeṣu taruṇīnām // 6.31 //</l></p>\n\n<p>udare śrāddhārhāṇāṃ jaṅghāsu ca lekhahārapuruṣāṇām &amp;\n<l>gaṇḍeṣu kuñjarāṇāṃ barhe śikhināṃ gateṣu haṃsānām // 6.32 //</l></p>\n\n<p>ityevaṃ madanāmā madāgraho bahuvikāradṛḍhamohaḥ &amp;\n<l>aṅge kāṣṭhībhūto vasati sadā sarvabhūtānām // 6.33 //</l></p>\n\n<p>iti mahākaviśrīkṣemendraviracite kalāvilāse madavarṇananāma ṣaṣṭhaḥ sargaḥ</p>\n\n<p>sargaḥ 7: gāyanavarṇanam</p>\n\n<p>artho nāma janānāṃ jīvitamakhilakriyākalāpasya &amp;\n<l>tamapi haranty atidhūrtāḥ ślakṣṇagalā gāyanā loke // 7.1 //</l></p>\n\n<p>niḥśeṣaṃ kamalākarakoṣaṃ jagdhvāpi kumudamāsvādya &amp;\n<l>kṣīṇā gāyanabhṛṅgā mātaṅgapraṇayatāṃ yānti // 7.2 //</l></p>\n\n<p>ghaṭapaṭaśakaṭaskandhā bahuḍimbhā muktakeśakakalāpāḥ &amp;\n<l>ete yonipisācā bhūpabhujo gāyanā loke // 7.3 //</l></p>\n\n<p>tamasi varākaś cauro hāhākāreṇa yāti saṃtrastaḥ &amp;\n<l>gāyanacauraḥ prakaṭaṃ hāhākṛtvaiva harati sarvasvam // 7.4 //</l></p>\n\n<p>pā pā dha dha ni ni ga ma sā dhā dhā mā mā sa mā sa gā dhā mā &amp;\n<l>kṛtvā svarapadapālīṃ gāyanadhūrtāś caranty ete // 7.5 //</l></p>\n\n<p>kuṭilāvartabhrāntaiḥ veṣavikāraiś ca mukhavikāraiś ca &amp;\n<l>gāyati gāyanasaṃgho mardalahastaś ciraṃ maunī // 7.6 //</l></p>\n\n<p>āmantraṇajayaśabdaiḥ pratipadahuṃkāraghargharārāvaiḥ &amp;\n<l>svayamuktasādhuvādaiḥ antarayati gāyano gītam // 7.7 //</l></p>\n\n<p>jalapatite saktukaṇe matsyairbhukte'sti kāpi dharmāptiḥ &amp;\n<l>gāyanadattāsu paraṃ koṭiṣvapi nāsti phalaleśaḥ // 7.8 //</l></p>\n\n<p>mugdhadhanānāṃ vidhinā ruddhānāmandhakūpakoṣeṣu &amp;\n<l>vihito vivṛtamahāsyo gāyananāmā praṇālaughaḥ // 7.9 //</l></p>\n\n<p>naitat prakaṭitadaśanā gāyanadhūrtāḥ sadaiva gāyanti &amp;\n<l>ete gatānugatikān hasanti dhūrtā gṛhītārthān // 7.10 //</l></p>\n\n<p>prātargāyanadhūrtā bhavanti dhīrāḥ sahārakeyūrāḥ &amp;\n<l>madhyāhne dyūtajitā nagnā bhagnā nirādhārāḥ // 7.11 //</l></p>\n\n<p>stutivāgurānibaddhaiḥ vacanaśaraiḥ kapaṭakūṭaracanābhiḥ &amp;\n<l>gītairgāyanalubdhā mugdhamṛgāṇāṃ haranti sarvasvam // 7.12 //</l></p>\n\n<p>naṣṭasvarapadagītaiḥ kṣaṇena lakṣāni gāyano labdhvā &amp;\n<l>dāsyāḥ sutena dattaṃ kimiti vadarduḥkhito yāti // 7.13 //</l></p>\n\n<p>varjitasādhudvijavaravṛddhāyāḥ sakalaśokakalitāyāḥ &amp;\n<l>śāpo'yameva lakṣmyā gāyanabhojyaiva yat satatam // 7.14 //</l></p>\n\n<p>devaḥ purā surāṇām adhinātho nāradaṃ cirāyātam &amp;\n<l>papraccha lokavṛttaṃ mahītale bhūmipālānām // 7.15 //</l></p>\n\n<p>so'vadaravanipatīnāṃ jayināṃ bahudānadharmayajñānām &amp;\n<l>caratā mayā nṛloke surapatiyogyāḥ śriyo dṛṣṭāḥ // 7.16 //</l></p>\n\n<p>te tu tvāṃ spardhante vibhavairvaruṇaṃ dhanādhināthaṃ ca &amp;\n<l>śatamakhasaṃjñāmasakṛd bahutarayajñā hasanty eva // 7.17 //</l></p>\n\n<p>śrutvā tarmunivacanaṃ jātadveṣaḥ śatakratuḥ kopāt &amp;\n<l>hartuṃ dhanaṃ piśācān visasarja bhuvaṃ narendrāṇām // 7.18 //</l></p>\n\n<p>te gītanāmamantrāḥ surapatidiṣṭāḥ piśācasaṃghātāḥ &amp;\n<l>hartuṃ sakalanṛpāṇāṃ dhanamakhilaṃ bhūtalaṃ prayayuḥ // 7.19 //</l></p>\n\n<p>māyādāsaḥ prathamaṃ ḍambaradāsaś ca vajradāsaś ca &amp;\n<l>jh[kṣ?]ayadāsaluṇṭhadāsau kharaharadāsaḥ prasiddhadāsaś ca // 7.20 //</l></p>\n\n<p>vāḍavadāsaś cāṣṭau te gatvā martyalokamatibhayadāḥ &amp;\n<l>vivṛtāsyaghorakuharā gāyanasṛṣṭiṃ sasarjurativikaṭām // 7.21 //</l></p>\n\n<p>yairetairhṛtavibhavā diśi diśi hṛta[?]sakalalokasarvasvāḥ &amp;\n<l>yajñādiṣu bhūpatayo jātāḥ śithilodyamāḥ sarve // 7.22 //</l></p>\n\n<p>ete hi karṇavivaraiḥ praviśya gītacchalena bhūpānām &amp;\n<l>sahasā haranti hṛdayaṃ karṇapiśācā mahāghorāḥ // 7.23 //</l></p>\n\n<p>tasmāreṣāṃ rāṣṭre na dadāti vikāriṇāṃ praveśaṃ yaḥ &amp;\n<l>tasya sakalārthasaṃpadyajñavatī bhūmirādhīnā // 7.24 //</l></p>\n\n<p>naṭanartakacakracarāḥ kuśīlavāścāraṇā viṭāścaiva &amp;\n<l>aiśvaryaśāliśalabhāḥ caranti tebhyaḥ śriyaṃ rakṣet // 7.25 //</l></p>\n\n<p>gāyanasaṃghasyaikyād uttiṣṭhati gītaniḥsvanaḥ sumahān &amp;\n<l>asthāne dattāyā lakṣmyā iva saṃbhramākrandaḥ // 7.26 //</l></p>\n\n<p>sargaḥ 8</p>\n\n<p>tatrāpi hemakārā haraṇakalāyoginaḥ pṛthudhyānāḥ &amp;\n<l>ye dhāmni bahulalakṣmyāḥ śūnyatvaṃ darśayanty eva // 8.1 //</l></p>\n\n<p>sāraṃ sakaladhanānāṃ saṃpatsu vibhūṣaṇaṃ vipadi rakṣā &amp;\n<l>ete haranti pāpāḥḷ satataṃ tejaḥ paraṃ hema // 8.2 //</l></p>\n\n<p>sahasaiva dūṣayanti sparśena suvarṇamupahatacchāyām &amp;\n<l>nityāśucayaḥ pāpāḥ caṇḍālā hemakārāś ca // 8.3 //</l></p>\n\n<p>masṛṇakaṣāśmani nikaṣo mandarucikramagatā kalā teṣām &amp;\n<l>yeṣāṃ paruṣakaṣāśmani vikrayakāle'pi lābhakalā // 8.4 //</l></p>\n\n<p>sopasnehaḥ svedyaḥ sikthakamudro'pi bālukāprāyaḥ &amp;\n<l>soṣmā ca yuktibhedāt tulopalānāṃ kalāḥ pañca // 8.5 //</l></p>\n\n<p>dvipuṭā sphoṭavipākā suvarṇarasapāyinī sutāmrakalā &amp;\n<l>sīsamalakācacūrṇagrahaṇaparā ṣaṭkalā mūṣā // 8.6 //</l></p>\n\n<p>vakramukhī viṣamapuṭā suṣiratalā nyastapāradā mṛdvī &amp;\n<l>pakṣakaṭā granthimatī sikthakalā bahuguṇā puronamrā // 8.7 //</l></p>\n\n<p>vātabhrāntā tanvī gurvī vā paruṣavātadhṛtacūrṇā &amp;\n<l>nirjīvanā sajīvā ṣoḍaśa hemnastulāsu kalāḥ // 8.8 //</l></p>\n\n<p>mandaḥ sāvego vā madhyacchinnaḥ saśabdlphūtkāraḥ &amp;\n<l>pātī śīkarakārī phūtkāraḥ ṣaṭkalāsteṣām // 8.9 //</l></p>\n\n<p>jvālāvalayī dhūmo visphoṭī mandakaḥ sphuliṅgī ca &amp;\n<l>pūrvadhṛtatāmracūrṇas teṣāṃ api ṣaṭkalo vahniḥ // 8.10 //</l></p>\n\n<p>praśnaḥ kathā vicitrā kaṇḍūyanamaṃśukāntarākṛṣṭiḥ &amp;\n<l>dinavelārkanirīkṣaṇamatihāso makṣikākṣepaḥ // 8.11 //</l></p>\n\n<p>kautukadarśanamasakṛtsvajanakaliḥ salilapātrabhaṅgaśca &amp;\n<l>bahirapi gamanaṃ bahuśo dvādaśa ceṣṭākalās teṣām // 8.12 //</l></p>\n\n<p>ghaṭitasyopari pākaḥ kṛtrimavarṇaprakāśanotkarṣī &amp;\n<l>tanugomayāgnimadhye lavaṇakṣārānulepena // 8.13 //</l></p>\n\n<p>sāmānyalohapātrādbhūminyaste'pi kāntalohatale &amp;\n<l>dhāvati vadanena tulā riktāpi muhuḥ supūrṇeva // 8.14 //</l></p>\n\n<p>pratibaddhe jatuyogye prakṣiptanighūḍhakanakakaṇam &amp;\n<l>tulitaṃ pūraṇakāle sukhena hartuṃ samāyāti // 8.15 //</l></p>\n\n<p>ujjvalane'pi ca teṣāṃ pātanamatisukaramaśmakāle ca &amp;\n<l>sadṛśavicitrābharaṇe parivartanalāghavaprasāraśca // 8.16 //</l></p>\n\n<p>pūrṇādāne ghaṭane nekṣā māṣārpaṇaṃ prabhāyogaḥ &amp;\n<l>kālāharaṇavināśaḥ pratipūraṇayācanaṃ bahuśleṣaḥ // 8.17 //</l></p>\n\n<p>ekādaśa yuktikālasteṣāmetāḥ samāsena &amp;\n<l>ekaiva kalā mahatī niśi gamanaṃ sarvamādāya // 8.18 //</l></p>\n\n<p>etā hemakārāṇāṃ vicāralabhyāḥ kalāścatuḥṣaṣṭiḥ &amp;\n<l>anyā gūḍhāśca kalāḥ sahasranetro'pi no vetti // 8.19 //</l></p>\n\n<p>meruḥ sthito'tidūre manuṣyabhūmiṃ cirātparityajya &amp;\n<l>bhīto'vaśyaṃ cauryādghorāṇāṃ hemakārāṇām // 8.20 //</l></p>\n\n<p>kanakaśilāśatasaṃdhiprasṛtamahāvivarakoṭisaṃghātaiḥ &amp;\n<l>utkīrṇanikhilaśikharaḥ purā kṛto mūṣakairmeruḥ // 8.21 //</l></p>\n\n<p>tatrākhilākhusenānikhātanakharāvalekhanotkhātaiḥ &amp;\n<l>śithilitamūlaḥ sahasā babhūva meruḥ purā niyatam // 8.22 //</l></p>\n\n<p>mūṣakanakharotkhātaḥ sumeruruccaistarāṃ śuśubhe &amp;\n<l>uddhatasuvarṇadhūlīpaṭalaiḥ kapilā bahuḥ kakubhaḥ // 8.23 //</l></p>\n\n<p>tasmiñjarjaraśikhare vivarodaradalitakanakakūṭataṭe &amp;\n<l>kalpāntāgamaśaṅkābhayamāvirabhūdamartyānām // 8.24 //</l></p>\n\n<p>āha ca divyadṛśā tadvilokya sarvaṃ surānāthāgastyaḥ &amp;\n<l>ete te brahmaghnā niśācārāstridaśasaṃgare nihatāḥ // 8.25 //</l></p>\n\n<p>jātā mūṣakarūpā merunipāte kṛtārambhāḥ &amp;\n<l>vadhyāḥ punarapi bhavatāmāśramabhaṅgān munīnāṃ ca // 8.26 //</l></p>\n\n<p>śrutvaitanmunivacanaṃ dhūmena bilāvalīṃ samāpūrya &amp;\n<l>śāpena pūrvadagdhāñjagdhustridaśā mahāmūṣān // 8.27 //</l></p>\n\n<p>ete ta eva mūṣāḥ suvarṇkārāḥ kṣitau punarjātāḥ &amp;\n<l>janmābhyāsādaniśaṃ kāñcanacūrṇaṃ nikarṣanti // 8.28 //</l></p>\n\n<p>tasmānmahīpatīnāmasaṃbhave garadacoradasyūnām &amp;\n<l>ekaḥ suvarṇakāro nigrāhyaḥ sarvathā nityam // 8.29 //</l></p>\n\n<p>sargaḥ 9: nānādhūrtavarṇanam</p>\n\n<p>vāñcakamāyā mahatī mahītale jaladhimekhale nikhile &amp;\n<l>naṣṭadhiyāṃ matsyānāṃ jālālī dhīvarairvihitā // 9.1 //</l></p>\n\n<p>sarvasvameva paramaṃ prāṇā yeṣāṃ kṛte prayatno'yam &amp;\n<l>vaidyā vedyāḥ satataṃ yeṣāṃ haste sthitāste'pi // 9.2 //</l></p>\n\n<p>ete hi dehadāhād virahā iva duḥsahā bhiṣajaḥ &amp;\n<l>grīṣmadivasā ivogrā bahutṛṣṇaḥ śoṣayanty eva // 9.3 //</l></p>\n\n<p>vividhauṣadhaparivatairyogaiḥ jijñāsayā svavidyāyāḥ &amp;\n<l>hatvā nṛṇāṃ sahasraṃ paścādvaidyo bhavetsiddhaḥ // 9.4 //</l></p>\n\n<p>vinyasya rāśicakraṃ grahacintāṃ nāṭayarmukhavikāraiḥ &amp;\n<l>anuvadati cirārgaṇako yat kiṃcit prāśnikenoktam // 9.5 //</l></p>\n\n<p>gaṇayati gagane gaṇakaḥ candreṇa samāgamaṃ viśākhāyāḥ &amp;\n<l>vividhabhujaṃgakrīḍāsaktāṃ gṛhiṇīṃ na jānāti // 9.6 //</l></p>\n\n<p>prathamaṃ svavittamakhilaṃ kanakārthī bhasmasāt kṛtvā &amp;\n<l>paścāt sadhanānrasikān vināśayaty eṣa varṇikānipunaḥ // 9.7 //</l></p>\n\n<p>śatavedhī siddho me sahasravedhī raso'pi niryātaḥ &amp;\n<l>iti vadati dhātuvādī nagno malinaḥ kṛśo rūkṣaḥ // 9.8 //</l></p>\n\n<p>tāmraghaṭopamaśīrṣo dhūrto hi rasāyanī jarājīrṇaḥ &amp;\n<l>keśotpādanakathayā khalvāṭāneva muṣṇāti // 9.9 //</l></p>\n\n<p>prahlādanaśucitārakaśambararamaṇījane 'pi baddhāśaḥ &amp;\n<l>bilvādibhiratikāmī hutvā dhūmāndhatāmeti // 9.10 //</l></p>\n\n<p>khecaryaḥ sukhasādhyā yatnādyadi labhyate nabhaḥkusumam &amp;\n<l>uktāḥ prayogavidbhiḥ maśakāsthiṣu siddhayo bahudhā // 9.11 //</l></p>\n\n<p>kṛṣṇāśvaśakṛdvṛtyā paśyati gagane surendrabhavanāni &amp;\n<l>maṇḍūkavasālipto bhavati pumārvallabho'psarasām // 9.12 //</l></p>\n\n<p>ity uktvā punarāśāṃ diśi diśi vilasanti dhūrtasaṃghātāḥ &amp;\n<l>yairvividhasiddhilubdhāḥ kṣaiptāḥ śataśo narāḥ śvabhre // 9.13 //</l></p>\n\n<p>vaśyākarṣaṇayogī pathi pathi rakṣāṃ dadāti nārīṇām &amp;\n<l>ratikāmatantramūlaṃ mūlaṃ mantraṃ na jānāti // 9.14 //</l></p>\n\n<p>bahavo rathyāguravo laghudīkṣāḥ svalpayogamutpādya &amp;\n<l>vyādhā iva vardhante mugdhānāṃ draviṇadāraharāḥ // 9.15 //</l></p>\n\n<p>hastasthā dhanarekhā vipulatarāsyā patiś ca calacittaḥ &amp;\n<l>mṛdnāti kulavadhūnām ity uktvā kamalakomalaṃ pāṇim // 9.16 //</l></p>\n\n<p>baddhe'ṅguṣṭhe salile paśyati vividhaṃ janabhramaṃ kanyā &amp;\n<l>na prāpyate ca coro moho'sāv indrajālasya // 9.17 //</l></p>\n\n<p>khādati pibati ca dhūrtaḥ pralāpakārī nṛṇāṃ talāghātaiḥ &amp;\n<l>ceṭāveśaṃ kṛtvā nirmantrakṣudradhūpena // 9.18 //</l></p>\n\n<p>kakṣapuṭe nāgārjunalikhitā yuktir vidhīyatāṃ dhūpe &amp;\n<l>yo hartuṃ mohāditi dhūrto'gnau kṣipati paravittam // 9.19 //</l></p>\n\n<p>yakṣīputrāś corā vijñeyāḥ kūṭadhūpakartāraḥ &amp;\n<l>yeṣāṃ pratyakṣaphalaṃ dārirdyaṃ rājabhaṅgaś ca // 9.20 //</l></p>\n\n<p>bahutaradhanena vaṇijā putrī sā putravargṛhītaiva &amp;\n<l>madadhīneti kathābhiḥ kanyārthaṃ bhujyate dhūrtaḥ // 9.21 //</l></p>\n\n<p>cintyaḥ sveṅitavādī marmajño hṛdayacaura evāsau &amp;\n<l>tiṣṭhati paraprayukto mithyābadhiro'thavā mūkaḥ // 9.22 //</l></p>\n\n<p>bhasmasmerā veśyā vṛddhāḥ śramaṇāḥ sadaivatā gaṇikāḥ &amp;\n<l>etāḥ kulanārīṇāṃ caranti dhanaśīlahāriṇyaḥ // 9.23 //</l></p>\n\n<p>vidhavā taruṇī sadhanā vāñcati divyaṃ bhavadvidhaṃ ramaṇam &amp;\n<l>dhūrto jaḍamity uktvā sarvasvaṃ tasya bhakṣayati // 9.24 //</l></p>\n\n<p>pratyahavetanayuktāḥ karmasu ye kāryśilpino dhūrtāḥ &amp;\n<l>vilasantikarmavighnaiḥ vijñeyāḥ kālacaurāste // 9.25 //</l></p>\n\n<p>akṣavyājairvividhaiḥ gaṇanahastādilāghavair nipuṇāḥ &amp;\n<l>dhūrtāś caranti gūḍhaṃ prasiddhakitavā videśeṣu // 9.26 //</l></p>\n\n<p>bhojanamātrotpattiḥ bahuvyayo dyūtamadyaveśyābhiḥ &amp;\n<l>vijñeyo gṛhacauro bandhujano veśmadāso vā // 9.27 //</l></p>\n\n<p>kṛtakaṃ śāstramasatyaṃ sākṣārdṛṣṭaś ca kena paralokaḥ &amp;\n<l>iti vadati yaḥ sa śaṅkyo niraṅkuśo mattamātaṅgaḥ // 9.28 //</l></p>\n\n<p>bahulābhalubdhamanasāṃ haranti ye duḥsahena lābhena &amp;\n<l>ṛṇadhanamadhikavidagdhā vijñeyā lābhacorāste // 9.29 //</l></p>\n\n<p>adhikaraṇāmbudhimadhye jvalanti vaḍavāgnayaḥ satatabhakṣāḥ &amp;\n<l>janadhanaghanamanaso ye bhaṭṭākhyā nyāyacorāste // 9.30 //</l></p>\n\n<p>vibhavāmbhoruhamadhupā duḥsahavipadanilavegavimukhā ye &amp;\n<l>suhṛdaste sukhacaurāḥ caranti lakṣmīlatāhūtāḥ // 9.31 //</l></p>\n\n<p>yadyat kiṃcirapūrvaṃ paricaritaṃ kalpanādasaṃbaddham &amp;\n<l>varṇayati harṣakārī bahuvacanaḥ karṇacauro'sau // 9.32 //</l></p>\n\n<p>doṣeṣu guṇastutibhiḥ śraddhāmutpādya caturavacanā ye &amp;\n<l>kurvantyabhinavasṛṣṭiṃ sthiticaurāste nirācārāḥ // 9.33 //</l></p>\n\n<p>ātmaguṇakhyātiparāḥ paraguṇamācchādya vipulayatnena &amp;\n<l>prabhavanti paramadhūrtā guṇacaurāste vimūḍhahṛdayeṣu // 9.34 //</l></p>\n\n<p>vallabhatāmupayātāḥ paravāllabhyaṃ vicitrapaiśunyaiḥ &amp;\n<l>ye nāśayanti dhūrtā mātsaryārvṛtticaurāste // 9.35 //</l></p>\n\n<p>śamadamabhaktivihīnas tīvravratadurgrahagrastaḥ &amp;\n<l>abhibhavati pratipattyā sādhujanaṃ kīrticauro'sau // 9.36 //</l></p>\n\n<p>deśāntarasaṃbhavibhiḥ bhogavarairvarṇanāramyaiḥ &amp;\n<l>ye'pi nayanti videśaṃ paśusadṛśārdeśacaurāste // 9.37 //</l></p>\n\n<p>nānāhāsavikāraiḥ bahuvaidagdhyaiḥ sanamavaicirtyaḥ &amp;\n<l>ramayati divasamaśeṣaṃ prakṛtivyāpāracauro' sau // 9.38 //</l></p>\n\n<p>bhakṣaitanijabahuvibhavāḥ paravibhavakṣapaṇadīkṣaitāḥ paścāt &amp;\n<l>aniśaṃ veśyāveśastutimukharamukhā viṭāś cintyāḥ // 9.39 //</l></p>\n\n<p>atiśucitayā na vittaṃ gṛhṇāti karoti cāgryamadhikāram &amp;\n<l>yo niyamasalilamatsyaḥ parihāryo niḥspṛhaniyogī // 9.40 //</l></p>\n\n<p>rathyāvaṇijaḥ pāpāḥ svayametya gṛheṣu yatprayacchanti &amp;\n<l>tatsvakarārpitamakhilaṃ bhavati paraṃ kācaśakalamapi // 9.41 //</l></p>\n\n<p>chandānuvartino ye śvabhrāpāte'pi sādhuvādaparāḥ &amp;\n<l>sarvasvahāriṇaste madhurā viṣavdviśantyantaḥ // 9.42 //</l></p>\n\n<p>tava narapatiḥ prasādī guṇagaṇanaparaḥ paraṃ vijane &amp;\n<l>uktveti rājadāsaiḥ sevakalokaḥ sadā muṣitaḥ // 9.43 //</l></p>\n\n<p>svapne mayābjahastāḷdṛṣṭā śrīstvadgṛhaṃ praviṣṭā sā &amp;\n<l>māsopaviṣṭatuṣṭā devī śrīḥ sādarā prāha // 9.44 //</l></p>\n\n<p>madbhaktaste dāsyati sarvaṃ tattvaṃ mayā labdhaḥ &amp;\n<l>ityuktvā saralāṇāṃ vilasanti gṛhe gṛhe dhūrtāḥ // 9.45 //</l></p>\n\n<p>puraviplavanagarodayayajñavivāhotsavādijanasaṃghe &amp;\n<l>praviśanti bandhuveṣāḥ pare'pi sarvāpahārāya // 9.46 //</l></p>\n\n<p>parijanapānāvasare pibati na madyaṃ niśāsu jāgarti &amp;\n<l>dhyānaparaḥ sevārthī kimapi ca kartuṃ kṛtodyogaḥ // 9.47 //</l></p>\n\n<p>na dadāti prativacanaṃ dadāti vā gadgadākṣarairviṣamam &amp;\n<l>naṣṭamukhaḥ socchvāsaḥ pravepate tatkṣaṇaṃ coraḥ // 9.48 //</l></p>\n\n<p>yaścādhikapariśuddhiṃ prārthayate raṭati yaśca sāṭopah &amp;\n<l>ghorāpahnavakārī śaṅkāyatanaṃ sa pāpaḥ syāt // 9.49 //</l></p>\n\n<p>pratyakṣe'pi parokṣe kṛtamakṛtaṃ kathitamapyanuktaṃ ca &amp;\n<l>yaḥ kurute nirvikṛtiḥ sa paraṃ puṃsāṃ bhayasthānam // 9.50 //</l></p>\n\n<p>kṛtakṛtakamugdhabhāvaḥ ṣaṇḍha iva strīsvabhāvasaṃlāpaḥ &amp;\n<l>vicarati yaḥ strīmadhye sa kāmadevo gṛhe dhūrtaḥ // 9.51 //</l></p>\n\n<p>satatamadhomukhadṛṣṭiḥ koṣagṛhe mūṣakaścintyaḥ &amp;\n<l>vilikhankoṣaniyuktaḥ koṣagṛhe mūṣakaścintyaḥ // 9.52 //</l></p>\n\n<p>tiṣṭhati yaḥ sakaladinaṃ gṛhadāsaḥ prītaveśmabhavaneṣu &amp;\n<l>gṛhadīrghakathāḥ kathayansa caraḥ sarvātmanā tyājyaḥ // 9.53 //</l></p>\n\n<p>nindye bahudaṇḍārhe karmaṇi yaḥ sarvathā pratārayati &amp;\n<l>ājīvabhītibhojyastena nibaddhaḥ sthiro rāśih // 9.54 //</l></p>\n\n<p>dṛṣṭvā guhyamaśeṣaṃ tasya rahasyaṃ ca līlayā labdhvā &amp;\n<l>dhūrtena mugdhlokastena śilāpaṭṭake likhitaḥ // 9.55 //</l></p>\n\n<p>rājaviruddhaṃ dravyaṃ rūpaṃ vā kūṭalekhyamanyadvā &amp;\n<l>niḥkṣipya yātyalakṣyaṃ dhūrto dhanināṃ vināśāya // 9.56 //</l></p>\n\n<p>kṣudraḥ kṣīno'pi gṛhe labdhāsvādaḥ kṛto dhanairyena &amp;\n<l>śastraviṣapāśahastaḥ sa pāśahasto dhṛtastena // 9.57 //</l></p>\n\n<p>lajjādhanaḥ kulīnaḥ saṃbhāvitaśuddhaśīlamaryādah &amp;\n<l>nārīkriyate dhūrtaiḥ prāyeṇa sagarbhanārībhiḥ // 9.58 //</l></p>\n\n<p>dṛṣṭābhiradṛṣṭābhiḥ krūrābhiḥ kṛtakavacanamudrābhiḥ &amp;\n<l>dhūrto muṣṇāti vadhūṃ mugdhāṃ viproṣite patyau // 9.59 //</l></p>\n\n<p>sajane'pi sādhuveṣā vidhṛtābharaṇāśca helayā dhūrtāḥ &amp;\n<l>dhīrā haranti sakalaṃ dṛṣṭe hāso'nyathāḷlābhaḥ // 9.60 //</l></p>\n\n<p>deśe kṛtvā sphīte kumbhadhano ḍambarairgṛhaṃ pūrṇam &amp;\n<l>niḥkṣepalakṣahārī varṣeṇa palāyate dhūrtaḥ // 9.61 //</l></p>\n\n<p>śucitarakanakavibhūṣaṇatanuvastrāḥ saṃbhrameṇa pūjyante &amp;\n<l>ripubhagnarājaputravyājena gṛhe gṛhe dhūrtāḥ // 9.62 //</l></p>\n\n<p>ādāya devavṛṣabhaṃ puṇyaṃ chāgaṃ dhūrtavikrītaṃ &amp;\n<l>mugdhasya duḥkhapākaḥ samarghalābhodito harṣaḥ // 9.63 //</l></p>\n\n<p>sādhikṣepatyāgo mahatāṃ saṃpatsu yaḥ kṛtāsūyaḥ &amp;\n<l>tasmai bhayena vittaṃ rikto 'pi dadāti yatnena // 9.64 //</l></p>\n\n<p>niḥsārabhūrjasāraiḥ kṛtvā yuktaṃ mahāsārtham &amp;\n<l>dhūrto diśi diśi viṃcarandhanikasahasrāṇi muṣṇāti // 9.65 //</l></p>\n\n<p>dhūrto vasanvideśeṣūddiśya surāpagāgayāyātrām &amp;\n<l>mṛtabandhūnāmārthe draviṇaṃ gṛhṇāti mugdhebhyaḥ // 9.66 //</l></p>\n\n<p>muṣṇāti sārtharamaṇī śāṭīmādāya nidrayā mugdhān &amp;\n<l>dhūrtena kūṭarūpaṃ dattvā niśi vañcyate sāpi // 9.67 //</l></p>\n\n<p>badhiraṃ vāḷmūkaṃ vāḷvaṇijaṃ niḥkṣipya bhāṇḍaśālāyām &amp;\n<l>dhūrto nayati tvarayā bahumūlyaṃ varṇakadravyam // 9.68 //</l></p>\n\n<p>kiṃcitparicayamātraiḥ kiṃciddhārṣṭyaiḥ sakalpanaiḥ kiṃcit &amp;\n<l>kiṃcidvivādakalahaiḥ sarvajño vañcakaś carati // 9.69 //</l></p>\n\n<p>mithyāḍambaradhanikaḥ pustakavidvānkathājñānī &amp;\n<l>varṇanaśūraścapalaḥ caturmukho jṛmbhate dhūrtaḥ // 9.70 //</l></p>\n\n<p>sarvāvayavavidhūnanakṛtasaṃketān visṛjya geheṣu &amp;\n<l>bhoktuṃ vrajati digantānsvecchācārī mahādhūrtaḥ // 9.71 //</l></p>\n\n<p>śatavārṣikamāmalakaṃ bhuktvā śrīparvatādahaṃ prāptaḥ &amp;\n<l>dhūrto vadati gurūṇāṃ purataḥ śakunaṃ smarāmīti // 9.72 //</l></p>\n\n<p>etā leśena mayā kathitā māyāścatuḥṣaṣṭiḥ &amp;\n<l>ko veda vañcakānāṃ māyānāṃ śatasahasrāṇi // 9.73 //</l></p>\n\n<p>iti mahākaviśrīkṣemendraviracite kalāvilāse nānādhūrtavarṇanaṃ nāma navamaḥ\nsargaḥ</p>\n\n<p>sargaḥ 10</p>\n\n<p>etā vañcakamāyā vijñeyā na tu punaḥ svayaṃ sevyāḥ &amp;\n<l>dharmyaḥ kalākalāpo viduṣāmayam īpsito bhūtyaiḥ // 10.1 //</l></p>\n\n<p>dharmasya kalā jyeṣṭhā bhūtadayākhyā paropakāraśca &amp;\n<l>dānaṃ kṣamānasūyā satyamalobhaḥ prasādaśca // 10.2 //</l></p>\n\n<p>arthasya sadotthānaṃ niyamaparīpālanaṃ kriyājñānam &amp;\n<l>sthānatyāgaḥ paṭutānudvegaḥ strīṣvaviśvāsaḥ // 10.3 //</l></p>\n\n<p>kāmasya veṣaśobhā peśalatā cārutā guṇotkarṣaḥ &amp;\n<l>nānāvidhāśca līlāścittajñānaṃ ca kāntānām // 10.4 //</l></p>\n\n<p>mokṣasya vivekaratiḥ praśamastṛṣṇākṣayaśca saṃtoṣaḥ &amp;\n<l>saṅgatyāgaḥ svalayasthānaṃ pramaprakāśaśca // 10.5 //</l></p>\n\n<p>etāścatuṣṭayakalā dvātriṃśatkramadhṛtāḥ samastā vā &amp;\n<l>saṃsāravañcakānāṃ vidyā vidyāvatāmeva // 10.6 //</l></p>\n\n<p>mātsaryasya tyāgaḥ priyavāditvaṃ sadhairyamakrodhaḥ &amp;\n<l>vairāgyaṃ ca parārthe sukhasya siddhāḥ kalāḥ pañca // 10.7 //</l></p>\n\n<p>satsaṅgaḥ kāmajayaḥ śaucaṃ gurusaṃvena sadācāraḥ &amp;\n<l>śrutamamalaṃ yaśasi ratirmūlakalāḥ sapta śīlasya // 10.8 //</l></p>\n\n<p>tejaḥ sattvaṃ buddhir vyavasāyo nītiriṅgitajñānam &amp;\n<l>prāgalbhyaṃ susahāyaḥ kṛtajñatā mantrarakṣaṇaṃ tyāgaḥ // 10.9 //</l></p>\n\n<p>anurāgaḥ pratipattirmitrārjanamānṛśaṃsyamastambhaḥ &amp;\n<l>āśritajanavātsalyaṃ saptadaśakalāḥ prabhāvasya // 10.10 //</l></p>\n\n<p>maunamalaulyamayācñā mānasya ca jīvitaṃ kalātritayam &amp;\n<l>etāḥ kalā vidagdhaiḥ svagatāḥ kāryāścatuḥṣaṣṭiḥ // 10.11 //</l></p>\n\n<p>śaktavirodhe gamanaṃ tatpraṇatirvā balodaye vairam &amp;\n<l>ārtasya dharmacaryāḷduḥkhe dhairyaṃ sukheṣvanutsekaḥ // 10.12 //</l></p>\n\n<p>vibhaveṣu saṃvibhāgaḥ satsu ratirmantrasaṃśaye prajñā &amp;\n<l>nindyeṣu parāṅmukhatā bheṣajametatkalādaśakam // 10.13 //</l></p>\n\n<p>guruvacanaṃ satyānāṃ kāryāṇāṃ godvijātisurapūjā &amp;\n<l>lobhaḥ pāpatamānāṃ krodhaḥ sarvopatāpajanakānām // 10.14 //</l></p>\n\n<p>prājña sarvaguṇānāṃ yaśasvitā vipulavittavibhāvānām &amp;\n<l>sevā duḥkhatamānāmāśā pṛthukālabhujagapāśānām // 10.15 //</l></p>\n\n<p>dānaṃ ratnanidhīnāṃ nirvairatvaṃ sukhapradeśānām &amp;\n<l>yācñā mānaharāṇāṃ dāridryaṃ copatāpasārthānām // 10.16 //</l></p>\n\n<p>dharmaḥ patheyānāṃ satyaṃ mukhapadmapāvanakarāṇām &amp;\n<l>vyasanaṃ rogagaṇānām ālasyaṃ gṛhasamṛddhināśānām // 10.17 //</l></p>\n\n<p>niḥspṛhatā ślāghyānāṃ priyavacanaṃ sarvamadhurāṇām &amp;\n<l>darpastimirakarāṇāṃ dambhaḥ sarvopahāsapātrāṇām // 10.18 //</l></p>\n\n<p>adrohaḥ śaucānām acāpalaṃ vrataviśeṣaniyamānām &amp;\n<l>paiśunyamapriyāṇāṃ vṛtticchedo nṛśamsacaritānām // 10.19 //</l></p>\n\n<p>kāruṇyaṃ puṇyānāṃ kṛtajñatā puruṣacihnānām &amp;\n<l>māyā mohamatīnāṃ kṛtaghnatā narakapātahetūnām // 10.20 //</l></p>\n\n<p>madanaścalacaurāṇāṃ strīvacanaṃ jñātibhedānām &amp;\n<l>krūraścaṇḍālānāṃ māyāvī kaliyugāvatārāṇām // 10.21 //</l></p>\n\n<p>śāstraṃ maṇidīpānām upadeśaścābhiṣekāṇām &amp;\n<l>vṛddhatvaṃ kleśānāṃ rogitvaṃ maraṇatulyaduḥkhānām // 10.22 //</l></p>\n\n<p>sneho viṣamaviṣāṇāṃ veśyārāgo visarpakuṣṭhānām &amp;\n<l>bhāryā gṛhasārāṇāṃ putraḥ paralokabandhūnām // 10.23 //</l></p>\n\n<p>śātruḥ śalyaśatānāṃ duṣputraḥ kulavināśānām &amp;\n<l>tāruṇyaṃ ramaṇīnāṃ rūpaṃ ruciropacāraveṣāṇām // 10.24 //</l></p>\n\n<p>saṃtoṣo rājyānāṃ satsaṅgaścakravartivibhāvānām &amp;\n<l>cintā śoṣakarāṇāṃ vidveṣaḥ koṭarāgnidāhānām // 10.25 //</l></p>\n\n<p>maitrī visrambhānāṃ niryantraṇatā mahārhabhogānām &amp;\n<l>saṃkoco vyādhīnāṃ kauṭilyaṃ nirjalāndhakūpānām // 10.26 //</l></p>\n\n<p>ārjavamamalakarāṇāṃ vinayo vararatnamukuṭānām &amp;\n<l>dyūtaṃ durvyasanānāṃ strījitatā marutaṭīpiśācānām // 10.27 //</l></p>\n\n<p>tyāgo maṇivalayānāṃ śrutamujjvalakarṇaratnānām &amp;\n<l>khalamaitrī capalānāṃ durjanasevā vṛthāprayāsānām // 10.28 //</l></p>\n\n<p>nirvṛtirudyānānāṃ priyadarśanamamṛtavarṣāṇām &amp;\n<l>tattvaratirlabhyānāṃ mūrkhasabhā sadvivekanāśānām // 10.29 //</l></p>\n\n<p>kulajaḥ saphalatarūṇāṃ saubhāgyaṃ kṛtayugāvatārāṇām &amp;\n<l>rājakulaṃ śaṅkyānāṃ strīhṛdayaṃ prakṛtikuṭilānām // 10.30 //</l></p>\n\n<p>aucityaṃ stutyānāṃ guṇarāgaścandanādilepānām &amp;\n<l>kanyāḷśokakarāṇāṃ buddhivihīno 'nukampyānām // 10.31 //</l></p>\n\n<p>vibhavaḥ saubhāgyānāṃ janarāgaḥ kīrtikandānām &amp;\n<l>madyaṃ vetālānām mṛgayā gajagahanayakṣāṇām // 10.32 //</l></p>\n\n<p>praśamaḥ svāsthyakarāṇām ātmaratistīrthasevānām &amp;\n<l>lubdhaḥ phalarahitānām ācāravivarjitaḥ śmaśānānām // 10.33 //</l></p>\n\n<p>nītiḥ strīrakṣaṇānām indriyavijayaḥ prabhāvāṇām &amp;\n<l>īrṣyā yakṣmaśatānām ayaśaḥ kusthamaraṇānām // 10.34 //</l></p>\n\n<p>mātā maṅgalyānāṃ janakaḥ sukṛtotsavopadeśānām &amp;\n<l>ghātastīkṣṇatarāṇāṃ chedastīkṣṇāsiśastrāṇām // 10.35 //</l></p>\n\n<p>praṇatirmanyuharāṇāṃ sauhārdaṃ kṛcchrayācñānām &amp;\n<l>mānaḥ puṣṭikarāṇāṃ kīrtiḥ saṃsārasārāṇām // 10.36 //</l></p>\n\n<p>prabhubhaktirnītānāṃ yudhi nidhanaṃ saukhyavīthīnām &amp;\n<l>vinayaḥ kalyāṇānāmutsāhaḥ sarvasiddhīnām // 10.37 //</l></p>\n\n<p>puṇyaṃ prāpyatamānāṃ jñānaṃ paramaprakāśānām &amp;\n<l>kīrtiḥ samsāre'smin sāratarā sarvalokānām // 10.38 //</l></p>\n\n<p>jñeyaḥ kalākalāpe kuśalaḥ sarvārthatattvavijñānī &amp;\n<l>pravarataro loke'smin brāhmaṇa iva sarvavarṇānām // 10.39 //</l></p>\n\n<p>ityuktaṃ śatametad yo vetti śubhāśubhodayakalānām &amp;\n<l>tasyaiva vyavahāre dṛṣṭā dṛṣṭaprayojanā lakṣmīḥ // 10.40 //</l></p>\n\n<p>uktveti mūladevo visṛjya śiṣyānkṛtocitācāraḥ &amp;\n<l>kiraṇakalikāvikāsāṃ nināya nijamandire rajanīm // 10.41 //</l></p>\n\n<p>kelīmayaḥ smitavilāsakalābhirāmaḥ sarvāśrayāntarakalāprakaṭapradīpaḥ &amp;\n<l>lokopadeśaviṣayaḥ sukathāvicitro bhūyātsatāṃ dayita eṣa kalāvilāsaḥ // 10.42 //</l></p>\n\n<p>kalāvilāsaḥ kṣemendrapratibhāmbhodhinirgataḥ &amp;\n<l>śaśīva mānasānandaṃ karotu satataṃ satām // 10.43 //</l></p>\n\n<p>iti mahākaviśrīkṣemendraviracite kalāvilāse sakalakalānirūpaṇaṃ nāma daśamaḥ\nsargaḥ</p>\n\n  </body>\n\n"
}