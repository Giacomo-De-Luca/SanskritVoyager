{
  "title": "sa_sarvadurgatipariśodhanatantra",
  "body": "<body xmlns='http://www.tei-c.org/ns/1.0'>\n\n<note><hi rend='bold'>Sdp 120</hi></note>\n\n<p>I</p>\n\n<p>oṃ namaḥ śrīvajrasattvāya /</p>\n\n<p>evaṃ mayā śrutam ekasmin samaye bhagavān sarvadevottamanandavane viharati sma / maṇisuvarṇaśākhālatābaddhavanaspatigulmauṣadhikamalotpalakarṇikārabakulatilakāśokamāndāravamahāmāndāravādibhir nānāvidhaiḥ puṣpair upaśobhite / kalpavṛkṣasamalaṃkṛte / nānālaṃkāravibhūṣite / nānāpakṣigaṇakūjite / tūryamukundaveṇubherīprabhṛtipraṇadite / śakrabrahmādidevāpsarobhir nānāvidhābhir vikrīḍite / sarvabuddhabodhisattvādhiṣṭhite / sarvaśakrabrahmādidevavidyādharadevāpsaraḥparṣatkoṭīniyutaśatasahasrair anekayakṣarākṣasāsuragaruḍagandharvakinnaramahoraganāgādiparṣadbhir nānāvidhābhir mahābodhisattvakoṭīśatasahasrair aṣṭābhiḥ /</p>\n\n<p>tadyathā /</p>\n\n<p>pratibhānamatinā ca bodhisattvena mahāsattvena / acalamatinā ca / vipulamatinā ca / samantamatinā ca / anantamatinā ca / asamantamatinā ca / kamalamatinā ca / mahāmatinā ca / divāmatinā ca / vividhamatinā ca / aśeṣamatinā ca / samantabhadreṇa ca / evaṃ pramukhair avaivartikabodhisattvamahāsattvasaṃghair anantāparyantaiḥ satkṛtaḥ /\ngurukṛto 'rcitaḥ pūjitaḥ suprakṛṣṭo mahāparṣadgaṇamadhye mahābrahmā padmāsane niṣaṇṇaḥ sarvadurgatipariśodhananāmasamādhiṃ samāpannaḥ samanantaram evāpāyatrayasantativimokṣakanāmamahābodhisattvaraśmispharaṇasaṃharaṇānekamālā svorṇākośānniścacāra / tena trisahasramahāsahasralokadhātur avabhāsitaḥ / tenāvabhāsena sarvasattvāś cittakleśabandhanān mocayitvā pṛthak pṛthak saṃprāpito nandavanaṃ ca samantādavabhāsayitvā / (<hi rend='bold'>Sdp 122</hi>) nānāpūjāmeghaiḥ pūjayitvā śatasahasraṃ pradakṣiṇīkṛtya śirasā vanditvā bhagavataḥ purastād vimalāsaner upari niṣadyaivam āhuḥ aho buddha aho buddhasya dharmaśobhanam //</p>\n\n<p>tat kasya hetoḥ //</p>\n\n<p>asmākaṃ durgatipariśodhanam //</p>\n\n<p>bodhisattvacaryāpratiṣṭhāpanañ ca //</p>\n\n<p>atha devendro bhagavantaṃ śatasahasraṃ pradakṣiṇīkṛtya vanditvā bhagavantam etad avocat / bhagavan kena kāraṇena buddharaśmisamantāvabhāsena durgatisamantān mocayitvā vimuktimārge pratiṣṭhāpitā āścaryaṃ sugata / bhagavān āha / nedaṃ devendrāścaryaṃ buddhānāṃ bhagavatāṃ sūpacitāpramāṇapuṇyasaṃbhārāṇām /</p>\n\n<p>devendra samyaksaṃbuddhā aparimitaguṇaratnākarabhūtāḥ / devendra samyaksaṃbuddhānām apramāṇopāyāḥ parmiṣpannāḥ / devendra buddhānāṃ bhagavatām aparimitā prajñopacitā / devendra buddhānām apramāṇā vīryā / buddhena bhagavatāpramānā vineyajanā bhājanībhūtāḥ kṛtāḥ / asamasamajñānābhi buddhā bhagavanto 'samasamarddhisamanvāgatāḥ / bhagavanto 'samasamapraṇidhānasamanvāgatāḥ / tasmād devendra buddhānāṃ bhagavatāṃ yathā bhājanaṃ tathā sattvārthakaraṇañ ca / yathā vineyaṃ tathā sattvānām arthakaraṇañ ca / yathābhiprāyaṃ tathā sattvārthakaraṇaṃ bhavatīti / jñātavyam ity atra saṃśayaśaṅkāvimatir na kartavyā / tathāgatavaineyaṃ na bhavatīti nedaṃ sthānaṃ vidyate /</p>\n\n<p>atha devendraḥ svakīyād āsanād utthāya punar api bhagavato vipulāṃ mahatīṃ pūjāṃ kṛtvā bhagavantam etad avocat / sarvasattvānāṃ hitakaraṇāyānukampākaraṇāya śaraṇakaraṇāya samahākṛpākaraṇāya sarvāśāparipūraṇakaraṇāya bhagavan mama pratibhānam utpādaya sugata mama pratibhānam utpādaya / bhagavan (<hi rend='bold'>Sdp 124</hi>) itas trayastriṃśaddevanikāyād vimalamaṇiprabhanāmno devaputrasya cyutasya kālagatasya saptadivasā abhūvan / bhagavan sa kutropapannaḥ sukhaṃ duḥkhaṃ vānubhavati / idaṃ bhagavan vyākuru sugata vyākuru / bhagavān āha / devendra prāptakālasamayaṃ jñātvā śroṣyasi / devendra āha / bhagavan ayaṃ kālaḥ / ayaṃ samayaḥ sugata / bhagavān āha / devendra vimalamaṇiprabhanāmadevaputra itaś cyutvāvīcau mahānaraka utpannas tatra dvādaśavarṣasahasrāṇi tīvraṃ kaṭukaṃ duḥkham anubhavati / punar alpanarake daśavarṣasahasrāṇi duḥkham anubhavati / punar api tiryakpreteṣūtpanno daśavarṣasahasrāṇi duḥkham anubhavati / punar api pratyantajanapadeṣūtpanno badhiramūkāvyaktasvabhāvatām anubhavati ṣaṣṭivarṣasahasrāṇi / punar api caturaśītivarṣasahasrāṇi vyādhiraktātisārakuṣṭhavighātapīḍitaś ca bahujananindito 'śeṣaparityakto hīnakulo bhavati / duḥkhaduḥkhaparaṃparāṃ na vicchedayati / anyeṣām apy ahitaṃ karoti / nānākarmāvaraṇāni cāvicchedena karoti / punar apy anyonyaduḥkhaparaṃparām anubhavati /</p>\n\n<p>atha khalu śakrādayaḥ sarvadevaputrāḥ śrutvā bhrāntās trastāḥ khinnā adhomukhaṃ patitāḥ / punar utthāyaivam āhuḥ / kathaṃ bhagavan tasmād duḥkhaparaṃparāto mucyate / kathaṃ sugata mucyate / kenopāyena bhagavan duḥkharāśeḥ tasmān mucyata iti / paritrānaṃ kuru bhagavan / paritrāṇaṃ kuru sugata / bhagavān āha / devendra caturaśītibuddhakoṭibhir bhāṣitam idam aham api bhāṣe śṛṇu / atha khalu devendraḥ punar api bhagavantaṃ māndāravamahāmāndāravapuṣpair nānāvidhair ratnamukuṭakeyūrakarṇālaṃkārahārārdhahārādyanekālaṃkāraviśeṣair abhyarcyānekaśatasahasravāraṃ pradakṣiṇīkṛtya praṇamya sādhu bhagavan sādhu sugateti / sādhukāreṇa harṣayitvā sadevakasya lokasya hitasukhakaraṇāyānāgatānāṃ sattvānām apāyasantativimokṣaṇāya subhāṣitārthaṃ vijñāpayāmi / atha punar api brahmādayo devagaṇā\n(<hi rend='bold'>Sdp 126</hi>) evam āhuḥ / sādhu bhagavan sādhu sugata yenānāgatānāṃ sattvānāṃ nāmamātram api śrutavatām apāyatrayamārgavimokṣo bhavati / svargadevaloke vā manuṣyaloke cotpannānām anuttarasamyaksaṃbodhiprāptyarthaṃ bhāṣatu /</p>\n\n<p>atha khalu bhagavān śakrabrahmādidevaputrāṇāṃ sarvatathāgatahṛdayenādhiṣṭhānārtham amoghavajrādhiṣṭhānanāmasamādhiṃ samāpannaḥ /</p>\n\n<p>oṃ vajrādhiṣṭhānasamaye huṃ /</p>\n\n<p>evañ ca samādhiṃ samāpanno 'nabhibhavanīyavajrādhiṣṭhānenādhiṣṭhāyedaṃ sarvadurgatipariśodhanarājanāmatathāgatahṛdayaṃ niścārayām āsa /</p>\n\n<p>oṃ śodhane śodhane sarvapāpaviśodhani śuddhe viśuddhe sarvakarmāvaraṇaviśuddhe svāhā /</p>\n\n<p>asyā vidyāyā bhāṣaṇānantaram eva sarvasattvānāṃ durgatir vinipātitā sarvanarakatiryakpretagatiḥ śodhitā /</p>\n\n<p>tīvraduḥkhāni praśāntāni bahavaś ca jātāḥ sukhīmukhībhūtāḥ / punar aparaṃ guhyahṛdayam abhāṣata /</p>\n\n<p>oṃ śodhane śodhane śodhaya sarvāpāyān sarvasattvebhyo huṃ punar aparaṃ devendredaṃ sarvatathāgatahṛdayaṃ /</p>\n\n<p>oṃ sarvāpāyaviśodhani huṃ phaṭ /</p>\n\n<p>punar aparaṃ devendredaṃ sarvatathāgatahṛdayopahṛdayam /</p>\n\n<p>oṃ trāṭ /</p>\n\n<p>punar aparaṃ devendra sarvadurgatipariśodhanahṛdayam / huṃ / punar aparaṃ devendra saṃkṣepataḥ smaraṇamātreṇāpy alpapuṇyasattvānāṃ sarvadurgatiśāntikaraṇāyānāyāsato vimokṣaṇakaram idaṃ bhavati /</p>\n\n<p>oṃ namo bhagavate sarvadurgatipariśodhanarājāya tathāgatāyārhate samyaksaṃbuddhāya / tadyathā /</p>\n\n<p>oṃ śodhane śodhane sarvapāpaviśodhani śuddhe viśuddhe sarvakarmāvaraṇaviśodhani svāhā / mūlavidyā /\n(<hi rend='bold'>Sdp 128</hi>) oṃ sarvavit sarvāvaraṇāni viśodhaya hana huṃ phaṭ /\noṃ sarvavid huṃ /\noṃ sarvavid hrīḥ phaṭ /\noṃ sarvavid aḥ / oṃ sarvavit trāṃ trāṭ / oṃ sarvavid oṃ /\noṃ sarvavid dhīm / oṃ sarvavid huṃ / oṃ sarvavit krīṃ traṭ /\noṃ sarvavid mahāvajrodbhavadānapāramitāpūje huṃ / lāsyāyā mantraḥ /\noṃ sarvavid mahāvajrodbhavaśīlapāramitāpūje trāṃ / mālāyā mantraḥ /\noṃ sarvavid mahāvajrodbhavakṣāntipāramitāpūje hrīḥ / gītāyā mantraḥ /\noṃ sarvavid mahāvajrodbhavavīryapāramitāpūje aḥ / nṛtyāyā mantraḥ /\noṃ sarvavit sarvāpāyaviśodhani dhama dhama dhyānapāramitāpūje huṃ huṃ phaṭ / dhūpāyā mantraḥ /\noṃ sarvavit sarva durgatipariśodhane kleśopakleśacchedani puṣpālokini prajñāpāramitāpūje trāṃ huṃ phaṭ / puṣpāyā mantraḥ /\noṃ sarvavit sarvāpāyaviśodhani jñānālokakari praṇidhipāramitāpūje hrīḥ huṃ phaṭ / dīpāyā mantraḥ /\noṃ sarvavit sarvāpāyagandhanāśani vajragandhopāyapāramitāpūje aḥ huṃ phaṭ / gandhāyā mantraḥ /\noṃ sarvavid narakagatyākarṣaṇi huṃ jaḥ phaṭ / vajrāṅkuśasya mantraḥ /\noṃ sarvavid narakoddharaṇi huṃ huṃ phaṭ / vajrapāśasya mantraḥ /\noṃ sarvavit sarvāpāyabandhanamocani huṃ vaṃ phaṭ / vajrasphoṭasya mantraḥ /\noṃ sarvavit sarvāpāyagatigahanaviśodhani huṃ hoḥ phat / vajrāveśasya mantraḥ /\noṃ maitrīyaharaṇāya svāhā / maitreyasya mantraḥ /\noṃ amoghe amoghadarśini huṃ / amoghadarśinaḥ /\n<note><hi rend='bold'>Sdp 120</hi></note>\noṃ sarvāpāyajahe sarvāpāyaviśodhani huṃ / sarvāpāyajahasya/\noṃ sarvaśokatamonirghātanamati huṃ / sarvaśokatamonirghātanamateḥ /\noṃ gandhahastini huṃ / gandhahastinaḥ /\noṃ śūraṃgame huṃ / śūraṃgamasya /\noṃ gagane gaganalocane huṃ / gaganagañjasya /\noṃ jñānaketo jñānavati huṃ / jñānaketoḥ /\nom amṛtaprabhe amṛtavati huṃ / amṛtaprabhasya /\noṃ candrasthe candravyavalokini svāhā / candraprabhasya /\noṃ bhadravati bhadrapāle / bhadrapālasya /\noṃ jālini mahājālini huṃ / jālinīprabhasya /\noṃ vajragarbhe huṃ / vajragarbhasya /\nom akṣaye huṃ huṃ akṣayakarmāvaraṇaviśodhani svāhā / akṣayamateḥ /\noṃ pratibhāne pratibhānakūṭe svāhā / pratibhānakūṭasya /\noṃ samantabhadre huṃ / samantabhadrasya /</p>\n\n<p>ete bhadrakalpikasya bodhisattvasya mantrān yathākramam uccārayet /</p>\n\n<p>anena yathoktatantrānusārānukrameṇa vidhānena pratyahaṃ prabhātakāla utpattikrameṇa bhāvayamāno bhāvayet / devatāyogaṃ samādhitrayam uttamaṃ yatnato durgatipariśodhanasiddhir bhavati / punar aparaṃ devendra sarvadurgatipariśodhanatejorājasya tathāgatasya guhyahṛdayam idam / kulaputro vā kuladuhitā vā yaḥ kaścid nāmamātraṃ śṛṇoti dhārayati vācayati likhitvā ca śirasi śikhāyāṃ vā bāhau grīvāyāṃ vā baddhvā dhārayati tasyehaiva janmany aṣṭāv akālamaraṇāni nmaraṇasaṃbandhasvapnaprakārā (<hi rend='bold'>Sdp 132</hi>) vā durgatinimittāni vā tāni sarvāṇi svapnamātrato nopasarpanti / maṇḍalañ ca yathāvat praveśyābhiṣikto hṛdayañ ca japtvā mantrārthaṃ ye kecid bhāvayanti kaḥ punar vādas tesāṃ yāni kānicit pāpāni na nikaṭībhavantīti na durgatiṃ gacchantīti /\npuruṣastrīdevanāgayakṣarākṣasapretatiryagnarakādīnāṃ yeṣāṃ keṣāñcit mṛtakāyeṣu maṇḍalaṃ praveśyābhiśikteṣu te narakeṣūtpannāḥ samanantaram evaṃ vimucyante devanikāyeṣūtpadyante / tatrotpannāḥ santaḥ sarvatathāgatānāṃ dharmatām abhimukhīkurvanty avaivartikāś ca bhavanti / santatiś ca niyatā bhavati / sarvatathāgatakule prajātāś ca bhavanti / prahīṇāvaraṇāś ca / sarvatathāgatakuleṣu devakuleṣu vānyasmin vā sukham anubhavanti / devendra saṃkṣepato laukikalokottarasarvahitasukham anubhavanti /</p>\n\n<p>atha devendro bhagavantaṃ pūrvavat pradakṣiṇīkṛtya vanditvaivam āha / bhagavan sarvadurgativaśībhūtānāṃ hitasukhakaraṇāya yathāsattvaiḥ sarvadurgatipṛṣṭhīkaraṇāyānāyāsato 'nuttarasamyaksaṃbodhyadhigamārthaṃ dharmaṃ deśayatu /</p>\n\n<p>atha khalu bhagavān śākyamuniḥ sarvadurgatipariśodhanajñānavajranāmasamādhiṃ samāpadya sarvatathāgatasarvadurgatipariśodhanatejorājanāmamaṇḍalam abhāṣata /</p>\n\n<p>tatsādhanaṃ śākyanāthena bhāṣitam /</p>\n\n<p>prathamaṃ tāvad yogī vijane mano 'nukūlapradeśe mṛdusukumārāsane niṣaṇṇaḥ sugandhena maṇḍalaṃ kṛtvā pañcopahārapūjā karaṇīyā / tataḥ sarvadharmanairātmyaṃ bhāvayitvā / ātmānaṃ huṃkāreṇa vajrajvālānalārkaṃ bhāvayet / tasya kaṇṭhe hrīḥkāreṇa padmaṃ tasyopari dalāgra ākāreṇa candramaṇḍalaṃ tasyopari huṃkāreṇa pañcasūcikavajram / tad vajraṃ jihvāyāṃ rīṇaṃ bhavati / vajrajihveti / tena vajrajihvā bhavati / mantrajāpakṣamo bhavet / hastadvayasya madhye sitākāreṇa candramaṇḍalaṃ tasyopari huṃkāreṇa pañcasūcikavajram / tad vajraṃ karamadhye nilīyate vajrahasto bhavati /</p>\n\n<p>sarvamudrābandhakṣamo bhavet /\n<note><hi rend='bold'>Sdp 134</hi></note>\ntato rakṣācakrabhāvanā kartavyā /</p>\n\n<p>oṃ gṛhṇa vajrasamaye huṃ vam / iti bruvan krodhaterintirīṃ badhnīyāt /\nvajrabandhaṃ tale kṛtvā cchādayet kruddhamānasaḥ // gāḍham aṅguṣṭhavajreṇa krodhaterintir smṛtā //</p>\n\n<p>tato vajrārdhāsananiṣaṇṇo vajraterintirīṃ baddhvā vajramālābhiṣekaṃ gṛhṇīyāt /</p>\n\n<p>oṃ vajrajvālānalārka huṃ abhiṣiñca mām iti /</p>\n\n<p>vajrabandhe 'ṅguṣṭhadvayaṃ sahitotthitaṃ vajrabandhasyopari śliṣṭhaṃ dhārayet / vajraterintirī /</p>\n\n<p>oṃ ṭuṃ iti / anena dvyakṣarakavacena kavacayitvā /\noṃ vajrajvālānalārka huṃ ity udīrayet /</p>\n\n<p>vāmavajramuṣṭiṃ hṛdaye kṛtvā dakṣiṇavajramuṣṭim ullālayan sarvavighnān hanyāt /</p>\n\n<p>tato vajrānalena mudrāsahitena vighnadahanādikaṃ kuryāt /</p>\n\n<p>oṃ vajrānala hana daha paca matha bhañja rana huṃ phaṭ</p>\n\n<p>ity udīrayet / abhyantaravajrabandhe 'ṅgulijvālāgarbhe 'ṅguṣṭhavajram utthitam iyaṃ vajrānalamudrā /</p>\n\n<p>tad anu / vajranetri bandha sarvavighnān iti / mudrāyuktyā sarvavighnabandhaṃ kuryāt / vajrabandhaṃ baddhvāṅguṣṭhadvayaṃ prasārya samaṃ dhārayet / vajranetrimudrā /</p>\n\n<p>prasāritavajrabandhaṃ bhūmyāṃ pratiṣṭhāpyādhobandhaṃ kuryāt /</p>\n\n<p>oṃ vajra dṛḍho me bhava rakṣa sarvān svāhā /</p>\n\n<p>vajrabhairavanetreṇa mudrāsahitenordhvabandhaṃ kuryāt /</p>\n\n<p>oṃ hulu hulu huṃ phat / iti /</p>\n\n<p>vajramuṣṭidvayaṃ baddhvālātacakraṃ bhrāmayitvā śirasopari tarjanyaṅkuśākāreṇa dhārayet / vajrabhairavanetramudrā / tasyādhastād vajrayakṣeṇa mudrāsahitena punar bandhaṃ kuryāt /</p>\n\n<note><hi rend='bold'>Sdp 136</hi></note>\n<p>oṃ vajrayakṣa huṃ iti / vajrāñjaler aṅguṣṭhadvayaṃ prasāritaṃ tarjanīdvayaṃ damṣṭrā / vajrayakṣamudrā /</p>\n\n<p>vajroṣṇīṣeṇa mudrāyuktena pūrvāṃ diśaṃ bandhayet /</p>\n\n<p>oṃ druṃ bandha haṃ iti / druṃ 'iti vā /</p>\n\n<p>vajramuṣṭidvayaṃ kanyasāśrṅkhalābandhena tarjanīdvayasūcīmukhaṃ parivartoṣṇīṣe sthāpayet / vajroṣṇīṣamudrā /</p>\n\n<p>punar vajrapāśena tām eva bandhayet /</p>\n\n<p>huṃ vajrapāśe hrīḥ iti / vajramuṣṭidvayena bāhugranthiṃ kuryāt / vajrapāśamudrā /</p>\n\n<p>vajrapatākayā paścimāṃ diśaṃ bandhet /</p>\n\n<p>oṃ vajrapatāke pataṃgini raṭeti / vajrabandhe 'ṅguṣṭhasattvaparyaṅkasūcīṃ kṛtvāgrāsamānāmāvidāritāntyapaṭāgrī / vajrapatākāyāḥ /</p>\n\n<p>digvidikṣv adha ūrdhvañ ca vighnanikṛntanaṃ kuryāt / vajrakālyottarāṃ diśaṃ bandhet /</p>\n\n<p>hrīḥ vajrakāli ruṭ maṭ / iti / vajrayakṣamudrām eva mukhe dṛḍhīkṛtya vajrakālyāḥ / vajraśikharayā dakṣiṇāṃ diśaṃ bandhet /</p>\n\n<p>oṃ vajraśikhare ruṭ maṭ / iti / vajramuṣṭidvayena parvatotkarṣaṇābhinayākāraṃ vajraśikharāyāḥ /</p>\n\n<p>vajrakarmanā maṇḍalabandhaṃ kṛtvā prākāraṃ dadyāt /</p>\n\n<p>huṃ vajrakarmeti / punar abhyantaraprākāraṃ vajrahuṃkāreṇa huṃ iti / vajramuṣṭidvayaṃ baddhvā bāhuvajraṃ samādhāya kaniṣṭhāṅkuśabandhitā trilokavijayanāmatarjanīdvayaṃ tarjanī / vajrahuṃkārasya / iyam eva madhyāgradvayaṃ vajraṃ vajrakarmaṇaḥ /</p>\n\n<note><hi rend='bold'>Sdp 138</hi></note>\n<p>tato vajracakramudrayā sarvadurgatipariśodhanamanṇḍalaṃ purato niṣpādayet /</p>\n\n<p>oṃ vajracakra huṃ / iti /</p>\n\n<p>vajramuṣṭidvayaṃ baddhvā dvyagrāntyāvajrabandhanāt //</p>\n\n<p>vajracakreti vikhyātā sarvamaṇḍalasādhikā //</p>\n\n<p>anayā sarvadikṣu pradakṣiṇatayā bhrāmayitvā sarvamaṇḍalanirmāṇaṃ bhavati / imām eva mukhe nyasya nirīkṣamāṇo 'ṣṭau vārān vajracakraṃ japet /</p>\n\n<p>tataḥ pratyakṣam iva maṇḍalaṃ buddhyālagyapuṣpādibhiḥ saṃpūjya sarvadikṣu pañcamaṇḍalakena praṇamed anena /</p>\n\n<p>oṃ sarvavit kāyavākcittapraṇāmena vajrabandhanaṃ karomīti / tataś catuḥpraṇāmaṃ kuryāt / tadyathā /</p>\n\n<p>sarvaśarīreṇa vajrāñjaliprasāritena pūrvasyāṃ diśi praṇamed anena /</p>\n\n<p>oṃ sarvavit pūjopasthānāyātmānaṃ niryātayāmi / sarvatathāgatavajrasattvādhitiṣṭhasva mām / iti /</p>\n\n<p>tatas tathaivotthāya vajrāñjaliṃ hṛdi kṛtvā dakṣiṇasyāṃ diśi lalāṭeṇa bhūmiṃ spṛśan praṇamed anena /</p>\n\n<p>oṃ sarvavit pūjābhiṣekāyātmānaṃ niryātayāmi / sarvatathāgatavajraratnābhiṣiñca mām / iti /</p>\n\n<p>tatas tathaivotthāya vajrāñjalibandhena śirasā paścimāyāṃ diśi mukhena bhūmiṃ spṛśan praṇamed anena /</p>\n\n<p>oṃ sarvavit pūjāpravartanāyātmānaṃ niryātayāmi / sarvatathāgatavajradharma pravartaya mām / iti /</p>\n\n<p>tatas tathaivotthito vajrāñjaliṃ śiraso 'vatārya hṛdi kṛtvottarasyāṃ diśi mūrdhnā bhūmiṃ spṛśan praṇamed anena /</p>\n\n<p>oṃ sarvavit pūjākarmaṇā ātmānaṃ niryātayāmi / sarvatathāgatavajrakarma kuruṣva mām / iti /</p>\n\n<p>jānumaṇḍaladvayaṃ pṛthivyāṃ pratiṣṭhāpya vajrāñjaliṃ hṛdi kṛtvā sarvapāpaṃ pratideśayet /</p>\n\n<note><hi rend='bold'>Sdp 138</hi></note>\n<p>samanvāharantu māṃ daśasu dikṣu sarvabuddhabodhisattvāḥ sarvatathāgatavajramaṇipadmakarmakulāvasthitāś ca sarvamudrāmantravidyādevatā aham amukavajro daśasu dikṣu sarvabuddhabodhisattvānāṃ purataḥ sarvatathāgatavajramaṇipadmakarmakulāvasthitānāṃ sarvamudrāmantravidyādevatānāṃ ca purataḥ sarvapāpaṃ pratideśayāmi /</p>\n\n<p>vistareṇa daśasu dikṣv atītānāgatapratyutpannānāṃ sarvabuddhabodhisattvapratyekabuddhāryaśrāvakasamyaggatasamyakpratipannānāṃ sarvasattvanikāyānāṃ ca sarvapuṇyam anumodayāmi / daśasu dikṣu sarvabuddhān bhagavataḥ / apravartitadharmacakrān adhyeṣe dharmacakrapravartanāya / daśasu dikṣu sarvabuddhān bhagavataḥ parinirvātukāmān yāce 'parinirvāṇāya /</p>\n\n<p>tataḥ puṣpamudrāṃ baddhvaivaṃ vadet /\noṃ sarvavit puṣpapūjāmeghasamudraspharaṇasamaye huṃ / iti /</p>\n\n<p>dhūpamudrāṃ baddhvaivaṃ vadet /\noṃ sarvavid dhūpapūjāmeghasamudraspharaṇasamaye huṃ /</p>\n\n<p>dīpamudrāṃ baddhvaivaṃ vadet /\noṃ sarvavid ālokapūjāmeghasamudraspharaṇasamaye huṃ /</p>\n\n<p>gandhamudrāṃ baddhvaivaṃ vadet /\noṃ sarvavid gandhapūjāmeghasamudraspharaṇasamaye huṃ /</p>\n\n<p>saṃpuṭānjaliṃ baddhvaivaṃ vadet /\noṃ sarvavid bodhyaṅgaratnālaṃkārapūjāmeghasamudraspharaṇasamaye huṃ / iti /</p>\n\n<p>oṃ sarvavid hāsyalāsyaratikrīḍāsaukhyānuttarapūjāmeghasamudraspharaṇasamaye huṃ / iti /</p>\n\n<p>oṃ sarvavid anuttaravastrapūjāmeghasamudraspharaṇasamaye huṃ / iti /</p>\n\n<note><hi rend='bold'>Sdp 142</hi></note>\n<p>tataḥ sarvasattvasaṃsāraduḥkham anusmṛtya bhagavato vajrasattvasya karmamudrāṃ baddhvā karuṇāvaśena sarvasattvottāraṇāya bodhicittam utpādayet / atīrṇatāraṇāyāmuktamocanāyānāśvastāśvāsanāyāparinirvṛtaparinirvātanāya sakalasattvadhātoḥ saṃsārasamudrād uttāraṇāya ca /</p>\n\n<p>oṃ sarvavid vajrapūjāmeghasamudraspharaṇasamaye huṃ / iti /</p>\n\n<p>tato lāsyāmudrāṃ baddhvaivaṃ vadet /\nsarvasattvāḥ sarvopakaraṇasamanvāgatā bhavantu / icchāmātrapratibaddhasarvasaṃpattayaḥ /</p>\n\n<p>oṃ sarvavid mahāvajrodbhavadānapāramitāpūjāmeghasamudraspharaṇasamaye huṃ / iti /</p>\n\n<p>vajramālāmudrāṃ baddhvaivaṃ vadet /\nsarvasattvāḥ sarvākuśalakāyavāgmanaskarmāntavigatā bhavantu / sarvakuśalakāyavāgmanaskarmāntasamanvāgatā bhavantu /</p>\n\n<p>oṃ sarvavid anuttaramahābodhyāhāraśīlapāramitāpūjāmeghasamudraspharaṇasamaye huṃ / iti /</p>\n\n<p>gītāmudrāṃ baddhvaivaṃ vadet /\nsarvasattvāḥ sarvalakṣaṇānuvyañjanena samalaṃkṛtagātrā bhavantu / parasparato nityam abhayāvairapratipannā hṛdayanayanābhirāmā gambhīradharmakṣāntikāś ca /</p>\n\n<p>oṃ sarvavid anuttaramahādharmāvabodhakṣāntipāramitāpūjāmeghasamudraspharaṇasamaye huṃ / iti /</p>\n\n<p>nṛtyāmudrāṃ baddhvaivaṃ vadet /\nsarvasattvā bodhisattvacaryābhiyuktā bhavantu / buddhatattvaparāyaṇāḥ saṃsārāparityāgavīryayuktāḥ /\noṃ sarvavit saṃsārāparityāgavīryapāramitāpūjāmeghasamudraspharaṇasamaye huṃ / iti /</p>\n\n<p>puṣpāmudrāṃ baddhvaivaṃ vadet /\nsarvasattvāḥ sarvakleśopakleśavigatā bhavantu / sarvadhyānavimokṣasamādhisamāpattyabhijñāvidyāvaśitāsaṃpannāḥ /</p>\n\n<p>oṃ sarvavid anuttarasaukhyavihāradhyānapāramitāpūjāmeghasamudraspharaṇasamaye huṃ / iti /</p>\n\n<note><hi rend='bold'>Sdp 144</hi></note>\n<p>dhūpāmudrāṃ baddhvaivaṃ vadet /\nsarvasattvāḥ sarvalaukikalokottaraprajñājñānasamanvitā bhavantu / catuḥpratisaṃvitprāptāḥ sarvaśāstraśilpajñānakalāyogaguṇaguhyavidhijñās tattvadarśinaḥ sarvakleśajñeyāvaraṇasamuchedajñānaprāptāḥ /</p>\n\n<p>oṃ sarvavid anuttarakleśachedamahāprajñāpāramitāpūjāmeghasamudraspharaṇasamaye huṃ / iti /</p>\n\n<p>dīpāmudrāṃ baddhvaivaṃ vadet /\nsarvasattvāḥ sarvāpāyavigatā bhavantu /</p>\n\n<p>oṃ sarvavit sarvāpāyaviśodhani jñānālokapraṇidhānapāramitāpūjāmeghasamudraspharaṇasamaye huṃ / iti /</p>\n\n<p>gandhāmudrāṃ baddhvaivaṃ vadet /\nsarvasattvāḥ sarvājñānavigatā bhavantu /</p>\n\n<p>oṃ sarvavit sarvāpāyagandhanāśani vajragandhopāyapāramitāpūjāmeghasamudraspharaṇasamaye huṃ / iti /\ndaśasu dikṣv aśeṣasarvatathāgatapādamūlagatam ātmānam adhimucya kāyaparicaryārthaṃ /</p>\n\n<p>oṃ sarvavit kāyaniryātanapūjāmeghasamudraspharaṇasamaye huṃ / iti /\nasamācaletyādi / sarvatra jihvāśatamukhena stotropahāram adhimucya /</p>\n\n<p>oṃ sarvavid vāgniryātanapūjāmeghasamudraspharaṇasamaye huṃ / iti /\nsarvabodhisattvaikāśayaprayogatayā dharmasamatām adhimucya /</p>\n\n<p>oṃ sarvavit cittaniryātanapūjāmeghasamudraspharaṇasamaye huṃ / iti /\nabhāvasvabhāvāḥ sarvadharmāḥ śūnyatānimittāpraṇihitākārā ity adhimucya /</p>\n\n<p>oṃ sarvavid guhyaniryātanapūjāmeghasamudraspharaṇasamaye huṃ / iti /\nevaṃ viṃśatiprakārapūjayā sarvatathāgatān saṃpūjyātmānaṃ niryātayet /</p>\n\n<p>ātmānaṃ sarvabuddhabodhisattvebhyo niryātayāmi / sarvadā sarvakālaṃ pratigṛhṇantu māṃ mahākāruṇikā nāthā mahāsamayasiddhiñ ca prayacchantu / tac ca kuśalamūlaṃ sarvasattvasādhāraṇaṃ kartavyaṃ / anena kuśalamūlena sarvasattvāḥ sarvalaukikalokottaravipattivigatā bhavantu /</p>\n\n<note><hi rend='bold'>Sdp 146</hi></note>\n<lg>\n<l>sarvalaukikalokottarasaṃpattisamanvāgatāś ca bhavantu /</l>\n<l>sahaiva sukhena sahaiva saumanasyena buddhā bhavantu narottamā iti /</l>\n<l>anena cāhaṃ kuśalakarmaṇā bhaveya buddho //</l>\n</lg>\n\n<p>na cireṇa loke deśaye dharmaṃ jagato hitāya //</p>\n\n<p>mocaye sattvān bahuduḥkhapīḍitān iti //</p>\n\n<lg>\n<l>anuttarāyāṃ samyaksaṃbodhau pariṇāmāya saṃvaraṃ gṛhṇīyāt /</l>\n<l>utpādayāmi paramaṃ bodhicittam anuttaram //</l>\n</lg>\n\n<p>yathā traiyadhvikanāthāḥ saṃbodhau kṛtaniścayāḥ //</p>\n\n<p>trividhāṃ śīlaśikṣāṃ ca kuśaladharmasaṃgraham //</p>\n\n<p>sattvārthakriyāśīlaṃ ca pratigṛhṇāmy ahaṃ dṛḍham //</p>\n\n<p>buddhaṃ dharmaṃ ca saṅghaṃ ca triratnāgram anuttaram //</p>\n\n<p>adyāgreṇa grahīṣyāmi saṃvaraṃ buddhayogajam //</p>\n\n<p>vajraghaṇṭāṃ ca mudrāṃ ca pratigṛhṇāmi tattvataḥ //</p>\n\n<p>ācāryaṃ ca grahīṣyāmi mahāvajrakuloccaye //</p>\n\n<p>caturdānaṃ pradāsyāmi ṣaṭkṛtvā tu dine dine //</p>\n\n<p>mahāratnakule yoge samaye ca manorame //</p>\n\n<p>saddharmaṃ pratigṛhṇāmi bāhyaṃ guhyaṃ triyānikam //</p>\n\n<p>mahāpadmakule śuddhe mahābodhisamudbhave //</p>\n\n<p>saṃvaraṃ sarvasaṃyuktaṃ pratigṛhṇāmi tattvataḥ //</p>\n\n<p>pūjākarma yathāśaktyā mahākarmakuloccaye //</p>\n\n<p>utpādayitvā paramaṃ bodhicittam anuttaram //</p>\n\n<p>gṛhītaṃ saṃvaraṃ kṛtsnaṃ sarvasattvārthakāraṇāt //</p>\n\n<p>atīrṇān tārayiṣyāmy amuktān mocayiṣyāmy aham //</p>\n\n<p>anāśvastān āśvāsayiṣyāmi sattvān sthāpayāmi nirvṛttāv iti //</p>\n\n<p>tata ākāśasthaṃ maṇḍalaṃ devādibhiḥ pūjyanānaṃ vicintayet / pañcopahārādinā pūjayet / samyak prapūjya buddhānāṃ guṇavarṇānāṃ stutiṃ kuryāt /</p>\n\n<p>aho buddha aho buddha sādhu buddha kṛtottama //</p>\n\n<p>sarvadurgatiṃ saṃśodhya sattvānāṃ bodhiḥ prāpyate //</p>\n\n<note><hi rend='bold'>Sdp 148</hi></note>\n<p>tata oṃ vajrāñjalīti / vajrabandhanaṃ hṛdaye sphoṭayet /\noṃ sarvavid vajrabandha trāṭ bruvan / vajrāveśamudrāṃ baddhvā /</p>\n\n<p>oṃ tiṣṭha vajra dṛḍho me bhava śāśvato me bhava hṛdayaṃ me 'dhitiṣṭha sarvasiddhiṃ ca me prayaccha huṃ ha ha ha ha hoḥ / iti /</p>\n\n<p>oṃ vajramuṣṭi vaṃ /\nsattvavajrīṃ baddhvā /</p>\n\n<p>oṃ sarvavit śodhane śodhane sarvapāpān apanaya huṃ / pāpākarṣaṇamantraḥ /</p>\n\n<p>vajrabandhaṃ dṛḍhaṃ baddhvā vajramudrādhiṣṭhāntarāt //</p>\n\n<p>samutkṣipet kṣaṇād ūrdhvaṃ patitotkṣepaṇaṃ param // iti /</p>\n\n<p>oṃ sarvavit sarvāpāyaviśodhani huṃ phaṭ / pāpaviśodhanamantraḥ /</p>\n\n<p>vajrabandhaṃ dṛḍhīkṛtya madhyamā mukhasahitā //</p>\n\n<p>caturantyamukhāsaktā pāpaṃ sphoṭayati kṣaṇāt //</p>\n\n<p>oṃ sarvavit trāṭ huṃ / sattvavajrīṃ baddhvā /</p>\n\n<p>oṃ sarvavit sarvāvaraṇaviśodhane muḥ huṃ phaṭ / uddharaṇalakṣaṇam /</p>\n\n<p>tataḥ paścād yogino hṛdayamadhye 'kāreṇa candramaṇḍalaṃ tasyopari /</p>\n\n<p>oṃ mune mune mahāmunaye svāhā /\noṃ namaḥ sarvadurgatipariśodhanarājāya tathāgatāyārhate samyaksaṃbuddhāya / tadyathā /</p>\n\n<p>oṃ śodhane śodhane sarvapāpaviśodhaṃ śuddhe viśuddhe sarvakarmāvaraṇaviśuddhe svāhā /</p>\n\n<p>etena mantreṇa durgatipariśodhanamaṇḍalaṃ pariniṣpannaṃ bhavati / tato vajrāṅkuśādyair ākṛṣya praveśya baddhvā vaśīkṛtyākāśamaṇḍalapūjāṃ kṛtvā hṛdayamaṇḍale niveśayet / dvayamaṇḍalenaikamaṇḍalaṃ bhavatīti / niṣpannayogo bhūtvā samayamaṇḍalaṃ devatāparipūrṇaṃ bhavati / tatra maṇḍalamadhye cakravartirūpam ātmabhāvaṃ śākyasiṃhaṃ vibhāvayet / tataḥ śākyamuner hṛdyakāreṇa candramaṇḍalaṃ bhāvayet / candramaṇḍalamadhye /</p>\n\n<note><hi rend='bold'>Sdp 150</hi></note>\n<p>oṃ mune mune mahāmunaye svāhā /</p>\n\n<p>tato vajrahetukarmamudrayā maṇḍalaṃ nirmāya /</p>\n\n<p>oṃ sarvavid vajracakra huṃ / iti /</p>\n\n<p>sattvavajrīṃ baddhvaiva madhyāṅgulidvayena mālām ādāya manasā praviśet / samaye huṃ ity anena tāṃ ca mālāṃ svaśirasi kṣipet / anena praticcha vajra hoḥ / iti / tataḥ svaśirasi bandhed anena /</p>\n\n<p>oṃ pratigṛhṇa tvam imāṃ sattva mahābaleti //</p>\n\n<p>mukhabandhaṃ cānena muñcet /</p>\n\n<p>oṃ vajrasattvaḥ svayaṃ te 'dya cakṣūdghāṭanatatparaḥ //</p>\n\n<p>udghāṭayati sarvākṣo vajracakṣur anuttaram // iti /</p>\n\n<p>he vajra paśya / iti /</p>\n\n<p>tato mahāmaṇḍale tāvat paśyed yāvad bhagavantaṃ śākyamuniṃ / punaḥ sattvavajrīṃ baddhvā hṛdaye muñcet / vajrādhiṣṭitakalaśād udakābhiṣekaṃ vajramuṣṭyā dadyāt /</p>\n\n<p>oṃ sarvavid vajrābhiṣiñca mām / iti /</p>\n\n<p>punar vajradhātvīśvaryādimudrayābhimu drayet /</p>\n\n<p>oṃ sarvavid vajradhātvīśvari huṃ abhiṣiñca mām /\noṃ sarvavid vajravajriṇi huṃ abhiṣiñca mām /\noṃ sarvavid ratnavajriṇi huṃ abhiṣiñca mām /\noṃ sarvavid dharmavajriṇi huṃ abhiṣiñca mām /\noṃ sarvavit karmavajriṇi huṃ abhiṣiñca mām /\noṃ ṭūṃ ṭūṃ ṭūṃ vajra tuṣya hoḥ /</p>\n\n<p>dvyakṣarakavacena kavacayitvā / tataḥ svavajrābhiṣekaṃ gṛhṇīyāt / adyābhiṣiktas tvam asi buddhair vajrābhiṣekataḥ //</p>\n\n<p>idaṃ tat sarvabuddhatvaṃ gṛhṇa vajrasusiddhaye //</p>\n\n<p>oṃ vajrādhipati tvām abhiṣiñcāmi tiṣṭha vajrasamayas tvaṃ vajranāmābhiṣekataḥ /</p>\n\n<p>oṃ vajrasattva tvām abhiṣiñcāmi /</p>\n\n<p>idaṃ tat sarvabuddhatvaṃ vajrasattvakare sthitam //</p>\n\n<p>tvayāpi hi sadā dhāryaṃ vajrapāṇidṛḍhavratam //</p>\n\n<p>oṃ sarvatathāgatasiddhivajrasamaya tiṣṭhaiṣa tvāṃ dhārayāmi vajrasattva hi hi hi hi huṃ / iti /</p>\n\n<p>oṃ sarvavid vajrādhiṣṭhānasamaye huṃ / ātmādhiṣṭhānamantraḥ /</p>\n\n<note><hi rend='bold'>Sdp 152</hi></note>\n<p>vajramuṣṭidvayaṃ baddhvāṅguṣṭhamadhyamākaniṣṭhordhvaṃ sthitvā mukhe śliṣyet tarjanyanāmikāsattvaparyaṅkaṃ kṛtvā / vajramudrā / hṛtkaṇṭhalalāṭa ūrṇābhrūmadhye nāsikākarṇakaṭijānupādadvaye jaṃghāyāṃ cakṣurdvaye guhye 'dhiṣṭhāṇaṃ tu kārayet /</p>\n\n<p>tataḥ svakāyasamaya akāreṇa candramaṇḍalam / sarvabījasamutpannacihnāhaṃkāraṃ mantram udvahan /\noṃ sarvavid jaḥ huṃ vaṃ hoḥ samayas tvaṃ samaya hoḥ /\noṃ mune mune mahāmunaye svāhā / trir uccārayet sāmānyam api /\ntataḥ svakāye vajrasamājamudrāṃ baddhvā /</p>\n\n<lg>\n<l>jaḥ huṃ vaṃ hoḥ pravartayet /</l>\n<l>yathāsthāneṣv ākṛṣya praveśya baddhvā vaśīkuryāt /</l>\n<l>svahṛdi huṃkārayogena pañcasūcikavajram //</l>\n</lg>\n\n<p>samayaṃ tu pravakṣyāmi śākyasiṃhasya mudrayā //</p>\n\n<p>samādhyagrasthito madhye mudrāsamaya ucyate //</p>\n\n<p>vajrabandhaṃ dṛḍhīkṛtya madhyamā mukhasaṃhitā //</p>\n\n<lg>\n<l>vajroṣṇīṣamudrā /</l>\n<l>saiva madhyamā ratnaṃ tu padmākāraṃ tu madhyamā //</l>\n</lg>\n\n<p>saiva madhyamā vajraṃ tu śeṣā jvālāṃgulīkṛtā //</p>\n\n<p>saivāṃgulī jvālākṛtā teja uṣṇīṣamudrayā //</p>\n\n<p>saiva tu samānāmikā kaniṣṭhādvayam utsṛjet //</p>\n\n<p>tarjanī padmapattraṃ tu madhyamā vajraṃ utthitā //</p>\n\n<p>saiva purataḥ sthitvā vajrapañjarakārakā //</p>\n\n<p>hṛdaye tu samāṃguṣṭhā suprasāritamālinī //</p>\n\n<p>añjalyagramukhoddhāntā nṛtyato mūrdhni saṃpuṭā //</p>\n\n<p>vajrabandhaṃ tv adhodānāt svāñjalisthordhvadāyikā //</p>\n\n<p>samāṃguṣṭhanipīḍā ca suprasāritalepanā //</p>\n\n<p>vajramuṣṭidvayaṃ baddhvā tarjanyaṃguṣṭhamadhyamāḥ //</p>\n\n<p>pratyekam apy anyonyam abhimukhaṃ dhārayet //</p>\n\n<p>ekatarjanīṃ saṃkucya dvyaṃguṣṭhau granthiṃ bandhitau //</p>\n\n<p>aṃguṣṭhāgrakaṭibandhā vajramuṣṭyagrasaṃhitā // iti /\ndharmamudrāṃ bhāvayet kaṇṭhe padmendumaṇḍale //</p>\n\n<p>pūrvam utsargamantreṇa dharmamudrā vidhīyate //</p>\n\n<p>karmamudrā hṛdaye viśvavajram //</p>\n\n<note><hi rend='bold'>Sdp 154</hi></note>\n<p>dharmacakraṃ yathoktasya śākyarājasya mudrayā //</p>\n\n<p>bhūsparśavaradadhyānam abhayādyā yathākramam //</p>\n\n<p>tejoṣṇīṣasya mudrayā samādhyagrāvasthitā //</p>\n\n<p>dakṣiṇabāhudaṇḍā ca hṛdvāmakhaḍgadhāriṇī //</p>\n\n<p>vāmatarjanīm utsṛjya dakṣiṇena prasārayet //</p>\n\n<p>dvayahastena saṃmīlya chatrākāreṇa dhārayet //</p>\n\n<p>karmamudrāvidhir yena navasaṃbuddhatāyinām //</p>\n\n<p>vajragarvaprayogeṇa named āśayakampitaiḥ //</p>\n\n<p>mālābandhā mukhoddhāntā nṛtyataḥ parivartitā //</p>\n\n<p>vajramuṣṭiprayogeṇa dadyād dhūpādayas tathā //</p>\n\n<p>tarjanyaṃkuśabandhena kaniṣṭhāyāṃ mahāṃkuśī //</p>\n\n<p>bāhugranthikaṭāgrābhyāṃ pṛṣṭhayoś ca nipīḍayet //</p>\n\n<p>athātaḥ saṃpravakṣāmi bodhisattvamahātmanām //</p>\n\n<p>karmamudrāprabandhena yathānukramalakṣaṇam //</p>\n\n<p>vajramuṣṭidvayaṃ baddhvānyonyaṃ sahani mīlayet //</p>\n\n<p>tarjanīmadhyamākuñcya puṣpākāreṇa dhārayet //</p>\n\n<lg>\n<l>maitreyasya mudrā /</l>\n<l>vāmamuṣṭiṃ kaṭau nyasya dakṣiṇaṃ bāhupārśvataḥ //</l>\n</lg>\n\n<p>tarjanīmadhyamotsṛjya netrākāreṇa dhārayet //</p>\n\n<lg>\n<l>amoghadarśinaḥ /</l>\n<l>vajramuṣṭidvayaṃ baddhvā tarjanīs saṃprasārayet //</l>\n</lg>\n\n<p>savyenāṃkuśaṃ saṃdhārya sarvāpāyajahasya ca //</p>\n\n<p>vāmamuṣṭiṃ kaṭiṃ nyasya dakṣiṇadaṇḍam ākṛtiḥ //</p>\n\n<p>dhārayed ūrdhvataś caiva sarvaśokatamasya ca //</p>\n\n<p>vāme nābhasthitā muṣṭir gajapuṣkaram ākṛtiḥ //</p>\n\n<p>dhārayed dakṣiṇe haste gandhahastino mudrayā //</p>\n\n<p>vāmamuṣṭiṃ kaṭiṃ nyasya dakṣiṇe khaḍgakārataḥ //</p>\n\n<lg>\n<l>śūraṃgamasya /</l>\n<l>vāmamuṣṭiṃ hṛdi dhārya dakṣiṇaṃ ūrdhvaṃ bhrāmayet //</l>\n</lg>\n\n<lg>\n<l>gaganagañjasya /</l>\n<l>vajramuṣṭidvayaṃ baddhvā dakṣiṇena tu dhārayet //</l>\n</lg>\n\n<p>dhvajagṛhitākāreṇa jñānaketoś ca mudrayā //</p>\n\n<p>dvayahastena saṃdhārya kalaśākāreṇa dhārayet //</p>\n\n<p>amṛtaprabhasya /\n<note><hi rend='bold'>Sdp 156</hi></note>\nvāmamuṣṭim urau sthitvā dakṣiṇamuṣṭiṃ pārśvataḥ //</p>\n\n<p>prasārya kaniṣṭhāṃguṣṭhau candrarekhā tu ākṛtiḥ //</p>\n\n<lg>\n<l>candraprabhasya /</l>\n<l>dvayahastaṃ hṛdi deśe padmākāraṃ vikāsayet //</l>\n</lg>\n\n<p>anyonyaṃ mukham āsajya bhadrapālasya mudrayā //</p>\n\n<p>vajramuṣṭidvayaṃ baddhvā kavacākāreṇa dhārayet //</p>\n\n<p>stanadvaye ca saṃdhārya jālinīprabhamudrayā //</p>\n\n<p>vāmamuṣṭiḥ kaṭiṃ nyasto dakṣiṇahṛdayasthitaḥ //</p>\n\n<p>madhyamāṃgulim utsṛjya vajragarbhasya mudrayā //</p>\n\n<p>vāmamuṣṭir hṛdi nyasto varadākāraṃ dakṣiṇe //</p>\n\n<lg>\n<l>akṣayamater mudrā /</l>\n<l>vāme nābhasthitā muṣṭir dakṣiṇe choṭikāṃ dadan //</l>\n</lg>\n\n<lg>\n<l>pratibhānakūṭasya /</l>\n<l>vāmamuṣṭiṃ kaṭiṃ dhārya dakṣiṇaratnamuṣṭikā //</l>\n</lg>\n\n<lg>\n<l>samantabhadrasya /</l>\n<l>cihnarahitena vidhinā karmamudrā coktitā //</l>\n</lg>\n\n<p>hṛdaye vajraṃ saṃdhārya pañcasūcikarūpiṇam //</p>\n\n<p>utsargeṣu yathādhārya mudrāsāyudhadhāriṇāṃ //</p>\n\n<p>vajraghaṇṭādharo bhūtvā hṛdaye vajraṃ dhārayet //</p>\n\n<p>mahāmudreti boddhavyā bodhisattvamahātmanām //</p>\n\n<p>utsargeṣu yathāgṛhya mudrāpraharaṇadhāriṇām //</p>\n\n<p>yāṃ yāṃ mudrāṃ tu badhnīyād yasya yasya mahātmanaḥ //</p>\n\n<p>japan tu hṛdayārthena bhāvayet tu svam ātmānam //</p>\n\n<p>caturmudrā vidhātavyā devatāsarvamudritum //</p>\n\n<p>sarvajñaguṇasaṃpannāḥ sarvasattvārthakāraṇāt //</p>\n\n<p>sarvadurgatiṃ saṃśodhya sattvānāṃ bodhiḥ prāpyate //</p>\n\n<p>atha mantraṃ pravakṣāmi sarvadurgatimaṇḍale //</p>\n\n<p>mudrāmantraprayogeṇa sarvakāryakṣamo bhavet //</p>\n\n<p>pratiprativajranṛtyaṃ kṛtvā mantraiś codāhṛtam //</p>\n\n<p>oṃ namaḥ sarvadurgatipariśodhanarājāya //</p>\n\n<p>tathāgatāyārhate samyaksaṃbuddhāya tadyathā //</p>\n\n<p>oṃ śodhane śodhane sarvapāpaviśodhane śuddhe //</p>\n\n<p>viśuddhe sarvakarmāvaraṇaviśuddhe svāhā //</p>\n\n<note><hi rend='bold'>Sdp 158</hi></note>\n<p>vāmavajramuṣṭyā vajraghaṇṭām ādāya dakṣiṇahastena vajraṃsagarvam ullalayan evaṃ vadet / vajravācāṭakki huṃ jaḥ jaḥ jaḥ / svahṛdy utkarṣaṇayogena dhārayet / ṭakki jaḥ hoḥ iti vadet /</p>\n\n<p>tadanuśatākṣareṇadṛḍhīkṛtya / etena daśabhūmīśvarabodhisattvasadṛśo bhavati / tān dṛṣṭvā sarvapūjāṃ prapūjayet /</p>\n\n<lg>\n<l>tataḥ tābhiḥ sarvābhiḥ stutibhiḥ saṃpūjayet /</l>\n<l>namas te śākyasiṃhāya dharmacakrapravartakaḥ //</l>\n</lg>\n\n<p>traidhātukaṃ jagatsarvaṃ śodhayet sarvadurgatim //</p>\n\n<p>namas te vajroṣṇīṣāya dharmadhātusvabhāvataḥ //</p>\n\n<p>sarvasattvahitārthāya ātmatattvapradarśakaḥ //</p>\n\n<p>namas te ratnoṣṇīṣāya samatātattvabhāvanaiḥ //</p>\n\n<p>traidhātukaṃ sthitaṃ sarvam abhiṣekapradāyakaḥ //</p>\n\n<p>namas te padmoṣṇīṣāya svabhāvapratyavekṣakaḥ //</p>\n\n<p>āśvāsayati sattveṣu dharmāmṛtapravarṣaṇaiḥ //</p>\n\n<p>namas te viśvoṣṇīṣāya svabhāvakṛtyānuṣṭhitaḥ //</p>\n\n<p>viśvakarmakaro hy eṣāṃ sattvānāṃ duḥkhaśāntaye //</p>\n\n<p>namas te tejoṣṇīṣāya traidhātukam avabhāsayet //</p>\n\n<p>sarvasattveṣv apāyeṣu satyadṛṣṭvā kariṣyati //</p>\n\n<p>namas te dhvajoṣṇīṣāya cintāmaṇidhvajadharaḥ //</p>\n\n<p>dānena sarvasattvānāṃ sarvāśā paripūrayet //</p>\n\n<p>namas te tīkṣṇoṣṇīṣāya kleśopakleśachedakaḥ //</p>\n\n<p>caturmārabalabhagnaṃ sattvānāṃ bodhiḥ prāpyate //</p>\n\n<p>namas te chatroṣṇīṣāya sitātapatraśobhanam //</p>\n\n<p>traidhātukaṃ jagatsarvaṃ dharmarājatvaṃ prāpyate //</p>\n\n<note><hi rend='bold'>Sdp 160</hi></note>\n<p>lāsyā mālā tathā gītā nṛtyā devyaś catuṣṭayāḥ //</p>\n\n<p>puṣpā dhūpā ca dīpā ca gandhā devī namo 'stu te //</p>\n\n<p>dvāramadhye sthitā āveśo 'ṃkuśaḥ pāśas sphoṭakaḥ //</p>\n\n<p>śraddhādyabhāvanirjātā dvārapālā namo'stu te //</p>\n\n<p>vedikādau sthitā ye ca catvaradvārapārśvataḥ //</p>\n\n<p>muditādau daśe sthitvā bodhisattvā namo 'stu te //</p>\n\n<p>brahmendrau rudracandrādyair lokapālacaturdiśam //</p>\n\n<p>agnirākṣasavāyuś ca bhūtādhipa namo 'stu te //</p>\n\n<p>anena stotrarājena saṃstutya maṇḍalāgrataḥ //</p>\n\n<p>vajraghaṇṭādharo mantrī idaṃ stotram udāharet //</p>\n\n<p>paścād ātmadeheṣu ātmamaṇḍalaṃ kalpayet //</p>\n\n<p>evaṃ bhāvayamānāṃ vai maṇḍalam ādiyogataḥ //</p>\n\n<p>ādiyoganāmasamādhiḥ /\ntato maṇḍalarājāgrīnāma pravakṣyāmi /\noṃ akāro mukhaṃ sarvadharmāṇām ādyanutpannatvāt / tadarthādhimokṣato daśadikṣarvalokadhātuṣoḍaśaśūnyatām adhimucya śūnyatāhaṃkāram ātmānaṃ paśyet /</p>\n\n<p>tato huṃkāreṇa niṣpannavajreṇa vāyumaṇḍalaṃ tasyopari raṃkāreṇāgnimaṇḍalaṃ tasyopari vaṃkāreṇa mahodadhiṃ tasyopari kaṃkāreṇa kāñcanamaṇḍalaṃ tadmadhye huṃ suṃ huṃ iti / tena sumeruṃ caturasraṃ ratnamayaṃ sarvaratnavibhūṣitaṃ niṣpādya / oṃ vajra dṛḍhetyādinā vajrabandhenādhitiṣṭhet / tasyopari vajrahetukarmamudrayā bhūṃkārasitaniṣpannavajramaṇiratnaśikharakūṭāgāram /</p>\n\n<p>caturasraṃ caturdvāraṃ catustoraṇabhūsitam //</p>\n\n<p>catuṣkoṇeṣu sarveṣu dvāraniryūhasaṃdhiṣu //</p>\n\n<p>candrārkavajracihnitaṃ hārārdhahāraracitam //</p>\n\n<p>catussūtrasamāyuktaṃ paṭasragdāmabhūṣitam //</p>\n\n<p>abhyantaramaṇḍalam aṣṭāracakraṃ vajrāvalīparivṛtam / tasya nābhopari siṃhāsanaṃ tasyopari candramaṇḍalaṃ / cakrāṣṭāramadhyeṣu candramaṇḍalaṃ devatāsthānam / (<hi rend='bold'>Sdp 162</hi>)\nbāhyamaṇḍalasya devatāsthānaṃ paṭikāyām aṣṭāviṃśaticandramaṇḍalaṃ paśyet / siṃhāsanopari candramaṇḍale / akārādikakārādyakṣaraprajñopāyasvarūpaṃ dravībhūtam ākāśaspharaṇaka samādhisamāpannaṃ bodhicittasvarūpeṇa sattvārthahetusaṃpannamantrarūpaṃ bhavati /</p>\n\n<p>oṃ mune mune mahāmunaye svāhā /</p>\n\n<p>anena mantreṇa śrīśākyasiṃharājaniṣpanno bhavati / sarvanīvāraṇaṃ nāma samādhisamāpannaḥ /\ntatas samādhisamāpanno buddho bhagavān tasya mudrāmantraṃ udāharet /</p>\n\n<p>vajramuṣṭidvayaṃ baddhvā paripāṭyā vikāsayet //</p>\n\n<p>mudreyaṃ dharmacakrasya sarvasaṃsārachedanī //</p>\n\n<p>tadyatheti dṛṣṭāntaḥ /</p>\n\n<p>yathā padmeṣu āsaktā bhramarādyā vibandhitāḥ //</p>\n\n<p>tathā padmavikāsena vibandhā duḥkhamocitāḥ //</p>\n\n<p>tathaiva duḥkhasaṃsāre vibandhās tnbhave gatau //</p>\n\n<p>evaṃ vibandhā mucyante śākyasiṃhakṛpātmanaḥ //</p>\n\n<p>tataś śākyamuner hṛdaye 'kāreṇa candramaṇḍalam / tataś candramaṇḍale sarvāsāṃ mantrāṇi niṣpādyante / vajroṣṇīṣam ārabhya yāvad vajrāveśaparyantaṃ bhāvayet / tato mantrāṇi bhavanti /</p>\n\n<p>oṃ namas sarvadurgatipariśodhanarājāya tathāgatāyārhate samyaksaṃbuddhāya / tadyathā /</p>\n\n<p>oṃ śodhane śodhane sarvapāpaviśodhane śuddhe viśuddhe sarvakarmāvaraṇaviśuddhe svāhā / idaṃ mantram udāharet /</p>\n\n<note><hi rend='bold'>Sdp 164</hi></note>\n<lg>\n<l>athātaḥ saṃpravakṣāmi paripāṭyā yathākramam /</l>\n<l>oṃ vajra huṃ phaṭ /</l>\n<l>niścārya mukhadvāreṇa nirgatya pañcaraśmikaṃ //</l>\n</lg>\n\n<p>samantato daśasu dikṣv avabhāsya sarvasattvānām //</p>\n\n<p>duḥkhasyāntaṃ kariṣyati punar āgatya raśmīnām //</p>\n\n<p>praviśya hṛdaye tataḥ //</p>\n\n<p>mantraraśmidvayaṃ mīlya niṣpannarūpasaṃbhavam //</p>\n\n<p>abhyantaramaṇḍalasya cakrāre pūrvadiśi padmacandrasthaḥ //</p>\n\n<p>vajroṣṇīṣas tathāgato hṛdayād avatīrya niṣīdeta //</p>\n\n<p>hitārthataḥ /</p>\n\n<p>śuklavarṇaprabhādivyo mudrābhūsparśasaṃsthitaḥ //</p>\n\n<p>evaṃ raśmispharaṇasaṃhārapūrvoktena sarvaśaḥ //</p>\n\n<p>spharaṇasaṃhārayogena mantraraśminimilanam //</p>\n\n<p>bimbaniṣpattisaṃpūrṇahṛdayād avatīrya ca //</p>\n\n<p>niṣīdeta yathāsthāne dakṣiṇāreṣu susthitaḥ //</p>\n\n<p>oṃ ratnottama traṃ utsṛjet /</p>\n\n<p>padmasthacandramadhyeṣu ratnoṣṇīṣas tathāgataḥ //</p>\n\n<p>avatīrya hṛdayād buddhalakṣaṇaiḥ samalaṃkṛtaḥ //</p>\n\n<p>nīlavarṇasvabhāvaṃ tu mudreyaṃ varadasya tu //</p>\n\n<p>traidhātukam aśeṣaṃ tu sarvasattvābhiṣekadaḥ //</p>\n\n<p>pūrvavat spharaṇasaṃhāraṃ bimbotpattikrameṇa ca //</p>\n\n<p>oṃ padmottama hrīḥ utsṛjet /</p>\n\n<p>tataḥ paścimārasthapadmopari candramaṇḍale //</p>\n\n<p>raśmibījena niṣpannaḥ padmoṣṇīṣas tathāgataḥ //</p>\n\n<p>hṛdayād nirgato bhūtvā niṣīded anuśāsakaḥ //</p>\n\n<p>padmarāgaprabhādivyo dhyānamudrāvyavasthitaḥ //</p>\n\n<p>oṃ viśvottama aḥ utsṛjet /</p>\n\n<p>uttare cakra ārasthapadmoparīndumaṇḍale //</p>\n\n<p>avatīrya hṛdayād buddho viśvoṣṇīṣas tathāgataḥ //</p>\n\n<p>haritavarṇaprabhājvālyo mudrā cāsyābhayapradaḥ //</p>\n\n<p>viśvakarmakaro buddhaḥ sattvān saṃsārād uttaret //</p>\n\n<note><hi rend='bold'>Sdp 166</hi></note>\n<p>oṃkārenotsṛjed buddhas tejoṣṇīṣas tathāgataḥ //</p>\n\n<p>āgneyāre sthitaḥ samyak padmasthacandramaṇḍale //</p>\n\n<p>savyena sūryaṃ saṃgṛhya vāmahaste kaṭisthitaḥ //</p>\n\n<p>śitaraktakavarṇābhas traidhātukam ābhāsayet //</p>\n\n<p>huṃkārabījasaṃjāto dhvajoṣṇīṣas tathāgataḥ //</p>\n\n<p>utsṛjed hṛdayātīrṇo nairṛtyāre niṣaṇṇakaḥ //</p>\n\n<p>padmasthacandrabimbe ca raktakṛṣṇakavarṇikaḥ //</p>\n\n<p>cintāmaṇidhvajaṃ dhārya sattvamātsaryaśodhakaḥ //</p>\n\n<p>dhīḥkārabījaniṣpannas tīkṣṇoṣṇīṣas tathāgataḥ //</p>\n\n<p>kleśopakleśān saṃchedya vāyavyāre ca utsṛjet //</p>\n\n<p>padmacandre niṣīdeś ca mudrāsya khaḍgadakṣiṇaḥ //</p>\n\n<p>gaganavarṇanibhakāyo vāme pustakadhāriṇaḥ //</p>\n\n<p>krīṃkārabījanirjātaś chatroṣṇīṣas tathāgataḥ //</p>\n\n<p>dharmasvāmī ca sattvānām īśānāre ca utsṛjet //</p>\n\n<p>kundenduvarṇasannibho mudreyaṃ chatradhāriṇaḥ //</p>\n\n<p>sarve te viśvapadmasthā niṣanṇāś candramaṇḍale //</p>\n\n<p>huṃ trāṃ hrīḥ aḥ /</p>\n\n<p>tena mantreṇa uccārya hṛdayād utsṛjanti ca //</p>\n\n<p>caturṣu koṇasthāneṣu padmasthacandramaṇḍale //</p>\n\n<p>lāsyādidevyaś catasraḥ kulavarṇakadhāriṇyaḥ //</p>\n\n<p>sitaṃ pītaṃ raktaṃ viśvavarṇakam //</p>\n\n<p>teṣāṃ mudrā vidhīyate yathoktitam //</p>\n\n<p>tenaiva mantram uccārya utsṛjed hṛdayād api //</p>\n\n<p>dhūpādidevyaś catasraḥ padmasthacandramaṇḍale //</p>\n\n<p>caturṣu koṇasarveṣu varṇakulakrameṇa tu //</p>\n\n<p>oṃ sarvasaṃskārapariśuddhe dharmate gaganasamudgate svabhāvaviśuddhe mahānayaparivāre svāhā /</p>\n\n<p>mantreṇa utsṛjet pūrvadvārapārśvadvaye sthitāḥ //</p>\n\n<p>maitreyādicatuṣkasya padmasthacandramaṇḍale //</p>\n\n<p>sattvaparyaṃkinaḥ sarve mudrāvarṇakramena tu //</p>\n\n<p>pītavarṇaprabhādivyo nāgapuṣpakadakṣiṇe //</p>\n\n<p>vāmena kuṇḍikāṃ gṛhya maitrīcittaviśuddhitaḥ //</p>\n\n<p>dvitīyo 'moghadarśī tu pītavarṇaprabhojvalaḥ //</p>\n\n<p>vāmahastakaṭinyasto dakṣiṇapadmanetrakaḥ //</p>\n\n<note><hi rend='bold'>Sdp 168</hi></note>\n<p>tṛtīyo bodhisattvaś ca nāmnāpāyajahasya ca //</p>\n\n<p>śvetavarṇaprabhājvālo mudrā aṃkuśadhāriṇaḥ //</p>\n\n<p>caturthaḥ sarvaśokatamanirghātanamatis tathā //</p>\n\n<p>sitapītamiśravarṇābho mudrā daṇḍadhāriṇaḥ //</p>\n\n<p>vāmamuṣṭikaṭinyastaḥ sattvaparyaṃkinā sthitaḥ //</p>\n\n<p>catvāro bodhisattvāś ca dakṣiṇadvāre pratiṣṭhitāḥ //</p>\n\n<p>prathamo gandhahastī ca sitaśyāmaś ca varṇakaḥ //</p>\n\n<p>mudreyaṃ dakṣiṇahaste gandhaśaṃkhaṃ prapūritam //</p>\n\n<p>vāmahastakaṭinyastaḥ sarvāvaraṇaśodhanaḥ //</p>\n\n<p>dvitīyo śūraṃgamo nāma sarvakleśapramocakaḥ //</p>\n\n<p>sphaṭikavarṇaprabhādivyo mudreyaṃ khaḍgadhāriṇaḥ //</p>\n\n<p>vāmahastakaṭinyastaḥ sattvānāṃ duḥkhaśantakaḥ //</p>\n\n<p>tṛtīyaḥ gaganagañjaḥ sarvābharaṇabhūṣitaḥ //</p>\n\n<p>sitapītamiśravarṇābhaḥ sarvāvaraṇavarjitaḥ //</p>\n\n<p>mudreyaṃ dakṣiṇahaste padmasthadharmagañjataḥ //</p>\n\n<p>vāmahastakaṭinyastaḥ sarvākāśadhanadharaḥ //</p>\n\n<p>caturtho jñānaketuś ca sarvāśāparipūrakaḥ //</p>\n\n<p>nīlavarṇakasaṃkāśaś cintāmaṇidhvajadharaḥ //</p>\n\n<p>vāmamuṣṭikaṭinyastaḥ dāridraduḥkhamocakaḥ //</p>\n\n<p>paścimadvāra āsīnaḥ padmasthacandramaṇḍale //</p>\n\n<p>prathamam amṛtaprabhaś candravarṇavirājitaḥ //</p>\n\n<p>amṛtakalaśaṃ saṃdhārya mukuṭaṃ ratnapāṇinā //</p>\n\n<p>vāmamuṣṭikaṭinyasto vistīrṇam āyurdāyakaḥ //</p>\n\n<p>dvitīyaś candraprabho nāmājñānatamadhvaṃsakaḥ //</p>\n\n<p>śuklavarṇatanudivyo mudrā dakṣiṇapāṇinā //</p>\n\n<p>padmasthacandrabimbaṃ tu vāmamuṣṭikaṭisthitaḥ //</p>\n\n<note><hi rend='bold'>Sdp 170</hi></note>\n<p>tṛtīyo bhadrapāleti sitaraktaṃ tu varṇikaḥ //</p>\n\n<p>sarvadharmaprakāśako mudrā dakṣiṇapāṇinā //</p>\n\n<p>jvalitaratnaṃ saṃdhārya vāmamuṣṭikaṭisthitaḥ //</p>\n\n<p>caturtho bodhisattvaś ca jālinīprabhasaṃjñitaḥ //</p>\n\n<p>raktavarṇaprabhādivyo vajrapañjaradhāriṇaḥ //</p>\n\n<p>prathamabuddhaputras tu vajragarbhetināmataḥ //</p>\n\n<p>sitanīlavarṇasaṃyukto mudrā dakṣiṇapāṇinā //</p>\n\n<p>utpalaṃ vajrasaṃyuktaṃ vāmamuṣṭikaṭisthitaḥ //</p>\n\n<p>dvitīyo akṣayo nāma matir anteṣu saṃsthitaḥ //</p>\n\n<p>kundenduvarṇasaṃkāśo mudrāhastadvayena tu //</p>\n\n<p>jñānakalaśaṃ saṃdhārya sarvasattvān prapīnayet //</p>\n\n<p>tṛtīyo buddhaputraś ca pratibhākūṭasaṃjñitaḥ //</p>\n\n<p>raktavarṇaprabhājvālo mudrā dakṣiṇapāṇinā //</p>\n\n<p>padmastharatnakūṭaṃ tu vāmamuṣṭikaṭisthitaḥ //</p>\n\n<p>caturtho bodhisattvaś ca samantabhadranāmataḥ //</p>\n\n<p>suvarṇavarṇasaṃkāśo mudrā dakṣiṇapāṇinā //</p>\n\n<p>ratnamañjarikādivyaṃ vāmamuṣṭikaṭisthitaḥ //</p>\n\n<p>evaṃ rūpeṇa saṃyuktā bodhisattvakṛpātmanaḥ //</p>\n\n<p>maṇḍalarājāgrī nāmasamādhiḥ /\n<note><hi rend='bold'>Sdp 172</hi></note>\noṃ mune mune mahāmunaye svāhā /\noṃ namas sarvadurgatipariśodhanarājāya tathāgatāyārhate samyaksaṃbuddhāya l tadyathā /</p>\n\n<p>oṃ śodhane śodhane sarvapāpaviśodhane śuddhe viśuddhe sarvakarmāvaraṇaviśuddhe svāhā /</p>\n\n<p>anena mantreṇa śrīśākyasiṃharājapramukhasaptatriṃśaddevatāparipūrṇaṃ bhāvayet / tataḥ paścād jñānamaṇḍalam ākarṣayet /</p>\n\n<p>dvārodghāṭanaṃ kṛtvā mantramudrāsamāyutaḥ //</p>\n\n<p>vajramuṣṭidvayaṃ baddhvā tarjanī dve prasārayet //</p>\n\n<p>kaniṣṭhāṃ śṛṃkhalīkṛtya dvārodghāṭanamudrayā //</p>\n\n<p>oṃ sarvavid dvāram udghāṭaya huṃ /</p>\n\n<p>dvārodghāṭanamantramudrayā dvāram udghāṭayet /\nvajracakramudrayā maṇḍalaṃ parikalpayet /</p>\n\n<p>oṃ sarvavid vajracakre huṃ /</p>\n\n<p>bāhubhyāṃ vajrabandhena vajrachaṭakavimokṣaṇe //</p>\n\n<p>śrīśākyarājayogātmā sarvabuddhān samājayet //</p>\n\n<p>vāme chaṭakatālena samatālena siddhyati //</p>\n\n<p>dakṣiṇena tu tāloktaṃ saṃnipātāv ubhāv api //</p>\n\n<p>oṃ vajrasamāja jaḥ huṃ vaṃ hoḥ /</p>\n\n<p>asyā ājñāyā mātreṇa saparṣaccakrasaṃcayaḥ //</p>\n\n<p>sarvabuddhāḥ samāyānti kā kathānyeṣu varttate //</p>\n\n<p>tato 'grata ākāśadeśe maṇḍalacakraṃ dṛṣṭvā vajrayakṣamantreṇa / japtārghabhājane sthitagandhavāriṇā saṃprokṣyācamanaṃ dadyāt / tato 'rghamudrayārghaṃ dadyāt / tataḥ pādyamudrayā pādyaṃ dadyāt / tataḥ /</p>\n\n<p>vajrapuṣpe huṃ / vajradhūpe huṃ / vajradīpe huṃ / vajragandhe huṃ /</p>\n\n<p>vajrayakṣamantreṇa vighnān utsārya maṇḍaleṣu praveśayet /\n<note><hi rend='bold'>Sdp 174</hi></note>\ntataś caturmudrāḥ /</p>\n\n<p>prathamaṃ pūrvoktavidhimudrayā samayamudrā nibandhayet / tataḥ pūrvoktamantreṇa dharmamudrā vidhīyate / tataḥ karmamudrāmantreṇa karmamudrāṃ badhmyāt / tato mahāmudrāmantreṇa mahāmudrāṃ badhnīyāt /</p>\n\n<p>tato vajroṣṇīṣāditathāgataiḥ sattvavajrīratnavajrīdharmavajrīkarmavajrīṃ sphārayitvā samāṇḍaleyadevatāśrīśākyarājapramukhavajrāveśaparyantam abhiṣekaṃ dadyāt / pañcābhiṣekādhipatMaśaparyantaṃ dadyāt / abhiṣekānantaram /</p>\n\n<p>oṃ sarvatathāgatadhūpapūjāmeghasamudraspharaṇasamaye huṃ /\noṃ sarvatathāgatapuṣpapūjāmeghasamudraspharaṇasamaye huṃ /\noṃ sarvatathāgatadīpapūjāmeghasamudraspharaṇasamaye huṃ /\noṃ sarvatathāgatagandhapūjāmeghasamudraspharaṇasamaye huṃ /\ntato lāsyādicatuṣṭayena pūjayet /\nvajram ullālayan vajravācāśatākṣarapūrvavat stutiṃ kuryāt / tataḥ /</p>\n\n<lg>\n<l>asamācalāsamitasāradharmiṇaḥ /</l>\n<l>karuṇātmakā jagati duḥkhahāriṇaḥ /</l>\n<l>asamantasarvaguṇasiddhidāyinaḥ //</l>\n</lg>\n\n<p>asamācalāsamavarāgradharmiṇaḥ //</p>\n\n<p>gagane samopamagatā na vidhyate //</p>\n\n<p>guṇareṇureṇukaṇikāpy asīmike //</p>\n\n<p>sphuṭasattvadhātuvarasiddhidāyiṣu //</p>\n\n<p>vigatopameṣu asamantasiddhiṣu //</p>\n\n<p>satatāmalā karuṇavegatotthitā //</p>\n\n<p>praṇidhānasiddhir anirodhadharmatā //</p>\n\n<p>jagato 'rthasādhanaparāsamantinī //</p>\n\n<p>satataṃ virocati mahākṛpātmanām //</p>\n\n<p>na nirodhatāṃ karuṇacārikācarā //</p>\n\n<p>vrajate trilokavarasiddhidāyikā //</p>\n\n<p>amitāmiteṣu susamāptitāṃ gatā //</p>\n\n<p>sugatiṃ gateṣv api aho sudharmatā //</p>\n\n<note><hi rend='bold'>Sdp 176</hi></note>\n<p>samayāgrasiddhivaradā dadantu me //</p>\n\n<p>varadānatā sugatitāṃ gatā sadā //</p>\n\n<p>sakalatrilokavarasiddhidāyikā //</p>\n\n<p>sugatatriyādhvagatitā anāvṛtā //</p>\n\n<p>sarvatra jihvāśatamukhena stotropahāram adhimucya vajraghaṇṭādharaḥ stutiṃ karyāt /</p>\n\n<p>tato daśasu dikṣu sarvatathāgatabodhisattvebhyo laukikalokottarabāhyadevatābhyaś ca sarvapūjābhir balividhim upakaraṇena sahitaṃ baliṃ dadyāt /</p>\n\n<p>subahupāṭhāṃ paṭhet /</p>\n\n<p>ādau chaṭādiśabdenākarṣayet pāparāśayaḥ //</p>\n\n<p>trilokavijayamudreṇa tryakṣarādisamanvitaṃ //</p>\n\n<p>sarvāpāyasamāpattilokadhātum aśeṣataḥ //</p>\n\n<p>ākarṣaṇam uddharaṇabandhavināśanāni //</p>\n\n<p>catvāri mantrāṇī suyojanāni /</p>\n\n<lg>\n<l>tāḍyādimantraiḥ sitasarṣapatāḍamānaiḥ /</l>\n<l>prakṣālyam asthi sitavastrasahitam //</l>\n</lg>\n\n<p>oṃ śodhana ityādimantreṇa udakena kṣālayet trayabhavanamalaṃ /\noṃ kaṃkaṇītyādimantreṇa kṣalayet pañcagavyena /\noṃ ratne ratna ityādimantreṇa kṣālayet sarvagandhataḥ /\noṃ amoghāvaraṇetyādimantreṇa kṣālayet kṣīragāvitaḥ /\noṃ amṛte amṛta ityādimantreṇa kṣālayet madyam uttamam /\noṃ puṇye puṇya ityādimantreṇodakena kṣālayet antarāntataḥ /</p>\n\n<p>punar maṃgalagāthāṃ pāṭhayed abhiṣiñcet / mārgaśodhanaṃ kartavyaṃ / dhūpādideyāś caturvidhamantrāḥ /</p>\n\n<note><hi rend='bold'>Sdp 178</hi></note>\n<p>hastamātram idaṃ kuṇḍaṃ kartavyaṃ homayet tataḥ //</p>\n\n<p>anusmṛtya ca taṃ sattvam apāyagatisaṃsthitam //</p>\n\n<p>homayet śubhasaṃtānaḥ pāpāvaraṇaśāntaye //</p>\n\n<p>ghṛtakṣīrasamākṣikair lājāsarṣapamiśritaiḥ //</p>\n\n<p>tilataṇḍulavrīhyādi samidhāsu karadvayam //</p>\n\n<p>anyāny api tu karmāṇi yathā pūrvaṃ tathā kuryāt //</p>\n\n<p>tena saṃpadyate kṣipraṃ sattvānāṃ ca sukhāvaham // iti /</p>\n\n<p>karmarājāgrīnāmasamādhiḥ /</p>\n\n<p>tasmiṃś ca sattve kṛte sati / tatas te nārakaduḥkhād vimuktāḥ santas tuṣiteṣu sarvasattvahitakāriṇaḥ / sugatavad utpannāḥ / tata indreṇa sahitamahāyaśaso devā nṛtyanto 'nantaiḥ pūjāmeghair iha janmani tathāgatapūjārthaṃ puraskṛtya devagaṇā utpātitabodhicittā divyanānāvidhapuṣpadhūpadīpagandhachatradhvajapatākādibhir anekākārābhiś ca śobhitam / vastraratnavarṣādibhiś ca paripūritaṃ kurvanti sma nandanavanam / tato mahāścaryaṃ bhūtam /</p>\n\n<p>II\natha bhagavān vajrapāṇir bodhisattvo bhagavato 'dhiṣṭhānena mantrakalparājottarakalpam abhāṣata / vīrāsanād utthāya praharṣan vajram ullalayan śākyādhipaṃ nandan munīśvaraṃ praṇamya sarvāvaraṇaviśodhanavajraṃ nāma samādhiṃ samāpadyedaṃ durgatipariśodhanaṃ nāma hṛdayaṃ svahṛdayād niścacāra /</p>\n\n<p>oṃ sarvapāpadahanavajra huṃ phaṭ /\noṃ sarvāpāyaviśodhanavajra huṃ phaṭ /\noṃ sarvakarmāvaraṇāni bhasmīkuru huṃ phaṭ /\noṃ bhruṃ vināśayāvaraṇāni huṃ phaṭ /\noṃ druṃ viśodhayāvaraṇāni huṃ phaṭ /\noṃ jvala jvala dhaka dhaka hana hanāvaraṇāni huṃ phaṭ /\noṃ sruṃ sara sara prasara prasarāvaraṇāni huṃ phaṭ /\noṃ huṃ hara hara sarvāvaraṇāni huṃ phaṭ /\noṃ huṃ phaṭ sarvāvaraṇāni sphoṭaya huṃ phaṭ /\noṃ bhṛta bhṛta sarvāvaraṇāni huṃ phaṭ /\noṃ traṭa traṭa sarvāvaraṇāni huṃ phaṭ /\noṃ chinda chinda vidrava vidrava sarvāvaraṇāni huṃ phaṭ /\noṃ daha daha sarvanarakagatihetuṃ huṃ phaṭ /\noṃ paca paca sarvapretagatihetuṃ huṃ phaṭ /\noṃ matha matha sarvatiryaggatihetuṃ huṃ phaṭ /</p>\n\n<p>tatas teṣām upakaraṇāny abhāṣata /</p>\n\n<p>oṃ sarvapāpaviśodhani dhama dhama dhūpaya huṃ phaṭ /\noṃ sarvadurgativiśodhani puṣpavilokini huṃ phaṭ /\noṃ sarvāpāyaviśodhani jñānālokakari huṃ phaṭ /\noṃ sarvāpāyagatināśani gandha huṃ phaṭ /\noṃ narakagatyākarṣaṇi huṃ phaṭ /\noṃ sarvanarakagatyuddharaṇi huṃ phaṭ /\noṃ sarvāpāyabandhanavimocani huṃ phaṭ /\noṃ sarvāpāyagatigahanavināśani huṃ phaṭ /</p>\n\n<note><hi rend='bold'>Sdp 182</hi></note>\n<lg>\n<l>tato maṇḍalam abhāṣata /</l>\n<l>cakrāntaraṃ tu maṇḍalam aṣṭāraiś ca subhūṣitam //</l>\n</lg>\n\n<p>nābhinemikasaṃyuktam abhyantarāvaraṇikam //</p>\n\n<p>saṃlikhya nābhau śākyādhipendramuniṃ saṃlikhet //</p>\n\n<p>tato vīrāgrato likhed vajrapāṇiṃ mahābalam //</p>\n\n<p>pṛṣṭhato 'bhisaṃlikhec cakravartinaṃ ca //</p>\n\n<p>dakṣiṇe jayoṣṇīṣaṃ ca vāmato vijayaṃ likhet //</p>\n\n<p>tejorāśim apy āgneyāṃ sitātapatram aiśānyām //</p>\n\n<p>vikiriṇaṃś caiva vāyavyāṃ nairṛtyāṃ vidhvaṃsakaṃ likhet//</p>\n\n<p>tato bāhyaṃ saṃlikhet /</p>\n\n<p>caturaśraṃ caturdvāraṃ catustoraṇaśobhitam //</p>\n\n<p>vīreṇāṃkuśapāśasphoṭaghaṇṭāḥ sthāpanīyāḥ //</p>\n\n<p>sarvakoneṣu puṣpādayo lekhyāḥ //</p>\n\n<p>tataḥ sraggandhagandhādinā svakāyam anulepayet //</p>\n\n<p>tathaiva vajrācāryaḥ praviśet / jaḥ huṃ vaṃ hoḥ / bhagavan ehi mahākaruṇika dṛśya hoḥ / iti / sarvadevān ākarṣayet / tathaiva praveśyābhiṣiktāḥ sarvadurgatibhyo vimuktāḥ svargalokottarabhūmiṣūdpadyante / sarvasiddhayo 'pi siddhyanti / samyaksaṃbodhiś cāvaśyaṃ prāpyate / pūrvavat sarvakarmāṃ kurvanti / sarvatrāpratihatā bhavanti / unmārjanena sarvajvaragrahādīn mokṣayanti / vajrapāṇir huṃkāreṇa sarvakarmāṇi karoti / anyakalpavidhināpi sarvasādhako bhavati / devanāgayakṣagandharvāsurarākṣasādīnāṃ durgativaśībhūtānāṃ sarvapratibimbādikam abhilikhya japahomābhiṣekaiḥ sarvadurgatibhyo muktir bhavati / atha bhagavān vajradharaḥ siṃhāvalokitena bhagavato mukham avalokya praṇamyaitad avocat / bhagavan paramamudrālakṣaṇam uttamam ābhāṣe karuṇāvedanāvaśagacittena sarvajinā adhiṣṭhānaṃ kurvanti /</p>\n\n<note><hi rend='bold'>Sdp 184</hi></note>\n<p>samādhistho lalā@ṭe 'ñjaliṃ kṛtvā praṇamet / buddhānāṃ praṇāmamudrā / yogavit kaṇṭhapradeśe 'ñjaliṃ mukulitapadmākṛtiṃ kuryāt / padmakule padmamudrā / hṛdi vajrāñjaliṃ kṛtvā madhyamāṃgulīsūcīyojayati / vajrakule samayamudrā / vāmahastam uttānam utsaṃge sthāpayitvā tasyopari dakṣiṇaṃ vyavasthāpyāṃguṣṭhadvayaṃ yojayitvā śāntaṃ dṛṣṭvā nirīkṣayet / iyaṃ tathāgatakule samādhimudrā samayaḥ /</p>\n\n<p>tām eva parivartyānyonyaṃ yojayitvā kaniṣṭhāṃguṣṭhakāni śṛṃkhalākārāṇi baddhvā hṛdi sthāpayet / iyaṃ vajrakule samayamudrā / pūrṇāñjaliṃ kṛtvā kanyasāṃguṣṭhau sūciṃ dhārayec cheṣān prasārayet / iyaṃ padmakule padmamudrā /</p>\n\n<p>vajrabandhaṃ dṛḍhīkṛtya madhyamāṃguliṃ vajrasūcīkṛtya kanyasāṃguṣṭhau prasārayet / iyaṃ vajrapāṇer vajramudrā / tasyā eva kaniṣṭhāṃguṣṭhadvayaṃ tathaiva kṛtvā tarjanyanāmike padmapatrākāraiḥ kuryāt / iyaṃ sarvadurgatipariśodhanarājasya sarvaśodhanamudrā / tasyā eva tarjanyanāmike ratnākāraṃ kuryāt / iyam abhiṣekamudrā / kanyasāṃguṣṭhau pṛthak pṛthag yojayitvā śeṣāḥ prasāritāḥ / sarvaprasahanamudrā /</p>\n\n<p>vāmahastas tathaiva parivartitaḥ sarvakarmikamudrā /\nañjaler ūrdhvakṣepād dhūpamudrā /\ntasyā evādhaḥkṣepāt puṣpamudrā /\nsaiva śaṃkhākāro gandhamudrā /\netām eva prasāritāṃ dhārayed balimudrā /\ntasyā eva madhyamādvayād antaram arpaṇamudrā /\nvajrabandhamadhyamādvayaṃ madhye parvabhaṃgaṃ kṛtvā sarvāṃgulīḥ prasārayed vikīriṇamudrā /\ntasyā eva kanyasādvayāṃguṣṭhadvayam ākṛṣṭaṃ vidhvaṃsanamudrā /\nsaivāñjaliḥ prabhākāras tejorāśimudrā /\ntām evoṣṇīṣasthāne bhrāmayet sitātapatramudrā /\nvajrabandhe kanyasāṃguṣṭhadvayaṃ śṛṃkhalākāreṇa baddhvordhvaṃ bhrāmayet / cakramudrā /\n<note><hi rend='bold'>Sdp 186</hi></note>\nvajrabandhe madhyame vajrākāreṇa tarjanyo ratnākārau kṛtvā śeṣāḥ prabhākārā jayoṣṇīṣamudrā /\ntathaiva tarjanīdvayaṃ vajrīkṛtya śeṣāṃgulyo baddhvā vajrākārāh kuryād vijayāsya /\ndakṣiṇena varadā vāmenābhayadā tathāgatī /\nvajrabandhe tarjanīdvayaṃ vajrākāraṃ kuryād vajramudrā /\netasyā evāṃguladakṣiṇatarjanyākṛṣṭāṃkuśī /\nsaiva ropākārā śaraḥ / saivāgrāṃguṣṭhā sthāpitā sādhumateḥ /\nsaiva madhye bhagnā ratnam /\ntasyā evāṃgulayaḥ prabhākārās tejaḥ /\ntām evoṣṇīṣe sthāpayet ketumudrā /\ntām evāgrataḥ sthāpayed vāśamudrā /\nsaiva padmākārā padmā /\nsaivāgrākṛṣṭā khaḍgaḥ /\ntām eva valayākārāṃ kuryāc cakram /\ntām eva padmapatrākārāṃ jihvā /\nsaivāgraprasāritā viśvā /\nsaiva suprasāritā rakṣā /\nsaivāgrataḥ kuṃcitā yakṣā /\nsaivākuṃcitā bandham /\ntasyā eva tarjanīdvayaṃ kuṃcitam aṃkuśam /\nsaivāgragrastā pāśaḥ /\nsaivānyonyaṃ granthitā sphoṭaḥ /\ntām eva cālayed toṣā /</p>\n\n<p>atha khalu bhagavān vajrapāṇis taṃ śakrabrahmāpramukhaṃ mahāparṣadmaṇḍalam avalokya sādhukāraiḥ saṃtoṣya sādhu sādhu śakrapramukhā devaputrā yad yuṣmākam īdṛśaṃ pratibhānaṃ sajātaṃ tat sādhu pratipadyadhvaṃ deśayāmi /</p>\n\n<note><hi rend='bold'>Sdp 188</hi></note>\n<p>atha khalu bhagavān vajrapāṇiḥ sarvāmitāyusspharaṇasaṃbhavavajraṃ nāma samādhiṃ samāpadyāparimitāyuḥpuṇyajñānasaṃbhāravardhanaṃ nāma sarvatathāgatahṛdayaṃ svahṛdayād niścacāra /</p>\n\n<p>oṃ puṇye puṇye mahāpuṇye 'parimitapuṇye 'parimitāyuḥpuṇyajñānasaṃbhāropacayakāriṇi svāhā /</p>\n\n<p>asyāṃ sarvatathāgatahṛdayadhāraṇyāṃ bhāṣitamātrāyāṃ sarvāpāyāḥ praśāntā mocitaś cātmā sarve narakapretatiryaggatipannāḥ sattvāḥ prajānanti /</p>\n\n<p>sarve ca lokadhātavo 'vabhāsitā avabhāsya ca dvādaśakāraṃ buddhakṛtyaṃ kṛtvā tasmin eva sarvatathāgatahṛdayadharmākṣare praviṣṭāny abhūvan /</p>\n\n<p>atha khalu bhagavān punar apy amitāyurvajraprabhākarīṃ nāma samādhiṃ samāpadyemaṃ sarvatathāgatāyurvajraṃ nāma hṛdayadhāraṇīm abhāṣata /</p>\n\n<p>oṃ amṛte 'mṛte 'mṛtodbhave 'mṛtasaṃbhave 'mṛtavikrāntagāmini sarvakleśakṣayaṃkari svāhā /</p>\n\n<p>athāsyāṃ bhāṣitamātrāyāṃ tathaiva sarvasattvānāṃ sarvaduḥkhāni praśāntāni /</p>\n\n<p>atha bhagavān punar apy amoghāvaraṇavināśanīṃ nāma samādhiṃ samāpadyemaṃ sarvatathāgatāvaraṇatroṭanaṃ nāma hṛdayadhāraṇīṃ svahṛdayād niścacāra /</p>\n\n<p>oṃ kaṃkaṇi kaṃkaṇi rocani rocani troṭani troṭani pratihana pratihana sarvakarmaparaṃparāṇi sarvasattvānāṃ svāhā /</p>\n\n<p>asyāṃ bhāṣitamātrāyāṃ tathaiva sarvam abhūt /</p>\n\n<p>atha khalu bhagavān punar api sarvāvaraṇavimalaviśuddhivajraṃ nāma samādhiṃ samāpadyemāṃ sarvatathāgatāśeṣāvaraṇavināśanīṃ nāma hṛdayadhāraṇīṃ svahṛdayād niścacāra /</p>\n\n<p>oṃ ratne ratne mahāratne ratnasaṃbhave ratnakiraṇe ratnamālāviśuddhe śodhaya sarvapāpaṃ huṃ phaṭ /</p>\n\n<p>asyāṃ bhāṣitamātrāyāṃ sarvamārabhavanāni dhvastāni vidhvaṃsitāny abhūvan /</p>\n\n<note><hi rend='bold'>Sdp 190</hi></note>\n<p>atha khalu bhagavān punar apy amoghāpratihatasarvāvaraṇavidhvaṃsanināmasamādhiṃ samāpadyemāṃ sarvatathāgatahṛdayadhāraṇīṃ svahṛdayād niścacāra /</p>\n\n<p>om amoghāpratihatasarvāvaraṇavināśani hara hara huṃ phaṭ /</p>\n\n<p>asyāṃ bhāṣitamātrāyāṃ sarvopamalokadhātuḥ kampitaḥ prakampitaḥ saṃprakampitaś calitaḥ pracalitaḥ saṃpracalitaḥ kṣubhitaḥ prakṣubhitaḥ saṃprakṣubhitaḥ /\nanekāny āścaryādbhutāni loke saṃdṛśyante sma /\ntathaiṣāṃ maṇḍalaṃ bhavati /</p>\n\n<p>caturasraṃ caturdvāraṃ catuḥpārśve samanvitam //</p>\n\n<p>catustoraṇasaṃyuktaṃ neminiryūhasaṃyutam //</p>\n\n<p>tasyābhyantarato lekhyaṃ cakramaṇḍalam uttamam //</p>\n\n<p>caturārasamāyuktaṃ nābhimaṇḍalam uttamam //</p>\n\n<p>tasya madhye likhed nāthaṃ vajrapāṇiṃ mahābalam //</p>\n\n<p>vajraghaṇṭākaraṃ saumyaṃ pūrṇenduhasitānanam //</p>\n\n<p>pūrvāramadhyabhāgeṣu likhed akṣobhyanāyakam //</p>\n\n<p>dakṣiṇena likhed ratnaṃ paścimenāmbujottamam //</p>\n\n<p>uttareṇāmoghākhyātaṃ likhed vīraṃ mahābalam //</p>\n\n<p>cakravartikṛtāṭopān likhet sarvatathāgatān //</p>\n\n<p>candramaṇḍalasaṃkāśān sarvābharaṇabhūṣitān //</p>\n\n<p>varadābhayahastān tu vajraparyaṃkasusthitān //</p>\n\n<p>koṇabhāgeṣu sarveṣu lekhyā dhūpādayas tathā //</p>\n\n<p>dvārapālāś ca te lekhyāḥ kruddhāḥ krodhaparāyaṇāḥ //</p>\n\n<p>tataḥ praviśya svayaṃ yogī ākarṣayed mantradevatāḥ //</p>\n\n<p>jaḥ huṃ vaṃ hoḥ bhagavan vajra ehy ehi samayas tvam //</p>\n\n<p>tataś cāgataṃ nāthaṃ pūjayitvā samāsataḥ //</p>\n\n<p>praveśayed mṛtyuhānāya mṛtyūragabhayāni ca //</p>\n\n<p>oṃ vajrasamaye huṃ /</p>\n\n<p>vajraterintirīṃ baddhvā praveśayed ratnakarānvitam //</p>\n\n<p>puṣpamālānvito vāpi kṣepayed maṇḍale tu tam //</p>\n\n<p>oṃ pratīccha vajra huṃ /</p>\n\n<note><hi rend='bold'>Sdp 192</hi></note>\n<p>tataḥ samayaṃ deyaṃ / oṃ vajrasamaye huṃ /\ntato 'nenodghāṭayed vajram / oṃ vajrahāsodghāṭaya huṃ /\ntato 'nena darśayet / oṃ vajra dṛśya hoḥ /\ntato 'bhiṣekam anena dadyāt /\noṃ vajrābhiṣiñca huṃ / oṃ buddhābhiṣiñca oṃ / oṃ ratnābhiṣiñca trāṃ /\noṃ padmābhiṣiñca hrīḥ / oṃ karmābhiṣiñca aḥ /\ntataḥ kalaśābhiṣekaṃ dadyāt /\noṃ vajrakalaśābhiṣiñca huṃ / oṃ buddhakalaśābhiṣiñca oṃ /\noṃ ratnakalaśābhiṣḥiñca trāṃ / oṃ padmakalaśābhiṣiñca hrīḥ /\noṃ karmakalaśābhiṣiñca aḥ /\noṃ mālābhiṣiñca trāṃ / oṃ vajrapaṭāvalambanābhiṣiñca trīṃ /\noṃ buddhamudrābhiṣiñca om / oṃ vajramudrābhiṣiñca huṃ /\noṃ ratnamudrābhiṣiñca trāṃ / oṃ padmamudrābhiṣiñca hrīḥ /\noṃ karmamudrābhiṣiñca aḥ /\noṃ vajranāmābhiṣiñca oṃ huṃ trāṃ hrīḥ aḥ / oṃ karmābhiṣiñca huṃ aḥ /\noṃ vajracakrābhiṣiñca huṃ bhrūm /\noṃ vajracakrādhipatis tvām abhiṣiñca (yet) oṃ oṃ oṃ / huṃ huṃ huṃ / trāṃ trāṃ trāṃ / hrīḥ hrīḥ hrīḥ / aḥ aḥ aḥ /\noṃ vajradhāriṇy abhiṣiñca huṃ / oṃ tathāgatadhāriṇy abhiṣiñca oṃ /\noṃ ratnadhāriṇy abhiṣiñca trāṃ / oṃ padmadhāriṇy abhiṣiñca hrīḥ /\noṃ karmadhāriṇy abhiṣiñca aḥ /\noṃ sarvatathāgataguhyābhiṣiñca om / oṃ vajraguhyābhiṣiñca huṃ /\noṃ ratnaguhyābhiṣiñca trāṃ / oṃ padmaguhyabhiṣiñca hrīḥ /\noṃ karmaguhyābhiṣiñca aḥ /\noṃ prajñopāyasamāyogābhiṣiñca huṃ aḥ /</p>\n\n<note><hi rend='bold'>Sdp 194</hi></note>\n<p>evam abhiṣiñcyāyurvardhanīṃ vidyāṃ dadyāt / oṃ vajrāyuṣi huṃ aḥ /\nasyaḥ sādhanaṃ bhavati /</p>\n\n<p>vajrāyur bhagavāñ candramaṇḍalārūḍhaś candrābhaḥ sarvābharaṇamaṇḍitaḥ / abhayahasto varadaś ca / amṛtaṃ kṣarantaṃ / tasyādhastāt sādhakaṃ prasāritāṃjalihastaṃ ūrdhvamukhaṃ bhagavantaṃ nirīkṣayantaṃ likhet / pañcopacāreṇa pūjāṃ kṛtvā tasyāgrataḥ śatasahasraṃ japet /</p>\n\n<p>tataḥ pūrṇamāsyāṃ mahatīṃ pūjāṃ kṛtvā kapilāgoghṛtaṃ nave bhāṇḍe sthāpya vāmavajreṇākramya bhagavantaṃ pradhyāyan sakalāṃ rātrīṃ japet / tato gandhaṃ vinasyati / apūrvaṃ vā gandham udvahati / ūṣmā dhūmaḥ śikhā vā niścarati / raśmyulkā pramuñcati / evam ādibhir nimittais tad ghṛtaṃ navanītaṃ tailaṃ vā / udakaṃ dadhi kṣīraṃ madyaṃ rudhiraṃ vasām asthikāṃ vā / māṃsaṃ vānyatamaṃ vā saṃprasādhya pratyūṣe rakṣādikaṃ ca kṛtvā / ātmānaṃś ca saṃśodhya pibed bhakṣayet / yathā nimittena yāvadā candrārkāyur bhavati / vajrasattvaś ceti / adhamenādhamā siddhir bhavet / nātra saṃśayaḥ / nirmittena bhavel loke nirvyādhir medhānvitaḥ / valipalitasukhātmā dṛḍhakāyaḥ śatāyuḥ / anyāny api karmāṇi śāntipuṣṭivaśādikaṃ karoty avicāreṇa jāpamātrāt / na saṃśayaḥ /</p>\n\n<p>atha catvāro mahārājāno bhagavantaṃ vajrapāṇiṃ praṇipatyaivam āhuḥ / vayam api bhagavan sarvasattvānām arthāya hitāya sukhāya svakasvakāni hṛdayāni bhāṣayāmaḥ / ājñāpayatu bhagavān ājñāpayatu vajradhṛk / sādhu sādhu mahārājāno deśayadhvam aham anumode / adhitiṣṭhāmi svasamayam /</p>\n\n<p>atha vaiśravaṇo mahāyakṣarājā bhagavadanujñāto 'numodito 'dhiṣṭhitas svahṛdayaṃ svahṛdayād niścacāra / oṃ vaiḥ / atha dhṛtarāṣṭras tathaiva svahṛdayam abhāṣata / oṃ dhṛḥ / atha virūḍhakaḥ kumbhāṇḍamahārājā svahṛdayam abhāṣata / oṃ viḥ / atha virūpākṣo nāgamahārājā tathaiva svahṛdayam abhāṣata / oṃ kṣaḥ /</p>\n\n<note><hi rend='bold'>Sdp 196</hi></note>\n<p>atha teṣāṃ maṇḍalaṃ bhavati /</p>\n\n<p>caturasraṃ caturdvāraṃ pañcamaṇḍalamaṇḍitam //</p>\n\n<p>tasya madhye likhed nāthaṃ vajrapāṇiṃ sagarvitam //</p>\n\n<p>tasya vāme pārśve tu likhed vaiśravaṇaṃ śubham //</p>\n\n<p>gadānakulikāhastaṃ ratnābharaṇamaṇḍitam //</p>\n\n<p>sthūlaṃ siṃhāsanārūḍhaṃ hemavarṇaṃ mahādyutim //</p>\n\n<p>bhadrakumbhādiratnaughavarṣayantaṃ likhed budhaḥ //</p>\n\n<p>purato dhṛtarāṣṭraṃ tu vīṇāvādanatatparam //</p>\n\n<p>lalitaṃ śyāmavarṇaṃ tu sarvābharaṇabhūṣitam //</p>\n\n<p>dakṣiṇena likhed vīraṃ khaḍgahastaṃ virūḍhakam //</p>\n\n<p>paścimena virūpākṣaṃ vajrapāśadharaṃ paraṃ //</p>\n\n<p>phaṇaiḥ saptabhiḥ saṃpūrṇaṃ lohitākṣibhir nirgatam //</p>\n\n<p>dvāradeśeṣu sarveṣu dvārapālās tathaiva ca //</p>\n\n<p>tataḥ praviśet svayaṃ mantrī mudrayā cakrasaṃjñayā //</p>\n\n<p>ākarṣayed bhagavantaṃ tato rājñaḥ samāharet //</p>\n\n<p>ākṛṣya pūjayed vidvān arghapātrair yathāvidhi //</p>\n\n<p>tataḥ praveśayec chiṣyān puṣpamālāvibhūṣitān //</p>\n\n<p>rājānaṃ kṣatriyaṃ vāpi brāhmaṇādikam eva vā //</p>\n\n<p>mantreṇānena mantrajño mudrayā vajradhārayā //</p>\n\n<p>oṃ vajrasamaye huṃ /</p>\n\n<lg>\n<l>tataḥ puṣpaṃ ratnaṃ vā kṣepayed anena ca /</l>\n<l>oṃ vaḥ pratīcchadhvaṃ mahottamāḥ /</l>\n<l>patati yasya rājasya so 'sya sidhyati nānyathā //</l>\n</lg>\n\n<p>tato 'bhiṣiñcet kalaśaiś caturbhiḥ koṇasaṃsthitaiḥ //</p>\n\n<p>pañcamaṃ vajrapāṇes tu mudrayaivābhiṣiñcayet //</p>\n\n<p>evam ādikrameṇaiva maṇḍalākhyābhiṣiñcanāt //</p>\n\n<p>atha rājābhavate rājā rājā bhavate mahān //</p>\n\n<p>jambudvīpapatiś śrīmāñ caturdvīpapatir varaḥ //</p>\n\n<p>caturabhiṣekāc ca caturdvārapraveśanāt //</p>\n\n<p>tasyāhaṃ vajradharo rājā pālayāmi svaputravat //</p>\n\n<p>vayaṃ caturmahārājāḥ pālayāmaḥ satataṃ nṛpam //</p>\n\n<p>sabhṛtyaparijanan tu sarāṣṭrapuramaṇḍalam //</p>\n\n<p>duṣṭān tasya haniṣyāmaḥ pararāṣṭraṃ ca tasya ca //</p>\n\n<p>vyādhimṛtyubhayaṃ cāpi durbhikṣam ītyupadravam //</p>\n\n<p>vaiśravaṇaḥ kurute puṣṭiṃ dhṛtarāṣṭras tu śāntikaṃ //</p>\n\n<note><hi rend='bold'>Sdp 198</hi></note>\n<p>virūḍhako 'kālamṛtyuṃ hanyāt sapaśubāndhavān //</p>\n\n<p>virūpākṣaḥ kurute kṣemaṃ durbhikṣādivināśanam //</p>\n\n<p>saṃkṣepato vayaṃ tasya sarvāśāṃ sarvacintitaṃ //</p>\n\n<p>karoma vajrapāṇis tu drohaṃ yadi na niścayāt //</p>\n\n<p>atha daśadiglokapālā bhagavantaṃ praṇipatyaivam āhuḥ //</p>\n\n<p>vayam api bhagavan sarvasattvahitasukhāya //</p>\n\n<p>svakasvakāni hṛdayāni pradadāmaḥ //</p>\n\n<p>sādhu sādhu lokapālāḥ sādhu sādhu vadateti //</p>\n\n<p>atheśāno bhūtādhipatir hṛdayaṃ dadāti /</p>\n\n<p>oṃ i / om ī / oṃ aḥ / oṃ yaḥ / oṃ ṛḥ / oṃ vaḥ / oṃ yaḥ / oṃ kuḥ / oṃ āḥ / oṃ vraḥ /</p>\n\n<lg>\n<l>athaiṣāṃ maṇḍalaṃ bhavati /</l>\n<l>maṇḍalaṃ pūrvavad likhed madhye nāthaṃ tathaiva ca //</l>\n</lg>\n\n<p>dikpālās tu svadigbhāge sthāpayet purato dvayam //</p>\n\n<p>ādityaṃ varāharūpan tu dvārapālās tathaiva ca //</p>\n\n<p>tataś cākṛṣya tān sarvān pūjayet sarvapūjayā //</p>\n\n<p>tataḥ praveśayet śiṣyān praviśya svayam eva tu //</p>\n\n<p>abhiṣiñcayet kalaśaiś ca dikpālādimantritaiḥ //</p>\n\n<p>tato dadyād dhṛdayaṃ sādhanāya hitaiṣaṇataḥ //</p>\n\n<p>sidhyante 'vicārāś ca dikpālās svadiksthitāḥ //</p>\n\n<p>atha te tuṣṭā evam āhuḥ / yaḥ kaścid bhagavan rājā kṣatriyo vā mūrdhny abhiṣiktaḥ / etad maṇḍalaṃ praviśyābhiṣekaṃ gṛhṇet / anyo vā śrāddhaḥ kulaputro vā kuladuhitā vā / tasya vayaṃ bhagavan sarvadā sarvatra rakṣāvaraṇaguptiṃ saṃvidhāsyāmaḥ / pararāṣṭrāṇi ca vardhayiṣyāmaḥ / kālena kālaṃ varṣiṣyāmaḥ / sasyapuṣpaphalāni ca niṣpādayiṣyāmaḥ /</p>\n\n<p>atha yamo mahādharmarājā bhagavantaṃ praṇamyaivam āha /</p>\n\n<p>ahaṃ bhagavan tasya mahārājña āyur dadāmi / aṣṭakālamaraṇāni pratibādhayāmi /</p>\n\n<note><hi rend='bold'>Sdp 200</hi></note>\n<p>nairṛto mahārākṣasādhipatir evam āha / ahaṃ bhagavan tasya rājño rājaputrasya brāhmaṇasya kṣatriyasya vānyatareṣu vā manuṣyeṣu na vyādhipretapiśācabhayaṃ na rākṣasabhayādikaṃ nākālamṛtyubhayaṃ kariṣyāmi / sarvadā rakṣāvaraṇaguptiṃ kariṣyāmi /</p>\n\n<p>atha varuṇo mahārājaivam āha / ahaṃ bhagavan tasya mahārājñaḥ sarvadā sarvatra sarvaviṣayaṃ pratipālayiṣyāmi / ārakṣāṃ ca kariṣyāmi / sasyāni ca niṣpādayiṣyāmi / nāgadoṣāni ca na prayacchāmi / viṣāśanīñ ca notsṛjāmi / sarvākālamaraṇāni ca pratibādhayāmi /</p>\n\n<p>atha vāyavyādhipatir evam āha /</p>\n\n<p>aham api bhagavan tasya mahāsattvasya sarvadā vāyubhayaṃ notsṛjāmi / nākālavātaṃ cotsṛjāmi / sarvasasyapuṣpaphalāni ca pariniṣpādayiṣyāmi / sarvabhayañ ca pratibādhayāmi /</p>\n\n<p>atha kuvero mahāyakṣarājā bhagavantaṃ namasyaivam āha / ahaṃ bhagavan tasya mahāsattvasyāṣṭāśītibhir mahāyakṣasenāpatibhiḥ sahāgatya sarvakālodyogena sarvadā sarvabhayaṃ pratibādhayāmi / sarvadhanadhānyasamṛddhiñ ca karomi / svajanaparijanadeśaviṣayabhṛtyabandhubāndhavamitraputraduhitṛbhāryādirakṣāṃ ca karomi / gogavyakharoṣṭrameṣagajavājicchāgalādirakṣaṃ karomi /</p>\n\n<p>atheśānaḥ sarvabhūtādhipatir bhagavantaṃ praṇipatyaivam āha / ahaṃ bhagavan tasya rājño rājaputrasya kṣatriyasya brāhmaṇasya vā / ihāmutra paritrāṇaṃ parigrahaṃ paripālanaṃ śāntiṃ svastyayanaṃ daṇḍaparihāraṃ śastraparihāraṃ viṣadūṣaṇaṃ viṣanāśanaṃ sīmābandhaṃ dharaṇībandhaṃ digbandhaṃ vajraprākāraṃ vajrakīlanaṃ vajrapañjaraṃ ca karomi / sarvakāryeṣu pratyupasthāpayāmi / kāryeṣv akāryesu nimittaṃ ca darśayāmi / svapne ca sarvaṃ śubhaṃ kathayāmi / sādhayato 'vighnena sarvasiddhiṃ ca dāsyāmi /</p>\n\n<note><hi rend='bold'>Sdp 202</hi></note>\n<p>athākāśacārī khagapatir bhagavantaṃ praṇipatyaivam āha / ahaṃ bhagavan sarvadā sarvaṃ ca pathigatasya rājño rājaputrasya rājāmātyasya brāhmaṇasya kṣatriyasya vā svayam āgatya sarvaparivāreṇa rakṣāvaraṇaguptiṃ saṃvidhāsyāmi / sarvāvaraṇaṃ prativārayāmi / sarvavyādhim apanayāmi / sarvadā cānubaddho bhavati / atha pātālādhipatir mahāvarāho bhagavantaṃ namasyaivam āha / ahaṃ bhagavantasya narādhipateś ca nṛpasutasya vā dvijāter dvijasutasya vā kṣatriyavaiśyaśūdrasya vānyatarasya śrāddhasya kulaputrasya kuladuhitur vā sarvadā sarvārthaṃ niṣpādayiṣyāmi / sarvabhayeṣu ca rakṣāṃ kariṣyāmi / anenāpi paritrāyiṣyāmi /</p>\n\n<p>athāṣṭau mahāgrahāḥ sanakṣatraparivārā evam āhuh / vayaṃ bhagavan saparivārāḥ svakasvakāni hṛdayāni dadāmaḥ / tad bhagavān adhitiṣṭhatu / sādhu sādhv adhitiṣṭhaṃtu mayā bhāṣadhvaṃ mahāgrahāḥ / athādityādayo mahāgrahā bhagavantaṃ namasyābhāṣanta /</p>\n\n<p>om āḥ / oṃ soḥ / oṃ aḥ / oṃ buḥ /\noṃ brḥ / oṃ śuḥ / oṃ sāḥ / oṃ rāḥ /</p>\n\n<p>athaiṣāṃ maṇḍalaṃ bhavati /</p>\n\n<p>madhye bhagavantaṃ vajrapāṇiṃ trailokavijayarūpaṃ saṃlikhya /</p>\n\n<p>samantāc catvāro mahāsamudrān likhet //</p>\n\n<p>śukrantu tasya purataḥ somaṃ pṛṣṭhato likhet //</p>\n\n<p>dakṣiṇe bṛhaspatiṃ likhed vāmataś ca budhaṃ likhet //</p>\n\n<p>agnisthāne tu cāṃgāram ādityaṃ vāyavyāṃ diśi //</p>\n\n<p>śaniścaraṃ tu aiśānyāṃ rāhuṃ rākṣasasannidhau //</p>\n\n<p>nakṣatraṃ sarvatra lekhyaṃ samantād bāhyamaṇḍale //</p>\n\n<p>dvāre dvāre tathā dvārīṃ likhec ca krodhamānasam //</p>\n\n<p>vajradhāryā praviśya sarvān āvāhayet //</p>\n\n<p>vajrāṃkuśādibhir iti tataś śiṣyān praveśayet //</p>\n\n<p>oṃ vajra hana huṃ phaṭ /\noṃ vajragrahasamaye huṃ phaṭ /\noṃ vajragraha pratīccha samaye huṃ /</p>\n\n<p>tato 'ṣṭabhiḥ kalaśair abhiṣiñcet //</p>\n\n<note><hi rend='bold'>Sdp 204</hi></note>\n<p>aṣṭagrahābhimantritaiḥ //</p>\n\n<p>tato vajramudrayābhiṣiñcet //</p>\n\n<p>tatas sarvagrahaṃ sādhayet //</p>\n\n<p>atha te mahāgrahā bhagavantaṃ namasyaivam āhuḥ / vayaṃ bhagavan aṣṭau mahāgrahās tasya mahārājño rājaputrasya vā sarvadā sarvatra tathaiva sarvaṃ kariṣyāmaḥ / atha nakṣatrakṣaṇalavamuhūrtakaraṇatithiyogarāśilagnaviṣṭimaṇḍalādidevatās tathaiva namāsyaivam āhuḥ / vayam api bhagavan sarvadā tasya mahāsattvasyājñāṃ notsṛjāmaḥ / bhṛtyavat pratipālayāmaḥ / sarvanagaranigamajanapadarāṣṭrarājadhānīṃ ca pratipālayāmaḥ / utpanne tu mahābhaye yuṣmākaṃ pūjayiṣyati tasyāvaśyaṃ tad bhayaṃ na bhaviṣyati /</p>\n\n<p>athāṣṭau mahānāgāḥ phuṃkāradhvaninā bhagavantaṃ saṃtoṣyaivam āhuḥ /</p>\n\n<p>vayaṃ bhagavan sarveṣāṃ guhyahṛdayaṃ dāsyāmaḥ /</p>\n\n<p>sādhu sādhu mahānāgā dadadhvaṃ hṛdayaṃ varam /\natha te tuṣṭā mahānāgā bhagavantaṃ namasyaivam āhuḥ /</p>\n\n<p>oṃ phuḥ / oṃ phaḥ / oṃ phuṃ / oṃ phāṃ /\noṃ phīḥ / oṃ pheḥ / oṃ phaīḥ / oṃ phauḥ /</p>\n\n<p>athaiṣāṃ maṇḍalaṃ bhavati /</p>\n\n<p>aṣṭapatraṃ mahāpadmaṃ saṃlikhec chvetavarṇakam //</p>\n\n<p>tasya madhye likhed nāthaṃ vajrapāṇiṃ sukṛṣṇakam //</p>\n\n<lg>\n<l>samantāt saptaphaṇaṃ tarjayantaṃ mahoragam /</l>\n<l>anantaṃ takṣakaṃ caiva karkoṭaṃ kulikaṃ tathā //</l>\n</lg>\n\n<p>vāsukiṃ śaṃkhapālaṃ ca padmaṃ vai vāruṇaṃ tathā //</p>\n\n<p>ete lekhyāḥ samāsena patre patre phanajvalāḥ //</p>\n\n<p>saptasaptaphaṇā lekhyāḥ sabhāryāḥ kaṇṭhasamāgamāḥ //</p>\n\n<p>kalaśāṣṭakaṃ saṃsthāpya balinaivedyaśobhitam //</p>\n\n<p>ghṛtakṣīrasamākṣikaṃ kṛtrimāś cāpi bhedakāḥ //</p>\n\n<p>tataḥ saṃpraviśya vajrātmākarṣayet pāṇinā phaṇaiḥ //</p>\n\n<p>phuṃkārasahitais tu jaḥ huṃ vaṃ hoḥ pravartayet //</p>\n\n<p>tataḥ praveśya tān sarvān rājaṃ kṣatriyam eva vā / abhiṣiñcet phuṃkārair viṣadoṣamalāpahaiḥ /</p>\n\n<p>tataḥ sidhyanti sarve te nāgā nāmagrahād api //</p>\n\n<note><hi rend='bold'>Sdp 206</hi></note>\n<p>atha te samantaṃ tuṣṭā bhagavantaṃ namasya ca //</p>\n\n<p>praṇidhānaṃ prakurvanti sthitvā prāñjalayaḥ puraḥ //</p>\n\n<p>vayaṃ bhagavataḥ śāsanābhiratasya yad idaṃ maṇḍalaṃ praviṣṭasya viṣaṃvādayāmaḥ / tadā bhagavantam eva viṣaṃvādayāmaḥ / tadāsmākaṃ taptavālukā bhaviṣyantu / ādīptena vajrenāsmākaṃ mūrdhni sphuṭiṣyanti / satataṃ samitaṃ ca tasya mahāsattvasya rakṣāvaraṇaguptiṃ kariṣyāmaḥ / mahaujobalavīryaṃ kṣepsyāmaḥ / nirviṣaṃ cāpi viṣaṃ kariṣyāmaḥ / kālena kālaṃ varṣayiṣyāmaḥ / sarvasasyāni niṣpādayiṣyāmaḥ / sarvapararāṣṭrāṇi ca vikālavṛṣṭim utsṛjāmaḥ / sarvabhayaṃ vināśayiṣyāmaḥ/ jinājñayā vajradharājñayā pratipālayiṣyāmaḥ /</p>\n\n<p>atha sādhanaṃ bhavati /</p>\n\n<p>phuṃkāraṃ japel lakṣaṃ dhyātvā vajradharaṃ prabhum //</p>\n\n<p>sitāṃśumālinaṃ divyaṃ śikhāyāṃ phaṇāvasthitam //</p>\n\n<p>tato viṣaṃ gṛhya dhyātvā phuṃkāramaṇḍalam //</p>\n\n<p>raśmimālākulaṃ divyaṃ phuṃkāraṃ tatra cintayet //</p>\n\n<p>ākarṣayed hṛtakṛtiphaṇipāśākṛtikareṇa //</p>\n\n<p>phuṃkāravātena samīrayet taṃ viṣaṃ samastam //</p>\n\n<p>tanurasthimāṃsagam //</p>\n\n<p>tataḥ sarvakarmāṇi kuryād viṣajvaragarādikaṃ //</p>\n\n<p>muṣṭyā vai haret sarvaṃ kiṃ punaḥ phaṇamudrayeti //</p>\n\n<p>atha mahābhairavo mahādevādhipatir aṣṭabhir mahāmātṛkābhiḥ parivṛto bhagavantaṃ praṇipatyaivam āha / madbhayān mātṛkābhayāc ca bhagavan sarvadevanāgādayaḥ saṃtrastā vitrastāḥ pratrastā adhomukhībhūtā nimagnā naṣṭacetasaḥ paribhramanti tu teṣāṃ hitārthāya hṛdayaṃ pradāsyāmi / tat sādhu bhagavān adhitiṣṭhatu / sādhu sādhu mahābhairava subhairava bhāṣasva svahṛdayaṃ divyamātṛkāṇāṃ ca sarvāsām /</p>\n\n<note><hi rend='bold'>Sdp 208</hi></note>\n<p>atha mahābhairavaḥ subhairavanādaṃ nadan evam āha /</p>\n\n<p>oṃ bhairavaiḥ bhīḥ svāhā /\noṃ bhāḥ svāhā / oṃ bhīḥ svāhā / oṃ bhūḥ svāhā / oṃ bheḥ svāhā /\noṃ bhaiḥ svāhā / oṃ bhoḥ svāhā / oṃ bhaṃ svāhā / oṃ bhaḥ svāhā /</p>\n\n<p>ity ete bhagavan aṣṭau bhairavāḥ samājñākarāḥ /\nathaiṣāṃ maṇḍalaṃ bhavati /</p>\n\n<p>aṣṭāraṃ mahācakraṃ likhya madhye niveśayet //</p>\n\n<p>vajrapāṇiṃ mahākrodhaṃ trilokavijayāvahaṃ //</p>\n\n<p>tasya pādatale kruddhaṃ bhairavāṇāṃ mahādhipam //</p>\n\n<p>likhitvā bhairavīyuktaṃ likhed anyān yathāsukham //</p>\n\n<p>āramadhyeṣu sarveṣu likhed bhairavam aṣṭakam //</p>\n\n<p>mātṛkābhiś ca samāyuktaṃ tatkrodhāsyakruddhamānasam //</p>\n\n<p>dvāre dvāre tathaiveha likhed dvāriṃ sukrodhanam //</p>\n\n<p>tato vāhyāṃkuśādibhiḥ pujayitvā kapālayā rudhirapūrṇayā //</p>\n\n<p>madyaṃ māṃsaṃ baliṃ divyaṃ rudhirapūrṇabhājanam //</p>\n\n<p>kapālaṃ muṇḍanakhaṇḍaṃ cāṣṭau kalaśān pūritān //</p>\n\n<p>rudhirair āsavair vāpi sthāpayet tasya maṇḍale //</p>\n\n<p>tataḥ praveśayec chiṣyān trilokavijayāparaḥ //</p>\n\n<p>abhiṣiñcet kapālena kalaśair api cāṣṭabhiḥ //</p>\n\n<lg>\n<l>tataḥ karmāṇi dadyāt /</l>\n<l>mātṛkāgṛha ekaliṃge vā trilokamathane varaṃ //</l>\n</lg>\n\n<p>pūjāṃ kṛtvā yathānyāyaṃ japel lakṣacatuṣṭayaṃ //</p>\n\n<p>tato nādaṃ praśruyate bhairavasya mahātmanaḥ //</p>\n\n<p>nirbhīr arghaṃ prayacchet kapālena suraktinā //</p>\n\n<p>tataḥ paśyati taṃ kruddhaṃ bhairavaṃ duṣṭamānasam //</p>\n\n<p>mātṛkāgaṇasaṃpūrṇam aṣṭabhir bhairavair vṛtam //</p>\n\n<p>taṃ dṛṣṭvā nirbhayo bhūtvā dadyād māṃsasupūritam //</p>\n\n<p>kapālaṃ vāsavaiḥ pūrṇaṃ huṃkāram anusmareṇa //</p>\n\n<p>tatas tuṣṭaḥ prasidhyeta bhairavo duṣṭaghātakaḥ //</p>\n\n<p>brūyāt kim iccheti tad dadyāt tuṣṭamānasaḥ //</p>\n\n<p>rasarasāyanaṃ dravyaṃ khaḍgaṃ cakraṃ triśūlakam //</p>\n\n<p>svargamartyapātālaṃ rājyaṃ dvīpacatuṣṭayaṃ cāpi //</p>\n\n<note><hi rend='bold'>Sdp 210</hi></note>\n<p>śakratvaṃ yakṣeśvaryaṃ rākṣasatvaṃ vidyādharatvaṃ //</p>\n\n<p>vidyādharacakravartitvaṃ trailokyādhipatitvam //</p>\n\n<lg>\n<l>muktvā bhūmidānañ ceti /</l>\n<l>kiṃkaratvaṃ cāpi svayagaṇaṃ mātṛkāṃ vā dadāti //</l>\n</lg>\n\n<p>yatheṣṭānyatamāṃ siddhiṃ prārthayet //</p>\n\n<p>huṃhṛtinā sukhinā dattvā vihasan yāti //</p>\n\n<p>bhītaṃ mārayate kṣaṇāt //</p>\n\n<p>atha brahmādayo mahādevā bhagavantaṃ namasyaivam āhuḥ / vayam api bhagavata ājñayā svakalpaṃ bhāṣayāmaḥ / tad bhagavān kampām upādāyādhitiṣṭhatu / atha brahmādayo devāḥ svahṛdayam abhāṣanta /</p>\n\n<p>oṃ oṃ / oṃ viḥ / oṃ ruḥ / oṃ iḥ / oṃ kaḥ / oṃ gaḥ / oṃ bhṛḥ / oṃ kaḥ /</p>\n\n<p>athaiṣāṃ maṇḍalaṃ bhavati /</p>\n\n<p>maṇḍalaṃ pūrvaval likhed madhye trailokyasaṃgraham //</p>\n\n<p>tasyāgrato likhed vīram īśvaraṃ śūlapāṇim //</p>\n\n<p>pṛṣṭhato vilikhed brahmāṇaṃ vāmataś cakrapāṇim //</p>\n\n<p>dakṣiṇena likhed indraṃ svamudrākaracihnitam //</p>\n\n<p>dvārapālās tathaiveha bhāryā esāṃ svamaṇḍale //</p>\n\n<p>kalaśān pūrṇakumbhāṃś ca sthāpayed bāhyamaṇḍale //</p>\n\n<p>balabhadraṃ dīptamaharddhikam //</p>\n\n<p>tataḥ praviśya tān devān āhvayati vicakṣaṇaḥ //</p>\n\n<p>jaḥ huṃ vaṃ hoḥ surāḥ sarve praviśadhvaṃ purottame //</p>\n\n<p>atha tān tato drṣṭvā pūjayed mahāsukhaiḥ //</p>\n\n<p>tataḥ praveśayec chiṣyān mudrayā vajradhārayā //</p>\n\n<p>oṃ pratīcchadhvaṃ mahāsattvā vajradharājñayā huṃ ha ha ha hoḥ /</p>\n\n<p>puṣpān prakṣipya yathāvac cakṣur udghāṭya darśayet //</p>\n\n<p>tato 'bhiṣiñcet toyena kalaśād abhimantritam //</p>\n\n<p>tataḥ sarvaṃ pradadyāt tad devānāṃ tu yathepsitam //</p>\n\n<p>lakṣam ekaṃ dvilakṣaṃ vā kṛtvā sevāprarocitam //</p>\n\n<p>sādhayet sādhakas teṣām īśvarādisurottamān //</p>\n\n<note><hi rend='bold'>Sdp 212</hi></note>\n<p>ekaliṃgādiṣu sthāna atha vā vajrapāṇinaḥ //</p>\n\n<p>gṛhe tathāgate cāpi sadhātuvaracaityake //</p>\n\n<p>sādhayet sādhako nityaṃ sarvadevān yathāvad iti //</p>\n\n<p>ardharātre tato devā gatvā vedaya te dhruvam //</p>\n\n<p>īpsitaṃ tvayā kiṃ hitaṃ dāsyāmo yathāsukhaṃ //</p>\n\n<p>vada bhadra drutaṃ cintya yena dāsyāmas te varam //</p>\n\n<p>tato yācate mantrajño varasiddhiṃ tu devate //</p>\n\n<p>rasarasāyanaṃ divyam antardhānaṃ tu khe gamam //</p>\n\n<p>gulikārājadravyādi yācayed manaiṣiṇām // iti</p>\n\n<p>atha maheśvarādayo bhagavantaṃ praṇipatyaivam āhuḥ / ye bhagavan laukikalokottaramaṇḍale praviśanti teṣāṃ vayaṃ bhagavan sarvadevāḥ sarvāvaraṇāni viśodhayāmaḥ / svargamārgaṃ ca darśayāmaḥ / sugatimārgaṃ ca darśayāmaḥ / apāpamārgaṃ ca darśayāmaḥ / saddharmamārgaṃ ca darśayāmaḥ / anāmārgaṃ ca darśayāmaḥ / vivekamārgaṃ ca darśayāmaḥ / sāramārgaṃ ca darśayāmaḥ / nirvāṇamārgaṃ ca darśayāmaḥ / prahāṇamārgaṃ ca darśayāmaḥ / niḥkleśamārgaṃ ca darśayāmaḥ / buddhatvaṃ ca darśayāmaḥ / bodhisattvatvaṃ ca darśayāmaḥ / vajradharatvaṃ ca darśayāmaḥ / iti / sarvadā sarvabhayeṣu ca rakṣāvaraṇaguptim kariṣyāmaḥ / nagaranigamajanapadarājyarāṣṭrarājadhānīṃ ca rakṣayiṣyāmaḥ / viṣayadeśagrāmagoṣṭhaṃ ca rakṣayiṣyāmaḥ / rājyaṃ ca dāsyāmaḥ / prāptarājyasya rājavṛddhiṃ kariṣyāmaḥ / ekadvīpaṃ dvitīyaṃ tṛtīyaṃ caturthaṃ svargamartyapātālaṃ cakravartitvaṃ ca dāsyāmaḥ / saṃkṣepataḥ / śakratvaṃ brahmatvaṃ viṣṇutvaṃ maheśvaratvaṃ ca dāsyāma iti / atha bhagavān vajrapāṇiḥ punar api svaparṣanmaṇḍalam avalokya smitam akārṣīt / tataḥ pariṣanmaṇḍalaṃ pracalan saṃpracalan kṣubhan prakṣubhan saṃprakṣubhan jvalan prajvalan saṃprajvalan harṣan praharṣan saṃpraharṣan krīḍan prakrīḍan saṃprakrīḍan anekāny āścaryādbhutāni ca loke saṃpradṛśyante sma /</p>\n\n<note><hi rend='bold'>Sdp 214</hi></note>\n<p>atha brahmādayo devagaṇāḥ suvismayajātā bhagavantaṃ praṇipatyaivam āhuḥ / kim etad bhagavan smitasya kāraṇaṃ nākāraṇena buddhā bhagavanto bodhisattvā vā smitam utsṛjanti / tasmād bhagavān vyākarotu smitasya kāraṇam iti / atha bhagavān vajrapāṇir devānām adhyeṣaṇāvācam upaśrutyaivam āha / śrutaṃ brahmādayo devā yat puraḥ sarvabuddhaiś ca bhāṣitā mṛtyunāśanī vidyā vidyāmantramahātejā akālamṛtyunāśanī /</p>\n\n<p>atha bhagavantaṃ vajrapāṇiṃ praṇipatya te brahmādayo mahādevāḥ saṃhṛṣṭaromakūpajātāḥ / sādhukāraṃ prādaduḥ / sādhu sādhu bhagavan sādhu sādhu vajradhara / deśaya tu vidyāṃ mahātejāṃ mahābalaparākramāṃ yenālpāyuṣāḥ sattvā dīrgāyuṣā bhavanti / akālamṛtyugrastāś ca yenākālamaraṇād vimucyeran / apāyopapannāś ca sarvāpāyagatipathād vimucyeran / saṃsārabhayabhītāś ca sattvāḥ sukhopāyena saṃsāraparāṃmukhā bhavanti / āśur evānuttarasamyaksaṃbodhim abhisaṃbudhyanta iti / atha bhagavān vajrapāṇir brahmādīnāṃ devānām adhyeṣaṇāvacanam upaśrutyemāṃ sarvatathāgatahṛdayavidyāṃ svakāyavākcittavajrebhyo niścacāra /</p>\n\n<p>oṃ puṇye puṇye mahāpuṇye 'parimitāyuḥpuṇye jñānasaṃbhāropacite svāhā / hṛdayavidyā /</p>\n\n<p>oṃ hrīḥ svāhā / upahṛdayavidyā /\noṃ bhrūṃ svāhā / hṛdayopahṛdayavidyā /\noṃ kruṃ svāhā / hṛdayasaṃcodanīvidyā /\noṃ trāṃ svāhā / hṛdayottarā /\noṃ haṃ svāhā / guhyahṛdayā /</p>\n\n<p>athaiṣāṃ maṇḍalaṃ bhavati /</p>\n\n<p>maṇḍalaṃ caturāraṃ kṛtvā madhye niveśayed aparimitāyuḥpuṇyajñānasaṃbhāratejorājaṃ nāma tathāgatam / bhrūṃkārahṛdayam/ tasyāgrato vajrapāṇim / hrīṃkārahṛdayaṃ / vāmataḥ krodham / kruṃkārahṛdayam / dakṣiṇenākāśagarbham / trāṃkārahṛdayam/ pṛṣṭhato 'bhayaṃdadaṃ nāmāryāvalokiteśvaram / haṃkārahṛdayaṃ / (<hi rend='bold'>Sdp 216</hi>) tathāgatasya prabhāmaṇḍale vidyā lekhyāḥ / pañcāṣṭau kalaśāḥ sthāpyāś cakravartyabhimantritāḥ / sarvakarmikakrodhenābhimantritās ca dhūpādikaṃ sthāpayet pūjādikaṃ sarvadvārapālān eva ca /</p>\n\n<p>tataḥ saṃpraviśya svayaṃ mantrī / ākarṣayet sugatottamaṃ saputrabhṛtyasaṃghaiś ca vṛtaṃ vidyayā saha / vidyā ca sugatavāmapārśve lekhyā / tataś cātmānam abhiṣiñcya paryaṃkena niṣadya śatasahasraṃ japet / tathāgataṃ saṃmukhaṃ paśyati vajradharāryāvalokiteśvaraṃ vā / yathepsitaṃ varaṃ pratilabhate / yadā samāhitas tadā manasā sarvakarmasamartho bhavati / tataḥ śiṣyān praveśayed vajradharamudrayā / ityabhimānam utpādayet /</p>\n\n<p>oṃ vajradhara ratnadhara padmadhara viśvadhara tathāgatasamayātikrama tathāgatasamayadhārako 'ham /</p>\n\n<p>tato 'nena kṣepayet puṣpān / oṃ sarvatathāgata pratīccha hoḥ samayas tvaṃ / tatas tayā mālayāveṣṭayābhiṣiñcayet / oṃ sarvatathāgatābhiṣiñca vajradharājñāpaya huṃ bhrūṃ / oṃ vajravajrābhiṣiñca huṃ huṃ / oṃ vajraratnābhiṣiñca huṃ trāṃ / oṃ vajrapadmābhiṣiñca huṃ hrīḥ / oṃ karmaviśvābhiṣiñca aḥ huṃ kaṃ /</p>\n\n<p>tataḥ samayaṃ dadyād ājñābhiṣekaṃ ca / tatra samayaṃ /</p>\n\n<p>triratnaṃ na parityājaṃ bodhicittañ ca sadgurum //</p>\n\n<p>prāṇinaś ca na saṃghātyā adattaṃ naiva cāharet //</p>\n\n<p>mṛṣā naiva ca bhāṣeta nācaret tatparastriyaṃ //</p>\n\n<p>gurunindā na saṃkāryā nāpi chāyāṃ tu laṃghayet //</p>\n\n<p>anācāryān na gṛhṇīyād nāmamācāryavajriṇaḥ //</p>\n\n<p>mantramudrā na nindeta devatāṃ cāpi kadācana //</p>\n\n<p>ninded yadi mohātmā mriyate vyādhibhir dhruvam //</p>\n\n<p>nirmālyadevatācchāyāṃ mudrāṃ cākṣaracihnakām //</p>\n\n<p>laukikalokottarāṃ ca pādābhyāṃ cāpi nākramet //</p>\n\n<note><hi rend='bold'>Sdp 218</hi></note>\n<p>ratnatrayādidrugdhānāṃ mūḍhānāṃ buddhaśāsane //</p>\n\n<p>gurunindāparāṇāṃ yatnāt ghātayed vicakṣaṇaḥ //</p>\n\n<p>adharmikān pāparatān sattvadrohanatān sadā //</p>\n\n<p>hanet kṛpāyā mantrī mantreṇa samayadviṣān //</p>\n\n<p>kṛpaṇārthaṃ ca saṃgṛhya dadyāt sattve suduḥkhite //</p>\n\n<p>gurupūjānimittaṃ ca tathā samayasādhane //</p>\n\n<p>maṇḍalārthe hared arthaṃ kṛpaṇārthaṃ cāpi cintitam //</p>\n\n<p>samayināṃ hitārthāya pūjārthāya jinaurasām //</p>\n\n<p>rakṣaṇārthāya bhāṣeta mṛṣā sattvahite rataḥ //</p>\n\n<p>samayagurudravyaṃ ca prāṇāṃ prāṇiṣu sarvadā //</p>\n\n<p>rāganārthāya buddhānāṃ samayapālanāya ca //</p>\n\n<p>sevayet paradārāṃ tu sādhanārthāya mantravit //</p>\n\n<p>sarvakṛt sarvabhug vā kiṃ vajrasattvapade sthitaḥ //</p>\n\n<p>sidhyate naiva duṣyeta kiṃ punaḥ kṛpayānvitaḥ // iti /</p>\n\n<p>tato 'nena kiṃ me abhiṣekaṃ dadyāt /\noṃ sarvatathāgatājñāṃ te dāsyāmi gṛhṇa vajrasusiddhaye /\noṃ vajra tiṣṭha huṃ /</p>\n\n<p>anena vajraṃ haste datvā karmābhiṣekaṃ dadyāt //</p>\n\n<p>oṃ sarvakarmāṇi kuru buddhānāṃ huṃ /</p>\n\n<p>tato gurugauravaṃ tena dātavyaṃ deham uttamam //</p>\n\n<p>dravyaṃ dhanadhānyaṃ ca āsanaṃ yānam eva ca //</p>\n\n<p>varabhṛtyapuraṃ caiva rājyam aiśvaryam eva ca //</p>\n\n<p>putraduhitṛkalatraṃ ca mātābhaginībhaginīm //</p>\n\n<p>anyān apīpsitāṃs sarvān guror deyān hitāśayaḥ //</p>\n\n<p>tataḥ siddhiṃ tu prārthayed buddhānāṃ bodhisādhikām //</p>\n\n<p>anyāni ca yatheṣṭāni laukikāni varddhikāni //</p>\n\n<note><hi rend='bold'>Sdp 220</hi></note>\n<p>tato dadyād dhitārthāya siddhiṃ putrasya mantravit //</p>\n\n<p>amatsareṇa cittena śraddhayā śrāddhacetasā //</p>\n\n<p>niḥsvabhāvaṃ tu dharmāṇāṃ bhāvayitvā tu cetasā //</p>\n\n<p>akārendumaṇḍalaṃ cintya tasya madhye svabījakam //</p>\n\n<p>dhyātvā samayamudrāṃ tu cintayet tam eva ca //</p>\n\n<p>sā eva parivarteta devatākārayogataḥ //</p>\n\n<p>tato 'dhitiṣṭhet tāṃ mudrāṃ svabijena tu mudrayā //</p>\n\n<p>abhiṣiñced buddhais tu yathāvad anupūrvaśaḥ //</p>\n\n<p>tato 'bhimānam utpādya sādhayed vicakṣaṇaḥ //</p>\n\n<p>siddhiṃ tathāgatiṃ cāpi kiṃ punaś cānyasiddhayaḥ //</p>\n\n<p>atha bhagavantaṃ praṇipatya brahmādayo mahādevā evam āhuḥ / kiṃ bhagavan tasya rājaputrasya rājāmātyasya kṣatriyasya brāhmaṇasya vaiśyasya śūdrasyānyasya vā hīnajaghanasya pratyantikajanapadakulajātyasyāsya maṇḍalarājapraviṣṭasya vipākaṃ bhavati /</p>\n\n<p>bhagavān āha / sādhu sādhu mahābrahmādayo devagaṇā yan mamedam anāgatānāṃ sattvānāṃ hitāya paripraṣṭavanta iti / śṛṇuta devagaṇasya maṇḍalarājapraviṣṭasyābhiṣiktasya likhitasya likhāpayitasyānumoditasya vanditasya pūjitasya phalavipākaṃ ceti / aham api devaputrāḥ saṃkṣepato notsāhāmi / anuśaṃsā vaktuṃ yan mama puṇyasaṃbhāraṃ tam anekaśatasahasraguṇitaṃ kṛtvā saṃkhyām api gaṇanām apy upamām api na kṣamate / yāvat sarvatathāgatānām api puṇyaskandhaṃ na kṣamate / iti /</p>\n\n<p>āścaryaṃ bhagavan āścaryaṃ vajradhara yad evaṃ maṇḍalapraviṣṭānāṃ sattvānāṃ phalavipākam iti / utsāhāmo vayaṃ bhagavan utsāhāmo bhagavan vajradhara maṇḍalādipraveśam /</p>\n\n<p>atha te devās tathaiva namasyaivam āhuḥ / santi bhagavan sattvā jambudvīpakā alpāyuṣo mandapuṇyā apāyagatikā narakapretatiryakpratyupapannā vā tesāṃ kathaṃ vayaṃ bhagavan pratipatsyāmaḥ /</p>\n\n<note><hi rend='bold'>Sdp 222</hi></note>\n<p>teṣāṃ bho devaputrā ihaiva maṇḍale praveśayadhvaṃ / praveśya cābhiṣiñcayadhvam / dharmatākṣaraṃ ca japayadhvam / tena te sattvā dīrghāyuṣkā bhavanti / puṇyahīnāḥ puṇyavanto bhavanti / apāyād vinirmuktā bhavanti / ye cāpāyotpannās teṣāṃ bho devaputrā nāmābhiṣekaṃ kuruta / pratibimbābhiṣekaṃ kuruta / stūpābhiṣekaṃ kuruta / svadevatākāyābhiṣekaṃ kuruta / antaśas tajjanyaṃ tatputraṃ tadgotraṃ tannāmadhārakaṃ vā bhṛtyaṃ vābhiṣiñcadhvaṃ saptarātradivasya saptabhir maṇḍale praveśyābhiṣekair vimucyata apāyāvaraṇāt / tannāmakenāpi devaputrā japadhvaṃ dvilakṣaṃ trilakṣaṃ catullakṣaṃ yāval lakṣaśatasahasraṃ pañcānantaryakāriṇo 'pi vimucyante / kiṃ puṇaḥ svalpapāpakāriṇa iti /</p>\n\n<p>hastamātraṃ devaputrā vartulaṃ dvihastaṃ vā śāntikaṃ kuṇḍaṃ kṛtvā hīnotkṛṣṭamadhyamaṃ tannāmnā śvetasarṣapānāṃ śatasahasraṃ juhuyāt / sarvāpāyād vimucyate / tanmāṃsāsthikeśabhasmādikaṃ vā tenaiva vidhānena juhuyāt / sarvapāpād vimucyate /</p>\n\n<p>tanmadhye likhec cakram aṣṭāraśvetajvālinam //</p>\n\n<p>samantāl likhed vajraṃ pañcaśūlaṃ sitāṃśulam //</p>\n\n<p>viśvavajraṃ tato kuryād vajraratnāmbujottamaṃ //</p>\n\n<p>tato nānāvidhāmudrāṃ kuryāt pāpahananāya //</p>\n\n<p>bāhyavajrakulānāṃ tu mudrā bāhyato likhet //</p>\n\n<p>grahanakṣatracihnāni tathā lokabhṛtyān api //</p>\n\n<p>paṭapratimāṃ tu nāthasya sthāpayed vajriṇā saha //</p>\n\n<p>kalaśān pūrṇakumbhāṃś ca balinaivedyaśuklakān //</p>\n\n<p>sūtrayitvā samāsena saṃlikhya ca yathāvidhaiḥ //</p>\n\n<p>śvetāmbaradharo bhūtvā buddharūpī viśāradaḥ //</p>\n\n<p>anusmṛtya ca taṃ sattvam apāyagatisaṃsthitam //</p>\n\n<p>homayec chuddhasaṃtānaḥ pāpāvaraṇaśāntaye //</p>\n\n<p>ghṛtakṣīrasamākṣikair lājasarṣapamiśritaiḥ //</p>\n\n<p>asthimāṃsādikaṃ tasyātha vā nāmamātrakair // iti //</p>\n\n<p>utpādya sugatau tasya puṣṭiṃ kuryād vicakṣaṇaḥ //</p>\n\n<p>dvihastaṃ caturhastaṃ vāṣṭahastaṃ tathottamam //</p>\n\n<p>kṛtvā kuṇḍaṃ catuḥkoṇaṃ samantād vedikāyuktam //</p>\n\n<note><hi rend='bold'>Sdp 224</hi></note>\n<p>tasya madhye ratnapadmaṃ tu likhet pītaraśminam //</p>\n\n<p>samantāl likhed ratnaṃ vedikāyāṃ tu aṃbujaṃ //</p>\n\n<p>kulapañcakabhedena likhed mudrāṃ tu bāhyataḥ //</p>\n\n<p>tathaiva bāhyadevānāṃ likhed aṃkuśādikam //</p>\n\n<p>pītāmbaradharo bhūtvānusmṛtya sugatisaṃsthitam //</p>\n\n<p>kuryāt pauṣṭikakarma puṣṭyarthāya taddhitam //</p>\n\n<p>āyuḥśrīkāntisaubhāgyaṃ vardhayet tasya dehinaḥ //</p>\n\n<p>tataḥ kuryād vaśyaṃ tu tasya karma hitāya //</p>\n\n<p>dvihastaṃ caturhastaṃ tu kṛtvā kuṇḍaṃ dhanurākṛtim //</p>\n\n<p>hastaṃ vā tasya madhye tu saṃlikhya raktam ambujam //</p>\n\n<p>tasyopari ca saṃlikhet saśaraṃ dhanur eva ca //</p>\n\n<p>samantāc ca likhec cāpaṃ saśaraṃ raktavarṇakam //</p>\n\n<p>bāhyatas tadvad evāsya kuryād mantrabhūtaḥ sadā //</p>\n\n<p>smṛtvā tasya sattvasya raktāmbarabhuṣitaḥ //</p>\n\n<p>raktapuṣpāmbujaṃ vāpi phalaṃ raktaṃ sadhātukam //</p>\n\n<p>bhavet tasya devādayo ghṛtamiśritakuṃkumaiḥ //</p>\n\n<p>raktacandanacūrṇaiś ca sarve tiṣṭhanti tadvaśāḥ //</p>\n\n<p>tasya duṣṭavināśāya abhicāraṃ samārabhet //</p>\n\n<p>dvyardhahastaṃ trihastaṃ vā navahastaṃ tathottamam //</p>\n\n<p>kṛtvā koṇatrayair yuktair madhye vajranavātmakam //</p>\n\n<p>trisūcikair vṛtāṃ vedīṃ kṛtvā viśvaiś ca vajribhiḥ //</p>\n\n<p>daṇḍamuṇḍatriśūlāṃkair vajraparaśusūcikaiḥ //</p>\n\n<p>kārayed bāhyato cāpi tripuṭaṃ pūrvavac citram //</p>\n\n<p>kalaśān balikumbhāṃś ca naivedyān sthāpayed bahu //</p>\n\n<p>māṃsarudhirasaṃpūrṇāḥ kapālāś cāpi sarvataḥ //</p>\n\n<p>kṛṣṇāmbaradharaḥ kruddhas trailokyavijayī svayam //</p>\n\n<p>sarvapāpādivighnānāṃ nāśayet tasya dehinaḥ //</p>\n\n<p>tataḥ sauhatapāpātmā nirvighnaś carate sukham //</p>\n\n<p>svargalokeṣu mānuṣye yāvat trailokyadhātuṣu //</p>\n\n<p>anenaiva krameṇāśu kuryāj janmanīha sthitān //</p>\n\n<p>tatas tathaiva syāt teṣāṃ yeṣām uddiśya kāryate //</p>\n\n<p>anyāny api karmāṇi yathā pūrvaṃ tathā kuryāt //</p>\n\n<p>tena saṃpadyate kṣipraṃ sattvānāṃ ca sukhāvaham //</p>\n\n<note><hi rend='bold'>Sdp 226</hi></note>\n<p>atha brahmādayo devāḥ saṃhṛṣṭamanaso bhagavantaṃ namasyaivam āhuḥ / yo bhagavan apāyopapannānāṃ sattvānām arthāya hitāya sukhāya / etaṃ kalparājaṃ likhiṣyati likhāpayiṣyati / kiṃ punar yathānirdiṣṭam avikalpayataḥ kariṣyati / vayaṃ brahmāddayo devās tasya kulaputrasya kuladuhitur vā bhṛtyavat paripālayiṣyāmaḥ / yaś ca rājaiva rājaputro vā rājāmātyo vā yathāpaṭhituṃ mantraṃ vartayiṣyati tasya rājavṛddhiṃ kariṣyāmaḥ / viṣayadeśāṃś ca janaparivārajanasasyādirakṣāṃ ca kariṣyāmaḥ / bahudhanadhānyasamṛddhiṃ kariṣyāmaḥ / strīpuruṣadārakadārikāsaṃpadaṃ ca kariṣyāmaḥ / ṛddhiṃ ca sphītaṃ ca subhikṣaṃ ca kṣemaṃ ca kariṣyāmaḥ / yaś cedaṃ kalparājaṃ śrāddho dhvajāgrāvaropitaṃ kṛtvā nagaranigamādisu praveśayet svayaṃ vā pratyudgacched dhastiskandhāvaropitaṃ ca kṛtvā sarvagrāmanagarādikaṃ bhrāmayet / sarvamṛtyūpadravaṃ ca naśyati / tasya mahāsattvasya padaṃ jñāsyāmo bhṛtyatvena putratvena vā / yatra pāpaṃ pracariṣyati tatra bhagavān vajrapāṇiḥ svayam eva saṃbhogikaiḥ kāyair vajrasattvarūpeṇa vyavasthita iti manyāmaḥ / sa eva bhagavān vajrasattvaḥ samantabhadraḥ sarvāśāparipūrakaḥ kalparājarūpeṇa viharatīti manyāmaḥ / sarvatathāgatāś ca saparivārā viharanta iti manyāmaḥ / taṃ ca pṛthivīpradeśaṃ caityabhūtaṃ manyāmaḥ / pūjayāmo vandayāmaḥ / ārakṣiṣyāmaḥ / yaś cainaṃ kalparājaṃ pracariṣyati vajrācāryamahātapā tasya vayaṃ brahmādayo devā bhṛtyā bhavāmaḥ / ceṭatvenopatiṣṭhāmaḥ / kiṃkaratvenopatiṣṭhāmaḥ / sarvājñātve kariṣyāmaḥ / sarvahitaṃ sukhaṃ ca kariṣyāmaḥ / sarvasiddhiṃ ca prayacchāmaḥ / saṃkṣepataś ca bhagavan tasya pādarajāṃsi śirasā dhārayāmaḥ /</p>\n\n<note><hi rend='bold'>Sdp 228</hi></note>\n<p>vandayāmo bhagavan pūjayāmo bhagavan tasya pṛṣṭhataś cānugacchāmaḥ / ye bhagavan sattvā maṇḍale 'bhiṣiktās te 'smākaṃ prabhur iti manyāmaḥ / vajrapāṇir iti manyāmaḥ / vajrasattva iti manyāmaḥ / mahāsukhasamantabhadra iti manyāmaḥ / tathāgataś ceti manyāmaḥ /</p>\n\n<p>atha bhagavān vajrapāṇis tān brahmādīn devān evāha / sādhu sādhu brahmādayo devā yena dharmagauraveṇaiva bhūtāṃ pratijñāṃ kurvatas tat sādhu pratipadyadhvam iti /</p>\n\n<note><hi rend='bold'>Sdp 230</hi></note>\n<p>III\natha bhagavān vajrapāṇiḥ sarvamantravidyāhṛdayadṛḍhīkaraṇārthaṃ svahṛdayam abhāṣata /</p>\n\n<p>oṃ bhrūṃ trūṃ vajrapāṇi dṛdhaṃ tiṣṭha huṃ / oṃ huṃ /\noṃ vajra huṃ phat / oṃ dṛḍhavajra huṃ / oṃ vajra huṃ saḥ /\noṃ vajra huṃ sraḥ /</p>\n\n<p>athāsya maṇḍalaṃ bhavati /</p>\n\n<p>maṇḍalaṃ pūrvaval likhya madhye vajraṃ samālikhet //</p>\n\n<p>atha vā vajrasattvaṃ tu samantabhadraṃ mahāsukham //</p>\n\n<p>purato vajrapāṇiṃ tu dakṣiṇe ratnapāṇinam //</p>\n\n<p>paścime padmapāṇiṃ tu viśvapāṇiṃ tu cottare //</p>\n\n<p>bāhyato maṇḍalīkṛtya sarva buddhān niveśayet //</p>\n\n<p>tasya bāhye tu sattvākhyaṃ saṃlikhed tu yathākramam //</p>\n\n<p>tadbāhye 'pi likhet sattvān maitreyādīn mahottamān //</p>\n\n<p>tadbāhye tu likhed bhikṣūn ānandādīn munīn tathā //</p>\n\n<p>brahmādīṃś ca likhed bāhye sabhāryāyantramaṇḍitān //</p>\n\n<p>grahanakṣatracandrasūryaṃ caturnāmavīrajinām //</p>\n\n<p>diglokapālānāṃ saṃlikhed asmin maṇḍale //</p>\n\n<p>bāhyatas tu nārakādīn tiryagupamām //</p>\n\n<p>dvāre dvāre tathaivāpi //</p>\n\n<p>dineṣv eteṣu daśasu prayatnato maṇḍalaṃ likhet //</p>\n\n<p>kṛṣṇapakṣe 'pi yadbalyo maṇḍalaṃ na virudhyate //</p>\n\n<p>pañcamyām atha saptamyāṃ pūrṇamāsyāṃ viśeṣataḥ //</p>\n\n<p>śasyate padmahastasya maṇḍalānāṃ kriyāvidhiḥ //</p>\n\n<p>yāni ca krūrakarmāsu tāny ālikhet kṛṣṇe 'pi //</p>\n\n<p>krodhānāṃ maṇḍalāni ca pūrṇamāsyāṃ viśeṣena //</p>\n\n<p>śasyante jinamaṇḍalāḥ //</p>\n\n<note><hi rend='bold'>Sdp 232</hi></note>\n<p>athādhivāsanāṃ kuryāt svobhūte maṇḍalodyame //</p>\n\n<p>digbhāgaṃ lakṣayet pūrvam udayena vivasvataḥ //</p>\n\n<p>tato maṇḍalavinyāsaṃ manasā parikalpayet //</p>\n\n<p>mantratantroditaṃ snigdhaṃ mantrarūpaśubhaṃ śuci //</p>\n\n<p>mano 'nukūlaṃ bhoktavyaṃ svaśiṣyaiḥ saha mātrayā //</p>\n\n<p>tataḥ pradoṣe susnātaḥ śitāmbaradharaḥ śuciḥ //</p>\n\n<p>saha śiṣyair gurur dhīmān āgacchen maṇḍalāntikaṃ //</p>\n\n<p>sūpalipte susaṃmṛṣṭe pradeśe maṇḍalasya tu //</p>\n\n<p>mahākrodhābhijaptena prokṣite gandhavāriṇā //</p>\n\n<p>madhye 'dhivāsanāṃ kuryāt kulānāṃ hṛdayena tu //</p>\n\n<p>maṇḍalādhipamantreṇa sarvakarmāṇi kārayet //</p>\n\n<p>gandhamaṇḍalakaṃ kṛtvā medinyāṃ dvādaśāṃgulam //</p>\n\n<p>saptaśaḥ pāṇinālabhya japen maṇḍalavidyayā //</p>\n\n<p>devatānāṃ tu paścān mahatāṃ nāma bodhiyā //</p>\n\n<p>hṛdayena yathābhāgaṃ gandhapuṣpādipūjanaṃ //</p>\n\n<p>kṛtvā baliś ca dātavyo dhūpaś caivābhimantritaḥ //</p>\n\n<p>tato 'bhimantrayet toyaṃ candanena vimiśritam //</p>\n\n<p>tasmin deyāni puṣpāṇi dhūpayec ca vidhānataḥ //</p>\n\n<p>audumbaraṃ dantakāṣṭam aśvatthaṃ vāpi nirvraṇam //</p>\n\n<p>nātikṛśaṃ nātisthūlaṃ dvādaśāṃgulasaṃmitam //</p>\n\n<p>kṣālitaṃ gandhatoyena sūtrakena viveṣṭitam //</p>\n\n<p>dhūpitaṃ gandhadigdhaṃ ca japed ālabhya pāṇinā //</p>\n\n<p>hṛdayaṃ ca bahuśaḥ saptaśo vā kulasya tu //</p>\n\n<p>śiṣyāṇāṃ parimāṇena dantakāṣṭhādisaṃgrahaḥ //</p>\n\n<p>ekādyāni ca karyāṇi agreṇaiva khādayet //</p>\n\n<p>tato rakṣāṃ dṛḍhaṃ kṛtvā śiṣyāṇām ātmanā budhaḥ //</p>\n\n<p>homakarma saghṛtāktābhiḥ samidbhiś ca //</p>\n\n<p>tilaiś ca ghṛtamiśritair ghṛtair āhutihomaiś ca //</p>\n\n<p>dadhyannena ca homayet //</p>\n\n<note><hi rend='bold'>Sdp 234</hi></note>\n<p>prathamaṃ vighnaśāntyarthaṃ tato 'nuhṛdayena ca //</p>\n\n<p>tato 'nuśāntihomaṃ ca kuryāc chāntiṃ vā pāpasya //</p>\n\n<p>tataḥ śiṣyān parīkṣayed vidhinā cādhivāsayet //</p>\n\n<p>tadahaḥ śaktitaḥ kuryāt saṃvaraṃ grahaṇaṃ tathā //</p>\n\n<p>teṣām evaṃ vidhānaṃ tu śucīnāṃ śuklavāsasām //</p>\n\n<p>prāṅmukhānāṃ niṣaṇṇānām ārabhed adhivāsanām //</p>\n\n<p>ādau triśaranaṃ dadyād bodhicittaṃ tato guruḥ //</p>\n\n<p>udpādayed anutpannam utpannaṃ smārayet punaḥ //</p>\n\n<p>tataḥ krodhābhijaptena vāriṇābhyukṣayec chiraḥ //</p>\n\n<p>śirasi ālabhya japet saptavārān samāhitaḥ //</p>\n\n<p>vidyārajasya hṛdayaṃ gandhadigdhena pāṇinā //</p>\n\n<p>ālabhya bhayaṃ varteta saptavāraṃ vicakṣaṇaḥ //</p>\n\n<p>cakravartijinakule vidyārājaikam akṣaram //</p>\n\n<p>hayaśvetāmbujakule vidyārājo daśākṣaraḥ //</p>\n\n<p>sumbhatathāvajrakule vidyārājo maharddhikaḥ //</p>\n\n<p>yuktaś caturbhir huṃkāraiḥ pracaṇḍaḥ sarvakarmasu //</p>\n\n<p>kulatrayeṣu sāmānyaḥ krodho hy amṛtakuṇḍaliḥ //</p>\n\n<p>sarvavighnavināśāya guhyakādhipabhāṣitaḥ //</p>\n\n<p>sarvakarmikamantreṇa mūrdhny ālabhya tato japet //</p>\n\n<p>prokṣayec cāpi tenaiva dhūpanena ca dhūpayet //</p>\n\n<p>abhiṣekāya kalaśaṃ sarvavrīhyādisaṃyutam //</p>\n\n<p>stokaṃ toyasya nikṣipya vidyārājābhimantritam //</p>\n\n<p>adhivāsayed vidhivad datvārghaṃ gandhavāriṇā //</p>\n\n<p>kusumāni vinikṣipya dhūpanenādhivāsayet //</p>\n\n<p>ahany ahani trisaṃdhyaṃ tatsamyak parijaped budhaḥ //</p>\n\n<p>tenābhiṣekaṃ kurvīta punar japtena maṇḍale //</p>\n\n<p>śiṣyāṇāṃ tu samagrāṇām añjalyā uttarāmukham //</p>\n\n<p>dantakāṣṭhaṃ tato dadyād āsanānāṃ yathākramaṃ //</p>\n\n<p>khādayan prāṅmukhān śiṣyān dantakāṣṭhādi bāhyatāt //</p>\n\n<p>sphuṭayet pūrṇaṃ khāditvā kṣipeyuś ca na pārśvataḥ //</p>\n\n<note><hi rend='bold'>Sdp 236</hi></note>\n<p>samyak kṣiptaṃ dantakāṣṭhaṃ pated abhimukhaṃ yadā //</p>\n\n<p>jñeyāt tasyottamāsiddhir yasya cāpi unmukhaṃ bhavet //</p>\n\n<p>prāgagreṇa tathā siddhir madhyamā parikīrtitā //</p>\n\n<p>udaṅmukhena tu cakṣu vidyāsiddhis tu laukikī //</p>\n\n<p>dantakāṣṭhaṃ bhavet kṣiptaṃ kathañcid yadādhomukhaṃ //</p>\n\n<p>tadā pātālasiddhiḥ syād bhavān nāsty atra saṃśayaḥ //</p>\n\n<p>śiṣyāṇām upaspṛṣṭhānām āsīnānāṃ tu pūrvavat //</p>\n\n<p>sarvakarmikamantreṇa dadyād gandhodakaṃ guruḥ //</p>\n\n<p>ekaikasya tu pānāya dadyāc culukatrayam //</p>\n\n<p>tatraiva pītvā vyutthāya ekānekabhir ācaret //</p>\n\n<p>tataḥ pūjāṃ punaḥ kṛtvā dhūpam utkṣipya pāṇinā //</p>\n\n<p>adhyeṣayed matimān bhaktim āsthāya devatām //</p>\n\n<p>pūrvam āmantrayed mantraṃ yasya tad maṇḍalaṃ bhavet //</p>\n\n<p>tenānukramayogena devatānāṃ nimantraṇaṃ //</p>\n\n<p>bhagavan amukanāma vidyārāja namo 'stu te //</p>\n\n<p>svo 'haṃ likhitum icchāmi maṇḍalaṃ karūṇātmakam //</p>\n\n<p>śiṣyāṇām anukampāya yuṣmākaṃ pūjanāya ca //</p>\n\n<p>tan me bhaktasya bhagavan prasādaṃ kartum arhasi //</p>\n\n<p>samanvāharantu māṃ buddhā lokanāthāḥ kṛpālavaḥ //</p>\n\n<p>arhanto bodhisattvāś ca yā cānyā mantradevatā //</p>\n\n<p>devatālokapālāś ca ye ca bhutanmaharddhikāḥ //</p>\n\n<p>śāsanābhiratāḥ sattvā ye kecid divyacakṣuṣaḥ //</p>\n\n<p>aham amukanāmnā tu amukaṃ maṇḍalaṃ śubham //</p>\n\n<p>svabhūte tu kariṣyāmi yathāśaktyupacārataḥ //</p>\n\n<p>anukampām upādāya saśiṣyasya tu tan mama //</p>\n\n<p>maṇḍale sahitāḥ sarve sānidhyaṃ kartum arhatha //</p>\n\n<p>evam uktvā tu yā vācā namas kṛtvā bhagavataḥ //</p>\n\n<p>stotropahāraṃ kṛtvā ca tataḥ kuryād visarjanam //</p>\n\n<p>virāgapratisaṃyuktāṃ śiṣyāṇāṃ dharmadeśanām //</p>\n\n<p>kṛtvā prācchiraso dhīmān sthāpayet kuśalaṃ stare //</p>\n\n<p>prabhātāyāṃ tato rātryāṃ prcchate svapnadarśanaṃ //</p>\n\n<p>śrutvā dine nirviśaṃkaḥ śubhaṃ vā yadi vāśubhaṃ //</p>\n\n<p>buddhadharo rājānāṃ samayet saptakulāni tu //</p>\n\n<note><hi rend='bold'>Sdp 238</hi></note>\n<p>tatas tvaṃ samayaṃ putra saṃvaraṃ jinabhāṣitam //</p>\n\n<p>śraddhayā guror ājñāṃ ca pālaya prāṇino na tvayā ghātyāḥ //</p>\n\n<p>nādattaṃ grāhyaṃ kāmamithyā na kāryā siddhim icchatām //</p>\n\n<p>na madyaṃ peyaṃ māṃsādi bhakṣaṃ naiva kadācana //</p>\n\n<p>sattvānām ahitaṃ na kāryaṃ tyājyaṃ ratnatrayaṃ na ca //</p>\n\n<p>bodhicittahṛnmudrā tu gurudevās tathaiva ca //</p>\n\n<p>alaṃghyā guror ājñā yataḥ pāpaṃ tu laṃghayet //</p>\n\n<p>na laṃghayec ca nirmālyaṃ tacchāyāṃ nākramet //</p>\n\n<p>mudrākārān tathaiva ca //</p>\n\n<p>na nindayed mantradevatāṃ grahakarmāṇi na kurvīta //</p>\n\n<p>tīrthikāṃś ca na nindayet //</p>\n\n<p>saṃkṣepato vimatikāṃkṣā vicikitsā na kāryā //</p>\n\n<p>ātmatantradevādiṣu tathaiva ca //</p>\n\n<p>dṛḍhaśraddhayā yathāvat sarvavidābhiṣekataḥ //</p>\n\n<p>kumbhādibhiḥ samagrair daśānāṃ daśābhiṣeko yatheccham //</p>\n\n<p>tato vajraghaṇṭāś ca haste dātavyāḥ //</p>\n\n<p>tataś cakrādisaptaratnāni gṛhītvā //</p>\n\n<p>rājyaiśvaryādicakravartitvaprāptaye //</p>\n\n<p>pāpasphoṭanāya cābhiṣiñcet //</p>\n\n<p>mantrasādhayitukāmasya śiṣyasyājñāṃ śrāvayet //</p>\n\n<p>tataḥ śraddhayā śirasā praṇamya vidyamānadravyam //</p>\n\n<p>gurave deyam //</p>\n\n<p>ratnanidhānavrīhihiraṇyasuvarṇavāhanagṛhāḥ //</p>\n\n<p>āsanadārakadārikāpuruṣastriyo deyāḥ //</p>\n\n<p>grāmanagarāṇi ca yathepsitāni //</p>\n\n<p>svacittaprasādena dakṣiṇāni veśayet //</p>\n\n<p>āśusiddhaye gurave saṃkṣipta ātmānam api nivedayet //</p>\n\n<p>ihaiva janmany anavaśeṣasukhāni paraloke cottamasukhaṃ //</p>\n\n<p>buddhatvaṃ prāpyate kiṃ punar devasukham //</p>\n\n<p>sarvabuddhasamaṃ guruṃ vajrācāryanindayā //</p>\n\n<p>nityaduḥkhāvāptir iti ācāryaṃ na nindayet //</p>\n\n<p>vajrabbhātṛbhaginīmātā yogī na nindayet //</p>\n\n<p>upanāhaṃ ca na kuryāt // ratnatrayopakāriṇo na kṣamet //</p>\n\n<p>gurunindakān duṣṭān samayātikramiṇo 'pi tathaiva ca //</p>\n\n<p>evamādyapakārakāinś ca //</p>\n\n<p>evaṃ santi sarvavidbhāṣitāṃ siddhim āpnoti //</p>\n\n<note><hi rend='bold'>Sdp 240</hi></note>\n<p>sarvasattvānukampī siddhiṃ prāpnoti śigrajām //</p>\n\n<p>atha khalu bhagavān devendrasadevalokahitasukhārthāya sādhanavidhim abhāṣata / paṭe bhagavantaṃ sarvavidaṃ tathaiva likhet / dakṣiṇe sarvadurgatipariśodhanarājaṃ tathāgatam / vāme śākyamunim / sarvadurgatipariśodhanasyādhastād āryāvalokiteśvaraṃ candrārkavarṇapadmapāṇim / śākyamuner adhastād vajrapāṇim / tayor madhye bhaiṣajyarājaṃ nīlavarṇam ekena hastena hāritakīphalaṃ dhārayantam apareṇa varadaṃ kārayantam / hayagrīvatrailokyavijayau ca duṣṭadamanatatparau svadevatābhimukhau likhet / tayor madhye locanāmāmakīpāṇḍuravāsinītārāḥ svacihnakarā likhet / tāsām adhastāt puṣkariṇīṃ makaramatsyaśvetamaṇḍukādisahitām anekajalajapuṣpaparipūrṇāṃ likhet / dhūpadīpagandhamālyanaivedyapuṣpaphalāni nānāprakārāṇi ca likhet / adhastāc ca sādhakaṃ añjaliṃ kṛtvā praṇamantaṃ likhed niṣaṇṇam /</p>\n\n<p>tataḥ paṭasatyādhiṣṭhānam avalambya cakṣurunmīlanaṃ kṛtvā pūjayet / tato yadi nimittaṃ paśyet siddhyati śīgram / yadi na paśyec ciraṃ siddhyati / hasituṃkarmaśabdaṃ ca ghaṇṭādhvanigarjitam eva ca //</p>\n\n<p>bhikṣubrāhmaṇakanyāś ca phalāni ca dṛṣṭvā śīghram //</p>\n\n<p>sidhyaty uttamamadhyamādhamasiddhiṣu //</p>\n\n<p>tataḥ paṭaṃ mantramudrābhir adhitiṣṭhet //</p>\n\n<p>yathāprāptena ca pūjayet tasyāgrato niṣadya //</p>\n\n<p>trailokyavijayenātmarakṣādikaṃ kṛtvā //</p>\n\n<p>ātmatatvaṃ ca dhyātvā //</p>\n\n<p>lakṣatrayaṃ ṣaṭlakṣāṇi vā japed yāvat siddhinimittaṃ bhūtam /</p>\n\n<p>tato vivekasthāne 'ṣṭau 'śatāni pūrayet / mantraṃ cānūnādhikaṃ japet /</p>\n\n<p>tato japāvasāne maṇḍalaṃ pūrvavac cintayitvā /\nvipulāṃ ca pūjāṃ kṛtvā rātrīm ekāṃ japet /\n<note><hi rend='bold'>Sdp 242</hi></note>\ntataḥ pradhānaṃ ca tatputraṃ ca devāṃś ca yadi paśyati /\ntadā yathābhājanam īpsitottamasiddhiṃ vijñāpayet /\ndevatā nityaṃ tuṣṭāḥ siddhiphalaṃ tasya dadati /\nnamaskṛtya ca siddhim uttamādikāṃ gṛhṇīyāt /\ngururatnatrayasvabhāgaṃ datvā /\ntato nityaṃ vicaret tadabhāveṣu prājñaḥ /</p>\n\n<p>gṛhītvā svayaṃ samācaret / sarvasattvahitakārī cānekakalpaṃ tiṣṭhet / asiddhau sarvakarmakaro bhavet / yakṣanakṣatragrahādayo vacanamātreṇa bhṛtyavac chāntikādisarvakarmakarā bhavanti /</p>\n\n<p>atha khalu devendro bhagavantam etad avocat / bhagavan pāpakāriṇāṃ nārakādivaśībhūtānāṃ sattvānāṃ nārakādiduḥkhaprahāṇāya kathaṃ pratipattavyam / bhagavān āha / devendra śṛṇu nārakavaśagatasattvānāṃ mahāpāpakāriṇāṃ teṣāṃ yathā nārakaduḥkhebhyo 'nāyāsato muktir bhavati tathā śṛṇu / tathaiva maṇḍalaṃ likhitvāṣṭottaraśatajaptaiḥ kalaśaiḥ pūrvavad abhiṣekaṃ kalpayet / tataḥ sarvapāpagatāḥ sarvanārakādiduḥkhebhyaḥ śīghraṃ vimucyante / te ca vimuktapāpamahātmānaḥ śuddhāvāsadeveṣūtpannāḥ / satataṃ buddhadharmasaṃgītim prāpnuvanti / avaivartikabhūmipratiṣṭhitāś ca krameṇa bodhiṃ sākṣāt kurvanti /</p>\n\n<p>tatpratibimbaṃ vā nāma ca kuṃkumena likhitvā //</p>\n\n<p>apāyatrayamahābhayāt sattvānāṃ mokṣaṇāya //</p>\n\n<p>mantrī parahite rataḥ kṛpāyā abhiṣiñcet //</p>\n\n<p>tataḥ sa yogī mantramudrābhir abhiṣiñcet //</p>\n\n<p>devatārūpaṃ kalpayitvā caityamadhye sthāpayet //</p>\n\n<p>svaparadevatāhṛdayaṃ tadhṛdaye pradeśe likhitvā //</p>\n\n<p>devatātulyacittam utpādya gṛhe vā sthāpayet //</p>\n\n<p>tannāma ca vidarbhya mantraṃ kuṃkumena likhitvā //</p>\n\n<note><hi rend='bold'>Sdp 244</hi></note>\n<p>caityakarma kuryād yāval lakṣaṃ paripūrṇam //</p>\n\n<p>mahāpāpinaḥ pāpakṣayāya koṭim api pūrayet //</p>\n\n<p>evaṃ kṛte te 'vaśyaṃ narakād muktā bhavanti //</p>\n\n<p>tathā tiryagbhyaś ca muktā devanikāyeṣūtpadyante //</p>\n\n<p>tannāma ca vidarbhya yathoktamantraṃ sahasraṃ japet //</p>\n\n<p>kadācit śatasahasram api pūrayed yāvat koṭim api pūrayet //</p>\n\n<p>devanikāyeṣūtpadyante //</p>\n\n<p>tannāmavidarbhya kuśalo lakṣaśataṃ vā yāvac chatasahasram //</p>\n\n<p>homaṃ kuryān mahānarakapāpamuktā bhavanti //</p>\n\n<p>yāvan nimittaṃ jvalitāgnīsthāne samutpadyate //</p>\n\n<p>tilaśvetasarṣapataṇḍulā ajākṣīrasaṃyuktāḥ //</p>\n\n<p>samidhāś ca gandhāktās tāvad yathāvidhi hotavyāḥ //</p>\n\n<p>tatas te niyataṃ devanikāyeṣūtpannā nimittam upadarśayanti /</p>\n\n<p>kadācid devottamā utpannā atha vā kuṇḍamadhye śvetapradakṣiṇajvālā nirmalordhvajvalanam / avakīrṇasaṃdattajvalanaṃ vidyudiva nirmalaṃ sthiram / etāny aganimittāni paśyati / atha vaiśvānalatātmānaṃ tathaiva darśayanti / candravannirmalaṃ śuklamukhavarṇajvalitam / etannimittadarśanāt teṣāṃ narakādi vimuktipāpasphoṭanasvargotpattayo jñātavyāḥ /</p>\n\n<p>caturhastapramāṇaṃ ca yathāvidhi kuṇḍaṃ khanet //</p>\n\n<p>paryante vajraparivṛtaṃ likhen madhye cakram //</p>\n\n<p>yathāvat pañcakulamudrāḥ svadikṣu likhet //</p>\n\n<p>tathāvat sattvānāṃ lokādhipaṃ ca likhet //</p>\n\n<p>ataḥ pūrṇakalaśā balipūrṇabhājanāni //</p>\n\n<p>cāṣṭau ṣoḍaśaṃ vā sthāpyāni bhakṣabhojananaivedyāni ca /\npuṣpamālādayas tathaiva ca vitānadhvajapaṭādibhir uttamachatraiś ca / samyagvibhūṣaṇīyam /\n<lg>\n<l>evam uttamahomakuṇḍe samyak hotavyam /</l>\n<l>likhitvaivaṃ vidhijño devagaṇam ākarṣayet //</l>\n</lg></p>\n\n<p>mantrajño mantramudrayārgha upadhaukanīyaḥ //</p>\n\n<note><hi rend='bold'>Sdp 246</hi></note>\n<p>saṃkṣepataḥ pūjāṃ kṛtvā devagaṇanāgayakṣagandharvāvasthitaḥ / karpūracandanakuṃkumavastrālaṃkārabhūṣito 'bhimantritadhūpaṃ dhūpayet / puṣpamālādibhiś ca pūjayet / cūḍāyāṃ bāhau ca tathaiva mantraṃ likhitvā bandhayet / hṛtkaṇṭhamukhapradeśe sarvavidyādhiṣṭhānaṃ kuryāt / lalāṭorṇākarṇadvaye śiraḥśikhābāhudvaye / nāsākaṭijānupādanāsikāgracakṣurdvaye / guhyendriyapradeśeṣv evam anyeṣv api mantrākṣarāṇy ekāntaśubhāni vinyaset/ tato durgatipariśodhanāyāsanasahitaṃ tanmadhye sthāpayet /</p>\n\n<p>tataś ca mantry abhimantritavastreṇa chādayet /</p>\n\n<p>tato hutabhujaṃ samyakprajvālya / sahasrajvālya / sahasrajvālākulakāyaṃ kuṇḍendudusannibhaṃ śāntam anantam agnim ākṛṣyārghaṃ parikalpayet / tathaiva ca buddhimān agrataḥ pratimādikaṃ sthāpayet / tathāgatagaṇaṃ tathaivākṛṣyārghādikaṃ parikalpayet tathaiva yathoktapūjā kartavyā /</p>\n\n<p>tata āhutiṃ havyaṃ pūrayitvā jvalanāya parikalpayitvā jinādinīm aṣṭottaraśataṃ parikalpayet / tataḥ śodhanamantrarājasyaikaviṃśatim āhutiṃ parikalpayet /</p>\n\n<p>tataś cākṛṣya śvetamukham upakaraṇair vā vāratrayam arghādinā ca pūjayet / vajrapāṇiṃ padmapāśadharaṃ trailokyarūpaṃ pādapadmākrāntapāpaṃ sarvālaṃkārālaṃkṛtaṃ saṃbuddhakirīṭinaṃ cintayed atha vā likhet / tasya ḥrdayena śatasahasraṃ yāvat koṭiṃ vā juhuyāt /</p>\n\n<note><hi rend='bold'>Sdp 248</hi></note>\n<p>nimitte ca samutpanne pāpasaṃtatiprahāṇaṃ tathaiva jñātavyam / tato bhasmībhūtaṃ vajrasaṃhāramantreṇa yathāvidhi saṃharet / bhasmāny asthirajāṃsi ca gandhodakapañcagavyasahitāni śodhanamantreṇa lakṣaṃ japtvā pindīkṛtya karpūragandhamṛdbhir miśrīkṛtya pratimāṃ caityadevatāṃ vā kuryāt / ekadvitricatuḥpañcavāraṃ vāṣṭottaraśatavāraṃ vā /</p>\n\n<p>mantramudrābhir adhiṣṭhāya lakṣadvayaṃ japet //</p>\n\n<p>tataś caityaṃ jvalati pratimā vā hasati //</p>\n\n<p>gandhadhūpaprabhā jighrati paśyati devādīṃ nānāprakārām yasya ṛddhiprātihāryāṇi ca patanti puṣpādīni / śaṃkhabherīvaṃśavīṇādīnāṃ ca śabdāḥ śrūyante /</p>\n\n<p>kadācid devatāni nimittāni pāpabahalatayā yadi na paśyet tadāṣṭau lakṣasahasrāṇi japet /</p>\n\n<p>yāvan nimittaṃ bhavati tathāgataṃ pūjayitvā // susamāhito japet /</p>\n\n<p>tato 'nte rātrīm ekāṃ vidhijño japet /\ntadāvaśyaṃ pāpaviśuddhātmā paśyati /\ndevatārūpakāyaṃ tatsantānaṃ parijānāti /\netāni nimittāni jñātvā avikalpacitto /\nmaitrīkṛpāparītaḥ sarvakarmāṇi kuryāt /</p>\n\n<p>evam api yadi na saṃbhavati tadā tannāmamātraṃ likhitvā caityamālāṃ kuryāt pratimāṃ vā kṛtvā / homābhiṣekakṛte sati / niyataṃ svargeṣūtpadyante / bhasmasarṣapavālukādīṃś ca nāma vidarbhyābhimantrya samudragāminyāṃ nadyāṃ kṣipet / tataḥ pāpīyaso 'pi durgati vimokṣati /</p>\n\n<p>uttamakuśalabījam utpāditavato buddhatvaphalasamanvāgatasya dānaśīlakṣāntivīryadhyānaprajñāhetuprabhāvitasya puṇyavato lokasya durgati bhagneti /</p>\n\n<p>kaḥ punaḥ vādo nātra saṃśayaḥ /</p>\n\n<p>yaś cānutpāditakuśalamūlo yaś ca nāstikadṛṣṭir bodhimārgād nivṛttas tasya śāsanavidveṣiṇo 'pakāriṇaḥ pāpānabhijñasyamātṛ pitṛvipriyacittasya bodhicittanisṛtavītarāgaghātakasya devatābuddhadharmasaṃghamantramudrāganādīnāṃ (<hi rend='bold'>Sdp 250</hi>) ca nāstitvādṛṣṭyādīnāṃ ca pāpīyasām eṣāṃ prajñopāyābhāve muktir nāstīti sugatajinair bhāṣitam /</p>\n\n<p>atha śakrādaya utpalapadmalocanāḥ sādhv iti toṣayanti sma / saṃtoṣayitvā pūjayanti sma / śakreṇa ca parahitaratena yathāvijñaptaṃ /</p>\n\n<p>dvitīyaṃ trisūcikavajrasahitena varado vāmenaikena triśūladhāri dvitīyena khaḍgadhārī sarpayajñopavītanīlakaṇṭho lekhyo 'nena /</p>\n\n<p>oṃ paśupati nīlakaṇṭha umāpriya svāhā /</p>\n\n<p>athāsya mudrā bhavati / dakṣiṇahastena vāmamuṣṭina kṛtvā kanīyasīm aṃguṣṭhenākramya śeṣāṃgulavajralakṣaṇāḥ kṛtvānāmikāṃ tarjanīṃ ca vajrākāreṇa kañcin nāmayet / iyaṃ paśupater mudrā / viṣṇur garudārūḍhaḥkṛṣṇavarṇaś caturbhujaḥ / dakṣiṇabhujābhyāṃ gadāvajradharaḥ / vāmābhyāṃ śaṃkhacakradharaḥ /</p>\n\n<p>vajrahemā kanakavarṇā āsanabhujāyudhaviṣṇuvat /</p>\n\n<p>vajraghaṇṭāmayūrārūḍho raktavarṇaḥ ṣaḍmukho dakṣiṇabhujābhyāṃ śaktivajradharaḥ / vāmābhyāṃ kukkuṭaghaṇṭāvajradharaś ca /</p>\n\n<p>vajrakaumārī vajraghaṇṭāvad eva jñeyā /</p>\n\n<p>maunavajro haṃsārūḍhaḥ kanakavarṇaś caturmukho dakṣiṇabhujābhyāṃ vajrākṣasūtradhārī / vāmābhyāṃ daṇḍakamaṇḍaludhārī /</p>\n\n<p>vajraśāntir brahmavad jñeyā /</p>\n\n<p>vajrāyudhaḥ śvetagajārūḍho gauravarṇo vāmabhujena viśvavajradharo dakṣiṇena lokottaravajradharaḥ /</p>\n\n<p>vajramuṣṭir vajrāyudhavaj jñeyā /</p>\n\n<p>vajrakuṇḍalī krodhaś ca rathārūḍho dakṣiṇakareṇa sapadmena vajradharo vāmena sapadmenādityamaṇḍaladharo raktavarṇaḥ / vajrāmṛtā vajrakuṇḍalikrodhavad eva /</p>\n\n<p>vajraprabhakrodhaḥ sitavarṇo haṃsārūḍho dakṣiṇakareṇa vajradhārī vāmena padmacandradharaḥ /</p>\n\n<p>vajrakāntir vajraprabhakrodhavat /</p>\n\n<note><hi rend='bold'>Sdp 252</hi></note>\n<p>vajradaṇḍakrodhaḥ kacchapārūḍho nīlavarṇo dakṣiṇakareṇa vajradhārī vāmena daṇḍadharaḥ /</p>\n\n<p>daṇḍavajrāgrī vajradaṇḍakrodhavat /</p>\n\n<p>vajrapiṃgalakrodho 'jārūḍho raktavarṇo dakṣiṇakareṇa vajradharo vāmena mānuṣam ādāya bhakṣayan avasthitaḥ /</p>\n\n<p>vajramekhalā vajrapiṃgalakrodhavat /</p>\n\n<p>vajraśauṇḍo gaṇapatir gajavāhano dakṣiṇakareṇa vajraṃ dhārayed vāmena lāṃgalaṃ dhārayed avasthitaḥ / sitavarṇaḥ /</p>\n\n<p>vajraviṇayā vajraśauṇḍavad ayan tu viśeṣo yad uta vāmakareṇa khaṭvāṃgadhāriṇīti /</p>\n\n<p>vajramālo gaṇapatiḥ śyāmavarṇaḥ kaukilarathārūḍho dakṣiṇakareṇa vajradharo vāmena kusumamālādharaḥ /</p>\n\n<p>vajrāsanā vajramālāvad ayan tu viśeṣo yad uta vāmakareṇa śaktidhāriṇīti /</p>\n\n<p>vajravaśī śukarathārūḍho gauravarṇo dakṣiṇakareṇa vajradharo vāmena makaradhvajadhārī /</p>\n\n<p>vajravaśā vajravaśīvad ayan tu tasyā viśeṣo yad uta raktavarṇeti /</p>\n\n<p>vijayavajro gaṇapatir maṇḍūkārūḍhaḥ sitavarṇo dakṣiṇakareṇa vajradharo vāmena khaḍgadharaḥ /</p>\n\n<p>vajrasenā vijayavajravat /</p>\n\n<p>vajramusaladūtaḥ puṣpavimānārūḍho gauravarṇo dakṣiṇakareṇa vajradharo vāmena musaladharaḥ /</p>\n\n<p>vajradūtī vajramusalavad ayan tu tasyā viśeṣo yad uta vāmena khaṭvāṃgadhāriṇīti /</p>\n\n<p>vajrāniladūto nīlavarṇo mṛgārūḍho dakṣiṇakareṇa vajradhārī vāmena paṭadhārī / vegavajriṇī vajrāniladūtavat /</p>\n\n<p>vajrānaladūto 'jārūḍho raktavarṇa ūrdhvajvālāprabhas triśikhājvālo dakṣiṇabhujābhyāṃ vajrakavacadharo vāmābhyāṃ daṇḍakamaṇḍaludharaś ca / vajrajvālā vajrānalavat /</p>\n\n<p>vajrabhairavadūto nīlo vetālārūḍho dakṣiṇakareṇa vajradhārī vāmena gadādhārī /</p>\n\n<note><hi rend='bold'>Sdp 254</hi></note>\n<p>vajravikaṭā dūtī vajrabhairavavad ayan tu viśeṣo 'syā yad uta vāmena pāśadhāriṇīti /</p>\n\n<p>vajrāṃkuśaceṭaḥ śeṣanāgārūḍho nīlo varāhamukhaḥ / dakṣiṇena vajradharo vāmenāṃkuśadharaḥ /</p>\n\n<p>vajramukhī ceṭī puruṣavāhanā nīlā varāhamukhī dakṣiṇena vajradharā vāmena khaḍgadharā /</p>\n\n<p>vajrakālaceṭako mahiṣārūḍho nīlo dakṣiṇakareṇa vajradharo vāmena yamadaṇḍadharaḥ /</p>\n\n<p>vajrakālī ceṭī vetālavāhanā vāmakareṇa khaṭvāṃgadhāriṇī dakṣiṇakareṇa vajradhāriṇī kṛṣṇavarṇā /</p>\n\n<p>vajravināyakaceṭaka undurārūḍhaḥ sitavarṇo gajamukho dakṣiṇakarābhyāṃ vajraparaśudharo vāmābhyāṃ triśūladharo daṇḍadharaś ca / sarpayajñopavītaḥ / vajrapūtanā ceṭī nīlavarṇa dakṣiṇena vajradharā vāmena saṃmārjanikādharā / undurārūḍhā /</p>\n\n<p>nāgavajraceṭako makarārūḍho 'ṣṭaphaṇaḥ sitavarṇo dakṣiṇena vajradharo vāmena nāgapāśadharaḥ /</p>\n\n<p>vajramakarā ceṭī makarārūḍhā sitavarṇā / aṣṭaphaṇā / dakṣiṇena vajradharā vāmena vajrāṃkitamakaradharā /</p>\n\n<p>bhīmā śyāmavamā dakṣiṇena vajradhāriṇī vāmena khaḍgapheṭakadhāriṇī /</p>\n\n<p>śrī gauravarṇā dakṣiṇena vajradharā vāmena padmadharā /</p>\n\n<p>sarasvatī vīṇāhastā vāmena dakṣiṇena vajradharā /</p>\n\n<note><hi rend='bold'>Sdp 256</hi></note>\n<p>durgā śyāmavarṇā siṃhārūḍhā dakṣiṇabhujābhyāṃ vajracakradharā vāmābhyāṃ paṭṭiśāśaṃkhaḍharā /</p>\n\n<p>sarvāsāṃ mātṛṇāṃ rudrādīnāṃ ca varuṇaparyantānāṃ yad dakṣiṇakareṣu vajram uktaṃ tat trisūcikaṃ jñeyam iti / sarvalaukikalokottarāś ca devatā vairocanasaṃmukhalekhyā iti /</p>\n\n<p>tataḥ sandhyākāle saṃprāpte vajraterintirīṃ baddhvā nīlapuṣpamālām ādāya maṇḍalaṃ praviśec caturhuṃkāram udāharan vajravairocanasaptapradakṣiṇaṃ ca śaṃkhavajraghaṇṭāṃ vādayan kuryāt / sarvamaṇḍalaṃ cānātiriktadośaśāntaye nirīkṣya mālāṃ bhagavato niryātya vajranṛtyaṃ kṛtvā / ādāya svaśirasi bandhec caturhuṃkāreṇaiva /</p>\n\n<p>tathā yathoktaṃ yad ūnaṃ paripūrayet //</p>\n\n<p>vijahyād adhikaṃ buddha ābādhayed vajraghaṇṭām //</p>\n\n<p>sidhyate na ca duṣyate // iti /</p>\n\n<p>tato madhye sthito bhūtvā vajrācaryasamāhitaḥ //</p>\n\n<p>manasodghāṭayec caiva vajradvāracatuṣṭayam //</p>\n\n<p>oṃ vajrodghāṭaya samaye praveśaya huṃ / iti /</p>\n\n<p>mudrā cāsya bhavati /</p>\n\n<p>dvivajrāgrāṃgulī samyak saṃdhāryottānato dṛḍham //</p>\n\n<p>vidhārayet susaṃkruddho dvārodghāṭanam uttamam //</p>\n\n<p>iti /</p>\n\n<p>tato 'ṃkuśādibhiḥ karmāṇi kṛtvā saptaratnamayaṃ kalaśaṃ mṛnmayaṃ vākālamūlam uccagrīvaṃ lambauṣṭhaṃ mahodaram divyagandhodakaṃ</p>\n\n<note><hi rend='bold'>Sdp 258</hi></note>\n<p>sarvaratnauṣadhisarvadhānyaparipūrṇaṃ saphalaṃ sapallavaṃ sadvastrāvabaddhakaṇṭhakaṃ kṛtarakṣaṃ bahiḥ samantād divyagandhānuliptaṃ sragviṇaṃ vajrāṃkitam upari mahāvajrādhiṣṭhitaṃ krodhaterintirīparigṛhītayā vajrakusumalatayā /</p>\n\n<p>oṃ vajrodaka huṃ ity anenāṣṭottarasahasrābhimantritaṃ caturhuṃkāreṇa cāṣṭaśatābhimantritaṃ kṛtvā bhagavato vajrahuṃkārasyāgrataḥ saṃsthāpya / praveśadvārābhimukhaṃ ca bahir dvitīyaṃ kalaśaṃ caturhuṃkāreṇāṣṭaśatajaptaṃ sthāpayet / tenodakenātmaśiṣyābhiṣekaṃ kṛtvā / praveśamudrāṃ baddhvā na bandhayed vā / pravālaṃ jātarūpaṃ ca śaṃkhaṃ muktāmaṇis tathā / sarvaratnāni siṃhīvyāghrīgirikarṇāsahadevāś ceti sarvauṣadhayaḥ / tilān māṣān yavān dhānyān godhūmāṃś cāpi pañcamān / śabdena sarvavrīhīṇāṃ pañca tān upalakṣayet / tad anu catuḥpraṇāmādipūrvakaṃ saṃvaraṃ grāhayitvā vajrayakṣeṇa nīlavastrāṇi parijapya sattvoṣṇīṣeṇa vastraṃ dvārapālair mukhaveṣṭanaṃ vajrakavacenottarīyam ābaddhoṣṇīṣādika ācāryaḥ krodhaterintiryā nīlapuṣpam ādāya /</p>\n\n<p>oṃ vajrasamayaṃ praviśyāmīty udīrayan praviśya sarvatathāgatān vijñāpayet / ahaṃ bhagavan ityādinā /</p>\n\n<p>tato vajrodakaṃ pītvātmāveśaṃ kṛtvā tāṃ mālāṃ mahāmaṇḍale prakṣipya svaśirasi baddhvā mukhabandhaṃ muktvā yathāvad maṇḍalaṃ dṛṣṭvā tiṣṭha vajretyādinā praveśamudrāmokṣaṃ ca kṛtvā / udakābhiṣekaṃ pañcabuddhamukuṭaṃ paṭṭavajramālādhipativajranāmābhiṣekaṃ</p>\n\n<note><hi rend='bold'>Sdp 260</hi></note>\n<p>bhagavataḥ sakāśād bhagavantaṃ praṇamya gṛhītvā / tattvaṃ dharmasamayaṃ siddhivajravrataṃ cādāya / puṣpādibhir lāsyādibhiś cātmānaṃ saṃpūjya / gāthāpañcakenānujñāṃ ca tu huṃkāram udgatāvyākaraṇaṃ cādāya punaḥ svādhiṣṭhānādikaṃ kṛtvā yathābhirucitajāpaṃ ca huṃkāravajro 'haṃ huṃkāravajro 'ham iti / svanāmoccāraṇaṃ kṛtvā vairocanamahāmudrāṃ baddhvā / tanmantreṇa aḥkārāntena vairocanasthāne tathāgatavajram ātmānam āveśayet / vajro 'ham iti vajrāhaṃkāraṃ vibhāvya / tad vajraṃ vairocanaṃ bhāvayet / vajradhātur aham iti / evaṃ yāvad vajrāveśamahāmudrāṃ baddhvottaradvāre tanmantreṇāḥkārāntena vajraghaṇṭām ātmānam āveśayet / vajraghaṇṭāham ity ahaṃkāram utpādya tāṃ vajrāveśakrodho 'ham iti bhāvayed evaṃ vajreṇa sādhitaṃ bhavati / sattvavajrāṃkuśīṃ baddhvā vajrācāryaḥ tataḥ punaḥ kurvan acchaṭāsaṃghātaṃ sarvabuddhān samājayet / oṃ vajrasamāja jaḥ vaṃ hoḥ iti / ekaviṃśativāraṃ pravartayet / tataḥ śīghraṃ mahāmudrāṃ vajrakrodhasamayam uccārayet / sakṛd vāraṃ nāmāṣṭakaṃ śataṃ uttamam / tato vajrāṃkuśādibhiḥ svadvāreṇākṛṣya praveśya baddhvā vaśī kṛtya yathāvac caturhuṃkāreṇārghaṃ datvā / śrīvairocanādīn samayamudrābhir bhadrakalpikaparyantān sādhayet / svamantram uccārya vadet / jaḥ huṃ vaṃ hoḥ samayas tvaṃ samayas tvam aham /</p>\n\n<p>tataḥ svamantram uccārayed eva siddhā bhavanti //</p>\n\n<lg>\n<l>atha samayamudrā bhavanti /</l>\n<l>vajrād vikarṣasaṃbhūtāḥ samayāgrās tu kīrtitāḥ //</l>\n</lg>\n\n<p>tāsāṃ bandhaṃ pravakṣāmi krodhabandham anuttaram //</p>\n\n<p>bāhuvajraṃ samādhāya kaniṣṭhāṃkuśabandhitā //</p>\n\n<p>trilokavijayā nāma tarjanī dvayatarjanī //</p>\n\n<p>tathaivāgrā mukhasaṃgā maṇis tu pravikuñcitā //</p>\n\n<p>samotthamadhyamā padmā tu madhyāgradvayatarjanī //</p>\n\n<note><hi rend='bold'>Sdp 262</hi></note>\n<p>tarjanīdvayaṃ vajraṃ tu dakṣiṇāṃkucitāṃkuśī //</p>\n\n<p>tathaivāgrastahuṃkārāḥ sādhukārās tathaiva hi //</p>\n\n<p>dvyagrasaṃsthā bhṛkuṭyāṃ tu hṛdi suryāgramaṇḍalā //</p>\n\n<p>prasāritabhujā mūrdhni tarjanī mukhahāsinī //</p>\n\n<p>tarjanī nakhasaṃsaktā kośamuṣṭis tu dakṣiṇā //</p>\n\n<p>samamadhyaguṇṭhacakrā tu mukhataḥ pratiniḥśṛtā //</p>\n\n<p>tarjanīmadhye vajrā tu grīvāveṣṭitatarjanī //</p>\n\n<p>agrādikamahādamṣṭrā grastāgrāvajramuṣṭitā // iti /</p>\n\n<p>lāsyādīnāṃ tu vajradhātu uktā eva huṃkṛtā / tadyathā /\nvajrabandhaṃ baddhvā hṛdayaṃ tu samāṃguṣṭhā //</p>\n\n<p>suprasāritamālinī //</p>\n\n<p>añjalyagramukhoddhāntā nṛtyato mūrdhni saṃyutā //</p>\n\n<p>vajrabandhaṃ tv adhodānāt svañjaliś cordhvadāyikā //</p>\n\n<p>samāṃguṣṭhā nipīḍā ca suprasāritalepanā //</p>\n\n<p>ekatarjanī saṃkocā dvyaṃguṣṭhagranthibandhitā //</p>\n\n<p>aṃguṣṭhāgrakaṭābandhā vajramuṣṭyagrasaṃdhitā //</p>\n\n<p>hṛdayamaṇḍale pañcasūcikavajraṃ vicintya / huṃkāram evoccārayatā sarvamudrā bandhanīyā /</p>\n\n<p>atha mudrāyā niyamo bhavati / vairocanavajrahuṃkāraratnahuṃkāradharmahuṃkārakarmahuṃkārasthāne ca / atha ratnahuṃkārādīnāṃ mantrāṇi bhavanti /</p>\n\n<p>oṃ vajrabhṛkuṭīkrodhānaya sarvaratnāni hrīḥ phaṭ /\noṃ vajradṛṣṭikrodha duṣṭān māraya huṃ phaṭ /\noṃ vajraviśvakrodha kuru sarvaviśvarūpayā sādhaya huṃ phaṭ /</p>\n\n<p>anyamudrāḥ sattvavajrīm ārabhya draṣṭavyāḥ / tathā hi sarvavidyottamānāṃ vijayamantretyuktam / savajrahuṃkāramudrāsaṃgrahaś ca bhagavān vajrahuṃkāro paṭhyate / na cānyā vajrahuṃkārā bhavatum arhanti / sarvatantreṣu vajrahuṃkārā nirdiṣṭeti // tad anu tathaiva jihvāyāṃ vajraṃ nyasya yathākrameṇa buddhavajradharādīnāṃ dharmākṣarāṇi nyasyet / etāni ca tāni /</p>\n\n<note><hi rend='bold'>Sdp 264</hi></note>\n<p>huṃkāro buddhavajribhyāṃ traḥkāro vajragarbhataḥ /\nhrīḥkāro vajrasenasya aḥkāro vajraviśvataḥ /\nhuṃ sattvavajryāḥ / traḥ ratnavajryāḥ / hrīḥ dharmavajryāḥ /\naḥ karmavajryāḥ /\nhuṃ he trāṃ traṃ hi hrīḥ deḥ haḥ / iti vajrasattvādīnām /\nmahārate huṃ / rūpaśobhe huṃ / śrotrasaukhye huṃ / sarvapūjye huṃ /\nprahlādini huṃ / phalāgame huṃ / sutejāgri huṃ / sugandhāgri huṃ /\nāpāhī jaḥ huṃ / āhi huṃ huṃ huṃ / he sphoṭa vaṃ huṃ / ghaṇṭa aḥ aḥ huṃ /\niti / vajralāsyādīnāṃ vajrāveśaparyantānām iti /</p>\n\n<p>tadanantaram aḥkārāṇi hṛdi viśvavajrān niṣpādya karmamudrām badhnīyāt / tatremāḥ krodhamuṣṭidvidhākṛtya / vāmavajrāṃgulī grāhyā dakṣiṇena samutthitā //</p>\n\n<p>bodhyagri nāma mudreyaṃ buddhabodhipradāyikā // sagarvotkarṣanaṃ dvābhyāṃ vajrahuṃkāravajrasattvasattvavajrīṇām /</p>\n\n<p>aṃkuśagrahanasaṃsthitā vāṇaghaṭanayogā ca //</p>\n\n<p>sādhukāraṃ hṛdi sthitā abhiṣekaṃ dvivajraṃ tu //</p>\n\n<lg>\n<l>ratnahuṃkāravajrabhṛkuṭikrodharatnavajrīṇām /</l>\n<l>hṛdi sūryapradarśanaṃ vāmasthabāhudaṇḍā ca //</l>\n</lg>\n\n<p>tathāsya parivartitā savyāpasavyavikoca //</p>\n\n<lg>\n<l>dharmahuṃkāravajradharmadharmavajrīṇām /</l>\n<l>hṛdvāmā khaḍgadhāriṇī alātacakrabhramitā //</l>\n</lg>\n\n<p>vajradvayamukhotthitā vajranṛtyabhramonmuktā //</p>\n\n<p>kapotoṣṇīṣasaṃsthitā // karmahuṃkāravajrakarmakarmavajrīṇāṃ, /\nkavacakaniṣṭhādamṣṭrāgrā muṣṭidvayanipīḍitā //</p>\n\n<p>vajragarvaprayogeṇa named āśayakampitaiḥ //</p>\n\n<p>mālabandhā mukhoddhāntā nṛtyato mūrdhani saṃsthitā //</p>\n\n<p>adhaḥkṣeporddhvaprakṣepā samāṃguṣṭhanipīḍitā //</p>\n\n<note><hi rend='bold'>Sdp 266</hi></note>\n<p>gandhalepanayogāc ca pūjāmudrā prakīrtitā //</p>\n\n<p>tarjanyaṃkuśabandhena kaniṣṭhāyā mahāṃkuśī //</p>\n\n<p>bāhugranthikaṭāgrābhyāṃ pṛṣṭhayoś ca nipīḍitā // iti /\ndvārapālamudrāḥ /\nsarvāś ca karmamudrā nṛtyodbhavāḥ /</p>\n\n<p>tato yathālekhānusārato vairocanādīnāṃ mahāmudrābandhaṃ kuryāt / vajrasattvaratnadharmakarmakrodhānāṃ yā mahāmudrās tāḥ sattvaratnadharmakarmavajriṇām api vajrādyantargatāḥ strīrūpadhāriṇyaś ca tāḥ / yāṃ yāṃ mudrāṃ tu badhnīyād yasya yasya mahātmanaḥ /</p>\n\n<p>sarvamudrāsamayaḥ /</p>\n\n<p>vāmatathāgatamuṣṭim uttānaṃ kṛtvā dakṣiṇahastatarjanyaṃguṣṭhābhyāṃ kanyasām ārabhya vikāsya saṃpuṭāñjaliṃ kuryāt / iyaṃ maitreyādīnāṃ samayamudrā / vidyā caiṣāṃ pūrvoktā / tām eva vidyāṃ teṣāṃ jihvāsu nyased iyaṃ teṣāṃ dharmamudrāḥ / akāreṇa svahṛdi viśvavajraṃ niṣpādya teṣāṃ lekhyānusārato mahāmudrā baddhvā karmamudrā bhavanti /</p>\n\n<p>svahṛdi pañcasūcikaṃ vajraṃ vicintya lekhyānusārata eva teṣāṃ mahāmudrā badhnīyāḥ / saiva vidyā sāmānyaiveti / kaniṣṭhāṃguṣṭhabandhe tu vāmamadhyāṃgulitrike triśūke madhyaśūlaṃ tu vajramudrāparigrahaṃ vajravidyottameyaṃ vajraśūleti kīrtitā /</p>\n\n<p>ataḥ paraṃ pravakṣāmi māyāvajrādisaṃjñinām //</p>\n\n<p>vajrabandhaṃ dṛḍhīkṛtya vāmavajraṃ tu bandhayet //</p>\n\n<p>vajramuṣṭir iti khyātā sarvavajrakuleṣv iyam //</p>\n\n<p>dvidhīkṛtya tu tad vajraṃ sarvacihnaniveśitam //</p>\n\n<note><hi rend='bold'>Sdp 268</hi></note>\n<p>sarvavajrakulānāṃ tu mudrāsu ca niveśayet //</p>\n\n<p>prasāritāgrapṛṣṭhasthā jyeṣṭhāṃguṣṭhagrahādhakā //</p>\n\n<p>oṃkāramūrdhni saṃsthā tu vajratvarāpratiṣṭhitā //</p>\n\n<lg>\n<l>vidyārājamahāmudrāgaṇaḥ /</l>\n<l>prasāritāgrītāpāṇir hastapṛṣṭhe tathaiva ca //</l>\n</lg>\n\n<p>muṣṭisaṃsthā bhujadvā ca mukhataḥ parivartitā //</p>\n\n<lg>\n<l>vajrakrodhamahāmudrāgaṇaḥ /</l>\n<l>vāmāṃguṣṭhasusaṃsthā tu mālābandhaniyojitā //</l>\n</lg>\n\n<p>dakṣiṇenārthadāyī ca khaḍgamudrāgramuṣṭigā //</p>\n\n<lg>\n<l>mahāganapatimudrāgaṇaḥ /</l>\n<l>dakṣiṇagrastamusalā prasāritabhujas tathā //</l>\n</lg>\n\n<p>dakṣiṇajvāle saṃdarśya vajramuṣṭiprakampitā //</p>\n\n<lg>\n<l>dūtamahāmudrāgaṇaḥ /</l>\n<l>sagarvamukhaḍamṣṭrāgrā daṇḍaghātaprayojitā //</l>\n</lg>\n\n<p>bāhusaṃkocalagnā ca vajradakṣiṇahāriṇī //</p>\n\n<lg>\n<l>ceṭamahāmudrā /</l>\n<l>athomādimātṛgaṇamudrā bhavati /</l>\n<l>vāmavajrabandhena triśūlāṃjaṃ tu pīḍayet //</l>\n</lg>\n\n<p>anayā baddhayā samyak siddhyed vidyottamaḥ svayam //</p>\n\n<p>sarvavajrakulānāṃ tu vāmavajrāgrasaṃgraham //</p>\n\n<p>mudrābandhaṃ pravakṣāmi samayānāṃ yathāvidhi //</p>\n\n<p>cakrasarvāgrasaṃpīḍā ghaṇṭāmudrā tathaiva ca //</p>\n\n<p>tathaivauṃkāramudrā tu siṃhakarṇiparigrahā //</p>\n\n<p>mudrā rājanikā jvālāparigrahā caiva //</p>\n\n<p>prabhāsaṃgraham eva ca //</p>\n\n<p>daṇḍamuṣṭigrahā caiva mukhataḥ parivartitā //</p>\n\n<lg>\n<l>krodhasamayaḥ /</l>\n<l>phaṇāmudrā ca mālā ca vajrāvastabhyanāmikā //</l>\n</lg>\n\n<p>mūrdhni sthā caiva gaṇikā maṇḍalavadvāraphaṇikā //</p>\n\n<lg>\n<l>gaṇikāsamayāḥ /</l>\n<l>bāhusaṃkocavaktrā ca pṛṣṭhataḥ parivartitā //</l>\n</lg>\n\n<p>jvālāsphuliṃgamokṣā ca vidāritamukhasthitā //</p>\n\n<p>dūtasamayāḥ /\n<note><hi rend='bold'>Sdp 270</hi></note>\ndvyantapraveśitamukhī pīḍya caiva prapātinī //</p>\n\n<p>bāhuveṣṭanaveṣṭā ca sahasāhāriṇī tatheti //</p>\n\n<p>ceṭāsamayā iti //</p>\n\n<p>tato mahādevādijihvāsu tadmantraṃ nyasya / akāreṇa svahṛdi tathaiva vajraṃ niṣpādya / teṣāṃ mudrā baddhāḥ karmamudrā bhavanti / svahṛdi pañcasūcikavajraṃ vibhāvya / mahāmudrā lekhyānusārato bandhanīya iti /</p>\n\n<p>tato bhagavantaṃ vairocanaṃ bhadrakalpikaṃ bāhyavajrakulāni ca vajraratnābhiṣekenābhiṣiñcya / śrīvajrahuṃkārādīn pañcabuddhamukuṭavajramālāpaṭābhiḥṣekair abhiṣiñcet / tato 'rghaṃ datvā pūjāṃ kuryāt / tatra tāvad ratnādimayān kalaśān pūrvoktalakṣaṇān vajrādisvacihnakān vairocanādimantrair aṣṭottaraśatajaptān bāhyamaṇḍalaṃ bāhyato niveśayet / pūrṇakumbhāś ca vastrayugalakṣaṃ daśasahasrakaṃ śataṃ pratyekam ekaṃ vā sarvasāmānyam / nānāprakārāṇi vitānāni catuḥkoṇe vicitrapatākāvasaktāni chatradhvajapatākāś ca / oṃkāreṇa śrīvajrahuṃkāreṇa ca parijapya / vajraspharaṇam ity anena sarvadevatān niryātayet / puṣpavṛkṣaśataṃ caturo vā vṛkṣān sarvapuṣpāṇi ca / vajrānalena mudrāyuktena /</p>\n\n<p>oṃ vajrapuṣpe huṃ iti ca puṣpamudrayābhimantrya / sarvagandhān suvāsāṃś ca vilepanasugandhakān tathaiva vajrānalena / oṃ vajragandhe huṃ ity anayā ca gandhamudrāyuktayā karpūrāguruturuskāni candanādisaṃmiśrāṇi / tathaiva vajrānalena oṃ vajradhūpe huṃ ity anayā dhūpamudrāsahitayā dhūpaghaṭikālakṣaṃ daśasahasraṃ śataṃ yathālābhaṃ vā pradīpalakṣaṃ daśasahasraṃ śataṃ sarvapradīpān pradīpavartijvalitayuktaṃ kuṇḍaṃ sahasraṃ ca daśaikaṃ vā / tathaiva vajrānalena oṃ vajrāloke ity anayā pradīpamudrāyuktayā parijapya / oṃ vajraspharaṇam ity udīrayan niryātayet / balyupahāraṃ ca lakṣaṃ daśasahasraṃ śataṃ daśasaṃkhyāṃ vā svastikam āditaḥ kṛtvā nānāprakārāṇi ca bhakṣāṇi / tathaiva vajrānalena parijapya /</p>\n\n<note><hi rend='bold'>Sdp 272</hi></note>\n<p>akāro mukhaṃ sarvadharmāṇām ādyanutpannatvād ity udīrayan niryātayet / daśavādyasahasrāṇi sahasraśataṃ vādyāni daśavādyāni vā huṃkāreṇa vādyamudrābhir vajramuṣṭibhyāṃ karāṃgulibhir vādyābhinayadaśaprakārāḥ / tadyathā vīṇāvaṃśāmurajāmukundākāṃsābherīmṛdaṃgapaṭahaguṃjātimilābhinayaś ceti / vādyanaṭanartakakuṇḍalamukuṭādipājāś ca / oṃkāreṇābhimantrya / tathā paṭāvalambanā kāryā srak cāmaravibhūṣitā / hārārdhahāraracitāracitārdhacandropaśobhitā / turaṃgahastigoyūthā dātavyāś ca sukalpitāḥ /</p>\n\n<p>toraṇāni ca ramyāṇi ghaṇṭādisahitāni ca / vajraspharaṇam ity anena /</p>\n\n<p>oṃ vajrasattvasaṃgrahād vajraratnam anuttaraṃ vajradharma gāyanair vajrakarmakaro bhaved ity udīrayan / nṛtyaṃ kṛtvā vajralāsyādyaṣṭavidhapūjābhiḥ krodhamuṣṭidvayayuktakarmamudrābhiḥ sarvamaṇḍalaṃ pūjayet / vajramuṣṭidvayaṃ baddhvā tarjanīdvayaṃ prasārya krodhamuṣṭidvayaṃ bhavati / punar vajrakulamaṇḍaloktaṣoḍaśakarmamudrābhir api saṃpūjya sarvakrodhakulavijñaptiṃ kuryāt / sarvasattvārthaṃ kurudhvaṃ sarvasiddhaya iti / tato bāhyabaliṃ dadyād uttarasādhakaṃ maṇḍale pratiṣṭhāpya / salājaṃ satilaṃ sāmbhaḥ sabhaktaṃ kusumaih saha satilakādibhaktaiś cākārādinā parijapya / pūrvadigbhāgam ārabhya trikṣepāṃ gandhapuṣpadhūpadīpārghaṃ cādāv ante dadyāt / tatra pūrvaṃ tāvan maṇḍalāni kārayet / tata āvāhayet / tataḥ samayaṃ darśayet / arghaṃ ca datvā gandhādibhiḥ saṃpūjya baliṃ dadyāt / tato visarjayed iti /</p>\n\n<note><hi rend='bold'>Sdp 274</hi></note>\n<p>tatreme mudrāmantrā bhavanti /\nālīḍhapadena sthitaḥ / prāṅmukho vāmavajraṃ darśayet / dakṣiṇaṃ kaṭideśe saṃdhārya tarjanyaṃkuśyāvāhayet / tarjany aṃkuśarahitā / śakrasya samayamudrā /</p>\n\n<p>pratyālīḍhapadena sthitvāvāhanamudrāyas tarjanīṃ prasārya visarjanamudrā / athāsya mantraḥ / namo vajrasya diśi vajrapāṇe rakṣa svāhā / dakṣiṇakaratarjanī kuṇḍalākāreṇa kuṃcayitvā madhyamāsūcyās tṛtīyaparve dhārayed aṃguṣṭhakaṃ ca karamadhye / agner āvāhanamudrā /</p>\n\n<p>āvāhanamudrāyā aṃguṣṭhaṃ tarjanīpārśvaśritam / agneḥ samayamudrā / asyā eva mudrāyāḥ karamadhye 'bhimukhāv aṃguṣṭhatarjanīnakhāv ekato yojyau visarjanamudrā /</p>\n\n<p>mantraḥ /</p>\n\n<p>agne ehi ehi kapila jvala jvala daha śikhito lola virūpākṣa svāhā /</p>\n\n<p>yāmyām abhimukho yogī / abhimukhakarau kṛtvābhyantaravajrabandhe madhye 'ṃguṣṭhayugalaṃ bahir anāmikādvayāsaktasūcī punar abhyantare dhārayet / yamasyāvāhanamudrā / anāmikām punar bāhyataḥ sūcīṃ tathaiva kṛtvā / hṛdaye dhārayet / samayamudrā / anayaivānāmikāsūcyā visarjanaṃ bhavati /</p>\n\n<p>asya / mantraḥ / yamāya svāhā /</p>\n\n<p>nairṛtyām abhimukhaḥ samapadasthito dakṣiṇakaramuṣṭim kṛtvā / madhyamātarjanyāv evam ākuṃcya dhārayet khaḍgākāreṇa saṃsthāpya vāmakaraṃ kaṭideśe dhārayet / vāmatarjanīṃ kuṃcayitvā / nairṛtyer āvāhanamudrā /</p>\n\n<p>asyā eva mudrāyā vāmakaraṃ kaṭideśe 'vasthitaṃ khaḍgamudrā / nairṛteḥ samayamudrā / āvāhanamudrāyās tarjanīm prasārya visarjanamudrā / mantro 'sya / sarvabhūtabhayaṃkaram kuru kuru svāhā /</p>\n\n<note><hi rend='bold'>Sdp 276</hi></note>\n<p>vāruṇyāṃ diśi samapadasthito dakṣiṇakaratarjanyaṃguṣṭhāv ekato yojayed vāmamuṣṭiṃ hṛdi saṃdhārya vāmatarjanyaṃkuśenāvāhayet / varuṇasyāvāhanamudrā / asyā eva vāmatarjanīmuṣṭiyogato dhārayet pāśamudrā / āvāhanamudrāyās tarjanīṃ prasārya visarjanamudrā / mantro 'sya / tṛtṛpuṭa tṛtṛśikhitoli virūpākṣa svāhā /</p>\n\n<p>vāyavyāṃ diśy abhimukhaṃ sthitvā vāmakaramadhyamā sūcīmuktā tarjanī kuṇḍalākāreṇa tṛtīyaparve saṃdadhyābhimukhaṃ prasārayed dakṣiṇakaraṃ kaṭideśe saṃsthāpya / kuṃcitāṃguṣṭhena vāyor āvāhanamudrā / asyā cvāṃguṣṭhaṃ pūrvavat saṃdhārya vāyor samayamudrā / āvāhanamudrāyā aṃguṣṭhaṃ prasārya visarjanamudrā / mantraḥ / oṃ śvasa khākhe khukhaḥ svāhā /</p>\n\n<p>kauberyabhimukhaṃ sthitaḥ karadvayam abhimukhaṃ kṛtvābhyantaravajrabandhaṃ kaniṣṭhādvayasūcīṃ tasyāḥ pṛṣṭhato 'nāmikāyugalaṃ pṛthak saṃdhārya madhyamāsūcīṃ vajrākāreṇa nāmayet kuberāvāhanamudrā / asyā eva mudrāyā madhyamādvayam abhyantaravajrabandhayogato nyasya kuberasya samayamudrā / āvāhanamudrāyā madhyamādvayaṃ prasārya visarjanamudrā / mantro 'sya / oṃ kuberāya svāhā /</p>\n\n<p>aiśānyāṃ diśy abhimukhaṃ sthitvā karāv ekato yojyāṃjaliṃ kṛtvā kanyasānāmikātalavajrabandhaṃ kṛtvāṃguṣṭhayugalaṃ madhyamāśritaṃ madhyamāsūcyo bahir vajrākāreṇa tarjanīdvayaṃ nyasya tad evākuṃcyopari parasparanakhāsaktaṃ kuryād īśānāvāhanamudrā / asyā eva tarjanyau pūrvavad vajrākāreṇa dhārayed īśānasamayamudrā / āvāhanamudrāyās tarjanyau prasārya visarjanamudrā /</p>\n\n<note><hi rend='bold'>Sdp 278</hi></note>\n<p>mantraḥ / oṃ juṃ juṃ śiva svāhā /</p>\n\n<p>pratyālīḍhasthānastho 'ṃjalyākāreṇa hastau saṃdhārya / ūrdhvaṃ dṛṣṭvā tarjanīdvayāṃkuśyā brahmādīnāṃ āvāhanamudrā / asyā eva tarjanīdvayaṃ pūrvavat saṃsthāpya samayamudrā / āvāhanamudrāyās tarjanīdvayaṃ prasārya visarjanamudrā / mantrās teṣām / oṃ ūrdhvaṃ brahmaṇe svāhā / oṃ sūryāya grahādhipataye svāhā / oṃ candrāya nakṣatrādhipataye svāhā /</p>\n\n<p>samapadaṃ sthānam āsthāya hastadvayam ekato yojyāvicalānyony āṃgulyagrā samyojyāṃguṣṭhau vartulākāreṇādhodṛṣṭiṃ kṛtvā pṛthivyādīnāṃ tarjanyaṃkuśābhyām āvāhanam / tarjanyau pūrvavad vyavasthāpya samayamudrā / āvāhanamudrāyāḥ prasāritatarjanībhyāṃ visarjanamudrā / mantraḥ / om adhaḥ pṛthivyai svāhā / oṃ asurebhyaḥ svāhā / oṃ nāgebhyaḥ svāhā /</p>\n\n<p>tata ācamanaṃ svamantrair eva sarveṣāṃ datvā / saśiṣyagaṇasya mamāvighnaṃ kuruta karmasiddhiṃ ca me prayaccha / ity uktvā sarvān visarjayed iti /</p>\n\n<p>atha subāhuparipaṭhitagāthābhir baliṃ dadyāt /</p>\n\n<p>devāsurāḥ sarvabhujaṃgasiddhāḥ //</p>\n\n<p>tārkṣāḥ suparṇāḥ kaṭapūtanāś ca //</p>\n\n<p>gandharvayakṣā grahajātayaś ca //</p>\n\n<p>ye kecid bhūmau nivasanti divyāḥ //</p>\n\n<p>nyastaikajānuḥ pṛthivītale 'smin //</p>\n\n<p>kṛtāṃjalir vijñāpayāmi tāṃs tu //</p>\n\n<p>saputradāraiḥ saha bhṛtyasaṃghaiḥ //</p>\n\n<p>śrutvā ihāyāntu anugrahārtham //</p>\n\n<p>ye merupṛṣṭhe nivasanti bhūtāḥ //</p>\n\n<note><hi rend='bold'>Sdp 280</hi></note>\n<p>ye nandane ye ca surālayeṣu //</p>\n\n<p>ye codayāste ravimaṇḍale ca //</p>\n\n<p>nagareṣu sarveṣu ca ye vasanti //</p>\n\n<p>saritsu sarvāsu ca saṃgameṣu //</p>\n\n<p>ratnālaye cāpi kṛtādhivāsāḥ //</p>\n\n<p>vāpītaṭāgeṣu ca palvaleṣu //</p>\n\n<p>kūpeṣu vapreṣu ca nirjhareṣu //</p>\n\n<p>grāmaghoṣeṣu surakānane vā //</p>\n\n<p>śūnyālaye devagṛheṣu ye ca //</p>\n\n<p>vihāracaityāvasathāśrameṣu //</p>\n\n<p>maṭheṣu śālāsu ca kuñjarāṇām //</p>\n\n<p>ye bhūbhṛtāṃ citragṛhe vasanti //</p>\n\n<p>rathyāsu vīthīṣu ca catvareṣu //</p>\n\n<p>ye caikavṛkṣeṣu mahāpatheṣu //</p>\n\n<p>mahāśmaśāneṣu mahāvaneṣu //</p>\n\n<p>siṃhebha ṛkṣādhyuṣiteṣu ye ca //</p>\n\n<p>vadanti ghorās mahāṭavīṣu //</p>\n\n<p>dvīpeṣu divyeṣu kṛtālayāś ca //</p>\n\n<p>merau śmaśāne nivasanti ye ca //</p>\n\n<p>hṛṣṭāḥ prasannāḥ srajagandhamālyam //</p>\n\n<p>dhūpaṃ baliṃ dxpaṃ vidhiṃ ca bhaktyā //</p>\n\n<p>gṛhṇantu bhuṃjantu pibantu cedam //</p>\n\n<p>idaṃ ca karmaṃ saphalaṃ juṣantu //</p>\n\n<p>evaṃ tu kṛtvā grahapūjanaṃ tu //</p>\n\n<p>digarcanaṃ tv ekamanā prakuryā //</p>\n\n<p>indrā tu vajrī saha devasaṃghaiḥ //</p>\n\n<p>imāṃ ca gṛhṇantu baliṃ viśiṣṭam //</p>\n\n<p>agnir yamo nairṛtir bhūpatiś ca //</p>\n\n<note><hi rend='bold'>Sdp 282</hi></note>\n<p>apāṃ patir vāyudhanādhipatiḥ //</p>\n\n<p>īśānabhūtādhipatiś ca devāḥ //</p>\n\n<p>ūrdhvaṃ tu candro 'rkaḥ pitā mahāṃś ca [/\ndevāḥ samastā bhuvi ye ca nāgāḥ //</p>\n\n<p>dharādharā guhyagaṇaiḥ sametāḥ //</p>\n\n<p>pratipratitvekanivedanaṃ tu //</p>\n\n<p>svakasvakāś caiva diśāsu bhūtāḥ //</p>\n\n<p>gṛhṇantu tuṣṭāḥ sabalāḥ sasainyāḥ //</p>\n\n<p>saputramitrasvajanaiḥ sametāḥ //</p>\n\n<p>dhūpaṃ baliṃ dīpaṃ puṣpavilepanaṃ ca //</p>\n\n<p>bhuṃjantu jighrantu pibantu cedam //</p>\n\n<p>idaṃ ca karmaṃ saphalaṃ juṣantu // iti /</p>\n\n<p>tatrāyaṃ sabāhyābhyantare balipradānamantraḥ / akāro mukhaṃ sarvadharmāṇām ādyanutpannatvād iti /</p>\n\n<p>tato paspṛśya pūrvadvārābhimukhāvasthitaḥ sarvakarmikakuṇḍamadhye śrītrailokyavijayamaṇḍalasarvadevatāmantrān udāharan kusumair niveśya / homavidhinā śrīvajrahuṃkāramantreṇāṣṭottaraśataṃ goghṛtenāhutiṃ dadyāt / śrīvairocanādimantrair api vajrāveśakrodhaparyantaiḥ saptasaptāhutiḥ punaḥ /</p>\n\n<p>tato yathāvad agnikuṇḍe vairocanādīn puṣpair avākṛṣya vairocanādimantrair ālikhite maṇḍale svasthāneṣu niveśayet /</p>\n\n<p>tataḥ sarvatathāgatān praṇamya /</p>\n\n<p>aham amukanāmnā ca vajrācāryo mahātapāḥ //</p>\n\n<p>śiṣyān praveśayiṣyāmi sarvasattvahitārthataḥ //</p>\n\n<p>atra ca maṇḍalapraveśe pātrāpātraparīkṣā na kāryā / tat kasya hetoḥ / santi bhadantas tathāgatāḥ kecit sattvā mahāpāpakāriṇas ta idaṃ vajrahuṃkāramaṇḍalaṃ dṛṣṭvā praviṣṭvā ca sarvāpāyavigatā bhaviṣyanti /</p>\n\n<note><hi rend='bold'>Sdp 284</hi></note>\n<p>santi bhagavantaḥ sattvāḥ sarvārthabhojanakāmaguṇagṛddhāḥ samayadviṣṭāḥ puraścaraṇādīṣṭāśaktās teṣām apy atra yathākāmakaraṇīyā praviṣṭānāṃ sarvāśāparipūrtir bhaviṣyati /</p>\n\n<p>santi ca bhagavantaḥ sattvā nṛtyagītahāsyalāsyāhāravihārapriyatayā sarvatathāgatamahāyānadharmatānavabodhād anyadevakulamaṇḍalāni praviśanti / sarvāśāparipūrtīsaṃgrahabhūteṣu niruttararatiprītiharṣasaṃbhavakareṣu sarvatathāgatakulamaṇḍaleṣu śikṣābhayabhītān na praviśanti / teṣām apāyamaṇḍalapraveṣe yathāvasthitasukhātmasamayam eva vajrahuṃkāramaṇḍalapraveśo yujyate / sarvaratiprītyuttamasukhasaumanasyābhivarddhanārthaṃ sarvāpāyagatipraveśābhimukhapathavinivartanāya ca / santi ca punar bhagavanto dhārmikāḥ sattvāḥ sarvatathāgataśīlasamādhiprajñottamasiddhyupāyair buddhabodhiṃ prārthayanto dhyānavimokṣādibhir bhūmibhir yatnataḥ kliṣyante / teṣām atraiva vajrahuṃkāramaṇḍalepraveśamātreṇaiva sarvatathāgatatvam api na durlabham / kim aṃga punar anyasiddhir iti vijñāpayet / tataḥ śiṣyān praveśayet / tatra pañcaśikṣāpadaparigṛhītena śrāmaṇerakabhikṣusaṃvaragṛhītena vā / ācāryābhiṣekārhe nācāryapādayoḥ praṇipatyaivaṃ vaktavyam / tvaṃ me śāstā mahārataḥ //</p>\n\n<p>icchāmy ahaṃ mahānātha mahābodhinayaṃ dṛḍham //</p>\n\n<p>dehi me samayatattvaṃ saṃvaraṃ ca dadasva me // iti /\ntato vajrayakṣaparijaptaṃ nīlavastranivasanottarīyaṃ vajrāṃkuśādidvārapālacatuṣṭayaparijaptaṃ mukhaveṣṭanaṃ śiṣyaṃ kṛtvā catuḥpraṇāmaṃ kārayet /</p>\n\n<note><hi rend='bold'>Sdp 286</hi></note>\n<p>punaḥ puṣpakareṇa śiṣyeṇācāryaṃ puṣpakareṇaiva deśanānumodanādhyeṣaṇāyācanāṃ ca kṛtvā vaktavyam /</p>\n\n<p>dehi me saṃvaraṃ vibho //</p>\n\n<p>samanvāharantu māṃ buddhā aśeṣā munibhāskarāḥ //</p>\n\n<p>aham amukanāmnā vaī ācāryasamakṣaṃ sthitaḥ //</p>\n\n<p>praviśāmi mahāguhyaṃ buddhanāṭakasaṃbhavam //</p>\n\n<p>avaivartikacakrādyaṃ mahāmokṣapuraṃ varaṃ //</p>\n\n<p>praveśa māṃ mahācārya sarvaguhyakuloccayam //</p>\n\n<p>dadasva me mahābhāgaṃ avaivartyabhiṣecanaṃ //</p>\n\n<p>dadasva me mahācārya lakṣaṇasyānumodanaṃ //</p>\n\n<p>anuvyañjanasaṃyuktaṃ buddhakāyaṃ manoramam //</p>\n\n<p>dadasva me mahācārya abhiṣekaṃ mahādbhutam //</p>\n\n<p>ācāryo 'haṃ bhaven nityaṃ sarvasattvārthakāraṇāt //</p>\n\n<lg>\n<l>tata ācāryeṇa sarvakulavijñaptiḥ kāryā /</l>\n<l>ayaṃ evāmukanāmnā bodhicittaparigrahaḥ //</l>\n</lg>\n\n<p>icchate guhyacakre 'smin praveṣṭāṃ samayasaṃvaram //</p>\n\n<p>tata ācāryeṇa vaktavyam /</p>\n\n<p>icchase tvaṃ mahātman mahāguhyakulaṃ śuddhaṃ rahasyaṃ parigrhṇitum /</p>\n\n<p>buddhaṃ dharmaṃ ca saṅghaṃ ca triratnaśaraṇaṃ vraja //</p>\n\n<p>etad buddhakule ramye saṃvaraṃ bhavate dṛḍham //</p>\n\n<p>vajraṃ ghaṇṭā ca mudrā ca tvayā grāhyā mahāmate //</p>\n\n<p>yad bodhicittaṃ tad vajraṃ prajñā ghaṇṭā iti smṛtā //</p>\n\n<p>ācāryaś ca gṛhītavyaḥ sarvabuddhasamo guruḥ //</p>\n\n<p>etad vajrakule śuddhe saṃvaraṃ samayocyate //</p>\n\n<p>caturdānaṃ pradātavyaṃ tridive ca trirātrike //</p>\n\n<p>āmīṣābhayadharmākhyā maitrī ratnakuloccaye //</p>\n\n<note><hi rend='bold'>Sdp 288</hi></note>\n<p>saddharmaṃ ca tvayā grāhyaṃ guhyaṃ triyānikam //</p>\n\n<p>etat padmakule śuddhe saṃvaraṃ samayocyate //</p>\n\n<p>saṃvaraṃ sarvasaṃyuktaṃ parigṛhṇīṣva tattvataḥ //</p>\n\n<p>pūjākarma yathāśaktyā mahākarmakuloccaye //</p>\n\n<p>etat pārājikākhyātāś caturdaśam ataḥ param //</p>\n\n<p>na tyājyaṃ na ca kṣeptavyaṃ mūlāpattir iti smṛtam //</p>\n\n<p>tridive ca trirātrau ca vartitavyaṃ dine dine //</p>\n\n<p>yadā hānir bhaved yogī sthūlāpattyo bhaviṣyati //</p>\n\n<p>prāṇinaś ca na te ghātyā adattaṃ naiva cāharet //</p>\n\n<p>nācaret kāmamithyāyāṃ mṛṣā naiva ca bhāṣayet //</p>\n\n<p>mūlaṃ sarvasyānarthasya madyapānaṃ vivarjayet //</p>\n\n<p>akriyāṃ varjayet sarvāṃ sattvārthaṃ vinayena ca //</p>\n\n<p>sādhūnām upatiṣṭheta yogināṃ paryupāsanam //</p>\n\n<p>trividhaṃ kāyikaṃ karma vacasā ca caturvidham //</p>\n\n<p>manasā triprakāraṃ ca yathāśaktyānupālayet //</p>\n\n<p>manasā triprakāraṃ ca yathāśaktyānupālayet //</p>\n\n<p>hīnayānaspṛhā naiva sattvārthaṃ vimukhaṃ na ca //</p>\n\n<p>na saṃsāraparityāgī na nirvāṇaratiḥ sadā //</p>\n\n<p>apamānaṃ na te kāryaṃ devatā na ca guhyake //</p>\n\n<p>na ca cihnaṃ samākramyaṃ mudrā vāhanam āyudham //</p>\n\n<p>etat samayam ity uktaṃ rakṣitavyaṃ tvayā mate //</p>\n\n<p>tasyaiva cāpi vaktavyaṃ ācārya tu śṛṇuṣva me //</p>\n\n<p>evam astu kariṣyāmi yathā jñāpayase vibho //</p>\n\n<p>utpādayāmi paramam ityādi yāvat sarvān sthāpayiṣyāmi nirvṛtāv iti /\nyas tu saṃvaraṃ na gṛhṇāti tasya praveśamātram eva dātavyam /\nadya tvam ityādi na brūyād ācāryābhiṣekaṃ ca na kuryāt /\ntataḥ / oṃ sarvayogacittam utpādayāmīty anena /\nutpādayitvā paramaṃ bodhicittam anuttaram //</p>\n\n<p>vajram asya pratiṣṭhāpya hṛdaye hṛdayena tu //</p>\n\n<p>surate samayas tvaṃ hoḥ vajrasiddhi yathāsukham // ity anena /</p>\n\n<note><hi rend='bold'>Sdp 290</hi></note>\n<p>tatas taṃ vajrahuṃkāram adhiṣṭhāya gandhapuṣpādibhir abhyarcya sragvinaṃ surabhitānanaṃ ca kṛtvottamāṃ dakṣiṇām ādāya bahiḥ sthitakalaśodakenābhiṣiñcya / oṃ gṛhṇa vajrasamaya huṃ vaṃ ity anena krodhaterintirīṃ svayaṃ baddhvā śiṣyena bandhayet /</p>\n\n<p>vajrabandhaṃ tale kṛtvā chādayet kruddhamānasaḥ //</p>\n\n<p>gāḍham aṃguṣṭhavajreṇa krodhaterintirī smṛtā //</p>\n\n<p>tatas tayaivāṃgusthābhyāṃ puṣpamālāṃ grāhayitvā praveśayed anena hṛdayena / oṃ vajrasamayaṃ praviśāmīti / pūrvadvāre ca vajrāṃkuśena tam ākarṣayet / dakṣiṇena pāśena praveśayet / paścimena sphoṭena badhnīyāt / uttare vajrāveśena veśayet / punaḥ pūrvadvāreṇa praveśyaivaṃ vadet / abhyarcya sarvatathāgatakule praviṣṭas tad ahaṃ tu vajrajñānam utpādayiṣyāmi / yena jñānena sarvatathāgatasiddhir api prāpsyase / kim anyā siddhiḥ / na ca tvayādṛṣṭamaṇḍalasya purato vaktavyam / mā te samayo vyathed iti /</p>\n\n<p>tataḥ svayaṃ vajrācāryaḥ krodhaterintirīm evaṃ ūrdhvamukhīṃ baddhvā vajraṃ śiṣyasya mūrdhni sthāpyaivaṃ vadet / ayaṃ te samayavajro mūrdhniṃ te sphārayed yadi tvaṃ kasyacid brūyāḥ / tatas tayaiva samayamudrayodakaṃ śayathā hṛdayena satkṛtya parijapya tasmai vajraśiṣyāya pāyayed iti / tatredaṃ śayathā hṛdayam /\nvajrasattvaḥ svayaṃ te 'dya hṛdaye samavasthitaḥ //</p>\n\n<p>nirbhidya tat kṣaṇaṃ yāyād yadi brūyā imaṃ nayam //</p>\n\n<p>vajrodaka / iti / tataḥ śiṣyāya brūyād adya prabhtti te 'haṃ vajrapāṇir yad ahaṃ brūyām idaṃ kuru tat kartavyaṃ na ca tvayāham avamantavyo mā te viṣamāparihāreṇa kālakriyāṃ kṛtvā narake patanaṃ syād iti /</p>\n\n<note><hi rend='bold'>Sdp 292</hi></note>\n<p>tad anu akāraṃ vajraraśmimālāyuktaṃ svahṛdi cintayet / tataḥ śiṣyahṛdūrṇākaṇṭhamūrdhniṣu candramaṇḍalasthapañcasūcikaṃ jvālāvajraṃ ratnaṃ padmaṃ viśvavajraṃ ca cintayet / ebhir yathākrameṇa huṃ traṃ hrīḥ aḥ iti /</p>\n\n<p>kapāṭodghāṭanamudrayā svakīyaṃ śiṣyahṛdayaṃ codghāṭya svahṛdayād akāraṃ niścārya śiṣyahṛdgatavajramadhye buddhyā praveśya sarvakāyam āpūryamāṇaṃ cintayet / evaṃ vadet / brūhi saratathāgatāś cādhiṣṭhantāṃ vajrasattvo me āviśatu / tatas vartamānena b vajrācāryeṇa krodhaterintirīṃ baddhvedam uccārayitavyam / ayan tat samayavajraṃ vajrasattva iti smṛtam //</p>\n\n<p>āveśayatu te 'dyaiva vajrajñānam anuttaram //</p>\n\n<p>vajrāveśa aḥ iti / 10 / 20 / 30 / 40 / 50 / 60 / 70 / 80 / 90 / 100 vārānuccārya niyatam āviśati /</p>\n\n<p>tataḥ krodhamuṣṭiṃ baddhvā sattvavajrīmudrāṃ sphoṭayed idam udīrayet /</p>\n\n<p>oṃ sumbhani sumbhani huṃ / oṃ gṛhṇa gṛhṇa huṃ / oṃ gṛhṇāpaya gṛhṇāpaya huṃ /\noṃ ānaya hoḥ bhagavan vajrarāja huṃ phaṭ / aḥ aḥ aḥ aḥ / 10 / 20 / 30 / 40 / 50 / 60 / 70 / 80 / 90 / śatavārān uccārayet / bhagavatā ca vajravātamaṇḍalyā ca vajrahuṃkāreṇa raktavarṇajvālāprabheṇāpāryamāṇaṃ cintayet / punar api yady āveśo na bhavati / tato ghaṇṭāsahitāṃ vajrāveśasamayamudrāṃ baddhvā vāmapādena tasya dakṣiṇapādam ākraṃyopary ākāśadeśe vairocanaṃ śrīvajrahuṃkārasyopari tasyaivāveśanāya kruddhahuṃkāraraśmisamūhenākramyamāṇam adhastāc ca vajravātamandalyā huṃkāreṇotthāpyamānam evaṃ pūrvādidikṣthitair akṣobhyādibhiḥ / huṃ trāṃ hrīḥ iti svabījaraśmivyūhaiḥ saṃpātyamānaṃ cintayaṃs tam āveśayet / huṃ vajrāveśa aḥ śatadho ccārayet /</p>\n\n<p>atha pāpabahutvād āveśo na bhavati / tadā pāpasphoṭanamudrayā (<hi rend='bold'>Sdp 294</hi>) tasya pāpāni sphoṭayet / tataḥ /</p>\n\n<p>samidbhir madhurair agniṃ prajvālya susamāhitaḥ //</p>\n\n<p>nirdahet sarvapāpāni tilahomena tasya tu //</p>\n\n<p>oṃ sarvapāpadahanavajrāya svāhā / iti dakṣiṇahastatale kṛṣṇatilaiḥ pāpapratikṛtiṃ kṛtvā huṃkāraṃ madhye vicintya / tarjanyaṃguṣṭhābhyāṃ homayet / tato homakuṇḍān nirgatya jvālākulair vajrais tasya śarīre pāpaṃ dahyamānaṃ cintayet / tataḥ punar vajrāveśaṃ tathaivaṃ baddhvāveśayet / niyatam āviśati / evam api yasyāveśo na bhavati tasyābhiṣekaṃ na kuryād iti / āviṣṭasya ca pañcābhijñādiniṣpattis tat kṣaṇād eva bhavati / tataḥ samāviṣṭaṃ jñātvā punaḥ / oṃ vajrasattvasattvasaṃgrahādigītim uccārya / krodhamuṣṭyā tathaiva sattvavajrīmudrāṃ sphoṭayet / sa ced āviṣṭo vajrasattvakrodhamudrāṃ badhnīyāt / tadācāryeṇa vajramuṣṭiṃ krodhamudrāṃ badhniyāt / evaṃ yāvat sa cet vajrahāsamudrāṃ badhnīyāt / tadā vajradharmakrodhamudrāṃ bandhayed ity evaṃ sāṃnidhyaṃ kalpayanti / tatas tasya jihvāyāṃ vajraṃ vicintya / brūhi vajra / iti vaktavyam / tataḥ sarvaṃ kathayati / tatas tāṃ mālāṃ mahāmaṇḍale kṣepayet / praticcha vajra hoḥ / iti / tato yatra patati so 'sya siddhyati / tatas tāṃ mālāṃ tasyaiva śirasi bandhayet / oṃ pratigṛhṇa tvam imāṃ vajrasattva mahābala / iti / tato mukhabandhaṃ muñced anena /</p>\n\n<p>oṃ vajrasattvaḥ svayaṃ te 'dya cakṣūdghāṭanatatparaḥ //</p>\n\n<p>udghāṭayati sarvākṣo vajracakṣur anuttaram // iti / he vajra paśya / iti / tato mahāmaṇḍalavajrāṃkuśād ārabhya yāvad vairocanaparyantaṃ darśayet / tatas tiṣṭha vajretyādinā śiṣyapraveśamudrāṃ mokṣayet /</p>\n\n<p>tato bāhyamaṇḍalābhyantare candramaṇḍalaṃ pūrvadvārābhimukhaṃ saṃlikhya bāhyato vā śiṣyaṃ śrīvajrahuṃkāramudrayā sattvavajrādibhiś cādhiṣṭhāya mahāmudrayā tataḥ pratiṣṭhāpyābhiṣiñcet /</p>\n\n<note><hi rend='bold'>Sdp 296</hi></note>\n<p>gandhapuṣpādibhir abhyarcyārghaṃ datvā / chatradhvajapatākādibhis turyaśaṃkhanināditaiś ca /</p>\n\n<p>tato maalagāthābhir abhinandyādau tāvad udakābhiṣekena tato mudrābhiṣekena mukuṭapatṭavajrādhipatināmābhiṣekaiś cābhiṣiñcet / punaḥ puṣpādibhir lāsyādyaṣṭavidhapūjayā ca pūjayet / śiṣyenācāryaṃ valitavajrāṃjalinā praṇamyottamāṃ dakṣiṇāṃ datvā puṣpādyabhiṣekāś ca grāhyā iti / ācāryābhiṣekaṃ tu śrīvajrahuṃkāramudrayā tathaiva pratiṣṭhāpya yathā nirdiṣṭeṣu sthāneṣu samayamudrābhis tasya kāye śrīvajrahuṃkārādīn nyasya / punar api anenāṣṭottaraśatasahasraparijaptaṃ vijayakalaśaṃ kṛtvā /</p>\n\n<p>oṃ vajrādhipati tvām abhiṣiñcāmi dṛḍho me bhava jaḥ huṃ vaṃ hoḥ huṃ phaṭ iti / tata imaṃ codīrayan / oṃ vajrābhiṣiñca / iti codakābhiṣekaṃ vajramuṣṭinodakaṃ vijayakalaśād gihītvā dadyād idaṃ ca brūyāt //</p>\n\n<p>idaṃ te nārakaṃ vāri samayātikramād dahet //</p>\n\n<p>samayābhirakṣāt siddhiḥ siddhaṃ vajrāmṛtodakam //</p>\n\n<p>vajraghaṇṭāṃ ca mudrāṃ ca yady amaṇḍalino vadet //</p>\n\n<p>hased vāśraddhadānena janasaṃgaṇikāsthitaḥ // iti /</p>\n\n<p>tataḥ sarvavidhim anuṣṭhāya nāmāṣṭaśatena saṃstutya gāthāpañcakenānujñāṃ datvodgatanvyākaraṇena sarvaśiṣyān sarvaśiṣyān vyākuryād iti /</p>\n\n<p>atha guhyābhiṣeko bhavati / ācāryābhiṣekārhaṃ praveśya sarvamaṇḍalaṃ tu tat kurusva / iti /</p>\n\n<p>anekakarmasaṃsiddhiṃ siddhim. cāpi yathepsitām //</p>\n\n<p>prāpnoti niyataṃ kṛtsnām adhamottamamadhyamām //</p>\n\n<p>nirvighnena parāṃ bhūmiṃ kiṃ punaḥ kṣudrasiddhayaḥ //</p>\n\n<p>buddhatvaṃ bodhisattvatvaṃ vajrasattvatvam adurlabham // iti /\nyasya siddhir nirjāyate yasya pāpā mahāgrahāḥ //</p>\n\n<p>vighnā vināyakāś cāpi mṛtyavo mārakāyikāḥ //</p>\n\n<note><hi rend='bold'>Sdp 298</hi></note>\n<p>nānābhayaśastrais tīvrāḥ siddhikarmavidhāriṇaḥ //</p>\n\n<p>te tasya naśyanti nāpi jāyante ca mahottamā //</p>\n\n<p>homakarmavidhānena dhruvam āśu prasiddhayaḥ //</p>\n\n<p>devatāś ca mahātuṣṭīṃ pralabhanti kṣaṇena ca //</p>\n\n<p>ītyupadravadoṣādi dūraṃ gurutaraṃ bhṛśam //</p>\n\n<p>naśyanti tatra deśe 'smin vyādhijvaragrahādikam //</p>\n\n<p>paracakrā vinaśyanti durbhikṣāś ca sarauravāḥ //</p>\n\n<p>devā nāgā mahotsāhāḥ pālayantī sukhena tu //</p>\n\n<p>caturaś ca mahārājāḥ pālayanti maharddhikāḥ //</p>\n\n<p>lokapālāḥ sanakṣatrā yakṣāś cāpi grahādikāḥ //</p>\n\n<p>atha śakrabrahmādayo devāḥ praṇipatya muhuḥ //</p>\n\n<p>pūjāṃ nānāvidhāṃ kṛtvā ratnachatrādibhir varām //</p>\n\n<p>vajrapāṇiṃ jinādhṛṣṭaṃ saṃstuvur muditāśrayāḥ //</p>\n\n<p>sarvabuddhādisaṃbuddhaṃ sarvājñānamalāpaham //</p>\n\n<p>vajravajradharo rājā vajravajrasavajradhṛk //</p>\n\n<p>vajrakāyo mahākāyo vajrapāṇir namo namaḥ //</p>\n\n<p>vajravajrāgravajrāgro vajrajvālo mahājvalaḥ //</p>\n\n<p>vajrāveśo mahāveśo vajrāyudho mahāyudhaḥ //</p>\n\n<p>vajrapāṇir mahāpāṇir vajravāṇaḥ suvedhakaḥ //</p>\n\n<p>vajratīkṣṇo mahātīkṣṇo mahāmahān mahodadhiḥ //</p>\n\n<p>vajrapadmo mahābodho baudhibuddhaḥ svayaṃ bhuvaḥ //</p>\n\n<p>vajrodāro mahodāro vajramāyāviśodhakaḥ //</p>\n\n<p>vajrahetur mahāyakṣo vajrapadmaviśodhakaḥ //</p>\n\n<p>vajrakrodho mahācaṇḍo vajrāriduṣṭahā vibhuḥ //</p>\n\n<p>vajrabhīmo mahārakṣo vajrāṃkuśaś cāmoghakṛt //</p>\n\n<p>vajravetālo vetālo vajrarākṣasabhakṣakaḥ //</p>\n\n<p>vajrayakṣo mahāyakṣo vajragraho grahottamaḥ //</p>\n\n<p>bhīṣaṇo raudro rudro bhairavabhīkaraḥ //</p>\n\n<p>asādhyaḥ sādhakaḥ sādhuḥ vajrasādhupraharṣakaḥ //</p>\n\n<p>vajraprītir mahāprītir vajrāyudhavaśaṃ karaḥ //</p>\n\n<p>vajratejo mahātejo jvālāprabhayamāntakṛt //</p>\n\n<p>vajraghoro mahāghoro ghanaprabho mahāghanaḥ //</p>\n\n<note><hi rend='bold'>Sdp 300</hi></note>\n<p>ākāśasamasarvāśaḥ sarvāśāparipūrakaḥ //</p>\n\n<p>vajrābhiṣekatattvāgro vajradhvajo guṇodadhiḥ //</p>\n\n<p>vajrajñānaṃ mahājñānaṃ vidyākoṭigaṇārcitaḥ //</p>\n\n<p>hālāhalamahākālaḥ kolāhalavilāsakaḥ //</p>\n\n<p>vajrakāmo mahākāmaḥ kaṣāyakarināśakaḥ //</p>\n\n<p>velācapaladolāgro vidyujjihvāsphuradmukhaḥ //</p>\n\n<p>vajrānalo pracaṇḍāsyaś candapradyotadyotakaḥ //</p>\n\n<p>sahasrasūryaprabhāsyo lohitākṣo bhayānakaḥ //</p>\n\n<p>krodhānekaspharadraśmir bhujānekaśatāyudhaḥ //</p>\n\n<p>mukhānekasahasrāṃgaḥ kuṭilaḥ kuṭilāṃgakaḥ //</p>\n\n<p>anaṃgaś cittadharmātmā vikalpāśeṣavarjitaḥ //</p>\n\n<p>avidyāghātako brahmā rāgadveṣamalāntakaḥ //</p>\n\n<p>rāgo dveṣo mahāmoho bhavābhavaviśodhakaḥ //</p>\n\n<p>śānto dānto mahāśuddho buddho buddhaprabodhakaḥ //</p>\n\n<p>buddhātmā buddharūpī ca vajrasattvaḥ suvajrajaḥ //</p>\n\n<p>samantabhadro mahābhadraḥ sarvalakṣaṇalakṣitaḥ //</p>\n\n<p>sarvadhātumayo vyāpī sarvavajramayaḥ śuciḥ // iti /\nyena likhet paṭhed vāpi dhārayed arthataḥ sadā //</p>\n\n<p>smaret śṛṇuyād vāpi vajrapāṇisamo bhavet // iti /</p>\n\n<p>idam avocad bhagavān āttamanaḥ / śakrabrahmādidevaparṣat sadevamānuṣāsuragandharvayakṣasādibhir hitasukhaprāptaye bhagavato bhāṣitam abhyanandan iti //</p>\n\n<p>āryasarvadurgatipariśodhanatejorājasya tathāgatasyārhataḥ samyaksaṃbuddhasya kalpaikadeśaḥ samāptaḥ //</p>\n\n  </body>\n\n"
}