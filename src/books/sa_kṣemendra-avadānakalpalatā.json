{
  "title": "sa_kṣemendra-avadānakalpalatā",
  "body": "<body xmlns='http://www.tei-c.org/ns/1.0'>\n\n<p>Kṣemendraviracitā</p>\n\n<p>Bodhisattvāvadānakalpalatā /</p>\n\n<p>namaḥ sarvajñāya /</p>\n\n<p>1. prabhāsāvadānam /</p>\n\n<lg>\n<l>cittaṃ yasya sphaṭikavimalaṃ naiva gṛhṇāti rāgaṃ</l>\n<l>kāruṇyārdre manasi nikhilāḥ śoṣitā yena doṣāḥ /</l>\n<l>akrodhena svayamabhihato yena saṃsāraśatruḥ</l>\n<l>sarvajño 'sau bhavatu bhavatāṃ śreyase niścalāya // KAvk_1.1 //</l>\n</lg>\n\n<lg>\n<l>sacchāyaḥ sthiradharmamūlavalayaḥ puṇyālavālasthitir</l>\n<l>dhīvidyākaruṇāmbhasā hi vilasadvistīrṇaśākhānvitaḥ /</l>\n<l>saṃtoṣojjvalapallavaḥ śuciyaśaḥpuṣpaḥ sadāsatphalaḥ</l>\n<l>sarvāśāparipūrako vijayate śrībuddhakalpadrumaḥ // KAvk_1.2 //</l>\n</lg>\n\n<lg>\n<l>jāyate jagaduddhartuṃ saṃsāramakarākarāt /</l>\n<l>matirmahānubhāvānāmatrānuśrūyate yathā // KAvk_1.3 //</l>\n</lg>\n\n<lg>\n<l>asti prabhāvatī nāma hemaharmyagṛhairvṛtā /</l>\n<l>purī prabhāvatīva dyaurvimānaiḥ puṇyakarmaṇām // KAvk_1.4 //</l>\n</lg>\n\n<lg>\n<l>vidyādharavatī siddhagandharvagaṇasevitā /</l>\n<l>gāṃ śritā śakranagarī sukṛtena satāmiva // KAvk_1.5 //</l>\n</lg>\n\n<lg>\n<l>sevitā satataṃ satyavratadānadayāmayaiḥ /</l>\n<l>rājadhānīva dharmasya puṇyāvasathaśālinī // KAvk_1.6 //</l>\n</lg>\n\n<lg>\n<l>abhūdbhūtilakastasyāṃ prabhāso nāma bhūpatiḥ /</l>\n<l>saprabhā sādarairyasya kīrtirabhyarcyate suraiḥ // KAvk_1.7 //</l>\n</lg>\n\n<lg>\n<l>guṇasaurabhasaṃbhārāḥ sarvāsāṃ hariṇīdṛśām /</l>\n<l>yadyaśaḥpuṣpamañjaryo yātāḥ karṇavataṃsatām // KAvk_1.8 //</l>\n</lg>\n\n<lg>\n<l>upāyajñasya yasyājñāṃ suvaṇakusumojjvalām /</l>\n<l>mālāmiva mahīpālā maulicakreṣu cakrire // KAvk_1.9 //</l>\n</lg>\n\n<lg>\n<l>taṃ kadācitsamāsīnamabhyetya bhuvaneśvaram /</l>\n<l>uvāca kṣitivinyastajānurnāgavanādhipaḥ // KAvk_1.10 //</l>\n</lg>\n\n<lg>\n<l>deva divyadyutirdantī gṛhīto 'smābhiradbhutaḥ /</l>\n<l>tvatkīrtiśravaṇādbhūmimairāvaṇa ivāgataḥ // KAvk_1.11 //</l>\n</lg>\n\n<lg>\n<l>dvāri sthito 'sau dviradastridaśārhaḥ pradṛśyatām /</l>\n<l>bhṛtyānāṃ prabhunāṃ dṛṣṭaḥ saphalo hi pariśramaḥ // KAvk_1.12 //</l>\n</lg>\n\n<lg>\n<l>etadākarṇya nṛpatirnirgatyāmātyasaṃmataḥ /</l>\n<l>dadarśa dviradaṃ dvāri kailāsamiva jaṅgamam // KAvk_1.13 //</l>\n</lg>\n\n<lg>\n<l>uddāmasaurabhāhūtairbhramarairgaṇḍaḍiṇḍimaiḥ /</l>\n<l>śṛṅgārābharaṇodāraṃ vasantamiva sevitam // KAvk_1.14 //</l>\n</lg>\n\n<lg>\n<l>dantaparyantaviśrāntakaraṃ mīlitalocanam /</l>\n<l>smarantaṃ vindhyakadalīsallakīkānanaśriyaḥ // KAvk_1.15 //</l>\n</lg>\n\n<lg>\n<l>agastyaśāsanād yātaṃ bhuvi kuñjararājatām /</l>\n<l>sphuratsaptacchadāmodaṃ vindhyācalamivonnatam // KAvk_1.16 //</l>\n</lg>\n\n<lg>\n<l>taṃ vilokya kṣitipatirdantastambhavibhūṣitam /</l>\n<l>lakṣmīvilāsabhavanaṃ vismayādityacintayat // KAvk_1.17 //</l>\n</lg>\n\n<lg>\n<l>aho navanavotkarṣā nirmāṇāścaryaśālinām /</l>\n<l>karmaṇāmanavacchinnā saṃsārasargasaṃtatiḥ // KAvk_1.18 //</l>\n</lg>\n\n<lg>\n<l>amanthena sudhāmbhodheranāyāsena vāsukeḥ /</l>\n<l>anākarṣeṇa śailasya kenāyaṃ janito gajaḥ // KAvk_1.19 //</l>\n</lg>\n\n<lg>\n<l>atha hastimahāmātraṃ saṃyātaṃ nāma bhūpatiḥ /</l>\n<l>ādideśārcitādeśaṃ gajo 'yaṃ damyatāmiti // KAvk_1.20 //</l>\n</lg>\n\n<lg>\n<l>tadādiśya mahīpāle yāte 'ntaḥpuramandiram /</l>\n<l>nāgaṃ jagrāha saṃyātaḥ sarvaśikṣābharakṣamam // KAvk_1.21 //</l>\n</lg>\n\n<lg>\n<l>sa sacchiṣya iva prājñaḥ prāgjanmābhyāsayantritaḥ /</l>\n<l>nītastena prayatnena sarvaśikṣāvinītatām // KAvk_1.22 //</l>\n</lg>\n\n<lg>\n<l>bahudānanirudvegaḥ śaktyutsāhayutaḥ kṣamī /</l>\n<l>ripupraghātasugatiḥ sa rājñastulyatāṃ yayau // KAvk_1.23 //</l>\n</lg>\n\n<lg>\n<l>damyakriyāsamuttīrṇaṃ tatastaṃ kuñjareśvaram /</l>\n<l>nareśvarāya saṃyātaḥ kṛtakṛtyo nyavedayat // KAvk_1.24 //</l>\n</lg>\n\n<lg>\n<l>dṛṣṭvā tamaṅkuśāyattaṃ nirvikārabalodayam /</l>\n<l>utsāhaśikharārūḍhaṃ mene rājā jayaśriyam // KAvk_1.25 //</l>\n</lg>\n\n<lg>\n<l>sa saṃjātapraharṣotthadākṣyaśikṣādidṛkṣayā /</l>\n<l>tamāruroha sotsāhaḥ sahasrāṃśurivodayam // KAvk_1.26 //</l>\n</lg>\n\n<lg>\n<l>saṃyāto 'tha gajendrasya mantrīva vaśavartinaḥ /</l>\n<l>sarvamaṇḍalasaṃcāracāturthaṃ samadarśayat // KAvk_1.27 //</l>\n</lg>\n\n<lg>\n<l>gajaprekṣāprasaṅgena mṛgayākelilālasaḥ /</l>\n<l>rājā nijotsāhamiva vyagāhata vanaṃ mahat // KAvk_1.28 //</l>\n</lg>\n\n<lg>\n<l>sa yayau ratnakeyūrakiraṇairdūrasarpībhiḥ /</l>\n<l>sallakīpallavavarairdignāgānāhvayanniva // KAvk_1.29 //</l>\n</lg>\n\n<lg>\n<l>vrajantaṃ tatra dadṛśustaṃ vane vanadevatāḥ /</l>\n<l>praharṣavismayākīrṇakarṇapūrīkṛtekṣaṇāḥ // KAvk_1.30 //</l>\n</lg>\n\n<lg>\n<l>śabarīkabarīpāśapuṣpasaurabhanirbharāḥ /</l>\n<l>vaindhyā vasuṃdharādhīśaṃ marutastaṃ siṣevire // KAvk_1.31 //</l>\n</lg>\n\n<lg>\n<l>atha vindhyopakaṇṭheṣu svacchandasukhaśākhiṣu /</l>\n<l>smṛtvā vilāsavṛttāntaṃ gajaḥ sotkaṇṭhatāṃ yayau // KAvk_1.32 //</l>\n</lg>\n\n<lg>\n<l>kariṇyāḥ premabaddhāyā gandhamāghrāya sa dvipaḥ /</l>\n<l>nītiṃ nṛpa ivotsiktastatyājāṅkuśayantraṇām // KAvk_1.33 //</l>\n</lg>\n\n<lg>\n<l>savegaṃ dhāvatastasya rāgākṛṣṭasya daṇḍinaḥ /</l>\n<l>vimūḍhasyeva saṃsāre nābhavadviratiḥ kkacit // KAvk_1.34 //</l>\n</lg>\n\n<lg>\n<l>dṛṣṭvā prabhañjanajavaṃ kuñjaraṃ rājakuñjaraḥ /</l>\n<l>vrajantaṃ jātasaṃdehaḥ saṃyātamidamabravīt // KAvk_1.35 //</l>\n</lg>\n\n<lg>\n<l>aho batāyaṃ bhavatā vinayaṃ grāhito gajaḥ /</l>\n<l>dṛṣṭaḥ prayāto vaimukhyaṃ gurorasyāṅkuśasya yaḥ // KAvk_1.36 //</l>\n</lg>\n\n<lg>\n<l>bhramatīva diśāṃ cakramanuyāntīva pādapāḥ /</l>\n<l>pādanyāsabhareṇāsya kṣībeṇādhūrṇate kṣitiḥ // KAvk_1.37 //</l>\n</lg>\n\n<lg>\n<l>asmin deva ivākāle prayāte pratikūlatām /</l>\n<l>sarvāḥ puruṣakārasya niṣphalā yatnavṛttayaḥ // KAvk_1.38 //</l>\n</lg>\n\n<lg>\n<l>vacaḥ śrutveti saṃyātaḥ prabhorāyātasādhvasaḥ /</l>\n<l>śikṣāpavādavailakṣyāduvāca racitāñjaliḥ // KAvk_1.39 //</l>\n</lg>\n\n<lg>\n<l>deva sarvakriyāyattaḥ kuñjaro 'yaṃ mayā kṛtaḥ /</l>\n<l>kariṇīgandhamāghrāya yātaḥ kiṃ tvadya vikriyām // KAvk_1.40 //</l>\n</lg>\n\n<lg>\n<l>nopadeśaṃ na niyamaṃ na dākṣiṇyaṃ na sādhutām /</l>\n<l>smaranti jantavaḥ kāmaṃ kāmasya vaśamāgatāḥ // KAvk_1.41 //</l>\n</lg>\n\n<lg>\n<l>kena ratirasotsiktā viṣayābhimukhī matiḥ /</l>\n<l>adabhraśvabhravibhraṣṭaśaolakulyeva vāryate // KAvk_1.42 //</l>\n</lg>\n\n<lg>\n<l>śarīraśramaśikṣāyāṃ damakāḥ kuśalā vayam /</l>\n<l>manoniyamaśikṣāyāṃ munayo 'pi na paṇḍitāḥ // KAvk_1.43 //</l>\n</lg>\n\n<lg>\n<l>rāgādagaṇitāyāsaḥ skhalitākhilasaṃyamaḥ /</l>\n<l>eṣa dhāvatyamāreṇa mūrkhaḥ khala iva dvipaḥ // KAvk_1.44 //</l>\n</lg>\n\n<lg>\n<l>vṛkṣaśākhāṃ samālambya tyajemaṃ pṛthivīpate /</l>\n<l>vyasanī patitaḥ satyaṃ pātayatyeva durjanaḥ // KAvk_1.45 //</l>\n</lg>\n\n<lg>\n<l>saṃyātasya vacaḥ śrutvā tatkālasadṛśaṃ nṛpaḥ /</l>\n<l>tenaiva sahitaḥ śākhāmālalambe mahātaroḥ // KAvk_1.46 //</l>\n</lg>\n\n<lg>\n<l>avatīrya taroraśvamāruhya nṛpatau gate /</l>\n<l>prāpyāliliṅga kariṇīṃ vigāhya gahanaṃ gajaḥ // KAvk_1.47 //</l>\n</lg>\n\n<lg>\n<l>tataḥ śāntasmaro hastī dinairabhyetya saptabhiḥ /</l>\n<l>svayamālānasaṃbaddhastasthau bhuktvā yathāsukham // KAvk_1.48 //</l>\n</lg>\n\n<lg>\n<l>śikṣāsaṃyamayantritaṃ taṃ dṛṣṭvā svayamāgatam /</l>\n<l>saṃyātaḥ kauśalotkarṣaharṣādrājñe nyavedayat // KAvk_1.49 //</l>\n</lg>\n\n<lg>\n<l>rāgavāgurayākṛṣṭaḥ prayayau yaḥ smarāturaḥ /</l>\n<l>śikṣāyāmavisaṃvādī so 'yaṃ prāptaḥ svayaṃ gajaḥ // KAvk_1.50 //</l>\n</lg>\n\n<lg>\n<l>saṃketayantrito vaśyo rasajñaḥ sallakībhuvām /</l>\n<l>saṃtaptalohakavalaṃ gṛhṇāti vinaye sthitaḥ // KAvk_1.51 //</l>\n</lg>\n\n<lg>\n<l>eṣa kāmarasākṛṣṭaḥ kaṣṭāṃ vikṛtimāyayau /</l>\n<l>punaḥ prakṛtimāpannaḥ praśāntamadanajvaraḥ // KAvk_1.52 //</l>\n</lg>\n\n<lg>\n<l>śakyā damayituṃ deva siṃhavyāghragajādayaḥ /</l>\n<l>na tu rāgāsavakṣībaviṣayābhimukhaṃ manaḥ // KAvk_1.53 //</l>\n</lg>\n\n<lg>\n<l>etadākarṇya bhūpālastattatheti vicintayan /</l>\n<l>uvāca satyamucitaṃ saṃyāta kathitaṃ tvayā // KAvk_1.54 //</l>\n</lg>\n\n<lg>\n<l>apyasti kaścilloke 'smin yena cittamadadvipaḥ /</l>\n<l>nītaḥ praśamaśīlena saṃyamālānalīnatām // KAvk_1.55 //</l>\n</lg>\n\n<lg>\n<l>ityukte de vatāviṣṭaḥ saṃyātastamabhāṣata /</l>\n<l>deva santi jagatkleśaniḥśeṣonmūlanodyatāḥ // KAvk_1.56 //</l>\n</lg>\n\n<lg>\n<l>vivekālokitā loke vairāgyajanitāgrahāḥ /</l>\n<l>śamasaṃtoṣaviśadā buddhā eva prabodhinaḥ // KAvk_1.57 //</l>\n</lg>\n\n<lg>\n<l>iti buddhābhidhāṃ śrutvā samyaksaṃbodhicetasaḥ /</l>\n<l>rājñaḥ prāgjanmajābhyāsapraṇidhānamajāyata // KAvk_1.58 //</l>\n</lg>\n\n<lg>\n<l>vinimajjajjagadidaṃ saṃsāre makarākare /</l>\n<l>saṃtārayeyaṃ saṃbodhimuktaḥ kuśalasetunā // KAvk_1.59 //</l>\n</lg>\n\n<lg>\n<l>athocurdevatā vyonmastaṃ śuddhāvāsakāyikāḥ /</l>\n<l>samyaksaṃbodhisaṃbuddho bhaviṣyasi mahāmate // KAvk_1.60 //</l>\n</lg>\n\n<lg>\n<l>iti tadvacanaṃ śrutvā rājā virajasāṃ varaḥ /</l>\n<l>jātismaro divyacakṣuḥ prayayau bodhisattvatām // KAvk_1.61 //</l>\n</lg>\n\n<lg>\n<l>atha sa vipulasattvastattvanikṣiptacakṣur</l>\n<l>bhavajalanidhimajjatsarvabhūtānukampī /</l>\n<l>abhavadabhinavodyatsaṃvuditsāhayogād</l>\n<l>dalitakuśalasetuḥ sattvasaṃtāraṇāya // KAvk_1.62 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ prabhāsāvadānaṃ nāma prathamaḥ pallavaḥ samāptaḥ //</p>\n\n<p>2. śrīsenāvadānam /</p>\n\n<lg>\n<l>te jayanti jagatyasjin puṇyacandanapādapāḥ /</l>\n<l>chedanirgharṣadāhe 'pi ye parārtheṣu nirvyathāḥ // KAvk_2.1 //</l>\n</lg>\n\n<lg>\n<l>gaṇanīyā guṇagaṇairastyariṣṭābhidhā purī /</l>\n<l>spardhayā śakranagarī yasyā na syādgarīyasī // KAvk_2.2 //</l>\n</lg>\n\n<lg>\n<l>tasyāṃ babhūva bhūpālaḥ śrīsena iti viśrutaḥ /</l>\n<l>samagraguṇaratnānāṃ ratnākara ivākaraḥ // KAvk_2.3 //</l>\n</lg>\n\n<lg>\n<l>paropakāraśaktasya caturasya prabhāvataḥ /</l>\n<l>anuraktā diśaḥ sarvāḥ sūryasyeva prabhāvataḥ // KAvk_2.4 //</l>\n</lg>\n\n<lg>\n<l>yaśobhi śobhitaṃ yena dhanadānasugandhibhiḥ /</l>\n<l>gajaiśca bhūtidhavalairjagatkalpadrumairiva // KAvk_2.5 //</l>\n</lg>\n\n<lg>\n<l>kalālayo 'pi saralaḥ saralo 'pi mahāmatiḥ /</l>\n<l>yo babhūva prajāpuṇyairmatimānapyavañcakaḥ // KAvk_2.6 //</l>\n</lg>\n\n<lg>\n<l>yāvattapati tigmāṃśuryāvadvahati mārutaḥ /</l>\n<l>tāvadājñā ca kīrtiśca yasyāpratihatābhavat // KAvk_2.7 //</l>\n</lg>\n\n<lg>\n<l>śamavyāyāmaviduṣāṃ ṣasṅguṇajñānacakṣuṣām /</l>\n<l>yaṃ dvādaśasahasrāṇi mantriṇāṃ paryupāsate // KAvk_2.8 //</l>\n</lg>\n\n<lg>\n<l>tasmindharmapare rājñi babhūva sukṛtī janaḥ /</l>\n<l>bhartṛtulyā bhavantyeva guṇaiḥ striya iva prajāḥ // KAvk_2.9 //</l>\n</lg>\n\n<lg>\n<l>tasya puṇyādhivāsena janāstridivagāminah /</l>\n<l>vimānaiḥ śakranagarīṃ niḥsaṃcārāḥ pravakrire // KAvk_2.10 //</l>\n</lg>\n\n<lg>\n<l>dṛṣṭvā manujalokena suralokasamāvṛtim /</l>\n<l>jātavairaḥ kṣitiopatau śatakraturacintayat // KAvk_2.11 //</l>\n</lg>\n\n<lg>\n<l>seneva lakṣmī vasudheṣu cārasyāścaryakartavya ca dattanityam /</l>\n<l>kalyāṇaśīlena ca sa rvacetanyapravyahāsāmana asmakāśca (?) // KAvk_2.12 //</l>\n</lg>\n\n<lg>\n<l>tasyākhaṇḍitacetasaḥ daddhidvalyānubhāvapām (?) /</l>\n<l>kartavyā dhairyājijñāsā mayā māyāvidhāyinā // KAvk_2.13 //</l>\n</lg>\n\n<lg>\n<l>iti saṃcintya suciraṃ sarvairanugataḥ suraiḥ /</l>\n<l>rūpaṃ śakraḥ parāvartya martyalokamavātarat // KAvk_2.14 //</l>\n</lg>\n\n<lg>\n<l>atrāntare prajākāryaparyālocanatatparaḥ /</l>\n<l>rājyarakṣāgururmantrī nṛpamūce mahāmatiḥ // KAvk_2.15 //</l>\n</lg>\n\n<lg>\n<l>rājan virajasā rājyarājamānena nirjitaḥ /</l>\n<l>nirvyājadānairbhavatā lajjate tridaśeśvaraḥ // KAvk_2.16 //</l>\n</lg>\n\n<lg>\n<l>parasya pūrṇaguṇatāmātmanastadvihīnatām /</l>\n<l>dṛṣṭvā ko nāma nāyāti mātsaryasya vidheyatām // KAvk_2.17 //</l>\n</lg>\n\n<lg>\n<l>īrṣyālavaḥ parotkarṣasaṃgharṣasya juṣo janāḥ /</l>\n<l>prāyeṇodvegamāyānti mahatām sukṛteṣvapi // KAvk_2.18 //</l>\n</lg>\n\n<lg>\n<l>sarvasvadānamaryādādānavyasanino 'stu te /</l>\n<l>putradārātmadāne tu saṃkalpo hyatisāhasaḥ // KAvk_2.19 //</l>\n</lg>\n\n<lg>\n<l>dṛśyante dāruṇāste te svapnāḥ sādhvasahetavaḥ /</l>\n<l>jagataḥ sūcyate tīvraṃ yaiścūḍāmaṇikhaṇḍanam // KAvk_2.20 //</l>\n</lg>\n\n<lg>\n<l>daivajñānāṃ pravādaśca śrūyate tattvavādinām /</l>\n<l>śarīraṃ pṛthivīpālo dāsyatīti suduḥsahaḥ // KAvk_2.21 //</l>\n</lg>\n\n<lg>\n<l>śarīradānaṃ sarvārthisārthanaiṣphalyakāraṇam /</l>\n<l>sarvaprado bhavatyeva tiṣṭhan kalpamahīruhaḥ // KAvk_2.22 //</l>\n</lg>\n\n<lg>\n<l>tasmādasmānmahīpāla virama tyāgasāhasāt /</l>\n<l>rakṣāratnaṃ hi jagataḥ prajāyattaṃ vapustava // KAvk_2.23 //</l>\n</lg>\n\n<lg>\n<l>iti mantrireṇoktamākarṇya vasudhādhipaḥ /</l>\n<l>tamūce sattvadhavalasmitaghautādharadyutiḥ // KAvk_2.24 //</l>\n</lg>\n\n<lg>\n<l>uktaṃ hitaṃ mhāmātya bhavatā sacivocitam /</l>\n<l>kiṃ tvarthinavaimukhyasaṃtāpaṃ nāhamutsahe // KAvk_2.25 //</l>\n</lg>\n\n<lg>\n<l>dehīti vādiṣu giro niṣedhaparuṣākṣarāḥ /</l>\n<l>sphuranti vadane yeṣāṃ sajīvāste gatāsavaḥ // KAvk_2.26 //</l>\n</lg>\n\n<lg>\n<l>idamasmādavāpsyāmītyādhāya hṛdi yācakaḥ /</l>\n<l>prāpyaḥ prayāti vaimukhyaṃ yasmin kiṃ tena jīvatā // KAvk_2.27 //</l>\n</lg>\n\n<lg>\n<l>dhigjanma puṇyahīnasya tasya niṣkaruṇātmanaḥ /</l>\n<l>yasyārtajanasaṃtāpaśravaṇe śītalaṃ manaḥ // KAvk_2.28 //</l>\n</lg>\n\n<lg>\n<l>etadarthamayaṃ kāyaḥ sāpāyo 'pi satāṃ priyaḥ /</l>\n<l>yatkasyacit kkacid yāti kadācidupakāritām // KAvk_2.29 //</l>\n</lg>\n\n<lg>\n<l>śrutveti nṛpatervākyamamātyaḥ sattvaśālinaḥ /</l>\n<l>novāca kiṃcidacalāṃ vicintya bhavitasyatām // KAvk_2.30 //</l>\n</lg>\n\n<lg>\n<l>tataḥ kadācidbhūbhartustasya līlāvihāriṇaḥ /</l>\n<l>jāyāṃ jayaprabhāṃ nāma ratiṃ ratipateriva // KAvk_2.31 //</l>\n</lg>\n\n<lg>\n<l>dūrād yadṛcchayāyātāṃ cittasāsaṅgavāgurām /</l>\n<l>muniradhyāpakaḥ kāntām dadarśa vinimeṣadṛk // KAvk_2.32 //</l>\n</lg>\n\n<lg>\n<l>prāgjanmābhyāsasaṃbandhasnehātparicitāmiva /</l>\n<l>tāṃ dṛṣṭvā sa dhṛteḥ prāpa dhairyarāśiranīśatām // KAvk_2.33 //</l>\n</lg>\n\n<lg>\n<l>tasya vītaspṛhasyāpi vāsanollasitaṃ manaḥ /</l>\n<l>utsṛjya bhavavaimukhyamabhilāṣabhuvaṃ yayau // KAvk_2.34 //</l>\n</lg>\n\n<lg>\n<l>iyaṃ hi satatasyūtā saṃtataprītitantubhiḥ /</l>\n<l>nāpaiti sarvajantūnāṃ prāgjanmābhyāsavāsanā // KAvk_2.35 //</l>\n</lg>\n\n<lg>\n<l>tadāśramapadaṃ prāptaḥ samāptādhyayanavrataḥ /</l>\n<l>śiṣyo māṇavakaḥ prāha dakṣiṇā gṛhyatāmiti // KAvk_2.36 //</l>\n</lg>\n\n<lg>\n<l>sa tamūce na me vatsa vane vṛttiḥ prayojanam /</l>\n<l>tathāpi yadi nirbandhaḥ śrūyatāṃ yadabhīpsitam // KAvk_2.37 //</l>\n</lg>\n\n<lg>\n<l>śrīsenasya kṣitipateyadi devī jayaprabhā /</l>\n<l>labhyate bhavatā dātuṃ tadasau mama dakṣiṇā // KAvk_2.38 //</l>\n</lg>\n\n<lg>\n<l>ityuktaṃ guruṇā śrutvā śiṣyaḥ kampitamānasaḥ /</l>\n<l>aśakyaprārthanālābhe saṃśayākulito 'bhavat // KAvk_2.39 //</l>\n</lg>\n\n<lg>\n<l>sa gatvā satatasvecchāvivṛtadvāramarthinām /</l>\n<l>viveśa svairaviśrambhabhavanaṃ bhūbhṛtāṃ prabhoḥ // KAvk_2.40 //</l>\n</lg>\n\n<lg>\n<l>alabhyārthārthanādainyacintātikliṣṭamānasaḥ /</l>\n<l>namrānano 'tivailakṣyād vīkṣamāṇa iva kṣitim // KAvk_2.41 //</l>\n</lg>\n\n<lg>\n<l>taṃ dṛṣṭvārthinamāyātaṃ prahṛṣṭo 'bhūnmahīpatiḥ /</l>\n<l>sudhāpradānasannaddhasamudbhūtirivāmbudhiḥ // KAvk_2.42 //</l>\n</lg>\n\n<lg>\n<l>kiṃ tavepsitamityuktvā pūjitaḥ sa mahībhujā /</l>\n<l>uvācānucitākhyānavailajjaskhalitākṣaraḥ // KAvk_2.43 //</l>\n</lg>\n\n<lg>\n<l>anarthitaparaḥ pūrvamarthikalpatarostava /</l>\n<l>garvarthamarthitāṃ yātaḥ sudurlabhapade 'pyaham // KAvk_2.44 //</l>\n</lg>\n\n<lg>\n<l>mama vidyāvrate pūrṇe dakṣiṇābhimatā guroḥ /</l>\n<l>rājan jayaprabhā devī dīyatā yadi śakyate // KAvk_2.45 //</l>\n</lg>\n\n<lg>\n<l>ityukre muniśiṣyeṇa sahasaiva mahīpateḥ /</l>\n<l>snehadānasāviddhaṃ dvidhābhūtamabhūnmanaḥ // KAvk_2.46 //</l>\n</lg>\n\n<lg>\n<l>sa jagād vijaṃ dantajyotiṣāgravisāriṇā /</l>\n<l>gṛhyatāṃ dayitā svacchavāsasācchādayanniva // KAvk_2.47 //</l>\n</lg>\n\n<lg>\n<l>avicārya mayā deyamīpsitaṃ tava yadguroḥ /</l>\n<l>viyogacakitaṃ cetaḥ satyaṃ na gaṇayāmyaham // KAvk_2.48 //</l>\n</lg>\n\n<lg>\n<l>ityuktvāhūya dayitām rājā rājīvalocanām /</l>\n<l>sadā hṛdayasaṃsaktām jīvavṛttimivāparām // KAvk_2.49 //</l>\n</lg>\n\n<lg>\n<l>nivārito 'pi guruṇā viyogavyasanāgninā /</l>\n<l>niṣiddho 'pyativṛddhena snehena smarabandhunā // KAvk_2.50 //</l>\n</lg>\n\n<lg>\n<l>pradadau muniśiṣyāya sahasā hariṇīmiva /</l>\n<l>kimetaditi sāyāsasaṃtrāsataralekṣaṇām // KAvk_2.51 //</l>\n</lg>\n\n<lg>\n<l>dattāyāṃ tyāgaśīlena priyāyāṃ pṛthivībhujā /</l>\n<l>cakampe tyāgabhīteva bhūmirlolābdhimekhalā // KAvk_2.52 //</l>\n</lg>\n\n<lg>\n<l>yatkṛte durdaśāṃ dehe sehire duḥsahāmapi /</l>\n<l>indracandrādayo devāstāh priyāḥ kasya na priyāḥ // KAvk_2.53 //</l>\n</lg>\n\n<lg>\n<l>śīlaṃ keciddhanaṃ keciddharmaṃ kecittapaḥ pare /</l>\n<l>lajjāṃ kecittanuṃ kecittyajanti yoṣitāṃ kṛte // KAvk_2.54 //</l>\n</lg>\n\n<lg>\n<l>yadeva rāgasarvasvaṃ puṃsāṃ jīvitajīvitam /</l>\n<l>tadeva sphīṭasattvānām dāne tṛṇalavāyate // KAvk_2.55 //</l>\n</lg>\n\n<lg>\n<l>tāmādāya gate tasmin virahākulito nṛpaḥ /</l>\n<l>viraheṇa sukhadveṣī manobhava ivābhavat // KAvk_2.56 //</l>\n</lg>\n\n<lg>\n<l>śiṣyeṇa munirānītām dṛṣṭvā bhūpativallabhām /</l>\n<l>rahitāṃ jīviteneva paralokabhuvaṃ gatām // KAvk_2.57 //</l>\n</lg>\n\n<lg>\n<l>gāḍhānuśayasaṃtaptaḥ paraṃ lajjānimīlitaḥ /</l>\n<l>acintayadanaucityamātmanaḥ karmavuplavāt // KAvk_2.58 //</l>\n</lg>\n\n<lg>\n<l>aho nu bālakeneva mayā kevalacāpalāt /</l>\n<l>niḥśankamayaśaḥpaṅke svayamātmā nipatitaḥ // KAvk_2.59 //</l>\n</lg>\n\n<lg>\n<l>iyaṃ prajānāṃ jananī bharmyāṇāṃ dharmakāriṇā /</l>\n<l>varṇāśramagurorjāyām mayā duḥkhānale 'rpitā // KAvk_2.60 //</l>\n</lg>\n\n<lg>\n<l>kiṃ tu nākalitaṃ śīlaṃ na smṛtaḥ saṃyamo mayā /</l>\n<l>gaṇitaṃ naiva vairāgyaṃ viveko nāvalokitaḥ // KAvk_2.61 //</l>\n</lg>\n\n<lg>\n<l>aho 'tra nirvicārāṇāṃ sanmārgavimukhaṃ manaḥ /</l>\n<l>asaṃyamāsavakṣībamapatheṣveva dhāvati // KAvk_2.62 //</l>\n</lg>\n\n<lg>\n<l>iti saṃcitya sa munirvailakṣyakṣapitadyutiḥ /</l>\n<l>abhyetya rājadayitāmuvāca vinatānanaḥ // KAvk_2.63 //</l>\n</lg>\n\n<lg>\n<l>samāśvasihi he mātarna śokaṃ kartukarhasi /</l>\n<l>bhavitavyatayaivāyaṃ kleśaste durnayaśca me // KAvk_2.64 //</l>\n</lg>\n\n<lg>\n<l>tyaktvā hi śramasaṃtāpamasya tīrataroradhaḥ /</l>\n<l>adhunaiva nijaṃ dhāma sahāsmābhirgamiṣyasi // KAvk_2.65 //</l>\n</lg>\n\n<lg>\n<l>ityukte muninā devī sīktevāmṛtavṛṣṭibhiḥ /</l>\n<l>avāptajīvitadhṛtistatyāja bhayasaṃbhramam // KAvk_2.66 //</l>\n</lg>\n\n<lg>\n<l>śrutvaitat tridivavyāpi dātuścaritamadbhutam /</l>\n<l>rājñaḥ sattvadayām jñātuṃ vāsavaḥ samupāyayau // KAvk_2.67 //</l>\n</lg>\n\n<lg>\n<l>bhakṣitādhaḥśarīrārdho vyāghreṇa vijane vane /</l>\n<l>putraiścaturbhirākrandairgṛhīto brāḥmaṇākṛtiḥ // KAvk_2.68 //</l>\n</lg>\n\n<lg>\n<l>prasravadbhūrirūdhiro lambamānāntramaṇḍalah /</l>\n<l>kṛccheṣvapagataprāṇaḥ pāpairiva dṛḍhīkṛtaḥ // KAvk_2.69 //</l>\n</lg>\n\n<lg>\n<l>pratyagrāmiṣyāgandhena kravyādairbhṛśamanvitaḥ /</l>\n<l>lubdhapārthivacaurotthairanarthairarthavāniva // KAvk_2.70 //</l>\n</lg>\n\n<lg>\n<l>nagarāntaramāsādya sa yayau puravāsinām /</l>\n<l>kāruṇyadainyaduḥkhārto smayāvismayahetutām // KAvk_2.71 //</l>\n</lg>\n\n<lg>\n<l>sa śoka iva sākāraḥ sa trāsa iva duḥsahaḥ /</l>\n<l>vidadhe sādhvasāyāsaṃ sahasā paurayoṣitām // KAvk_2.72 //</l>\n</lg>\n\n<lg>\n<l>so 'rthisaṃdarśanasthānasthitasyātha mahīpateḥ /</l>\n<l>putrarūpaiścaturbhistairnyasto 'gre mañcikārpitah // KAvk_2.73 //</l>\n</lg>\n\n<lg>\n<l>taṃ dṛṣṭvā vaiśasāveśaviṣamakleśavihvalam /</l>\n<l>niṣkūṇitānanavano jano 'bhūnmīlitekṣaṇah // KAvk_2.74 //</l>\n</lg>\n\n<lg>\n<l>sa kampavihvalaṃ vakṣo muktamudyamya dakṣiṇam /</l>\n<l>bhujaṃ jagāda bhūpālaṃ vyathāśithilitākṣaraḥ // KAvk_2.75 //</l>\n</lg>\n\n<lg>\n<l>svasti tubhyaṃ mahīpate brāhmaṇo 'hamimāṃ daśām /</l>\n<l>tīvrapāpa iva prātaḥ paśya māṃ karuṇānidhe // KAvk_2.76 //</l>\n</lg>\n\n<lg>\n<l>saṃsāreghoragahane vane vyāghreṇa bhakṣitaḥ /</l>\n<l>jīvāmyavaśyabhogyatvādduḥkhasyāsya garīyasaḥ // KAvk_2.77 //</l>\n</lg>\n\n<lg>\n<l>asminnapi vipattāpe tīvrakleśasahiṣṇavaḥ /</l>\n<l>vimuñcanti na māṃ prāṇāḥ sahṛdaḥ sajjanā iva // KAvk_2.78 //</l>\n</lg>\n\n<p>dadāti yadi te kaścit chittvā dehārdhamātmanaḥ /\ntatte jīvitamastīti māmūce vyomadevatā // KAvk_2./ 79 //</p>\n\n<lg>\n<l>ko dadāti jagatyasmin jīvitaṃ karuṇānidhe /</l>\n<l>prāyeṇa svasukhānveṣī parārthavimukho janaḥ // KAvk_2.80 //</l>\n</lg>\n\n<lg>\n<l>sarvadā sarvadātāraṃ dīnavyasanabāndhavam /</l>\n<l>dehadāne 'pyavimukhaṃ tvāmasmi śaraṇaṃ gataḥ // KAvk_2.81 //</l>\n</lg>\n\n<lg>\n<l>ekastvameva loke 'smin jātaḥ sukṛtapādapaḥ /</l>\n<l>nirvyājamādarodāraṃ dānaṃ yasya phalodgatiḥ // KAvk_2.82 //</l>\n</lg>\n\n<lg>\n<l>kimanyairvā vadānyasya kīrtitairbhavato guṇaiḥ /</l>\n<l>dānamevāhato yasya loke sukṛtaḍiṇḍimaḥ // KAvk_2.83 //</l>\n</lg>\n\n<lg>\n<l>āpannārtiparitrāṇapavitracaritavratāḥ /</l>\n<l>prāyante puṇyapaṇyena vipatkāle bhavadvidhāḥ // KAvk_2.84 //</l>\n</lg>\n\n<lg>\n<l>amandānandasuhṛdo haricandanaśītalāḥ /</l>\n<l>haranti santaḥ saṃtāpaṃ dakṣiṇāḥ pavanā iva // KAvk_2.85 //</l>\n</lg>\n\n<lg>\n<l>pūrṇendusundarādasmāduditā vadanāttava /</l>\n<l>jyoptsneva jīvayatyeva vāṇī pīyūṣavarṣiṇī // KAvk_2.86 //</l>\n</lg>\n\n<lg>\n<l>ityuktastena sahasā hṛdi saṃkrāntatadvyathaḥ /</l>\n<l>saṃmohamūrcchitaṃ rājā tamūce vācamākulam // KAvk_2.87 //</l>\n</lg>\n\n<lg>\n<l>samāśvasihi muñca tvaṃ bahyaṃ prāṇaviyogajam /</l>\n<l>prayacchāmi śarīrārdhamavicāryaiva te dvija // KAvk_2.88 //</l>\n</lg>\n\n<lg>\n<l>dhanyasy ayātyayaṃ kāyaḥ paropakṛtaye kṣatim /</l>\n<l>kṣaṇakṣayī hi deho 'yaṃ rakṣyamāṇo 'pi nākṣayaḥ // KAvk_2.89 //</l>\n</lg>\n\n<lg>\n<l>ityuktavati bhūpāle samutkampitamānasaḥ /</l>\n<l>vajrāhata ivovāca mahāmātyo mahāmatiḥ // KAvk_2.90 //</l>\n</lg>\n\n<lg>\n<l>aho nu sāhasābhyāsādāyāsavyasanī prabhuḥ /</l>\n<l>hitaṃ na gaṇayatyeva prajāpuṇyaparikṣayāt // KAvk_2.91 //</l>\n</lg>\n\n<lg>\n<l>prajānāṃ bhūtaye śaktaḥ ko 'nyastvatsadṛśo guṇī /</l>\n<l>yadbhaktimukharo bhṛtyaḥ śrotā kartā ca bhūpatiḥ // KAvk_2.92 //</l>\n</lg>\n\n<lg>\n<l>na karoti hitaṃ svāmī gajalīlānimīlitaḥ /</l>\n<l>gaṇanīyāḥ subhṛtyānāmiyatyo bhogasaṃpadaḥ // KAvk_2.93 //</l>\n</lg>\n\n<lg>\n<l>bhānti t e suciraṃ karṇe yaiḥ kṛtā madhumañjarī /</l>\n<l>kalyāṇakarṇikākīrṇā vāṇī vinayavādinām // KAvk_2.94 //</l>\n</lg>\n\n<lg>\n<l>rākṣaso 'yaṃ piśāco ca chadmanā brāhmaṇākṛtiḥ /</l>\n<l>rakṣāratnasya jagatāṃ śarīrairarthitām gatah // KAvk_2.95 //</l>\n</lg>\n\n<lg>\n<l>yadi nāma na māyeyaṃ kṛtā tena mahīyasī /</l>\n<l>tatkathaṃ kṛttadehasya kṣaṇamapyasti jīvitam // KAvk_2.96 //</l>\n</lg>\n\n<lg>\n<l>avicāryaiva sukṛtaṃ kriyate durgraheṇa yat /</l>\n<l>tadātmapīḍāoparuṣaṃ paraloke 'pi niḥsukham // KAvk_2.97 //</l>\n</lg>\n\n<lg>\n<l>śakyameva sadā dadyādaśakyaṃ dīyate katham /</l>\n<l>sarvasvadehadānādipravāda eva śobhanaḥ // KAvk_2.98 //</l>\n</lg>\n\n<lg>\n<l>karṇāmṛtamidaṃ dūrādyanmahārthimaṇipradaḥ /</l>\n<l>saṃprāptānāṃ punastatra pānamasyānyato 'rthinām // KAvk_2.99 //</l>\n</lg>\n\n<lg>\n<l>rakṣyaḥ sarvaprayatnena pareṣāmapi jīvitaiḥ /</l>\n<l>prajānāṃ jīvitaṃ rājannarthicintāmaṇirbhavān // KAvk_2.100 //</l>\n</lg>\n\n<lg>\n<l>prasīda dayasvāsmāsu deva mā sāhasaṃ kṛthāḥ /</l>\n<l>n akācaśakalasyārthe kriyate cātmavikrayaḥ // KAvk_2.101 //</l>\n</lg>\n\n<lg>\n<l>ityuktvā pādayoḥ patyuḥ papātāmātyapuṃgavaḥ /</l>\n<l>śarīradānasaṃkalpānnoccacāla ca bhūpatiḥ // KAvk_2.102 //</l>\n</lg>\n\n<lg>\n<l>so 'vadat praṇayasmeracikasaddaśanadyutiḥ /</l>\n<l>jīvitasnehasaṃmohatamah pariharanniva // KAvk_2.103 //</l>\n</lg>\n\n<lg>\n<l>kevalaṃ bhaktisaṃyuktamuktaṃ vyaktamidaṃ tvayā /</l>\n<l>na sahe 'haṃ mahāmātya viprasya prāṇasaṃśayam // KAvk_2.104 //</l>\n</lg>\n\n<lg>\n<l>hāraistuṣāraiḥ kamalairmṛṇālairinducandanaiḥ /</l>\n<l>nivartate 'ntaḥsaṃtāpo nārthivaimukhyaduḥkhajaḥ // KAvk_2.105 //</l>\n</lg>\n\n<lg>\n<l>sarvathā sarvaduḥkhārtiharaṇodyatacetasaḥ /</l>\n<l>na bodherantarāyaṃ me sumate kartumarhasi // KAvk_2.106 //</l>\n</lg>\n\n<lg>\n<l>janmāntare 'pi dadato dehaṃ me na vyathābhavat /</l>\n<l>smarāmyatītavṛttasya samyaksaṃbodhicetasā // KAvk_2.107 //</l>\n</lg>\n\n<lg>\n<l>purā dṛṣṭvodyatām vyāghrīṃ kṣutkṣāmāṃ potabhakṣaṇe /</l>\n<l>tadrakṣāyai mayā dattaṃ śarīramavikṣariṇā // KAvk_2.108 //</l>\n</lg>\n\n<lg>\n<l>śibijanmani cāndhāya dattaṃ netrayugaṃ mayā /</l>\n<l>rakṣitaśca svadehena kapotaḥ śyenakādbhayāt // KAvk_2.109 //</l>\n</lg>\n\n<lg>\n<l>candraprabhāvatāre ca raudrākṣāyārpitaṃ śiraḥ /</l>\n<l>sarvasvaputradārādi dattaṃ cānyeṣu janmasu // KAvk_2.110 //</l>\n</lg>\n\n<lg>\n<l>ityukte bodhisattven abhūbhujāmātyapuṃgavaḥ /</l>\n<l>na sajīvo n anirjīva ivābhūdvyathitendriyaḥ // KAvk_2.111 //</l>\n</lg>\n\n<lg>\n<l>alaṅghyaśāsanenātha rājñā krakacadhārayā /</l>\n<l>niyuktau palagaṇḍākhyau śarīracchedakarmaṇi // KAvk_2.112 //</l>\n</lg>\n\n<lg>\n<l>tau tīvraśokavivaśau śakramāyāvimohitau /</l>\n<l>kathaṃcidiva bhūbharturdehacchede samudyatau // KAvk_2.113 //</l>\n</lg>\n\n<lg>\n<l>nṛpaternirvikārasya krūrakrakacadhārayā /</l>\n<l>vidāryamāṇe dehārdhe pṛthivī samakampata // KAvk_2.114 //</l>\n</lg>\n\n<lg>\n<l>bhraṣṭolkā raktavasanā virghātacyutatārakā /</l>\n<l>dyauḥ saśabdaṃ rurodeva kīrṇāśrukaṇasaṃtatiḥ // KAvk_2.115 //</l>\n</lg>\n\n<lg>\n<l>vaiśasālokanedbhūtatīvraduḥkhāsahiṣṇunā /</l>\n<l>tūrṇaṃ rajaḥpaṭeneva raviṇā pihitaṃ mukham // KAvk_2.116 //</l>\n</lg>\n\n<lg>\n<l>tasmin prajāh prajānāthe krakacākrāntavigrahe /</l>\n<l>cakranduḥ pūritākrandā digvadhūmiḥ pratisvanaiḥ // KAvk_2.117 //</l>\n</lg>\n\n<lg>\n<l>akṣubdhasattvamālokya nṛpaṃ śakro dvihākṛtiḥ /</l>\n<l>vismayānuśayākrāntacittaściramacintayat // KAvk_2.118 //</l>\n</lg>\n\n<lg>\n<l>aho mahāmaterasya karuṇākomalaṃ manaḥ /</l>\n<l>prāptaṃ parārthapīḍāsu vajrādapi kaṭhoratām // KAvk_2.119 //</l>\n</lg>\n\n<lg>\n<l>sāgarādapi gambhīraṃ merorapi samunnatam /</l>\n<l>tridivādapi sāścaryamaho vṛttaṃ mahātmanām // KAvk_2.120 //</l>\n</lg>\n\n<lg>\n<l>ahi prāṇapravāse 'pi sattvaṃ sattvamahodadheḥ /</l>\n<l>sādhoriva vipatpāte mahattvaṃ nāvahīyate // KAvk_2.121 //</l>\n</lg>\n\n<lg>\n<l>iti cintayati kṣipraṃ sahasrākṣe kṣitiprabhoḥ /</l>\n<l>nābheradhaḥśarīrārdhaṃ nikṛttamapatat kṣitau // KAvk_2.122 //</l>\n</lg>\n\n<lg>\n<l>sa dvidhābhūtadehoapi harṣotsāhamayo 'bhavat /</l>\n<l>sarvabhūtaparitrāṇasattvena dhṛtajīvitaḥ // KAvk_2.123 //</l>\n</lg>\n\n<lg>\n<l>tadājñayā śarīrārdhe śleṣṭe saṃpūrṇavigrahaḥ /</l>\n<l>svasthakṣatiḥ samutthāya brāḥmaṇastamabhāṣata // KAvk_2.124 //</l>\n</lg>\n\n<lg>\n<l>aho virājase rājan pūnjaṃ virajasastava /</l>\n<l>nirvyājadehadānena viśeṣaṃ tu bnhavadyaśaḥ // KAvk_2.125 //</l>\n</lg>\n\n<lg>\n<l>tvanmanomaṇivaimalyatulyaṃ kiṃcidakurvataḥ /</l>\n<l>upamānena dāridyramaho mugdhasya vedhasaḥ // KAvk_2.126 //</l>\n</lg>\n\n<lg>\n<l>kṛttaḥ suvṛttaḥ saralaḥ parārthe madhurāśayaḥ /</l>\n<l>sahase duḥsahāṃ pīḍāmikṣukāṇḍa ivonnataḥ // KAvk_2.127 //</l>\n</lg>\n\n<lg>\n<l>ityuktvā brāhmaṇākāraḥ śakrasta smṛtijanmabhiḥ /</l>\n<l>saṃjīvanaiṣadhijātaiḥ sudhāsyandairapūrayat // KAvk_2.128 //</l>\n</lg>\n\n<lg>\n<l>tataḥ prakaṭitākāraḥ paritoṣātpuraṃdaraḥ /</l>\n<l>suśliṣṭanijadehārdhaṃ praśaśaṃsa mahīpatim // KAvk_2.129 //</l>\n</lg>\n\n<lg>\n<l>athābmarānnipatitaḥ sitakusumasaṃcayaḥ /</l>\n<l>tatkālollāsitakṣoṇīharṣahāsa ivābabhau // KAvk_2.130 //</l>\n</lg>\n\n<lg>\n<l>atrāntare munistasmau priyāṃ jāyāṃ jayaprabhām /</l>\n<l>ādāyābhyetya tadvṛttaṃ jātāścaryo nyavedayat // KAvk_2.131 //</l>\n</lg>\n\n<lg>\n<l>pūtayā saṃgataḥ patnayā svakīrtyeva viśuddhayā /</l>\n<l>uvāca pṛṣṭaḥ śakreṇa nikāre nirvikāritah // KAvk_2.132 //</l>\n</lg>\n\n<lg>\n<l>tataḥ siṃhāsane divyae viśvakarmavinirmite /</l>\n<l>ratnavarṣasamākīrṇe jambudvīpe sa bhūpatiḥ // KAvk_2.133 //</l>\n</lg>\n\n<lg>\n<l>abhiṣiktaḥ surendreṇa prasādya dayitāsakhaḥ /</l>\n<l>dānapuṇyaprabhāvotthakuśalavyāpitaprajaḥ // KAvk_2.134 //</l>\n</lg>\n\n<lg>\n<l>samāptasattvasaṃsārasaṃtāraṇakṛtavratah /</l>\n<l>samyaksaṃbodhisaṃbuddhamanāḥ pramudito 'bhavat // KAvk_2.135 //</l>\n</lg>\n\n<lg>\n<l>maitraṃ cetastaruṇakaruṇaṃ sattvasiddhaṃ viśuddhaṃ āpannārtipraśamanaphalasphūītamātmapradānam /</l>\n<l>dṛṣṭvā rājñah pramudasalilakṣālitākṣo vilakṣaḥ</l>\n<l>śakraḥ prāyādamaranagarīṃ pūritāṃ tadyaśobhiḥ // KAvk_2.136 //</l>\n</lg>\n\n<lg>\n<l>iti sa vibudhavṛndaiḥ siddhayakṣoragendraiḥ pulakaruciravarcairarcyamānaprabhāvaḥ /</l>\n<l>avanimavanaśaktaḥ kalpayannākakalpāmabahvavibhavaśobhāmāptavān bodhisattvaḥ // KAvk_2.137 //</l>\n</lg>\n\n<lg>\n<l>pūrvāvatārasaṃvāde dānotkarṣamudāharan /</l>\n<l>upadeśāya bhikṣūṇāmityāha bhagavān jinah // KAvk_2.138 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ śrīsenāvadānaṃ nāma dvitīyaḥ pallavaḥ //</p>\n\n<p>3. maṇicūḍāvadānam /</p>\n\n<lg>\n<l>asminnadbhutasarge makarākarajāyamānamaṇīvarte /</l>\n<l>ko 'pi prakaṭitasugatiḥ puruṣamaṇirjāyate (bhavyaḥ) // KAvk_3.1 //</l>\n</lg>\n\n<lg>\n<l>asti saubhiprabhāpūrakarpūraparipāṇḍuram /</l>\n<l>sāketaṃ nāma nagaraṃ saubhāgyatilakaṃ bhuvaḥ // KAvk_3.2 //</l>\n</lg>\n\n<lg>\n<l>sevyaiḥ prabhāsattvamayairgaṅgāvimalamānasaiḥ /</l>\n<l>tīrthairiva sthitaṃ yatra pavitraḥ puṇyakartṛbhiḥ // KAvk_3.3 //</l>\n</lg>\n\n<lg>\n<l>yaśaḥkusumite yatra puṇyasaurabhanirbhare /</l>\n<l>ramante sukṛtodyāne nandane puravāsinaḥ // KAvk_3.4 //</l>\n</lg>\n\n<lg>\n<l>tatrābhūd bhūpatirbhuriguṇaratnamahodadhiḥ /</l>\n<l>bhīturyaśaḥśaśāṅasya mehacūḍa iti śrutaḥ // KAvk_3.5 //</l>\n</lg>\n\n<lg>\n<l>sadā sadāśrayārheṇa kalikālāpahāriṇā /</l>\n<l>kṛtaḥ kṛtayugeneva yena dharmadharo janaḥ // KAvk_3.6 //</l>\n</lg>\n\n<lg>\n<l>mahīpatiḥ kṣamāśaktaḥ śrīvṛtaḥ karuṇārataḥ /</l>\n<l>vallabho 'bhūt prajānāṃ yaḥ prakhyāto vijitendriyaḥ // KAvk_3.7 //</l>\n</lg>\n\n<lg>\n<l>amarāsavasaṃpūrṇamahiṃsāsatradīkṣitaḥ /</l>\n<l>dadau yaḥ sarvabhūtānāṃ puṇyāmabhayadakṣiṇam // KAvk_3.8 //</l>\n</lg>\n\n<lg>\n<l>nirmado yaḥ prabhāve 'pi vibhave 'pi priyaṃvadaḥ /</l>\n<l>kṣamāśīlaḥ prabhutve 'pi yauvane 'pi jitendriyaḥ // KAvk_3.9 //</l>\n</lg>\n\n<lg>\n<l>gambhīreṇonnatimatā śūreṇa śaśikāntinā /</l>\n<l>satpakṣeṇa kṣitibhṛtā yenātanyata vismayaḥ // KAvk_3.10 //</l>\n</lg>\n\n<lg>\n<l>rājñastasyādvitīyasya babhūvābharaṇadvayam /</l>\n<l>tyāgapūrṇaṃ ca kāruṇyaṃ tārūṇyaṃ sukṛtaśriyaḥ // KAvk_3.11 //</l>\n</lg>\n\n<lg>\n<l>padmākarasya tasyābhūddevī kāntimatī priyā /</l>\n<l>prabhātaśrīriva sadā nirdoṣābhyudayotsavā // KAvk_3.12 //</l>\n</lg>\n\n<lg>\n<l>nītiḥ prabhuguṇevena tyāgena śrīrivojjvalā /</l>\n<l>rarāja rājacandreṇa sā śīleneva cārutā // KAvk_3.13 //</l>\n</lg>\n\n<lg>\n<l>sadānandanavikhyātayaśaḥprasarayā tayā /</l>\n<l>merūstridivalakṣmyeva babhau bhūmibhṛtāṃ varaḥ // KAvk_3.14 //</l>\n</lg>\n\n<lg>\n<l>kāle kalyāṇanilayaṃ bhartuḥ sā garbhamādadhe /</l>\n<l>bhūtyai bhuvanapadmasya divākaramivāditiḥ // KAvk_3.15 //</l>\n</lg>\n\n<lg>\n<l>araṇiḥ pāvakeneva velevābdheḥ sudhāṃśunā /</l>\n<l>brahmābjeneva govindanābhirgarbheṇa sā babhau // KAvk_3.16 //</l>\n</lg>\n\n<lg>\n<l>tasyā garbhānubhāvena dohadābhimataṃ nṛpaḥ /</l>\n<l>dadau sarvārthisārthebhyo vāñchitābhyadhikaṃ vasu // KAvk_3.17 //</l>\n</lg>\n\n<lg>\n<l>punarbhūmibhujā pṛṣṭā dohadaṃ śubhagarbhiṇī /</l>\n<l>sarasvatīva sā cakre svayaṃ saddharmadeśanām // KAvk_3.18 //</l>\n</lg>\n\n<lg>\n<l>pūrṇapuṇyamaṇirdharmanidhirvidhisamuddhṛtaḥ /</l>\n<l>vupadvipuladuḥkhebhyaḥ sadā rakṣati rakṣitaḥ // KAvk_3.19 //</l>\n</lg>\n\n<lg>\n<l>kāntāradurgeṣu paricyutānāṃ tāpāturāṇāṃ paralokamārge /</l>\n<l>snigdhaḥ pravṛddhaḥ phalapūritāśaḥ chāyātarurdharmasamo 'sti nānyaḥ // KAvk_3.20 //</l>\n</lg>\n\n<lg>\n<l>ālokastimire vipadviṣamaṇiḥ pāte karālambanaṃ</l>\n<l>yācñākalpatarurjagajjayarathaḥ pātheyamanthe pathi /</l>\n<l>duḥkhavyādhimahauṣadhaṃ bhavabhayodbhāntāśayāśvāsanaṃ</l>\n<l>tāpe candanakānanaṃ sthirasuhṛddharmaḥ satāṃ bāndhavaḥ // KAvk_3.21 //</l>\n</lg>\n\n<lg>\n<l>ityādi dharmadhavalaṃ śrutvā nṛpavadhūvacaḥ /</l>\n<l>dharmaikaśaraṇaḥ śrīmān babhūva bhuvane janaḥ // KAvk_3.22 //</l>\n</lg>\n\n<lg>\n<l>tataḥ kālena saṃpūrṇaṃ dyaurivāmṛtadīdhitim /</l>\n<l>asūta dārakaṃ devī jagattimiradārakam // KAvk_3.23 //</l>\n</lg>\n\n<lg>\n<l>ajāyatāsya sahajaścūḍālaṃkaraṇaṃ maṇiḥ /</l>\n<l>prāgjanmāntarasaṃsakto viveka iva nirmalaḥ // KAvk_3.24 //</l>\n</lg>\n\n<lg>\n<l>sa babhau subhagastasya mūrdhni puṇyamayo maṇiḥ /</l>\n<l>yasya prabhāprabhāveṇa yāminyo dinatām yayuḥ // KAvk_3.25 //</l>\n</lg>\n\n<lg>\n<l>soṣṇīṣasya maṇestasya pīyūṣasyandibindivaḥ /</l>\n<l>nayanti hematām lohaṃ duritaṃ śamayanti ca // KAvk_3.26 //</l>\n</lg>\n\n<lg>\n<l>śiśorjātismarasyātha vacasā tasya bhūpatiḥ /</l>\n<l>dadau hema sadārthibhyaḥ sarvaṃ maṇirasodbhavam // KAvk_3.27 //</l>\n</lg>\n\n<lg>\n<l>puṣparatnadhvajacchatrapatākāvyajanāṃśukaiḥ /</l>\n<l>apūrayan puraṃ vyonmastasya janmani devatāḥ // KAvk_3.28 //</l>\n</lg>\n\n<lg>\n<l>suprakāśoditāśeṣavidyāvidyotitātmanaḥ /</l>\n<l>maṇicūḍa iti khyātaṃ nāma tasyākaronnṛpaḥ // KAvk_3.29 //</l>\n</lg>\n\n<lg>\n<l>sa cakārāśayaṃ harṣapīyūṣocchalitaṃ pituḥ /</l>\n<l>abhijātaḥ suto jātaḥ pārijāta ivodadheḥ // KAvk_3.30 //</l>\n</lg>\n\n<lg>\n<l>paulomīva jayanteṇa jananī pūjyajanmanā /</l>\n<l>babhau tena kumāreṇa kumāreṇeva pārvatī // KAvk_3.31 //</l>\n</lg>\n\n<lg>\n<l>tataḥ kālena sukṛtasopānaiḥ pṛthivīpatau /</l>\n<l>divyadhāmasamārūḍhe maṇicūḍo 'bhavannṛpaḥ // KAvk_3.32 //</l>\n</lg>\n\n<lg>\n<l>arthicintāmaṇestasya dānena paripūrite /</l>\n<l>loke puṇyasukhāloke nārto 'bhūnna ca yācakaḥ // KAvk_3.33 //</l>\n</lg>\n\n<lg>\n<l>tasya bhadragirirnāma babhūvaṃ gajapuṃgavaḥ /</l>\n<l>prabhorivānukāreṇa dānārdrakarapuṣkaraḥ // KAvk_3.34 //</l>\n</lg>\n\n<lg>\n<l>taṃ kadācinmahāsthānasthitaṃ bhuvananāyakam /</l>\n<l>bhavabhūtiḥ samabhyāyādbhṛguvaṃśabhavo muniḥ // KAvk_3.35 //</l>\n</lg>\n\n<lg>\n<l>divyakānyāṃ samādāya lāvaṇyalalitānanām /</l>\n<l>mūrtāmiva prabhālakṣmīmakṣīṇasya kṣapāpateḥ // KAvk_3.36 //</l>\n</lg>\n\n<lg>\n<l>kucayoravivekena rāgeṇa caraṇābjayoḥ /</l>\n<l>netrayoścāpaleneva sā jagatyatilajjitā // KAvk_3.37 //</l>\n</lg>\n\n<lg>\n<l>tapaḥśriyeva sahitaṃ taṃ kanyānugataṃ munim /</l>\n<l>aoūjayat prajānāthaḥ kṛtāsanaparigraham // KAvk_3.38 //</l>\n</lg>\n\n<lg>\n<l>kanyāpi nṛpamālokya dhīraṃ gambhīrasundaram /</l>\n<l>parapīḍāsu kāruṇyānnyastacāpamiva smaram // KAvk_3.39 //</l>\n</lg>\n\n<lg>\n<l>cūḍāratnasya kīraṇairduritakṣayakāribhiḥ /</l>\n<l>likhantaṃ kuṅkumeneva dikṣu rakṣākṣarāvalim // KAvk_3.40 //</l>\n</lg>\n\n<lg>\n<l>vikṣepakṣiptamarutā cāmareṇa virājitam /</l>\n<l>socchāseneva sattvena jagatsaṃtāraṇaṃ vinā // KAvk_3.41 //</l>\n</lg>\n\n<lg>\n<l>ratnodāreṇa hāreṇa hṛdayagrahakāriṇā /</l>\n<l>pātālavipadāṃ śāntyai śaiṣeṇeva niṣevitam // KAvk_3.42 //</l>\n</lg>\n\n<lg>\n<l>vahantaṃ mahatā doṣṇā kṣamāṃ cittena ca kṣamām /</l>\n<l>prayayau sābhilāṣasya vismayasya vidheyatām // KAvk_3.43 //</l>\n</lg>\n\n<lg>\n<l>gṛhītvā munirutsaṅge kuraṅgataralekṣaṇām /</l>\n<l>jīvanīṃ tāmanaṅgasya jagād jagatīpatim // KAvk_3.44 //</l>\n</lg>\n\n<lg>\n<l>uditena jagannetraśatapatravikāśinā /</l>\n<l>bhavatā bhāti loko 'yaṃ devena ca vivasvatā // KAvk_3.45 //</l>\n</lg>\n\n<lg>\n<l>aho nu tava nāstyeva vibhūtisulabhodbhavaḥ /</l>\n<l>sādhoriva guṇadveṣaḥ saṃmohopacito madaḥ // KAvk_3.46 //</l>\n</lg>\n\n<lg>\n<l>lokanāthasya te lokakāruṇyapūrṇacetasaḥ /</l>\n<l>rājan maitrījuṣā kīrtiḥ sthirā pāramitā param // KAvk_3.47 //</l>\n</lg>\n\n<lg>\n<l>akhedasaralo dātā nirvyājasukṛto bhavān /</l>\n<l>ata eva viśeṣeṇa mānanīyo manīṣiṇām // KAvk_3.48 //</l>\n</lg>\n\n<lg>\n<l>padmodarasamudbhūtā kanyā kamalalocanā /</l>\n<l>homāvaśeṣapayasā vardhiteyaṃ mayāśrame // KAvk_3.49 //</l>\n</lg>\n\n<lg>\n<l>gṛhyatāmagramahiṣī patnītve bhavatā nṛpa /</l>\n<l>viṣṇoḥ śrīriva yogyeyaṃ tavaiva puruṣottama // KAvk_3.50 //</l>\n</lg>\n\n<lg>\n<l>yajñapuṇyaphalaṃ pūrṇaṃ kālena mama dāsyasi /</l>\n<l>ityuktvā vidhinā rājñe kanyāṃ datvā yayau muniḥ // KAvk_3.51 //</l>\n</lg>\n\n<lg>\n<l>priyāṃ padmāvatīṃ rājā ratiṃ prāpyeva manmathaḥ /</l>\n<l>araṃsta rucirodyāne sukṛte puṇyavāniva // KAvk_3.52 //</l>\n</lg>\n\n<lg>\n<l>tataḥ kālena sā putraṃ vaṃśavalliva mauktikam /</l>\n<l>asūta padmacūḍākhyaṃ guṇānāṃ darpaṇaṃ pituḥ // KAvk_3.53 //</l>\n</lg>\n\n<lg>\n<l>śakrādibhirlokapālairanullaṅghyamahodayaḥ /</l>\n<l>saṃstūyamānacaritaḥ svayaṃ kamalajanmanā // KAvk_3.54 //</l>\n</lg>\n\n<lg>\n<l>yaśaḥsaurabhasaṃbhārasaṃpūritadigantaraḥ /</l>\n<l>sarvārthisārthakalyāṇakalanākalpapādapaḥ // KAvk_3.55 //</l>\n</lg>\n\n<lg>\n<l>smṛtvā munervacaḥ kāle kartuṃ vipuladakṣiṇām /</l>\n<l>ahiṃsāvasusaṃpūrṇāmājahāra mahīpatiḥ // KAvk_3.56 //</l>\n</lg>\n\n<lg>\n<l>tasmin yajñe samājagmuḥ sarvakāmairanargale /</l>\n<l>munayo bhārgavamukhā nṛpā duṣprasahādayaḥ // KAvk_3.57 //</l>\n</lg>\n\n<lg>\n<l>vartamāne makhe tasmin niḥsaṃkhyavasuvarṣiṇi /</l>\n<l>rakṣorūpaḥ samuttasthau vahnimadhyāt sureśvaraḥ // KAvk_3.58 //</l>\n</lg>\n\n<lg>\n<l>upasṛtya sa bhūpālaṃ kṛśo vikṛtavigrahaḥ /</l>\n<l>kṣuptipāsārdito 'smīti yayāce pānabhojanam // KAvk_3.59 //</l>\n</lg>\n\n<lg>\n<l>śāsanādatha bhūbhartustasmai vividhabhojanam /</l>\n<l>upaninyuḥ paricitāḥ pānaṃ ca paricārakāḥ // KAvk_3.60 //</l>\n</lg>\n\n<lg>\n<l>tataḥ kiṃcidvihasyaiva kṣitipaṃ prāha rākṣasaḥ /</l>\n<l>nedamasmatpriyaṃ rājan vayaṃ hi piśitāśanāḥ // KAvk_3.61 //</l>\n</lg>\n\n<lg>\n<l>sadyohatasya māṃsena rudhireṇa ca bhūyasā /</l>\n<l>tṛptirutpadyate 'smākaṃ dīyatāṃ yadabhīpsitam // KAvk_3.62 //</l>\n</lg>\n\n<lg>\n<l>sarvakāmaprado 'sīti tvamahaṃ samupāgataḥ /</l>\n<l>dadāmīti pratiśrutya na niṣedhastavocitaḥ // KAvk_3.63 //</l>\n</lg>\n\n<lg>\n<l>iti rakṣavacaḥ śrutvā karuṇakulito nṛpaḥ /</l>\n<l>ahiṃsāniyamenābhūdarthivaimukhyaduḥkhitaḥ // KAvk_3.64 //</l>\n</lg>\n\n<lg>\n<l>so 'cintayattadā daivājjāto 'yaṃ dharmasaṃśayaḥ /</l>\n<l>na sahe duḥsahāṃ hiṃsāṃ naṃ naiṣphalyamarthinaḥ // KAvk_3.65 //</l>\n</lg>\n\n<lg>\n<l>na ca māṃsaṃ śarīrebhyo labhyate vaiśasaṃ vinā /</l>\n<l>nāhaṃ pipīlakasyāpi kāyakleśalavaṃ sahe // KAvk_3.66 //</l>\n</lg>\n\n<lg>\n<l>datvāhaṃ sarvabhūtebhyaḥ puṇyāmabhayadakṣiṇam /</l>\n<l>kathamasmai prayacchāmi māṃsaṃ prāṇivadhodbhavam // KAvk_3.67 //</l>\n</lg>\n\n<lg>\n<l>iti saṃcitya nṝpatistamūce karuṇākulaḥ /</l>\n<l>svaśarīrasamutkṛttamasṛṅbhāṃsaṃ dadāmi te // KAvk_3.68 //</l>\n</lg>\n\n<lg>\n<l>ityukte bhūmipatinā babhūvākulitaṃ jagat /</l>\n<l>na ca dehavyayotsāhaṃ sacivāstasaya sehire // KAvk_3.69 //</l>\n</lg>\n\n<lg>\n<l>praṇayādvāryamāṇo 'pi bhūpālairmunibhistathā /</l>\n<l>dadau svadehamutkṛtya tasmai māṃsamasṛgvasām // KAvk_3.70 //</l>\n</lg>\n\n<lg>\n<l>ākaṇṭhaṃ pītaraktena rākṣasena kṣitiprabhoḥ /</l>\n<l>bhakṣyamāṇeṣu māṃseṣu kṣḥaṇaṃ khṣitirakampataḥ // KAvk_3.71 //</l>\n</lg>\n\n<lg>\n<l>tataḥ padmāvatī devī patiṃ dṛṣṭvā tathāgatam /</l>\n<l>vilapantī nipatitā mohamūrcchākulābhavat // KAvk_3.72 //</l>\n</lg>\n\n<lg>\n<l>manujendrasya devendrastaddṛṣṭvā sattvamūrjitam /</l>\n<l>rakṣorūpaṃ parityajya tamuvāca kṛtāñjaliḥ // KAvk_3.73 //</l>\n</lg>\n\n<lg>\n<l>aho nu karmaṇā rājan duṣkareṇa tavāmunā /</l>\n<l>romāñcakañcukākīrṇaḥ kāyaḥ kasya na jāyate // KAvk_3.74 //</l>\n</lg>\n\n<lg>\n<l>aho puṇyamasāmānyamaho sattvamanuttaram /</l>\n<l>aho dhariyamamaryādaṃ rājān virajasastava // KAvk_3.75 //</l>\n</lg>\n\n<lg>\n<l>duḥkhitāḥ paraduḥkheṣu nirlobhā durlabheṣu ca /</l>\n<l>vipakṣeṣu kṣamāvantaḥ santaḥ sukṛtasetavaḥ // KAvk_3.76 //</l>\n</lg>\n\n<lg>\n<l>samunmiṣati ko 'pyeṣa sattvotsāho mahātmanām /</l>\n<l>trailokyaṃ karuṇārdrāṇāṃ yena yātyanukampyatām // KAvk_3.77 //</l>\n</lg>\n\n<lg>\n<l>uktveti divyauṣadhibhistaṃ kṛtvā svasthavigraham /</l>\n<l>prasādya lajjāvanataḥ śakraḥ svanilayaṃ yayau // KAvk_3.78 //</l>\n</lg>\n\n<lg>\n<l>tataḥ samāpte vidhivadyajñe rājñāṃ mahīpatiḥ /</l>\n<l>cakre munivarāṇāṃ ca pūjāṃ tridaśapūjitaḥ // KAvk_3.79 //</l>\n</lg>\n\n<lg>\n<l>sa ratnavarṣairyajñānte kanyāgrāmapurapradaḥ /</l>\n<l>sahitaṃ tridaśārheṇa hariṇā hemamālinā // KAvk_3.80 //</l>\n</lg>\n\n<lg>\n<l>dadaru rājagajaṃ brahmarathākhyāya purodhase /</l>\n<l>yojanānāṃ śataṃ tūrṇaṃ ekenāhnā prayāti yaḥ // KAvk_3.81 //</l>\n</lg>\n\n<lg>\n<l>tasmai samarpitaṃ dṛṣṭvā rājñā bnhadragiriṃ gajam /</l>\n<l>abhūdduṣprasaho rājā tatspṛhākṛṣṭamānasaḥ // KAvk_3.82 //</l>\n</lg>\n\n<lg>\n<l>prayāteṣvatha bhūpeṣu vismiteṣu makhaśriyā /</l>\n<l>samarpite yajñaphale bhārgavāya mahībhujā // KAvk_3.83 //</l>\n</lg>\n\n<lg>\n<l>tamuvāca samabhyetya svastivādapuraḥsaram /</l>\n<l>marīciśiṣyo vāhīkaḥ prāptapūjāsano munoḥ // KAvk_3.84 //</l>\n</lg>\n\n<lg>\n<l>rājannadhyayanasyānte gururme gurudakṣiṇām /</l>\n<l>īhate paricaryārthī sāmānyajanadurlabhām // KAvk_3.85 //</l>\n</lg>\n\n<lg>\n<l>ekastvameva vidhinā nirmito durlabhapradaḥ /</l>\n<l>bahavo jātu jāyante na loke kalpapādapāḥ // KAvk_3.86 //</l>\n</lg>\n\n<lg>\n<l>devī padmāvatī putrasahitā gurave mama /</l>\n<l>tapaḥkṛśāya vṛddhāya dīyatām paricārikā // KAvk_3.87 //</l>\n</lg>\n\n<lg>\n<l>ityukte muninā rājā dayitāviprayogajām /</l>\n<l>rujaṃ saṃstabhya manasa tamūce dhairyabhūdharaḥ // KAvk_3.88 //</l>\n</lg>\n\n<lg>\n<l>prayacchāmi mune tubhyamīpsītām gurudakṣiṇām /</l>\n<l>sahitāṃ yuvajārena jīvitābhyadhikāṃ priyām // KAvk_3.89 //</l>\n</lg>\n\n<lg>\n<l>ityuktvā sasutāṃ tasmai dadau padmāvatīṃ nṛpaḥ /</l>\n<l>svajīvite vinisnehastyāgaḥ sattvamayātmanām // KAvk_3.90 //</l>\n</lg>\n\n<lg>\n<l>ādāya rājadayitāṃ virahakleśakātarām /</l>\n<l>saputrāmāśramaṃ gatvā pradadau gurave muniḥ // KAvk_3.91 //</l>\n</lg>\n\n<lg>\n<l>atrāntare duṣprasahaḥ kururājaḥ kṣitīśvaram /</l>\n<l>dṛpto yayāce dūtena bhūtyai bhadragiriṃ gajam // KAvk_3.92 //</l>\n</lg>\n\n<lg>\n<l>purohitārpitaṃ rājā na dadau d viradaṃ yadā /</l>\n<l>tadā vipulasaunyena svayaṃ yoddhuṃ samāyayau // KAvk_3.93 //</l>\n</lg>\n\n<lg>\n<l>balinā kururājena ruddheṣu puravatmasu /</l>\n<l>babhūva bhūmipālasya sainyaṃ raṇarasodbhaṭam // KAvk_3.94 //</l>\n</lg>\n\n<lg>\n<l>sa vīrakuñjarahariḥ śakto 'pyarividāraṇe /</l>\n<l>janakṣayabhayodvignaḥ kāruṇyāt samacintayat // KAvk_3.95 //</l>\n</lg>\n\n<lg>\n<l>aho 'nukūlamitram me rājā duṣprasahaḥ param /</l>\n<l>mātaṅgalobhamohena sahasā śatrutāṃ gataḥ // KAvk_3.96 //</l>\n</lg>\n\n<lg>\n<l>snehāntāḥ sujanaiḥ snehā niḥsnehāntāśca madhyamaiḥ /</l>\n<l>durjanairghoravairāntā bhavanti prāṇahāriṇaḥ // KAvk_3.97 //</l>\n</lg>\n\n<lg>\n<l>aho bibhavalibhena kṣaṇakṣayiṇi jīvite /</l>\n<l>samudyamo 'yamasmākaṃ paraprāṇanipātane // KAvk_3.98 //</l>\n</lg>\n\n<lg>\n<l>hiṃsayāpapraśāntānām saktānāṃ kalikarmasu /</l>\n<l>raṇaraktābhiṣiktānāṃ bhaktārtho 'yaṃ samudyamaḥ // KAvk_3.99 //</l>\n</lg>\n\n<lg>\n<l>sevāvikrītajīvānāṃ caṇḍapiṇḍārthināmayam /</l>\n<l>kalaho duḥsahaḥ kruryapiśunānāṃ śunāmiva // KAvk_3.100 //</l>\n</lg>\n\n<lg>\n<l>aho vibhavalubdhānām parasaṃtāpaśītalāḥ /</l>\n<l>svasukhāyaiva dhāvanti nṛśaṃsacaritā dhiyaḥ // KAvk_3.101 //</l>\n</lg>\n\n<lg>\n<l>ye yudhi siddhisaṃnaddhā raktāntām bhuñjate śriyam /</l>\n<l>kutaḥ kruratare teṣāṃ hṛdaye karuṇākaṇaḥ // KAvk_3.102 //</l>\n</lg>\n\n<lg>\n<l>eṣa duṣprahaso rājā lubdho vibahvamohitaḥ /</l>\n<l>na vadhyaḥ sāparādho 'pi kāruṇyāyatanaṃ mama // KAvk_3.103 //</l>\n</lg>\n\n<lg>\n<l>iti cintayatastasya kāruṇyāta kānanaiṣiṇaḥ /</l>\n<l>pratyekabuddhāścatvāraḥ svayaṃ vyomnā samāyayuḥ // KAvk_3.104 //</l>\n</lg>\n\n<lg>\n<l>prātapūjāsanāḥ śrutvā sarvajñāstatsamīhitam /</l>\n<l>rājñaḥ praśamaśīlasya prasannāstattvamūcire // KAvk_3.105 //</l>\n</lg>\n\n<lg>\n<l>saṃmohapaṭalāndheṣu saṃsāriṣu dayālutā /</l>\n<l>śobhate tava bhūpāla sattvalokavivekinaḥ // KAvk_3.106 //</l>\n</lg>\n\n<lg>\n<l>kriyatāmīpsitaṃ rājan bodhau buddhirnidhīyatām /</l>\n<l>saṃprati pratirodhe 'smin vanameva vigāhyatām // KAvk_3.107 //</l>\n</lg>\n\n<lg>\n<l>svairanirjnarajnaṅkārakīrṇasaṃtoṣaśīkarāḥ /</l>\n<l>viviktakānanoddeśāḥ śamināmeva vallabhāḥ // KAvk_3.108 //</l>\n</lg>\n\n<lg>\n<l>ityuktvānugrahadhiyā vidhāyāsya viyadgatim /</l>\n<l>prabhāprasādhitadiśaste tena sahitā yayuḥ // KAvk_3.109 //</l>\n</lg>\n\n<lg>\n<l>yāteṣu svapadaṃ teṣu himavattaṭakānanam /</l>\n<l>saṃprāpya pṛthivīpālaḥ prayatapraśamo 'bhavat // KAvk_3.110 //</l>\n</lg>\n\n<lg>\n<l>vivekavimalāstasya dhiyaḥ sattvavatāmiva /</l>\n<l>babhuḥ priyanivuḥ pūrṇanirvāṇyo (?)vanabhūmayaḥ // KAvk_3.111 //</l>\n</lg>\n\n<lg>\n<l>bhūdharāntarite tasmin sahasā bhūpabhāsvati /</l>\n<l>śuśucurmohatimiraprāptaśokaprajāḥ prajāḥ // KAvk_3.112 //</l>\n</lg>\n\n<lg>\n<l>tatastatsacivā jagmurmarīcaṃ munimāśrame /</l>\n<l>śaktaṃ rājyasya rakṣāyai rājaputraiṃ yayācire // KAvk_3.113 //</l>\n</lg>\n\n<lg>\n<l>muninā nirvikāreṇa dattamādāya mantriṇaḥ /</l>\n<l>rājasūnuṃ svanagare cakruḥ sainyasamudyamam // KAvk_3.114 //</l>\n</lg>\n\n<lg>\n<l>muninā nirvikāreka dattamādāya mantriṇaḥ /</l>\n<l>subhaṭāgresarah prāpa kururājaṃ raṇājire // KAvk_3.115 //</l>\n</lg>\n\n<lg>\n<l>sa tena hatavidhvastabhagnasyandnakuñjarah /</l>\n<l>palāyanaparitrāṇaḥ prayayauḥ hastināpuram // KAvk_3.116 //</l>\n</lg>\n\n<lg>\n<l>balinā rājaputreṇa jite duṣprasahe yudhi /</l>\n<l>mantribhistadbhujanyastā bhūmiḥ śeṣadhṛtiṃ yayau // KAvk_3.117 //</l>\n</lg>\n\n<lg>\n<l>rājño duṣprasahasyātha kālena kaluṣātmanah /</l>\n<l>babhūvāvṛṣṭidurbhikṣamarakopalpavaḥ pure // KAvk_3.118 //</l>\n</lg>\n\n<lg>\n<l>sa vicintyānutāpārtastībrāṃ janapadāpadam /</l>\n<l>na viveda paritrāṇaṃ viphalasvastikakriyaḥ // KAvk_3.119 //</l>\n</lg>\n\n<lg>\n<l>pṛṣṭhā vipatpratīkāraṃ tenāmātyāstamūcire /</l>\n<l>duḥsaho 'yaṃ mahārāja prajānāṃ vyasanodbhavaḥ // KAvk_3.120 //</l>\n</lg>\n\n<lg>\n<l>maṇicūḍasya bhūbharturyadi cūḍāmaṇiḥ prabho /</l>\n<l>labhyate sa sudhāsyandī teneyaṃ tīryate vipat // KAvk_3.121 //</l>\n</lg>\n\n<lg>\n<l>cārebhyaḥ śrutamasmābhiḥ sa rājā himavattaṭe /</l>\n<l>sthitaḥ saṃsāravaimukhyavivekavimalāśayaḥ // KAvk_3.122 //</l>\n</lg>\n\n<lg>\n<l>arthitaḥ sa dadātyeva viśvacintāmaṇirmaṇim /</l>\n<l>putradāraśarīrādi nādeyaṃ tasya kiṃcana // KAvk_3.123 //</l>\n</lg>\n\n<lg>\n<l>iti mantrivacaḥ śrutvā tathetyādhārya cetasi /</l>\n<l>sa dvijān maṇiyācñāyau visasarja tadantikam // KAvk_3.124 //</l>\n</lg>\n\n<lg>\n<l>asminnavasare rājā maṇicūṣaścaran vane /</l>\n<l>marīcerāśramopāntamavāpa vipulaṃ muneḥ // KAvk_3.125 //</l>\n</lg>\n\n<lg>\n<l>devī padmāvatī tatra phalamūladhṛtavratā /</l>\n<l>vrajantī vijane bhītā vipune muniśāsanāt // KAvk_3.126 //</l>\n</lg>\n\n<lg>\n<l>śabarairmṛgayāyātairdṛṣṭvā kaṣṭadaśāṃ śritā /</l>\n<l>jughṛkṣubhiḥ kampamān ācukrośa karuṇasvaram // KAvk_3.127 //</l>\n</lg>\n\n<lg>\n<l>ākarṇya karuṇākrande kurarūīkūjitopamam /</l>\n<l>hā rājan maṇicūḍeti trāyasveti suduḥsaham // KAvk_3.128 //</l>\n</lg>\n\n<lg>\n<l>sahasābhidrutaḥ kāntām dadarśa nṛpatirnijām /</l>\n<l>rāhusaṃtrāsitasyendordyutiṃ nipatitāmiva // KAvk_3.129 //</l>\n</lg>\n\n<lg>\n<l>vītarāgāṅgavasanāṃ nirañjanaparigrahām /</l>\n<l>vadantīmiva saṃbhogasaṃyogānāmanityatām // KAvk_3.130 //</l>\n</lg>\n\n<lg>\n<l>tāṃ rājahaṃsasugatām vihārastanamaṇḍalām /</l>\n<l>aśrukāṣāyanayanāṃ vilokya karuṇāvanīm // KAvk_3.131 //</l>\n</lg>\n\n<lg>\n<l>saṃsāracaritāścaryavicāreṣvapi karkaśam /</l>\n<l>kṛpākṛpāṇīnirlūnamivāsīrbhūpatermanaḥ // KAvk_3.132 //</l>\n</lg>\n\n<lg>\n<l>ekākīnaṃ vane devī vigatacchatracāmaram /</l>\n<l>dṛṣṭvā nāthamanāthaiva lokanāthaṃ tathāgatam // KAvk_3.133 //</l>\n</lg>\n\n<lg>\n<l>tadviyogaviṣākrāntā taddarśanarasākulā /</l>\n<l>śokaharṣasamākīrṇā babhūva bhṛśavihvalā // KAvk_3.134 //</l>\n</lg>\n\n<lg>\n<l>sā nītā śabarā rājñā śāpabhītāḥ pradurdruvuḥ /</l>\n<l>na nāmābhyudaye bhānordṛṣṭaṃ sapratibhaṃ tamah // KAvk_3.135 //</l>\n</lg>\n\n<lg>\n<l>atrāntare śamadveṣī sar vabhūtāśayāśayaḥ /</l>\n<l>māraḥ puruṣarūpeṇa sametya nṝpamabravīt // KAvk_3.136 //</l>\n</lg>\n\n<lg>\n<l>rājan rājīvanayanāṃ priyāṃ praṇayiṇīmimām /</l>\n<l>na tyakrumarhasyajane vane vanajalocana // KAvk_3.137 //</l>\n</lg>\n\n<lg>\n<l>iyaṃ hi te manovṛttiriva niḥsukhatāṃ gatā /</l>\n<l>varjitā rājyabhogena rājarāja na rājate // KAvk_3.138 //</l>\n</lg>\n\n<lg>\n<l>etadārkarṇya nṛpatistaṃ vijñāya manobhavam /</l>\n<l>antarāyaṃ vivekasya pratyabhāṣata sasmitaḥ // KAvk_3.139 //</l>\n</lg>\n\n<lg>\n<l>jānāmi tvāmahaṃ kāmamakāmaṃ śamasaṃyame /</l>\n<l>saṃtoṣavatām ko nāma bhavatā na vimohitaḥ // KAvk_3.140 //</l>\n</lg>\n\n<lg>\n<l>itivādini bhūpāle sahasāntarite smare /</l>\n<l>babhūva viklavā devī taptā virahavahninā // KAvk_3.141 //</l>\n</lg>\n\n<lg>\n<l>duḥkhitāṃ tāmārtaduḥkhāṃ patibhogaviyoginīm /</l>\n<l>uvācāśvāsayan rājā jāyāṃ jitamanobhavaḥ // KAvk_3.142 //</l>\n</lg>\n\n<lg>\n<l>devi dharmakriyāyuktā na śokaṃ kartumarhasi /</l>\n<l>duḥkhāvasānī virasaḥ sarvo 'yaṃ bhogacibhramaḥ // KAvk_3.143 //</l>\n</lg>\n\n<lg>\n<l>dehināṃ yaditāsaṅgāstaraṅgataralāyuṣām /</l>\n<l>lolapadmapalāśāgraskhalajjalalavākulāḥ // KAvk_3.144 //</l>\n</lg>\n\n<lg>\n<l>imā muhūrtanartakyaḥ kālameghataḍillatāḥ /</l>\n<l>saṃsārasarparasanā vilāsacapalāḥ śriyāḥ // KAvk_3.145 //</l>\n</lg>\n\n<lg>\n<l>bhogakṣaṇenaiva viyogarogo vibhūtayaḥ svapnavivāhatulyāḥ /</l>\n<l>vātāhatā dīpaśikhā sukhaśrīrunmattanṝtyaṃ bhavavṛttametat // KAvk_3.146 //</l>\n</lg>\n\n<lg>\n<l>sarvopajīvyā karuṇā na lakṣmīḥ dharmaḥ prakāśaḥ satataṃ na dīpāḥ /</l>\n<l>yaśāṃsi ramyāṇi na yauvanāni sthirāṇi puṇyāni na jīvitāni // KAvk_3.147 //</l>\n</lg>\n\n<lg>\n<l>satyavratastāmiti sāntvayitvā visṛjya jāyāṃ nilaye maharṣeḥ /</l>\n<l>cacāra saṃsāraparāṅbhukhānāṃ saṃtoṣapuṇyeṣu tapovaneṣu // KAvk_3.148 //</l>\n</lg>\n\n<lg>\n<l>tadāgatāste tvarayā visṛṣṭāḥ pañca dvijā duṣprasahena rājñā /</l>\n<l>tamarthināmakamakālabandhuṃ viśuddhasattvaṃ dadṛśurvanānte // KAvk_3.149 //</l>\n</lg>\n\n<lg>\n<l>te svastivādaṃ śanakaurvidhāya viśastadhairyā iva sādhvasena /</l>\n<l>tamūcire sūcitatīvratapāḥ dīrghoṣṇaniśvāsasamīraṇena // KAvk_3.150 //</l>\n</lg>\n\n<lg>\n<l>rājan pure duṣprasahasya rājñaḥ krūropasargaurhataśāntavargaḥ /</l>\n<l>janaḥ kṛtaḥ kṛttasamastakāmaḥ prakāmamārtasvanamātraśeṣaḥ // KAvk_3.151 //</l>\n</lg>\n\n<lg>\n<l>aśoṣadoṣapraśamaikahetuḥ trailokyarakṣāprathitaprabhāvaḥ /</l>\n<l>cūḍāmaṇirdeva bhavadvitīrṇaḥ karoti tasyopanipātaśāntim // KAvk_3.152 //</l>\n</lg>\n\n<lg>\n<l>dayāyuṣaścandanapallavārdrāḥ svacchāśayāścandramaṇiprakāśāḥ /</l>\n<l>saṃtāpakāle śaraṇaṃ janānāṃ bhavadvidhā eva bhave bhavanti // KAvk_3.153 //</l>\n</lg>\n\n<lg>\n<l>ityarthitastairaviluptasattvaḥ saṃpūryamāṇaḥ karuṇārasena /</l>\n<l>uvāca saṃcintya janopatātaṃ saṃkrāntamantaḥ śrutivartmaneva // KAvk_3.154 //</l>\n</lg>\n\n<lg>\n<l>aho sa rājā sahate kathaṃ nu devopaghātena nipīḍitānām /</l>\n<l>vidāritāntaḥkaraṇaṃ prajānāṃ viyogaḥduḥkhodbhavamārtanādam // KAvk_3.155 //</l>\n</lg>\n\n<lg>\n<l>ayaṃ maṇirmastakamūlajanmā niṣkṛttya tūrṇaṃ pratigṛhṛtāṃ me /</l>\n<l>dhanyo 'smi yadyarthijanasya duḥkhakṣaye kṣaṇaṃ kāraṇatāṃ vrajāmi // KAvk_3.156 //</l>\n</lg>\n\n<lg>\n<l>ityuktamātre vasudhādhipena dharādharāmbhodhimahīdharitrī /</l>\n<l>ciraṃ cakampe cakiteva tasya śirastaṭotpāṭanatīvraduḥkhāt // KAvk_3.157 //</l>\n</lg>\n\n<lg>\n<l>tataḥ kṛpākomalacittavṛtteḥ sutīkṣṇaśastrairvacasā nṛpasya /</l>\n<l>sutīkṣṇaśastrādapi tīkṣṇacittaḥ svayaṃ śiraḥ pāṭayituṃ pravṛttaḥ // KAvk_3.158 //</l>\n</lg>\n\n<lg>\n<l>tadduṣkaraṃ karma nareśvarasya vyomni vimānairnalināsanādyāḥ /</l>\n<l>surāḥ savidyādharasiddhasākhyāḥ samāyayudraṣṭumaluptasattvam // KAvk_3.159 //</l>\n</lg>\n\n<lg>\n<l>vipāṭyamāne śirasi prasahya ratnaprabhāvibhramamādadhānaiḥ /</l>\n<l>sa raktapūrairabhikṣiktakāyaḥ sehe vyathāmarthisukhe pravṛttaḥ // KAvk_3.160 //</l>\n</lg>\n\n<lg>\n<l>vilpkya taṃ sattva nibaddhadhairyaṃ tīvravyathāveganimīlitākṣam /</l>\n<l>yayurvirāmaṃ na nṛśaṃsavṛtterviprāḥ kṣaṇaṃ rākṣasatāmavāptāḥ // KAvk_3.161 //</l>\n</lg>\n\n<lg>\n<l>vicārya rājā śvaśarīraduḥkhaṃ saṃsāriṇāṃ kleśamayaṃ śarīram /</l>\n<l>evaṃvidhairduḥkhasahasralakṣairākrāntamityārtataro babhūva // KAvk_3.162 //</l>\n</lg>\n\n<lg>\n<l>so 'cintayaddehanibaddharatnadānena yatpuṇyphalaṃ mayāptam /</l>\n<l>tenograduḥkhaṃ kalayāmi mā bhūdapuṇyapāke narake narāṇam // KAvk_3.163 //</l>\n</lg>\n\n<lg>\n<l>samuddhṛte rakravasavasikte tasminmaṇau niścalatālumūlāt /</l>\n<l>mūrcchākulo 'pi prayayau saharṣaṃ saṃpūraṇenārthimanorathasya // KAvk_3.164 //</l>\n</lg>\n\n<lg>\n<l>sa kampamānāṅgulipallavena datvā svahastena maṇiṃ dvijebhyaḥ /</l>\n<l>nimīlayan samtamasena lokaṃ papāta tigmāṃśurivātiraktaḥ // KAvk_3.165 //</l>\n</lg>\n\n<lg>\n<l>aluptasattve patite pṛthivyāṃ tasmin surāṇāṃ saha puṣpavarṣaiḥ /</l>\n<l>maṇiṃ samādāya yayurdvijāste tūrṇaṃ puraṃ duṣprasahasya rājñaḥ // KAvk_3.166 //</l>\n</lg>\n\n<lg>\n<l>sa ten asadyaḥ śamitopasargaḥ svargocitāsāditabhogavargaḥ /</l>\n<l>tadbodhisattvasya samastasattvasaṃtāraṇārhaṃ praśaśaṃsa sattvam // KAvk_3.167 //</l>\n</lg>\n\n<lg>\n<l>atrāntare kiṃcidavāptasaṃjñaṃ nareśvaraṃ viśrutaratnadānam /</l>\n<l>samāyayurbhārgavagautamādyā marīcimukhyā munayo vanebhyaḥ // KAvk_3.168 //</l>\n</lg>\n\n<lg>\n<l>marīcimevānugatā ca devī padmāvatī vīkṣya parikṣataṃ tam /</l>\n<l>saṃmohavegābhihatā papāta kṣaṇaṃ kṣitau bālalateva lūnā // KAvk_3.169 //</l>\n</lg>\n\n<lg>\n<l>digantasaṃcāriṇī cāraṇānāṃ nabhaścarāṇāṃ nṛpasādhuvāde /</l>\n<l>sarājaputrāḥ saha mantrimukhyaiḥ prajāḥ prajānāthamathopajagmuḥ // KAvk_3.170 //</l>\n</lg>\n\n<lg>\n<l>vīkṣyaḥ kṣitīśaṃ kṣatajokṣitāṅgamakṣīṇasattvaṃ patitaṃ pṛthivyām /</l>\n<l>pṛthavyathākleśajuṣaṃ janānāmabhūdabhūtārthavikalpajalpaḥ // KAvk_3.171 //</l>\n</lg>\n\n<lg>\n<l>kuṭhārikaiḥ kaiścidaho dayārdraḥ sarvārthisevyaḥ saralaḥ suvṛttaḥ /</l>\n<l>durātmabhiḥ svārthalavābhiyuktaiḥ chāyātaruḥ kaṣṭamayaḥ nikṛttaḥ // KAvk_3.172 //</l>\n</lg>\n\n<lg>\n<l>aho parārthojjhitajīvito 'yaṃ parāṃ camatkāradaśāṃ prayātaḥ /</l>\n<l>sasaurabhacchinnatanurgatātmā bhavatyudāraḥ sahakāra eva // KAvk_3.173 //</l>\n</lg>\n\n<lg>\n<l>lubdhasya na svaḥ svajano 'pi jantoḥ na kāmakāmasya dhane 'nurodhaḥ /</l>\n<l>sarvātmanā sattvahitodyatasya deho 'pi na snehapadaṃ dayāloḥ // KAvk_3.174 //</l>\n</lg>\n\n<lg>\n<l>yeṣāṃ kṛte dainyamayaṃ prayāti sarvātmanā cārthijano 'rthibhāvam /</l>\n<l>ta eva dīnoddharaṇavratānāṃ prāṇāḥ paritrāṇapaṇe tṛṇāni // KAvk_3.175 //</l>\n</lg>\n\n<lg>\n<l>iti pravāde vividhānubhāve vijṛmbhamāṇe munimaṇḍalasya /</l>\n<l>bhūpālamabhyetya sabāṣpacakṣurmunirmarīciḥ praṇayāduvāca // KAvk_3.176 //</l>\n</lg>\n\n<lg>\n<l>aho nu niṣkāraṇabandhubhāvamālambya rājan dayayā janasya /</l>\n<l>prajāparitrāṇavidhānabhūmistanustaveyaṃ tṛṇavadvitīrṇā // KAvk_3.177 //</l>\n</lg>\n\n<lg>\n<l>kṣayaḥ pravṛtto nirapekṣavṛttestavārthibandhornijajīvite 'pi /</l>\n<l>yadeṣa kāmaṃ kamalānikāyaḥ kāyastvayāpāyapade niyuktaḥ // KAvk_3.178 //</l>\n</lg>\n\n<lg>\n<l>apyasti rājan sukṛtavrate 'smin phalaspṛhā prāṇapaṇe 'pi kācit /</l>\n<l>asthārthihetostava pālubhedakhedādvikāraṃ bhajate na cetaḥ // KAvk_3.179 //</l>\n</lg>\n\n<lg>\n<l>ityadbhutāviṣkṛtamānasena munīndramadhye muninā sa pṛṣṭaḥ /</l>\n<l>uvāca saṃstabhya rujaṃ prayatnādraktābhiṣiktaṃ vadanaṃ pramṛjya // KAvk_3.180 //</l>\n</lg>\n\n<lg>\n<l>phalaspṛhā nāsti mune mamānyā kiṃ tveka eva pracuro 'bhilāṣaḥ /</l>\n<l>yaddhorasaṃsāranimagnajantusaṃtāraṇāyaiva bhave bhaveyam // KAvk_3.181 //</l>\n</lg>\n\n<lg>\n<l>arthipriye dehavidāraṇe 'smin naivāsti me ko 'pi vikāraleśaḥ /</l>\n<l>yadyeṣa satyaḥ samayo mayoktastadastu me svasthamidaṃ śarīram // KAvk_3.182 //</l>\n</lg>\n\n<lg>\n<l>ityuktamātre sahajānubhāve sattvocite sa tyadhanena rājñā /</l>\n<l>abhūdvapuḥ satyabalena tasya rūḍhavraṇaṃ tatkṣaṇajātaratnam // KAvk_3.183 //</l>\n</lg>\n\n<lg>\n<l>tataḥ suraiḥ śakraviriñcimukhyairnātapraharṣairmunibhiśca sarvaiḥ /</l>\n<l>abhyarthito 'pi kṣitipālanāya bhogābhilāṣī na babhūva bhūpaḥ // KAvk_3.184 //</l>\n</lg>\n\n<lg>\n<l>avāptasaṃjñā muninā prayuktā padmāvatī rājasutena sārdham /</l>\n<l>patiṃ yayāve virahopaśāntyai siṃhāsanākrāntisukhaṃ prajānām // KAvk_3.185 //</l>\n</lg>\n\n<lg>\n<l>tatastamabhyetya kṛpākulāste pratyekabuddhā jagato hitāya /</l>\n<l>dehaprabhāpūritadigvibhāgā babhāṣire harṣamivodgirantaḥ // KAvk_3.186 //</l>\n</lg>\n\n<lg>\n<l>cirādavāpte virahāvasāne punaḥ parityāgadaśāmasahyām /</l>\n<l>na rājaputraḥ sahate na devī duḥkhānubandho hyasamṛnnipātaḥ // KAvk_3.187 //</l>\n</lg>\n\n<lg>\n<l>svamarthine yaḥ radadāti dehamāpannaduḥkhapraśamaikahetuḥ /</l>\n<l>kathaṃ sa kuryāt svajane 'pyupekṣāṃ dharmo 'pyayaṃ yasya parārtha eva // KAvk_3.188 //</l>\n</lg>\n\n<lg>\n<l>ityuktamākarṇya nareśvarastaistatheti niścitya dhiyā kathaṃcit /</l>\n<l>vyomnā vimānaiḥ svapurīmavāpya bheje nijaṃ rājyapadaṃ saputraḥ // KAvk_3.189 //</l>\n</lg>\n\n<lg>\n<l>iti sa vipulasattvaḥ satyavān bodhisattvaḥ suciravihitarājyaḥ saugataṃ dhāma bheje /</l>\n<l>jinapuramaṇicaityacchatraratnapradīpaprakaṭitavividhaśrīrlakṣaṇābhyastabodhiḥ // KAvk_3.190 //</l>\n</lg>\n\n<lg>\n<l>ityāha bhagavān buddhaḥ svavṝttāntanidarśane /</l>\n<l>dānopadeśe bhikṣūṇāṃ samyaksaṃbodhisiddhaye // KAvk_3.191 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ maṇicūḍāvadānaṃ nāma tṛtīyaḥ pallavaḥ //</p>\n\n<p>4. māndhātravadānam /</p>\n\n<lg>\n<l>śobhante bhuvaneṣu bhavyamanasāṃ yannākakāntākara- prauḍhodañcitacārucāmarasitacchatrasmitāḥ saṃpadaḥ /</l>\n<l>yaccotsarpati tarpitaśruti yaśaḥ karpūrapūrojjvalaṃ</l>\n<l>svalpaṃ dānakaṇasya tat phalamaho dānaṃ nidānaṃ śriyaḥ // KAvk_4.1 //</l>\n</lg>\n\n<lg>\n<l>abhūdupoṣadho nāma bhūbhṛdhyasya vibhāvataḥ /</l>\n<l>vibudhābhimatā kīrtiḥ sudhā dugdhodadheriva // KAvk_4.2 //</l>\n</lg>\n\n<lg>\n<l>vasudhāmavato yasya vasudhāmavataḥ puraḥ /</l>\n<l>nanāma praṇatau kasya na nāma nṛpateḥ śiraḥ // KAvk_4.3 //</l>\n</lg>\n\n<lg>\n<l>śuddhā dhīriva dharmeṇa dāneneva dayālutā /</l>\n<l>vibhūtirvinayeneva bhūṣitā yena bhūrabhūt // KAvk_4.4 //</l>\n</lg>\n\n<lg>\n<l>guṇinaḥ prāṃśuvaṃśasya babhūvendudyuteḥ sthitiḥ /</l>\n<l>yasya sarvātapatrasya mūrdhni sarvamahībhṛtām // KAvk_4.5 //</l>\n</lg>\n\n<lg>\n<l>yasyeśvaraśiraḥsthāyi śubhaṃ gaṅgājalojjvalam /</l>\n<l>bhramatyadabhraṃ lokeṣu bhuvanābharaṇaṃ yaśaḥ // KAvk_4.6 //</l>\n</lg>\n\n<lg>\n<l>kartu kratusahasrāṇāṃ sahasrākṣādhikaśriyaḥ /</l>\n<l>yasya ṣaṣṭisahasrāṇi kalatraṃ sudṛśāmabhūt // KAvk_4.7 //</l>\n</lg>\n\n<lg>\n<l>kadācinmunirakṣāyai rakṣaḥkṣayakṛtakṣaṇaḥ /</l>\n<l>vicacārāśvamāruhya sa taponanabhūmiṣu // KAvk_4.8 //</l>\n</lg>\n\n<lg>\n<l>tatra rājarṣibhiḥ kaiścitputreṣṭikalaśaṃ dhṛtam /</l>\n<l>dūrādhvaśramasaṃtaptaḥ sa payaḥpūrṇamāpapau // KAvk_4.9 //</l>\n</lg>\n\n<lg>\n<l>vijanāsāditaṃ pītvā sa mantrakalaśāt payaḥ /</l>\n<l>rājadhānīṃ samāsādya garbhaṃ lebhe vibhurbhuvaḥ // KAvk_4.10 //</l>\n</lg>\n\n<lg>\n<l>svapnamāyendrajālādi yasyāḥ kautukavipraṣuḥ /</l>\n<l>jayatyadbhutasaṃbhārabhūmiḥ sā bhavitavyatā // KAvk_4.11 //</l>\n</lg>\n\n<lg>\n<l>vidhervividhavaicitryacitrakarmavidhāyinaḥ /</l>\n<l>āścaryarekhāvinyāsaṃ kaḥ paricchettumīśvaraḥ // KAvk_4.12 //</l>\n</lg>\n\n<lg>\n<l>kālena tasya mūrdhānaṃ bhittvā bāloṃ 'śumāniva /</l>\n<l>rūḍhavraṇasya sahasā divyadyutirajāyata // KAvk_4.13 //</l>\n</lg>\n\n<lg>\n<l>taṃ rājajāyā jagṛhurjagatsāmrājyalakṣaṇam /</l>\n<l>vātsalyaprasrutakṣīrāḥ puṇyaṃmūrtimivāśritam // KAvk_4.14 //</l>\n</lg>\n\n<lg>\n<l>māṃ dhārayiṣyati śiśuḥ ślāghyo 'yaṃ jananīpade /</l>\n<l>iti tāsāṃ mitho vākyairmāndhātābhūnnṛpātmajaḥ // KAvk_4.15 //</l>\n</lg>\n\n<lg>\n<l>tasya pravardhamānasya bālakrīḍāvilāsinaḥ /</l>\n<l>ṣaḍindraḥ prayayau kālaḥ puṇyakrīḍakṣayāyuṣaḥ // KAvk_4.16 //</l>\n</lg>\n\n<lg>\n<l>navayauvanamārūḍhaḥ sarvavidyāsu pāragaḥ /</l>\n<l>sa yāte pitari svargaṃ bheje rājyaṃ kramāgatam // KAvk_4.17 //</l>\n</lg>\n\n<lg>\n<l>yakṣo divaukaso nāma sukṛterdāsatām gataḥ /</l>\n<l>abhiṣekopakaraṇaṃ divyaṃ tasyopanītavān // KAvk_4.18 //</l>\n</lg>\n\n<lg>\n<l>sa svarṇairbaddhamukuṭaḥ kalpitoṣṇīṣaśekharaḥ /</l>\n<l>śradabhrāvataṃsasya meroḥ śobhāmavāptavān // KAvk_4.19 //</l>\n</lg>\n\n<lg>\n<l>sapta ratnāni tasyātha prādurbhūtāni takṣaṇe /</l>\n<l>cakrāśvamaṇihastiśrīgṛhasenāgragāṇyapi // KAvk_4.20 //</l>\n</lg>\n\n<lg>\n<l>babhuva cāsya putrāṇāṃ tulyarūpabalaujasām /</l>\n<l>sahasraṃ vijitārāterbhujānāmiva bhūbhujaḥ // KAvk_4.21 //</l>\n</lg>\n\n<lg>\n<l>vasuṃdharāṃ samastābdhuivelākalitamekhalām /</l>\n<l>nikhilāṃ vidadhe doṣṇi śeṣaviśrāntirnirvṛtām // KAvk_4.22 //</l>\n</lg>\n\n<lg>\n<l>bhuvanatrāṇasaṃsaddhah pratyagrakamalāśrayaḥ /</l>\n<l>cakravartī sa sukṛterviṣṇoḥ kara ivābabhau // KAvk_4.23 //</l>\n</lg>\n\n<lg>\n<l>trijagajjāhnavī kīrtiḥ prabhāvābharaṇāḥ śriyaḥ /</l>\n<l>so 'yaṃ sukṝtavallīnāṃ prathamaṃ kusumodgamaḥ // KAvk_4.24 //</l>\n</lg>\n\n<lg>\n<l>sa kadāciddvanānteṣu vikāśikusumaśriyaḥ /</l>\n<l>ruciraṃ sacivaiḥ sārdhaṃ vicacāra vilokayan // KAvk_4.25 //</l>\n</lg>\n\n<lg>\n<l>dadarśa tatra niṣpakṣān vihagān pādacāriṇaḥ /</l>\n<l>vyomamārgagatiṃ smṛtvā prayātān kṛśatāmiva // KAvk_4.26 //</l>\n</lg>\n\n<lg>\n<l>pakṣahīnānagatikān vṛttikṣīṇānnirambarān /</l>\n<l>daridrāniva tān vīkṣya provāca kṛpayā nṛpaḥ // KAvk_4.27 //</l>\n</lg>\n\n<lg>\n<l>aho varākaurvihagaiḥ kimetaiḥ kukṛtaṃ kṛtam /</l>\n<l>yadete pakṣavikalāḥ kṛcchracaraṇacāriṇaḥ // KAvk_4.28 //</l>\n</lg>\n\n<lg>\n<l>ityukte bhūmipatinā karuṇākulitātmanā /</l>\n<l>puraḥsthito mahāmātyaḥ satyasenastamabravīt // KAvk_4.29 //</l>\n</lg>\n\n<lg>\n<l>śrutametanmayā deva kathyamānaṃ vanecaraiḥ /</l>\n<l>kāraṇaṃ pakṣapatane yadabhūt pakṣiṇāmiha // KAvk_4.30 //</l>\n</lg>\n\n<lg>\n<l>santi pañca śatānyatra puṇyadhāmni tapovane /</l>\n<l>tapaḥsvādhyāyasaktānāṃ munīnāṃ dīptatejasām // KAvk_4.31 //</l>\n</lg>\n\n<lg>\n<l>teṣāmadyayanadhyānajapavighnavidhāyinaḥ /</l>\n<l>ete lokāhalaṃ cakruḥ khagāstarūvane sadā // KAvk_4.32 //</l>\n</lg>\n\n<lg>\n<l>tasmai vihagasaṃghāya karṇāpāyakṛte param /</l>\n<l>atisaṃvardhamānāya cukopa munimaṇḍalam // KAvk_4.33 //</l>\n</lg>\n\n<lg>\n<l>tadurbhūtamahāśāpatāpalpoṣeṇa sarvataḥ /</l>\n<l>kṣaṇena pakṣiṇāṃ pakṣā vyaśīryanta kṛtāgasām // KAvk_4.34 //</l>\n</lg>\n\n<lg>\n<l>ta ete vihagāḥ pakṣarahitāḥ kṛcchravartinaḥ /</l>\n<l>tvadvipakṣā iva vane śrāntāśracaraṇacāriṇaḥ // KAvk_4.35 //</l>\n</lg>\n\n<lg>\n<l>mahāmātyena kathitaṃ niśmaitanmahīpatiḥ /</l>\n<l>uvāca karuṇākrāntastaptaḥ śāpena pakṣiṇām // KAvk_4.36 //</l>\n</lg>\n\n<lg>\n<l>aho tejaḥ pariṇataṃ śāntānāmapi kānane /</l>\n<l>aṅgārāṇāṃ munīnāṃ ca dahatyevānivāritam // KAvk_4.37 //</l>\n</lg>\n\n<lg>\n<l>mithyātapasvibhiḥ kiṃ taiḥ svasukhāya na yaiḥ kṛtaḥ /</l>\n<l>manasaḥ kopataptasya pariṣekaḥ kṣamāmbubhiḥ // KAvk_4.38 //</l>\n</lg>\n\n<lg>\n<l>prasannā dhīrmaṇo maitraṃ dayā dānaṃ damah kṣamā /</l>\n<l>yeṣāṃ teṣāṃ tapaḥ ślādhyaṃ śeṣāṇāṃ kāyaśoṣaṇam // KAvk_4.39 //</l>\n</lg>\n\n<lg>\n<l>kiṃ tapobhiḥ sakopānāṃ vilputānāṃ vanena kim /</l>\n<l>vibhavaiḥ kiṃ salobhānāṃ durvṛttānāṃ śrutena kim // KAvk_4.40 //</l>\n</lg>\n\n<lg>\n<l>evaṃ kaluṣacittāste tībramanyuparāyaṇāḥ /</l>\n<l>duḥsahā eva munayaḥ prayāntu viṣayānmama // KAvk_4.41 //</l>\n</lg>\n\n<lg>\n<l>ityuktvā prāḥiṇottebhyaḥ saṃdeśaṃ puruṣairnṛpaḥ /</l>\n<l>yāvatī madvaśā bhūmistāvatī tyajyatāmiti // KAvk_4.42 //</l>\n</lg>\n\n<lg>\n<l>vihaṃgapakṣapātena kupitasya mahīpateḥ /</l>\n<l>saṃdeśaṃ munayaḥ śrutvā vilakṣāḥ samacintayan // KAvk_4.43 //</l>\n</lg>\n\n<lg>\n<l>catuḥsamudraparikhāmekhalāyāḥ kṣiteḥ patiḥ /</l>\n<l>narendro 'yaṃ kkva gacchāmaḥ ko deśo 'sya vaśe na yaḥ // KAvk_4.44 //</l>\n</lg>\n\n<lg>\n<l>iti saṃcintyaṃ munayaḥ pārśvaṃ kanakabhūbhṛtaḥ /</l>\n<l>surasiddhasamākīrṇaṃ jambūkhaṇḍāntikaṃ yayuḥ // KAvk_4.45 //</l>\n</lg>\n\n<lg>\n<l>atha tasya mahībhartuḥ prabḥāveṇa mahīyasā /</l>\n<l>abhūdadṛṣṭaśasyā bhūdyāśca ratnāmbaraprasūḥ // KAvk_4.46 //</l>\n</lg>\n\n<lg>\n<l>pākaśāsanavailakṣyakaraṇāstasya śāsanāt /</l>\n<l>saptāhaṃ hema vavṛṣurmeghāḥ saṃgḥātavarṣiṇaḥ // KAvk_4.47 //</l>\n</lg>\n\n<lg>\n<l>sa prabhāveṇa mahatā saha sainyairnabhogatiḥ /</l>\n<l>cakre pūrvavidehākhyaṃ dvīpaṃ divyajanaṃ vaśe // KAvk_4.48 //</l>\n</lg>\n\n<lg>\n<l>babhūvuragre saunyāni sphīṭaśauryabalaujasāṃ /</l>\n<l>bhaṭānāṃ vyomagamane tasyāṣṭādaśakoṭayaḥ // KAvk_4.49 //</l>\n</lg>\n\n<lg>\n<l>godānīyaṃ tato dvīpamathottarakurūnapi /</l>\n<l>pārśvāni sa sumerośca śaśāsāsataśāsanaḥ // KAvk_4.50 //</l>\n</lg>\n\n<lg>\n<l>sukhaṃ viharatastasya meroḥ kanakasānuṣu /</l>\n<l>bahuśakro yayau kālaścaturdvīpamahīpateḥ // KAvk_4.51 //</l>\n</lg>\n\n<lg>\n<l>sa kadācit surān draṣṭuṃ vyāmnā gaccan suropamaḥ /</l>\n<l>cakāra nīlajaladairvyāptā iva gajairdiśaḥ // KAvk_4.52 //</l>\n</lg>\n\n<lg>\n<l>atha teṣāṃ nirastānāṃ merupārśve tapasyatām /</l>\n<l>munīnāmapatan mūrdhni tadgajāśvaśakṛddivaḥ // KAvk_4.53 //</l>\n</lg>\n\n<lg>\n<l>tataste krodhasaṃtaptadṛśā vyomāvalokinaḥ /</l>\n<l>cakruḥ piṅgaparbhāvallikalāpakapilā diśaḥ // KAvk_4.54 //</l>\n</lg>\n\n<lg>\n<l>kopātkimetadityuktvā śāpāgnivisisṛkṣatā /</l>\n<l>abhyetya devadūtastān praharṣākulito 'vadat // KAvk_4.55 //</l>\n</lg>\n\n<lg>\n<l>eṣā niḥśeṣabhūpālamauliviśrāntaśāsanaḥ /</l>\n<l>pākaśāsanatulyaśrīrmāndhātā pṛthivīpatiḥ // KAvk_4.56 //</l>\n</lg>\n\n<lg>\n<l>nabhasā naradevi 'yaṃ saha sainyaiḥ prasarpati /</l>\n<l>yasya kīrtanadhanyeyaṃ vāṇī puṇyābhimāninī // KAvk_4.57 //</l>\n</lg>\n\n<lg>\n<l>na dṛṣṭo yasya nirdiṣṭasarvalokasukhaśriyaḥ /</l>\n<l>mohaḥ saṃbinmayasyeva vibhavaprabhavo madaḥ // KAvk_4.58 //</l>\n</lg>\n\n<lg>\n<l>kauberaṃ dhanadavyaktyā kaumāraṃ śaktimattayā /</l>\n<l>aiśvaraṃ vṛṣasaṃyogādvaiṣṇavaṃ śrīsamāgamāt // KAvk_4.59 //</l>\n</lg>\n\n<lg>\n<l>pratāpaprasarāt sauramaindavaṃ jananandanāt /</l>\n<l>aindraṃ dṛptabalacchadāddivyaṃ rūpaṃ bibhartyayam // KAvk_4.60 //</l>\n</lg>\n\n<lg>\n<l>baliḥ prayātaḥ pātālaṃ dadhīco 'pyasthiśeṣatām /</l>\n<l>asya tyāgena jaladhiḥ kṣobhamadyāpi nojjhati // KAvk_4.61 //</l>\n</lg>\n\n<lg>\n<l>śrutveti devadūtasya vacanaṃ munimadhyagaḥ /</l>\n<l>sasarja durmukho nāma muniḥ śāpajalaṃ divi // KAvk_4.62 //</l>\n</lg>\n\n<lg>\n<l>prahasannatha taṃ prāha senānāṃ pariṇāyakaḥ /</l>\n<l>maharṣe saṃhara rūṣaṃ mā kṛthāstapasaḥ kṣayam // KAvk_4.63 //</l>\n</lg>\n\n<lg>\n<l>vaiphalyalajjāṃ śāpo 'thaṃ yāsyatyagre mahīpateḥ /</l>\n<l>naite bata khagā yeṣāṃ yūyaṃ pakṣakṣayakṣamāḥ // KAvk_4.64 //</l>\n</lg>\n\n<lg>\n<l>ityukte sauntyapatinā śāpastabdhāmanīkinīm /</l>\n<l>dṛṣṭvāgre vismayādūce kimetaditi bhūpatiḥ // KAvk_4.65 //</l>\n</lg>\n\n<lg>\n<l>saṃrabdho 'tha samabhyetya senāpatiruvāca tam /</l>\n<l>teṣāṃ deva maharṣīṇāṃ śāpāt saimyaṃ na sarpati // KAvk_4.66 //</l>\n</lg>\n\n<lg>\n<l>idaṃ ca cakraratnaṃ te vyomni śāpavighūrṇitam /</l>\n<l>dhatte jaladasaṃruddhatigmadīdhititulyatām // KAvk_4.67 //</l>\n</lg>\n\n<lg>\n<l>etadākarṇya nṛpatirdṛṣṭā cāgre tathaiva tat /</l>\n<l>dṛśaiva divadhe śāpaṃ viphaloccaṇḍavilpavam // KAvk_4.68 //</l>\n</lg>\n\n<lg>\n<l>dehakṣayaṃ maharṣīṇāṃ parirakṣan kṛpākulaḥ /</l>\n<l>jaṭā nyapātayad bhūmau sa līlālasaśāsanaḥ // KAvk_4.69 //</l>\n</lg>\n\n<lg>\n<l>ajitakrodhamohānāṃ bhārabhūtā vṛthā vayam /</l>\n<l>itīva lajjayā teṣāṃ līnāḥ kṣititale jaṭāh // KAvk_4.70 //</l>\n</lg>\n\n<lg>\n<l>atha meruśiraḥ prāpya nṛpaḥ suraniketanam /</l>\n<l>puraṃ sudarśanaṃ nāma dardarśa priyadarśanam // KAvk_4.71 //</l>\n</lg>\n\n<lg>\n<l>nāgāstatra kṛtārakṣāḥ prakhyātodakaniḥsṛtāḥ /</l>\n<l>karoṭapāṇayo yakṣāḥ surā mālādharābhidhāḥ // KAvk_4.72 //</l>\n</lg>\n\n<lg>\n<l>sadāmattāstathā devāḥ krodhottambhitasainikāḥ /</l>\n<l>mahārājakāyikākhyāstridaśā balavattarāḥ // KAvk_4.73 //</l>\n</lg>\n\n<lg>\n<l>mahārājāśca catvāraḥ saṃnaddhakavacāyudhāḥ /</l>\n<l>jitvā rājñā prabhāveṇa nijasenāgragāh kṛtāḥ // KAvk_4.74 //</l>\n</lg>\n\n<lg>\n<l>tataḥ kalpadrumodārakocidāramanoharam /</l>\n<l>dadarśa pārijātākhyaṃ saṃśrayaṃ tridivaukasām // KAvk_4.75 //</l>\n</lg>\n\n<lg>\n<l>merormūrdhni tataḥ śubhraprabhāṃ mālāmivāmalām /</l>\n<l>sudharmākhyāṃ sabhāṃ prāpa svabhāsodbhāsitāmbarām // KAvk_4.76 //</l>\n</lg>\n\n<lg>\n<l>hemavidramavaidūryastambhasaṃbḥārabhāsvaraḥ /</l>\n<l>prāsādo vaijayāntākhyaḥ prakhyāto yatra rājate // KAvk_4.77 //</l>\n</lg>\n\n<lg>\n<l>yatrābjervadanairbhṛṅgairalakaistulyatāṃ gatāḥ /</l>\n<l>padminyaḥ suranārīṇāṃ padminīnāṃ surāṅganāḥ // KAvk_4.78 //</l>\n</lg>\n\n<lg>\n<l>bimbataistridaśairyatra maṇibhūstambhabhittiṣu /</l>\n<l>suraloko bibhartyeko 'pyanekasuralokatām // KAvk_4.79 //</l>\n</lg>\n\n<lg>\n<l>ratnatoraṇaharmyāṃnivahairyatra citritāḥ /</l>\n<l>vyāptā vibhānti kakubhaḥ śakrāyudhaśatairiva // KAvk_4.80 //</l>\n</lg>\n\n<lg>\n<l>yatra bālānilālolakalpapādapapallavaiḥ /</l>\n<l>nṛtyaddhastā ivābhānti nandinyo nandanaśriyaḥ // KAvk_4.81 //</l>\n</lg>\n\n<lg>\n<l>yatra caitrarathaṃ nāma devodyānaṃ manoramam /</l>\n<l>dhatte nityotsavaṃ premikāmaṃ kāmavasantayoḥ // KAvk_4.82 //</l>\n</lg>\n\n<lg>\n<l>sarvakāmaṃ sarvasukhaṃ sarvartukusumojjvalam /</l>\n<l>sarvātiśayitaṃ dṛṣṭvā devānām sadanaṃ nṛpaḥ // KAvk_4.83 //</l>\n</lg>\n\n<lg>\n<l>muhūrtavisamyāspandasānandasnigdhalocanaḥ /</l>\n<l>acnitayat sukṛtināmimāstāh phalabhūmayaḥ // KAvk_4.84 //</l>\n</lg>\n\n<lg>\n<l>airāvaṇaṃ surapaterlolāliovalayākulam /</l>\n<l>dadarśa tatra sāmodaṃ sākāramiva nandanam // KAvk_4.85 //</l>\n</lg>\n\n<lg>\n<l>puraṃdarastato jñātvā prāptaṃ bhūmipuraṃdaram /</l>\n<l>pratyudyayau pramuditaḥ saha sarvairmarudgaṇaiḥ // KAvk_4.86 //</l>\n</lg>\n\n<lg>\n<l>pūjitaḥ surarājena ratnarājivirājitāṃ /</l>\n<l>rājarājah sabhābhūmiṃ bheje virajasāṃ varah // KAvk_4.87 //</l>\n</lg>\n\n<lg>\n<l>tridaśeṣūpaviṣṭeṣu ratnaparyaṅkapaṅktiṣu /</l>\n<l>upāviśannṛpaḥ śrīmānāsanārdhe śatakratoḥ // KAvk_4.88 //</l>\n</lg>\n\n<lg>\n<l>ekāsanajuṣostatra surendramanujendrayoḥ /</l>\n<l>rūpaṃ guṇagaṇodāram nirviśeṣamadṛśyata // KAvk_4.89 //</l>\n</lg>\n\n<lg>\n<l>tatah sarvasurotsṛṣṭaspaṣṭalocanaṣaṭpadaiḥ /</l>\n<l>pīyamānamukhāmbhojaṃ vyājahāra harirnṛpam // KAvk_4.90 //</l>\n</lg>\n\n<lg>\n<l>aho udayaḥ ślādhyaste tejasā tejasāṃ nidhe /</l>\n<l>bhavatā bhūṣitā bhūmirdyauśca devena bhāsvatā // KAvk_4.91 //</l>\n</lg>\n\n<lg>\n<l>abhyunnataprabhāvo 'yaṃ lasatsitayaśoṃśukaḥ /</l>\n<l>bhrājate te tribhuvane sāmrājyavijayadhvajaḥ // KAvk_4.92 //</l>\n</lg>\n\n<lg>\n<l>tvatkathāmṛtapānasya tvaddarśanarasasya ca /</l>\n<l>preryate śrotranetreṇa sukhākhyāne sarasvatī // KAvk_4.93 //</l>\n</lg>\n\n<lg>\n<l>sthirīkṛtastvayaivāyaṃ sukṛtāptavibhūtinā /</l>\n<l>karmaṇāṃ phalavādasya niścaraśchinnasaṃśayaḥ // KAvk_4.94 //</l>\n</lg>\n\n<lg>\n<l>ata evendriyagrāme cakṣureva spṛhāspadam /</l>\n<l>puṇyaiḥ puṇyocitācārā dṛśyante yadbhavadvidhāḥ // KAvk_4.95 //</l>\n</lg>\n\n<lg>\n<l>ityukte tridaśendreṇa māndhātā yaśasāṃ nidhiḥ /</l>\n<l>tvatprasādaprabhāvo 'yamityuvāca natānanaḥ // KAvk_4.96 //</l>\n</lg>\n\n<lg>\n<l>ityevaṃ pūjyamānasya tasya nityādaraiḥ suraiḥ /</l>\n<l>ṣaḍindraḥ praṇayau kālastridive vasataḥ sataḥ // KAvk_4.97 //</l>\n</lg>\n\n<lg>\n<l>tatparākramavidhvastasamastāsuramaṇḍalaḥ /</l>\n<l>babhūva surarājasya nirapāyodayo jayaḥ // KAvk_4.98 //</l>\n</lg>\n\n<lg>\n<l>dīptadānavasaṃgrāme tasya śauryamahātaroḥ /</l>\n<l>viśrāntiṃ bhejire devā bhujacchāyopajīvinaḥ // KAvk_4.99 //</l>\n</lg>\n\n<lg>\n<l>tasya puṇyapaṇakrītaṃ bhiñjānasyākṣayaṃ sukham /</l>\n<l>kālapravāhe mahati prayayuḥ ṣaṭ puraṃdarāḥ // KAvk_4.100 //</l>\n</lg>\n\n<lg>\n<l>satkarmaphalabhogasya lāñchanaṃ vimalaṃ manaḥ /</l>\n<l>kāluṣyājjāyate tasya pratyāsannaḥ parikṣayaḥ // KAvk_4.101 //</l>\n</lg>\n\n<lg>\n<l>atha kālena kāluṣyakalitasya manorathaḥ /</l>\n<l>abhūllobhābhibhūtasya bhūtaperabhimāninaḥ // KAvk_4.102 //</l>\n</lg>\n\n<lg>\n<l>tridaśānāmiyaṃ lakṣmīrmadbāhubalapālitā /</l>\n<l>tadimāṃ na sahe tāvadardhāsanaviḍambanām // KAvk_4.103 //</l>\n</lg>\n\n<lg>\n<l>ahamekaḥ surapatiḥ prabhāvānna bhavāmi kim /</l>\n<l>ayaṃ mama bhujaḥ sarvajagadbhārabharakṣamaḥ // KAvk_4.104 //</l>\n</lg>\n\n<lg>\n<l>cyāvayitvā surāśīśaṃ svargasāmrājyasaṃpadam /</l>\n<l>ekātapatratilakāṃ svayaṃgrāhocitāṃ bahje // KAvk_4.105 //</l>\n</lg>\n\n<lg>\n<l>iti cintayatastasya śakradrohābhilāṣiṇaḥ /</l>\n<l>śubhraprabhā prabhāvaśrīrmāleva mlānatām yayau // KAvk_4.106 //</l>\n</lg>\n\n<lg>\n<l>ghanodayasamutsiktā saujanyataṭapātinī /</l>\n<l>lolaṃ kaluṣayatyeva mānasaṃ śrītaraṅgiṇī // KAvk_4.107 //</l>\n</lg>\n\n<lg>\n<l>pramādo vipadāṃ dūto duḥsaho mahatāmapi /</l>\n<l>kuśalonmūlanāyaiva kilbiṣākulitā matiḥ // KAvk_4.108 //</l>\n</lg>\n\n<lg>\n<l>pāpasaṃkalpamātreṇa kṣitau kṣitipatiḥ kṣaṇāt /</l>\n<l>papāta visrastaphalaśchinnamūla iva drumaḥ // KAvk_4.109 //</l>\n</lg>\n\n<lg>\n<l>hanti vidyāmanabhyāsaḥ śriyaṃ hanti madodayaḥ /</l>\n<l>vidveṣaḥ sādhutām hanti lobhaḥ samunnatim // KAvk_4.110 //</l>\n</lg>\n\n<lg>\n<l>aho bata mahotkarṣaśṛṅgāroho mahodayaḥ /</l>\n<l>vibhavodbhavamattānāṃ sahasaiva patatyadhaḥ // KAvk_4.111 //</l>\n</lg>\n\n<lg>\n<l>tena sarvavibhurnāma pūjitaḥ pūrvajanmani /</l>\n<l>tatphalādāptavān rājyaṃ spṛhaṇīyaṃ marūtpateḥ // KAvk_4.112 //</l>\n</lg>\n\n<lg>\n<l>surādhipādhikaḥ ko 'pi prabhāvo vismayāvahaḥ /</l>\n<l>analpapiṇḍastasyābhut pātradānāṃśasaṃbhavah // KAvk_4.113 //</l>\n</lg>\n\n<lg>\n<l>dbandhumatyabhidhānāyāṃ nagaryāmuṣitaḥ śuciḥ /</l>\n<l>vaṇigutkariko nāma so 'bhavat pūrvajanmani // KAvk_4.114 //</l>\n</lg>\n\n<lg>\n<l>vipaśyī nāma bhikṣāyai samyaksaṃbuddhāṃ gataḥ /</l>\n<l>viveśa ta dgṛhaṃ sarvasattvasaṃtāraṇodyataḥ // KAvk_4.115 //</l>\n</lg>\n\n<lg>\n<l>pātre tasya ca cikṣepa mudgamuṣṭiṃ prasannadhīḥ /</l>\n<l>phalāni tatra catvāri petuḥ śeṣāṇī bhūtale // KAvk_4.116 //</l>\n</lg>\n\n<lg>\n<l>tena dānaprabhāveṇa māndhātā pṛthivīpatiḥ /</l>\n<l>sarvadvīpapatirbhūtvā śakrārdhāsanamāptavān // KAvk_4.117 //</l>\n</lg>\n\n<lg>\n<l>mudgaśeṣaścyuto yasmād bhūtau tasyānyacetasaḥ /</l>\n<l>tadasau phalaparyante patitastridaśālayāt // KAvk_4.118 //</l>\n</lg>\n\n<lg>\n<l>luṭhati vikalakalpā yatra saṃkalpamālā</l>\n<l>sphuranti na ca kadācit svapnamāyāntare yā /</l>\n<l>bhavati vibhavabhogābhoginī bhāgyabhājā-</l>\n<l>matulaphalatatiḥ sā dānakalpadrumāṇām // KAvk_4.119 //</l>\n</lg>\n\n<lg>\n<l>ityāha bhagavān buddhaḥ prītyā dānaphalaśriyam /</l>\n<l>nijajanmāntarākhyāne bhikṣūṇāmanuśāsane // KAvk_4.120 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ māndhātravadānaṃ nāma caturthaḥ pallavaḥ //</p>\n\n<p>5. candraprabhāvadānam /</p>\n\n<lg>\n<l>dugdhābdhirvibudhārthanātividhuraḥ kṣubdhaścakampe ciraṃ</l>\n<l>kampante ca nisargataḥ kila phalotsargeṣu kalpadrumāḥ /</l>\n<l>ekaḥ ko 'pi sa jāyate tanuśatairabhyastadānasthitir</l>\n<l>niṣkampaḥ pulalotkaraṃ vahati yaḥ kāyaṃ pradāneṣvati // KAvk_5.1 //</l>\n</lg>\n\n<lg>\n<l>asti kaulāsahāsinyāmuttarasyāmanuttarā /</l>\n<l>diśi bhadraśilā nāma bhuvanābharaṇaṃ purī // KAvk_5.2 //</l>\n</lg>\n\n<lg>\n<l>yasyāṃ sitayaśaḥpuṣpāḥ saphalāḥ sarvasaṃpadaḥ /</l>\n<l>dānodyānalatāḥ prītyai babhūvuḥ puravāsinām // KAvk_5.3 //</l>\n</lg>\n\n<lg>\n<l>yatra tripurajinnetraśikhitrasto manobhavaḥ /</l>\n<l>abalābhiścalakrīḍabhrūbhaṅgaireva rakṣyate // KAvk_5.4 //</l>\n</lg>\n\n<lg>\n<l>muktājālojjvalā yatr abhāti hemagṛhāvalī /</l>\n<l>meroḥ śikharamāleva visphutatsphītatārakā // KAvk_5.5 //</l>\n</lg>\n\n<lg>\n<l>tasyāṃ candraprabhaḥ śrīmānabhūd bhūmibhṛtāṃ varaḥ /</l>\n<l>kaulāsa iva yaḥ kāntyā cakāra dinacandrikām // KAvk_5.6 //</l>\n</lg>\n\n<lg>\n<l>yasya dehaprabhāpūraiḥ pūrṇindudyutihāribhiḥ /</l>\n<l>niśāsu dīpakābhāsu nābhūtu snehaguṇakṣayaḥ // KAvk_5.7 //</l>\n</lg>\n\n<lg>\n<l>smarajvaraṃ bhajante 'sya darśanenaiva tārakāḥ /</l>\n<l>iti cchatrachalādasya chāditaṃ khamivendunā // KAvk_5.8 //</l>\n</lg>\n\n<lg>\n<l>pradiśatyeṣa satataṃ śriyaṃ satkośasaṃśrayām /</l>\n<l>iti taddarśanenaiva saṃkocaṃ prāpa padminī // KAvk_5.9 //</l>\n</lg>\n\n<lg>\n<l>senāhaṃkāramutsṛjya tyāgaśubhraśriyā śriyaḥ /</l>\n<l>nirdiṣṭāśchatramukuṭaprakaṭāḥ puravṣinām // KAvk_5.10 //</l>\n</lg>\n\n<lg>\n<l>śuśubhe vibhavastasya puṇyālaṃkāraṇonnateḥ /</l>\n<l>ārohati parām koṭīṃ namrasya dhanuṣo guṇaḥ // KAvk_5.11 //</l>\n</lg>\n\n<lg>\n<l>catvāriṃśatsahasrāṇi vatsarāṇāṃ śatāṇi ca /</l>\n<l>babhūva dehināmāyustasya kāle kalidviṣaḥ // KAvk_5.12 //</l>\n</lg>\n\n<lg>\n<l>tasya ṣaṣṭisahasrāṇi purīṇāṃ pūrṇasaṃpadām /</l>\n<l>babhūvurlokapālasya lokapālādhkāśriyaḥ // KAvk_5.13 //</l>\n</lg>\n\n<lg>\n<l>yajvānaḥ kīrtitilakāstasya puṇyavibhūṣaṇāḥ /</l>\n<l>yajñadhūmalatābhaṅgairbabhurlolālakāḥ śriyaḥ // KAvk_5.14 //</l>\n</lg>\n\n<lg>\n<l>tasya saṃpatkumudinīvikāsena sadoditaḥ /</l>\n<l>abhūnmantrī mahācandraścadraloka ivojjvalaḥ // KAvk_5.15 //</l>\n</lg>\n\n<lg>\n<l>yena niścalalakṣyeṇa prabhoḥ prajñāpatākayā /</l>\n<l>rājyābdhikarṇadhāreṇa pāramuttaritaṃ yaśaḥ // KAvk_5.16 //</l>\n</lg>\n\n<lg>\n<l>mahīdharābhidhaścāsau babhūvāmātyakuñjaraḥ /</l>\n<l>bhūmibhārasahastasya diṅgāga iva pañcamah // KAvk_5.17 //</l>\n</lg>\n\n<lg>\n<l>mantraṇābhinnamantrasya yasya nītibṛhaspateḥ /</l>\n<l>tyājitāḥ pratisāmantāḥ śauryaṃ viṣamivāhayaḥ // KAvk_5.18 //</l>\n</lg>\n\n<lg>\n<l>tenāmātyena sa nṛpaḥ sa ca rājñā vibhūṣitaḥ /</l>\n<l>guṇaḥ satpuruṣeṇeva guṇeneva ca sajjanaḥ // KAvk_5.19 //</l>\n</lg>\n\n<lg>\n<l>kṛtajñaḥ saralaḥ svāmī sadbhṛtyo bhaktinirbharaḥ /</l>\n<l>sukṛtaprabhaveṇaiva bhāgyayogena labhyate // KAvk_5.20 //</l>\n</lg>\n\n<lg>\n<l>iyameva cirabhrāntiviśrāntiḥ sarvasaṃpadām /</l>\n<l>yadguṇajñatayā vetti svāmisatpuruṣāntaram // KAvk_5.21 //</l>\n</lg>\n\n<lg>\n<l>tau kadaciddadṛśatuḥ svapnamanye ca mantriṇah /</l>\n<l>kṣayo yasya phalaṃ dānavyasanena mahīpateḥ // KAvk_5.22 //</l>\n</lg>\n\n<lg>\n<l>tau dṛṣṭvā durnimittāni prādurbhūtāni śaṅkitau /</l>\n<l>vyagrao babhūvaturnityaṃ śāntisvastikakarmasu // KAvk_5.23 //</l>\n</lg>\n\n<lg>\n<l>nimittadarśanodvignāstapivanagatā api /</l>\n<l>viśvāmitraprabhṛtayaḥ svāmītyūcurmaharṣayaḥ // KAvk_5.24 //</l>\n</lg>\n\n<lg>\n<l>atrāṇtare brahmabandhuḥ prāgjanmabrahmarākṣasaḥ /</l>\n<l>raudrākṣo nāma mātsaryakrauryadaurjanyaduḥsahaḥ // KAvk_5.25 //</l>\n</lg>\n\n<lg>\n<l>śrutvā dānodbhavām kīrtiṃ rājñaḥ sarvaguṇojjvalām /</l>\n<l>nirguṇaḥ sa guṇadveṣi saṃtaptaḥ samacintayat // KAvk_5.26 //</l>\n</lg>\n\n<lg>\n<l>aho batāsya nṛpatergīyate gagane yaśaḥ /</l>\n<l>aniśaṃ siddhagandharvagīrvāṇalalanāgaṇaiḥ // KAvk_5.27 //</l>\n</lg>\n\n<lg>\n<l>sadā viśanti me karṇe tadguṇastutisūcayaḥ /</l>\n<l>kiṃ karomi prakṛtyaiva sahe nānyaguṇonnatim // KAvk_5.28 //</l>\n</lg>\n\n<lg>\n<l>tadgatvā dānaśīlasya tasya dānārjitaṃ yaśaḥ /</l>\n<l>karomyeṣa śiroyācñāpratiṣedhena khaṇḍitam // KAvk_5.29 //</l>\n</lg>\n\n<lg>\n<l>yaśastyājyate dānotthaṃ śiraścenna pradāsyati /</l>\n<l>atha dāsyati vidveṣapraśāntirme bhaviṣyati // KAvk_5.30 //</l>\n</lg>\n\n<lg>\n<l>iti saṃcintya suciraṃ sa kauryakaṭhinaḥ śaṭhaḥ /</l>\n<l>gandhamādanapādāṇtavāsī bhadraśilāṃ yayau // KAvk_5.31 //</l>\n</lg>\n\n<lg>\n<l>indrajālaprayogajñaḥ sa kṛtvā praśamocitam /</l>\n<l>veṣaṃ kaluṣasaṃkalpaḥ purīṃ prāpa mahīpateḥ // KAvk_5.32 //</l>\n</lg>\n\n<lg>\n<l>asmin bhavavane nityaṃ guṇadoṣasamākule /</l>\n<l>kalpavṛkṣāḥ prajāyante jāyante ca viṣadrumāḥ // KAvk_5.33 //</l>\n</lg>\n\n<lg>\n<l>aśeṣanāśapiśunairghorasaṃtrāsakāribhiḥ /</l>\n<l>durnimittairiva khalaiḥ khedaḥ kasya na dīyate // KAvk_5.34 //</l>\n</lg>\n\n<lg>\n<l>guṇidveṣaḥ prakṛtyaiva prakāśaparipanthinaḥ /</l>\n<l>doṣaāśrayasya ko bhedaḥ khalasya timirasya ca // KAvk_5.35 //</l>\n</lg>\n\n<lg>\n<l>svacchandaghātī sādhūnāṃ vidveṣaviṣaduḥsahaḥ /</l>\n<l>dīrghapakṣaḥ khalavyālakarālaḥ kena nirmitaḥ // KAvk_5.36 //</l>\n</lg>\n\n<lg>\n<l>tasmin praviṣṭe nagaraṃ rūpiṇī puradevatā /</l>\n<l>uvācābhyetya bhūpālaṃ saṃtrāsataralekṣaṇā // KAvk_5.37 //</l>\n</lg>\n\n<lg>\n<l>śiroyācaka eṣa tvāṃ brahmabandhurupāgataḥ /</l>\n<l>vadhyo 'sau jīvitocchedī jagato jīvitasya te // KAvk_5.38 //</l>\n</lg>\n\n<lg>\n<l>niruddho nagaradvāri sa mayā malināśayaḥ /</l>\n<l>mama taddarśanatrastaṃ dhṛtiṃ na labhate manaḥ // KAvk_5.39 //</l>\n</lg>\n\n<lg>\n<l>iti bruvāṇāṃ bhūpālaḥ provāca puradevatām /</l>\n<l>arthisaṃrodhasaṃjātalajjayā namitānanaḥ // KAvk_5.40 //</l>\n</lg>\n\n<lg>\n<l>devi yācñābhiyāto 'sau praviśatvanivāritaḥ /</l>\n<l>dirghocchvāsaṃ sahe nāhamāśāvaiphalyamarthinaḥ // KAvk_5.41 //</l>\n</lg>\n\n<lg>\n<l>yācñā praṇayināmarthe puṇyaprāptastanuvyayaḥ /</l>\n<l>yugasaṃkhyāmapi sthitvā vipadyante hi dehinaḥ // KAvk_5.42 //</l>\n</lg>\n\n<lg>\n<l>etadeva sujātānāṃ pūjyaṃ jagati jīvitam /</l>\n<l>yadeṣāmagrato yāti nārthī bhagnamanorathah // KAvk_5.43 //</l>\n</lg>\n\n<lg>\n<l>kriyatāmānukūlyaṃ me bhavatyā kuśalocitam /</l>\n<l>āśāvighāte saṃtāpastasya tūrṇaṃ nivāratām // KAvk_5.44 //</l>\n</lg>\n\n<lg>\n<l>iti bhūmibhṛtaḥ śrutvā vaco niścalaniścayam /</l>\n<l>jagāmādarśanaṃ devī cintāsaṃtāpamānasā // KAvk_5.45 //</l>\n</lg>\n\n<lg>\n<l>athāyayau sa kuṭilaḥ khalaḥ krakacaceṣṭitaḥ /</l>\n<l>dāruṇaḥ saralasyaiva cchedāya svayamudyataḥ // KAvk_5.46 //</l>\n</lg>\n\n<lg>\n<l>tasminnṛpagṛhaṃ prāpte vivṛtadvāramarthinām /</l>\n<l>bhūrbhūpatikṣayabhayāccakampe sadharādharā // KAvk_5.47 //</l>\n</lg>\n\n<lg>\n<l>narendracandramāsādya sa rāhurica durmukhaḥ /</l>\n<l>samabhyadhādvidhāya prāgaśivārthāmivāśiṣam // KAvk_5.48 //</l>\n</lg>\n\n<lg>\n<l>svasti rājan dvijanmā hi vijane siddhisādhakaḥ /</l>\n<l>prātastvāmīpsitaprāptyai sarvārthisurapādapam // KAvk_5.49 //</l>\n</lg>\n\n<lg>\n<l>dṛṣṭirvṛṣṭirivāmṛtasya mahatī saujanyamitraṃ manaḥ</l>\n<l>kṣāntiḥ krodharajaḥpramārjanadī duḥkhārtamātā matiḥ /</l>\n<l>lakṣmīrdānajalābhiṣekavimalā satyopayujktaṃ vacaḥ</l>\n<l>nityaṃ yasya sa eka eva hi bhavān jāto jagadbāndhavaḥ // KAvk_5.50 //</l>\n</lg>\n\n<lg>\n<l>siddhaye kathitaṃ kaiściccakravartiśiro mama /</l>\n<l>dīyatāṃ ta tvadanyo vā dātuṃ śaknoti kaḥ parah // KAvk_5.51 //</l>\n</lg>\n\n<lg>\n<l>santi spaṣṭārthadāścintāmaṇikalpadrumādayaḥ /</l>\n<l>durlabhārthapradātāro viralāstu bhavadvidhāḥ // KAvk_5.52 //</l>\n</lg>\n\n<lg>\n<l>ityukte tena nṛpatirniṣkampavipulāśayaḥ /</l>\n<l>arthisaṃdarśanānandanirbharastamabhāṣata // KAvk_5.53 //</l>\n</lg>\n\n<lg>\n<l>dhanyo 'haṃ yasya me brahmannarthināmarthasiddhaye /</l>\n<l>nirvikalpopakaraṇaṃ vyayaṃ yāti sujīvitam // KAvk_5.54 //</l>\n</lg>\n\n<lg>\n<l>kadā prāṇāḥ parārthe me prayāntīti manorathaḥ /</l>\n<l>kimetāni na puṇyāni prārthyante te yadi tvayā // KAvk_5.55 //</l>\n</lg>\n\n<lg>\n<l>āhopakaraṇasiddhyai ślāghyaṃ me gṛhyatāṃ śiraḥ /</l>\n<l>tattadeva sthiraṃ loke yadyadarthisamarpitam // KAvk_5.56 //</l>\n</lg>\n\n<lg>\n<l>ityukte harṣayuktena bhūbhujā sattvaśālinā /</l>\n<l>tamūcaturmahāmātyau mahācandramahīdharau // KAvk_5.57 //</l>\n</lg>\n\n<lg>\n<l>nijajīvitarakṣaiva dharmaste prathamaḥ prabho /</l>\n<l>tvayi jīvati jīvanti sarve jagati jantavaḥ // KAvk_5.58 //</l>\n</lg>\n\n<lg>\n<l>na dātumarhasi śiraḥ sarvādhāraṃ hi te vapuḥ /</l>\n<l>dīyatāṃ brāhmaṇāyāsmai hemaratnamayaṃ śiraḥ // KAvk_5.59 //</l>\n</lg>\n\n<lg>\n<l>sarvārthairarthisārthānāṃ pūryante yairmanorathāḥ /</l>\n<l>teṣāṃ saṃrakṣaṇenaiva sarvaṃ bhavati rakṣitam // KAvk_5.60 //</l>\n</lg>\n\n<lg>\n<l>saṃkalpo 'yaṃ dvijasyāsya krūraḥ kaluṣacetasaḥ /</l>\n<l>mūlacchedopajīvyo hi na kalpatarurarthinām // KAvk_5.61 //</l>\n</lg>\n\n<lg>\n<l>hemaratnaśiraḥ prāpya yātveṣa śirasāsya kim /</l>\n<l>cintāmaṇirviniṣprekṣyo bhujyate na bubhukṣitaiḥ // KAvk_5.62 //</l>\n</lg>\n\n<lg>\n<l>ityukte mantrimukhyābhyām hemaratnamayaṃ śiraḥ /</l>\n<l>siddho naivopayogyaṃ tanmameti brāhmaṇo 'bravīt // KAvk_5.63 //</l>\n</lg>\n\n<lg>\n<l>athonmumoca nṛpatirmukuṭaṃ mauktikāṃṣubhiḥ /</l>\n<l>śrirovirahaduḥkhena sāśrudhāramivābhitaḥ // KAvk_5.64 //</l>\n</lg>\n\n<lg>\n<l>mukuṭāni kṣaṇe tasminnipetuḥ puravāsinām /</l>\n<l>digdāhonmukhatulyābhirulkābhiḥ saha bhūtale // KAvk_5.65 //</l>\n</lg>\n\n<lg>\n<l>rājñā pradāne śirasaḥ sarvathā parikalpite /</l>\n<l>tau cakratustanutyāgaṃ mantriṇau draṣṭumakṣamau // KAvk_5.66 //</l>\n</lg>\n\n<lg>\n<l>ratnagarbhamathodyānaṃ praviśya pṛthivīpatiḥ /</l>\n<l>utphullacampakasyādhaḥ śiraśchettuṃ samudyayau // KAvk_5.67 //</l>\n</lg>\n\n<lg>\n<l>udyānadevatā dṛṣṭvā taṃ śiraśchettumudyatam /</l>\n<l>mā kṛthāḥ sāhasaṃ rājannityuvāca śucākulā // KAvk_5.68 //</l>\n</lg>\n\n<lg>\n<l>kampamānāḥ pralāpinyastaṃ mattālukulasvanaiḥ /</l>\n<l>nyavārayannavalatā lolapallavapāṇibhiḥ // KAvk_5.69 //</l>\n</lg>\n\n<lg>\n<l>so 'pi niścalasaṃkalpaḥ prasādyodyānadevatām /</l>\n<l>vimalāṃ bodhimālambya babhūva praṇidhānavān // KAvk_5.70 //</l>\n</lg>\n\n<lg>\n<l>asmin ratnamayodyāne puṇyarāśisamunnatam /</l>\n<l>stūpamastu praśāstustu sattvasaṃtāraṇocitam // KAvk_5.71 //</l>\n</lg>\n\n<lg>\n<l>yatkiṃcidarjitaṃ puṇyaṃ saṃkalpena mayāmunā /</l>\n<l>bhavantu tena saṃsāre niḥsaṃsārāḥ śarīriṇaḥ // KAvk_5.72 //</l>\n</lg>\n\n<lg>\n<l>dhyātveti campakataroḥ śākhāyāṃ nṛpatiḥ śiraḥ /</l>\n<l>baddhvā kacakalāpena chittvā prādāddvijanmane // KAvk_5.73 //</l>\n</lg>\n\n<lg>\n<l>atha narapate sattvotsāhasphuṭapraṇidhānataḥ</l>\n<l>kimapi vimalaiḥ puṇyālokairdigantavisāribhiḥ /</l>\n<l>vigalitamahāmohaughāntaḥ śritaḥ parinirvṛtiṃ</l>\n<l>praviratabhavābhyāsāyāsaḥ kṣaṇādabahvajjanah // KAvk_5.74 //</l>\n</lg>\n\n<lg>\n<l>iti prāgjanmavṛttāntakathayā bhagavān jinaḥ /</l>\n<l>bhikṣūṇām vidadhe śuddhadānasaddharmadeśanām // KAvk_5.75 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ candraprabhāvadānaṃ nāma pañcamaḥ pallavaḥ //</p>\n\n<p>6. badaradvīpayātrāvadānam /</p>\n\n<lg>\n<l>dānodyatānām pṛthuvīryabhājāṃ śuddhātmanāṃ sattvamahodadhīnām /</l>\n<l>aho mahotsāhavatām parārthe bhavantyacintyāni samāhitāni // KAvk_6.1 //</l>\n</lg>\n\n<lg>\n<l>harmyārohaṇahelayā yadacalāḥ svabhraiḥ sahābhraṃlihā</l>\n<l>yadvā goṣpadalīlayā jalabharakṣobhoddhatāh sindhavaḥ /</l>\n<l>laṅghyante bhavanasthalīkalanayā ye cāṭavīnāṃ taṭās</l>\n<l>tadvīryasya mahātmanām vilasataḥ sattvorjitaṃ sphūrjitam // KAvk_6.2 //</l>\n</lg>\n\n<lg>\n<l>purā hi bhagavān buddhaḥ śrāvastyāṃ puravāsināṃ /</l>\n<l>upadeśaprakāśena jahārājñānajaṃ tamaḥ // KAvk_6.3 //</l>\n</lg>\n\n<lg>\n<l>bhikṣusaṃghaiḥ parivṝtaḥ sa kadācidvaṇigjanaiḥ /</l>\n<l>kṛtānuyātro magadhāt svayaṃ cārikayā yayau // KAvk_6.4 //</l>\n</lg>\n\n<lg>\n<l>mahārthasārthānugataṃ vrajantaṃ vanavartmanā /</l>\n<l>taṃ dṛṣṭvā taskaragaṇaḥ sālāṭavyāmacintayat // KAvk_6.5 //</l>\n</lg>\n\n<lg>\n<l>eṣa prayātu bahgavān puraḥ sattvahite rataḥ /</l>\n<l>paścāt sārthaṃ grahīṣyāmaḥ pūrṇaṃ draviṇarāśibhiḥ // KAvk_6.6 //</l>\n</lg>\n\n<lg>\n<l>bhagavānatha sarvajñasteṣāṃ jñātvā samīhitam /</l>\n<l>kimetaditi tānūce nirvikārasmitānanaḥ // KAvk_6.7 //</l>\n</lg>\n\n<lg>\n<l>te tamūcuḥ parityajya krauryaṃ madhurayā girā /</l>\n<l>tatprasādasmitālokairvinaṣṭatimirā iva // KAvk_6.8 //</l>\n</lg>\n\n<lg>\n<l>bhagavan jīvikāsmākaṃ nindyeyaṃ karmanirmitā /</l>\n<l>na bhṛtirna kṛṣirnānyarakṣaṇaṃ na pratigrahah // KAvk_6.9 //</l>\n</lg>\n\n<lg>\n<l>sahajaṃ krauryamasmākaṃ nisargakaluṣātmanām /</l>\n<l>kriyate kiṃ svabhāvasya deva tīkṣṇā hi karṇikā // KAvk_6.10 //</l>\n</lg>\n\n<lg>\n<l>tasmānna vṛttilopo naḥ kartumarhasi gamyatām /</l>\n<l>yāte tu tvayi sārthasya vayaṃ sarvārthahāriṇah // KAvk_6.11 //</l>\n</lg>\n\n<lg>\n<l>iti teṣāṃ vacaḥ śrutvā karuṇāpūrṇamānasaḥ /</l>\n<l>dolālolāyitamatirbabhūva bahgavān kṣaṇam // KAvk_6.12 //</l>\n</lg>\n\n<lg>\n<l>tataḥ sārthadhanaṃ sarvaṃ parisaṃkhyāya tatsamam /</l>\n<l>sa dadau cauracakrāya tatkṣaṇāptanidhānataḥ // KAvk_6.13 //</l>\n</lg>\n\n<lg>\n<l>tadvidhena krameṇaiva punaḥ pathi gatāgataiḥ /</l>\n<l>ṣaṭkṛtvaḥ pradadau tebhyaḥ so 'rthaṃ sārthasya muktaye // KAvk_6.14 //</l>\n</lg>\n\n<lg>\n<l>punaścopagate tasmin vartmanā tena sānuge /</l>\n<l>babhūva buddhiścaorāṇāṃ tadbhojananimantraṇe // KAvk_6.15 //</l>\n</lg>\n\n<lg>\n<l>dṛśā diśanti vaimalyaṃ śubhaṃ saṃbhāṣaṇena ca /</l>\n<l>vrajanti saṃgamābhyāsaiḥ santaḥ sanmārgasetutām // KAvk_6.16 //</l>\n</lg>\n\n<lg>\n<l>tatrātiryagdṛśā sarvaṃ sarvākuśalasaṃkṣayāt /</l>\n<l>teṣāṃ samāhitaṃ śuddhaṃ vidadhe bhagavān jinah // KAvk_6.17 //</l>\n</lg>\n\n<lg>\n<l>yeṣāṃ saṃgrahavastūni vatvāri niyatātmanām /</l>\n<l>arthacaryā samānārthabḥāvastyāgaḥ priyaṃ vacaḥ // KAvk_6.18 //</l>\n</lg>\n\n<lg>\n<l>yeṣāṃ brahmavihārāśca catvāraḥ sattvaśālinām /</l>\n<l>karuṇā muditopekṣā maitrī ceti parigrahaḥ // KAvk_6.19 //</l>\n</lg>\n\n<lg>\n<l>yeṣāṃ kuśalamūlāni saktāni trīṇi cetasi /</l>\n<l>alobhaścāparidveṣo 'pyamohaśca mahātmanām // KAvk_6.20 //</l>\n</lg>\n\n<lg>\n<l>dānaśīlakṣamāvīryadhyānaprajñājuṣāṃ sadā /</l>\n<l>upāyapraṇidhijñānabalairāśritacetasām // KAvk_6.21 //</l>\n</lg>\n\n<lg>\n<l>paritrāṇaikavīrāṇāṃ sadaivādvayavādinām /</l>\n<l>vidyātrayapradīptānāṃ caturvaimalyaśālinām // KAvk_6.22 //</l>\n</lg>\n\n<lg>\n<l>pañcaskandhavumiktānāṃ ṣaḍayatanabhedinām /</l>\n<l>saptabodhyaṅgayuktānāmaryāṣṭāṅgopadeśinām // KAvk_6.23 //</l>\n</lg>\n\n<lg>\n<l>navasaṃyogahīnānām teṣāṃ daśabalātmanām /</l>\n<l>kiṃ vastvaviditaṃ loke jinānāṃ janaceṣṭitam // KAvk_6.24 //</l>\n</lg>\n\n<lg>\n<l>tatasteṣvatikāruṇyāccaraṇālīnamūrdhasu /</l>\n<l>tathetyuvāca bhagavāṃstadbhojyopanimantraṇe // KAvk_6.25 //</l>\n</lg>\n\n<lg>\n<l>taistatsaṃdarśanakṣīṇakilbiṣaiḥ samamarpitam /</l>\n<l>bhikṣusṃghairvṛto bhojyaṃ vidhivat sarvamādade // KAvk_6.26 //</l>\n</lg>\n\n<lg>\n<l>tatastatpraṇidhānena jñānālokaśalākayā /</l>\n<l>te samunmīlitadṛśaḥ prakāśaṃ dadṛśuḥ padam // KAvk_6.27 //</l>\n</lg>\n\n<lg>\n<l>te sadyastīvravairāgyaparipakkāḥ prasādinaḥ /</l>\n<l>pravrajyāyogamāsajya jagmurjagati pūjyatām // KAvk_6.28 //</l>\n</lg>\n\n<lg>\n<l>tatteṣāṃ kuśalaṃ dṛṣṭvā sahasopanataṃ puraḥ /</l>\n<l>babhāṣe bhagavān pṛṣṭaḥ kimetaditi bhikṣubhiḥ // KAvk_6.29 //</l>\n</lg>\n\n<lg>\n<l>etairyamāyaṃ saṃbandhaḥ sārtharakṣaṇaniṣkrayaiḥ /</l>\n<l>dvīpayātrāgatasyāsīdanyasminnapi janmani // KAvk_6.30 //</l>\n</lg>\n\n<lg>\n<l>asti vistīrṇamārgasya svargavargāvadhirvidheḥ /</l>\n<l>purī vārāṇasī nāma kauśalotkarṣaharṣabhūḥ // KAvk_6.31 //</l>\n</lg>\n\n<lg>\n<l>yasyāmamalakallolavāhinī suravāhinī /</l>\n<l>sadā dayeva hṛdayaṃ prasādayati dehinām // KAvk_6.32 //</l>\n</lg>\n\n<lg>\n<l>ahiṃseva satām sevyā vidyeva viduṣāṃ matā /</l>\n<l>kṣameva sarvabhūtānāṃ yā viśrambhasukhasthitiḥ // KAvk_6.33 //</l>\n</lg>\n\n<lg>\n<l>brahmakalpe nṛpe tasyā vikasatkamalāśraye /</l>\n<l>brahmadattābhidhe lokaṃ trailokyamiva rakṣati // KAvk_6.34 //</l>\n</lg>\n\n<lg>\n<l>priyasenābhidhāno 'bhūt tatra vaiśravaṇopamaḥ /</l>\n<l>sārthavāho 'rthasārthānām sthānamabdhirivāmbhasāṃ // KAvk_6.35 //</l>\n</lg>\n\n<lg>\n<l>tasyāsīt supriyo nāma saujanyanilayaḥ sutaḥ /</l>\n<l>prayayau yaṃ samāśritya guṇasārthaḥ kṛtārthatām // KAvk_6.36 //</l>\n</lg>\n\n<lg>\n<l>dānaśīlakṣamāvīryadhyānaprajñāsamanvitah /</l>\n<l>dhātrā vilobhavāyaiva yaḥ kṛtaḥ sukṛtaśriyaḥ // KAvk_6.37 //</l>\n</lg>\n\n<lg>\n<l>taṃ sarvavidyāḥ viśadāḥ kalāśca vipulāśayam /</l>\n<l>viviśuḥ sarasodārā mahodadhimivāpagāḥ // KAvk_6.38 //</l>\n</lg>\n\n<lg>\n<l>guṇālaṃkṛtacāritraṃ lakṣaṇālaṃkṛtākṛtim /</l>\n<l>puruṣottamalubdheva yaṃ ślāghyaṃ śrīraśiśriyat // KAvk_6.39 //</l>\n</lg>\n\n<lg>\n<l>kālena sukṛtakrītaṃ pitari tridivaṃ gate /</l>\n<l>cakre skandhataṭe tasya vyavahārabharaḥ sthitim // KAvk_6.40 //</l>\n</lg>\n\n<lg>\n<l>so 'cintayadiyaṃ lakṣmīrvipulātmakramāgatā /</l>\n<l>tathāpi manye paryāptā na sarvārthimanorathe // KAvk_6.41 //</l>\n</lg>\n\n<lg>\n<l>kiṃ tayā sumahatyāpi śriyā satpuruṣasthayā /</l>\n<l>pūrvāgatārthiubhukteva yā śeṣārthiṣu niṣphalā // KAvk_6.42 //</l>\n</lg>\n\n<lg>\n<l>ratnākarasya vaipulyaṃ niṣphalaṃ vedhasā kṛtam /</l>\n<l>adyāpi pūrito yena naiko 'pyarthī sa vāḍavaḥ // KAvk_6.43 //</l>\n</lg>\n\n<lg>\n<l>athavā pṛthusaṃkalpaḥ kenārthī paripūryate /</l>\n<l>jagāmābdhiragastyasya culukācamanīyatām // KAvk_6.44 //</l>\n</lg>\n\n<lg>\n<l>kiṃ karomyatitāpo 'yaṃ śrīrekā bahavi 'rthinaḥ /</l>\n<l>na tadāsādyate vittaṃ yat sarvārthibharakṣamam // KAvk_6.45 //</l>\n</lg>\n\n<lg>\n<l>pañca ṣaṭ pūritā evaṃ nānye śrīkaustukādibhiḥ /</l>\n<l>itivādyāpi tapto 'ntarjvaladaurvānalo 'mbudhiḥ // KAvk_6.46 //</l>\n</lg>\n\n<lg>\n<l>tasmāt karomi yatnena niṃsaṃkhyadraviṇārjanam /</l>\n<l>na sahe duḥkhaniḥśvāsaṃ vimukhasya mukhe 'rthinaḥ // KAvk_6.47 //</l>\n</lg>\n\n<lg>\n<l>iti saṃcintya sa ciraṃ sārthena mahatā vṛtaḥ /</l>\n<l>ratnadvīpapuraṃ gatvā vidadhe ratnasaṃgraham // KAvk_6.48 //</l>\n</lg>\n\n<lg>\n<l>tataḥ pratīpamāyāntaṃ kṛtārthaṃ taṃ vanecarāḥ /</l>\n<l>sārthārtharaṇonmuktā dadṛśurdasyavaḥ pathi // KAvk_6.49 //</l>\n</lg>\n\n<lg>\n<l>sārthārthaharaṇe dṛṣṭvā sa teṣāṃ sāhasodyamam /</l>\n<l>nijasaravsvadānena saṃrarakṣānuyānim // KAvk_6.50 //</l>\n</lg>\n\n<lg>\n<l>punaḥ krameṇa tenaiva ratnadvīpagatāgatiḥ /</l>\n<l>sārthatrāṇāya caurāṇāṃ ṣaṭkṛtvaḥ pradadau dhanam // KAvk_6.51 //</l>\n</lg>\n\n<lg>\n<l>tathaiva tvāṃ puṇyavipanvānisaṃprāptastathaiva tān (?) /</l>\n<l>dadarśa caurān sārthārthaharaṇe adhikādarān // KAvk_6.52 //</l>\n</lg>\n\n<lg>\n<l>so 'cintayadaho vittairmahadbhiḥ paripūritāḥ /</l>\n<l>mayaite na nivartante parārthaharaṇodyamāt // KAvk_6.53 //</l>\n</lg>\n\n<lg>\n<l>jagat saṃpūrayāmyarthairiyuktvāpi mayāsakṛt /</l>\n<l>aho nu dasyavo naite varākāḥ paripūritāḥ // KAvk_6.54 //</l>\n</lg>\n\n<lg>\n<l>acitotsāhahīnasya vyāhatottaravādinaḥ /</l>\n<l>vikatthanapratijñasya dhiṅme janma kujanmanaḥ // KAvk_6.55 //</l>\n</lg>\n\n<lg>\n<l>iti cintayatastasya taptasyānuśayāgninā /</l>\n<l>vijane prayayau rātriḥ saṃvatsaraśatopamā // KAvk_6.56 //</l>\n</lg>\n\n<lg>\n<l>taṃ śokapaṅkasaṃmagnaṃ gajendramiva niścalam /</l>\n<l>dīrghocchvāsaṃ maheśākhyā svapne provāca devatā // KAvk_6.57 //</l>\n</lg>\n\n<lg>\n<l>sumate mā kṛthāḥ śokaṃ śarīrocchoṣaṇaṃ vṛthā /</l>\n<l>satsaṃkalpābhirūḍhasya bhaviṣyati tavepsitam // KAvk_6.58 //</l>\n</lg>\n\n<lg>\n<l>na tadasti jagatyasmin svapnasaṃkalpadurlabham /</l>\n<l>yanna sidhyati yatnena dhīrāṇāṃ vyavasāyinām // KAvk_6.59 //</l>\n</lg>\n\n<lg>\n<l>sā kāpyanupamā śaktirekasyāpi dvijanmanaḥ /</l>\n<l>yadājñāspanditenaiva vindhyaḥ kṣmāsamatām yayau // KAvk_6.60 //</l>\n</lg>\n\n<lg>\n<l>viṣamaṃ samatāṃ yāti dūramāyāti cāntikam /</l>\n<l>salilaṃ sthalatāmeti kāryakāle mahātmanām // KAvk_6.61 //</l>\n</lg>\n\n<lg>\n<l>parārtho 'yaṃ tavārambhaḥ phalatyeva na saṃśayam /</l>\n<l>na bhavanti visaṃvādasaṃdigdhāḥ sattvavṛttayaḥ // KAvk_6.62 //</l>\n</lg>\n\n<lg>\n<l>ratnāni badaradvīpe santi tridaśasevite /</l>\n<l>yeṣāmekaprabhāvo 'pi trijagatpūraṇakṣamaḥ // KAvk_6.63 //</l>\n</lg>\n\n<lg>\n<l>martyabhūmimatikramya sā hi bhūmirmahīyasī /</l>\n<l>āsādyate puṇyamayī nāsattvairnākṛtātmabhiḥ // KAvk_6.64 //</l>\n</lg>\n\n<lg>\n<l>viṣādastyajyatām putra sthirā buddhirvidhīyatām /</l>\n<l>badaradvīpayātrāyāmutsāhaḥ parigṛhyatām // KAvk_6.65 //</l>\n</lg>\n\n<lg>\n<l>śrūyatāmeṣa tatprāptyau diṅbhātrānukramakramaḥ /</l>\n<l>sphītasattvaprabhāvastvaṃ saṃsārottaraṇakṣamah // KAvk_6.66 //</l>\n</lg>\n\n<lg>\n<l>asti paścimadigbhāge samullaṅghya mahīyasām /</l>\n<l>śatāni sapta dvīpānāṃ tathā sapta mahācalān // KAvk_6.67 //</l>\n</lg>\n\n<lg>\n<l>saptāpatāścānulomapratilomābhidho 'mbudhiḥ /</l>\n<l>anukūlānilairyasmin pāramāpnoti puṇyavān // KAvk_6.68 //</l>\n</lg>\n\n<lg>\n<l>tatastattulyanāmādrirvātaistimiramihakṛt /</l>\n<l>yatrākṣṇordiśati svāsthyamamoghākhyā mahauṣadhiḥ // KAvk_6.69 //</l>\n</lg>\n\n<lg>\n<l>athāvartābhidho 'mbhodhirvairambhairyatra vāyubhiḥ /</l>\n<l>majjanonmajjanairjantuḥ saptāvarteṣu tāryate // KAvk_6.70 //</l>\n</lg>\n\n<lg>\n<l>āvartākhyastataḥ śailaḥ śaṅkhanābho niśācarah /</l>\n<l>ghoraḥ prāṇaharo yatra tridaśatrāsakṛt sthitaḥ // KAvk_6.71 //</l>\n</lg>\n\n<lg>\n<l>kṛṣṇasarpāvṛtā yatra śankhanābhirmahauṣadhiḥ /</l>\n<l>trāyate puṇyasaṃpannaṃ netre śirasi cārpitā // KAvk_6.72 //</l>\n</lg>\n\n<lg>\n<l>atha nīlodanāmābdhī raktākṣo yatra rākṣasaḥ /</l>\n<l>makaryābhibhūtāṃ buddhavidyāvidvān vaśe (?) // KAvk_6.73 //</l>\n</lg>\n\n<lg>\n<l>atha nīlodanāmādrirnīlagrīvaḥ kṣapācaraḥ /</l>\n<l>pratīptanetro yatrāste rakṣasāṃ pañcabhiḥ śataiḥ // KAvk_6.74 //</l>\n</lg>\n\n<lg>\n<l>tatraoṣadhimamoghākhyām rakṣatyāśīviṣaḥ sadā /</l>\n<l>dṛṣṭiniḥ śvāsasaṃsparśadaṃṣṭrotsṛjadviṣānalaḥ // KAvk_6.75 //</l>\n</lg>\n\n<lg>\n<l>upoṣadhavratavatā maitreṇa karuṇātmanā /</l>\n<l>labhyate sā samutsārya kṛṣṇasarpaṃ mahauṣadhiḥ // KAvk_6.76 //</l>\n</lg>\n\n<lg>\n<l>taṃ rakṣaḥśakaṭaṃ śailaṃ niṣphalaślakṣṇakandaram /</l>\n<l>tāmajjane śikhāyāṃ ca kṛtvā tarati puṇyavān // KAvk_6.77 //</l>\n</lg>\n\n<lg>\n<l>atha vairambhanāmādriḥ pāre yasyottarā taṭe /</l>\n<l>ghorā tāmrāṭavī nāma mahāśālavanāntarā // KAvk_6.78 //</l>\n</lg>\n\n<lg>\n<l>mahānajagarastatra tāmrākṣo nāma duḥsahaḥ /</l>\n<l>āsta yasyogragandhena vāyunaiva na jīvyate // KAvk_6.79 //</l>\n</lg>\n\n<lg>\n<l>ṣaṇmāsān svapato yasya lālā vyāpnoti yojanam /</l>\n<l>kṣutsaṃtaptasya ṣaṇmāsānalpībhavati jāgrataḥ // KAvk_6.80 //</l>\n</lg>\n\n<lg>\n<l>veṇugulmaśilābaddhāṃ guhāmutpāṭya medinīm /</l>\n<l>prāyauṣadhīṃ divārātraṃ jvalantīmañjanocitām // KAvk_6.81 //</l>\n</lg>\n\n<lg>\n<l>tasmādajagarād ghorādanyato vā mahaujasaḥ /</l>\n<l>avairākhyāṃ buddhavidyāṃ japato na bhavedbhayam // KAvk_6.82 //</l>\n</lg>\n\n<lg>\n<l>tataḥ sapta mahāśailā veṇukaṇṭakasaṃkaṭāḥ /</l>\n<l>tāmrapaṭāṅkapādena tīryante vīryaśālinā // KAvk_6.83 //</l>\n</lg>\n\n<lg>\n<l>tataśca śālmalīvanaṃ sapta kṣārataraṅgiṇīḥ /</l>\n<l>uttīryāsādyate prāṅgustriśaṅkurnāma parvataḥ // KAvk_6.84 //</l>\n</lg>\n\n<lg>\n<l>tatra triśaṅkavo nāma kaṇṭakā vajrabhedinaḥ /</l>\n<l>pādayorna viśantyeva tāmrapaṭṭāvanaddhayoḥ // KAvk_6.85 //</l>\n</lg>\n\n<lg>\n<l>triśankurnāma taṭinī tatrāyaḥśaṅkuparvataḥ /</l>\n<l>upaskīlanadī tatra tato dvidhā dvidhā sarit // KAvk_6.86 //</l>\n</lg>\n\n<lg>\n<l>athāṣṭādaśavakrākhyaḥ parvato niravagrahaḥ /</l>\n<l>tattulyasaṃjñātha nadī ślakṣṇi nāma giristataḥ // KAvk_6.87 //</l>\n</lg>\n\n<lg>\n<l>athādridhūmanetrākhyo dhūmanirdigdhadiktaṭaḥ /</l>\n<l>dṛṣṭisparśaviṣairvyāptaḥ krūrāśīviṣamaṇḍalaiḥ // KAvk_6.88 //</l>\n</lg>\n\n<lg>\n<l>tanmūrdhni palvalasyāntaḥ śilābaddhā mahāguhā /</l>\n<l>jyotīraso maṇiryasyāṃ jīvanī ca mahauṣadhiḥ // KAvk_6.89 //</l>\n</lg>\n\n<lg>\n<l>bhittvā guhām tadabhyakraśiraḥpādakarodaraḥ /</l>\n<l>vajra-mantrabalopetaḥ krūrasarpairna bādhyate // KAvk_6.90 //</l>\n</lg>\n\n<lg>\n<l>athograsattvasaṃkīrṇāḥ saptāśīviṣaparvatāḥ /</l>\n<l>nadyaśca tadvidhā yāsāmapāravārisaṃpadaḥ // KAvk_6.91 //</l>\n</lg>\n\n<lg>\n<l>etaduttīrya nikhilaṃ puṇyaiḥ parahitodyataḥ /</l>\n<l>ārohati sudhāśailaṃ śṛṅgairāliṅgitāmbaram // KAvk_6.92 //</l>\n</lg>\n\n<lg>\n<l>tatastasyāpare pārśve kalpavṛkṣopaśobhitam /</l>\n<l>puraṃ rohitakaṃ nāma dṛśyate svargasaṃnibham // KAvk_6.93 //</l>\n</lg>\n\n<lg>\n<l>asti tatra magho nāma maghavāniva viśrutaḥ /</l>\n<l>sārthavāho mahāsattvaḥ sarvasattvahite rataḥ // KAvk_6.94 //</l>\n</lg>\n\n<lg>\n<l>badaradvīpayātrāyāmudyatasyānavadyadhīḥ /</l>\n<l>mārgopadeśaṃ deśajñaḥ sa te sarvaṃ kariṣyati // KAvk_6.95 //</l>\n</lg>\n\n<lg>\n<l>ityuktvotsāhya bahuśaḥ śubhadrairiva supriyam /</l>\n<l>vacobhiricitairdevī sahasāntaradhīyata // KAvk_6.96 //</l>\n</lg>\n\n<lg>\n<l>prabuddhaḥ supriyaḥ sarvaṃ tattatheti vicintayan /</l>\n<l>pratasthe sattvamāruhya nijotsāhapuraḥsaraḥ // KAvk_6.97 //</l>\n</lg>\n\n<lg>\n<l>sa vrajan vinitāyāsastena nirdiṣṭavartmanā /</l>\n<l>puṇyairdvādaśabhirvarṣaiḥ prāpa rphitakaṃ puram // KAvk_6.98 //</l>\n</lg>\n\n<lg>\n<l>atrāntare karmayogāt tatra sārthapatirmaghaḥ /</l>\n<l>vyādhinā duścikitsyena babhūvāsvasthavigrahaḥ // KAvk_6.99 //</l>\n</lg>\n\n<lg>\n<l>alabdhāntaḥpraveśo 'tha gṛhe rājagṛhopame /</l>\n<l>tasya vyalambata dvāraṃ supriyaḥ kāryasiddhaye // KAvk_6.100 //</l>\n</lg>\n\n<lg>\n<l>tato vaidyāpadeśena sa praveśamavāptavān /</l>\n<l>upayogakathāprajñā na kasyādarabhūmayaḥ // KAvk_6.101 //</l>\n</lg>\n\n<lg>\n<l>āyurvedavidhānajñaḥ sa tasyāriṣṭalakṣaṇaiḥ /</l>\n<l>ṣaṇmāsaśeṣamevāyurjñātvā cintāntaro 'bhavat // KAvk_6.102 //</l>\n</lg>\n\n<lg>\n<l>tasya priyahitaprāyo bhaiṣajyaparicaryayā /</l>\n<l>atyalpenaiva kālena supriyaḥ priyatāṃ yayau // KAvk_6.103 //</l>\n</lg>\n\n<lg>\n<l>bhaiṣajyayuktistatprītyā tasya vallabhatāṃ yayau /</l>\n<l>priyopanītaṃ yatkiṃ cit tatsarvaṃ manasaḥ priyam // KAvk_6.104 //</l>\n</lg>\n\n<lg>\n<l>priyopacāraistasyātha vyādhirādrāvamāyayau /</l>\n<l>ādhiḥ śāmyati satsaṅgāt tao vyādhirviśīryate // KAvk_6.105 //</l>\n</lg>\n\n<lg>\n<l>tataḥ saṃjātaviśrambhaḥ supriyaḥ praṇayānmagham /</l>\n<l>cakre viditavṛttāntaṃ paścānnijakathākṣaṇe // KAvk_6.106 //</l>\n</lg>\n\n<lg>\n<l>badaradvīpayātrāyāṃ tasyotsāhaṃ mahātmanah /</l>\n<l>parārthe niścalaṃ jñātvā tamūce vismayānmaghaḥ // KAvk_6.107 //</l>\n</lg>\n\n<lg>\n<l>aho batāsmin saṃsāre viḥsāre sārarūpiṇaḥ /</l>\n<l>jāyante maṇayaḥ kecit paracintāparāyaṇāḥ // KAvk_6.108 //</l>\n</lg>\n\n<lg>\n<l>navaṃ vayaḥ priyā mūrtiḥ parārthapravaṇaṃ manaḥ /</l>\n<l>puṇyocitastathaivāyaṃ sthāne guṇasamāgamaḥ // KAvk_6.109 //</l>\n</lg>\n\n<lg>\n<l>iyatīṃ bhūmimullaṅghya parārthe tvamupāgataḥ /</l>\n<l>karomi tava sāhāyyaṃ kiṃ tvahaṃ bhṛśamāturaḥ // KAvk_6.110 //</l>\n</lg>\n\n<lg>\n<l>nibaddhāvadhayaḥ prāṇāḥ prayāntyeva śarīriṇām /</l>\n<l>te vrajantu mamānte 'pi tvatsamāhitahetutām // KAvk_6.111 //</l>\n</lg>\n\n<lg>\n<l>evameva vyayo yastu vyayaḥ sa parigaṇyate /</l>\n<l>parārthe jīvitasyāpi vyayo lābhaśataiḥ samaḥ // KAvk_6.112 //</l>\n</lg>\n\n<lg>\n<l>na mayā badaradvīpaṃ dṛṣṭaṃ kiṃ tu śrutaṃ mayā /</l>\n<l>mahābdhau diskamuddeśaṃ taistairjānāmi lakṣaṇaiḥ // KAvk_6.113 //</l>\n</lg>\n\n<lg>\n<l>ityuktvā bhūpatiṃ suhṛdbandhuvākye 'pyanādaraḥ /</l>\n<l>sa maṅgalapravahaṇaṃ supriyeṇa sahādadhe // KAvk_6.114 //</l>\n</lg>\n\n<lg>\n<l>tataḥ pravahaṇārūḍhau tau yojanśatānyapi /</l>\n<l>pavanasyānulomyena jagmaturvipulāśayau // KAvk_6.115 //</l>\n</lg>\n\n<lg>\n<l>sthāne sthāne jalaṃ dṛṣṭvā nānāvarṇaṃ mahodadheḥ /</l>\n<l>kimetaditi prapaccha supriyaḥ kautukānmagham // KAvk_6.116 //</l>\n</lg>\n\n<lg>\n<l>jale lohācalāḥ pañca santyasya payasāṃ nidheḥ /</l>\n<l>tāmrarūpyamayāścānye hemaratnamayāḥ pare // KAvk_6.117 //</l>\n</lg>\n\n<lg>\n<l>teṣāṃ chāyāviśeṣeṇa nānāvarṇaḥ pade pade /</l>\n<l>dṛśyate 'bdhirayaṃ dīptaḥ prāptāntarodgatauṣadhiḥ // KAvk_6.118 //</l>\n</lg>\n\n<lg>\n<l>ityuktvā vyādhinākrāntaḥ prāptakālāvadhirmaghaḥ /</l>\n<l>prāṇānmumoca satkītivinyastasthirajīvitaḥ // KAvk_6.119 //</l>\n</lg>\n\n<lg>\n<l>vajralepādapi dṛḍhaṃ yathā sattvaṃ mahātmanām /</l>\n<l>tathā yadi bhadedāyuḥ kimasādhyaṃ bhave bahvet // KAvk_6.120 //</l>\n</lg>\n\n<lg>\n<l>kūlāvāptapravahaṇah supriyastadviyogajam /</l>\n<l>śucaṃ saṃstabhya vidadhe suhṝdastanusatkriyām // KAvk_6.121 //</l>\n</lg>\n\n<lg>\n<l>etadevonnataṃ lakṣma sattvotsāhamahātmanām /</l>\n<l>vicchinnālambane kāle yatkartavyadṛḍhaṃ manaḥ // KAvk_6.122 //</l>\n</lg>\n\n<lg>\n<l>punaḥ pravahaṇārūḍhaḥ sa samuttīrya vāridhim /</l>\n<l>ratnaparvatapārśvena viveśa vikaṭāṭavīm // KAvk_6.123 //</l>\n</lg>\n\n<lg>\n<l>na viyogairna codvegairnābhiyogairdviṣāmapi /</l>\n<l>na rogaiḥ kleśabhogairvā hīyate mahatāṃ matiḥ // KAvk_6.124 //</l>\n</lg>\n\n<lg>\n<l>sa tatrākrāntagaganaṃ niruddhāśeṣadiktaṭam /</l>\n<l>durārohaṃ dadarśāgre mūrtaṃ vighnamivācalam // KAvk_6.125 //</l>\n</lg>\n\n<lg>\n<l>upāyahīnastaṃ dṛṣṭvā giriṃ mūrkhamivoddhatam /</l>\n<l>adhaḥ pallavaśayyāyām suptaḥ so 'cintayat kṣasṇam // KAvk_6.126 //</l>\n</lg>\n\n<lg>\n<l>aho bata kiyān kālaḥ prayātaḥ prasthitasya me /</l>\n<l>badaradvīpanāmāpi na nāma śrūyate kkacit // KAvk_6.127 //</l>\n</lg>\n\n<lg>\n<l>vyavasāyasahāyo me yo 'bhūtpuṇyapaṇaiḥ param /</l>\n<l>bhagnaplava ivākāle so 'pi karmormiviplavaiḥ // KAvk_6.128 //</l>\n</lg>\n\n<lg>\n<l>naṣṭopāye 'pyupāye 'smin vyavasāyānmahīyasaḥ /</l>\n<l>na nāma vinivarte 'haṃ siddhirnidhanamastu vā // KAvk_6.129 //</l>\n</lg>\n\n<lg>\n<l>tadekaṃ janmayātrāsu pūjyaṃ janma jagatrtraye /</l>\n<l>yasmin paropakrārāya jāyate jīvitavyayaḥ // KAvk_6.130 //</l>\n</lg>\n\n<lg>\n<l>iti cintākulaṃ tatra taṃ jñātvā satyasāgaram /</l>\n<l>nīlo nāma samabhyetya yakṣaḥ prāhācalāśrayaḥ // KAvk_6.131 //</l>\n</lg>\n\n<lg>\n<l>pūrveṇa yojanaṃ gatvā trīṇi śṛṅgāṇi bhūbhṛtaḥ /</l>\n<l>vetrasopānaniśreṇyā samāruhyātha gamyatām // KAvk_6.132 //</l>\n</lg>\n\n<lg>\n<l>iti yakṣopadeśena sa vilaṅghya mahācalam /</l>\n<l>dadarśāgre samuttuṅgaśrṛṅgaṃ sphaṭīkabhūdharam // KAvk_6.133 //</l>\n</lg>\n\n<lg>\n<l>tasminnekaśilāślakṣṇe durgame pakṣiṇāmapi /</l>\n<l>muhūrtamabhavattasya nirvyāpāro manorathaḥ // KAvk_6.134 //</l>\n</lg>\n\n<lg>\n<l>abhyunnatam nirālambaṃ svasaṃkalpamivācalam /</l>\n<l>sa taṃ vicārya suciraṃ citranyasta ivābhavat // KAvk_6.135 //</l>\n</lg>\n\n<lg>\n<l>atha candraprabho nāma yakṣaḥ śailaguhāśayaḥ /</l>\n<l>abhyetyaḥ sattvasaṃpannaṃ tamabhāṣaṭa vusmitaḥ // KAvk_6.136 //</l>\n</lg>\n\n<lg>\n<l>krośamātramito gatvā pūrveṇāpūrvavibhramam /</l>\n<l>dṛśyate candanavanaṃ bālānilacalallatam // KAvk_6.137 //</l>\n</lg>\n\n<lg>\n<l>tatrāste prasarā nāma guhālīnā mahauṣadhiḥ /</l>\n<l>labhyate deharakṣāyai samuttolya mahāśilām // KAvk_6.138 //</l>\n</lg>\n\n<lg>\n<l>tatprabhāvakṛtālokaṃ sopānaiḥ sphaṭikācalam /</l>\n<l>sahasaiva samāruhya gamyatāmīpsitāptaye // KAvk_6.139 //</l>\n</lg>\n\n<lg>\n<l>tatkṣaṇāt kṛtakārtheva sā prayāti mahāuṣadhiḥ /</l>\n<l>na khedastatkṛte kāryastaḍillolāḥ priyāptayaḥ // KAvk_6.140 //</l>\n</lg>\n\n<lg>\n<l>iti yakṣopadiṣṭena vidhānena sa bhūdharam /</l>\n<l>samutkramya dadarśāgre nagaraṃ hemamandiram // KAvk_6.141 //</l>\n</lg>\n\n<lg>\n<l>merūkūṭairivākīrṇaṃ prakāśairiva nirmitam /</l>\n<l>savāścaryairiva kṛtaṃ tad dṛṣṭvā vismito 'bhavat // KAvk_6.142 //</l>\n</lg>\n\n<lg>\n<l>mahāhemakapāṭābhyāṃ ruddhaddhāram vilokya tat /</l>\n<l>nirjanaṃ vārasaṃcāraṃ vanānte niṣasāda saḥ // KAvk_6.143 //</l>\n</lg>\n\n<lg>\n<l>atrāntare dinasyānte vyomānantapathādhvagaḥ /</l>\n<l>avāpāstācalopāntaṃ pariśrānta ivāṃśumān // KAvk_6.144 //</l>\n</lg>\n\n<lg>\n<l>astaṃ gate sahasrāṃśau rajanīramaṇī śanaiḥ /</l>\n<l>tārāpatimivānveṣṭuṃ prasasārābhisārikā // KAvk_6.145 //</l>\n</lg>\n\n<lg>\n<l>atha prakāśavibahvaiḥ sarvāśāpūraṇonmukhaḥ /</l>\n<l>bodhisattva iva svacchaḥ sudhādīdhitirudyayau // KAvk_6.146 //</l>\n</lg>\n\n<lg>\n<l>sphīṭā tamaḥ samūhasya niḥśeṣapraśamocitā /</l>\n<l>mānasollāsinī jyotsnā sattvavṛttirivābabhau // KAvk_6.147 //</l>\n</lg>\n\n<lg>\n<l>tamomohaṃ jahārendurdiśāṃ dinaviyogajam /</l>\n<l>paropakāre hi paro dūrāroho mahātmanām // KAvk_6.148 //</l>\n</lg>\n\n<lg>\n<l>supriyaścandrakiraṇaiḥ pūryamāṇatanuḥ kṣaṇam /</l>\n<l>nidrāṃ kāryasamudrormikṣobhamudrāmavāptavān // KAvk_6.149 //</l>\n</lg>\n\n<lg>\n<l>kṣapāyām kṣīyamāṇāyāṃ guṇadākṣiṇyasādarā /</l>\n<l>jagāda devatā svapne maheśākhyā sametya tam // KAvk_6.150 //</l>\n</lg>\n\n<lg>\n<l>aho bata mahāsattva sattattvābhiniveśinā /</l>\n<l>parārthe vipulaḥ kleśaḥ kṛtaḥ sukṛtinā tvayā // KAvk_6.151 //</l>\n</lg>\n\n<lg>\n<l>alpaśeṣe prayāse 'smin nodvegaṃ kartumarhasi /</l>\n<l>aparyuṣitasattvānāṃ svādhīnāḥ sarvasiddhayaḥ // KAvk_6.152 //</l>\n</lg>\n\n<lg>\n<l>haimaṃ yadetannagaraṃ trīṇi cānyānyataḥ param /</l>\n<l>santi ratnapurāṇyatra vicitrāṇyuttarottaram // KAvk_6.153 //</l>\n</lg>\n\n<lg>\n<l>tebhyo niryānti kinnaryaścataśro 'ṣṭau ca ṣoḍaśa /</l>\n<l>dvātriṃśacca krameṇaiva tvayā dvāri vighaṭṭite // KAvk_6.154 //</l>\n</lg>\n\n<lg>\n<l>jitendriyasya bhavatastatpramādamavedinaḥ /</l>\n<l>kimanyadacireṇaiv vāñchitāptirbhaviṣyati // KAvk_6.155 //</l>\n</lg>\n\n<lg>\n<l>ityuktaḥ sādaraṃ devyā pratibuddho 'tha supriyaḥ /</l>\n<l>jaghāna nagaradvāraṃ triḥ samabhyetya pāṇinā // KAvk_6.156 //</l>\n</lg>\n\n<lg>\n<l>tataścatasraḥ k innaryo niryayustaralekṣaṇāḥ /</l>\n<l>āścaryatarumañjarya iva līlānilākulāḥ // KAvk_6.157 //</l>\n</lg>\n\n<lg>\n<l>mānasillāsakāriṇyo nayanāmṛtavṛṣṭayaḥ /</l>\n<l>vadanendusamudyotairdivāpi kṛtacandrikāḥ // KAvk_6.158 //</l>\n</lg>\n\n<lg>\n<l>tāḥ saṃpūjya smarodāraṃ supriyaṃ priyadarśanāḥ /</l>\n<l>tasyābhilāṣapraṇayairātithyamiva cakrire // KAvk_6.159 //</l>\n</lg>\n\n<lg>\n<l>candrakāntasamāsīnaṃ kṛtāsanaparigrahāḥ /</l>\n<l>jīvanauṣadhayo jātāḥ smarasyeva savigrahāḥ // KAvk_6.160 //</l>\n</lg>\n\n<lg>\n<l>tāstamūcuḥ samunmīladvilāsahasitatviṣaḥ /</l>\n<l>dadatya iva karpūraṃ premopāyanatām puraḥ // KAvk_6.161 //</l>\n</lg>\n\n<lg>\n<l>aho dhanyā vayaṃ yāsāṃ sadguṇālakṛtākṛtiḥ /</l>\n<l>svayaemvābhigamyo 'pi bhavānadyāgato gṛham // KAvk_6.162 //</l>\n</lg>\n\n<lg>\n<l>vidheṣaḥ kasya pīyūṣe candane kasya vāruciḥ /</l>\n<l>indau mandādaraḥ ko vā sādhuḥ kasya na saṃmataḥ // KAvk_6.163 //</l>\n</lg>\n\n<lg>\n<l>strīṇāṃ yadyapi saubhāgyabhaṅgāya praṇayaḥ svayam /</l>\n<l>kramastvaddarśanenaiva tathāpi mukharīkṛtāḥ // KAvk_6.164 //</l>\n</lg>\n\n<lg>\n<l>idaṃ ca kinnarapuraṃ vayaṃ ca praṇayārpitāḥ /</l>\n<l>ratnaṃ ca saubhāṣaṇikaṃ sādho svādhīnameva te // KAvk_6.165 //</l>\n</lg>\n\n<lg>\n<l>iti tāsāṃ vacaḥ śrutvā supriyaḥ praṇayocitam /</l>\n<l>uvāca sattvadhavalāṃ diśan daśanacandrikām // KAvk_6.166 //</l>\n</lg>\n\n<lg>\n<l>bahumānāspadaṃ kasya nedaṃ saṃbhāṣaṇāmṛtam /</l>\n<l>ātmano 'pyādarasthānam bahvatībhiḥ kṛtādaraḥ // KAvk_6.167 //</l>\n</lg>\n\n<lg>\n<l>ślāghyaṃ darśanamevedaṃ tatrāpyayamanugrahaḥ /</l>\n<l>muktālatāstāpaharāḥ kiṃ punaścandanokṣitāḥ // KAvk_6.168 //</l>\n</lg>\n\n<lg>\n<l>evaṃ vidhānām svacchānāmaindavīnāmiva tviṣām /</l>\n<l>ākṛtīnām samucitā rucirā lokavṛttayaḥ // KAvk_6.169 //</l>\n</lg>\n\n<lg>\n<l>aucityacārucaritaṃ prasādaviśadaṃ manah /</l>\n<l>vātsalyapeśalā vāṇī na kasyādarabhūmayaḥ // KAvk_6.170 //</l>\n</lg>\n\n<lg>\n<l>gṛhīto 'smābhirācāraḥ pūjāparikarocitah /</l>\n<l>ātmārpaṇaṃ kulāntaṃ vaḥ parāyattā hi yoṣitaḥ // KAvk_6.171 //</l>\n</lg>\n\n<lg>\n<l>kanyābhāvādapakrāntā yūyaṃ paraparigrahāḥ /</l>\n<l>viśrambheṇa bhagiṇyo me jananyaḥ snehagauravāt // KAvk_6.172 //</l>\n</lg>\n\n<lg>\n<l>paravittaṃ viṣaṃ yeṣāṃ jananyaścānyayoṣitaḥ /</l>\n<l>parahiṃsātmahiṃsauva pakṣāsteṣāṃ niratyayāḥ // KAvk_6.173 //</l>\n</lg>\n\n<lg>\n<l>pauśunyāsatyapāruṣyabhinnavādojjhitaṃ vacaḥ /</l>\n<l>sadaiva vadane yeṣām teṣām sarvāśiṣā diśaḥ // KAvk_6.174 //</l>\n</lg>\n\n<lg>\n<l>abhidhyārahitaṃ ceto vyāpāraparivarjitam /</l>\n<l>mithyādṛṣṭivihīnaṃ ca yeṣāṃ te satpathaṃ śritāḥ // KAvk_6.175 //</l>\n</lg>\n\n<lg>\n<l>daśākuśalamārgebhyo nirgatānāṃ nisargataḥ /</l>\n<l>ete kuśalavargasya mārgāḥ svarge nirargalāḥ // KAvk_6.176 //</l>\n</lg>\n\n<lg>\n<l>dhīreva dhanyaṃ dhanamunnatānāṃ vidyaiva cakṣurvijitendriyāṇām /</l>\n<l>dayaiva puṇyaṃ puruṣottamānāṃ ātmaiva tīrthaṃ śucimānasānām // KAvk_6.177 //</l>\n</lg>\n\n<lg>\n<l>evaṃvidho 'yaṃ guṇasaṃniveśaḥ śīlena vaimalyamupaiti puṃsām /</l>\n<l>sadratnamuktānikarātiritaṃ śīlaṃ satāmābharaṇaṃ vadanti // KAvk_6.178 //</l>\n</lg>\n\n<lg>\n<l>ityuktamākarṇya guṇānurūpaṃ sattvārthinā tena jitendriyeṇa /</l>\n<l>tuṣṭāstamūcurbhuvi candralokaṃ tāḥ kautukāyaivamukhaiḥ sṛjantyaḥ // KAvk_6.179 //</l>\n</lg>\n\n<lg>\n<l>maṇerivānarghaguṇojjvalasya dṛṣṭaiva sādhorucitā ruciste /</l>\n<l>yayaiva maulau hṛdaye śrutau ca sadbhiḥ sadaivābharaṇīkṛto 'si // KAvk_6.180 //</l>\n</lg>\n\n<lg>\n<l>maṇirmahārhaḥ prathitaprabhāvaḥ pragṛhyatāmātmasamastvayāyam /</l>\n<l>dhvajārpito varṣati yojanānāṃ sahasramevārthisamīhitaṃ yaḥ // KAvk_6.181 //</l>\n</lg>\n\n<lg>\n<l>uktveti ratnapravaraṃ taruṇyastasmei dadurmūrtamiva prasādam /</l>\n<l>ādāya taṃ ca praṇayopacāraṃ so 'pi dvitīyaṃ puramāpa raupyam // KAvk_6.182 //</l>\n</lg>\n\n<lg>\n<l>tatrādarāttaddviguṇābhireva sa pūjitah kinnarakāminībhiḥ /</l>\n<l>krameṇa tenaiva viśuddhabuddhirlebhe maṇiṃ taddviguṇaprabhāvam // KAvk_6.183 //</l>\n</lg>\n\n<lg>\n<l>* * * * * * * * * * * * * * * * /</l>\n<l>* * * * * * * * * * * * * * * * // KAvk_6.184 //</l>\n</lg>\n\n<lg>\n<l>prāptaśca taṃ ratnamayaṃ caturthaṃ puraṃ tataḥ sarvapurādhikaści /</l>\n<l>so 'bhyarthitastaddviguṇābhiragre guṇādhikaḥ kinnarasundarībhiḥ // KAvk_6.185 //</l>\n</lg>\n\n<lg>\n<l>tathaiva saddharmakathāprasaṅgaistātoṣitāstena susaṃyatena /</l>\n<l>utphullanītpaladāmadīrghakaṭākṣavikṣiptakarāstamūcuḥ // KAvk_6.186 //</l>\n</lg>\n\n<lg>\n<l>bhrātāsti naḥ kinnararājavaṃśaratnākarendurbadarābhidhānaḥ /</l>\n<l>tasyāspadaṃ dvīpamidaṃ mahārhaṃ svanāmacihnaṃ prathitaṃ samṛddhyā // KAvk_6.187 //</l>\n</lg>\n\n<l>ratnaṃ cedam niyamavidhinā poṣadhākhyavratena nyastaṃ bhāsvatkiraṇanikaraṃ puṇyabhājāṃ prayatnāt varṣatyeva sthiraparahitavyāptaye gṛhyatām tat // KAvk_6.188 //</l>\n\n<lg>\n<l>ityutpāṭyāmarataruphalaṃ sādaraṃ sundarībhiḥ</l>\n<l>premoddāmapraṇayasubhagaṃ dattamāsādya ratnam /</l>\n<l>bālāhākhyaṃ vijitapavanaṃ taṃ prakṛṣṭaṃ turaṅgaṃ</l>\n<l>so 'pyāruhya svanagaramagāllabdhamārgopadeśaḥ // KAvk_6.189 //</l>\n</lg>\n\n<lg>\n<l>tasmin kāle vipulakuśalaiḥ svargamārgaṃ prayāte</l>\n<l>vārāṇasyāṃ viśadayaśasi kṣmāpatau brahmadatte /</l>\n<l>śrīmān sarvapraṇayiphaladaḥ supriyaḥ pauramukhyair</l>\n<l>lokatrāṇe vinihitamatirdharmarājye 'bhiṣiktaḥ // KAvk_6.190 //</l>\n</lg>\n\n<lg>\n<l>tataḥ śiraḥsnānavidhikrameṇa tatpañcadaśyām dhvajamūrdhni ratnam /</l>\n<l>sa poṣadhopoṣita eva dhṛtvā cakāra viśvaṃ paripūrṇakāmam // KAvk_6.191 //</l>\n</lg>\n\n<lg>\n<l>kṛtvā yātrām parahitaphalāṃ vatsarāṇām śatena</l>\n<l>sthitvā rājye mahati nikhilaṃ pūrayitvā ca lokam /</l>\n<l>putraṃ dhṛtvā narapatipade prāpya sarvopaśāntiṃ</l>\n<l>tattvajño 'sau kimapi paramaṃ brahmabhāvaṃ jagāma // KAvk_6.192 //</l>\n</lg>\n\n<lg>\n<l>syurete dasyavaḥ sarve pūrvaṃ ye pūritā mayā /</l>\n<l>ratnadrīpābhigamane tasmin supriyajanmani // KAvk_6.193 //</l>\n</lg>\n\n<lg>\n<l>iti śāstā svavṛttāntakathayā vidadhe vibhuḥ /</l>\n<l>dānavīryopadeśena bhikṣūṇāmanuśāsanam // KAvk_6.194 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ badaradvīpayātrāvadānaṃ nāma ṣaṣṭhaḥ pallavaḥ //</p>\n\n<p>7. muktālatāvadānam /</p>\n\n<lg>\n<l>kuślapraṇidhānaśuddhadhānmāṃ vimalālokavivekabodhakānām /</l>\n<l>parikīrtanamātrameva yeṣāṃ bhavamohāpahatesta eva dhanyāḥ // KAvk_7.1 //</l>\n</lg>\n\n<lg>\n<l>purā parṣatsahasrāṇāṃ nyagrodhopavanasthitiḥ /</l>\n<l>kapilākhye pure cakre bhagavān dharmadeśanām // KAvk_7.2 //</l>\n</lg>\n\n<lg>\n<l>amandānandasaṃdohasyandi candanaśītalam /</l>\n<l>tasya vāgamṛtaṃ dhanyāḥ kṛtāṅjalipuṭāḥ papuḥ // KAvk_7.3 //</l>\n</lg>\n\n<lg>\n<l>rājā śuddhodanastatra dharmaśravaṇasaṃgame /</l>\n<l>puṇyopadeśasalilairlebhe vaimalyanirvṛtim // KAvk_7.4 //</l>\n</lg>\n\n<lg>\n<l>atha tatra mahānāmā śākyarājakulodbhavaḥ /</l>\n<l>dharmopadeśamākarṇya prātaḥ svagṛhamabravīt // KAvk_7.5 //</l>\n</lg>\n\n<lg>\n<l>aho nu bhagavān buddho dharmaḥ saṃghaśca siddhaye /</l>\n<l>buddhotpādo 'yamasmākaṃ nirvāṇāya mahāphalaḥ // KAvk_7.6 //</l>\n</lg>\n\n<lg>\n<l>upadeśaviśeṣāptānirvṛtestasya tadvacaḥ /</l>\n<l>śrutvā śaśiprabhā patnī praṇayāttamabhāṣataḥ // KAvk_7.7 //</l>\n</lg>\n\n<lg>\n<l>anugrāhyā bhagavataḥ puruṣāḥ puṇyabhāginah /</l>\n<l>nindyāstadupadeśānāmanarhā yoṣito vayam // KAvk_7.8 //</l>\n</lg>\n\n<lg>\n<l>iti jāyāvacaḥ śrutvā sa jagāda jagadguroḥ /</l>\n<l>bhadre bhagavato nāsti bhedaḥ kāruṇyadarśane // KAvk_7.9 //</l>\n</lg>\n\n<lg>\n<l>samā sarvatra bhā bhānoḥ samā vṛṣṭiḥ payomucaḥ /</l>\n<l>samā bhagavato dṛṣṭiḥ sarvasattvānukampinaḥ // KAvk_7.10 //</l>\n</lg>\n\n<lg>\n<l>mahāprajāpatervākyādaparāhṇakṣaṇaṃ tapaḥ /</l>\n<l>śuddhodanaḥ karotyeva rājā bahgavato 'ntike // KAvk_7.11 //</l>\n</lg>\n\n<lg>\n<l>iti patyuḥ priyagirā vṛtā śākyāṅganāgaṇaiḥ /</l>\n<l>yācane tadbhagavatah sā puṇyopavanaṃ yayau // KAvk_7.12 //</l>\n</lg>\n\n<lg>\n<l>sā satvakusumaṃ tatra taṃ dadarśa mahāphalam /</l>\n<l>praśamāmṛtasaṃsiktaṃ karuṇākalpapādapam // KAvk_7.13 //</l>\n</lg>\n\n<lg>\n<l>lateva pavanānamrā taṃ dūrāt praṇanāma sā /</l>\n<l>lobheneva parityakrā cyutakarṇotpalacchalāt // KAvk_7.14 //</l>\n</lg>\n\n<lg>\n<l>vilokya kāñcanaruciṃ ratnabhūṣaṇabhūṣitām /</l>\n<l>ānandanāmā bhikṣustāmuvāca prahitodyataḥ // KAvk_7.15 //</l>\n</lg>\n\n<lg>\n<l>veṣaḥ praśamaśūnyo 'yaṃ mātarmunitapovane /</l>\n<l>darpotsikto na yuktaste viraktānāmidaṃ padam // KAvk_7.16 //</l>\n</lg>\n\n<lg>\n<l>guṇasaṃyamasiktāni mukharābhraṇānyaho /</l>\n<l>nehāstadgrahaṇaṃ yuktamitīvopadiśanti te // KAvk_7.17 //</l>\n</lg>\n\n<lg>\n<l>ityuktā tena sā tanvī vailajyavinatānanā /</l>\n<l>unmucyābharaṇaṃ sarvaṃ prāḥiṇonnijamadniram // KAvk_7.18 //</l>\n</lg>\n\n<lg>\n<l>upaviṣṭeṣu sarveṣu nirdiṣṭakuśalastataḥ /</l>\n<l>anityataivaṃ bhagavānupadeśaṃ pravakrame // KAvk_7.19 //</l>\n</lg>\n\n<lg>\n<l>mahāmohaprabhāvo 'yaṃ yena nityamanityatām /</l>\n<l>nityatāmiva manyante mūḍhā jagati jantavaḥ // KAvk_7.20 //</l>\n</lg>\n\n<lg>\n<l>asatye ramate lokaḥ satyapratyayamohitaḥ /</l>\n<l>na vetti sarvabhāvānāmabhāvānubhavāṃ sthitim // KAvk_7.21 //</l>\n</lg>\n\n<lg>\n<l>kecid vyākaraṇaiḥ pare śrutipathaistarkapravādaiḥ pare kecittantraparigrahairbahuvidhairanyaiḥ kalākauśalaiḥ /</l>\n<l>saṃsaktāḥ punaruktajanmaśaraṇau yātā sahaiva kṣayaṃ</l>\n<l>tatrāpyakṣyayalīlayā kṣaṇapadaṃ mugdhaurnibaddhā dhṛtiḥ // KAvk_7.22 //</l>\n</lg>\n\n<lg>\n<l>viṣayaviṣamāpāyaḥ kāyaḥ prapañca(ma)yāśayā</l>\n<l>kharataramarusphārākāro mohabhāvo bhavaḥ /</l>\n<l>hitabhūmi (?) tathākāryaṃ kāryaṃ vivekināṃ tathā</l>\n<l>niravadhirayaṃ dṛṣṭvā vyādhiryathā (hi) nivartate // KAvk_7.23 //</l>\n</lg>\n\n<lg>\n<l>ityādyanityasaṃskārasaṃyuktaṃ yuktamudyate /</l>\n<l>dharmopadeśakuśalaṃ vaktuṃ bhagavati svayam // KAvk_7.24 //</l>\n</lg>\n\n<lg>\n<l>ekā śākyavadhūstatra rūpasaubhāgyagarvitā /</l>\n<l>sthitā śauśavatāruṇyasaṃghau vayasi duḥsahe // KAvk_7.25 //</l>\n</lg>\n\n<lg>\n<l>muktāhāraṃ stanataṭe lolāpāṅgairmuhurmuhuḥ /</l>\n<l>āliloke yaśaḥsphārasāraṃ ratipateriva // KAvk_7.26 //</l>\n</lg>\n\n<lg>\n<l>hārāvalokinīṃ dṛṣṭvā tāmanekāgrahādasau /</l>\n<l>acintayādviraktena magatpatnī śaśiprabhā // KAvk_7.27 //</l>\n</lg>\n\n<lg>\n<l>iyaṃ dharmopadeśe 'pi capalā hāramīkṣate /</l>\n<l>bhāvānāṃ na śṛṇotyeva mūḍhā kṣaṇikatāmimām // KAvk_7.28 //</l>\n</lg>\n\n<lg>\n<l>svaṃ hāraṃ darśayitvāsyā hārotsāhaṃ harāmyaham /</l>\n<l>adhikālokanenaiva darpaḥ śāmyati dehinām // KAvk_7.29 //</l>\n</lg>\n\n<lg>\n<l>iti saṃcintya sā dāsīṃ rohikākhyāmabhāṣata /</l>\n<l>rohike gaccha me hāraṃ gṛhāt satvaramāhara // KAvk_7.30 //</l>\n</lg>\n\n<lg>\n<l>ityuktā sā tayā tatra pravṛtte dharmasaṃśrave /</l>\n<l>akālagamanodvignā niḥśvasyācintayat kṣaṇam // KAvk_7.31 //</l>\n</lg>\n\n<lg>\n<l>aho batāntarāyo 'yaṃ saṃjātaḥ kuśale mama /</l>\n<l>nāsmin śrotuṃ labhe dharmaṃ yatparāyattajīvitā // KAvk_7.32 //</l>\n</lg>\n\n<lg>\n<l>puṇyasaurabhasaṃbhārāt kīrṇakāruṇyakesarāt /</l>\n<l>mukhapadmād bhagavato dhanyaḥ prāpnoti vāṅbhadhuḥ // KAvk_7.33 //</l>\n</lg>\n\n<lg>\n<l>aho svācchandyavicchedastanubhaṅgaḥ sukhakṣayaḥ /</l>\n<l>sevā jagati jantūnāṃ duḥkhe duḥkhaparaṃparā // KAvk_7.34 //</l>\n</lg>\n\n<lg>\n<l>sevāprayāsasaṃprāptaṃ dhanamānakaṇodayam /</l>\n<l>tatpamatyuṣṇaniḥśvāsairaho kṛcchreṇa pīyate // KAvk_7.35 //</l>\n</lg>\n\n<lg>\n<l>mānaglānirguṇaglānirojaḥpunaśamaḥ śramah /</l>\n<l>prathamaṃ sevakasyaitat phalamīśvaradarśane // KAvk_7.36 //</l>\n</lg>\n\n<lg>\n<l>lauhī bandhanaśṛṅkhalā caraṇayorhelāvamānāvanī</l>\n<l>svavyāpāraniṣedhanityaniyatī nidrāsukhadrohiṇī /</l>\n<l>āśāsyasya viśālajālasaraṇiḥ satsaṅgabhogāśaniḥ</l>\n<l>mugdhānāṃ mṛgatṛṣṭikāmarumahī sevā śarīrakṣayaḥ // KAvk_7.37 //</l>\n</lg>\n\n<lg>\n<l>iti saṃcintya suciraṃ sā jagāma tadājñayā /</l>\n<l>sevāvikrītakāyānāṃ svecchāviharaṇaṃ kutaḥ // KAvk_7.38 //</l>\n</lg>\n\n<lg>\n<l>vrajantīṃ tām parapreṣyāṃ kṛpaṇāṃ karuṇākulaḥ /</l>\n<l>nirīkṣya bahgavān divyacakṣuṣācintayat kṣasṇam // KAvk_7.39 //</l>\n</lg>\n\n<lg>\n<l>asmin janmani śeṣo 'syā saṃpūrṇo jīvitāvadhiḥ /</l>\n<l>iyaṃ varākī saṃsārāduddhartavyā svayaṃ mayā // KAvk_7.40 //</l>\n</lg>\n\n<p>atha tām karmayogena vrahantīṃ sahasā pathi //</p>\n\n<l>vatsavātsalyavivaśā śṛṅgābhyāmājaghāna gauḥ // KAvk_7.41 //</l>\n\n<lg>\n<l>sā pradaghyau bhagavataḥ prasādāt tanmayasmṛtiḥ /</l>\n<l>janmāntarādhivāsena buddhālambanamānasā // KAvk_7.42 //</l>\n</lg>\n\n<lg>\n<l>aho karmormibhiḥ śīrṇe saṃsāramakarākare /</l>\n<l>janmāvarteṣu jantūnāṃ majjanonmajjanakramaḥ // KAvk_7.43 //</l>\n</lg>\n\n<lg>\n<l>puṃso lalāṭavipulopalapaṭṭikāsu niḥśarmakarmaghaṭitaprakaṭāṅkaṭaṅkaiḥ /</l>\n<l>nayastāni janmamaraṇaprasarākṣarāṇi naitāni pāṇiparimārjanayā calanti // KAvk_7.44 //</l>\n</lg>\n\n<lg>\n<l>iyaṃ karmāyattā pracuracitravaicitraracanā</l>\n<l>narāṇāṃ māyūracchadapaṭalatulyā pariṇatiḥ /</l>\n<l>yayā garbhārambhe kramanipatane vṛddhisamaye</l>\n<l>kṣaye vā nānyat prābhajata tanulekhācchavirati // KAvk_7.45 //</l>\n</lg>\n\n<lg>\n<l>saṃcintyātha puraḥ pravṛttasudaśāsannāvasannasthitiṃ prāptevāsamadāsabhāvakalanāvailakṣyaniḥ spandatām /</l>\n<l>ādhāya praṇidhānadhāmni dhavale saddharmaśuddhāṃ dhiyaṃ</l>\n<l>saṃsāre vicikitsya eva malinaṃ tatyāja sā jīvitam // KAvk_7.46 //</l>\n</lg>\n\n<lg>\n<l>tataḥ sā siṃhaladvīpe samīpe svargasaṃpadām /</l>\n<l>candralekheva dugdhābdhau divyadyutirajāyata // KAvk_7.47 //</l>\n</lg>\n\n<lg>\n<l>ādhānajanmanastasya muktāvarṣeṃ divaścyute /</l>\n<l>sābhūnmuktālatā nāma siṃhalādhipateḥ sutā // KAvk_7.48 //</l>\n</lg>\n\n<lg>\n<l>sā puṇyamiva lāvaṇyaṃ vahantī vṛddhimāgatā /</l>\n<l>lebhe vivekenāṅgānāṃ saṃtoṣamiva yaovanam // KAvk_7.49 //</l>\n</lg>\n\n<lg>\n<l>tataḥ kadācidvaṇijaḥ śrāvastīpuravāsinaḥ /</l>\n<l>makarākaramuttīrya siṃhaladvīpamāyayuḥ // KAvk_7.50 //</l>\n</lg>\n\n<lg>\n<l>te tatra rātriparyante viśrāntisukhamājaguḥ /</l>\n<l>dharmārthagāthāsaṃnaddhaprabuddhabuddhabhāṣitam // KAvk_7.51 //</l>\n</lg>\n\n<lg>\n<l>tdantaḥpuraharmyasthā śrutvaiva śravaṇāmṛtam /</l>\n<l>kimetaditi papraccha tānānāyya nṛpātmajā // KAvk_7.52 //</l>\n</lg>\n\n<lg>\n<l>te tāmūcuḥ pramuditāmidaṃ buddhasya bḥāṣitam /</l>\n<l>svabhāvārhaṃ bhagavataḥ sarvasattvānukampinah // KAvk_7.53 //</l>\n</lg>\n\n<lg>\n<l>buddhāmidhānaṃ śrutviva pulakālaṃkṛtākṛtiḥ /</l>\n<l>sā babhūva samudbhūtasaṃvidbhavyānubhāvabhūḥ // KAvk_7.54 //</l>\n</lg>\n\n<lg>\n<l>unmubhī sāmayūriva śabdaireva payomucaḥ /</l>\n<l>ka eṣa bhagavān buddha iti paparcchaḥ tān punaḥ // KAvk_7.55 //</l>\n</lg>\n\n<lg>\n<l>tataste nikhilaṃ tasyai śraddhāsaṃvardhitādarāḥ /</l>\n<l>nyavedayan puṇyamayīṃ bhagavaccaritasthitim // KAvk_7.56 //</l>\n</lg>\n\n<lg>\n<l>atha sā tatkathāvāptaprāgjanmakuśalodayā /</l>\n<l>vijñaptilekhaṃ pradadau teṣāṃ bhagavataḥ kṛte // KAvk_7.57 //</l>\n</lg>\n\n<lg>\n<l>kālena sindhumuttīrya saṃrpāptāste nijāṃ pirīm /</l>\n<l>praṇamyāvedya tadvṛttaṃ dadurlekhaṃ mahātmane // KAvk_7.58 //</l>\n</lg>\n\n<lg>\n<l>bhagavānapi sarvajñaḥ pūrvameva vibhāvya tat /</l>\n<l>muktālatāyāḥ kṛpayā svayaṃ lekhamavācayat // KAvk_7.59 //</l>\n</lg>\n\n<lg>\n<l>aho smaraṇameva te kimapi puṇyapaṇyaṃ satāṃ</l>\n<l>bhavātibahvabhaiṣajaṃ vyasanatāpatṛṣṇāpahat /</l>\n<l>bhavanmayakathākramopanatasaṃvidāsvādabhūḥ</l>\n<l>sa eṣa bhagavan mahānamṛtasaṃvibhāgo mama // KAvk_7.60 //</l>\n</lg>\n\n<lg>\n<l>iti saṃkṣiptalekhārthaṃ vibhāvya bhagavān svayam /</l>\n<l>īṣatsmitviṣā sattvaprakāśamadiśaddiśām // KAvk_7.61 //</l>\n</lg>\n\n<lg>\n<l>tataścitrakarāśakyāṃ prabhāvairanupūritām /</l>\n<l>bhagavān prāhiṇot tasyai nyastāṃ svapratimāṃ paṭe // KAvk_7.62 //</l>\n</lg>\n\n<lg>\n<l>punaḥ pravahaṇārūḍhā vaṇijaste tadājñayā /</l>\n<l>avāpya siṃhaladvīpaṃ tasyai paṭamadarśayan // KAvk_7.63 //</l>\n</lg>\n\n<lg>\n<l>hemasiṃhāsananyaste paṭe dṛṣṭvā tathāgatam /</l>\n<l>janastanmayatādhyānādekībhāvamivāyayau // KAvk_7.64 //</l>\n</lg>\n\n<lg>\n<l>adhastāllikhitaṃ tasmin puṇyaprāptamadṛśyata /</l>\n<l>tisraḥ śaraṇyā gatayaḥ pañca śikṣāpadāṇi ca // KAvk_7.65 //</l>\n</lg>\n\n<lg>\n<l>sapratītyasamutpādaḥ sānulomaviparyayaḥ /</l>\n<l>āryāṣṭāṅgastathā mārgaḥ paramāmṛtanirbharaḥ // KAvk_7.66 //</l>\n</lg>\n\n<lg>\n<l>svayaṃ bhagavatā vyastaṃ tasyopari subhāṣitam /</l>\n<l>śobhate bhāvanālīnaṃ bhrājiṣṇu kanakākṣaram // KAvk_7.67 //</l>\n</lg>\n\n<lg>\n<l>viṣamaviṣayālolavyālāvalīvalayākulāt</l>\n<l>taruṇatimirānniṣkramyāsmāt pramohamayādgṛhāt /</l>\n<l>jananamaraṇakleśāveśapravṛttapṛthivyathā</l>\n<l>vrajata śaraṇaṃ bauddhaṃ dharmaṃ na cātra bhavādbhayam // KAvk_7.68 //</l>\n</lg>\n\n<lg>\n<l>jinapratikṛtiṃ puṇyām paśyantī pārthivātmajā /</l>\n<l>anādikālopacitāṃ mumocājñānavāsanām // KAvk_7.69 //</l>\n</lg>\n\n<lg>\n<l>prāṃśuṃ kavata(?) kāñcanakāntakāyaṃ suskandhamājānubhujābhirāmam /</l>\n<l>dhyānāvadhānārthanimīlitākṣaṃ lāvaṇyadhārāyitatuṅganāsam // KAvk_7.70 //</l>\n</lg>\n\n<lg>\n<l>svabhāvabhavyaṃ pravibhāsamānaṃ pralambanirbhūṣaṇakarṇapāśam /</l>\n<l>bālapravālāruṇavalkalāṅkaṃ saṃsaktasaṃdhyābhramivāmarādrim // KAvk_7.71 //</l>\n</lg>\n\n<lg>\n<l>tviṣā diṣāṃ śīlamivādiśantaṃ ānandadānodyatavaktracandram /</l>\n<l>kṣamāguṇaṃ kṣāmiva śikṣayantaṃ puṇyocitā sā subhagaṃ vilokya // KAvk_7.72 //</l>\n</lg>\n\n<lg>\n<l>praṇāmaparyantakapolacumbikarṇotpalānāṃ parivartanena /</l>\n<l>nirasya niḥsāraśarīratṛptiṃ satyānubhāvaṃ paramaṃ prapede // KAvk_7.73 //</l>\n</lg>\n\n<lg>\n<l>srotaḥsamāpattiphalaprakāśaṃ sāsādya tatra kṣaṇalabdhabodhiḥ /</l>\n<l>vicintayantī sugataprabhāvaṃ samabhyadhādvismayaharṣabhūmiḥ // KAvk_7.74 //</l>\n</lg>\n\n<lg>\n<l>aho mahāmohatamohareṇa dūrasthitenāmi tathāgatena /</l>\n<l>prasahya bḥāsvadvapuṣārpiteyaṃ vikāsalakṣmīḥ kuśalāmbujasya // KAvk_7.75 //</l>\n</lg>\n\n<lg>\n<l>tīrṇo bahvaḥ satpraṇidhānamāptaṃ prasannamantaḥkaraṇaṃ kṣaṇena /</l>\n<l>aho nu tṛṣṇāparitāpaśāntyai samucchalantīva samāmṛtaughāḥ // KAvk_7.76 //</l>\n</lg>\n\n<lg>\n<l>ityuktvā sā bahgavate muktāratnānyupāyanam /</l>\n<l>vitīrya saṃghapūjāyāṃ visasarja vaṇigjanam // KAvk_7.77 //</l>\n</lg>\n\n<lg>\n<l>te mahodadhimuttīrya prāptā bahgavato 'ntikam /</l>\n<l>tanmuktāratnanikaraṃ praṇamyāsmai nyavedayan // KAvk_7.78 //</l>\n</lg>\n\n<lg>\n<l>vaṇigbhiḥ kathitāṃ śrutvā tatkathāṃ tatra bhikṣuṇā /</l>\n<l>ānandanāmnā pṛṣṭho 'tha babhāṣe bhagavān jinaḥ // KAvk_7.79 //</l>\n</lg>\n\n<lg>\n<l>yāsau purā rohitākhyā dāsī śākyagṛhe 'bahvat /</l>\n<l>saiva muktālatā jātā satkarmapraṇidhānataḥ // KAvk_7.80 //</l>\n</lg>\n\n<lg>\n<l>abhūnmahādhano nāma vārāṇasyāṃ vaṇik purā /</l>\n<l>tasya ratnavatī nāma patnī puṇyocitābhavat // KAvk_7.81 //</l>\n</lg>\n\n<lg>\n<l>sā patyau pañcatāṃ yāte niḥputrā stūpaśekhare /</l>\n<l>pūjāṃ kṛtvā mahāhārāṃ bhaktiyuktā nyavedayat // KAvk_7.82 //</l>\n</lg>\n\n<lg>\n<l>tena puṇyavipākena siṃhalādhipateḥ sutā /</l>\n<l>jātā muktālatā saiva prātā ca parinirvṛtim // KAvk_7.83 //</l>\n</lg>\n\n<lg>\n<l>saiva janmani cānyasminnairvaryamadamohitā /</l>\n<l>pūjādhikṣepadakṣābhūddhāsī tenātivatsaram // KAvk_7.84 //</l>\n</lg>\n\n<lg>\n<l>janmabhūmau janenātpaṃ yadyatkarma śubhāśubham /</l>\n<l>tasya tasya sa tadrūpaṃ bhuṅkte pariṇataṃ phalam // KAvk_7.85 //</l>\n</lg>\n\n<lg>\n<l>nikhilakuśalamūlā kīrtipuṣpojjvalaśrīḥ</l>\n<l>śubhaphalabharasūrirdharmavallī narāṇām /</l>\n<l>bhavati ca viṣavallī kilbiṣakleśamūla-</l>\n<l>bhramanipatanamohānantasaṃtāpahetuḥ // KAvk_7.86 //</l>\n</lg>\n\n<lg>\n<l>saṃtapte 'smin kharataramaruṣphārasaṃsāramārge</l>\n<l>pāpaṃ punyaṃ tyajata janatāḥ saktatīvrānutāpam /</l>\n<l>puṇyaṃ puṇyaṃ kuruta satataṃ puṇyapīyūṣasiktāḥ</l>\n<l>puṇyacchāyātarutalabhuvaḥ śītalāḥ puṇyabhājām // KAvk_7.87 //</l>\n</lg>\n\n<lg>\n<l>iti satpraṇidhānasya phalaṃ kathayatā svayam /</l>\n<l>bhikṣūṇāmupadeśo 'yaṃ bhaktyai bhagavatā kṛtaḥ // KAvk_7.88 //</l>\n</lg>\n\n<p>iti kṣemendraviracitāyām bodhisattvāvadānakalpatāyāṃ muktālatāvadānaṃ nāma saptamaḥ pallavaḥ //</p>\n\n<p>8. śrīguptāvadānam /</p>\n\n<lg>\n<l>kṛtāpakāre 'pi kṛpākulāni krūre 'pyalaṃ pallavakomalāni /</l>\n<l>dveṣoṣmatapte 'pyatiśītalāni bhavanti cittāni sadāśayānām // KAvk_8.1 //</l>\n</lg>\n\n<lg>\n<l>purā surapurodāre pure rājagṛhābhidhe /</l>\n<l>śrīguptākhyo gṝhapatirbabhūva dhandopamaḥ // KAvk_8.2 //</l>\n</lg>\n\n<lg>\n<l>dṛptaḥ sujanavidveṣī guṇeṣu viratādaraḥ /</l>\n<l>sadā dhanamadādhmātaḥ sā jahāsa matiṃ satām // KAvk_8.3 //</l>\n</lg>\n\n<lg>\n<l>kaṭhine 'ṣvativakreṣu śūnyeṣu mukhareṣu ca /</l>\n<l>śankheṣviva khaleṣveva lakṣmīrdākṣiṇyamāśritā // KAvk_8.4 //</l>\n</lg>\n\n<lg>\n<l>taṃ kadācit gururjñātiputraḥ kṣapaṇakaḥ khalah /</l>\n<l>mithaḥ svairakathāsaktaḥ puṇyadveṣādabhāṣata // KAvk_8.5 //</l>\n</lg>\n\n<lg>\n<l>ya eṣa gṛdhrakūṭākhye girau bhikṣuśatairvṛtaḥ /</l>\n<l>sarvajñakīrtiḥ sugatāstrijagatpūjyatāṃ gataḥ // KAvk_8.6 //</l>\n</lg>\n\n<lg>\n<l>naivāsya pratibhāṃ kāṃcid bhavyāmupalabḥāmahe /</l>\n<l>nītaḥ kiṃ tūnnatiṃ mūrkhairbahgavān bhagavāniti // KAvk_8.7 //</l>\n</lg>\n\n<lg>\n<l>avicāyava satataṃ paroktamanubhāṣate /</l>\n<l>gatānugatikaḥ prāyaḥ prasiddhasaraṇau janaḥ // KAvk_8.8 //</l>\n</lg>\n\n<lg>\n<l>vratādiniyamastasya dambha eva vibhāvyate /</l>\n<l>aśnāti maunakṛt matsyānekapādavrato bakaḥ // KAvk_8.9 //</l>\n</lg>\n\n<lg>\n<l>tasmaāt tasyopahāsāya kriyatām kāpi vajṇcanā /</l>\n<l>māyāmohito dhūrtānām paro 'pi parituṣyati // KAvk_8.10 //</l>\n</lg>\n\n<lg>\n<l>iti tenoktamākarṇya śrīguptaḥ karkmamohitaḥ /</l>\n<l>patituṃ pāpaśvabhreṣu yuktyā tadupadiṣṭayā // KAvk_8.11 //</l>\n</lg>\n\n<lg>\n<l>pradīptakhadirāṅgārapūrṇāṃ gūḍhāṃ khadāṃ gṛhe /</l>\n<l>kṛtvā saviṣamannaṃ ca yayau bhagavato 'ntikam // KAvk_8.12 //</l>\n</lg>\n\n<lg>\n<l>tena mithyāvihitayā bhaktyā bhoktuṃ nimantritaḥ /</l>\n<l>vijñāya sarvaṃ sarvajñastatheti prāha sasmitaḥ // KAvk_8.13 //</l>\n</lg>\n\n<lg>\n<l>viṣagniyogakupitām patnīṃ saddharmavādinīm /</l>\n<l>gṛhe babandha śrīguptaḥ śaṅkito mantraviśravāt // KAvk_8.14 //</l>\n</lg>\n\n<lg>\n<l>atha vijñātavṛtto 'pi bhagavān svayamāyayau /</l>\n<l>vandyamāno jagadvandyaiścaturmukhamukhaiḥ suraiḥ // KAvk_8.15 //</l>\n</lg>\n\n<lg>\n<l>śrīguptasya tamārambhaṃ vivedaṃ nagare janaḥ /</l>\n<l>dikṣu dhāvati pāpānāṃ suguptamapi pātamak // KAvk_8.16 //</l>\n</lg>\n\n<lg>\n<l>tataḥ kaścit samabhyetya bhagavantamupāsakaḥ /</l>\n<l>uvāca caraṇālīnāścintayan dahanaṃ viṣam // KAvk_8.17 //</l>\n</lg>\n\n<lg>\n<l>mithyānamrah priyālāpī guḍhavahniviṣānnadaḥ /</l>\n<l>parihāryaḥ prayatnena bhagavanneṣa durjanah // KAvk_8.18 //</l>\n</lg>\n\n<lg>\n<l>kuryādanārye nāśvāsi kāryaṃ mādhuryamāśriye /</l>\n<l>antracchedī vigīrṇo hi madhudigdhamukhaḥ kṣuraḥ // KAvk_8.19 //</l>\n</lg>\n\n<lg>\n<l>nānyastutiṃ guṇadveṣī sahate guṇinām khalaḥ /</l>\n<l>santastuṣyanti yenaiva tenakupyanti durjanāḥ // KAvk_8.20 //</l>\n</lg>\n\n<lg>\n<l>tvayi lokatraye netraśatapatravikāśini /</l>\n<l>asya rāhoḥ padaṃ prāpte nāndhībhavati kiṃ jagat // KAvk_8.21 //</l>\n</lg>\n\n<lg>\n<l>tacchrutvā bhagavānūce kiṃcit smitasitāṃśubhiḥ /</l>\n<l>tannikārogratimiraṃ dūrāt pariharanniva // KAvk_8.22 //</l>\n</lg>\n\n<lg>\n<l>na mamāṅgaṃ spṛśatyagniḥ prabahvatyapi vā viṣam /</l>\n<l>paradveṣadaridrāṇāṃ doṣo 'pi nirupadravaḥ // KAvk_8.23 //</l>\n</lg>\n\n<lg>\n<l>aroṣaśītalaṃ cetaḥ siktaṃ yasya śamāmṛtaiḥ /</l>\n<l>kiṃ karotyanalastasya viṣaṃ vā viṣayadviṣaḥ // KAvk_8.24 //</l>\n</lg>\n\n<lg>\n<l>viṣāyate tu pīyūṣaṃ kusumaṃ kuliśāyate /</l>\n<l>dveṣadoṣottarasyaiva candanaṃ dahanāyate // KAvk_8.25 //</l>\n</lg>\n\n<lg>\n<l>tiryagyonigatasyāpi bodhisattvapadāsthiteḥ /</l>\n<l>kāruṇyamaitrīyuktasya nāgnirdahati vigraham // KAvk_8.26 //</l>\n</lg>\n\n<lg>\n<l>purā kaliṅganṛpatiḥ khaṇḍadvīpābhidhāvanīm /</l>\n<l>dadāha mṛgasaṃghānām saṃkṣepe sa samudyataḥ // KAvk_8.27 //</l>\n</lg>\n\n<lg>\n<l>kānane jvalite tasminnekastittiriśāvakaḥ /</l>\n<l>maitryā bodhiṃ samālambya dahanapraśamaṃ vyaghāt // KAvk_8.28 //</l>\n</lg>\n\n<lg>\n<l>tasmādadrohamanasāṃ na bhayaṃ vidyate kkacit /</l>\n<l>śrūyatāṃ sattvasaṃpatteridamanyacca kautukam // KAvk_8.29 //</l>\n</lg>\n\n<lg>\n<l>avṛṣṭiviṣame kāle muneḥ kasyacidāśrame /</l>\n<l>manuṣyasadṛśālāpaḥ śaśakaḥ suciraṃ sthitaḥ // KAvk_8.30 //</l>\n</lg>\n\n<lg>\n<l>kṣutkṣāmaṃ munimālokya phalamūlaparikṣayāt /</l>\n<l>uvācācalasaṃkalpastadvyathāvyathitāśayaḥ // KAvk_8.31 //</l>\n</lg>\n\n<lg>\n<l>bhagavan mam māṃsānāṃ saṃprati prāṇavartanam /</l>\n<l>kriyatāṃ rakṣaṇīyaṃ tat śarīraṃ dharmasādhanam // KAvk_8.32 //</l>\n</lg>\n\n<lg>\n<l>ityuktvā dāvaśeṣāgnau vikṣepa śahskastanum /</l>\n<l>vāryamāṇo 'pi yatnena praṇayānmuninā muhyuḥ // KAvk_8.33 //</l>\n</lg>\n\n<lg>\n<l>tasya sattvaprabhāveṇa jvalajjvālākulo 'nalaḥ /</l>\n<l>prayayau majṇjuśiñjānabhramarāmbhojakhaṇḍatām // KAvk_8.34 //</l>\n</lg>\n\n<lg>\n<l>so 'pi divyavapustatra kamale mahati sthitaḥ /</l>\n<l>praṇamyamāno munirbhirvidadhe dharmadeśanām // KAvk_8.35 //</l>\n</lg>\n\n<lg>\n<l>iti bodhipravṛttānāṃ na vahnerna viṣādbhayam /</l>\n<l>bhagavān kathayitveti śrīguptabhavanaṃ yayau // KAvk_8.36 //</l>\n</lg>\n\n<lg>\n<l>tatra tena praviśyaiva nikṣipte dakṣiṇe pade /</l>\n<l>babhūvāgnikhadā mañjuguñjadbhṛṅgasarojinī // KAvk_8.37 //</l>\n</lg>\n\n<lg>\n<l>dṛṣṭvopaviṣṭaṃ śrīguptastaṃ sarorihavistare /</l>\n<l>taddṛṣṭinaṣṭakāluṣyaḥ provācaḥ caraṇānataḥ // KAvk_8.38 //</l>\n</lg>\n\n<lg>\n<l>bhagavan mama pāpasya kṣantavyo 'yaṃ vyatikramaḥ /</l>\n<l>mohāndhapatite rucyaṃ kāruṇyamadhikaṃ satām // KAvk_8.39 //</l>\n</lg>\n\n<lg>\n<l>mamākalyāṇamitreṇa yo 'yaṃ pāpapathe kṛtaḥ /</l>\n<l>upadeśaḥ pramoheṇa tatra trāṇaṃ bhavatsmṛtiḥ // KAvk_8.40 //</l>\n</lg>\n\n<lg>\n<l>viṣadigdharasaṃ sarvaṃ bhojyaṃ te kalpitaṃ mayā /</l>\n<l>aho mamaiva saṃkrāntaṃ paścāttapamayaṃ viṣam // KAvk_8.41 //</l>\n</lg>\n\n<lg>\n<l>iti bruvāṇaṃ śrīguptaṃ sāśrunetraṃ kṛpānidhiḥ /</l>\n<l>dṛṣṭvā babhāṣe bhagavān bhikṣusaṃghasya śṛṇyavataḥ // KAvk_8.42 //</l>\n</lg>\n\n<lg>\n<l>viṣādaṃ mā kṛthāḥ sādho na vayaṃ vimukhāstvayi /</l>\n<l>ghoravairaviṣatyāgānnaivāsmāstapate viṣam // KAvk_8.43 //</l>\n</lg>\n\n<lg>\n<l>vārāṇasyāṃ purā śrīmān brahmadatto 'bhavannṛpaḥ /</l>\n<l>abhūdanupamā nāṃ atasya prāṇasamāśrayā // KAvk_8.44 //</l>\n</lg>\n\n<lg>\n<l>suvarṇabhāsasaṃjñasya tatpurāntavanasthiteḥ /</l>\n<l>ravaṃ mayūrarājasya sā kadācidathāśṛṇot // KAvk_8.45 //</l>\n</lg>\n\n<lg>\n<l>sā tasya śadamākarṇya veṇuvīṇāsvanopamam /</l>\n<l>kimetaditi papraccha naranāthaṃ sakautukā // KAvk_8.46 //</l>\n</lg>\n\n<lg>\n<l>rājovāca vanānte 'sminnasti ratnacchadaḥ śikhī /</l>\n<l>madhuraṃyojanavyāpi yasyaitat kaṇṭhakūjitam // KAvk_8.47 //</l>\n</lg>\n\n<lg>\n<l>iti bruvāṇo nṛpatistatsaṃdarśanamarthitaḥ /</l>\n<l>premaprayatnaiḥ preyasyā prahasan punarabravīt // KAvk_8.48 //</l>\n</lg>\n\n<lg>\n<l>darśanaṃ durlabhaṃ mugdhe tadvidhādbhutarūpiṇaḥ /</l>\n<l>tathāpi yadi nirbandhaḥ kriyate tatpariśramaḥ // KAvk_8.49 //</l>\n</lg>\n\n<lg>\n<l>ityuktvā nṛpatistasya grahaṇe jālajīvinaḥ /</l>\n<l>vyasṛjat tasya saṃrpāptyaiḥ vidhāya vadhasaṃvidam // KAvk_8.50 //</l>\n</lg>\n\n<lg>\n<l>vaśīkṛto na vettyeva mohādakṣiparīkṣayā /</l>\n<l>anurāgāhataḥ strībhirakarmāṇyapi kāryate // KAvk_8.51 //</l>\n</lg>\n\n<lg>\n<l>prāptānām praṇayāt patnyāḥ prauḍhāyāḥ pādapīṭhatām /</l>\n<l>īrṣyayaiva vinaśyanti dhīdhṛtismṛtikīrtayaḥ // KAvk_8.52 //</l>\n</lg>\n\n<lg>\n<l>tataḥ śākunikairnyastāḥ pāśabandhāḥ pade pade /</l>\n<l>prabhāvādbarhirājasy vyaśīryantaiva saṃtatam // KAvk_8.53 //</l>\n</lg>\n\n<lg>\n<l>duḥkhitān yatnavaiphalyādbhītān nṛpatiśāsanāt /</l>\n<l>mayūrarājastān dṛṣṭvā karuṇākulatāṃ yayau // KAvk_8.54 //</l>\n</lg>\n\n<lg>\n<l>so 'cintayadaho bhītāḥ kṣmāpateḥ śrūraśāsanāt /</l>\n<l>madbandhane visaṃvādādvarākā jālajīvinah // KAvk_8.55 //</l>\n</lg>\n\n<lg>\n<l>saṃcintya kṛpayā spaṣṭagbhirvisṛjya tān /</l>\n<l>nṛpamānāyya tadveśma tenaiva sahito yayau // KAvk_8.56 //</l>\n</lg>\n\n<lg>\n<l>sa tatrāntaḥpure nityaṃ sabhāryeṇa mahībhujā /</l>\n<l>pūjyamānaḥ paricayāduvāsa vihitādaraḥ // KAvk_8.57 //</l>\n</lg>\n\n<lg>\n<l>snigdhaśyāmāmbudatviṣā sunīlamaṇiveśmasu /</l>\n<l>citrapatrarucā cakre saṃsaktendrāyudhabhamam // KAvk_8.58 //</l>\n</lg>\n\n<lg>\n<l>atha digjayayātrāyām kadācidvasudhādhipaḥ /</l>\n<l>yayau tadupacārāya devīmādiśya sādaraḥ // KAvk_8.59 //</l>\n</lg>\n\n<lg>\n<l>tataścānupamā devī patyau yāte pramādinī /</l>\n<l>rūpayauvanadarpāndhā nāluloke kulasthitim // KAvk_8.60 //</l>\n</lg>\n\n<lg>\n<l>taruṇaṃ prekṣya rāgiṇyāstasyāḥ kandarpaviplave /</l>\n<l>bhūyaḥ pralambhabhīteva lajjā dūrataraṃ yayau // KAvk_8.61 //</l>\n</lg>\n\n<lg>\n<l>malinaḥ kuṭilastīkṣṇaḥ karṇasaṃsparśanocitaḥ /</l>\n<l>capalaścapalākṣīṇāṃ sudṛśāṃ sadṛśaḥ kramaḥ // KAvk_8.62 //</l>\n</lg>\n\n<lg>\n<l>vividhonmādakāriṇyaḥ saṃsāramakarākare /</l>\n<l>caranti prāṇahāriṇyaḥ kālakūṭacchadāḥ striyaḥ // KAvk_8.63 //</l>\n</lg>\n\n<lg>\n<l>kusumāt sukumārasya krūrasya krakacādapi /</l>\n<l>ko jānāti paricchedaṃ strīṇāṃ citrasya cetasaḥ // KAvk_8.64 //</l>\n</lg>\n\n<lg>\n<l>pracarantīṃ priyāṃ kaṇṭhe kṛtvā ye yānti nirvṛtim /</l>\n<l>śītalāṃ vimalāṃ snigdhāṃ khaṅgadhārāṃ pibanti te // KAvk_8.65 //</l>\n</lg>\n\n<lg>\n<l>sācintayat sthitaḥ śalyamayamantaḥpure mama /</l>\n<l>mayūrarājaḥ śīlajñaḥ puruṣālāpaveṣṭitaḥ // KAvk_8.66 //</l>\n</lg>\n\n<lg>\n<l>kathayiṣyatyavaśyaṃ me vṛttameṣa mahīpateḥ /</l>\n<l>nindyaṃ karma kṛtaṃ tāvadadhunā kiṃ karomyaham // KAvk_8.67 //</l>\n</lg>\n\n<lg>\n<l>āstāṃ parijñātatattvo marmajño 'sau vidagdhadhīḥ /</l>\n<l>jātā me kṛtapāpāyāḥ śaṅkā niścetaneṣvapi // KAvk_8.68 //</l>\n</lg>\n\n<lg>\n<l>iti saṃcintya sā t asya saviṣaṃ bhojanaṃ dadau /</l>\n<l>rāgamattāḥ khalāyattāḥ kiṃ kiṃ kurvanti na striyaḥ // KAvk_8.69 //</l>\n</lg>\n\n<lg>\n<l>tayopācaryamāṇasya saviṣaiḥ pānabhojanaiḥ /</l>\n<l>vivṛddhā barhirājasya ruruce rucirā ruciḥ // KAvk_8.70 //</l>\n</lg>\n\n<lg>\n<l>svasthamālokya taṃ devī rahasyodbhedaśaṅkitā /</l>\n<l>śanaiḥ śokāmayagrasyā trasyā tatyāja jīvitam // KAvk_8.71 //</l>\n</lg>\n\n<lg>\n<l>evaṃ tasya viṣeṇāpi naiva glānirajāyata /</l>\n<l>mahatāṃ cittavaimalyaṃ nirviṣaṃ kurute viṣam // KAvk_8.72 //</l>\n</lg>\n\n<lg>\n<l>rāgo viṣaṃ viṣaṃ moho dveṣaśca viṣamaṃ viṣam /</l>\n<l>buddho dharmastathā saṃghaḥ satyaṃ ca paramāmṛtam // KAvk_8.73 //</l>\n</lg>\n\n<lg>\n<l>ghoraṃ viṣaṃ sṛjati mohamahāmburāśiḥ ghoraṃ viṣaṃ sṛjati rāgamahoragaśca /</l>\n<l>ghoraṃ viṣaṃ sṛjati vairavanāvaniśca janmakramo 'sti viṣamasya viṣasya nānyaḥ // KAvk_8.74 //</l>\n</lg>\n\n<lg>\n<l>adharmakāmaḥ kṛtavānevamevānyajanmani /</l>\n<l>śrīgupto 'gnikhadāṃ sāpi tasyābhūtsahadharmiṇī // KAvk_8.75 //</l>\n</lg>\n\n<lg>\n<l>ityuktvā bhagavān samyakkaruṇālokanāmbubhiḥ /</l>\n<l>cakāra vītarajasaṃ śrīguptaṃ śāsanonmukham // KAvk_8.76 //</l>\n</lg>\n\n<lg>\n<l>kalitakuśalaḥ śrīgupto 'tha prakāśapadāptaye</l>\n<l>śaraṇagamanānyeva trīṇi smaran vimalasmṛtiḥ /</l>\n<l>jinaparicayāt puṇyaṃ lebhe satām hi vilokanaṃ</l>\n<l>bhavati mahate kalyāṇāya pramodasukhāya ca // KAvk_8.77 //</l>\n</lg>\n\n<lg>\n<l>śrīguptasya nikārakilbiṣajuṣo 'pyajñānamohāpahaḥ</l>\n<l>kṛtvāvaśyamanugraheṇa bhagavān kāruṇyapuṇyodyataḥ /</l>\n<l>bhikṣūṇāṃ bhavasaṃkṣayāya vidadhe nirvairatāśāsanaṃ</l>\n<l>yenaite na bhavanti bandhabhavane bhūyo bhavagranthaye // KAvk_8.78 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ śrīguptāvadānaṃ nāma aṣṭamaḥ pallavaḥ //</p>\n\n<p>9. jyotiṣkāvadānam /</p>\n\n<lg>\n<l>dhanyānāmaśivaṃ bibharti śubhatāṃ bhavyasvabhāvodbhavaṃ</l>\n<l>mūrkhāṇāṃ kuśalaṃ prayātyahitatāmityeṣa lakṣyaḥ kramaḥ /</l>\n<l>niśīthatimirāndhyamauṣadhivanasyātyantakāntipradaṃ</l>\n<l>etaccaulukakūladṛṣṭahataye sarvatra maitraṃ mahaḥ // KAvk_9.1 //</l>\n</lg>\n\n<lg>\n<l>purā rājagṛhābhikhye bimbisārasya bhūpateḥ /</l>\n<l>abhūt pauraḥ subhadrākhyaḥ paripūrṇagṛhasthiteḥ // KAvk_9.2 //</l>\n</lg>\n\n<lg>\n<l>maurkhyānmohaprapannasya sarvadarśanavidviṣaḥ /</l>\n<l>tasya kṣapaṇakeṣveva babhūvābhyadhikādaraḥ // KAvk_9.3 //</l>\n</lg>\n\n<lg>\n<l>tasya satyavatī nāma jāyābhijanaśālinī /</l>\n<l>garbhamādhatta pūrṇendubimbaṃ pauradarīva dik // KAvk_9.4 //</l>\n</lg>\n\n<lg>\n<l>kalandakanivāsākhyo veṇukānanasaṃśrayaḥ /</l>\n<l>kadācit bhagavāt buddhaḥ prāptaḥ piṇḍāya targṛham // KAvk_9.5 //</l>\n</lg>\n\n<lg>\n<l>pūjāṃ sabhāryaḥ kṛtvātmai taṃ sa papraccha sādaraḥ /</l>\n<l>garbhasthitamapatyaṃ yat kiṃrūpaṃ tadbhaviṣyati // KAvk_9.6 //</l>\n</lg>\n\n<lg>\n<l>so 'vadat saṃpadaṃ bhuktvā putraste divyamānuṣīm /</l>\n<l>pravrajyayā śāsane me saṃyukto muktimeṣyati // KAvk_9.7 //</l>\n</lg>\n\n<lg>\n<l>yāte bhagavati spaṣṭamityādiśya nijāśrayam /</l>\n<l>abhyāyayau gṛhapaterbhūrikaḥ kṣapaṇo gṛham // KAvk_9.8 //</l>\n</lg>\n\n<lg>\n<l>bhagavadbhāṣitaṃ tattu subhadreṇa niveditam /</l>\n<l>śrutvā kṣapaṇakah kṣipramabhūddeṣaviṣākulaḥ // KAvk_9.9 //</l>\n</lg>\n\n<lg>\n<l>gaṇayitvā sa suciraṃ grahajñānakṛtaśramaḥ /</l>\n<l>yadevoktaṃ bhagavatā praśne 'paśyattathāvidham // KAvk_9.10 //</l>\n</lg>\n\n<lg>\n<l>so 'cintayadayo satyamuktaṃ tena na saṃśayaḥ /</l>\n<l>tatprabhāvopamādāya kiṃ svasatyaṃ vadāmyaham // KAvk_9.11 //</l>\n</lg>\n\n<lg>\n<l>tasya sarvajñatāṃ vetti subhadro yadi madgirā /</l>\n<l>tadeṣa kṣapaṇaśraddhāṃ tyakṣyati śramaṇādarāt // KAvk_9.12 //</l>\n</lg>\n\n<lg>\n<l>iti saṃcintya sāmarṣaḥ sa subhadramabhāṣata /</l>\n<l>asatyemetat kathitaṃ tena sarvajñamāninā // KAvk_9.13 //</l>\n</lg>\n\n<lg>\n<l>manuṣyaḥ kathamāpnoti devārhāṃ divyasaṃpadam /</l>\n<l>pravrajyā kiṃ tu satyeva kathaṃ tenāsya cintitā // KAvk_9.14 //</l>\n</lg>\n\n<lg>\n<l>kṣīṇaḥ kṣudupasaṃtapto yasya nāstyanyato gatiḥ /</l>\n<l>tasya tasya subhikṣārhaṃ śaraṇaṃ śramaṇavratam // KAvk_9.15 //</l>\n</lg>\n\n<lg>\n<l>paśyāmyahaṃ gṛhapate pramāṇaṃ yadi madvacaḥ /</l>\n<l>pratyutāyaṃ śiśurjātaḥ kulaṃ saṃtāpayiṣyati // KAvk_9.16 //</l>\n</lg>\n\n<lg>\n<l>ityudīrya kṣapaṇake yāte gṛhapatiściram /</l>\n<l>vicārya vidadhe tāṃ tām yuktiṃ garbhanipātane // KAvk_9.17 //</l>\n</lg>\n\n<lg>\n<l>yadā dravyaprayoge 'pi naiva garbhah paricyutaḥ /</l>\n<l>tadāsya patnīmavadhīdekānte haṭhamardanaiḥ // KAvk_9.18 //</l>\n</lg>\n\n<lg>\n<l>tataḥ śītavanaṃ tasyāṃ śmaśānaṃ tena pāpinā /</l>\n<l>prāpitāyām kṣapaṇakāstadvārtānanditā jaguḥ // KAvk_9.19 //</l>\n</lg>\n\n<lg>\n<l>aho batāho sarvajñaḥ śiśoḥ satyaṃ taduktavān /</l>\n<l>seyaṃ sūnāvajāte 'sya jananī pañcatāṃ gatā // KAvk_9.20 //</l>\n</lg>\n\n<lg>\n<l>iyaṃ sā śrīḥ śiśordivyā soktā divyamanuṣyatā /</l>\n<l>iyaṃ ca sāsya pravrajyā yat kukṣau nidhanaṃ gataḥ // KAvk_9.21 //</l>\n</lg>\n\n<lg>\n<l>iti teṣāṃ pravādena sopahāsena sarvataḥ /</l>\n<l>śmaśānadarśanāyaiva babhūva janasaṃgamaḥ // KAvk_9.22 //</l>\n</lg>\n\n<lg>\n<l>atrāntare divyadṛśā bhagavān bhūtabhāvanaḥ /</l>\n<l>sarvaṃ vijñāya tadbuddhaḥ pradadhyau sasmitaḥ kṣaṇam // KAvk_9.23 //</l>\n</lg>\n\n<lg>\n<l>aho mohānubandhena dūrasthairapi dehinām /</l>\n<l>ālokaśchādyate mūrkhairmeghairiva vikāribhiḥ // KAvk_9.24 //</l>\n</lg>\n\n<lg>\n<l>śubhaṃ kṣapayatā tena kṣapaṇena sa mugdhadhīḥ /</l>\n<l>aho gṛhapatiḥ pāpādakāryamapi kāritaḥ // KAvk_9.25 //</l>\n</lg>\n\n<lg>\n<l>iti saṃcintya bahgavān svayaṃ bhikṣugaṇairvṛtaḥ /</l>\n<l>yayau śītavanaṃ kṣipraṃ śmaśānaṃ karuṇākulaḥ // KAvk_9.26 //</l>\n</lg>\n\n<lg>\n<l>śmaśānacārikāṃ jñātvā rājā bhagavataḥ svayam /</l>\n<l>bimbisāraḥ sahāmātyaistāmeva bhivamāyayau // KAvk_9.27 //</l>\n</lg>\n\n<lg>\n<l>tataḥ subhadrajāyāyāṃ prakṣiptāyāṃ citānale /</l>\n<l>kukṣiṃ bhittvāmbujāsīnaḥ śiśuḥ sūrya ivodyayau // KAvk_9.28 //</l>\n</lg>\n\n<lg>\n<l>jvālitāṇalamadhyasthaṃ taṃ kaścinnāgrahīdyadā /</l>\n<l>tadā janasamūhasya hāhākāro mahānabhūt // KAvk_9.29 //</l>\n</lg>\n\n<lg>\n<l>tatastaṃ saṃbhramāvṛddhagatiḥ sugataśāsanāt /</l>\n<l>kumārabhṛtyo jagrāha jīvakākhyaḥ kumārakam // KAvk_9.30 //</l>\n</lg>\n\n<lg>\n<l>jināvalokanenaiva bālakagrahaṇakṣaṇe /</l>\n<l>abhūccitānalastasya haricandanaśītalaḥ // KAvk_9.31 //</l>\n</lg>\n\n<lg>\n<l>jīvantaṃ jvalanānmuktaṃ ruciram vīkṣya dārakam /</l>\n<l>vailakṣyeṇa kṣapaṇakāḥ kṣaṇaṃ tasthurmṛtā iva // KAvk_9.32 //</l>\n</lg>\n\n<lg>\n<l>tataḥ subhadraṃ bhagavān sarvabhūtahite rataḥ /</l>\n<l>babhāṣe vismayodbhāntaṃ putro 'yaṃ gṛhyatāmiti // KAvk_9.33 //</l>\n</lg>\n\n<lg>\n<l>sa tu dolākulamatiḥ kiṃ karomīti saṃśayāt /</l>\n<l>kṣapanānāṃ mukhānyeva śikṣāyai kṣaṇamaikṣata // KAvk_9.34 //</l>\n</lg>\n\n<lg>\n<l>te tamūcurna bālo 'yaṃ grāhyaḥ śmāśānavahnijaḥ /</l>\n<l>yatrāyaṃ tiṣṭhati vyaktaṃ na bhavatyeva tadgṛham // KAvk_9.35 //</l>\n</lg>\n\n<lg>\n<l>iti teṣāṃ girā mūrkhaḥ sa jagrāha na taṃ yadā /</l>\n<l>tadā kṣitipatirbālamādade jinaśāsanāt // KAvk_9.36 //</l>\n</lg>\n\n<lg>\n<l>jyotirmadhyādavāptasya jyotiṣkasadṛśatviṣaḥ /</l>\n<l>jyotiṣka iti nāmāsya cakāra bhagavān svayam // KAvk_9.37 //</l>\n</lg>\n\n<lg>\n<l>tasya pravardhamānasya bhūpālabahvane śiśoḥ /</l>\n<l>deśāntaragataḥ kāle mātulaḥ samupāyayau // KAvk_9.38 //</l>\n</lg>\n\n<lg>\n<l>sa viditvā svasurvṛttaṃ nidhanaṃ putrajanmani /</l>\n<l>kopāt subhadramabhyetya kampamānaḥ samabhyaghāt // KAvk_9.39 //</l>\n</lg>\n\n<lg>\n<l>mūrkha kṣapaṇabhaktena tadgirā hatayoṣitā /</l>\n<l>tvayā tyaktasvaputreṇa kiṃ nāma sukṛtā kṛtam // KAvk_9.40 //</l>\n</lg>\n\n<lg>\n<l>niścetanāḥ svabhāvena paramantrasamutthitāḥ /</l>\n<l>sahanto 'pi vinighnanti vetālā iva durjanāḥ // KAvk_9.41 //</l>\n</lg>\n\n<lg>\n<l>adhunaiva na gṛhṇāsi yadi rājagṝhāt sutam /</l>\n<l>tatte strīvadhamuddhuṣya kārayāmyarthanigraham // KAvk_9.42 //</l>\n</lg>\n\n<lg>\n<l>ityuktastena tadbhītyā sa bhūpatigṛhāt sutam /</l>\n<l>ānināya cirānmuktamakāmena mahībhujā // KAvk_9.43 //</l>\n</lg>\n\n<lg>\n<l>tataḥ subhadre kālena kālasya vaśamāgate /</l>\n<l>abhūnnirdirvibhūtīnāṃ jyotiṣko 'rka iva tviṣām // KAvk_9.44 //</l>\n</lg>\n\n<lg>\n<l>arthikalpadrumaḥ prāya saṃpadaṃ divyamānuṣīm /</l>\n<l>sa buddhadharmasaṃgheṣu śaraṇyeṣvakaronmatim // KAvk_9.45 //</l>\n</lg>\n\n<lg>\n<l>tadbhaktyupanataṃ divyaratnasaṃcayamadbhutam /</l>\n<l>pradadau bhikṣusaṃghebhyaḥ puṇyaratnārjanodyataḥ // KAvk_9.46 //</l>\n</lg>\n\n<lg>\n<l>tasya devanikāyebhyaḥ sāścaryā vividharddhayaḥ /</l>\n<l>svayamevāyayurveśma mahodadhimivāpagāḥ // KAvk_9.47 //</l>\n</lg>\n\n<lg>\n<l>tṛṇe ratne ca samadhīrbhavagānapi tadgṛhe /</l>\n<l>cakre tadanurodhena ratnapātraparigraham // KAvk_9.48 //</l>\n</lg>\n\n<lg>\n<l>sa divyavastrayugalaṃ yaśasāmupamākṣamam /</l>\n<l>prāpa puṇyapaṇakrītaṃ nijaṃ gṛhamivāmalam // KAvk_9.49 //</l>\n</lg>\n\n<lg>\n<l>kadācidatha tadvastraṃsnānārdraṃ nyastamātape /</l>\n<l>samīraṇenāpahṛtaṃ nyapatanmūrdhi bhūpateḥ // KAvk_9.50 //</l>\n</lg>\n\n<lg>\n<l>vilokyāpūrvaruciram jyotiṣkasya tadaṃśukam /</l>\n<l>vidyaśrīvismito rājā tṛṇaṃ mene nijaśriyam // KAvk_9.51 //</l>\n</lg>\n\n<lg>\n<l>bhoktuṃ nimantritaḥ prāpya tasya ratnamayaṃ gṛham /</l>\n<l>nṛpatiḥ svargamajñāsīt jyotiṣkabhavanasthitaḥ // KAvk_9.52 //</l>\n</lg>\n\n<lg>\n<l>atha kālena bhūpālaḥ putreṇājātaśatruṇā /</l>\n<l>chadmanā rājyalubdhena dharmaśīlo nipātitaḥ // KAvk_9.53 //</l>\n</lg>\n\n<lg>\n<l>atīte sadguṇe rājñi tasmin kṛtayugopame /</l>\n<l>adharma iva sa prāpa rājyaṃ rājavarātmajaḥ // KAvk_9.54 //</l>\n</lg>\n\n<lg>\n<l>sa bhūbhṛddurlabhāṃ dṛṣṭvā jyotiṣkasya gṛhe śriyam /</l>\n<l>tamuvāca samabhyetya matpitrā tvaṃ vivardhitaḥ // KAvk_9.55 //</l>\n</lg>\n\n<lg>\n<l>bhrātā tavāhaṃ dharmeṇa vibhavārdhaṃ prayaccha me /</l>\n<l>na cedbhāgadhandrohāt kalireva prajāyate // KAvk_9.56 //</l>\n</lg>\n\n<lg>\n<l>ityuktastena kauṭilyāt jyotiṣkaḥ krūrakāriṇā /</l>\n<l>ratnapūrṇaṃ gṛhaṃ tasmai datvā prāyāt paraṃ gṛham // KAvk_9.57 //</l>\n</lg>\n\n<lg>\n<l>sā divyaratnarucirasphītā lokopakāriṇī /</l>\n<l>hyotiṣkamevānuyayau śrīḥ prabheva divākaram // KAvk_9.58 //</l>\n</lg>\n\n<lg>\n<l>punastyaktāpi sā saṃpat saptakṛtvaḥ prabhāvatī /</l>\n<l>jyotiṣkamaspṛṣṭanṛpā sādhvī parimivāyayau // KAvk_9.59 //</l>\n</lg>\n\n<lg>\n<l>sarvasvāharaṇodyuktaṃ dasyucaurādiyuktibhiḥ /</l>\n<l>jyotiṣkaḥ kupitaṃ jñātvā nirviṇṇaḥ samacintayat // KAvk_9.60 //</l>\n</lg>\n\n<lg>\n<l>apuṇyaparipākeṇa prajānāṃ janakopamaḥ /</l>\n<l>saṃyātaḥ smṛtiśeṣatvaṃ rājā vātsalyapeśalaḥ // KAvk_9.61 //</l>\n</lg>\n\n<lg>\n<l>ko 'nyastatsadṛśo yasmin nirvyājasarale prajāḥ /</l>\n<l>pitarīva kṛtāśvāsāḥ sukhaṃ rātriṣu śerate // KAvk_9.62 //</l>\n</lg>\n\n<lg>\n<l>dhaninastṛṇavatprāpyāḥ prāpyante ratnavadbudhāḥ /</l>\n<l>amṛtādapi duṣprāpyaḥ saujanyasaralo janah // KAvk_9.63 //</l>\n</lg>\n\n<lg>\n<l>nirvyājavaidagdhyajuṣāmamugdhasaralātmanām /</l>\n<l>anuddhatonnatānāṃ ca viralaṃ janma tādṛśām // KAvk_9.64 //</l>\n</lg>\n\n<lg>\n<l>adhunā dveṣadurvṛttaḥ pravṛttanikṛtirnṛpaḥ /</l>\n<l>pāpapākena lokānāmakāle kalirāgataḥ // KAvk_9.65 //</l>\n</lg>\n\n<lg>\n<l>mitre jagati yāte 'staṃ tasmin bhāsvati bhūpatau /</l>\n<l>doṣodayaḥ pravṛddho 'yamandhakārāya tatsutaḥ // KAvk_9.66 //</l>\n</lg>\n\n<lg>\n<l>nūnaṃ satāmatītānāṃ niṣkāraṇasuhṛt khalaḥ /</l>\n<l>yadvṛttaparabhāgeṇa yaśasteṣāṃ prakāśate // KAvk_9.67 //</l>\n</lg>\n\n<lg>\n<l>tasmādiyaṃ parityājyā nṛpatyadhiṣṭhitā mahī /</l>\n<l>kāle k alau kṣitīśe ca janānāṃ jīvitaṃ kutaḥ // KAvk_9.68 //</l>\n</lg>\n\n<lg>\n<l>varaparicayodārā dārāh satāṃ guṇinām guṇāḥ</l>\n<l>kulamavikalaṃ bhavyā bhūtiryaśaḥ śaśisaṃnibham /</l>\n<l>sthitisamucitaṃ vṛttaṃ vittamanimittamanāpadaṃ</l>\n<l>guṇavati nṛpe sarvaṃ bhavatyapāṃśulaṃ prajākulam // KAvk_9.69 //</l>\n</lg>\n\n<lg>\n<l>dharmadrumasya dhanamūlasamudgatasya nirdoṣakāmakusumapravarojjvalasya /</l>\n<l>lokaḥ sukhāni kila puṇyaphalāni bhuṅkte hato na cet kunṛpatervinipātavātaiḥ // KAvk_9.70 //</l>\n</lg>\n\n<lg>\n<l>kaliḥ kālaḥ patirbālastatpratāpaścitānalah /</l>\n<l>akālaviplavottālakhalavetālasaṃkulaḥ // KAvk_9.71 //</l>\n</lg>\n\n<lg>\n<l>prītirviṣaṇṇā khinnā dhīḥ sukhaśrīrgatayauvanā /</l>\n<l>adhunā vibhavābhoge bhogayoge na me ruciḥ // KAvk_9.72 //</l>\n</lg>\n\n<lg>\n<l>dhanaṃ bhūmirgṛhaḥ dārāḥ sutā bhṛtyāḥ paricchadāḥ /</l>\n<l>aho niravadhiḥ puṃsāmādhivyādhiparigrahaḥ // KAvk_9.73 //</l>\n</lg>\n\n<lg>\n<l>yathā yathā vivardhante grīṣmoṣmaviṣamāḥ śriyaḥ /</l>\n<l>tathā tathā jvalatyeva tṛṣṇātāpaḥ śarīriṇām // KAvk_9.74 //</l>\n</lg>\n\n<lg>\n<l>pravṛddhairapi vittaughe rājanyopārjitairnṛṇām /</l>\n<l>lavaṇābdheriva jalairvitṛṣṇā naiva jāyate // KAvk_9.75 //</l>\n</lg>\n\n<lg>\n<l>nāsti nāstītyasaṃtoṣād ya eva dhanināṃ japaḥ /</l>\n<l>pubarbhave bhavet ko vā sa eva praśamo yadi // KAvk_9.76 //</l>\n</lg>\n\n<lg>\n<l>kiṃ vittairdurnimittaiḥ kalikalahamohalobhānuvṛttaiḥ kiṃ bhogairviprayogairvyasanaśatapatanābhyāsasaṃsaktarogaiḥ /</l>\n<l>kiṃ vā mithyābhimānairnarapatisadanaprātasevāvamānaiḥ</l>\n<l>asmin vairāgyameva kṣayasamayabhaye bhogyamārogyayogyam // KAvk_9.77 //</l>\n</lg>\n\n<lg>\n<l>atikrānte kāle svajanasuhṛdālokavimale</l>\n<l>samāpanne mohaprabala (tara) kāluṣyamaline /</l>\n<l>sukhāśvāsah puṃsāṃ praśamasalilasnātamanasāṃ</l>\n<l>parityaktāyāse vijanavanavāse parivayaḥ // KAvk_9.78 //</l>\n</lg>\n\n<lg>\n<l>iti saṃcintya sa ciraṃ paraṃ vairāgyamāyayau /</l>\n<l>duḥkhaṃ mohāya mūrkhāṇāṃ vivekāya ca dhīmatām // KAvk_9.79 //</l>\n</lg>\n\n<lg>\n<l>sa datvā sarvamarthibhyaḥ prayayauḥ sugatāśramam /</l>\n<l>śrīśṛṅkhalākṛṣṭamatirna hi satyasukhonmukhaḥ // KAvk_9.80 //</l>\n</lg>\n\n<lg>\n<l>yadaiva rājhaṃsena smaryate śuci mānasam /</l>\n<l>tadaivāsmai vasumatī sarasīva na rocate // KAvk_9.81 //</l>\n</lg>\n\n<lg>\n<l>yāte duḥsahamohadhūmamaline bhogānurāgānale</l>\n<l>saṃtoṣāmṛtanirjhareṇa manasi prāte śanaiḥ śītatām /</l>\n<l>naitāḥ pānamadottaraṅgavicaladvārāṅgarāṅganābhaṅgura-</l>\n<l>bhrūbhaṅgakṣaṇasaṃgamāḥ śamavatāṃ kurvanti vighnaṃ śriyaḥ // KAvk_9.82 //</l>\n</lg>\n\n<lg>\n<l>sarvajñaśāsanavinaṣṭabhavādhvakaṣṭaḥ pravrajyayā vimalameva padaṃ praviṣṭaḥ /</l>\n<l>saṃprāpya sarvasamatāmasamaprakāśaḥ nirlakṣyamokṣagamanāya munirbabhūva // KAvk_9.83 //</l>\n</lg>\n\n<lg>\n<l>tām bodhisiddhimālokya jyotiṣkasya savismayaiḥ /</l>\n<l>bhikṣubhirbhagavān pṛṣṭaḥ prāgvṛttāntamabhāṣataḥ // KAvk_9.84 //</l>\n</lg>\n\n<lg>\n<l>janmakṣetraśatoptānāṃ bījānāmiva karmaṇām /</l>\n<l>bhujyate phalasaṃpattiravisaṃvādinī janaiḥ // KAvk_9.85 //</l>\n</lg>\n\n<lg>\n<l>rājño bandhumataḥ puryāṃ bandhumatyām mahāyaśāḥ /</l>\n<l>abhūdanaṅgano nāma śrīmān gṛhapatiḥ purā // KAvk_9.86 //</l>\n</lg>\n\n<lg>\n<l>śāstātha samyaksaṃbyddho viaśvī nāma tā purīm /</l>\n<l>janacārikayā prātaḥ kadācit sukṛtaiḥ satām // KAvk_9.87 //</l>\n</lg>\n\n<lg>\n<l>dvāṣaṣṭibhiḥ sa bhikṣūṇāṃ sahasaiḥ parivāritaḥ /</l>\n<l>śraddhayānaṅganenaitya praṇamyopanimantritaḥ // KAvk_9.88 //</l>\n</lg>\n\n<lg>\n<l>sarvopakaraṇaistena traimāsaṃ paricāritaḥ /</l>\n<l>yathā tathaiva rājñāpi praṇipatya nimantritaḥ // KAvk_9.89 //</l>\n</lg>\n\n<lg>\n<l>bhogaiḥ spardhānubandhena sa tābhyāmadhivāsitaḥ /</l>\n<l>anaṅganena paurārhairbhūpālārhaiśca bhūbhujā // KAvk_9.90 //</l>\n</lg>\n\n<lg>\n<l>gajadhvajamaṇicchatracāmarodārayā śriyā /</l>\n<l>taṃ dṛṣṭvā pūjitaṃ rājña cintārto 'bhūdanaṅganaḥ // KAvk_9.91 //</l>\n</lg>\n\n<lg>\n<l>tasya sattvāvadātasya pakṣapātī śatakratuḥ /</l>\n<l>cakāra divyayā lakṣmyā sāhāyyāṃ jinapūjane // KAvk_9.92 //</l>\n</lg>\n\n<lg>\n<l>sa tayā divyayā bhūtyā bhagavantamapūjayat /</l>\n<l>yadagre cakravartidhrīrlajjābhājanatām yayau // KAvk_9.93 //</l>\n</lg>\n\n<lg>\n<l>ratnairnyakṣatacandrasūryabhānarākaṃkīraṇairāvaṇabhair (?)</l>\n<l>amlānāmbaragandhamālyaśabalaiḥ kampadrumāṇāṃ phalaiḥ /</l>\n<l>bhaktiprahvaścīvilāsacanāhelocchasaccāmaraṃ</l>\n<l>tenābhyarcitamākalayya sugataṃ lajjānato 'bhūnnṛpaḥ // KAvk_9.94 //</l>\n</lg>\n\n<lg>\n<l>iti bahutaraṃ bhaktyā śāstuḥ phalaṃ tadanaṅganaḥ</l>\n<l>śubhapariṇateḥ puṇyodāraḥ purā samavāptavān /</l>\n<l>vimalamanasastasyaivāsau kṣaṇapraṇidhānataḥ para</l>\n<l>iva ravijyotiṣko 'bhūt sa eva padāśritaḥ // KAvk_9.95 //</l>\n</lg>\n\n<lg>\n<l>ityāha vimalajñānaprakāśitagatrtrayaḥ /</l>\n<l>praṇīdhānopadeśāya bhikṣūṇāṃ bhagavān jinaḥ // KAvk_9.96 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ jyotiṣkāvadānaṃ nāma navamaḥ pallavaḥ //</p>\n\n<p>10. sundarīnandāvadānam /</p>\n\n<lg>\n<l>te ke 'pi sattvahitasaṃnihitānukampā bhavyā bahvanti bhuvane bahvabhītibhājām /</l>\n<l>vātsalyapeśaladhiyaḥ kuśalāya puṃsāṃ kurvanti ye varamanugrahamāgraheṇa // KAvk_10.1 //</l>\n</lg>\n\n<lg>\n<l>nyagrodhārāmanirataṃ druṣṭuṃ kapilavastuni /</l>\n<l>bhagavantaṃ yayau nandaḥ śākyarājasutaḥ purā // KAvk_10.2 //</l>\n</lg>\n\n<lg>\n<l>naiṣkamyadeśanāmantrakathāntesa puraḥsthitam /</l>\n<l>uvāca bhagavān prītyā pravrajyā gṛhyatāmiti // KAvk_10.3 //</l>\n</lg>\n\n<lg>\n<l>prasādyābhinivedyāsya taṃ nandaḥ pratyabhāṣataḥ /</l>\n<l>bhagavan puṇyalābhāpi pravrajyābhimatā na me // KAvk_10.4 //</l>\n</lg>\n\n<lg>\n<l>sarvopasthāyako bhūtvā bhikṣusaṃghaṃ yathepsitaiḥ /</l>\n<l>sarvopakaraṇaistāvat bhikṣyaṃ paricarāmyaham // KAvk_10.5 //</l>\n</lg>\n\n<lg>\n<l>ityuktvā ratnamukuṭaiḥ spṛṣṭatatpādapaṅkajaḥ /</l>\n<l>rājaputraḥ svabhavanaṃ yayau jāyāsamutsukaḥ // KAvk_10.6 //</l>\n</lg>\n\n<lg>\n<l>sa sundarī samāsādya dayitām ratisundarīm /</l>\n<l>vijahāra varodyānaṃ muhūrtavirahāsahaḥ // KAvk_10.7 //</l>\n</lg>\n\n<lg>\n<l>tataḥ kadācid bhagavān prakṛtyaiva guṇipriyaḥ /</l>\n<l>svayaṃ nandasya bhavanaṃ bhikṣusaṃghaiḥ sahāyayau // KAvk_10.8 //</l>\n</lg>\n\n<lg>\n<l>sānandavadanaḥ kṛtvā nandastatpādavandanāṃ /</l>\n<l>taṃ mahāharsanāsīnaṃ pūjayitvā vyajijñapat // KAvk_10.9 //</l>\n</lg>\n\n<lg>\n<l>keṣāṃ puṇyaprarohāṇāṃ paripāko 'yamīdṛśaḥ /</l>\n<l>kṛto 'yaṃ yadbhagavatā darśanānugrahaḥ svayam // KAvk_10.10 //</l>\n</lg>\n\n<lg>\n<l>smaraṇaṃ śravaṇaṃ vāpi darśanaṃ vā mahātmanām /</l>\n<l>seyaṃ kuśalavallīnāṃ mahatī phalasaṃtatiḥ // KAvk_10.11 //</l>\n</lg>\n\n<lg>\n<l>asya maitrasya mahatastadālokasya darśanāt /</l>\n<l>hṛdayasya vikāsaśrīḥ kasya nāma na jāyate // KAvk_10.12 //</l>\n</lg>\n\n<lg>\n<l>dānādapi priyataraṃ puṇyādapi mahāphalam /</l>\n<l>sadācārādapi śrlāghyaṃ mahatāṃ kilaṃ darśanam // KAvk_10.13 //</l>\n</lg>\n\n<lg>\n<l>iti tasya bruvāṇasya bhaktipraṇayapeśalam /</l>\n<l>abhinandya puraḥ pūjāṃ bhagavān gantumudyayau // KAvk_10.14 //</l>\n</lg>\n\n<lg>\n<l>anuvavrāja taṃ nandaḥ svacche kanakabhājane /</l>\n<l>varopacāramādāya madhuraṃ svamivāśayam // KAvk_10.15 //</l>\n</lg>\n\n<lg>\n<l>pahcādvrajantamālokya bhaktyā bhagavataḥ pathi /</l>\n<l>niraikṣata kaṭākṣeṇa sundarī virahāsahā // KAvk_10.16 //</l>\n</lg>\n\n<lg>\n<l>gurūṇāmagre sā saralataralāṃ locanagatiṃ</l>\n<l>vihāyaiva trāsāñcitamukutitākṣī priyatamā /</l>\n<l>nirīkṣyālakṣyaṃ yat kṣaṇamavanatābhūttadadhikaṃ</l>\n<l>na gantavyaṃ nāthetyavadadivaṃ maonādavacanam // KAvk_10.17 //</l>\n</lg>\n\n<lg>\n<l>nandaḥ praṇayiṇīṃ dṛṣṭvā socchvāsaṃ calitānanām /</l>\n<l>ayamāgata evāhamacirādityabhāṣata // KAvk_10.18 //</l>\n</lg>\n\n<lg>\n<l>tataḥ svamāśramaṃ prāptaṃ bhagavantaṃ kṛtāñjaliḥ /</l>\n<l>vrajāmi svagṛhaṃ tāvadityāha virahāsahaḥ // KAvk_10.19 //</l>\n</lg>\n\n<lg>\n<l>tatastamāsanāsīnaḥ praṇataṃ bhagavān puraḥ /</l>\n<l>uvāca sasmitaṃ keyaṃ gamane saṃprati tvarā // KAvk_10.20 //</l>\n</lg>\n\n<lg>\n<l>viṣayāsvādasauhārdasaṃmohārditavetasām /</l>\n<l>aho gṛhasukheṣveva nirvedavimukhā matiḥ // KAvk_10.21 //</l>\n</lg>\n\n<lg>\n<l>guṇābharaṇamevāyurvivekābharaṇo guṇaḥ /</l>\n<l>praśamābahraṇaścāsau vairāgyābharaṇaḥ śamaḥ // KAvk_10.22 //</l>\n</lg>\n\n<lg>\n<l>tajjāḍyaṃ tadasahyaśalyaśalakaṃ nyastaṃ suhṛccetasi</l>\n<l>prājñistadgaṇitaṃ virācasamayairvaiphalyamevāyuṣaḥ /</l>\n<l>yadvairāgyavivekaśūnyamanasāmete paśūnāṃ yathā</l>\n<l>yāntyāyānti ca cakranemicalanairnirlakṣaṇānāṃ kṣaṇāḥ // KAvk_10.23 //</l>\n</lg>\n\n<lg>\n<l>puṇyaṃ sattvavatām śrutaṃ matimatām śīlaṃ ca vidyāvatām</l>\n<l>sarvaṃ bhāgyavatām sukhaṃ śamavatāṃ naiva kkacit durlabham /</l>\n<l>duṣprāpastu samastavastuvasateḥ svalpāṃśako 'pyāyuṣaḥ</l>\n<l>tadyasya kṣayameti niṣphalatayā śocyāya tasmai namaḥ // KAvk_10.24 //</l>\n</lg>\n\n<lg>\n<l>vāmāvarte viṣayajaladhau pūrṇalāvaṇyasāre darpotsarpadviṣamamakarāṅkodbhavakṣobhyamāṇe /</l>\n<l>nityāsannaprabalavirajaprajjvaladvāḍavāgnau</l>\n<l>puṃsāṃ setustaraṇaśaraṇe tīvravairāgyameva // KAvk_10.25 //</l>\n</lg>\n\n<lg>\n<l>tasmādgṛhāṇa pravrajyāṃ rājaputra jitendriyaḥ /</l>\n<l>etāḥ striya iva kṣipraṃ samagamasukhāḥ śriyaḥ // KAvk_10.26 //</l>\n</lg>\n\n<lg>\n<l>kriyatām kuśalāyaiva brahmacaryaparigrahaḥ /</l>\n<l>tyajyatāmeṣa niḥsāragṛhasaṃsāradurgrahaḥ // KAvk_10.27 //</l>\n</lg>\n\n<lg>\n<l>iti śrutvā bhagavataḥ karuṇābahraṇaṃ vacaḥ /</l>\n<l>pratyabhāṣata taṃ nandaḥ pūrvapraṇayayantritaḥ // KAvk_10.28 //</l>\n</lg>\n\n<lg>\n<l>sadā bhavadupāyaiva pravrajyā bhagavan mama /</l>\n<l>bhikṣusaṃghopakārārthe gṛha evādaraḥ param // KAvk_10.29 //</l>\n</lg>\n\n<lg>\n<l>ityuktvā bhagavadvākyamatikrāntumanīśvaraḥ /</l>\n<l>kṛṣyamāṇaḥ priyāpremṇā so 'bhūddolākulāśayaḥ // KAvk_10.30 //</l>\n</lg>\n\n<lg>\n<l>punaḥ punaścakārāsya bhagavān vratadeśanām /</l>\n<l>upakārodyatāḥ santaścintayanti na yogyatām // KAvk_10.31 //</l>\n</lg>\n\n<lg>\n<l>yadā necchati nandastām pravrajyāmajitendriyaḥ /</l>\n<l>tadāsya bahgavadvākyamapatadvapuṣi svayam // KAvk_10.32 //</l>\n</lg>\n\n<lg>\n<l>nandaḥ kāṣāyāvaraṇaḥ pātrapāṇiḥ sa tatkṣaṇam /</l>\n<l>babhau cābhīkararucirmahāpuruṣalakṣaṇaiḥ // KAvk_10.33 //</l>\n</lg>\n\n<lg>\n<l>sa śāsanājjinasyābhūdāraṇyapiṇḍapātrikah /</l>\n<l>ākārādanagāratām prayātaḥ pāṃśukūlikaḥ // KAvk_10.34 //</l>\n</lg>\n\n<lg>\n<l>priyāmuvāha satataṃ śyāmāṃ pravrajito 'pi saḥ /</l>\n<l>śaśāṅka iva saṃvyaktāṃ hṛdaye lāñchanacchavim // KAvk_10.35 //</l>\n</lg>\n\n<lg>\n<l>manasaḥ sphaṭikasyeva na vidmaḥ kena vartmanā /</l>\n<l>rāgaḥ ko 'pi viśatyantarnāpaiti kṣālito 'pi yaḥ // KAvk_10.36 //</l>\n</lg>\n\n<lg>\n<l>virahāpāṇḍuraruciḥ saṃsaktāruṇacīvaraḥ /</l>\n<l>sa saṃdhyābhrakalaṅkasya jahāra śaśinaḥ śriyam // KAvk_10.37 //</l>\n</lg>\n\n<lg>\n<l>vicaran virahākṣamaḥ sa vismṝtadhṛtirvane /</l>\n<l>janmavidyāmanaṅgasya na visasmāra sundarīm // KAvk_10.38 //</l>\n</lg>\n\n<lg>\n<l>saṃpūrṇacandravadanāvadanadhyānaniścalaḥ /</l>\n<l>acintyacciraṃ tattadupaviṣya śilātale // KAvk_10.39 //</l>\n</lg>\n\n<lg>\n<l>aho bhagavatāpyeṣa kṛto yatnādanugrahaḥ /</l>\n<l>nāyāti mama vaimalyaṃ rāgādhiṣṭhitacetasaḥ // KAvk_10.40 //</l>\n</lg>\n\n<lg>\n<l>śrutaṃ saṃsāracaritaṃ niḥsaṅgavratamāsthitam /</l>\n<l>tathāpi mṛgasāvākṣīṃ na vismarati me manaḥ // KAvk_10.41 //</l>\n</lg>\n\n<lg>\n<l>kāntākuṅkumalagnarāgasubhage gātre kṛtaṃ cīvaraṃ</l>\n<l>tatpīnastanamaṇḍalapraṇayinā pātraṃ dhṛtaṃ pāṇinā /</l>\n<l>rāgo 'yaṃ mama vardhate 'sya yadi vānyasyeva vṛddhiḥ paraṃ yadbodhivyavadhānabhūtamaniśaṃ dhyānaṃ tadālambanam // KAvk_10.42 //</l>\n</lg>\n\n<lg>\n<l>kṣaṇena māṃ prāptamavehi mugdhe tāmevamuktvā gamane purastāt /</l>\n<l>aho mayā darśanavighnabhūtaṃ paścāt kṛtaghnavratametadāttam // KAvk_10.43 //</l>\n</lg>\n\n<lg>\n<l>no gantavyamiti prakampataralā vākyaṃ yadūce na sā</l>\n<l>saṃtyajya vyajanaṃ sthite gurujane jagrāha pāṇyañcalam /</l>\n<l>yatpādena likhantyapi kṣititalaṃ māmaukṣatālakṣitā</l>\n<l>tenātyantaniṣedhamugdhavidhinā baddhaṃ tayā me manaḥ // KAvk_10.44 //</l>\n</lg>\n\n<lg>\n<l>madviyuktā na sā nūnaṃ śete śokapralāpinī /</l>\n<l>puline cakravākīva harmye hariṇyalocanā // KAvk_10.45 //</l>\n</lg>\n\n<lg>\n<l>hā priye taktasaktena kitaveneva kevalam /</l>\n<l>śritaṃ taccittacaureṇa mithyāvratamidaṃ mayā // KAvk_10.46 //</l>\n</lg>\n\n<lg>\n<l>tyaktvā vratamidaṃ tāvad gacchām idayitāntikam /</l>\n<l>anurāgāgnitaptānāṃ tapastāpo hi duḥsahaḥ // KAvk_10.47 //</l>\n</lg>\n\n<lg>\n<l>rājaputrī cirāyātaṃ nṛśaṃsamavalokya mām /</l>\n<l>manyunā navalagnena na jāne kiṃ kariṣyati // KAvk_10.48 //</l>\n</lg>\n\n<lg>\n<l>na sarvatra vikārāya nikāraḥ premaduḥsahaḥ /</l>\n<l>durnivāro bhavatyeva snehalīno rajaḥkaṇaḥ // KAvk_10.49 //</l>\n</lg>\n\n<lg>\n<l>yasmin kṣaṇe bhagavatā paśyāmi rahitaṃ vanam /</l>\n<l>mayā tadaiva gantavyaṃ gṝhamityeṣa niścayaḥ // KAvk_10.50 //</l>\n</lg>\n\n<lg>\n<l>asminneva śilāpaṭṭe rucirairgiridhātubhiḥ /</l>\n<l>likhāmi tām śaśimukhīṃ saṃrpāpyālambanaṃ dhṛteḥ // KAvk_10.51 //</l>\n</lg>\n\n<lg>\n<l>athavā kathamālekhyaviṣayaṃ yāti sā priyā /</l>\n<l>saundaryabidnako yasyāḥ sudhākuvalayendavaḥ // KAvk_10.52 //</l>\n</lg>\n\n<lg>\n<l>dṛṣṭirmugdhakurangasaṃcaladalivyāptotpalodvātanī</l>\n<l>lāvaṇyodadhikūlavidrumavanaṃ bimbādharāgratviṣaḥ /</l>\n<l>nirdoṣāmṛtaraśmisārthasaraṇiḥ sā kāpi vaktradyutiḥ</l>\n<l>saundaryaṃ kathameti citrapadavīścaryasāraṃ vapuḥ // KAvk_10.53 //</l>\n</lg>\n\n<lg>\n<l>iti saṃcintya sa śanairālilekha śilātale /</l>\n<l>sundarīṃ mukhamuktāśrusnātakampākulāṅguliḥ // KAvk_10.54 //</l>\n</lg>\n\n<lg>\n<l>sa saṃkalpasamudgīrṇaṃ pratibimbamivāśritām /</l>\n<l>kṛtvā puraḥ priyatamāmūce 'darbāṣpagadgadaḥ // KAvk_10.55 //</l>\n</lg>\n\n<lg>\n<l>priyāmālikhyāhaṃ nikhilasukhavṛṣṭiṃ nayanayor</l>\n<l>na paśyāmyudbāṣpaḥ kṣaṇamapi śaraccandravadanām /</l>\n<l>ayaṃ nūnaṃ tanvīvirahanirapekṣavratavataḥ</l>\n<l>sphurattāpaḥ śāpaḥ kimapi mama pāpādupanataḥ // KAvk_10.56 //</l>\n</lg>\n\n<lg>\n<l>phullāmbhojavanatviṣā spṛhāvaśāsaktāśrutoyaṃ vapus</l>\n<l>tatkālopagatāntarāyajanitaḥ kopaḥ samutsṛjyatām /</l>\n<l>haṃho sundari dehi me prativacaḥ kiṃ maunamālambase</l>\n<l>satyaṃ tvanmayarāgavīcaramidaṃ cittavrataṃ me vratam // KAvk_10.57 //</l>\n</lg>\n\n<lg>\n<l>iti bruvāṇaṃ taṃ dṛṣṭvā dūrādālikhitaṃ ca tat /</l>\n<l>sāsūyā bhikṣavo 'bhyetya bhagavantaṃ babhāṣire // KAvk_10.58 //</l>\n</lg>\n\n<lg>\n<l>bhagavan durvinītasya vātsalyādeva kevalam /</l>\n<l>śunaḥ kusumamāleva pravrajyeyaṃ tvayārpitā // KAvk_10.59 //</l>\n</lg>\n\n<lg>\n<l>ākhilya sundarīmukhaṃ nandaḥ svairaṃ śilātale /</l>\n<l>tatpralāpajapāsakto dhyānālambanatāṃ gataḥ // KAvk_10.60 //</l>\n</lg>\n\n<lg>\n<l>etadākarṇya bhagavān nandamāhvāyya kananāt /</l>\n<l>kimetaditi papraccha priyāvirahamohitam // KAvk_10.61 //</l>\n</lg>\n\n<lg>\n<l>so 'bravīd bhagavan satyaṃ kāntāsaktasya me param /</l>\n<l>bhikṣūṇāṃ saṃmate 'pyasmin vane na ramate matiḥ // KAvk_10.62 //</l>\n</lg>\n\n<lg>\n<l>iti dandavacaḥ śrutvā tamūce bhagavān jinah /</l>\n<l>mīlayanneva vaktrendukāntyā rāgasaroruham // KAvk_10.63 //</l>\n</lg>\n\n<lg>\n<l>sādho tāvanna yuktā te saṃrāgānugatā matiḥ /</l>\n<l>vighnairnākṛṣyate cetaḥ kalyāṇābhiniveśinām // KAvk_10.64 //</l>\n</lg>\n\n<lg>\n<l>kvāyaṃ yogastanutṛṇatulātyaktabhogābhiyogaḥ</l>\n<l>kkāyaṃ nindyaḥ kṣaṇasukhalavāsvādasaṃvāda eṣaḥ /</l>\n<l>jātyaivāyaṃ harati kuśalaṃ dustaro māramārgaḥ</l>\n<l>premāndhānām bhavati sahasā duḥsaho yoktrajātaḥ // KAvk_10.65 //</l>\n</lg>\n\n<lg>\n<l>ityasya bhagavān kṛtvā ciraṃ vairāgyadeśanām /</l>\n<l>saṃsthātavyamihetyuktvā svakṛtyāya svayaṃ yayau // KAvk_10.66 //</l>\n</lg>\n\n<lg>\n<l>tamevāvasaraṃ nandaḥ saṃcintya gamanocitam /</l>\n<l>pratasthe svagṛhaṃ hṛṣṭaḥ sundarīdarśanotsukaḥ // KAvk_10.67 //</l>\n</lg>\n\n<lg>\n<l>vrajan dvāri pidhānāptairvihārairbahubhiścirāt /</l>\n<l>nagarābhimukhaṃ mārgaṃ sa kathaṃcidavāptavān // KAvk_10.68 //</l>\n</lg>\n\n<lg>\n<l>atha vijñāya sarvajñastaṃ rāgād gantumudyatam /</l>\n<l>uvācābhyetya bhagavān nanda tūrṇaṃ kka gamyate // KAvk_10.69 //</l>\n</lg>\n\n<lg>\n<l>sa jagāda vane tāvat bhagavan nāsti me ratiḥ /</l>\n<l>na hyaviśrāntacittānāṃ kriyā kācit prasīdati // KAvk_10.70 //</l>\n</lg>\n\n<lg>\n<l>sā śrīścāmarahāsinī maṇimayī sā ramyaharmyāvalī</l>\n<l>sā bālānilalolacārulatikā kāntā navodyānabhūḥ /</l>\n<l>sā tanvī kusumeṣukārmukalatā kṣāmodarī sundarī</l>\n<l>no janmāntaravāsanā iva manaḥ saktaṃ vimuñcanti me // KAvk_10.71 //</l>\n</lg>\n\n<lg>\n<l>sarāgeṇaiva manasā brahacaryaṃ carāmyaham /</l>\n<l>vratapañjarabandhena vihaṅga iva yantritaḥ // KAvk_10.72 //</l>\n</lg>\n\n<lg>\n<l>tyaktvā vrajāmi pravrajyāmastu me narako 'kṣayaḥ /</l>\n<l>na vītarāgatāmeti mañjiṣṭhāraktamaṃśukam // KAvk_10.73 //</l>\n</lg>\n\n<lg>\n<l>iti bruvāṇamasakṛt svapadaṃ gantumudyatam /</l>\n<l>nivāryānugrahadhiyā tamūce bhagavān jinaḥ // KAvk_10.74 //</l>\n</lg>\n\n<lg>\n<l>mā kṛthā viplavaṃ nanda ninditaṃ hi śrutāśrutam /</l>\n<l>vidvajjanopadiṣṭena yathā yāti pṛthagjanaḥ // KAvk_10.75 //</l>\n</lg>\n\n<lg>\n<l>vivekavyastadoṣāṇāṃ viduṣāṃ śīlaśālinām /</l>\n<l>niḥsārasukhalābhena nākārye dhīḥ pravartate // KAvk_10.76 //</l>\n</lg>\n\n<lg>\n<l>gāḍharāgagṛhītasya jugupsāyatane param /</l>\n<l>jadhanyakarmaṇyāsaktiḥ kiṃ lajjājanane na te // KAvk_10.77 //</l>\n</lg>\n\n<lg>\n<l>yonijayonisaṃsaktāḥ stanapastanamardinaḥ /</l>\n<l>aho bata na lajjante janmanyeva layaṃ gatāḥ // KAvk_10.76 //</l>\n</lg>\n\n<lg>\n<l>sadāsajjanavarjitā jananījaghanāsaktiḥ /</l>\n<l>saṃmohāhatacittānāṃ paśūnāmeva dṛśyate // KAvk_10.79 //</l>\n</lg>\n\n<lg>\n<l>rāmāramaṇamāno 'yaṃ viramya tyajyatāṃ tvayā /</l>\n<l>bhogaiḥ saha bhujaṅgānāṃ dṛṣṭo bhavabile kṣayaḥ // KAvk_10.80 //</l>\n</lg>\n\n<lg>\n<l>jaghanyā janayatyeva na kasya viratiṃ ratiḥ /</l>\n<l>yasyāṃ bhavati paryanteṣvapi naiva parāṅmukhaḥ // KAvk_10.81 //</l>\n</lg>\n\n<lg>\n<l>gṛhajālavimuktastvaṃ kiṃ tatraivābhidhāvasi /</l>\n<l>na hi nirgasya sāraṅgaḥ punarviśati vāgurāṃ // KAvk_10.82 //</l>\n</lg>\n\n<lg>\n<l>iti vākyād bhagavataḥ śāsanena niyantritaḥ /</l>\n<l>cintayan sundarīṃ nandaḥ praviveśāśramaṃ punaḥ // KAvk_10.83 //</l>\n</lg>\n\n<lg>\n<l>tataḥ kadācidādiśya nanda māśramamārjane /</l>\n<l>āsanānugrahavyagraḥ prayayau bhagavān punah // KAvk_10.84 //</l>\n</lg>\n\n<lg>\n<l>tacchāsanāt pravṛttasya nandasyāśramaśodhane /</l>\n<l>no bhūtalādapayayau rajo rāga ivāśayat // KAvk_10.85 //</l>\n</lg>\n\n<lg>\n<l>tasyāhartuṃ gatasyātha salilaṃpārabhāgikam /</l>\n<l>muhuḥ pūrṇasamutkṣiptah śūnya evābhavaddhaṭaḥ // KAvk_10.86 //</l>\n</lg>\n\n<lg>\n<l>tena vighnena gamane sutarām khinnamānasaḥ /</l>\n<l>tyaktvā tuprayayau nandaḥ sundarīdarśanotsukaḥ // KAvk_10.87 //</l>\n</lg>\n\n<lg>\n<l>atha vijñāya sarvajñastaṃ yāntaṃ divyacakṣuṣā /</l>\n<l>babhāṣe sahasābhyetya stambhamānamanorathah // KAvk_10.88 //</l>\n</lg>\n\n<lg>\n<l>pātrayogena taptasya śyāmaraktaruceḥ param /</l>\n<l>aho snehakalaṅkaste dīpasyeva na śāmyati // KAvk_10.89 //</l>\n</lg>\n\n<lg>\n<l>alaṃ vāmābhilāṣeṇa nīlīrāga ivaiṣa te /</l>\n<l>saṃsaktaḥ ko 'pi hṛdaye yannādyāpi virajyase // KAvk_10.90 //</l>\n</lg>\n\n<lg>\n<l>andhīkaroti prārambhe ratistatkālakātaram /</l>\n<l>āliṅgati jugupseva vṛtte mukhyāṅgasaṃgame // KAvk_10.91 //</l>\n</lg>\n\n<lg>\n<l>viṣayākhvādasaṅgena pāpamitrairivendriyaiḥ /</l>\n<l>duḥsahavyasanāvarte pātyate narake narah // KAvk_10.92 //</l>\n</lg>\n\n<lg>\n<l>adhivāsayati sparśalekhenāpi kusaṃgamaḥ /</l>\n<l>praklinnamatsyakuṇapāt pūtigandha ivodgataḥ // KAvk_10.93 //</l>\n</lg>\n\n<lg>\n<l>kalyāṇamitrasaṃparkaḥ sarvathā kuśalāvahaḥ /</l>\n<l>śubhāmeda iva vyāpto yaḥ karoti mahārhatām // KAvk_10.94 //</l>\n</lg>\n\n<lg>\n<l>ityukte tasya bhagavān sākṣāts adasatoḥ pathi /</l>\n<l>ghrāṇasparśena saṃdarśya cakre tatsaṅgadeśanām // KAvk_10.95 //</l>\n</lg>\n\n<lg>\n<l>atha nandaṃ samādāya bhagavān gandhamādane /</l>\n<l>yayau viriñciramarībālavyajanavījitaḥ // KAvk_10.96 //</l>\n</lg>\n\n<lg>\n<l>tatra dāvānalapliṣṭāmaniṣṭakliṣṭavigrahām /</l>\n<l>kāṇāṃ karmaṭīkāmasmai darśayitvāvadajjinaḥ // KAvk_10.97 //</l>\n</lg>\n\n<lg>\n<l>imāṃ paśyasi kiṃ nanda māndyanindyatarākṛtim /</l>\n<l>kasmaiciducitā ceyaṃ rocate priyadarśanā // KAvk_10.98 //</l>\n</lg>\n\n<lg>\n<l>sattā sadasatornāsti rāgaḥ paśyati ramyatām /</l>\n<l>sa tasya lalito loke yo yasya dayito janaḥ // KAvk_10.99 //</l>\n</lg>\n\n<lg>\n<l>pakṣapātaṃ samṛtsṛjya satyaṃ nanda tvayocyatām /</l>\n<l>asyāstasyāśca sundaryā lāvaṇyasya kimantaram // KAvk_10.100 //</l>\n</lg>\n\n<lg>\n<l>anarthitvādvayaṃ naiva saundaryāntaravedinaḥ /</l>\n<l>arthipriyatvamāyāti prārthitaṃ tacca cārutām // KAvk_10.101 //</l>\n</lg>\n\n<lg>\n<l>paśyāmyahaṃ viśeṣaṃ tu tasyā nāsyāśca kaṃcana /</l>\n<l>ramyatvaṃ māṃsavarmāsthiyantre samayamātrakam // KAvk_10.102 //</l>\n</lg>\n\n<lg>\n<l>iti pṛṣṭo bahgavatā nandastaṃ pratyabhāsata /</l>\n<l>atyantānucitaḥ praśnaḥ ko 'pi gauravayantritaḥ // KAvk_10.103 //</l>\n</lg>\n\n<lg>\n<l>kimetad bhagavān vakti keyaṃ śoke biḍambanā /</l>\n<l>kkāpi vā viśvaguravo vineyāḥ prabhaviṣṇavah // KAvk_10.104 //</l>\n</lg>\n\n<lg>\n<l>ratiḥ sādhikasundaryāḥ parabhāgeṇa rajyate /</l>\n<l>yāṃ dṛṣṭvā jagatāṃ jetā na ratiṃ smarati smaraḥ // KAvk_10.105 //</l>\n</lg>\n\n<lg>\n<l>jyotsnayeva na tatkāntyā nodate kumudākaraḥ /</l>\n<l>guṇāntaraṃ na jānāti prasiddhiśaraṇo janaḥ // KAvk_10.106 //</l>\n</lg>\n\n<lg>\n<l>baddhaṃ tayā vadanasaurabhasārahāramālokya puṣyanicayaṃ pṛthukeśapāśe /</l>\n<l>manye vilāsagatilovanakānticauraiḥ bhītyeva haṃsahariṇairvanamiva yātam // KAvk_10.107 //</l>\n</lg>\n\n<lg>\n<l>analpaiḥ saṃkalpairbahuvidhavikalpairanupamā</l>\n<l>na sā sāraṅgākṣīlikhitumapi śakyā paricitaiḥ /</l>\n<l>tulārohe ysyā vadanaparabhāge laghutaraḥ</l>\n<l>sa nūnaṃ tārāṇāṃ gaganamadhirūḍhaḥ parivṛḍhaḥ // KAvk_10.108 //</l>\n</lg>\n\n<lg>\n<l>puṇyaprahvaṃ lalitalalitabhrūlatālāsyalīlā</l>\n<l>ramyaṃ tasyā yadi na vadanaṃ nandanaṃ labhyate tat /</l>\n<l>pravrajyeyaṃ sukṛtamadhikaṃ kiṃkarī kiṃkarī me</l>\n<l>kasmādetaṃ vrataparikaraṃ bhārabhūtaṃ vahāmi // KAvk_10.109 //</l>\n</lg>\n\n<lg>\n<l>iti nandavacaḥ śrutvā bhagavān rāganirbharam /</l>\n<l>upakṣipya prabhāveta ta nināya surālayam // KAvk_10.110 //</l>\n</lg>\n\n<lg>\n<l>adarśayacca tatrāsya līlodyāne śatakratoḥ /</l>\n<l>sudhāmanthasamudbhūtāḥ kāntāstridaśayoṣitaḥ // KAvk_10.111 //</l>\n</lg>\n\n<lg>\n<l>aruṇaiḥ kāntisaṃtānaiḥ pādapadmavanoditaiḥ /</l>\n<l>anuyātā ivāmbhodhikūlavidrumakānanaiḥ // KAvk_10.112 //</l>\n</lg>\n\n<lg>\n<l>viśālalāsyasacivaiḥ pāṇibhirvijitāmbujaiḥ /</l>\n<l>saṃsaktaiḥ sahajasyeva pārijātasya pallavaiḥ // KAvk_10.113 //</l>\n</lg>\n\n<lg>\n<l>kāntimādhuryalalitairmadanānandabāṇdhavaiḥ /</l>\n<l>helānimīlitāmbhojavadanaiścandrasundaraiḥ // KAvk_10.114 //</l>\n</lg>\n\n<lg>\n<l>saṃmohanairjīvanaiśca kṛṣṇasārairvilokanaiḥ /</l>\n<l>kālakūṭacchadaspṛṣṭairamṛtoghairivāvṛtāḥ // KAvk_10.115 //</l>\n</lg>\n\n<lg>\n<l>pūrṇayauvanalāvaṇyāḥ sahasaiva vilokya tāḥ /</l>\n<l>nandaḥ sānandavadanaḥ svedasnāta ivābhavat // KAvk_10.116 //</l>\n</lg>\n\n<lg>\n<l>padmānanāsu vipulotpalalocanāsu kundastimātu nibiḍastabakastanīṣu /</l>\n<l>nandasya tāsu hṛdayaṃ yugapannipatya dolāvilāsataralālitumavāpa // KAvk_10.117 //</l>\n</lg>\n\n<lg>\n<l>tataḥ provāca bahgavān nandaṃ tadgatamānasam /</l>\n<l>āsāṃ saṃdarśane nanda prītyā te ramate matiḥ // KAvk_10.118 //</l>\n</lg>\n\n<lg>\n<l>āsāṃ tasyāśca sundaryā lāvaṇye kiyadantaram /</l>\n<l>utkarṣaḥ parabhāgeṇa sphuṭamevābhibhāvyate // KAvk_10.119 //</l>\n</lg>\n\n<lg>\n<l>nirastasundarīrūpaṃ rūpamapsarasām yadi /</l>\n<l>tadetā eva kālena kariṣyāmi tvadāśrayāḥ // KAvk_10.120 //</l>\n</lg>\n\n<lg>\n<l>ārogeṇaiva manasā brahmacaryaṃ prasannadhīḥ /</l>\n<l>cara tāvattataste 'haṃ dāsyāmyapsarasām gaṇam // KAvk_10.121 //</l>\n</lg>\n\n<lg>\n<l>evaṃ bhagavato vākyānnandaḥ saṃjātaniścayaḥ /</l>\n<l>tathetyuktvā vrate cetaścakre svargāṅganāśayā // KAvk_10.122 //</l>\n</lg>\n\n<lg>\n<l>mandādaraḥ svadāreṣu so 'bhūt tatsaṃgamecchayā /</l>\n<l>guṇapṇyatulāvṛtternāsti snehasya satyatā // KAvk_10.123 //</l>\n</lg>\n\n<lg>\n<l>aho cismṛtasaṃvāsapravāsapariśoṣitā /</l>\n<l>puṃsāmābhyāsikī prītiḥ sahasānyatra dhāvati // KAvk_10.124 //</l>\n</lg>\n\n<lg>\n<l>kṣaṇayauvanaramyāṇi premāṇi praṇayavyayaiḥ /</l>\n<l>na satyāni na nityāni na sukhāni śarīriṇām // KAvk_10.125 //</l>\n</lg>\n\n<lg>\n<l>tato bhagavatā nandaḥ kṣaṇānītaḥ svamāśramam /</l>\n<l>tanniścayād brahmacaryaṃ cacāra niyatavrataḥ // KAvk_10.126 //</l>\n</lg>\n\n<lg>\n<l>sa cisasmāra sundaryāḥ kāntisaṃpadamanyadhīḥ /</l>\n<l>kṣaṇapramuṣitā prītirmalaṃ yāti guṇeṣvapi // KAvk_10.127 //</l>\n</lg>\n\n<lg>\n<l>tataḥ kadācidvicaran nandaḥ kkāpi vyalokayat /</l>\n<l>karālanarakāsaktāṃ dhīmān kumbhībhṛtāṃ bhuvam // KAvk_10.128 //</l>\n</lg>\n\n<lg>\n<l>tām vilokyaiva sākampaḥ kimetaditi duḥkhitaḥ /</l>\n<l>sa papraccha tadāsaktān ghoranarakakāraṇam // KAvk_10.129 //</l>\n</lg>\n\n<lg>\n<l>te tamūcuriyaṃ bhūmistaptakumbhīśatācitā /</l>\n<l>kalpitā rājaputrasya nandasyānandarāgiṇaḥ // KAvk_10.130 //</l>\n</lg>\n\n<lg>\n<l>mithyāvrataḥ sa nādyāpi bhajate vītarāgatām /</l>\n<l>brahamcaryaṃ caratyeva svargastrūīsaṃgamāśayā // KAvk_10.131 //</l>\n</lg>\n\n<lg>\n<l>mithyāvratānām lubdhānāṃ rāgadveṣakaṣāyiṇām /</l>\n<l>etāsu nityataptāsu kumbhīṣvevākṣayaḥ kṣayaḥ // KAvk_10.132 //</l>\n</lg>\n\n<lg>\n<l>iti nanda samākarṇya jātaromāñcakañcukah /</l>\n<l>tatra cyutāmiva tanūṃ paścāttāpādamanyataḥ // KAvk_10.133 //</l>\n</lg>\n\n<lg>\n<l>samamyetya tyaktarāgasaṃvāsavāsanah svayam /</l>\n<l>babhūvānuttarabrahmacaryaparyāptāṃyamaḥ // KAvk_10.134 //</l>\n</lg>\n\n<lg>\n<l>ghanamohakṣayāttasya vimukte saṃśaye tataḥ /</l>\n<l>mahaḥ prasādamāpede śaradīvedadheḥ payaḥ // KAvk_10.135 //</l>\n</lg>\n\n<lg>\n<l>niṣkāmaḥ praśamaṃ prāptaḥ parāṃ niṣṭhāmupāgataḥ /</l>\n<l>śuddhadhīḥ sa samabhyetya bhagavantamabhāṣata // KAvk_10.136 //</l>\n</lg>\n\n<lg>\n<l>nāpsarobhirna sundaryā bhagavan kṛtyamasti me /</l>\n<l>etāḥ paryantavicchāyāḥ sapātā viṣayaśriyaḥ // KAvk_10.137 //</l>\n</lg>\n\n<lg>\n<l>yathā yatheyaṃ bhāvānāṃ bhāvyate niḥsvabhāvatā /</l>\n<l>tathā tathā prqsīdanti nirāvaraṇavṛttayaḥ // KAvk_10.138 //</l>\n</lg>\n\n<lg>\n<l>iti dandasya vadataḥ prāptasyārtapadaṃ śanaiḥ /</l>\n<l>bhagavān nirvāṇaśuddhāmasya siddhimamanyata // KAvk_10.139 //</l>\n</lg>\n\n<lg>\n<l>keṣāṃ kuśalamūlānāṃ nandenāsāditaṃ phalam /</l>\n<l>iti bhikṣubhirabhyetya pṛṣṭhastānavadajjinaḥ // KAvk_10.140 //</l>\n</lg>\n\n<lg>\n<l>janmāntarārjitaiḥ puṇyaiḥ sukṛtābhyāsakāriṇā /</l>\n<l>prāptāḥ kuśalamūlānāṃ nandena phalasaṃpadaḥ // KAvk_10.141 //</l>\n</lg>\n\n<lg>\n<l>vipulavimala vaṃśe janma smarapratimā tanuḥ</l>\n<l>surajanasakhī lakṣī vṛttiḥ priyāḥ satataṃ satām /</l>\n<l>praśamasalilasnātaṃ cetaḥ svabhāvagatirgatiḥ</l>\n<l>kuśalakusumasyeyaṃ puṃsāṃ viśālaphalodgatiḥ // KAvk_10.142 //</l>\n</lg>\n\n<lg>\n<l>stūpe vipaśyinaḥ samyaksaṃbuddhasyādaraḥ purā /</l>\n<l>nagaryāmaruṇāvatyāmaruṇena mahībhūhā // KAvk_10.143 //</l>\n</lg>\n\n<lg>\n<l>kriyamāṇo maṇimaye maitro nāma dvijanmajaḥ /</l>\n<l>mahataḥ puṇyabhogasya bhāgī kārakatām yayau // KAvk_10.144 //</l>\n</lg>\n\n<lg>\n<l>tatpuṇyapraṇidhānena jāto gṝhapateḥ kule /</l>\n<l>sa eva bhikṣusaṃghasya jantukāsnānasatrakṛt // KAvk_10.145 //</l>\n</lg>\n\n<lg>\n<l>sa puṇyaśīlaḥ pratyekabuddhopasthāyakah purā /</l>\n<l>stūpaṃ cakre śobhamānaṃ mālabhivaraṇojjvalam // KAvk_10.146 //</l>\n</lg>\n\n<lg>\n<l>tatpuṇyapraṇidhānena kṛkeḥ kāśīpateḥ sutaḥ /</l>\n<l>so 'bhvaddyutimān nāma divyalakṣaṇalakṣitaḥ // KAvk_10.147 //</l>\n</lg>\n\n<lg>\n<l>kāśyapasyārhataḥ samyaksaṃbuddasyāntanirvṛtau /</l>\n<l>saptaratnamaye stūpe kṛte kāśīmahībhujā // KAvk_10.148 //</l>\n</lg>\n\n<lg>\n<l>tatsūnurdhyutimān haumacchatramāropya bhāsvaram /</l>\n<l>jātastatpraṇidhānena nandaḥ śākyamuke 'dhunā // KAvk_10.149 //</l>\n</lg>\n\n<lg>\n<l>iti sukṛtasamutthaiḥ pūrvajanvakramāptaiḥ kimapi vipulapuṇyaireva nandaḥ prapede /</l>\n<l>kulamamalamudāraṃ rūmamagryaṃ ca bhogaṃ śamaparicitamante satpadaṃ saugataṃ ca // KAvk_10.150 //</l>\n</lg>\n\n<lg>\n<l>kathayotveti bhagavān nandakalyāṇakāraṇam /</l>\n<l>cakāra bhikṣusaṃghasya tāṃ tāṃ sukṛtadeśanām // KAvk_10.151 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ sundarīnandāvadānaṃ nāma daśamaḥ pallavaḥ //</p>\n\n<p>11. virūḍhakāvadānam /</p>\n\n<lg>\n<l>ārohati padamunnatamamalamatirvimalakuśalasopānaiḥ /</l>\n<l>narakakuhareṣu nipatati malinamatirghoratimireṣu // KAvk_11.1 //</l>\n</lg>\n\n<lg>\n<l>śākyānāṃ nagare pūrvaṃ sphīte kapilavāstuni /</l>\n<l>mahataḥ śākyamukhyasya sumukhī dāsakanyākā // KAvk_11.2 //</l>\n</lg>\n\n<lg>\n<l>śāstre kṛtaśramā sarvakalākauśalaśālinī /</l>\n<l>mālikā nāma kāmasya mālikeva guṇocitā // KAvk_11.3 //</l>\n</lg>\n\n<lg>\n<l>prabhorgirā varodyāne kusumāvacayodyatā /</l>\n<l>bhramantaṃ taṃ samāyāntaṃ dadarśa sugataṃ puraḥ // KAvk_11.4 //</l>\n</lg>\n\n<lg>\n<l>tasyānte 'syāstamālokya prasannamabhavanmanaḥ /</l>\n<l>śaratkāla iva svacchaḥ prasādayati mānasam // KAvk_11.5 //</l>\n</lg>\n\n<lg>\n<l>sācintayattadā lokaprītyā dṛḍhīkṛtāspadā /</l>\n<l>sukṛtaiḥ piṇḍapātaṃ me gṛhṇīyādbhagavānapi // KAvk_11.6 //</l>\n</lg>\n\n<lg>\n<l>vijñāya tasyāh sarvajñaḥ saṃkalpaṃ karuṇākulaḥ /</l>\n<l>prasārya pātraṃ bhagavān bhadre dehītyuvāca tām // KAvk_11.7 //</l>\n</lg>\n\n<lg>\n<l>datvā praṇamya sā tasmai paripūrṇamanorathā /</l>\n<l>praṇidhānaṃ pravidadhe dāsyaduḥkhanivṛttaye // KAvk_11.8 //</l>\n</lg>\n\n<lg>\n<l>tataḥ kadācidāyātaḥ pituastasyāḥ sakhā dvijaḥ /</l>\n<l>naumittikastaṃ pradeśaṃ dṛṣṭvā tām vismito 'va dat // KAvk_11.9 //</l>\n</lg>\n\n<lg>\n<l>aho gṛhapatestasya putrī tvaṃ śrīmatah sutā /</l>\n<l>bandhuhīnā gatā dāsyaṃ dhanabhogavivarjitā // KAvk_11.10 //</l>\n</lg>\n\n<lg>\n<l>aho mohaghanārambhakṣaṇoddyotanavidyutaḥ /</l>\n<l>saṃsārasarparasanāvilāsacapalāḥ śriyaḥ // KAvk_11.11 //</l>\n</lg>\n\n<lg>\n<l>gamyānāṃ mā kṛthāścintāṃ jāne 'haṃ hastalakṣaṇaiḥ /</l>\n<l>acireṇaiva bhūbharturvallabhā tvaṃ bhaviṣyasi // KAvk_11.12 //</l>\n</lg>\n\n<lg>\n<l>idaṃ paśyāmi te pāṇau lakṣmīkamalakomale /</l>\n<l>mālācakrāṅkuśākāramityuktvā prayayau dvijaḥ // KAvk_11.13 //</l>\n</lg>\n\n<lg>\n<l>atha manmathasaṃbhogasuhṛnmadhupabāndhavaḥ /</l>\n<l>latāliṅganasaubhāgyabhavyo 'dṛśyata mādhavaḥ // KAvk_11.14 //</l>\n</lg>\n\n<lg>\n<l>madhoḥ kesariṇastasya kāntāmānadvipadviṣaḥ /</l>\n<l>vibabhau jihmamānasya jihvevāśokamañjarī // KAvk_11.15 //</l>\n</lg>\n\n<lg>\n<l>bālākapolalāvaṇyacauraścampakasaṃcayaḥ /</l>\n<l>sudṛśāṃ keśapāśeṣu yayau bandhanayogyatām // KAvk_11.16 //</l>\n</lg>\n\n<lg>\n<l>sahakārairvirahiṇīnidhanaṃ vidadhe madhu /</l>\n<l>nirapekṣāparavadhe vidhurāḥ prabhaviṣṇavaḥ // KAvk_11.17 //</l>\n</lg>\n\n<lg>\n<l>yayurmadhulihāṃ cūtalatā nirbharabhogyatām /</l>\n<l>sahasauva vidgadhānāmiva mugdhavibhūtayaḥ // KAvk_11.18 //</l>\n</lg>\n\n<lg>\n<l>rūtāyudhaścūtalatācāpanyastaśilīmukhaḥ /</l>\n<l>jayatīti jagau bandī kandarpasyeva kokilaḥ // KAvk_11.19 //</l>\n</lg>\n\n<lg>\n<l>asminnavasare śrīmān kosalendraḥ prasenajit /</l>\n<l>mṛgayānirgato 'śvena hṛtastaṃ deśamāyayau // KAvk_11.20 //</l>\n</lg>\n\n<lg>\n<l>dhanvīmanobhavākāraḥ so 'vatīrya turaṃgamāt /</l>\n<l>dadarśānanyalāvaṇyām kanyāṃ ratimivāparām // KAvk_11.21 //</l>\n</lg>\n\n<lg>\n<l>tadvilokanavistīrṇaṃ manastasya mahātmanaḥ /</l>\n<l>vismayāddṛṣṭimārgeṇa praviveśa manobhavaḥ // KAvk_11.22 //</l>\n</lg>\n\n<lg>\n<l>tāṃ lajjāvanatāṃ dṛṣṭvā sahasodbhūītasādhvasām /</l>\n<l>acintayannarapatiḥ kāntikallilinīhṛtaḥ // KAvk_11.23 //</l>\n</lg>\n\n<lg>\n<l>keyaṃ navā śaśimukhī śyāmā taralatārakā /</l>\n<l>yatkāntiraniśaṃ netraśatapatravikāśinī // KAvk_11.24 //</l>\n</lg>\n\n<lg>\n<l>bakulāmodavibhrāntabhramare pāṭalādhare /</l>\n<l>kāntaṃ vasantaṃ paśyāmi mukhe 'syāḥ kumudāyudham // KAvk_11.25 //</l>\n</lg>\n\n<lg>\n<l>aho lāvaṇyamamlānaṃ tāruṇyābharaṇaṃ tanoḥ /</l>\n<l>dhīrasyāpi dhṛtiryena śaṅkhe saṃgaliteva me // KAvk_11.26 //</l>\n</lg>\n\n<lg>\n<l>aho nu madhumañjaryāḥ prārambhe 'pyadbhuto guṇaḥ /</l>\n<l>yena gantuṃ na śaknoti ṣaṭpado 'pi padātpadam // KAvk_11.27 //</l>\n</lg>\n\n<lg>\n<l>iti saṃcintya bhīpālastāṃ matvā vanadevatām /</l>\n<l>pṛṣṭvā viveda tadvṛttaṃ krameṇa kathitaṃ tayā // KAvk_11.28 //</l>\n</lg>\n\n<lg>\n<l>tatastatra kṛtātithyastayā pallavavījanaiḥ /</l>\n<l>śuciśītaiśca salilaiḥ prāptavān nirvṛtiṃ nṛpaḥ // KAvk_11.29 //</l>\n</lg>\n\n<lg>\n<l>śrāntaḥ saṃvāhane tasya tayā caraṇapadmayoḥ /</l>\n<l>kṛte karāptasaṃsparśe sa nidrām sahasā yayau // KAvk_11.30 //</l>\n</lg>\n\n<lg>\n<l>kṣaṇena pratibyddho 'tha viśrāntamṛgayāśramaḥ /</l>\n<l>divyasparśena tām mene ratiṃ rūpāntarāgatām // KAvk_11.31 //</l>\n</lg>\n\n<lg>\n<l>mahānapi tataḥ śākyaḥ saṃprāptaṃ kosaleśvaram /</l>\n<l>śrutvā taṃ deśamabhyetya pūjārhaṃ tamapūjayat // KAvk_11.32 //</l>\n</lg>\n\n<lg>\n<l>sādareṇārthitāṃ tena svasutāmiva mālikām /</l>\n<l>ratnārhāya dadau tasmai smaramaṅgalamālikām // KAvk_11.33 //</l>\n</lg>\n\n<lg>\n<l>tāmādāya manojanmavaijayantīṃ sitasmitām /</l>\n<l>nijaṃ jagāma nagaraṃ gajamāruhya bhūpatiḥ // KAvk_11.34 //</l>\n</lg>\n\n<lg>\n<l>tasminnāganagotsaṅge sā lolālakaṣaṭpadā /</l>\n<l>babhau rājavasantena saṃgatā navamālikā // KAvk_11.35 //</l>\n</lg>\n\n<lg>\n<l>rājadhānīṃ samāsādya sundaryā sahitastayā /</l>\n<l>ratnaharmyakarodāramandire vijahāra saḥ // KAvk_11.36 //</l>\n</lg>\n\n<lg>\n<l>varṣākārābhidhā devī rājñaḥ prathamavallabhā /</l>\n<l>abhinnavṛttiṃ tām mene rājalakṣmīmiva kṣitiḥ // KAvk_11.37 //</l>\n</lg>\n\n<lg>\n<l>divyasparśena sā tasyāḥ sā cāsyā rūpasaṃpadā /</l>\n<l>parasparaguṇotkarṣātparaṃ vismayamāpatuḥ // KAvk_11.38 //</l>\n</lg>\n\n<lg>\n<l>divyarūpavatī jyeṣṭhā divyasparśavatī par ā /</l>\n<l>iti pravādaḥ sāścaryastayuorlokeṣu paprathe // KAvk_11.39 //</l>\n</lg>\n\n<lg>\n<l>atrāntare tayordivyarūpasaṃsparśakāraṇam /</l>\n<l>āśrame bhikṣubhiḥ pṛṣṭaḥ provāca bhagavān jinaḥ // KAvk_11.40 //</l>\n</lg>\n\n<lg>\n<l>purā śrutavarākhyasya dvijasya gṛhamedhinaḥ /</l>\n<l>kāntā śirīṣikā ceti priye bhārye babhūvatuḥ // KAvk_11.41 //</l>\n</lg>\n\n<lg>\n<l>sa kadācidatho kāntābhrātā pravrajyayā śanaiḥ /</l>\n<l>pratyekabuddhatāṃ yātaḥ svasurbhavanamāyayau // KAvk_11.42 //</l>\n</lg>\n\n<lg>\n<l>traimāsikopacāreṇa sa tayā patyurājñayā /</l>\n<l>bhaktyā nimantritastasthau tatsaptnyāvapūjitaḥ // KAvk_11.43 //</l>\n</lg>\n\n<lg>\n<l>te cārumṛdubhirbhogaistamabhyarcyānyajanmani /</l>\n<l>jāte 'dhunā cārurūpadivyasaṃsparśasaṃyute // KAvk_11.44 //</l>\n</lg>\n\n<lg>\n<l>kṛṣṭeṣu prathamaṃ prayuktavinayāmādāya gosaṃpadaṃ</l>\n<l>satkṣetreṣu tapaḥ pratatptanuṣu prāptiṣvatisvādutām /</l>\n<l>yatkāle śubhabījamuptamucitaṃ satkarmaśakteḥ paraṃ</l>\n<l>bhujyante phalasaṃpadaḥ sumatibhistasyaiva pākojjvalāḥ // KAvk_11.45 //</l>\n</lg>\n\n<lg>\n<l>iti sarvajñavacanam tathyamākarṇya bhikṣavaḥ /</l>\n<l>tattatheti viniścitya babhūvuḥ śāntisaṃśrayāḥ // KAvk_11.46 //</l>\n</lg>\n\n<lg>\n<l>atha kālena bhūbharturmālikāyāmabhūtsutaḥ /</l>\n<l>virūḍhaketimukhyākhyo vidyāsu ca kṛtaśramah // KAvk_11.47 //</l>\n</lg>\n\n<lg>\n<l>priyastulyavayāstasya purohitasuto 'bhavat /</l>\n<l>māturduḥkhena jātatvādviśruto duḥkhamātṛkaḥ // KAvk_11.48 //</l>\n</lg>\n\n<lg>\n<l>kadācit sahitastena hayārūḍho virūḍhakah /</l>\n<l>prāpa śākyavarodyānaṃ mṝgayāyām vinirgataḥ // KAvk_11.49 //</l>\n</lg>\n\n<lg>\n<l>nyakkāraṃ cakrire tatra śākyāstasyodyatāyudhāḥ /</l>\n<l>ayaṃ dāsīsuto 'smākamiti darpapravādinah // KAvk_11.50 //</l>\n</lg>\n\n<lg>\n<l>gatvāsau svapuraṃ teṣāṃ vairaṃ darpyamacintayat /</l>\n<l>kuladarpāpavādo hi śalyatodaḥ śarīriṇām // KAvk_11.51 //</l>\n</lg>\n\n<lg>\n<l>tasya nirdahyamānasya tatpratīkāracintayā /</l>\n<l>rājyāya jātā janake jīvatyapi parā spṛhā // KAvk_11.52 //</l>\n</lg>\n\n<lg>\n<l>sa cārāyaṇamukhyānāṃ mantriṇāṃ śatapañcakam /</l>\n<l>svavaśaṃ piturākṛṣya vidadhe bhedayuktibhiḥ // KAvk_11.53 //</l>\n</lg>\n\n<lg>\n<l>tataḥ kadācitsaṃjātavivekaḥ pṛthivīpatiḥ /</l>\n<l>dharmopadeśaśravaṇe vardhamānādaraḥ param // KAvk_11.54 //</l>\n</lg>\n\n<lg>\n<l>cārātyaṇagṛhītāśvaṃ rathamāruhya saṃyataḥ /</l>\n<l>draṣṭuṃ jagāma sarvajñaṃ bhagavantam prasenajit // KAvk_11.55 //</l>\n</lg>\n\n<lg>\n<l>prāyāśramaṃ bhagavataḥ kṛtvā pādābhivandanam /</l>\n<l>dharmānvayam sa śuśrāva tatprasādaprasannadhīḥ // KAvk_11.56 //</l>\n</lg>\n\n<lg>\n<l>cārāyaṇo 'pyāśu gatvā rathena nagaraṃ javāt /</l>\n<l>akarodantare tasmin rājaputrābhiṣecanam // KAvk_11.57 //</l>\n</lg>\n\n<lg>\n<l>bhagavantamathāmantrya nṛpatirgantumudyataḥ /</l>\n<l>dadarśa nānugānagre na rathaṃ na ca mantriṇam // KAvk_11.58 //</l>\n</lg>\n\n<lg>\n<l>sa padbhyāmeva śanakaiḥ prasthitām pṛthivīpatiḥ /</l>\n<l>dūrādapaśyadāyāntīṃ varṣākārāṃ samālikām // KAvk_11.59 //</l>\n</lg>\n\n<lg>\n<l>te pṛṣṭvā tadgirā jñātvā so 'bhiṣiktaṃ virūḍhakam /</l>\n<l>visasarja sutaiśvaryaparibhogāya mālokām // KAvk_11.60 //</l>\n</lg>\n\n<lg>\n<l>varṣākārāṃ samādāya sa mitrasya mahīpateḥ /</l>\n<l>ajātaśatrornagaraṃ prāta rājagṛhābhidham // KAvk_11.61 //</l>\n</lg>\n\n<lg>\n<l>sa tatptaśchatravirahāt kṣuptipāsāśramānvitaḥ /</l>\n<l>yayau vamanniva śvāsaṃ dīrgheśvāramamārutaiḥ // KAvk_11.62 //</l>\n</lg>\n\n<lg>\n<l>sukhamaskhalitaṃ kena prāptaṃ kasyāyurāyatam /</l>\n<l>na kasyānupadaṃ dṛṣṭaḥ kṣayaḥ sapadi saṃpadaḥ // KAvk_11.63 //</l>\n</lg>\n\n<lg>\n<l>sa jīrṇamūlakaṃ bhuktvā karmamūlamivāyatam /</l>\n<l>kṣaṇaṃ pītvā ca pānīyaṃ papātāptaviṣūcikaḥ // KAvk_11.64 //</l>\n</lg>\n\n<lg>\n<l>anityatāmavijñāya mohāya patate janah /</l>\n<l>sa cāpāyanikāyasya kāyasyopāyatṛṣṇayā // KAvk_11.65 //</l>\n</lg>\n\n<lg>\n<l>ajātaśatruḥ śrutvaiva kosaleśvaramāgatam /</l>\n<l>abhyetya pāṃśupūrṇāsyaṃ vigatāsuṃ dadarśa tam // KAvk_11.66 //</l>\n</lg>\n\n<lg>\n<l>tasya jāyānuyātasya sa kṛtvā dehasatkriyām /</l>\n<l>bhagavantaṃ yayau druṣṭuṃ sugataṃ duḥkhaśāntaye // KAvk_11.67 //</l>\n</lg>\n\n<lg>\n<l>sa taṃ praṇamya provāca bhagavan kosaleśvaraḥ /</l>\n<l>puraṃ me suhṝdaḥ prāya nirdhano nidhanaṃ gataḥ // KAvk_11.68 //</l>\n</lg>\n\n<lg>\n<l>dhiṅbhāmasaṃpadaṃ pāpaṃ mihādayaśasaḥ padam /</l>\n<l>vibhavo yena naivāyaṃ mitropakaraṇīkṛtaḥ // KAvk_11.69 //</l>\n</lg>\n\n<lg>\n<l>hṛdaye viniveśyāśāṃ prāptaḥ suhṝdamāpadi /</l>\n<l>suhṛnnaiṣphalyamāyāti yasya kiṃ tena jīvatā // KAvk_11.70 //</l>\n</lg>\n\n<lg>\n<l>mitropakaraṇaṃ lakṣmīrdīnopakaraṇam dhanam /</l>\n<l>bhītopakaraṇaṃ prāṇā yeṣāṃ teṣāṃ sujīvitam // KAvk_11.71 //</l>\n</lg>\n\n<lg>\n<l>kukarma kiṃ kṛtaṃ tena bhagavan ūrvajanmani /</l>\n<l>yasya pākena paryante prapede so 'tidurdaśām // KAvk_11.72 //</l>\n</lg>\n\n<lg>\n<l>iti pṛṣṭaḥ kṣitīśena bhagavān sāśrucakṣuṣā /</l>\n<l>tamūce tāpaśamanīṃ diśan daśanacandrikām // KAvk_11.73 //</l>\n</lg>\n\n<lg>\n<l>mā śucaḥ pṛthivīpāla svabhāvo 'yaṃ bhavasthitaḥ /</l>\n<l>evaṃvidhaiva bhāvānāmasatyānāmanityatā // KAvk_11.74 //</l>\n</lg>\n\n<lg>\n<l>visārisaṃsāravanāntare 'smin nisargalolaḥ kila kāmabhṛṅgaḥ /</l>\n<l>svacchandajātajanapuṣkarajīvapuñjakiñjalkapuñjamaniśaṃ kavalīkaroti // KAvk_11.75 //</l>\n</lg>\n\n<lg>\n<l>taraṅganto bhogāścakitahariṇīlocanacalāḥ kṣaṇe 'lakṣyā lakṣmīrjanajaladavidyotanataḍit /</l>\n<l>śarīrābje bālātapacapalarāgaṃ navavayaḥ kṣayaṃ yāti kṣipraṃ bhavamarūtaṭe jīvitakaṇaḥ // KAvk_11.76 //</l>\n</lg>\n\n<lg>\n<l>mano maitrīpātraṃ parahitaratirdharmadhanatā</l>\n<l>madodbhedacchedakṣamaśamavicāre paricayaḥ /</l>\n<l>ayaṃ tatvānveṣo viṣayasukhavaimukhyasukhinām</l>\n<l>asāre saṃsāre parihṛtavikāraḥ paribhavaḥ // KAvk_11.77 //</l>\n</lg>\n\n<lg>\n<l>janah śocati duḥkheṣu kṣipraṃ hata ivāśmanā /</l>\n<l>na karoti punastīvratadāpātapratikriyām // KAvk_11.78 //</l>\n</lg>\n\n<lg>\n<l>paśyato 'pibhavāyāsaṃ nirvivekasya sarvathā /</l>\n<l>kriyate kiṃ janasyāsya mohādakuśalaspṛśaḥ // KAvk_11.79 //</l>\n</lg>\n\n<lg>\n<l>purā vipraḥ suśarmākhyaḥ kutaścitprāpya mūlakam /</l>\n<l>nidhāya jananīhaste yayau snātuṃ nadītaṭam // KAvk_11.80 //</l>\n</lg>\n\n<lg>\n<l>sāpi pratyekabuddhāya tām pāptāya tadantare /</l>\n<l>praṇatā pātrahastāya tadevābhimūkhī dadau // KAvk_11.81 //</l>\n</lg>\n\n<lg>\n<l>atha snātvā samāyātastatsutastvaritaṃ kṣudhā /</l>\n<l>jananīṃ bhojanārambhe yayāce nijamūlakam // KAvk_11.82 //</l>\n</lg>\n\n<lg>\n<l>puṇyaṃ putrānumodasva tanmayātithaye 'rpitam /</l>\n<l>iti māturvacaḥ śrutvāso 'bhūdviddha iveṣuṇā // KAvk_11.83 //</l>\n</lg>\n\n<lg>\n<l>sadyo viṣūcikārtasya manmūlakamanalpakam /</l>\n<l>kukṣiṃ bhittvā viniryātu prāṇaiḥ saha ta vātitheḥ // KAvk_11.84 //</l>\n</lg>\n\n<lg>\n<l>iti tasyāptapāpasya vākyāruṣyeṇa bhūyasā /</l>\n<l>visūcikaiva paryante babhūvaparajanmani // KAvk_11.85 //</l>\n</lg>\n\n<lg>\n<l>prākpuṇyāntarapākena sa evādya prasenajit /</l>\n<l>vipulaṃ rājyamāsādya tayaivānte kṣayaṃ gataḥ // KAvk_11.86 //</l>\n</lg>\n\n<lg>\n<l>saṃsārapathapānthānāmevaṃ karma śubhāśubham /</l>\n<l>pātheyamiva hastastham bhogāyaivopapadyate // KAvk_11.87 //</l>\n</lg>\n\n<lg>\n<l>iti śrutvā bhagavatastathyaṃ pathyaṃ ca tadvacaḥ /</l>\n<l>evametaditi dhyātvā taṃ praṇamya yayau nṛpaḥ // KAvk_11.88 //</l>\n</lg>\n\n<lg>\n<l>atrāntare prāptarājyaḥ śākyavairaṃ virūḍhakaḥ /</l>\n<l>purohitasutenaitya smāritastatkṣayodyataḥ // KAvk_11.89 //</l>\n</lg>\n\n<lg>\n<l>prayayau śākyanagaraṃ gajāśvarathareṇunā /</l>\n<l>moheneva diśāṃ kurvan nirvivekaṃ dhiyāmiva // KAvk_11.90 //</l>\n</lg>\n\n<lg>\n<l>sarvajño bhagavān jñātvā tasya tadduṣṭaceṣṭitam /</l>\n<l>gatvā śākyapuropānte tasthau śuṣkataroradhah // KAvk_11.91 //</l>\n</lg>\n\n<lg>\n<l>dūrāttatra sthitaṃ dṛṣṭvā tamāgacchan virūḍhakaḥ /</l>\n<l>avatīrya rathādagramabhyetya praṇato 'vadat // KAvk_11.92 //</l>\n</lg>\n\n<lg>\n<l>satsu snigdhapalāśeṣu ghanacchāyeṣu śākhiṣu /</l>\n<l>bhagavannatra viśrāntiḥ kimu śuṣkataroradhaḥ // KAvk_11.93 //</l>\n</lg>\n\n<lg>\n<l>ityuktaḥ kṣitipālena taṃ prāha bhagavān jinaḥ /</l>\n<l>jñāticchāyā narapateḥ candanādapi śītalā // KAvk_11.94 //</l>\n</lg>\n\n<lg>\n<l>nāsti jñātisamaṃ vittaṃ nāsti jñātisamā dhṛtiḥ /</l>\n<l>nāsti jñātisamā chāyā nāsti jñātisamah priyaḥ // KAvk_11.95 //</l>\n</lg>\n\n<lg>\n<l>mamaite bhūpate śākyā jñātayasyatpurāntike /</l>\n<l>jātaḥ priyo 'yaṃ tatprītyā śuṣkaśākho 'pi pādapaḥ // KAvk_11.96 //</l>\n</lg>\n\n<lg>\n<l>śrutvaitadviratāmarṣaḥ śākyānāṃ pakṣapātinam /</l>\n<l>bhagavantaṃ viditvaiva nyavartataḥ virūḍhakaḥ // KAvk_11.97 //</l>\n</lg>\n\n<lg>\n<l>bhagavānapi śākyānāṃ jñātvāgāmi bhayaṃ tataḥ /</l>\n<l>śreyase śuddhasattvānām vidadhe dharmadeśanām // KAvk_11.98 //</l>\n</lg>\n\n<lg>\n<l>śrotāpattiphalaṃ kaiścit sakṛdāgāmi cāparaiḥ /</l>\n<l>anāgāmiphalaṃ cānyaiḥ saṃprāptaṃ tasya śāsanāt // KAvk_11.99 //</l>\n</lg>\n\n<lg>\n<l>śeṣāstu mūḍhamatayaḥ śākyāḥ prāpurna tatpadam /</l>\n<l>santi ke 'pi khagā yeṣām vāsare timiro 'dbhavaḥ // KAvk_11.100 //</l>\n</lg>\n\n<lg>\n<l>nivṛttasyātha nṛpateḥ purohitasutastataḥ /</l>\n<l>vairasarpasya suptasya vidadhe pratibodhanam // KAvk_11.101 //</l>\n</lg>\n\n<lg>\n<l>sa tena preritaścakre matiṃ śākyakulakṣaye /</l>\n<l>vairānalaṃ pracalanaṃ karoti piśunānilaḥ // KAvk_11.102 //</l>\n</lg>\n\n<lg>\n<l>ghoradurjanamantreṇa sahasotthāpitāḥ khalāḥ /</l>\n<l>vetālā kṣitipālāśca na kasya prāṇahāriṇah // KAvk_11.103 //</l>\n</lg>\n\n<lg>\n<l>sainye gajarathodagre tatastasmin prasarpati /</l>\n<l>babhūva purasaṃkṣobhaḥ śākyānāṃ rūddhavartmanām // KAvk_11.104 //</l>\n</lg>\n\n<lg>\n<l>tasmin bhagavān rakṣārthaṃ śākyānāṃ pakṣapātinam /</l>\n<l>samudyataṃ tatra mahāmaudgalyāyanamabravīt // KAvk_11.105 //</l>\n</lg>\n\n<lg>\n<l>śākyānāṃ karmadoṣo 'yaṃ sarvathā samupasthitaḥ /</l>\n<l>tatra rakṣavidhānaṃ te gagane setubandhanam // KAvk_11.106 //</l>\n</lg>\n\n<lg>\n<l>puṃsamavintyavibhavāni śubhāśubhāni āyānti yānti ca muhurniravagrahāṇi /</l>\n<l>karmākṣarāṇi nijajanmapadasvahastanyastāni nāma na bhavanti nirarthakāni // KAvk_11.107 //</l>\n</lg>\n\n<lg>\n<l>iti vākyādbhagavatastasmin yāte praṇamya tam /</l>\n<l>cakrire saṃvidaṃ śākyāh pratyāsanne virūḍhake // KAvk_11.108 //</l>\n</lg>\n\n<lg>\n<l>hiṃsāsmābhirna kartavyā prāṇimātrasya kasyacit /</l>\n<l>śarāḥ śarīramasmākaṃ viśantvarisamīritāḥ // KAvk_11.109 //</l>\n</lg>\n\n<lg>\n<l>iti saṃvidamādhāya te viyaṣṭikapāṇayaḥ /</l>\n<l>dhīrḥ parodyame tasthuravārayitakārmukāḥ // KAvk_11.110 //</l>\n</lg>\n\n<lg>\n<l>atrāntare karmayogānnijadeśānavasthitaḥ /</l>\n<l>ajñātvā saṃvidaṃ śākyaḥ śaṃpākah samupāyayau // KAvk_11.111 //</l>\n</lg>\n\n<lg>\n<l>sa dṛṣṭvā nagare baddhasaṃnāhaṃ vasudhādhipam /</l>\n<l>kopādekaścakārāsya raṇe subhaṭasaṃkṣayam // KAvk_11.112 //</l>\n</lg>\n\n<lg>\n<l>yuddhe puruṣasiṃhena hatāste vīrakuñjarāḥ /</l>\n<l>prayayuḥ spṛhaṇīyatvaṃ yaśobhirmaktikairiva // KAvk_11.113 //</l>\n</lg>\n\n<lg>\n<l>sa ko 'pi tasya jajvāla kopitasya parairasiḥ /</l>\n<l>sa yayau yatpratāpena vipulāṃ ripuvāhinīm // KAvk_11.114 //</l>\n</lg>\n\n<lg>\n<l>praveśaṃ na daduḥ śākyāḥ śaṃpākasya dviṣāṃ vadhāt /</l>\n<l>svajano 'pi parityaktaḥ sa tairnistriṃśakarmaṇā // KAvk_11.115 //</l>\n</lg>\n\n<lg>\n<l>nije 'pi vimukhāḥ krūre sādhave dahrambandhavaḥ /</l>\n<l>dhānādapi vadānyatvaṃ sukṛtaṃ svajanādapi // KAvk_11.116 //</l>\n</lg>\n\n<lg>\n<l>* * * * * * * * /</l>\n<l>śatamaucityanityānāmāyuṣo 'pi yaśaḥ priyam // KAvk_11.117 //</l>\n</lg>\n\n<lg>\n<l>nirvāsitaḥ sa taiḥ prāptaḥ śanairbhagavato 'ntikam /</l>\n<l>yayāce 'bhyudayāyāiva taṃ kiṃcinnijalāñchanam // KAvk_11.118 //</l>\n</lg>\n\n<lg>\n<l>ṛddhaṃ bhagavatā dattaṃ nijakeśanakhāṃśakam /</l>\n<l>sa jagāma samādāya vākuḍaṃ nāma maṇḍalam // KAvk_11.119 //</l>\n</lg>\n\n<lg>\n<l>tatra prajñāprabhāveṇa śauryotsāhaguṇena ca /</l>\n<l>sa prāpa rājyaṃ dhīrāṇāṃ sarvatra sulabhāḥ śriyaḥ // KAvk_11.120 //</l>\n</lg>\n\n<lg>\n<l>dakṣāṇāṃ lakṣaṇaṃ lakṣmīḥ sahajaṃ viduṣāṃ yaśaḥ /</l>\n<l>vyavasāyasahāyānām kalatraṃ sarvasiddhayaḥ // KAvk_11.121 //</l>\n</lg>\n\n<lg>\n<l>tatra sthito bhagavataḥ so 'tha keśanakhāṃśake /</l>\n<l>stūpapratiṣṭhāmakarodvarratnavirājitām // KAvk_11.122 //</l>\n</lg>\n\n<lg>\n<l>virūḍhako 'pi śākyānāṃ vairapāratitīrṣayā /</l>\n<l>punaryuktyā puradvhārabhedena sahasāviśat // KAvk_11.123 //</l>\n</lg>\n\n<lg>\n<l>hatvā tatra sahasrāṇi śākyānāṃ saptasaptati /</l>\n<l>baddhvā kanyākumārāṇāṃ sa sahasramathāharat // KAvk_11.124 //</l>\n</lg>\n\n<lg>\n<l>śatāni pañca śākyānām gajairlohaiśca mardanaiḥ /</l>\n<l>saṃpramṛjya purīṃ cakre kṛtāntanagarīmiva // KAvk_11.125 //</l>\n</lg>\n\n<lg>\n<l>bhagavānapi śākyānām śatrūṇā bhedanaṃ kṛtam /</l>\n<l>karmānubaddhaṃ vijñāyaṃ babhūva vimanāḥ kṣaṇam // KAvk_11.126 //</l>\n</lg>\n\n<lg>\n<l>papracchustaṃ samabhyetya bhikṣavaḥ karuṇākulāḥ /</l>\n<l>kiṃ karma vihitaṃ śākyairghoraṃ yasyedṛśaṃ phalam // KAvk_11.127 //</l>\n</lg>\n\n<lg>\n<l>bhagavānaniti taiḥ pṛṣṭaḥ sarvajñastānabhāṣata /</l>\n<l>nijakarmavipākena śākyānāmeṣa saṃkṣayaḥ // KAvk_11.128 //</l>\n</lg>\n\n<lg>\n<l>kṛṣṭau purā mahāmatsyau dhīvaraiḥ sarito 'ntarāt /</l>\n<l>tadā nikṛttau śalyena bhūyo 'pyavyathayan dhṛtau // KAvk_11.129 //</l>\n</lg>\n\n<lg>\n<l>kālena cārutām yātaistaireva parajanmani /</l>\n<l>hatau gṝhapatī dagdhvā tāveva dhanahāribhiḥ // KAvk_11.130 //</l>\n</lg>\n\n<lg>\n<l>tau matsyau tau gṛhasthau ca virūḍhakapurohitau /</l>\n<l>dāsānāṃ taskarāṇām ca śākyānām mṛtyutām gatau // KAvk_11.131 //</l>\n</lg>\n\n<lg>\n<l>iti śrutvā bhagavataḥ karmaṇāṃ phalasaṃtatim /</l>\n<l>avisaṃvādinīmeva menire sarvabhikṣavaḥ // KAvk_11.132 //</l>\n</lg>\n\n<lg>\n<l>virūḍhako 'tha svapuraṃ prāpya vijayadurmadaḥ /</l>\n<l>jetānāmnā sutenoktaḥ praṇayādbālalīlayā // KAvk_11.133 //</l>\n</lg>\n\n<lg>\n<l>deva kiṃ nihatāḥ śākyān na te 'smākaṃ kṛtāgasaḥ /</l>\n<l>iti bruvāṇamavadhīnnijasūnuṃ virūḍhakaḥ // KAvk_11.134 //</l>\n</lg>\n\n<lg>\n<l>nipātamatimṛdgati nihanti na karoti kim /</l>\n<l>madalabdhanadhāyāso mātaṃga iva darjanaḥ // KAvk_11.135 //</l>\n</lg>\n\n<lg>\n<l>sa jagāda sabhāsīnaḥ svabhūjāvavalokayan /</l>\n<l>aho nu mama tāpāgnau dvisadbhiḥ śalabhāyitam // KAvk_11.136 //</l>\n</lg>\n\n<lg>\n<l>kṛtāntatoraṇastambhau prājyau mama bhujāvimau /</l>\n<l>niṣḥśeṣavadhadīkṣāyāṃ śākyānāṃ gurutāṃ gatau // KAvk_11.137 //</l>\n</lg>\n\n<lg>\n<l>taṃ tasya vikramaṃ ślāghyaṃ hṛtāstāḥ śākyakanyakāḥ /</l>\n<l>śrutvā babhāṣire tīvramudveganamitānanāḥ // KAvk_11.138 //</l>\n</lg>\n\n<lg>\n<l>karmapāśanibaddhānāṃ khagānāmiva dehinām /</l>\n<l>nidhanollaṅghane śaktirnāsti pakṣavatāmapi // KAvk_11.139 //</l>\n</lg>\n\n<lg>\n<l>yenāgniḥ śamameti tatkila jalaṃ prāpnotyalaṃ vāḍavaḥ</l>\n<l>tigmāṃśugrahaṇaṃ karoti samaye helāvalehyaṃ tamah /</l>\n<l>paryālocanavartmanāmaviṣayaṃ sāścaryacaryāspadaṃ</l>\n<l>sarvaṃ kārmikatantrayantimidaṃ kaḥ kasya kartuṃ kṣamaḥ // KAvk_11.140 //</l>\n</lg>\n\n<lg>\n<l>etadākarṇya nṛpatiḥ padāntara iveragaḥ /</l>\n<l>karacchedaṃ dideśāsāṃ ghorāmarṣaviṣotkaṭaḥ // KAvk_11.141 //</l>\n</lg>\n\n<lg>\n<l>tīre yasyāḥ kṛtaṃ tāsāṃ pāṇicchedanavaiśasam /</l>\n<l>sādyāpi hastagabhati khyātā puṣkariṇī bhuvi // KAvk_11.142 //</l>\n</lg>\n\n<lg>\n<l>latāsvapi hkukūlāgniṃ krakacaṃ nalīnīṣvapi /</l>\n<l>mālāsvapi śilāvarṣaṃ pātayantyeva nirghṛṇāḥ // KAvk_11.143 //</l>\n</lg>\n\n<lg>\n<l>tāśchinnapāṇikamalāstatra tīvravyathāturāḥ /</l>\n<l>bhagavantaṃ dhiyā dhyātvā śaraṇaṃ śaraṇaṃ yayuḥ // KAvk_11.144 //</l>\n</lg>\n\n<lg>\n<l>tāsāṃ vijñāya sarvajñastīvrām marmāhativyathām /</l>\n<l>śacīmacintayaddevīṃ tatsamāśvāsanocitām // KAvk_11.145 //</l>\n</lg>\n\n<lg>\n<l>tatsparśajātahastābjāstā divyavasanāvṛtāḥ /</l>\n<l>yayuścittaprasādena tāh svargaṃ tyaktavigrahā // KAvk_11.146 //</l>\n</lg>\n\n<lg>\n<l>devakalpāstamāsādya divyapadmotpalāṅkitāḥ /</l>\n<l>dharmadeśanayā śāstustāh prāpurvipulaṃ padam // KAvk_11.147 //</l>\n</lg>\n\n<lg>\n<l>bhikṣubhirbhagavān pṛṣṭastatkarmaphalamabhyadhāt /</l>\n<l>pāṇicāpalyametābhiḥ kṛtaṃ bhikṣuviḍambane // KAvk_11.148 //</l>\n</lg>\n\n<lg>\n<l>karmaṇastasya pākena viśase patitāh param /</l>\n<l>mayi cittaprasādena prāptāścaitāh śubhāṃ gatim // KAvk_11.149 //</l>\n</lg>\n\n<lg>\n<l>ityuktvā bhagavān karmaphalapākavicitratām /</l>\n<l>bhukṣīṇāṃ tatprasaṅgena vidadhe dharmadeśanām // KAvk_11.150 //</l>\n</lg>\n\n<lg>\n<l>atrāntare gūḍhacārī rājñā praṇihitaścaraḥ /</l>\n<l>bhagavaccaritaṃ jñātvā virūḍhakamupāyayau // KAvk_11.151 //</l>\n</lg>\n\n<lg>\n<l>so 'vadaddeva bhikṣūṇāṃ tenedaṃ kathitaṃ puraḥ /</l>\n<l>svakarmaphalamāsannaṃ tasya paśyāmi bhūpateh // KAvk_11.152 //</l>\n</lg>\n\n<lg>\n<l>saptāhenāgninā dagdhaḥ sa pāpātmā purohitaḥ /</l>\n<l>avīcināmni narake duḥsahe nipatiṣyati // KAvk_11.153 //</l>\n</lg>\n\n<lg>\n<l>iti tadvacanaṃ śrutvā nṛpatiḥ sapurohitaḥ /</l>\n<l>yatnāduvāsa saptāhaṃ jalānvitagṛhāntare // KAvk_11.154 //</l>\n</lg>\n\n<lg>\n<l>kṣaṇāvaśeṣe saptāhe tasminnantaḥpuraṃ gate /</l>\n<l>sūryakāntārkasaṃtāpayogājjajvāla pāvakaḥ // KAvk_11.155 //</l>\n</lg>\n\n<lg>\n<l>udbhūtena pralayasavanāvartinevāśu vegān</l>\n<l>nirdagdho 'sau dhagiti śikhinā nārakaṃ prāpa vahnim /</l>\n<l>asmiṃllike jvalanajaṭilāḥ pāpināṃ pretya rāgāḥ</l>\n<l>sarvatraiva sthirasukhabhuvaḥ śītalāḥ puṇyabhājām // KAvk_11.156 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ virūḍhakāvadānaṃ nāma ekādaśaḥ pallavaḥ //</p>\n\n<p>12. hārītikādamanāvadānam /</p>\n\n<lg>\n<l>duḥkhaṃ nudanti sukhasaṃpadamādiśanti saṃjīvayanti janatām timiraṃ haranti /</l>\n<l>sanmānasasya kalayanti vikāsahāsaṃ santaḥ sudhārdravadanāḥ śaśina karāśca // KAvk_12.1 //</l>\n</lg>\n\n<lg>\n<l>bimbisāraḥ kṣiteḥ sāre pure rājagṛhābhidhe /</l>\n<l>sāraḥ samastabhūpānāmabhūdbhūmipuraṃdaraḥ // KAvk_12.2 //</l>\n</lg>\n\n<lg>\n<l>kṣamādhāre bhuje yasya kṣamādhāre ca cetasi /</l>\n<l>bāhyaḥ samastacittānāmaśu nyastakaro janaḥ // KAvk_12.3 //</l>\n</lg>\n\n<lg>\n<l>kurvatastyāgaśauryābhyāmāśāyāḥ paripūraṇam /</l>\n<l>pāṇau vimuktaratnaughe subaddho 'bhūdasigrahaḥ // KAvk_12.4 //</l>\n</lg>\n\n<lg>\n<l>kadācidabhavattasya viplavo nagare guruḥ /</l>\n<l>navābhyudayasaṃjātadarpakāla ivākulaḥ // KAvk_12.5 //</l>\n</lg>\n\n<lg>\n<l>tamāsthānasamāsīnaṃ janacintākṛtakṣaṇam /</l>\n<l>vyajijñipata saurājaṃ prajānāṃ janakopamam // KAvk_12.6 //</l>\n</lg>\n\n<lg>\n<l>deva divyaprabhāvasya niyataḥ śāsanena te /</l>\n<l>janah sadā samudro 'yaṃ maryādāṃ nātivartate // KAvk_12.7 //</l>\n</lg>\n\n<lg>\n<l>yenāsya kṛtavṛttasya sanmārgeṇa prasarpataḥ /</l>\n<l>upasargodgamaḥ kasmādakasmādayamāgataḥ // KAvk_12.8 //</l>\n</lg>\n\n<lg>\n<l>svadharmasaṃvṛttena hi karmaṇā śarmaṇā nṛṇām /</l>\n<l>sunṛpe na ca guhyānāmāpatanti vipattayaḥ // KAvk_12.9 //</l>\n</lg>\n\n<lg>\n<l>hriyante naḥ prasūtīnāṃ gṛhiṇīnāṃgṛhe kayā /</l>\n<l>apatyāni phalānīva satkriyāṇāmasaṃyamāt // KAvk_12.10 //</l>\n</lg>\n\n<lg>\n<l>kiṃtu bhūtānna vidmastān māyām cāpi mahīpate /</l>\n<l>yatprabhāveṇa nīyante kulāni nirapatyatām // KAvk_12.11 //</l>\n</lg>\n\n<lg>\n<l>iti teṣāṃ girā bhūbhṛdabhūtsaṃkrāntatadvyathaḥ /</l>\n<l>paraṃ duḥkhaṃ viśatyantaḥ satāṃ kedāravārivat // KAvk_12.12 //</l>\n</lg>\n\n<lg>\n<l>sarvāṅgavyāpinā tena janaduḥkhena bhūyasā /</l>\n<l>viṣeṇevāvṛtaḥ so 'bhūdudbhrāntahṛdayaḥ kṣaṇam // KAvk_12.13 //</l>\n</lg>\n\n<lg>\n<l>so 'bravīt kiṃ karomyatrābhujādhīne vipaurūṣe /</l>\n<l>kathaṃ nāma pravartante durlakṣyeṣu pratikriyāḥ // KAvk_12.14 //</l>\n</lg>\n\n<lg>\n<l>dinamekaṃ vrajantvadya bhavanto nijamāspadam /</l>\n<l>savrataścintayāmyeva rakṣāṃ vaḥ prasvakṣaye // KAvk_12.15 //</l>\n</lg>\n\n<lg>\n<l>iti rājavacaḥ śrutvā hṛṣṭāḥ pauramahattamāḥ /</l>\n<l>jagadustaṃ samāvarjya pūjāvyañjanamajṇjalim // KAvk_12.16 //</l>\n</lg>\n\n<lg>\n<l>deva tvadavadhānena praṇayākarṇanena ca /</l>\n<l>tvayi vinyastacintānāṃ nāsmākamadhunā śramaḥ // KAvk_12.17 //</l>\n</lg>\n\n<lg>\n<l>anuddhatamudāraṃ c atvatprasādāvalokanam /</l>\n<l>idameva janasyāsya jīvitānīva varṣati // KAvk_12.18 //</l>\n</lg>\n\n<lg>\n<l>kiṃ punaḥ priyametatte pīyūṣasadṛśaṃ vacaḥ /</l>\n<l>tāpāpahaṃ mṛhu svādu kiṃ kiṃ na vidadhāti naḥ // KAvk_12.19 //</l>\n</lg>\n\n<lg>\n<l>kṛtī kṛtajñaḥ kāruṇyanidhiḥ sulabhadarśanaḥ /</l>\n<l>labhyate bhāgyabhogyena saujanyasaralaḥ prabhu // KAvk_12.20 //</l>\n</lg>\n\n<lg>\n<l>pīyūṣādatipeśalaḥ paricayaḥ śrāvyaṃ vacaḥ pañcamam</l>\n<l>ācāraḥ śaradinduvṛndamahaso 'syānandasaṃdohadaḥ /</l>\n<l>saccitte vasatāṃ satām kimaparaṃ puṣpānmanah komalaṃ</l>\n<l>saujanyaṃ haricandanādapi paraṃ saṃtāpanirvāpaṇam // KAvk_12.21 //</l>\n</lg>\n\n<lg>\n<l>ityuktvā prayayuḥ paurāstaṃ praṇamya prasādinam /</l>\n<l>kirantastadguṇodārāmāśākusumamālikām // KAvk_12.22 //</l>\n</lg>\n\n<lg>\n<l>rājāpi nagare kṛtvā bhūtapūjāvidhikramam /</l>\n<l>śāntisvastikasaṃbhāraṃ cakāra niyatavrataḥ // KAvk_12.23 //</l>\n</lg>\n\n<lg>\n<l>yakṣī hārītikā nāma bālakān puravāsinī /</l>\n<l>haratīti sa śuśrāva puradevatayoditam // KAvk_12.24 //</l>\n</lg>\n\n<lg>\n<l>tataḥ paurajanaiḥ sārdhaṃ sāmātyaḥ pṛthīvīpatiḥ /</l>\n<l>kalandakanivāsākhye sthitaṃ veṇuvanāśrame // KAvk_12.25 //</l>\n</lg>\n\n<lg>\n<l>bhagavantaṃ yayau draṣṭuṃ sugataṃ doṣaśāntaye /</l>\n<l>sarvaduḥkhajvarāyāsajuṣāmakaṭukauṣadham // KAvk_12.26 //</l>\n</lg>\n\n<lg>\n<l>taṃ dṛṣṭvā nṛpatirdūrātpraṇamya priyadarśanam /</l>\n<l>upaviśyāgratastasmai pauraduḥkhaṃ nyavedayat // KAvk_12.27 //</l>\n</lg>\n\n<lg>\n<l>bhagavānapi vijñāya paurāṇāṃ saṃtatikṣayam /</l>\n<l>cintāniścañcalaḥ kṣipramuvāca karuṇānidhiḥ // KAvk_12.28 //</l>\n</lg>\n\n<lg>\n<l>sa visṛjya jagadbandhuḥ sanṛpaṃ pauramaṇḍalam /</l>\n<l>pātracīvaramādāya yayau yakṣīniketanam // KAvk_12.29 //</l>\n</lg>\n\n<lg>\n<l>tayā virahitaṃ prāpya tadgṛhaṃ bhagavān jinaḥ /</l>\n<l>priyaṃkarākhyaṃ tatputraṃ nināyaikamadarśanam // KAvk_12.30 //</l>\n</lg>\n\n<lg>\n<l>yāte bhagavati kṣipraṃ yakṣī svagṛhamāgatā /</l>\n<l>prabhūtaputrā nāpaśyat priyaṃ putraṃ priyaṃkaram // KAvk_12.31 //</l>\n</lg>\n\n<lg>\n<l>tamīkṣamāṇāṃ vivaśā hṛtavatseva dhenukā /</l>\n<l>babhrāma saṃbhramodbhrāntā sā janeṣu cā // KAvk_12.32 //</l>\n</lg>\n\n<lg>\n<l>hā priyaṃkara hā putra kka nu paśyāmi te mukham /</l>\n<l>iti pralāpinī tāraṃ niḥśeṣāḥ sā yayau diśaḥ // KAvk_12.33 //</l>\n</lg>\n\n<lg>\n<l>sā vicityāśu sarvāśā nirāśā putradarśane /</l>\n<l>krośantī parvatadvīpaṃ samudravalayam yayau // KAvk_12.34 //</l>\n</lg>\n\n<lg>\n<l>martyabhūmimatikramya ghoreṣu nagareṣu sā /</l>\n<l>svargoddeśeṣva śeṣeṣu vimānodyānaśāliṣu // KAvk_12.35 //</l>\n</lg>\n\n<lg>\n<l>śrāntā kkacinna viśrāntā yakṣiṇī praṇighātinī /</l>\n<l>putramanviṣya nāpaśyallokapālapureṣu ca // KAvk_12.36 //</l>\n</lg>\n\n<lg>\n<l>kuberasyātha vacasā gatvā ca sugatāśramam /</l>\n<l>bhagavantaṃ viyogārtā śaraṇyaṃ śaraṇaṃ yayau // KAvk_12.37 //</l>\n</lg>\n\n<lg>\n<l>tayā tadduḥkhavṛttāntaṃ sam niśamya niveditam /</l>\n<l>tāmavocata śocantīṃ kiṃcit smitasitādharaḥ // KAvk_12.38 //</l>\n</lg>\n\n<lg>\n<l>hārīti tava putrāṇāṃ santi pañcaśatānyaho /</l>\n<l>iti tenoktamākarṇya yakṣī duḥkhakṣatāvadat // KAvk_12.39 //</l>\n</lg>\n\n<lg>\n<l>putralakṣe 'pi bhagavan sahyā naikasutakṣatiḥ /</l>\n<l>putrāt priyataraṃ nānyatkiṃ duḥkhaṃ tatkṣayātparam // KAvk_12.40 //</l>\n</lg>\n\n<lg>\n<l>putravāneva jānāti putrasnehaviṣavyathām /</l>\n<l>sahajaiva sutaprītirakāraṇanibandhanā // KAvk_12.41 //</l>\n</lg>\n\n<lg>\n<l>* * * * * * * * /</l>\n<l>malino vikalaḥ kṣīṇaḥ kasya nendusamaḥ sutaḥ // KAvk_12.42 //</l>\n</lg>\n\n<lg>\n<l>iti yakṣavadhūvākyaṃ śrutvā vātsalyavihvalam /</l>\n<l>bhūtānukampī bhagavān sasmitastāmabhāṣata // KAvk_12.43 //</l>\n</lg>\n\n<lg>\n<l>śoko 'yaṃ bahyputrāyā yadyekavirahe tava /</l>\n<l>hṛte tvayaikavatsānāṃ putraike kīdṛśī vyathā // KAvk_12.44 //</l>\n</lg>\n\n<lg>\n<l>tvaṃ praviśya sadā gehaṃ strīṇāṃ putramalakṣitāṃ /</l>\n<l>aśnāsi putramātāpi vyāghrīva mṛgaśāvakān // KAvk_12.45 //</l>\n</lg>\n\n<lg>\n<l>yena yena svadehasya duḥkhaṃ yātyupabhogatām /</l>\n<l>na tatparasya kurvīta samāno 'nubhavaḥ śucām // KAvk_12.46 //</l>\n</lg>\n\n<lg>\n<l>tvaṃ buddhadharmasaṃghānāṃ trīṇi śikṣāpadāni cet /</l>\n<l>gṛhṇāsi hiṃsāvimukhī tatprāpnoṣi priyaṃ sutam // KAvk_12.47 //</l>\n</lg>\n\n<lg>\n<l>ityuktā sā bhagavatā prāptaśikṣāpadā tataḥ /</l>\n<l>hiṃsāvirāmāt taṃ gatvā putraṃ prāpa priyaṃkaram // KAvk_12.48 //</l>\n</lg>\n\n<lg>\n<l>tasyāḥ prāgjanmavṛttāntaṃ tasyāḥ karmaphalānvayam /</l>\n<l>bhikṣubhirbhagavān pṛṣṭastadvṛttāntamabhāṣataḥ // KAvk_12.49 //</l>\n</lg>\n\n<lg>\n<l>purāsminneva nagare paurāh ke 'pyupabhoginaḥ /</l>\n<l>parvatodyānamālāyāṃ vijahrurnartanādinā // KAvk_12.50 //</l>\n</lg>\n\n<lg>\n<l>atha tena pathā kāpi gopakāntā ghanastanī /</l>\n<l>mathitaṃ paṇyamādāya hariṇākṣī samāyayau // KAvk_12.51 //</l>\n</lg>\n\n<lg>\n<l>garbhabhārālasagatiḥ pratyuptā gajagāminī /</l>\n<l>sā śanairupasarpantī saspṛhaṃ tān vyalokayat // KAvk_12.52 //</l>\n</lg>\n\n<lg>\n<l>tasyā vanamṛgīmugdhairavadagdhā vilokanaiḥ /</l>\n<l>asaṃvṛttā vilāsārdraiste 'pi sotkaṇṭhatāṃ yayuḥ // KAvk_12.53 //</l>\n</lg>\n\n<lg>\n<l>sā tairnimantritā tatra madanakṣībatām gatā /</l>\n<l>hāritaṃ sahasā śīlaṃ na viveda pramādinī // KAvk_12.54 //</l>\n</lg>\n\n<lg>\n<l>tatasteṣū prayāteṣu tadā tasyā ratiśramāt /</l>\n<l>papāta saha dhairyeṇa garbhaū kopādivāruṇaḥ // KAvk_12.55 //</l>\n</lg>\n\n<lg>\n<l>atrāntare samāyātaṃ tatpuṇyaistena vartamanā /</l>\n<l>pratyekabuddhaṃ sādrākṣītkāyacittaprasādanam // KAvk_12.56 //</l>\n</lg>\n\n<lg>\n<l>sāsmai mathitamūlyāptamāmrāṇāṃ śatapañcakam /</l>\n<l>dūrātpraṇāmavinatā manasaiva nyavedat // KAvk_12.57 //</l>\n</lg>\n\n<lg>\n<l>tataḥ puṇyarddhimatyasmin jātā yakṣakule 'dhunā /</l>\n<l>jātamāmrārpaṇenāsyāḥ putrāṇāṃ śatapañcakam // KAvk_12.58 //</l>\n</lg>\n\n<lg>\n<l>hiṃsāvatī pāpatyāgāt śīlavismaraṇātparam /</l>\n<l>pratyekabuddhapraṇateḥ prāptaśikṣāpadādya sā // KAvk_12.59 //</l>\n</lg>\n\n<lg>\n<l>iti vividhavipākaṃ karmatantraṃ vicitraṃ kimapisa kathayitvā tatra yakṣāṅganāyāḥ /</l>\n<l>kalitakuśalasetuḥ saṃbhavābdhau janānāmakṛta sukṛtacittaṃ sarvalokasya śāstā // KAvk_12.60 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ hārītikādamanāvadānaṃ nāma dvādaśaḥ pallavaḥ //</p>\n\n<p>13. pratihāryāvadānam //</p>\n\n<lg>\n<l>yaḥ saṃkalpapathā sadaiva carati projjṛmbhamāṇādbhutaṃ</l>\n<l>svapnairyasya na saṃgatiḥ paricayo yasminnapūrvakramaḥ /</l>\n<l>vāṇī maunavatī ca yatra hi nṛṇāṃ yaḥ śrotranetrātithis</l>\n<l>taṃ nirvyājajanaprabhāvavibhavaṃ manaurameyaṃ numaḥ // KAvk_13.1 //</l>\n</lg>\n\n<lg>\n<l>pure rājagṛhābhikhye bimbirāseṇa bhūbhujā /</l>\n<l>pūjyamānaṃ jina dṛṣṭvā sthitaṃ veṇuvanāśrame // KAvk_13.2 //</l>\n</lg>\n\n<lg>\n<l>mātsaryaviṣasaṃtaptā mūrkhāḥ sarvjñamāninaḥ /</l>\n<l>na sehire tadutkarṣaṃ prakāśamiva kauśikāḥ // KAvk_13.3 //</l>\n</lg>\n\n<lg>\n<l>malinaiḥ svavināśāya parabhāgoditaiḥ sadā /</l>\n<l>kriyate vāsaraspardhā śārvaraistimirotkaraiḥ // KAvk_13.4 //</l>\n</lg>\n\n<lg>\n<l>maskarī saṃjayī vairairajitaḥ kakudastathā /</l>\n<l>pūraṇajñātiputrādyā mūrkhāḥ kṣapaṇakāḥ pare // KAvk_13.5 //</l>\n</lg>\n\n<lg>\n<l>ūcurnṛpatimabhyetya māramāyāvimohitāḥ /</l>\n<l>saṃgharṣadveṣadoṣeṇa dhūmenevāndhakāritāḥ // KAvk_13.6 //</l>\n</lg>\n\n<lg>\n<l>eṣa sarvajñatāmānī vane yaḥ śramaṇaḥ sthitaḥ /</l>\n<l>ṛddhiprabhāvo bhavatā tasyāsmākaṃ ca dṛśyatām // KAvk_13.7 //</l>\n</lg>\n\n<lg>\n<l>ṛddhiprabhāvādyatkiṃcit janavyāvarjanorjitam /</l>\n<l>drśyate mahadāścaryaṃ prātihāryaṃ taducyate // KAvk_13.8 //</l>\n</lg>\n\n<lg>\n<l>śaktiḥ saṃsadi yasyāsti pratihāryasya darśane /</l>\n<l>asmākaṃ tasya vā rājan pūjāḥ santu jagatrtraye // KAvk_13.9 //</l>\n</lg>\n\n<lg>\n<l>iti teṣām vacaḥ śrutvā taddarpavimukho nṛpaḥ /</l>\n<l>uvāca vāñchā keyaṃ vaḥ paṅgūnāṃ girilaṅghane // KAvk_13.10 //</l>\n</lg>\n\n<lg>\n<l>asamañjasamevaitat kā spardhāgneḥ pataṅgakaiḥ /</l>\n<l>naitadvācyaṃ punarvādī mayā niṣkāsyate purāt // KAvk_13.11 //</l>\n</lg>\n\n<lg>\n<l>iti rājñā guṇajñena pratyākhyātodyamāḥ khalāḥ /</l>\n<l>prayayuste nirālambe lambamānā ivāmbare // KAvk_13.12 //</l>\n</lg>\n\n<lg>\n<l>bimbisāro narapatirmūrkhatāpakṣapātavān /</l>\n<l>anyaṃ vrajāmo bhūpālamiti te samacintayan // KAvk_13.13 //</l>\n</lg>\n\n<lg>\n<l>atrāṇtare bhagavati śrāvastīmabhitaḥ purīm /</l>\n<l>prāpte tejavanārāmaṃ digantāneva te yayuḥ // KAvk_13.14 //</l>\n</lg>\n\n<lg>\n<l>te prasenajitaṃ tatra prāpya kosalabhūpatim /</l>\n<l>prātihāryakṛtaspardhāṃ tāmevāsmai nyavedayan // KAvk_13.15 //</l>\n</lg>\n\n<lg>\n<l>guṇāntarajño nṛpatisteṣām darpakṣayecchayā /</l>\n<l>ṛddhisaṃdarśanotsāhādyayau bhagavato 'ntikam // KAvk_13.16 //</l>\n</lg>\n\n<lg>\n<l>sa samabhyetya vinayāt praṇipatya tamabravīt /</l>\n<l>bhagavan darpabalanaṃ tīrthyānāṃ kartumarhasi // KAvk_13.17 //</l>\n</lg>\n\n<lg>\n<l>ṛddhispardhānubandhena tvatprabhāvadidṛkṣayā /</l>\n<l>svaguṇaślāghayāsmākaṃ taiḥ karṇau badhirīkṛtau // KAvk_13.18 //</l>\n</lg>\n\n<lg>\n<l>prakāśaya nijaṃ tejaḥ sajjanāvarjanam vibho /</l>\n<l>tīrthyābhidhānāmakhilaṃ prayātu pralayaṃ tamaḥ // KAvk_13.19 //</l>\n</lg>\n\n<lg>\n<l>iti rājavacaḥ śrutvā nirvikāro mahāśayaḥ /</l>\n<l>bhagavān viratāmarṣaḥ saharṣastamabhāṣataḥ // KAvk_13.20 //</l>\n</lg>\n\n<lg>\n<l>rājannānyopamardāya vivādāya madāya vā /</l>\n<l>vivekābharaṇārho 'yaṃ kriyate guṇasaṃgrahaḥ // KAvk_13.21 //</l>\n</lg>\n\n<lg>\n<l>mātsaryamalinaiḥ kiṃ tairvicāraviguṇairguṇaiḥ /</l>\n<l>ye haranti parotkarṣaṃ spardhābandhaprasāritāḥ // KAvk_13.22 //</l>\n</lg>\n\n<lg>\n<l>guṇācchādanamanyasya svaguṇena karoti yaḥ /</l>\n<l>dharmastenāpraśastena svayameva nighātitaḥ // KAvk_13.23 //</l>\n</lg>\n\n<lg>\n<l>sadguṇānāṃ parikṣaiva paravailakṣyakāriṇī /</l>\n<l>ucitā na hi śuddhānāṃ tulārohaviḍambanā // KAvk_13.24 //</l>\n</lg>\n\n<lg>\n<l>guṇavānapi nāyāti yaḥ pareṣu prasannatām /</l>\n<l>sa dīpahastastatpātracchāyayā malinīkṛtaḥ // KAvk_13.25 //</l>\n</lg>\n\n<lg>\n<l>loka ta eva sarvajñā vidmaḥ kimadhikaṃ vayam /</l>\n<l>parābhimānābhibhavaprāgalbhyaṃ svaparābhavaḥ // KAvk_13.26 //</l>\n</lg>\n\n<lg>\n<l>iti śrutvā bhagavataḥ praśamābhimataṃ vacaḥ /</l>\n<l>bhṛśamabhyarthanāṃ rājā cakārāścaryadarśane // KAvk_13.27 //</l>\n</lg>\n\n<lg>\n<l>tataḥ dṛcchrādbhagavatā kṛtābhyupagamo nṛpaḥ /</l>\n<l>rājadhānīṃ yayau hṛṣṭaḥ saptāhāvadhisaṃvidā // KAvk_13.28 //</l>\n</lg>\n\n<lg>\n<l>asminnavasare bhrātā bhūmibharturasodaraḥ /</l>\n<l>cacārāntaḥpuropānte prāsādatalavartmanā // KAvk_13.29 //</l>\n</lg>\n\n<lg>\n<l>salīlaṃ vrajatastasya karmavātairiveritā /</l>\n<l>kusumasrak papātāṃse rājapatnīkarāccyutā // KAvk_13.30 //</l>\n</lg>\n\n<lg>\n<l>tasya vijñātadoṣasya doṣaṃ saṃbhāvya sākṣibhiḥ /</l>\n<l>piśunāḥ kiṃvadantīṃ tām cakrire rājagāminīm // KAvk_13.31 //</l>\n</lg>\n\n<lg>\n<l>chidramalpamapi prāpya kṣudrāḥ sarvāpakāriṇaḥ /</l>\n<l>dvijihvāḥ praviśantyāśu prabhūnāṃ śūnyamāśayam // KAvk_13.32 //</l>\n</lg>\n\n<lg>\n<l>piśunapretiro rājā bhrāturīrṣyāviṣolbaṇaḥ /</l>\n<l>chedamasyādideśāśu pāṇipādasya mūrcchitaḥ // KAvk_13.33 //</l>\n</lg>\n\n<lg>\n<l>nikṛttapāṇicaraṇaḥ kumāraḥ karmaviplavāt /</l>\n<l>sa vadhyavasudhāśāyī viveśa viṣamāpadam // KAvk_13.34 //</l>\n</lg>\n\n<lg>\n<l>tīvravyathāparivṛtaṃ śocadbhirmātṛbandhubhiḥ /</l>\n<l>dadṛśustaṃ kṣapaṇakāḥ kṣaṇaṃ nayanacālane // KAvk_13.35 //</l>\n</lg>\n\n<lg>\n<l>tān samabhyetya śokārtāste rājasutabāndhavāḥ /</l>\n<l>jagadustatparitrāṇasaṃliptāḥ sarvaprāṇinah // KAvk_13.36 //</l>\n</lg>\n\n<lg>\n<l>doṣaṃ nigṛhīto 'yaṃ kālanāmā nṛpātmajam /</l>\n<l>sarvajñavādino yūyaṃ prasādo 'sya vidhīyatām // KAvk_13.37 //</l>\n</lg>\n\n<lg>\n<l>iti tai prasaradbāṣpairarthyamānāh pralāpibhiḥ /</l>\n<l>te maunino niṣpratibhā vailakṣyādanyato yayuḥ // KAvk_13.38 //</l>\n</lg>\n\n<lg>\n<l>atha tena yathāyāto bhikṣuḥ sugataśāsanāt /</l>\n<l>ānando vidadhe 'ṅgāni tasya satyopayācanāt // KAvk_13.39 //</l>\n</lg>\n\n<lg>\n<l>rājaputrastu saṃjātapāṇipādaḥ prasannadhīḥ /</l>\n<l>jinaṃ śaraṇamabhyetya tadupasthāyako 'bhavat // KAvk_13.40 //</l>\n</lg>\n\n<lg>\n<l>saptaratre vyatīte 'tha śrāntihāryaṃ gṛhaṃ mahat /</l>\n<l>ṛddhiṃ bhagavato draṣṭuṃ mahīpatirakārayat // KAvk_13.41 //</l>\n</lg>\n\n<lg>\n<l>upaviṣṭe nṛpe tatra saha kṣapaṇakādibhiḥ /</l>\n<l>kalpavṛkṣīkṛtā bhūmirabhavat sugatecchayā // KAvk_13.42 //</l>\n</lg>\n\n<lg>\n<l>tataḥ prāpteṣu deveṣu draṣṭuṃ bhagavataḥ prabhām /</l>\n<l>ratnapradīpaṃ bhagavān bheje siṃhāsanam mahat // KAvk_13.43 //</l>\n</lg>\n\n<lg>\n<l>tejodhātuṃ prapannasya tasya gaṇḍasamudgataiḥ /</l>\n<l>vyāptaṃ pāvakasaṃghātairabhūdbhuvanamaṇḍalam // KAvk_13.44 //</l>\n</lg>\n\n<lg>\n<l>śānte śanaiḥ kamalakānanasaṃnikāśe vahnau samastabhuvanasthitibhaṅgabhītyā /</l>\n<l>dehāttato bhagavataḥ karuṇāmburāśeḥ pūrṇāmṛtormivimalā rucayaḥ prasasruḥ // KAvk_13.45 //</l>\n</lg>\n\n<lg>\n<l>lāvaṇyasāramaticandrasahasrakāntiṃ tejaḥ pratānaviphalīkṛtasūryacakram /</l>\n<l>taṃ nāganāyakanikāyavilocanāni prītyā papuḥ sukṛtalabdhamapūrvaharṣam // KAvk_13.46 //</l>\n</lg>\n\n<lg>\n<l>vaidūryanālavipulāruṇaratnapātrakāntollasatkanakakesarakarṇikāni /</l>\n<l>abhyudyayuḥ kṣititalādatha tatsamīpe padmāni saurabhabharāhṛtaṣaṭpadāni // KAvk_13.47 //</l>\n</lg>\n\n<lg>\n<l>teṣūpaviṣṭamatha kāñcanacārukāntiṃ snigdhekṣasṇaṃ sugatacakramadṛśyatārāt /</l>\n<l>pīyūṣapeśalaśaśidyutiśītalena yasyodayena sahasā sukhamāpa lokaḥ // KAvk_13.48 //</l>\n</lg>\n\n<lg>\n<l>teṣāṃ prabhāvavibhavaṃ bahgavān babhāra madhye 'dhikaṃ kanakaśaila ivācalānām /</l>\n<l>suskandhabandhuraghanadyutisaṃniveśaḥ prāṃśuḥ surakṣitiruhāmiva pārijātaḥ // KAvk_13.49 //</l>\n</lg>\n\n<lg>\n<l>svargāṅganākarakuśeśayakīryamāṇairamlānamālyavalayaiḥ kalitottamāṅgāḥ /</l>\n<l>tasyānanāmbujavilokananirnimeṣe martyā api kṣaṇamavāpuramartyabhāvam // KAvk_13.50 //</l>\n</lg>\n\n<lg>\n<l>vyomāṅgaṇeṣu suradundubhiśaṅkhatūryaghoṣāvṛtaḥ kusumavarṣamahāṭṭahāsaḥ /</l>\n<l>gandharvakinnaramunīśvaracāraṇānāṃ sphīṭaścacāra bhagavatstutivādanādaḥ // KAvk_13.51 //</l>\n</lg>\n\n<lg>\n<l>tatrāruṇādharadalāddaśanāṃśuśubhrād vyākīrṇakeśarakulāddaśanāravindāt /</l>\n<l>satsaurabhaṃ bhagavataḥ svarasaṃnivṛttaṃ dhanyāḥ papurmadhuravāṅbhadhu puṇyasūtam // KAvk_13.52 //</l>\n</lg>\n\n<lg>\n<l>pāpaṃ vimuñcata niṣiñcata puṇyabījaṃ vairaṃ parityajata sāmyasukhaṃ bhajadhvam /</l>\n<l>jñānāmṛtaṃ pibataṃ mṛtyuviṣāpahāri neyaṃ tanuḥ kuśalakarmasakhī cirāya // KAvk_13.53 //</l>\n</lg>\n\n<lg>\n<l>lakṣmīścalā taruṇatā ca jarānuyātā kāyo 'pyapāyanicayasya nivāsa eva /</l>\n<l>prāṇāḥ śarīrakakuṭiṣu muhūrtapānthā nityodaye kuruta dharmamaye prayatnam // KAvk_13.54 //</l>\n</lg>\n\n<lg>\n<l>ityādibhirbhagavataḥ pravibhaktadīptajñānairvivekavimalaiḥ kuśalopadeśaiḥ /</l>\n<l>vajrairivāśu dalanaṃ prayayau janānāṃ satkāyadṛṣṭisamaviṃśatiśṛṅgaśailaḥ // KAvk_13.55 //</l>\n</lg>\n\n<lg>\n<l>ṛddhiprabhāṃ bhagavataḥ pravibhāvya tīrthyā mantrahatā viṣadharā iva bhagnadarpāḥ /</l>\n<l>dīpā ivārkakiraṇapratibhābhibhūtāścitrārpitā iva yayuściraniścalatvam // KAvk_13.56 //</l>\n</lg>\n\n<lg>\n<l>atrāntare bhagavataḥ satataṃ vipakṣaḥ sarvātmanā kṣapaṇako navadharmayakṣaḥ /</l>\n<l>kṣiptaśravān sa vṛtavarṣavaraiścakāra vidravya randhraśaraṇān bhuvi vajrapāṇiḥ // KAvk_13.57 //</l>\n</lg>\n\n<lg>\n<l>addiśya tānatha kṛpārdrabhayāśaraṇyaḥ sarvopadeśaviṣayān bhagavān babhāṣe /</l>\n<l>bhūbhṛdvanābanimaṇirvivarādi sarvaṃ tene bhayeṣu śaraṇaṃ kila kātarāṇām // KAvk_13.58 //</l>\n</lg>\n\n<lg>\n<l>buddhiṃ prabodha mama dhāmbi nidhāya buddhiṃ</l>\n<l>dharmaṃ sasaṃghamapi ye śaraṇaṃ prapannāḥ /</l>\n<l>teṣā jagatkṣayabhayeṣvapi nirbhayāṇāṃ</l>\n<l>naivānyataḥ śaraṇadainyaparigraho 'sti // KAvk_13.59 //</l>\n</lg>\n\n<lg>\n<l>durvāre paralokatīvratimire dharmaḥ pravṛddho 'śumān</l>\n<l>dānaṃ duḥsahapāpatāpavipadāmabhyudgame vāridaḥ /</l>\n<l>prajñā mohamahāprapātaviṣamaśvabhre karālambanaṃ</l>\n<l>dainyākrāntamahīnameva śaraṇaṃ sarvatra puṇyaṃ nṛṇām // KAvk_13.60 //</l>\n</lg>\n\n<lg>\n<l>iti timiravṛtākṣṇāṃ cakṣurunmīlanārhaṃ daśanamaṇimarīcivyajyamānaprakāśam /</l>\n<l>sadasi sugatacandraḥ śuddhadharmopadeśaṃ sthirapadamiva kṛtvā kānanaṃ svaṃ jagāma // KAvk_13.61 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ prātihāryāvadānaṃ nāma trayodaśaḥ pallavaḥ //</p>\n\n<p>14. devāvatāravadānam /</p>\n\n<lg>\n<l>jayati mahatāṃ prabhāvaḥ paścādagre ca vartamāno yaḥ /</l>\n<l>janakuśalakarmasaraṇiḥ prakāśaratnadīpo vaḥ // KAvk_14.1 //</l>\n</lg>\n\n<lg>\n<l>purā surapure pāṇḍukambalākhye śilātale /</l>\n<l>samīpe pārijātasya kovidārasya suprabhe // KAvk_14.2 //</l>\n</lg>\n\n<lg>\n<l>kṛtvā tridaśasaṃghānāṃ bhagavān dharmadeśanām /</l>\n<l>anugrahāya martyānāṃ jambūdvīpamavātarat // KAvk_14.3 //</l>\n</lg>\n\n<lg>\n<l>amarairanuyātasya tasyāvatarato bhuvam /</l>\n<l>vimānakānanākīrṇaṃ babhūva bhuvanāṅgaṇam // KAvk_14.4 //</l>\n</lg>\n\n<lg>\n<l>tasya dantāṃśusaṃtānairupadeśamivācitam /</l>\n<l>jagrāha candraruciram cāmaraṃ caturānanaḥ // KAvk_14.5 //</l>\n</lg>\n\n<lg>\n<l>chatraṃ śataśalākāṅkamanaṅkaṃ raṅkupāṇḍuram /</l>\n<l>prasādamiva sākāramādade 'sya puraṃdaraḥ // KAvk_14.6 //</l>\n</lg>\n\n<lg>\n<l>saṃkāśyanagaropānte kānanodumbarāntike /</l>\n<l>avatīrṇaṃ sukṛtinaḥ sānandāstaṃ vavandire // KAvk_14.7 //</l>\n</lg>\n\n<lg>\n<l>tasminnutpalavarṇākhyā bhikṣukī janasaṃgame /</l>\n<l>alabdhāvasarā draṣṭuṃ nṛparūpamupādade // KAvk_14.8 //</l>\n</lg>\n\n<lg>\n<l>pradīptaratnamukuṭaṃ gaṇḍatāṇḍavikuṇḍalam /</l>\n<l>dṛṣṭvaivāsya navaṃ rūpaṃ jahāsoṣṇīṣapallavaḥ // KAvk_14.9 //</l>\n</lg>\n\n<lg>\n<l>sā cintayantī ko vāyaṃ janairnirvivaraḥ puraḥ /</l>\n<l>antaraṃ nṛparūpaṃ me dṛṣṭvā dāsyati sādaraḥ // KAvk_14.10 //</l>\n</lg>\n\n<lg>\n<l>atp 'nyathā tu bhagavatpraṇatirmama durlabhā /</l>\n<l>na guṇaṃ gauravasthānamaiśvaryapraṇayī janaḥ // KAvk_14.11 //</l>\n</lg>\n\n<lg>\n<l>aho tṛṇatṛlālolairniḥsāravirasairdhanaiḥ /</l>\n<l>hriyate vāsanābhyāsānnirvicāratayā janaḥ // KAvk_14.12 //</l>\n</lg>\n\n<lg>\n<l>dattāntarā sā sahasā janena nṛpagauravāt /</l>\n<l>lolahāraṃ bhagavataḥ praṇāmamakārot puraḥ // KAvk_14.13 //</l>\n</lg>\n\n<lg>\n<l>asminnavasare bhikṣurudayī nāma saṃsadi /</l>\n<l>tāṃ vilokya tathārūpāmavadat sasmitānanaḥ // KAvk_14.14 //</l>\n</lg>\n\n<lg>\n<l>iyamutpalavarṇākhyā bhikṣukī nṛparūpiṇī /</l>\n<l>ṛddhyā bhagavataḥ pādau vandate janavanditā // KAvk_14.15 //</l>\n</lg>\n\n<lg>\n<l>utpalāmodavarṇābhuāṃ vijñāteyaṃ mayā purā /</l>\n<l>ityuktvā virate tasmin bhagavānapyabhāṣata // KAvk_14.16 //</l>\n</lg>\n\n<lg>\n<l>ayuktameva bhikṣukyā darpadṛddhiprakāśanam /</l>\n<l>karoti praśamaglānimabhimānena ca jvaraḥ // KAvk_14.17 //</l>\n</lg>\n\n<lg>\n<l>ityuktvā bhagavān kṛtvā tāṃ tāṃ śubhropadeśanām /</l>\n<l>visṛjya devān prayayau svapadaṃ saha bhikṣubhiḥ // KAvk_14.18 //</l>\n</lg>\n\n<lg>\n<l>tatropaviṣṭaḥ pṛṣṭastaiḥ praṇatairbhikṣukīkathām /</l>\n<l>prāgjanmakarmasaṃbaddhāṃ sarvajñastānabhāṣata // KAvk_14.19 //</l>\n</lg>\n\n<lg>\n<l>vārāṇasyāmabhūtpūrvaṃsārthavāho mahādhanaḥ /</l>\n<l>patnī dhanavatī nāma tasya prāṇasamābhavat // KAvk_14.20 //</l>\n</lg>\n\n<lg>\n<l>pāṇipallavinī tanvīyaovanodyānamañjarī /</l>\n<l>phalapuṣpavatī kāle sā tasmādgarbhamādadhe // KAvk_14.21 //</l>\n</lg>\n\n<lg>\n<l>atrāntare jalanidhidvīpānugamanodyatam /</l>\n<l>pratyāsannaviyogārtā sā vallabhamabhāṣata // KAvk_14.22 //</l>\n</lg>\n\n<lg>\n<l>kiyatī dhanasaṃpattirvṛddhimadyāpi nīyate /</l>\n<l>yatkṛte ghpragambhīrastīryate makarākaraḥ // KAvk_14.23 //</l>\n</lg>\n\n<lg>\n<l>bahvapāyaṃ dhanādānaṃ nirapāyā guṇārjanam /</l>\n<l>svadeśāt paradeśaṃ hi gacchanti draviṇārthinah // KAvk_14.24 //</l>\n</lg>\n\n<lg>\n<l>kecidduḥkhānnivartante dūraṃ gatvāpi niṣphalāḥ /</l>\n<l>niścalā dhaninaścānye karmaṇāmeṣa niścayaḥ // KAvk_14.25 //</l>\n</lg>\n\n<lg>\n<l>iti priyāvacaḥ śrutvā sārthavāhastato 'bhyadhāt /</l>\n<l>mugdhe saṃbhāvanāpātro bhavatyevaṃ dhanodyataḥ // KAvk_14.26 //</l>\n</lg>\n\n<lg>\n<l>dhanārjanavihīnānāṃ puṅguvanmūlabhakṣaṇāt /</l>\n<l>adya śvo vā sukhasthānāṃ bhogaiḥ saha parikṣayaḥ // KAvk_14.27 //</l>\n</lg>\n\n<lg>\n<l>svagṛhe 'pi daridrāṇāṃ janah krakacaniṣṭhuraḥ /</l>\n<l>dhanināṃ paraloko 'pi premasnigdhajanaṃ bhuvaḥ // KAvk_14.28 //</l>\n</lg>\n\n<lg>\n<l>kṣīṇamapyudyataṃ vṛddhyai na veṇuṃ bandhate janaḥ /</l>\n<l>na tu sa pūrṇatāṃ yāti pratyāsannaparikṣayaḥ // KAvk_14.29 //</l>\n</lg>\n\n<lg>\n<l>mūrkho 'pi viduṣāṃ vandyaḥ strīṇāṃ vṛddho 'pi vallabhaḥ /</l>\n<l>klibo 'pi sevyaḥ śūrāṇāmāsannābhyudayo janaḥ // KAvk_14.30 //</l>\n</lg>\n\n<lg>\n<l>kenānyakaraṇaṃ bhuktvā pītvā kāvyāmṛtāni vā /</l>\n<l>kṣaṇaṃ vicakṣaṇenāpi kṣuptipāse vivarjite // KAvk_14.31 //</l>\n</lg>\n\n<lg>\n<l>yasyārthaḥ sa guṇonnataiḥ kṛtanutiḥ kaṃ vā na dhatte guṇaṃ</l>\n<l>dāridyrodayadoṣadūṣitarucāṃ nirmālyatulyā guṇāḥ /</l>\n<l>vittenaiva guṇā guṇī na tu dhanī dhanyo dhanī no guṇī kāyādduṣkṛtasaṃnipātaśamanādāyurguṇānāṃ dhanam // KAvk_14.32 //</l>\n</lg>\n\n<lg>\n<l>iti prāṇādhikārthasya patyurākarṇya sā vacaḥ /</l>\n<l>sāñjanāśrukaṇotkīrṇā latevābhṛtaṣaṭpadā // KAvk_14.33 //</l>\n</lg>\n\n<lg>\n<l>atha pravahaṇaṃ bheje sārthanāthastayā saha /</l>\n<l>tīvratṛṣṇāgṛhītānāṃ hastapātraṃ mahodadhiḥ // KAvk_14.34 //</l>\n</lg>\n\n<lg>\n<l>tasya jāyāsakhasyāsau karmavātānuvartinaḥ /</l>\n<l>abhajyata pravahaṇaṃ samanorathajīvitam // KAvk_14.35 //</l>\n</lg>\n\n<lg>\n<l>tataḥ phalakamāsādya bhāgaśeṣācca karmaṇaḥ /</l>\n<l>kaśerudvīpamāsādya tatpatirvipadaṃ gataḥ // KAvk_14.36 //</l>\n</lg>\n\n<lg>\n<l>anāthām tatra śocantīṃ vihaṅgaḥ puruṣākṛtiḥ /</l>\n<l>tāmāpa pādadīrṇāśāṃ suvarṇakulasaṃbhavaḥ // KAvk_14.37 //</l>\n</lg>\n\n<lg>\n<l>sa kāntāṃ sumukho nāma tāmuvāca rucākṛtaḥ /</l>\n<l>samāśvasihi lolākṣi nirbhayo 'yaṃ tavāśrayaḥ // KAvk_14.38 //</l>\n</lg>\n\n<lg>\n<l>divyeyaṃ subhagā bhūmirvayaṃ tvatpraṇayaiṣaṇaḥ /</l>\n<l>puṇyāyātāsi kalyāṇi ghoro 'yaṃ makarākaraḥ // KAvk_14.39 //</l>\n</lg>\n\n<lg>\n<l>ityuktvā tena śanakairnītā ratnālayaṃ gṛham /</l>\n<l>saṃpūrṇagarbhā tanayaṃ cārurūpamasūta sā // KAvk_14.40 //</l>\n</lg>\n\n<lg>\n<l>vardhamāne śiśau tasmin sā śanaiḥ priyavādinā /</l>\n<l>mugdhā tena vidagdhena saṃbhogābhimukhīkṛtā // KAvk_14.41 //</l>\n</lg>\n\n<lg>\n<l>saralatvānmṛdutvācca samīpapraṇayī janaḥ /</l>\n<l>svayamāliṅgyate strībhirlatābhiriva pādapaḥ // KAvk_14.42 //</l>\n</lg>\n\n<lg>\n<l>divyodyāneṣu sā tena ramamāṇāṃ ghanastanī /</l>\n<l>kumāraṃ rucirākāraṃ suṣuve sadṛśaṃ pituḥ // KAvk_14.43 //</l>\n</lg>\n\n<lg>\n<l>tasmin padmamukhābhikhye yauvanālaṃkṛtākṛtau /</l>\n<l>sumukhaḥ pakṣiṇāṃ rājā kāle lokāntaraṃ yayau // KAvk_14.44 //</l>\n</lg>\n\n<lg>\n<l>tataḥ padmamukhaḥ śrīmānāsasāda padaṃ pituḥ /</l>\n<l>guṇināmavivādena svādhīnāḥ kulasaṃpadaḥ // KAvk_14.45 //</l>\n</lg>\n\n<lg>\n<l>prāptaiśvaryaṃ tamavadadvijane jananī sutam /</l>\n<l>tatprabhāvasya saṃbhāvya sarvatra prabhaviṣṇutām // KAvk_14.46 //</l>\n</lg>\n\n<lg>\n<l>putra prāptā tvayā lakṣmīriyaṃ nijakulocitā /</l>\n<l>ayaṃ tu sārthavāhānme jātaḥ putro niraṃśakaḥ // KAvk_14.47 //</l>\n</lg>\n\n<lg>\n<l>vārāṇasyāmayaṃ rājā śaśaktyā kriyatāṃ tvayā /</l>\n<l>prītīsaṃvādasāsvādaḥ svadeśe seva saṃpadaḥ // KAvk_14.48 //</l>\n</lg>\n\n<lg>\n<l>iti māturgirā pakṣī pakṣapātena bhūyasā /</l>\n<l>skandhe bhrātaramāropya vyomnā vārāṇasīṃ yayau // KAvk_14.49 //</l>\n</lg>\n\n<lg>\n<l>tatra siṃhāsanāsīnaṃ brahmadattaṃ mahīpatim /</l>\n<l>saṃjaghānaikadainaṃ sa vajragranakharaiḥ kharaiḥ // KAvk_14.50 //</l>\n</lg>\n\n<lg>\n<l>abhiṣicyāgrajaṃ pūrṇaṃ tasminneva nṛpāsane /</l>\n<l>amātyān so 'vadadbhītān samagrānagravikramaḥ // KAvk_14.51 //</l>\n</lg>\n\n<lg>\n<l>yasya rājño 'bhiṣiktasya mayā yaḥ pracalīkaraḥ (?) /</l>\n<l>so 'pyatītaḥ prabho bhaktyā tamevānugamiṣyati // KAvk_14.52 //</l>\n</lg>\n\n<lg>\n<l>ityuktvā pravarāmātyān svairaṃ vihagapuṇgavaḥ /</l>\n<l>yayau bhrātaramāmantrya punardeśanasaṃvidā // KAvk_14.53 //</l>\n</lg>\n\n<lg>\n<l>sa eva brahmadatto 'yamiti mantrita mantriṇām (?) /</l>\n<l>sa nṛpaḥ khyātimāyātaḥ svajaneṣu pareṣu ca // KAvk_14.54 //</l>\n</lg>\n\n<lg>\n<l>atrāntare samānītā sagarbhā hastinī vanāt /</l>\n<l>na mumocārdhaniryātagarbhaṃ ruddhamivāntare // KAvk_14.55 //</l>\n</lg>\n\n<lg>\n<l>sādhvīkarāgrasaṃsparśādiyaṃ garbhaṃ vimuñcati /</l>\n<l>iti mauhūrtikādiṣṭaṃ rājñe mantrī nyavedayat // KAvk_14.56 //</l>\n</lg>\n\n<lg>\n<l>śāsanādatha bhūbhartuḥ spṛṣṭvā hastena hastinīm /</l>\n<l>antaḥ purāṅganāścakrustatra satyopayāvanam // KAvk_14.57 //</l>\n</lg>\n\n<lg>\n<l>tāsāṃ satyagirā garbhaṃ nātyajat kariṇī yadā /</l>\n<l>tadā vilakṣyaḥ sarvo 'bhūt bhūpasyāntaḥpure janaḥ // KAvk_14.58 //</l>\n</lg>\n\n<lg>\n<l>atha gopāṅganābhyetya śīlasatyopayācanam /</l>\n<l>kṛtvā pasparśa kariṇīṃ yenāsau garbhamatyajat // KAvk_14.59 //</l>\n</lg>\n\n<lg>\n<l>kṛtvā nijajāyānāṃ jñātvā śīladaridratām /</l>\n<l>mene gopāṃ manaḥsveva tāṃ jagatrtritaye satīm // KAvk_14.60 //</l>\n</lg>\n\n<lg>\n<l>sa satījātilobhena sośumbāṃ nāma tatsutām /</l>\n<l>pariṇīyānināyāgre devīśabdasya pātratām // KAvk_14.61 //</l>\n</lg>\n\n<lg>\n<l>tasyāḥ saṃcintya lāvaṇyaṃ capalatvaṃ ca yoṣitām /</l>\n<l>sa sarvagāmīnīṃ nidrāmapi tatyāja śaṅkitaḥ // KAvk_14.62 //</l>\n</lg>\n\n<lg>\n<l>asminnavasare druṣṭuṃ bhrātaraṃ vihagādhiyaḥ /</l>\n<l>yayau padmamukhastatra snehādatiśayotsukhaḥ // KAvk_14.63 //</l>\n</lg>\n\n<lg>\n<l>bhūpālo 'pi tamāliṅgya prītyā vihitasatkṛtiḥ /</l>\n<l>vijane svakathāmasmai nivedya punarabravīt // KAvk_14.64 //</l>\n</lg>\n\n<lg>\n<l>śīlasatyatulārohāt dṛṣṭadoṣeṇa yoṣitām /</l>\n<l>mamāntaḥpuravaimukhyāt vivāho 'bhinavaḥ kṛtaḥ // KAvk_14.65 //</l>\n</lg>\n\n<lg>\n<l>rūpayauvanagāminmyām tasyāmapi na me dhṛtiḥ /</l>\n<l>ekatra dṛṣṭadoṣāṇāṃ sarvatrāśaṅkate manaḥ // KAvk_14.66 //</l>\n</lg>\n\n<lg>\n<l>tasmāttava pure bhrātarvimānuṣye nidhīyatām /</l>\n<l>śīlaśankāṃ parityajya bhavāmi vigatajvaraḥ // KAvk_14.67 //</l>\n</lg>\n\n<lg>\n<l>tasmāt pratiniśaṃ pakṣī śāsanāt tava madgṛham /</l>\n<l>prāpayiṣyati tāṃ svairamityayaṃ me manorathaḥ // KAvk_14.68 //</l>\n</lg>\n\n<lg>\n<l>iti bhrāturvacaḥ śrutvā tamuvāca vihaṅgamaḥ /</l>\n<l>īrṣyāśaṅkākalaṅkena rājan mithyaiva mā kṛthāḥ // KAvk_14.69 //</l>\n</lg>\n\n<lg>\n<l>na nāma ramate ramye nāsvādaṃ vetti bhojane /</l>\n<l>na paśyati na nidrāti nityamīrṣyāvaśāturaḥ // KAvk_14.70 //</l>\n</lg>\n\n<lg>\n<l>klībaḥ kāmī sukhī vidvān dhanī namraḥ prabhuḥ kṣamī /</l>\n<l>arthī mānyaḥ khalaḥ snigdhaḥ strī satīti kathaiva kā // KAvk_14.71 //</l>\n</lg>\n\n<lg>\n<l>saralatve 'pi kuṭilāḥ sthāyinyo 'pyaticañcalāḥ /</l>\n<l>kulīnā apui pārśvasthamāliṅgantyabalā latāḥ // KAvk_14.72 //</l>\n</lg>\n\n<lg>\n<l>dṛṣṭirlolādharo rāgī bhrūrvākrā kaṭhinau stanau /</l>\n<l>dṛśyate naiva nirdoṣaḥ strīṇāmavayaveṣvapi // KAvk_14.73 //</l>\n</lg>\n\n<lg>\n<l>bhujyante kuśalaiḥ śyāmā bhramadbhramaravibhramaiḥ /</l>\n<l>mūlānveṣī sarojinyāḥ paṅkenaivāvalipyata // KAvk_14.74 //</l>\n</lg>\n\n<lg>\n<l>naikasmin vismayabhuvāṃ sasmitānāṃ niyantrite /</l>\n<l>śuciśīlavirāmāṇāṃ rāmāṇāṃ ramaṇe matiḥ // KAvk_14.75 //</l>\n</lg>\n\n<l>tathāpi matpurodyāne nirjane sā nidhīyatām // KAvk_14.76 //</l>\n\n<lg>\n<l>ityuktaḥ pakṣiṇā bhrātā nṛpatirvisasarja tām /</l>\n<l>kāntāṃ kaśerukadvīpe taṃ ca satkṛtya sādaraḥ // KAvk_14.77 //</l>\n</lg>\n\n<lg>\n<l>sāpi pratiniśaṃ vyomnaḥ khagārūḍhā samāyayau /</l>\n<l>divyagandhamayīṃ mālāmādāya dvīpasaṃbhavām // KAvk_14.78 //</l>\n</lg>\n\n<lg>\n<l>pārijātānvayatarostāni puṣpāṇyavāpa sā /</l>\n<l>khyātāni timirāṇīva bhramadbhṛṅgāndhakārataḥ // KAvk_14.79 //</l>\n</lg>\n\n<lg>\n<l>atha vārāṇasīvāsī kadācinmānavābhudhaḥ /</l>\n<l>prayayau samidhāhārī dvijanmā kānanaṃ yuvā // KAvk_14.80 //</l>\n</lg>\n\n<lg>\n<l>tatra kinnarakāminyā sa dṛṣṭaḥ spaṣṭamanmathaḥ /</l>\n<l>yasya saṃdarśanenaiva sābhavadvismṛtasmṛtiḥ // KAvk_14.81 //</l>\n</lg>\n\n<lg>\n<l>asau navābhilāṣeṇa janakeneva sārpitā /</l>\n<l>kāntā kāntimayī nāma vijahāra guhāgṛhe // KAvk_14.82 //</l>\n</lg>\n\n<lg>\n<l>tatrābharaṇaratnāśuḥ pratītatimirotkare /</l>\n<l>ramamāṇā ciraṃ tena kāle putramavāpa sā // KAvk_14.83 //</l>\n</lg>\n\n<lg>\n<l>balavān marududbhavaḥ sa bālye 'pi yadā śiśuḥ /</l>\n<l>tadā mātā tasya saṃjñāṃ śīghraga ityasādhayat // KAvk_14.84 //</l>\n</lg>\n\n<lg>\n<l>sāpi nivāghnasaṃbhogā sukhātṛptā guhāntare /</l>\n<l>priyaṃ dhṝtvā sadā yāti pidhāya śilayā gṛham // KAvk_14.85 //</l>\n</lg>\n\n<lg>\n<l>kadācidatha vṛttāntaṃ nijapitrā niveditam /</l>\n<l>ākarṇya śīghragaścintāvismayākulito 'vadat // KAvk_14.86 //</l>\n</lg>\n\n<lg>\n<l>śilānibaddhadvāre 'sminnandhasyaiva gṝhāntare /</l>\n<l>aho sneho 'pyayaṃ tāta tava bandhanatāṃ gataḥ // KAvk_14.87 //</l>\n</lg>\n\n<lg>\n<l>ehi vārāṇasīmeva gacchāvaste nijāspadam /</l>\n<l>vioulāmapyayatnena śilāmutsārayāmyaham // KAvk_14.88 //</l>\n</lg>\n\n<lg>\n<l>svadeśavirahakleśaṃ dyḥśaṃ sahase katham /</l>\n<l>tyaktuṃ na śakyate kauściddeśo deha iva svakaḥ // KAvk_14.89 //</l>\n</lg>\n\n<lg>\n<l>bhāraṃ draviṇasaṃbhāraṃ vetti granthiguṇāguṇaḥ /</l>\n<l>bhogaṃ nirupabhogaṃ ca svadeśavirahī janaḥ // KAvk_14.90 //</l>\n</lg>\n\n<lg>\n<l>ityuktvā sa guhāgohādutpāṭya vipulāṃ śilām /</l>\n<l>kṛtābhyupagamenāśu janakena yayau saha // KAvk_14.91 //</l>\n</lg>\n\n<lg>\n<l>prayātayostatastūrṇaṃ samabhyetyātha kinnarī /</l>\n<l>śūnyaṃ dṛṣṭvā guhāgehaṃ nirvedādityavintayat // KAvk_14.92 //</l>\n</lg>\n\n<lg>\n<l>aho me vismṛtasnehaḥ sa gataḥ kkāpi durjanaḥ /</l>\n<l>dvijihvānāṃ bhujaṃgānāṃ kauṭilyaṃ vā kimadbhutam // KAvk_14.93 //</l>\n</lg>\n\n<lg>\n<l>na ramante palāyante paryante sukharāgiṇaḥ /</l>\n<l>cirasthā api niḥsnehāḥ śukā iva dvijātayaḥ // KAvk_14.94 //</l>\n</lg>\n\n<lg>\n<l>iti saṃcintya sā patyurnikārātprītimatyajat /</l>\n<l>puṣpopamāni premāṇi na sahante kadarthanām // KAvk_14.95 //</l>\n</lg>\n\n<lg>\n<l>vidyāguṇena kenāsau putro me bhuvi jāīvati /</l>\n<l>iti dhyātvā sakhīhaste tasmai vīṇāṃ dideśa sā // KAvk_14.96 //</l>\n</lg>\n\n<lg>\n<l>saṃbhogasukhapaṇyaiva prītiḥ patiṣu yoṣitām /</l>\n<l>aparyuṣitavātsalyā putraprītistu niścalā // KAvk_14.97 //</l>\n</lg>\n\n<lg>\n<l>javena vrajatostūrṇaṃ tayordaurjanyalajjayā /</l>\n<l>śīgragāya dadau vīṇāṃ tatsakhī vegagāminī // KAvk_14.98 //</l>\n</lg>\n\n<lg>\n<l>ādyā tantririyaṃ nāsyāḥ spraṣṭavyā vighnakāriṇī /</l>\n<l>ityābhāṣya tayā dattāṃ vīṇāṃ prāpya jagāma saḥ // KAvk_14.99 //</l>\n</lg>\n\n<lg>\n<l>tataḥ svadeśe janakaṃ svagṛhe viniveśya saḥ /</l>\n<l>vīṇāpravīṇaḥ sarvatra lābhapūjāmavāptavān // KAvk_14.100 //</l>\n</lg>\n\n<lg>\n<l>tataḥ kadāvidvāṇijā ambudhidvīpagāminā /</l>\n<l>āropitaḥ pravahaṇaṃ divyavīṇānurāgiṇā // KAvk_14.101 //</l>\n</lg>\n\n<lg>\n<l>vīṇāmūrcchanayā tasya śrotrapīyūṣadhārayā /</l>\n<l>kṣaṇe kṣaṇe samudro 'pi nistaraṅga ivābhavat // KAvk_14.102 //</l>\n</lg>\n\n<lg>\n<l>athādyatantrisaṃsparśādutpannopaplavoplute /</l>\n<l>bhagne pravahaṇe sarvavaṇijāmabhavat kṣayaḥ // KAvk_14.103 //</l>\n</lg>\n\n<lg>\n<l>tato balāhakāvāptyā pavanapretitaḥ kṣaṇāt /</l>\n<l>kaśerudvīpamāsede karmaśeṣeṇa śīghragaḥ // KAvk_14.104 //</l>\n</lg>\n\n<lg>\n<l>tatrābdhikūlasaṃlīnaṃ divyodyānaṃ praviśya saḥ /</l>\n<l>śyāmāṃ dadarśa sośumbāṃ mūrdhanyastabakastanām // KAvk_14.105 //</l>\n</lg>\n\n<lg>\n<l>grandhantīṃ timirākhyānāṃ puṣpāṇāmujjvalasrajam /</l>\n<l>nibandhanaṃ tanuguṇaiḥ kurvāṇāmapyacetasām // KAvk_14.106 //</l>\n</lg>\n\n<lg>\n<l>sāpi taṃ rucirākāraṃ dṛṣṭvā vismayamāyayau /</l>\n<l>dhīraṃ śaiśavatāruṇyasaṃdhimadhyasthatāṃ gatam // KAvk_14.107 //</l>\n</lg>\n\n<lg>\n<l>māramārutasaṃcālasakampakarapallavā /</l>\n<l>sā śīrṇaśīlakusumā lateva praṇanāma tam // KAvk_14.108 //</l>\n</lg>\n\n<lg>\n<l>cirārūḍheva sahasā prītiḥ prauḍhā tayorabhūt /</l>\n<l>prāgjanmasnehasaṃlīnaṃ na muñcati mano manaḥ // KAvk_14.109 //</l>\n</lg>\n\n<lg>\n<l>ramamāṇāṃ divā tena niśāyāṃ ca mahībhujā /</l>\n<l>mene vāmācaritatāṃ tām priyo gūḍhakāmukaḥ // KAvk_14.110 //</l>\n</lg>\n\n<lg>\n<l>tena vārāṇasīṃ gantuṃ jñātvā vṛttaṃ samarthitā /</l>\n<l>tannināya khagārūḍhā tadgirā mīlitekṣaṇam // KAvk_14.111 //</l>\n</lg>\n\n<lg>\n<l>vārito 'pi tadā vyomni nayanonmīlane tayā /</l>\n<l>so 'bahvatsahasaivāndhaścāpalādvivṛtekṣaṇaḥ // KAvk_14.112 //</l>\n</lg>\n\n<lg>\n<l>sā tamantaḥpurodyāne nidhāya bhayakātarā /</l>\n<l>viveśa śokasaṃtaptā śayyāveśma mahīpateḥ // KAvk_14.113 //</l>\n</lg>\n\n<lg>\n<l>dūyamānena manasā rajanīmativāhya tām /</l>\n<l>prātarna gantuṃ na sthātuṃ cintākrāntā śaśāka sā // KAvk_14.114 //</l>\n</lg>\n\n<lg>\n<l>atrāntare samudbhūtaścyutasaurabhanirbharaḥ /</l>\n<l>madhumāso vilāsānāṃ yauvanaṃ puṣpadhanvanaḥ // KAvk_14.115 //</l>\n</lg>\n\n<lg>\n<l>kokilālikulaiḥ kālaḥ kālaḥ kālo viyoginām /</l>\n<l>śīrṇaśokanavāśokaduḥsahaḥ pratidṛṣyate // KAvk_14.116 //</l>\n</lg>\n\n<lg>\n<l>rājāpyaviratautsukyādudyānaṃ gantumudyataḥ /</l>\n<l>dinamekaṃ na tatyāja sośumbāṃ kāmamohitaḥ // KAvk_14.117 //</l>\n</lg>\n\n<lg>\n<l>sa tayāsaha rāgasya madasya madanasya ca /</l>\n<l>saṃsāramiva viśrāntipadapuṣpavanaṃ yayau // KAvk_14.118 //</l>\n</lg>\n\n<lg>\n<l>tatra bālānilālolalatāvailakṣyakāriṇīm /</l>\n<l>paśyan pramodamāsede yaditāmeva bhūpatiḥ // KAvk_14.119 //</l>\n</lg>\n\n<lg>\n<l>anyarāgaviṣākrāntā sāpyabhūnmalinasmṛtiḥ /</l>\n<l>sukhamapyasukhaṃ vetti cintāśalyākulaṃ manaḥ // KAvk_14.120 //</l>\n</lg>\n\n<lg>\n<l>antargatabhujaṃgābhiḥ strībhiratyantarāgiṇaḥ /</l>\n<l>kaṇṭhe kṛtābhirnṛtyanti mālābhiriva mohitāḥ // KAvk_14.121 //</l>\n</lg>\n\n<lg>\n<l>tatraikāntalatākuñjanikuñjanihitasthitiḥ /</l>\n<l>andhaḥ saurabhamāghrāya sośumbātimirasrajaḥ // KAvk_14.122 //</l>\n</lg>\n\n<lg>\n<l>sahasaiva vikāreṇa rāgādvismṛtasaṃvṛtiḥ /</l>\n<l>agāyanmadanakṣībā gaṇayanti bahyaṃ kutaḥ // KAvk_14.123 //</l>\n</lg>\n\n<lg>\n<l>tanupavanavilāsaiḥ kīryamāṇaḥ priyāyāḥ</l>\n<l>samadabadanapadmāmodasaṃbhārasāraḥ /</l>\n<l>timirakusumagandhaḥ so 'yamāyāti dūrāt</l>\n<l>bhramarasaraṇivīṇāvibhramārāvaramyaḥ // KAvk_14.124 //</l>\n</lg>\n\n<lg>\n<l>śrutvā hṛdayasaṃvādagītaṃ tattasya bhūpatiḥ /</l>\n<l>udyānavicayaṃ kṛtvā taṃ dadarśa latāntare // KAvk_14.125 //</l>\n</lg>\n\n<lg>\n<l>gāḍharocamadakṣībaṃ sa taṃ papraccha śaṅkitaḥ /</l>\n<l>api jānasi sośumbāṃ tasya vā lakṣaṇaṃ tanoḥ // KAvk_14.126 //</l>\n</lg>\n\n<lg>\n<l>so 'bravīt kiṃ na jānāmi sośumbāṃ bimbapāṭalām /</l>\n<l>upaviṣṭo 'dhare yasyā rāgarājye manobhavaḥ // KAvk_14.127 //</l>\n</lg>\n\n<lg>\n<l>nyastaṃ smareṇeva tadūrūmūle lekhāmayaṃ svastikamasti kāntam /</l>\n<l>āvartaśobhā stanamaṇḍale vā lāvaṇyakallolanibhāsti tasyāḥ // KAvk_14.128 //</l>\n</lg>\n\n<lg>\n<l>etadākarṇya nṛpatiḥ sadyaḥ saṃtāpaśoṣitam /</l>\n<l>mumoca rāgakusumaṃ nirmālyaminva cetasaḥ // KAvk_14.129 //</l>\n</lg>\n\n<lg>\n<l>so 'bravīnnāsti nārīṇāṃ śīlarakṣā śatairati /</l>\n<l>khapuṣpamāleva satī sarvathā naiva jāyate // KAvk_14.130 //</l>\n</lg>\n\n<lg>\n<l>ityuktvāndhena tāṃ rājā saha śmaśānakānanam /</l>\n<l>gardabhāropitāṃ tūrṇaṃ tatyāja nagarādbahiḥ // KAvk_14.131 //</l>\n</lg>\n\n<lg>\n<l>sā tena saha nirlajjā vrajantī dinasaṃkṣaye /</l>\n<l>aṭavyāṃ caurapatinā prāptaiva saha saṃpadā // KAvk_14.132 //</l>\n</lg>\n\n<lg>\n<l>janairabhidrute tasmin sahasā cauramaṇḍale /</l>\n<l>niraparāśa evāndhaścaurabhrāntyā nipātitaḥ // KAvk_14.133 //</l>\n</lg>\n\n<lg>\n<l>cauro 'pi niśāṃ bhuktvā sośumbāṃ kṣasṇasaṃgataḥ /</l>\n<l>gṛhītvābharaṇānyasyā jagāmottīrya nimnagām // KAvk_14.134 //</l>\n</lg>\n\n<lg>\n<l>kāraṇḍavāyāh saritastasyāstīre nirambarā /</l>\n<l>śuśova sāñjanairaśrujālaiḥ sā malinastanī // KAvk_14.135 //</l>\n</lg>\n\n<lg>\n<l>tasmin kṣaṇe mukhāsaktaṃ māṃsamutsṛjya jambuke /</l>\n<l>yāte jalotplutaṃ matsyaṃ tajjahāraṃ vihaṅgamaḥ // KAvk_14.136 //</l>\n</lg>\n\n<lg>\n<l>matsye nimagne sahasā khagena piśite hṛte /</l>\n<l>sa babhūvobhayabhraṃśāccintāniścalalocanaḥ // KAvk_14.137 //</l>\n</lg>\n\n<lg>\n<l>tasyāstaṃ vīkṣyaṃ duḥkhe 'pi mukhe smitamadṝśyata /</l>\n<l>hāsaḥ parasya skhalite duḥsthasyāpyupajāyate // KAvk_14.138 //</l>\n</lg>\n\n<lg>\n<l>sa tāṃ vailakṣyakupitaḥ provācānucitasmitām /</l>\n<l>aho hasasi māṃ loke hāsyāyatanatām gatām // KAvk_14.139 //</l>\n</lg>\n\n<lg>\n<l>nṛpaṃ tyaktvāgatā hyandhamtyaktavāndhaṃ cauramāśritā /</l>\n<l>tavāhamubhayabhraṣṭaḥ tribhraṣṭāyāḥ smitāspadam // KAvk_14.140 //</l>\n</lg>\n\n<lg>\n<l>āstām vaḥ parihāso 'yaṃ taṃ yuktyāhaṃ karomi te /</l>\n<l>khalāste viṣamasthānām ye biḍambanapaṇḍitāḥ // KAvk_14.141 //</l>\n</lg>\n\n<lg>\n<l>ityuktvā nagarīṃ gatvā sa nṛpāya nyavedayat /</l>\n<l>sośumbā te nadītīre tapoyukteti manmatiḥ // KAvk_14.142 //</l>\n</lg>\n\n<lg>\n<l>atha nināya tām rājā vitīryābharaṇāmbaram /</l>\n<l>doṣamācchādayatyeva rāgadveṣaḥ śarīriṇām // KAvk_14.143 //</l>\n</lg>\n\n<lg>\n<l>saivādyotpalavarṇeyamudāyī śīghrago 'pyasau /</l>\n<l>prāgjanmāntarapuṇyena bhikṣḥuvratamupāgatau // KAvk_14.144 //</l>\n</lg>\n\n<lg>\n<l>abhavadatirasārdraṃ mānāsṃ rāgayoge</l>\n<l>yadu madanavidheyaṃ rāgayuktaṃ yadasyāḥ /</l>\n<l>virataśamavirārā tena tasmin muhūtre</l>\n<l>kṛtanarapatirūpānandinaṃ mām vavande // KAvk_14.145 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ devāvatārāvadānaṃ nāma caturdaśaḥ pallavaḥ //</p>\n\n<p>15. śilānikṣepāvadānam /</p>\n\n<lg>\n<l>balabhatuladhairyavīryaṃ sāścaryaṃ bhavati saprabhāvāṇām /</l>\n<l>mahadāśrayayogādyasmai sarvaṃ mahimatvamāyāti // KAvk_15.1 //</l>\n</lg>\n\n<lg>\n<l>purā kuśīpurīṃ ramyāṃ mallānāṃ balaśālinām /</l>\n<l>svecchāvihārī bhagāvān pratasthe sugataḥ svayam // KAvk_15.2 //</l>\n</lg>\n\n<lg>\n<l>te tadāgamanaṃ śrutvā kalyāṇaṃ kuśalaiṣiṇaḥ /</l>\n<l>vartmasaṃśodhanaṃ cakrurupacārapadodyatāḥ // KAvk_15.3 //</l>\n</lg>\n\n<lg>\n<l>deśaṃ bhūṣayatāṃ teṣāṃ saṃsiktaṃ candanodakaiḥ /</l>\n<l>tṛṇakaṇṭakapāṣāṇasarkarāreṇuvarjitam // KAvk_15.4 //</l>\n</lg>\n\n<lg>\n<l>madhye samāyayau bhūminimagnā mahatī śilā /</l>\n<l>avasannā visannā ca vadhūrvindhyagireriva // KAvk_15.5 //</l>\n</lg>\n\n<lg>\n<l>tāmutpāṭayatāṃ teṣāṃ kuddālabhujarajjubhiḥ /</l>\n<l>māso jagāma na tvasyāḥ sahasrāṃśe 'pyabhūta kṣatiḥ // KAvk_15.6 //</l>\n</lg>\n\n<lg>\n<l>atha samsārasaṃtāpapraśamāmṛtadīdhitiḥ /</l>\n<l>āyayau bhagavān sarvamānasollāsabāndhavaḥ // KAvk_15.7 //</l>\n</lg>\n\n<lg>\n<l>ghanāndhakāravirativyaktasatphaladarśanaḥ /</l>\n<l>prasādasaṃvibhaktāśaḥ prakāśa iva śāradaḥ // KAvk_15.8 //</l>\n</lg>\n\n<lg>\n<l>sa tān dṛṣṭvā pariśrāntān viphalakleśapiḍāītān /</l>\n<l>śrutvā ca tadvyavasitaṃ tānūce praṇatānanān // KAvk_15.9 //</l>\n</lg>\n\n<lg>\n<l>aho kleśaphalārambhaḥ prayāsavyavasāyinām /</l>\n<l>saṃsārakarmaṇīvāsmin vyāpāre vaḥ samudyamaḥ // KAvk_15.10 //</l>\n</lg>\n\n<lg>\n<l>prārambhe viṣamakleśaṃ kriyamāṇaṃ sasaṃśayam /</l>\n<l>siddhamapyanupādeyaṃ na prājñāḥ karma kurvate // KAvk_15.11 //</l>\n</lg>\n\n<lg>\n<l>ityuktvā caraṇāṅguṣṭhaghaṭṭitām vāmapāṇinā /</l>\n<l>vinyasya dakṣiṇe pāṇau bhagavān vipulāṃ śilām // KAvk_15.12 //</l>\n</lg>\n\n<lg>\n<l>visṛjya brahamlokāntamaparyantaparākramaḥ /</l>\n<l>cacārāścaryacaryāyāṃ dūtamiva jagattraye // KAvk_15.13 //</l>\n</lg>\n\n<lg>\n<l>kṣiptāyāṃ sahasā tasyām tenātyadbhutakāriṇā /</l>\n<l>udabhūdganodbhūta iva vyāptajanaḥ svanaḥ // KAvk_15.14 //</l>\n</lg>\n\n<lg>\n<l>anityaḥ sarvasaṃskāra ityabhrāntavidhāyinaḥ /</l>\n<l>sarvadharmā nirātmānaḥ śāntanirvāṇameva tat // KAvk_15.15 //</l>\n</lg>\n\n<lg>\n<l>iti sphuṭodite śabde śilā bhagavataḥ kare /</l>\n<l>girīndraśīrṣakākārā sthitā punaradṛśyata // KAvk_15.16 //</l>\n</lg>\n\n<lg>\n<l>kṣaṇena sā bhagavatā kṣiptā vadanamārutaiḥ /</l>\n<l>kṛtā visāriṇī dikṣu paramāṇuparaṃparā // KAvk_15.17 //</l>\n</lg>\n\n<lg>\n<l>punarekīkṛtāmeva bhagavān paramāṇubhiḥ /</l>\n<l>śilāmanyatra nidadhe vismayaṃ ca jagattraye // KAvk_15.18 //</l>\n</lg>\n\n<lg>\n<l>āścaryaniścaladṛśastato mallā balirjitam /</l>\n<l>vīryaṃ bhagavato vīkṣya praṇatāstaṃ babhāṣire // KAvk_15.19 //</l>\n</lg>\n\n<lg>\n<l>aho mahāprabhāvo 'yaṃ balavīryodayastava /</l>\n<l>niścayādhigame yasya na pragalbhāḥ surā api // KAvk_15.20 //</l>\n</lg>\n\n<lg>\n<l>anugrahapravṛttena balena guruṇā tava /</l>\n<l>adhogatinimagneyaṃ janateva dhṛtā śilā // KAvk_15.21 //</l>\n</lg>\n\n<lg>\n<l>vīryaprajñābalādīnām pramāṇāvadhiniścayam /</l>\n<l>api jānāti te kaścidāścaryatarakāriṇaḥ // KAvk_15.22 //</l>\n</lg>\n\n<lg>\n<l>iti bruvāṇānāścaryaniścalānavalokya tān /</l>\n<l>tasyāṃ śilāyāmāsīnaḥ provāca bhagavān jinaḥ // KAvk_15.23 //</l>\n</lg>\n\n<lg>\n<l>ekībhūtabalaṃ yaddhi bhūtānām bhuvanatraye /</l>\n<l>sugatasya tadekasya loke naiva samaṃ balam // KAvk_15.24 //</l>\n</lg>\n\n<lg>\n<l>ambhāṃsi kumbhairambhodherjaganti paramāṇubhiḥ /</l>\n<l>śakyānyalaṃ laṅghayituṃ prabhāvo na tu saugataḥ // KAvk_15.25 //</l>\n</lg>\n\n<lg>\n<l>saṃkhyāṃ sumeroryo vetti tulāmānena tattvataḥ /</l>\n<l>sugatānām na jānāti so 'pi sudguṇagauravam // KAvk_15.26 //</l>\n</lg>\n\n<lg>\n<l>kathayitveti bhagavān saṃprāpte suramaṇḍale /</l>\n<l>saśakrapadmanilaye cakre kuśaladeśanam // KAvk_15.27 //</l>\n</lg>\n\n<lg>\n<l>mallāstadupadeśena tattadbodhisamāśrayāt /</l>\n<l>saśrāvakākhyāṃ pratyekasamyaksaṃbuddhatāṃ yayuḥ // KAvk_15.28 //</l>\n</lg>\n\n<lg>\n<l>srotaḥprāptiphalaṃ kauścitsakṛdāgāmi cāparaiḥ /</l>\n<l>anāgāmiphalaṃ cāṇyaiḥ prāptamarhatpadaṃ paraiḥ // KAvk_15.29 //</l>\n</lg>\n\n<lg>\n<l>ityāśyayānuśayadhātugatiṃ nirīkṣya jñātvā tathāprakṛtimapratimopadeśam /</l>\n<l>teṣāṃ cakāra bhagavāṃścaturāryasatyasamyakprakāśaviśadaṃ kuśalodayāya // KAvk_15.30 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ śilānikṣepāvadānaṃpañcadaśaḥ pallavaḥ //</p>\n\n<p>16. maitreyavyākaraṇāvadānam /</p>\n\n<lg>\n<l>asaṃgamo nāma viśuddhidhāmo śreyāṃsi sūte kuśalābhikāmaḥ /</l>\n<l>saṃsāravāmaḥ sukṛtābhirāmo manomalairvairarajovirāmaḥ // KAvk_16.1 //</l>\n</lg>\n\n<lg>\n<l>purā gaṅgāṃ samuttīrya nāgānāṃ phaṇasetunā /</l>\n<l>bhagavān sugataḥ pāraṃprāpya bhikṣūnabhāṣata // KAvk_16.2 //</l>\n</lg>\n\n<lg>\n<l>iha ratnamayaḥ pūrvaṃ yūpo 'bhūdadbhutadyutiḥ /</l>\n<l>darśayāṃi tamatraiva draṣṭuṃ vaḥ kautukaṃ yadi // KAvk_16.3 //</l>\n</lg>\n\n<lg>\n<l>ityuktvā bhagavān bhūmau pāṇinā divyalakṣmaṇā /</l>\n<l>spṛṣṭvā nāgagaṇotkṣiptaṃ ratnayūpadarśayat // KAvk_16.4 //</l>\n</lg>\n\n<lg>\n<l>taṃ dṛṣṭvā bhikṣavaḥ sarve nirnimeṣekṣaṇāściram /</l>\n<l>babhūvuścitralikhitām iva niścalavigrahāḥ // KAvk_16.5 //</l>\n</lg>\n\n<lg>\n<l>tatkathāmatha taiḥ pṛṣṭaḥ provāca bhagavān punaḥ /</l>\n<l>atītānāgatajñānaṃ dantālokaiḥ kirannivaḥ // KAvk_16.6 //</l>\n</lg>\n\n<lg>\n<l>devaputraḥ purā kaścit kāle svargaparicyutaḥ /</l>\n<l>mahāpraṇādanāmābhūnnṛpatiḥ śakraśāsanāt // KAvk_16.7 //</l>\n</lg>\n\n<lg>\n<l>dharmavṛttānusaraṇasmaraṇāya mahītale /</l>\n<l>ucitaṃ lakṣaṇaṃ kiṃcit sa yayāce śatakratum // KAvk_16.8 //</l>\n</lg>\n\n<lg>\n<l>tataḥ surapatervākyādviśvakarmā tadālaye /</l>\n<l>bhāsvaraṃ vidadhe ratnayūpaṃ puṇyamivonnatam // KAvk_16.9 //</l>\n</lg>\n\n<lg>\n<l>tatastaddarśanāsakte jane kautukaniścale /</l>\n<l>kṛṣyādikarmaṇyucchinne rājñaḥ koṣakṣayo 'bhavat // KAvk_16.10 //</l>\n</lg>\n\n<lg>\n<l>tatastena kṣitibhujā kṣipto 'yaṃ jāhnavījale /</l>\n<l>tiṣṭhatyadyāpi pātāle ratnaiḥ sūryairivācitaḥ // KAvk_16.11 //</l>\n</lg>\n\n<lg>\n<l>bhaviṣyatyasya kālena paricchinnaḥ parikṣayaḥ /</l>\n<l>na tajjagati nāmāste pariṇāme yadakṣayam // KAvk_16.12 //</l>\n</lg>\n\n<lg>\n<l>āgāmisamaye puṃsāṃ varṣāśītisahasrake /</l>\n<l>śaṅkhaśubhrayaśāḥ śaṅkho nāma rājā bhaviṣyati // KAvk_16.13 //</l>\n</lg>\n\n<lg>\n<l>puṇyalabdhamimaṃ yūpaṃ nṛpaḥ kalpadrumopamaḥ /</l>\n<l>sa purohitaputrāya maitreyāya pradāsyati // KAvk_16.14 //</l>\n</lg>\n\n<lg>\n<l>maitreyo 'pyanmumādāya kṛtvā sapadi khaṇḍaśaḥ /</l>\n<l>arthicintāmaṇirlokamadaridraṃ kariṣyati // KAvk_16.15 //</l>\n</lg>\n\n<lg>\n<l>yūpaṃ datvātha maitreyaḥ samyaksaṃbuddhatām gataḥ /</l>\n<l>anuttarajñānanidhirbhaviṣyati surārcitaḥ // KAvk_16.16 //</l>\n</lg>\n\n<lg>\n<l>śaṅko rājā sahasrāṇāmaśītyā parivāritaḥ /</l>\n<l>sāntaḥpurāmātyagaṇo rājāpi pravrajiṣyati // KAvk_16.17 //</l>\n</lg>\n\n<lg>\n<l>prāgjanmapraṇidhānena śaṅkhasya kuśalodayaḥ /</l>\n<l>kṛtasyāvaśyabhogyatvātpariṇāme phaliṣyati // KAvk_16.18 //</l>\n</lg>\n\n<lg>\n<l>madhyadeśe purā rājā vāsavo vāsavopamaḥ /</l>\n<l>dhanasaṃmatanāmā ca nṛpo 'bhūduttarāpathe // KAvk_16.19 //</l>\n</lg>\n\n<lg>\n<l>tayorvibhavasaṃgharṣo bhūto vairāgnitaptayoḥ /</l>\n<l>abhūd yuddhasamārambhasaṃbhārarabhasaṃ manah // KAvk_16.20 //</l>\n</lg>\n\n<lg>\n<l>nagaraṃ ca praviśyātha sametya dhanasaṃmataḥ /</l>\n<l>cakre garajathānīkairgaṅgātīraṃ nīrantaram // KAvk_16.21 //</l>\n</lg>\n\n<lg>\n<l>tatra ratnaśīkhī nāṃa samyaksaṃbuddhatām gataḥ /</l>\n<l>dṛṣṭastenārcyāmānāṅghrirbrahmaśakrādibhiḥ suraiḥ // KAvk_16.22 //</l>\n</lg>\n\n<lg>\n<l>so 'cintayadaho rājā vāsavaḥ pṛthipuṇyavān /</l>\n<l>viṣayānte vasatyeṣ ayo hi tridaśavanditaḥ // KAvk_16.23 //</l>\n</lg>\n\n<lg>\n<l>tatastasyānubhāvena tatra bhūpālayostayoḥ /</l>\n<l>yayau vairarajaḥ śāntyā mithyāmohaparikṣayam // KAvk_16.24 //</l>\n</lg>\n\n<lg>\n<l>kṝtasaṃghiḥ pareṇātha vāsavaḥ pṛthivīpatiḥ /</l>\n<l>bhagavantaṃ samabhyetya sarvabhogaurapūjayat // KAvk_16.25 //</l>\n</lg>\n\n<lg>\n<l>praṇidhānaṃ ca vidadhe pūjānte praṇamāmi tam /</l>\n<l>ahaṃ kuśalamūlena syāmetena mahāniti // KAvk_16.26 //</l>\n</lg>\n\n<lg>\n<l>asminnavasare ghore śankhaśabde samudgate /</l>\n<l>provāca taṃ ratnaśikhī praṇataṃ purataḥ sthitam // KAvk_16.27 //</l>\n</lg>\n\n<lg>\n<l>śankho nāma mahīpālaścakravartī bhaviṣyasi /</l>\n<l>paryante bodhiyuktaśca kuśalaṃ samāvāpsyasi // KAvk_16.28 //</l>\n</lg>\n\n<lg>\n<l>evaṃ satpraṇidhānatah kṣitipatiḥ puṇyodayādvāsavaḥ</l>\n<l>śaṅkho nāma nṛpa sa ratnaśikhinādiṣṭaḥ śriyaṃ prāpsyati /</l>\n<l>maitreyaḥ praṇayātkariṣyati tathā bodhau viśuddhāṃ dhiyaṃ</l>\n<l>kalyāṇābhiniveśapuṇyataraṇirāḍya hi satsaṃgamaḥ // KAvk_16.29 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ maitreyavyākaraṇāvadānaṃ nāma ṣoḍaśaḥ pallavaḥ //</p>\n\n<p>17. ādarśamukhāvadānam /</p>\n\n<lg>\n<l>cittaprasādavimalapraṇayojjvalasya svalpasya dānakusumasya phalāṃśakena /</l>\n<l>hemādrirohaṇanagendrasudhābdhidānasaṃpatphalaṃ na hi tulākalanāmupaiti // KAvk_17.1 //</l>\n</lg>\n\n<lg>\n<l>purā manojñe sarvajñaḥ śrāvastyāṃ jetakānane /</l>\n<l>anāthapiṇḍadārāme vijahāra mahāśayaḥ // KAvk_17.2 //</l>\n</lg>\n\n<lg>\n<l>āryo mahākāśyapākhyastacchiṣyaḥ karuṇānidhiḥ /</l>\n<l>nagaropavanasyāntaṃ janacārikayā yayau // KAvk_17.3 //</l>\n</lg>\n\n<lg>\n<l>tatra sudrugatiryoṣinnagarāśravalambikā /</l>\n<l>apaśyat kuṣṭharogārtā kāśyapaṃ taṃ yadṛcchayā // KAvk_17.4 //</l>\n</lg>\n\n<lg>\n<l>sā taṃ dṛṣṭvā prasādinyā śraddhayā samacintayat /</l>\n<l>pātre 'sya piṇḍapātārhā kiṃ na jātāsmi puṇyataḥ // KAvk_17.5 //</l>\n</lg>\n\n<lg>\n<l>vijñāya tasyā āścaryaśraddhāyuktaṃ manoratham /</l>\n<l>prasārya pātraṃ jagrāha piṇḍaṃ taṃ karuṇākulaḥ // KAvk_17.6 //</l>\n</lg>\n\n<lg>\n<l>tīvracittaprasādena bhaktasārasamaraṇe /</l>\n<l>kuṣṭhinyā nipapātāsyāḥ pātre śīrṇakarāṅguliḥ // KAvk_17.7 //</l>\n</lg>\n\n<lg>\n<l>tataḥ sā pātakamiva tyaktvānityakalevaram /</l>\n<l>devānāṃ tuṣitākhyānāṃ nilaye samajāyata // KAvk_17.8 //</l>\n</lg>\n\n<lg>\n<l>śakrastadadbhutaṃ jñātvā dānapuṇypditādaraḥ /</l>\n<l>yatnātkāśyapasatpātraṃ sudhayā samapūrayat // KAvk_17.9 //</l>\n</lg>\n\n<lg>\n<l>sudhārpaṇe 'pyasau bhikṣurnispṛhastṛṇalīlayā /</l>\n<l>praśamāmṛtasaṃpūrṇaścakre pātramadhomukham // KAvk_17.10 //</l>\n</lg>\n\n<lg>\n<l>bhajante praṇayaprītiṃ kṛpaṇeṣu kṛpākulāḥ /</l>\n<l>santaḥ saṃpatsamādhmātavadane mīlitādarāḥ // KAvk_17.11 //</l>\n</lg>\n\n<lg>\n<l>śrutvā tāṃ tuṣite devanikāye niratām nṛpaḥ /</l>\n<l>prasenajit bhagavataścakre bhojyādhivāsanām // KAvk_17.12 //</l>\n</lg>\n\n<lg>\n<l>rājñastasya gṛhe dṛṣṭvā lakṣmīmāścaryakāriṇaḥ /</l>\n<l>āryānandena bhagavān pṛṣṭastatpuṇyamabhyadhāt // KAvk_17.13 //</l>\n</lg>\n\n<lg>\n<l>purā gṛhapateḥ sūnurdāridyrāddāsatāṃ gataḥ /</l>\n<l>kṣetrakarmāṇi saṃsaktaḥ kṣutkṣāmaḥ klāntimāyayau // KAvk_17.14 //</l>\n</lg>\n\n<lg>\n<l>svajananyā samānītāṃ niḥsnehalavaṇāṃ cirāt /</l>\n<l>kulmāṣapiṇḍimāsādya bhoktuṃ sādaramāyayau // KAvk_17.15 //</l>\n</lg>\n\n<lg>\n<l>dhautahastaḥ kṣaṇe tasmin saṃprāptāya yadṛcchayā /</l>\n<l>dadau pratyekabuddhāya tām prasannena cetasā // KAvk_17.16 //</l>\n</lg>\n\n<lg>\n<l>jātaḥ sa eva kālena bhūpālo 'yaṃ prasenajit /</l>\n<l>tasya dānakaṇasyaivaṃ vibhūtiḥ prathamaṃ phalam // KAvk_17.17 //</l>\n</lg>\n\n<lg>\n<l>śrutveti bhagavadvākyaṃ bhikṣūrvismayamāyayau /</l>\n<l>rājāpi vipulāṃ pūjāṃ cakre bhagavataḥ puraḥ // KAvk_17.18 //</l>\n</lg>\n\n<lg>\n<l>rājārhairakhilairbhogaiḥ kṛtvā bhaktinivedanam /</l>\n<l>sa koṭīstailakumbhānāṃ dīpamālāmakalpayat // KAvk_17.19 //</l>\n</lg>\n\n<lg>\n<l>dīpamekaṃ dadau tatra svalpakaṃ durgatāṅganā /</l>\n<l>snehakṣayātprayāteṣu sarveṣu na jagāma yaḥ // KAvk_17.20 //</l>\n</lg>\n\n<lg>\n<l>vicintya praṇidhānena tayā vimalacetasā /</l>\n<l>bhāvinīm śākyamunitāṃ sarvajño 'syāh samabhyadhāt // KAvk_17.21 //</l>\n</lg>\n\n<lg>\n<l>ratnadīpāvaliṃ datvā rājā bhagavataḥ purah /</l>\n<l>upaviśya praṇamyāgre praṇayāttaṃ vajijñapat // KAvk_17.22 //</l>\n</lg>\n\n<lg>\n<l>bhagavatpraṇidhānena tattatpuṇyānubhāvataḥ /</l>\n<l>na kasyānuttarā samyaksaṃbodhirbhavadarpitā // KAvk_17.23 //</l>\n</lg>\n\n<lg>\n<l>bhavatprasādapraṇayāt prāptumicchāmi tāmaham /</l>\n<l>nirvikalpaphalāvāptyai sevyante kalpapādapāḥ // KAvk_17.24 //</l>\n</lg>\n\n<lg>\n<l>iti rājavacaḥ śrutvā bhagavān samabhāṣata /</l>\n<l>durlabhānuttarā samyaksaṃbodhiḥ pṛthivīpate // KAvk_17.25 //</l>\n</lg>\n\n<lg>\n<l>sūkṣmā mṛṇālatantubhyo giribhyo 'pi garīyasī /</l>\n<l>samudrebhyo 'pi gambhīrā sā sukhena na labhyate // KAvk_17.26 //</l>\n</lg>\n\n<lg>\n<l>na dānairbahubhirlabdhaṃ mayaivānyeṣu janmasu /</l>\n<l>cittaprasādaviśadaṃ jñānaṃ tatkāraṇaṃ jaguḥ // KAvk_17.27 //</l>\n</lg>\n\n<lg>\n<l>caturdvīpādhipatyena mayā māndhātṛjanmani /</l>\n<l>ciraṃ dānaphalaṃ bhuktaṃ bodhirnādhigatā tu sā // KAvk_17.28 //</l>\n</lg>\n\n<lg>\n<l>dānena cakravartīśrīḥ sā sudarśanajanmani /</l>\n<l>bhuktā mayāmahīyasī bodhirnādhigatā tu sā // KAvk_17.29 //</l>\n</lg>\n\n<lg>\n<l>purā datvā gajānaṣṭau velāmadvijajanmāni /</l>\n<l>mayā prāptaṃ mahatpuṇyaṃ bodhirnādhigatā tu sā // KAvk_17.30 //</l>\n</lg>\n\n<lg>\n<l>kurūpaḥ kuśalātmāhaṃ rājaputraḥ purābhavam /</l>\n<l>yaḥ piśāco 'yamityuktvā nijalatnyā vivarjitaḥ // KAvk_17.31 //</l>\n</lg>\n\n<lg>\n<l>śriyai śrīskandho bhūtyāge prītiryasya sadā sthitā /</l>\n<l>sa duḥkhī rūpavaikalyāt kka vā sarvaguṇodayaḥ // KAvk_17.32 //</l>\n</lg>\n\n<lg>\n<l>taṃ rūpavirahe dehatyāgārūḍhaṃ śacīpatiḥ /</l>\n<l>divyacūḍāmaṇiṃ datvā cakre pañcaśaropamam // KAvk_17.33 //</l>\n</lg>\n\n<lg>\n<l>ṣaṣṭiḥ purasahasrāṇi tasya yajñeṣu yajvanaḥ /</l>\n<l>hemayūpābhirūpāṇi prāpurmerubalaśriyam // KAvk_17.34 //</l>\n</lg>\n\n<lg>\n<l>tasmin mayātidānādrikṛte kuśalajanmani /</l>\n<l>tāni puṇyānyavāptāni bodhirnādhigatā tu sā // KAvk_17.35 //</l>\n</lg>\n\n<lg>\n<l>mayā satyaprabhāveṇa triśaṅkunṛpajanmani /</l>\n<l>kṛtā vṛṣṭiḥ sudurbhikṣā bodhirnādhigatā tu sā // KAvk_17.36 //</l>\n</lg>\n\n<lg>\n<l>mithilāyāṃ mahādevanṛpajanmani yajvanā /</l>\n<l>mayāptā puṇyasaṃpattirbodhirnādhigatā tu sā // KAvk_17.37 //</l>\n</lg>\n\n<lg>\n<l>mithilāyāṃ purā puṇyaṃ nimibhūpālajanmani /</l>\n<l>prāptaṃ dānatapoyajñairbodhirnādhigatā tu sā // KAvk_17.38 //</l>\n</lg>\n\n<lg>\n<l>purā nandasya nṛpateścatvāraḥ piśunāḥ sutāḥ /</l>\n<l>babhūvurādarśamukhaḥ pañcamaśca guṇādhikaḥ // KAvk_17.39 //</l>\n</lg>\n\n<lg>\n<l>kālenāpannaparyantaḥ sa bhūpatiracintayat /</l>\n<l>ete madante catvāro rājyaṃ nārhanti karkaśāḥ // KAvk_17.40 //</l>\n</lg>\n\n<lg>\n<l>putre mamādarśamukhe rājyaśrī pratibimbitā /</l>\n<l>suvṛtte labhate śobhāṃ prajñāvaimalyaśālini // KAvk_17.41 //</l>\n</lg>\n\n<lg>\n<l>dhyātvetyamātyān so 'vādīt sa bhavadbhirnareśvaraḥ /</l>\n<l>kṛto 'ntaḥpuravargeṇa yo 'bhyutthānena pūjyate // KAvk_17.42 //</l>\n</lg>\n\n<lg>\n<l>maulirna kampate yasya sameva maṇipādukaiḥ /</l>\n<l>dvāradrumādrivāpīṣu nidhiṣaṭkaṃ sa paśyati // KAvk_17.43 //</l>\n</lg>\n\n<lg>\n<l>ityuktvā tridivaṃ yāte nṛpatau mantriṇaḥ kramāt /</l>\n<l>taduktrairlakṣaṇaiścakrurādarśamukhamīśvaram // KAvk_17.44 //</l>\n</lg>\n\n<lg>\n<l>dharmanirṇayakāryeṣu yaṃ vādiprativādinah /</l>\n<l>vilokyaiva svayaṃ tasthurnyāyairjayaparājaye // KAvk_17.45 //</l>\n</lg>\n\n<lg>\n<l>purā nirabhiasṃghena prātavaiśasakilbiṣam /</l>\n<l>brāhmaṇaṃ daṇḍinaṃ nāma dayāluḥ prayayau puraḥ // KAvk_17.46 //</l>\n</lg>\n\n<lg>\n<l>guyugārthe gṛhasthena mṛtena vaḍavāhateḥ /</l>\n<l>kuṭhārapātataḥ patnyā takṣavāsī vivāditaḥ // KAvk_17.47 //</l>\n</lg>\n\n<lg>\n<l>śauṇḍikenātmajavadhāddīkṣitaṃ tulyanigraham /</l>\n<l>tadvipakṣabhayenoktvā tatsaṃtyaktaṃ vyamokṣayat // KAvk_17.48 //</l>\n</lg>\n\n<lg>\n<l>amānuṣāṇāṃ sattvānāmadhyāśayaviśeṣataḥ /</l>\n<l>cakāra cittaśodhanaṃ tattatsaṃdehanirṇayam // KAvk_17.49 //</l>\n</lg>\n\n<lg>\n<l>avṛṣṭimṛṣṭe durbhikṣe yena dvādaśavarsake /</l>\n<l>vihitaṃ sarvasattvānāmaśanaprāṇavartanam // KAvk_17.50 //</l>\n</lg>\n\n<lg>\n<l>ityamūnmama puṇyāptirādarśamukhajnmani /</l>\n<l>na tu sā samyaksaṃbodhirvibodhitā mahodayā // KAvk_17.51 //</l>\n</lg>\n\n<lg>\n<l>bahujanmaśatābhyāsaprasāsena mahīyasā /</l>\n<l>adya tu jñānavaimalyaṃ mayāptaṃ lutpasaṃvṛti // KAvk_17.52 //</l>\n</lg>\n\n<lg>\n<l>jñānaprajñādhigamyā kimapi paratarānuttarā satyāsaṃvit</l>\n<l>samyaksaṃbodhireṣā na ca khalu nṛpate labhyate dānapuṇyaiḥ /</l>\n<l>mohaśyāmāvirāme gataghanagaganavyaktavaimalyabhājāṃ</l>\n<l>nirvyājānandabhūmirbhavati bhavatamaśchedinī sā dinaśrīḥ // KAvk_17.53 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ ādarśamukhāvadānaṃ nāma saptadaśaḥ pallavaḥ //</p>\n\n<p>18. śāriputrapravrajyāvadānam /</p>\n\n<lg>\n<l>nedaṃ bandhunoṃ suhṛt sodaro vā nedaṃ mātā na pitā vā karoti /</l>\n<l>yatsaṃsārāmbhodhesetuṃ vidhatte jñānācāryaḥ ko 'pi kalyāṇahetuḥ // KAvk_18.1 //</l>\n</lg>\n\n<lg>\n<l>kalandakanivāsākhye ramye veṇuvanāśrame /</l>\n<l>bhagavān viharan buddhaḥ pure rājagṛhe purā // KAvk_18.2 //</l>\n</lg>\n\n<lg>\n<l>kilitaṃ copayiṣyaṃ ca dvau parivrājakau purā /</l>\n<l>prapannau bhikṣubhāvena cakāra śamasaṃvṛtau // KAvk_18.3 //</l>\n</lg>\n\n<lg>\n<l>tataśca śāriputrasya bhikṣoḥ saṃdeśanāṃ vyaghāt /</l>\n<l>yayā sākṣātkṛtārhattvo so 'bhūnmokṣagatikṣamaḥ // KAvk_18.4 //</l>\n</lg>\n\n<lg>\n<l>tasya tadadbhutaṃ dṛṣṭvā dhanārhaṃ sarvabhikṣubhiḥ /</l>\n<l>papracchuḥ pūrvavṛttāntaṃ sa ca tebhyo vyabhāṣata // KAvk_18.5 //</l>\n</lg>\n\n<lg>\n<l>brāhmaṇasyāgnimitrasya bhāryā guṇavarābhavat /</l>\n<l>śūrpiketi kṛtaṃ pitrā krīḍānāma ca bibhratī // KAvk_18.6 //</l>\n</lg>\n\n<lg>\n<l>bhrātā prathamaśīlākhyaḥ tasya śūrpasamābhidhaḥ /</l>\n<l>pratyekabuddhatāṃ yātaḥ kadācid gṛhamāyayau // KAvk_18.7 //</l>\n</lg>\n\n<lg>\n<l>sa tayā bharturādeśād gṛhībhaktyādhivāsitaḥ /</l>\n<l>praṇatipraṇayācāraistoṣitaḥ paricaryayā // KAvk_18.8 //</l>\n</lg>\n\n<lg>\n<l>kadāciccīvare tasya kurvāṇasya vipātraṇam (?) /</l>\n<l>sūcīkarmavahād dṛṣṭvā praṇidhānaṃ samādadhe // KAvk_18.9 //</l>\n</lg>\n\n<lg>\n<l>yatheyaṃ kartarīṃ tīkṣṇā yathā gambhīragāmiṇī /</l>\n<l>sūcī tathāparā prajñā mama syāditi sādarā // KAvk_18.10 //</l>\n</lg>\n\n<lg>\n<l>pratyekabuddhavinayāt praṇidhānena tena ca /</l>\n<l>gatāsmin janmani saiva saprajñaśāriputratām // KAvk_18.11 //</l>\n</lg>\n\n<lg>\n<l>sa eṣa śāriputro 'dya bhikṣuṣtīkṣṇatarāgradhīḥ /</l>\n<l>kalyāṇapātratām yātaḥ kalpavallī hi sanmateḥ // KAvk_18.12 //</l>\n</lg>\n\n<lg>\n<l>vākyaṃ bhagavataḥ śrutvā papracchurbhikṣavaḥ punah /</l>\n<l>kasmānnāṭyakule jātaḥ śāriputro narādhame // KAvk_18.13 //</l>\n</lg>\n\n<lg>\n<l>tatastān bhagavānūce pūrvasminneṣa janmani /</l>\n<l>abhūnmahāmatirnāma rājaputraḥ satāṃ mataḥ // KAvk_18.14 //</l>\n</lg>\n\n<lg>\n<l>śrīmato 'pi matistasya pravrajyāyāmajāyata /</l>\n<l>paripākaprasannānāṃ kāluṣyāya na saṃpadaḥ // KAvk_18.15 //</l>\n</lg>\n\n<lg>\n<l>pravrajyā rājaputrāṇāṃ yūnāṃ naiva kulocitā /</l>\n<l>ityuktvā janakaḥ prītyā taṃ yatnena nyavārayat // KAvk_18.16 //</l>\n</lg>\n\n<lg>\n<l>kadācit kuñjarārūḍhaḥ sa vrajan janavartmani /</l>\n<l>dṛṣṭvā daridraṃ sthaviraṃ kāruṇyādidamabravīt // KAvk_18.17 //</l>\n</lg>\n\n<lg>\n<l>adhanyā dhanīno loke bandhubandhanayantritāḥ /</l>\n<l>pravrajyāṃ nāpnuvantyeva tvaṃ tu kena nivāritaḥ // KAvk_18.18 //</l>\n</lg>\n\n<lg>\n<l>sa nyavedayanme daridrasya na pātraṃ na ca cīvaram /</l>\n<l>dhanopakaraṇānyeva śamopakaraṇānyapi // KAvk_18.19 //</l>\n</lg>\n\n<lg>\n<l>rājasūnuriti śrutvā gatvā munitapovanam /</l>\n<l>pravrajyāṃ kārayitvāsya pradadau pātracīvaram // KAvk_18.20 //</l>\n</lg>\n\n<lg>\n<l>so 'cireṇaiva kālena yātaḥ pratyekabuddhatām /</l>\n<l>rājaputraṃ samabhyetya divyāmṛddhimadarśayat // KAvk_18.21 //</l>\n</lg>\n\n<lg>\n<l>tasya prabhāvamālokya sa pradadhyau nṛpātmajaḥ /</l>\n<l>aho mahodayatvānme pravrajyā durlabhābhavat // KAvk_18.22 //</l>\n</lg>\n\n<lg>\n<l>dāridyrādavivekācc nīcānāmapi durlabhā /</l>\n<l>jāyeyamadhame kule tasmadasmi vivekavān // KAvk_18.23 //</l>\n</lg>\n\n<lg>\n<l>sa eva śāriputro 'yaṃ jñātastatpraṇidhānataḥ /</l>\n<l>pravrajito bhagavatā kāśyapenānyajanmani // KAvk_18.24 //</l>\n</lg>\n\n<lg>\n<l>tenāyaṃ niyamapraṇayavinayī samyakprasādodayād</l>\n<l>ādiṣṭaḥ kuśalāya satyanidhinā prajñāvatāmagraṇīḥ /</l>\n<l>kāle śākyamunerbhaviṣyati mataḥ śiṣyatvayogādvaraṃ</l>\n<l>maudgalyāyana eṣa cātra kathitaḥ saṃvinmayānāṃ vadaḥ // KAvk_18.25 //</l>\n</lg>\n\n<lg>\n<l>anyajanmani daridraḥ kārmikaḥ kenacidapi dayayā maharṣiṇā /</l>\n<l>dattapātracīvaro 'bhavaddarśitarddhirāsīdatulaprabhāvavān // KAvk_18.26 //</l>\n</lg>\n\n<p>iti kṣemendraviracitāṃ bodhisattvāvadānakalpalatāyāṃ śāriputraprajajyāvadānam nāmāṣṭādaśaḥ pallavaḥ //</p>\n\n<p>19. śroṇakoṭikarṇāvadānam /</p>\n\n<lg>\n<l>sa ko 'pi puṇyātiśayodayasya varaḥ prabhāvaḥ paramākṣayo yaḥ /</l>\n<l>pratyakṣalakṣyaḥ śubhapakṣasākṣī janmāntare lakṣaṇatāmupaiti // KAvk_19.1 //</l>\n</lg>\n\n<lg>\n<l>ramye purā bhagavati śrāvastyāṃ jetakānane /</l>\n<l>anāthapiṇḍadārāme vihāriṇi tathāgate // KAvk_19.2 //</l>\n</lg>\n\n<lg>\n<l>babhūva vāsavagrāme balasenābhidho gṛhī /</l>\n<l>pūritāśaḥ phalabharaiśchāyātarurivārthinām // KAvk_19.3 //</l>\n</lg>\n\n<lg>\n<l>jāyāyāṃ jayasenāyāṃ kāle kamalalocanaḥ /</l>\n<l>ajāyata sutastasya puṇyairmīrta ivotsavaḥ // KAvk_19.4 //</l>\n</lg>\n\n<lg>\n<l>sajahā ratnadīpārcirabhūtkarṇasya karṇikā /</l>\n<l>nābhūnmūlyatulā yasya hemakoṭiśatairapi // KAvk_19.5 //</l>\n</lg>\n\n<lg>\n<l>śravaṇānakṣatrajāto 'sau ratnakoṭyarhakarṇikāḥ /</l>\n<l>sa śroṇakoṭikarṇākhyaḥ kumāro 'bhūdguṇocitaḥ // KAvk_19.6 //</l>\n</lg>\n\n<lg>\n<l>sa nirmalaruciḥ kāntaḥ kalābhiṃ paripūritaḥ /</l>\n<l>amandānandaniṣyandī na kasyendurivābhavat // KAvk_19.7 //</l>\n</lg>\n\n<lg>\n<l>sa yuvā vāryamāṇo 'pi pitrā dhanadasaṃpadā /</l>\n<l>jananī sāśrunayanā paraṃ puruṣayā girā // KAvk_19.8 //</l>\n</lg>\n\n<lg>\n<l>priyaṃvado 'pi nirbhartsyo viṣavarṣīva candramāḥ /</l>\n<l>mahāsārthena ratnārthī dūradvīpāntaraṃ yayau // KAvk_19.9 //</l>\n</lg>\n\n<lg>\n<l>makarākaramuttīrya vrajatasyasya nirjane /</l>\n<l>karmormiviplavenābhūt svasārthavirahaḥ pathi // KAvk_19.10 //</l>\n</lg>\n\n<lg>\n<l>sārtho 'pi tamanāsādya vinivṛttaṃ śucā śanaiḥ /</l>\n<l>svadeśamarjitakleśaḥ praviveśa viśṛṅkhalāḥ // KAvk_19.11 //</l>\n</lg>\n\n<lg>\n<l>so 'pi taptamaruśreṇīlakṣaṇāṃ dakṣiṇāṃ diśam /</l>\n<l>śrāntaḥ praśāntaviśrāntirvāpigāhaṃ vyagāhata // KAvk_19.12 //</l>\n</lg>\n\n<lg>\n<l>so 'cintayadaho vitte pratinittārjanodyamaḥ /</l>\n<l>mamāyamanayenaiva jātakleśaḥ phalodayaḥ // KAvk_19.13 //</l>\n</lg>\n\n<lg>\n<l>aho dhanārjanāveśaḥ saṃtoṣavirahānnṛṇām /</l>\n<l>sarvāpavādasaṃvādo nindyānām vipadāṃ padam // KAvk_19.14 //</l>\n</lg>\n\n<lg>\n<l>hemācale 'pi saṃprāpte na paryāptirhanārjane /</l>\n<l>saṃsāre vāsanābhyāsadveṣamohaḥ śarīriṇām // KAvk_19.15 //</l>\n</lg>\n\n<lg>\n<l>pṛthuprayāsavirasā dīpitā śrīrivāyatā /</l>\n<l>tṛṣṇāṃ tanoti nitarāmiyaṃmarumahītale // KAvk_19.16 //</l>\n</lg>\n\n<lg>\n<l>aho bata kuraṅgāṇāṃ tṛṣṇāndhānāṃ pade pade /</l>\n<l>mamāpi janayantyeva mohaṃ marumarīcikāḥ // KAvk_19.17 //</l>\n</lg>\n\n<lg>\n<l>iyaṃ tṛṣṇā śramaścāyamimā nirudakā bhuvaḥ /</l>\n<l>kiṃ karomi kka gacchāmi paśyāmi jvalitā diśaḥ // KAvk_19.18 //</l>\n</lg>\n\n<lg>\n<l>iti saṃcintya sa śanaiḥ prasarpan salilāśayā /</l>\n<l>āyāsamiva sākāraṃ dadarśa puramāyasam // KAvk_19.19 //</l>\n</lg>\n\n<lg>\n<l>ghoraṃ dvāri sthitaṃ tatra saṃtrāsasyeva sodaram /</l>\n<l>dadarśa puruṣaṃ kālakarālaṃ raktalocanam // KAvk_19.20 //</l>\n</lg>\n\n<lg>\n<l>sa tena pṛṣṭaḥ pānīyaṃ yadā novāca kiṃcana /</l>\n<l>tadā svayaṃ praviṣṭena pretaloko vilokitah // KAvk_19.21 //</l>\n</lg>\n\n<lg>\n<l>dagdhakaṣṭhopamān dhūlimalaliptānnirambarān /</l>\n<l>śuṣkāsthinsāyuśeṣāṅgān pretān dṛṣṭvā sa vivyathe // KAvk_19.22 //</l>\n</lg>\n\n<lg>\n<l>tairyācitah sa pānīyaṃ pānīyavirahārditaḥ /</l>\n<l>parityajya nijāmārtimabhūttadduḥkhaduḥkhitaḥ // KAvk_19.23 //</l>\n</lg>\n\n<lg>\n<l>tīvratṛṣṇāturānūce sa tānārtapralāpinah /</l>\n<l>mamāsmin marukāntāre niṣkṛpasya kutaḥ payaḥ // KAvk_19.24 //</l>\n</lg>\n\n<lg>\n<l>kṛcchre 'smin duḥsahe nyastāḥ ke yūyaṃ kena karmaṇā /</l>\n<l>yuṣmadaprakriyabandhaścātaḥ kṛcchraścarāmyaham // KAvk_19.25 //</l>\n</lg>\n\n<lg>\n<l>nidrā niḥśalyakalpasya sukhasikteva tasya yā /</l>\n<l>nārtānnapaśyati dṛṣṭvā teṣāṃ kleśakṣaye kṣamā // KAvk_19.26 //</l>\n</lg>\n\n<lg>\n<l>te tamūcurviruddhena karmaṇā mohasaṃcayāt /</l>\n<l>anivartya vayaṃ martyāḥ kṣiptā vyasanasaṃkaṭe // KAvk_19.27 //</l>\n</lg>\n\n<lg>\n<l>adhikṣepāt kṣepakṣatipataradhairyairmadabharād anāryairmānavyasanerṣyābhiravāryavyatikaraiḥ /</l>\n<l>kṛtāsmābhirnityaṃ suhanahṛdaye nirdayatayā</l>\n<l>vacobhirnārācairviṣaparicitaiḥ śalyakalanā // KAvk_19.28 //</l>\n</lg>\n\n<lg>\n<l>dānaṃ nadattaṃ hṛtameva vittaṃ hiṃsānimittīkṛtameva cittam /</l>\n<l>asmārbhiraṅgairvihitā vikārāḥ parasya dārāpahṛtiprakārāḥ // KAvk_19.29 //</l>\n</lg>\n\n<lg>\n<l>te vayaṃ kuhakāsaktā dakṣāḥ kṣudreṣu karmasu /</l>\n<l>prayātāḥ pretanagare ghore 'smin kleśapātratām // KAvk_19.30 //</l>\n</lg>\n\n<lg>\n<l>iti teṣāṃ vacaḥ śrutvā so 'nyatra ca tathāvidhān /</l>\n<l>pretān dṛṣṭvānabhipretān karuṇakulito 'bhavat // KAvk_19.31 //</l>\n</lg>\n\n<lg>\n<l>nirgamya durgamāt tasmāt purātpuṇyabalena saḥ /</l>\n<l>vimalaṃ śītalacchāyamāsasāda vanāntaram // KAvk_19.32 //</l>\n</lg>\n\n<lg>\n<l>atha dūradhvasaṃtaptaḥ pariśrāntaḥ śanaiḥ śanaiḥ /</l>\n<l>nipapātācalādandhastṛṣṭārta iva bhāṣkaraḥ // KAvk_19.33 //</l>\n</lg>\n\n<lg>\n<l>dine puṇya iva kṣīṇe niḥśeṣāśāprakāśake /</l>\n<l>saṃmohamalinaṃ loke tamaḥ pāpamivodyayau // KAvk_19.34 //</l>\n</lg>\n\n<lg>\n<l>kṣīṇabhṛṅgavihaṅgānāṃ nalinīnāṃ prasaṅginī /</l>\n<l>vikāsāsṃpasā mudrā nidreva samajāyata // KAvk_19.35 //</l>\n</lg>\n\n<lg>\n<l>kāruṇyādiva śītāṃśurjyotsnāmṛtaśalākayā /</l>\n<l>sphāratāraṃ jagannitraṃ cakre vitimitaṃ tataḥ // KAvk_19.36 //</l>\n</lg>\n\n<lg>\n<l>kṣayodayaparāvṛttirdrśitānekavibhramaḥ /</l>\n<l>saṃsāradinayāminyorjahāseva sudhākaraḥ // KAvk_19.37 //</l>\n</lg>\n\n<lg>\n<l>netrānandasudhāvarṣe sukhasparśe niśākare /</l>\n<l>digvadhūvadanādarśe harṣe mūrta ivotite // KAvk_19.38 //</l>\n</lg>\n\n<lg>\n<l>śroṇakoṭirdadarśāgre vimānamānanadyutim /</l>\n<l>kautukādanyarūpeṇa svargādbhuvamivāgatam // KAvk_19.39 //</l>\n</lg>\n\n<lg>\n<l>tasminnapaśyatsamadāścatasrastridaśāṅganāḥ /</l>\n<l>diśaścandrodayānandavihārāyeva saṃgatāḥ // KAvk_19.40 //</l>\n</lg>\n\n<lg>\n<l>tāsāṃ madhye varākāraṃ ramamāṇaṃ vyalokayat /</l>\n<l>taruṇapremasaṃbhāramiva sākāratām gataḥ // KAvk_19.41 //</l>\n</lg>\n\n<lg>\n<l>ratnamaṇḍaleyūrakirīṭikacirāmśubhiḥ /</l>\n<l>ālikhantamivāścaryamamaryādaṃ diśāṃ mukhe // KAvk_19.42 //</l>\n</lg>\n\n<lg>\n<l>tasya tāmadbhutām dṛṣṭvā saṃbhogasukhasaṃpadam /</l>\n<l>mene sa sukṛtākhyasya taroḥ sphītāṃ phalaśriyam // KAvk_19.43 //</l>\n</lg>\n\n<lg>\n<l>prītyā tena kṛtātithyaḥ svādupānāśanādibhiḥ /</l>\n<l>tāṃ śroṇakoṭikarṇo 'tha nināya rajanīṃ sukham // KAvk_19.44 //</l>\n</lg>\n\n<lg>\n<l>tārākusumavātāliprabhā prābhātikī tataḥ /</l>\n<l>anityateva śaśinaścakre lakṣmīparikṣayam // KAvk_19.45 //</l>\n</lg>\n\n<lg>\n<l>kṣayaṃ kṣapāyāṃ yātāyām bhānau bhuvanacakṣuṣi /</l>\n<l>udite sarvabhūtānām sukhaduḥkhaikasākṣiṇi // KAvk_19.46 //</l>\n</lg>\n\n<lg>\n<l>vimānaṃ suranāryaśca kṣasṇādadṛśyatāṃyayuḥ /</l>\n<l>vinaṣṭavadanacchāyaḥ puruṣaścāpatatkṣitau // KAvk_19.47 //</l>\n</lg>\n\n<lg>\n<l>tatastasyāpatat pṛṣṭhe śunāṃ saṃgho 'tibhīṣaṇaḥ /</l>\n<l>trailokyaśāpapāpotthaḥ kleśarāśirivākhilaḥ // KAvk_19.48 //</l>\n</lg>\n\n<lg>\n<l>sa taigrīvāmukhārabdhamāṃsagrāsāgrakarṣaṇaiḥ /</l>\n<l>ākrandirudhirakṣīrairbhakṣyamāṇaḥ kṣayaṃ yayau // KAvk_19.49 //</l>\n</lg>\n\n<lg>\n<l>dinānte punarāyāntaṃ tadvimānamapaśyata /</l>\n<l>catasro 'psarāsastāśca puruṣaḥ sa ca kāntimān // KAvk_19.50 //</l>\n</lg>\n\n<lg>\n<l>taṃ śroṇakoṭikarṇo 'tha papracchātyantavismitaḥ /</l>\n<l>sakhe kimetadāścaryaṃ dṛśyate kathyatāmiti // KAvk_19.51 //</l>\n</lg>\n\n<lg>\n<l>sa tena pṛṣṭaḥ provāca vayasya śrūyatāmidam /</l>\n<l>tvāṃ śroṇakoṭikarṇākhyaṃ jānāmi sukṛtocitam // KAvk_19.52 //</l>\n</lg>\n\n<lg>\n<l>abhavaṃ vāsavagrāme duṣkṛtī paśupālakaḥ /</l>\n<l>paśūnāṃ māṃsamutkṛtya vikrītaṃ satata mayā // KAvk_19.53 //</l>\n</lg>\n\n<lg>\n<l>piṇḍapātāya saṃprāpto māmāryaḥ karuṇānidhiḥ /</l>\n<l>kātyāyanākhyaḥ provācaḥ viramāsmāt kukarmaṇaḥ // KAvk_19.54 //</l>\n</lg>\n\n<lg>\n<l>hiṃsāmayo hyayaṃ kleśo duḥsahaḥ sāhasaiṣiṇām /</l>\n<l>svaśarīre patatyeva chinnamūla iva drumaḥ // KAvk_19.55 //</l>\n</lg>\n\n<lg>\n<l>ityahaṃ vāryamāṇo 'pi tenānāryaḥ kṛpātmanā /</l>\n<l>yadā na virataḥ pāpāt tadā sa prāha māṃ punaḥ // KAvk_19.56 //</l>\n</lg>\n\n<lg>\n<l>divā tvaṃ kuruṣe hiṃsāṃ sarvathā yadi nirdayaḥ /</l>\n<l>rātrau śīlasamādānaṃ gṛhāṇa samayānmama // KAvk_19.57 //</l>\n</lg>\n\n<lg>\n<l>ityuktvā tena yatnena sarvasattvahitaiṣiṇā /</l>\n<l>dattā śīlasamādānamayī puṇyamatirmama // KAvk_19.58 //</l>\n</lg>\n\n<lg>\n<l>kālena kālavaśagaḥ prāptaḥ so 'hamimāṃ daśām /</l>\n<l>taptāṅgārasudhāvarṣairiva kīrṇo divāniśam // KAvk_19.59 //</l>\n</lg>\n\n<lg>\n<l>rātrau śīlasamādānaphalaṃ hiṃsāphalaṃ dine /</l>\n<l>caryā matpuṇyapāpābhyām patitaḥ sukhaduḥkhayoḥ // KAvk_19.60 //</l>\n</lg>\n\n<lg>\n<l>tasya me kuru kāruṇyaṃ sakhe kalusakāriṇaḥ /</l>\n<l>gatvā svadeśaṃmatputraṃ brūhi madvacasā rahaḥ // KAvk_19.61 //</l>\n</lg>\n\n<lg>\n<l>asti me gṛhakoṭānte nikhātaṃ hemabhājanam /</l>\n<l>taduddhṛtya parityaktapāpavṛtti vidhīyatām // KAvk_19.62 //</l>\n</lg>\n\n<lg>\n<l>āryakātyāyano nityaṃ piṇḍapātena pūjyatām /</l>\n<l>ityuktastena vinayāt tathetyuktvā jagāma saḥ // KAvk_19.63 //</l>\n</lg>\n\n<lg>\n<l>sa dadarśa vrajan divyavimānamaparaṃ punaḥ /</l>\n<l>ratnapadmalatākāntaṃ dvitīyamiva nandanam // KAvk_19.64 //</l>\n</lg>\n\n<lg>\n<l>tasmin sāṅgamivānaṅgaṃ saṃgataṃ divyayoṣitā /</l>\n<l>apaśyadvāsarārambhe puruṣaṃ ratnabhūṣitam // KAvk_19.65 //</l>\n</lg>\n\n<lg>\n<l>tena prītyupacāreṇa kṛtātithyastathaiva saḥ /</l>\n<l>dinaṃ nināya dīrghaṃ ca kleśamadhye sudhāmayam // KAvk_19.66 //</l>\n</lg>\n\n<lg>\n<l>atha vyomavimānāgrāt patite padminīpatau /</l>\n<l>apūryata jagad ghorairduḥkhairiva tamobharaiḥ // KAvk_19.67 //</l>\n</lg>\n\n<lg>\n<l>tataḥ kṣapāpatirjyotsnāṃ vamanneva kṣapājaḍaḥ /</l>\n<l>śanakaiḥ pāṇḍurogīva gauradyutiradṛśyata // KAvk_19.68 //</l>\n</lg>\n\n<lg>\n<l>sukumāre dināloke rātrau rākṣasayoṣitā /</l>\n<l>bhakṣite 'lakṣyata śaśī kapālabalasaṃnibhaḥ // KAvk_19.69 //</l>\n</lg>\n\n<lg>\n<l>vyāpte candrikayā loke kālacandranacarcayā /</l>\n<l>vimānamagamat kkāpisā ca svargamṛgekṣaṇā // KAvk_19.70 //</l>\n</lg>\n\n<lg>\n<l>vimānapatitaḥ so 'pi puruṣaḥ sarvarūpayā /</l>\n<l>śanaiḥ saptabhirāvartaiḥ śatapadyā viveṣṭitaḥ // KAvk_19.71 //</l>\n</lg>\n\n<lg>\n<l>sā tasya mūrdhni vivaraṃ kṛtvā mastiṣkaśoṇitam /</l>\n<l>āsvādayantī śanakaiścakāra śuṣiraṃ śiraḥ // KAvk_19.72 //</l>\n</lg>\n\n<lg>\n<l>athāruṇakaracchanne socchvāsavadāne dine /</l>\n<l>bībhatsadarśanakleśādiva mīlitatārake // KAvk_19.73 //</l>\n</lg>\n\n<lg>\n<l>prādurāsan punardivyavimānaṃ sā ca kāminī /</l>\n<l>yuvā sa cādbhutatanurdivyābharaṇabhūṣitaḥ // KAvk_19.74 //</l>\n</lg>\n\n<lg>\n<l>pṛṣṭo 'tivismayāt tena svavṛttāntaṃ jagād saḥ /</l>\n<l>dvijo 'haṃ vāsavagrāmanivāsī manasābhidhaḥ // KAvk_19.75 //</l>\n</lg>\n\n<lg>\n<l>taruṇī prātiveśyasya patnī malayamañjarī /</l>\n<l>abhūnmama bhujaṅgasya svairiṇī vallabhā bhṛśam // KAvk_19.76 //</l>\n</lg>\n\n<lg>\n<l>paradāraratergrāme vyagrā me kṣamate matiḥ /</l>\n<l>minagnā viṣayagrāme samagrā me kṣayaṃ gatā // KAvk_19.77 //</l>\n</lg>\n\n<lg>\n<l>āryakātyāyanaḥ pāpaṃ jñātvā mām cauryakāmukam /</l>\n<l>dayāvidheyaḥ kāruṇyāt provāca vijane śanaiḥ // KAvk_19.78 //</l>\n</lg>\n\n<lg>\n<l>parāṅganāṅgasaṃsargaprītyā rūparateḥ kṣaibam (?) /</l>\n<l>anaṅgāgnau patannāśaṃ pataṅgaṃ iva mā gamaḥ // KAvk_19.79 //</l>\n</lg>\n\n<lg>\n<l>aho āsaktaraktānāṃ saṃpatanapramādinām /</l>\n<l>kāminām hiṃsakānāṃ ca paradārādaraḥ param // KAvk_19.80 //</l>\n</lg>\n\n<lg>\n<l>pṛthu pravepathu (?) svāpaśramavihvalānām gṛdhrāṅganāmukhanikhātanakhakṣatānām /</l>\n<l>saṃmohane paravadhūvihitaspṛhāṇāṃ romāñcakāriṇi paraṃ narake ca kāmaḥ // KAvk_19.81 //</l>\n</lg>\n\n<lg>\n<l>tasmādasmānnivartasva vatsa kutsitakarmaṇaḥ /</l>\n<l>jāyate pātakaṃ sparśe śunāmevāśucau ratiḥ // KAvk_19.82 //</l>\n</lg>\n\n<lg>\n<l>ityahaṃ kṛpayā tena niṣiddho 'pyaviśuddhadhīḥ /</l>\n<l>aniruddhena rāgeṇa baddhastāmeva nātyajam // KAvk_19.83 //</l>\n</lg>\n\n<lg>\n<l>vijñāya māmavirataṃ tataḥ kātyāyano dadau /</l>\n<l>mahyaṃ śīlasamādānaṃ dinacaryāhitodyataḥ // KAvk_19.84 //</l>\n</lg>\n\n<lg>\n<l>dinaśīlasamādānāt parastrīgamanānniśi /</l>\n<l>iyaṃ me puṇyapāpotthā sukhaduḥkhamayī sthitīḥ // KAvk_19.85 //</l>\n</lg>\n\n<lg>\n<l>gatena vāsavagrāmaṃ vācyaḥ putro mama tvayā /</l>\n<l>suvarṇamagniśālāyāmasti gūḍhaṃ dhṛtaṃ mayā // KAvk_19.86 //</l>\n</lg>\n\n<lg>\n<l>vṛttiḥ kāryā tadudbhṛtya pūjyaḥ kātyāyanaśca saḥ /</l>\n<l>praṇayāditi tenoktaḥ śroṇakoṭiryayau tataḥ // KAvk_19.87 //</l>\n</lg>\n\n<lg>\n<l>so 'paśyaddivyalalanāmagre maṇivimānagām /</l>\n<l>lakṣmīṃ lāvaṇyadugdhābdheranāyāsodgatāmiva // KAvk_19.88 //</l>\n</lg>\n\n<lg>\n<l>tasya vimānapādeṣi caturṣu snāyusaṃyutam /</l>\n<l>sa dadarśātidurdaśaṃ baddhaṃ pretacatuṣṭayam // KAvk_19.89 //</l>\n</lg>\n\n<lg>\n<l>sāpi taṃ pratyabhijñāya saṃbhāṣya snigdhayā girā /</l>\n<l>surocitaṃ dadau tasmai rasavat pānabhojanam // KAvk_19.90 //</l>\n</lg>\n\n<lg>\n<l>bhuñjānasaṃjñayāṃ dūrāt pretairdainyena yācitaḥ /</l>\n<l>sa dadau kṛpayā tebhyaḥ kākebhya iva piṇḍikāḥ // KAvk_19.91 //</l>\n</lg>\n\n<lg>\n<l>piṇḍo busatvamekasya prayāto 'nyasya lohatām /</l>\n<l>svamāṃsatvaṃ tṛtīyasya caturthasya prapūyatām // KAvk_19.92 //</l>\n</lg>\n\n<lg>\n<l>vilokya tatkṛpāviṣṭaḥ sa teṣāṃ kaṣṭaceṣṭayā /</l>\n<l>papraccha tanmukhacchāyām vicchāyīkṛtapaṅkajām // KAvk_19.93 //</l>\n</lg>\n\n<lg>\n<l>pṛṣṭā tadadbhutaṃ tena uvāca sā mṛgekṣaṇā /</l>\n<l>na śroṇakoṭirṇaiṣāṃ dattaṃ bhavati tṛptaye // KAvk_19.94 //</l>\n</lg>\n\n<lg>\n<l>brāhmaṇasyāsya bhāryāhaṃ pūrvapādābalambinaḥ /</l>\n<l>nandanāmnaḥ sunandākhyā vāsavagrāmavāsinaḥ // KAvk_19.95 //</l>\n</lg>\n\n<lg>\n<l>dvitīyapādasaṃsaktaḥ putro me niṣṭhurābhidhaḥ /</l>\n<l>paścātpādāvalambinyau dāsī ceyaṃ snuṣā ca me // KAvk_19.96 //</l>\n</lg>\n\n<lg>\n<l>nakṣatrayogapūjāyām purā sajjīkṛate mayā /</l>\n<l>bhaikṣyopahāre me gehamāryakātyāyano 'viśat // KAvk_19.97 //</l>\n</lg>\n\n<lg>\n<l>mayā cittaprasādinyā piṇḍapātena so 'rcitaḥ /</l>\n<l>kurvanneva yayau kāntyā vaimalyānugrahaṃ diśām // KAvk_19.98 //</l>\n</lg>\n\n<lg>\n<l>tataḥ snātvā samāyātastūrṇaṃ patirayaṃ mama /</l>\n<l>patpiṇḍapātamākarṇya pramidāya mayoditam // KAvk_19.99 //</l>\n</lg>\n\n<lg>\n<l>kopāduvāca māṃ kasmād viśikhaḥ śramaṇaḥ śaṭhaḥ /</l>\n<l>apūjiteṣu pūjyeṣu busārhaḥ pūjitastvayā // KAvk_19.100 //</l>\n</lg>\n\n<lg>\n<l>iti mohādanenokte putro 'pyeṣa jagād mām /</l>\n<l>pāke pūrvāśanāyogyaḥ sa kiṃ nāśnātyayoguḍān // KAvk_19.101 //</l>\n</lg>\n\n<lg>\n<l>iyaṃ snuṣā me satataṃ pūrvabhakṣyāvabhoginā /</l>\n<l>mayokte śapathaṃ cakre svamāṃsādanavādinī // KAvk_19.102 //</l>\n</lg>\n\n<lg>\n<l>iyaṃ dāsī ca bhaikṣyāṇā cairyāttadvyayakāriṇī /</l>\n<l>ākṣiptā cākarot satyaṃ pūyaśoṇitavādinī // KAvk_19.103 //</l>\n</lg>\n\n<lg>\n<l>tatra te pretatām yātāḥ svavākyasadṛśāśanāḥ /</l>\n<l>ahaṃ tvāryaprasādena divyabhogopabhoginī // KAvk_19.104 //</l>\n</lg>\n\n<lg>\n<l>tvayā tvāryaśamāptena vaktavyā duhitā mama /</l>\n<l>santi hemanidhānāni gṛhe catvāri te pituḥ // KAvk_19.105 //</l>\n</lg>\n\n<lg>\n<l>tānyuddhṛtya yathāyogaṃ bhajasv asvajanisthitim /</l>\n<l>pūjanīyaḥ piturbhrātā nāmnā kātyāyana sadā // KAvk_19.106 //</l>\n</lg>\n\n<lg>\n<l>sa ḥ śroṇakoṭikarṇastvaṃ gaccha deśaṃ tyaja śramam /</l>\n<l>varṣā dvādaśa saṃpūrṇāḥ svagṛhānnirgatasya te // KAvk_19.107 //</l>\n</lg>\n\n<lg>\n<l>ityuktvā taṃ samādiśaya tasya pretacatuṣṭayam /</l>\n<l>suptasyaiva muhūrtena svadeśāptimakārayat // KAvk_19.108 //</l>\n</lg>\n\n<lg>\n<l>utthitaḥ so 'pi sahasā svadeśodyānakānanāt /</l>\n<l>viyogaśokātpitarau śuśrāvāndhyamupāgatau // KAvk_19.109 //</l>\n</lg>\n\n<lg>\n<l>bhikṣudvijātithigaṇe pūjyamāne surālaye /</l>\n<l>svakaṃ pitṛgṛhaṃ dṛṣṭvā paraṃ vismayamāyayau // KAvk_19.110 //</l>\n</lg>\n\n<lg>\n<l>niścitya sarvaṃ bhāvānāṃ kṣaṇikatvādanityatām /</l>\n<l>sneharāgaṃ samutsṛjya tatrasthaḥ samacintayat // KAvk_19.111 //</l>\n</lg>\n\n<lg>\n<l>aho saṃmohanidreyaṃ nirantato divāniśam /</l>\n<l>svapnamāyāvilasitaiḥ karotyadbhutavibhramam // KAvk_19.112 //</l>\n</lg>\n\n<lg>\n<l>janmavartmapradā mātā pitā bījavapatkhagaḥ /</l>\n<l>pānthapūjāsanaṃ kāyaḥ ko 'yaṃ niyamasaṃgamaḥ // KAvk_19.113 //</l>\n</lg>\n\n<lg>\n<l>śriyaḥ saṃsārābhrabhramaparicitāḥ kāñcanarucā</l>\n<l>āśā dig (?) nirbandhāstaḍita iva nirlepacapalāḥ /</l>\n<l>vapuḥ sarvāpāyaiḥ kṣayabhayanikāyaiḥ parigataṃ</l>\n<l>jarārogodvegaistadapi na virāgastanubhṛtām // KAvk_19.114 //</l>\n</lg>\n\n<lg>\n<l>śriye svastisamāptaye svajanasyāyamañjaliḥ /</l>\n<l>dākṣiṇyaiḥ kṣamataṃ śrīṣu pravrajyaiva priyā mama // KAvk_19.115 //</l>\n</lg>\n\n<lg>\n<l>iti dhyātvā sa pitarau samāśvāsyāptalocanau /</l>\n<l>buddhau dharmapathe śuddhe śamadhāmni nyaveśayat // KAvk_19.116 //</l>\n</lg>\n\n<lg>\n<l>sārthabhraṣṭaścirāyāt kṛśo 'pi svajanasya ca /</l>\n<l>aluptasattvavibhavānnakṛpāspadatāṃ yayau // KAvk_19.117 //</l>\n</lg>\n\n<lg>\n<l>anukampasva yadyetaṃ saṃsārakleśavihvalam /</l>\n<l>sataḥ kasyānukampyāste saṃpatsaṃparkanitspṛhāḥ // KAvk_19.118 //</l>\n</lg>\n\n<lg>\n<l>paśupālakaviprastrīsaṃdeśādi yathoditam /</l>\n<l>nigadya tebhyaḥ kanakaprāptipratyayalakṣaṇam // KAvk_19.119 //</l>\n</lg>\n\n<lg>\n<l>śāntaḥ kātyāyanaṃ prāpya pravrajyāṃ sa samādade /</l>\n<l>mugdhānām yadviṣādāya tatprasādāya dhīmatām // KAvk_19.120 //</l>\n</lg>\n\n<lg>\n<l>sa samāsādya viśadaṃ sritaḥprāptiphalaṃ tataḥ /</l>\n<l>sakṛdāgāmyanāgāmiphalamarhatphalaṃ tathā // KAvk_19.121 //</l>\n</lg>\n\n<lg>\n<l>traidhātuko vītarāgaḥ samaloṣṭāśmakāñcanaḥ /</l>\n<l>ākāśapāṇitulyo 'bhūdasicandanayoḥ samah // KAvk_19.122 //</l>\n</lg>\n\n<lg>\n<l>śrāvastyām veṇugahane jinaṃ jetavane sthitam /</l>\n<l>bhagavantaṃ yayau draṣṭuṃ so 'tha kātyāyanājñayā // KAvk_19.123 //</l>\n</lg>\n\n<lg>\n<l>praṇitātakṛtātithyaḥ prītyā bhagavatā svayam /</l>\n<l>sa śroṇakoṭīkarṇo 'tha babhāṣe harṣanirbharaḥ // KAvk_19.124 //</l>\n</lg>\n\n<lg>\n<l>bhagavān dharmakāyena dṛṣṭo 'yaṃ śrotravartmani /</l>\n<l>adhunā rūpakāyena puṇyairālokito mayā // KAvk_19.125 //</l>\n</lg>\n\n<lg>\n<l>analpasukṛtaprāpyamidaṃ taddarśanāmṛtam /</l>\n<l>pītvā na tṛptimāyānti vañcitā eva te param // KAvk_19.126 //</l>\n</lg>\n\n<lg>\n<l>aspṛhasyāpi te mūrtiḥ kurute kasya na spṛhām /</l>\n<l>nirlopasyāpi te dṛṣṭiraho harṣeṇa limpati // KAvk_19.127 //</l>\n</lg>\n\n<lg>\n<l>tvatkathā tvadanudhyānaṃ tvatprāptistvanniṣevaṇam /</l>\n<l>etāḥ kuśalamūlānāṃ sphītāḥ phalasamṛddhayaḥ // KAvk_19.128 //</l>\n</lg>\n\n<lg>\n<l>iti śrutvā bhagavatā prasādenābnhinanditaḥ /</l>\n<l>tadādiṣṭaṃ śamārāmaṃ sa vihāramavāptavān // KAvk_19.129 //</l>\n</lg>\n\n<lg>\n<l>tasyāspadaṃ samabhyetya praṇayādbhagavānapu /</l>\n<l>śrutvāsya madhuraṃ dharmaṃ svādhyāyaṃ praśaśaṃsa saḥ // KAvk_19.130 //</l>\n</lg>\n\n<lg>\n<l>tāṃ śroṇikoṭikarṇasya dṛṣṭvā praśamasaṃpadam /</l>\n<l>bhikṣubhirbhagavān pṛṣṭaḥ pūrvavṛttamabhāṣata // KAvk_19.131 //</l>\n</lg>\n\n<lg>\n<l>vārāṇasyāṃ purā samyaksaṃbuddhe kāśyapābhidhe /</l>\n<l>nirvāṇadhātau niḥśeṣakāryatvāt parinirvṛte // KAvk_19.132 //</l>\n</lg>\n\n<lg>\n<l>kṛkināmanṛpaścaityaṃ tasya ratnairakārayat /</l>\n<l>svayaṃ tatpuṇyasaṃbharaṃ svargaṃ vaktumivodgatam // KAvk_19.133 //</l>\n</lg>\n\n<lg>\n<l>śīrṇasthāpitasaṃskāre tasmin saṃjñādhṛtaṃ dhanam /</l>\n<l>tatputraḥ prāptarājyo 'tha na dadau lobhamohitaḥ // KAvk_19.134 //</l>\n</lg>\n\n<lg>\n<l>athottarāpathāyātaḥ sarthavāho 'rthadābhidhaḥ /</l>\n<l>pradadau pṛthivīmūlyaṃ tatkṛte karṇabhūṣaṇam // KAvk_19.135 //</l>\n</lg>\n\n<lg>\n<l>kālāntaropagato 'pi datvā cānyaddhanaṃ mahat /</l>\n<l>praṇidhānaṃ sa kṛtavān bhūyāsaṃ puṇyavāniti // KAvk_19.136 //</l>\n</lg>\n\n<lg>\n<l>sa śroṇakoṭikarṇo 'yaṃ puṇyaiḥ prātapadaṃ mahat /</l>\n<l>tadvidhenaiva saṃyātaḥ karṇabhūṣaṇalakṣaṇaḥ // KAvk_19.137 //</l>\n</lg>\n\n<lg>\n<l>prasthānasamaye mātā śrāvitā paruṣaṃ vacaḥ /</l>\n<l>yasmādanena tenāsya babhūvāsya śramo mahān // KAvk_19.138 //</l>\n</lg>\n\n<lg>\n<l>madhyeṣu mahataḥ śuklaguṇasatkarmavāsasaḥ /</l>\n<l>kṛṣṇakarmalavāṃśo 'pi sphuṭa evāvadhāryate // KAvk_19.139 //</l>\n</lg>\n\n<lg>\n<l>sukṛtasacivaḥ sattvetsāhaḥ pravāsasakhī dhṛtiḥ</l>\n<l>viṣamataraṇe vīryaṃ seturvipadyadhikā kṛpā /</l>\n<l>śamaparicitā paryante ca prasādamayī matiḥ</l>\n<l>pariṇatiriyaṃ puṇyaprāpteḥ sphuratphalaśālinī // KAvk_19.140 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ śroṇakoṭikarṇāvadānaṃ nāmonaviṃśatitamaḥ pallavaḥ //</p>\n\n<p>20. āmrapālyavadānam /</p>\n\n<lg>\n<l>dvijihvasaṅge kathamasti vṛttiranekamukhye kathamasti saukhyam /</l>\n<l>karmāntabandhe 'sti kathaṃ svaśaktiḥ prajñāprakarṣe kathamastyapāyaḥ // KAvk_20.1 //</l>\n</lg>\n\n<lg>\n<l>mithilāyāṃ videheṣu jalasattvābhidho nṛpaḥ /</l>\n<l>abhūd bhujabhujaṅgasya viśrāntapṛthivībharaḥ // KAvk_20.2 //</l>\n</lg>\n\n<lg>\n<l>khaṇḍo nāma mahāmātyastasyākhaṇḍalasaṃpadaḥ /</l>\n<l>babhūvāśeṣaṣāṅguṇyaparijñānabṛhaspatiḥ // KAvk_20.3 //</l>\n</lg>\n\n<lg>\n<l>nītijñagauravāttasya nṛpe vyaktaṃ nalokini /</l>\n<l>sadābhavanmukhaprekṣī sarvaḥ kāryavaśājjanaḥ // KAvk_20.4 //</l>\n</lg>\n\n<lg>\n<l>gatānugatikatvena pravāhapraṇayī bharaḥ /</l>\n<l>vardhate vāryamāṇasya svajanasya jalasya ca // KAvk_20.5 //</l>\n</lg>\n\n<lg>\n<l>sarvaṃ tanmayamālokya janaṃ mātsaryamūrcchitāḥ /</l>\n<l>mantriṇaḥ saṃhatāstasya vinipātamacintayan // KAvk_20.6 //</l>\n</lg>\n\n<lg>\n<l>te praviśyāśramam rājñastāṃ tasya prabahviṣṇūtām /</l>\n<l>muhuḥ śaṅkāspadaṃ kṛtvā śaśaṃsurbhedakovidāḥ // KAvk_20.7 //</l>\n</lg>\n\n<lg>\n<l>tadgirā śaṅkito rājā tasya vaimukhyamāyayau /</l>\n<l>abalābālabhūpālā varṇapratyayāḥ param // KAvk_20.8 //</l>\n</lg>\n\n<lg>\n<l>aśaṅkyādapi śaṅkante śaṅkādoṣe 'pyaśaṅkitāḥ /</l>\n<l>aviśeṣajñacapalā bhūpālāḥ kākaśaṅkinaḥ // KAvk_20.9 //</l>\n</lg>\n\n<lg>\n<l>prabhorviraktiliṅgāni vilokyāmātyapuṃgavaḥ /</l>\n<l>svasutau gopasiṃhākhyau saśaṅkaḥ svairamabravīt // KAvk_20.10 //</l>\n</lg>\n\n<lg>\n<l>dhūrtairme vītaviśvāsaḥ piśunairnṛpatiḥ kṛtaḥ /</l>\n<l>pratyayaṃ naiti hṛdaye vidāryāpi pradarśite // KAvk_20.11 //</l>\n</lg>\n\n<lg>\n<l>viraktaḥ sthagitālāpadarśanaśravaṇaḥ prabhuḥ /</l>\n<l>śepha iva vṛddhasya yātaḥ śithilatāṃ mama // KAvk_20.12 //</l>\n</lg>\n\n<lg>\n<l>piśunodbhūtabhedasya premṇaḥ saṃdhirna vidyate /</l>\n<l>na maṇiḥ śliṣyāti punaḥ pāṣāṇaśakalīkṛtaḥ // KAvk_20.13 //</l>\n</lg>\n\n<lg>\n<l>dvijihṇakuṭilakrāntaḥ prabhuścandanapādapaḥ /</l>\n<l>na yātyarthakriyākārī guṇavānapi sevyatām // KAvk_20.14 //</l>\n</lg>\n\n<lg>\n<l>kathaṃ nṛpanidhānārthī kuśalaṃ bhajate naraḥ /</l>\n<l>ghoradveṣaviṣāviṣṭadvijihvāghātavihvalaḥ // KAvk_20.15 //</l>\n</lg>\n\n<lg>\n<l>tasmādvrajāmaḥ saṃtyajya dveṣadoṣeṇa bhūpateḥ /</l>\n<l>śaṅkāśalyamaye vṛtte me 'smin deśe sthitena kim // KAvk_20.16 //</l>\n</lg>\n\n<lg>\n<l>dakṣā rakṣākṣamāḥ śūrāḥ prabhutārthāḥ susaṃhatāḥ /</l>\n<l>santaḥ santi viśālāyāṃ vāsastatra mamepsitaḥ // KAvk_20.17 //</l>\n</lg>\n\n<lg>\n<l>iti bruvāṇaḥ putrābhyāṃ tathetyuktaḥ sa sānugaḥ /</l>\n<l>udyānagatimānena prayayau saparicchadaḥ // KAvk_20.18 //</l>\n</lg>\n\n<lg>\n<l>prayāṇaṃ nṛpatirjñātvā nivartanasamudyataḥ /</l>\n<l>yatnenāpi na taṃ prāpa notsṛṣṭaṃ labhyate punaḥ // KAvk_20.19 //</l>\n</lg>\n\n<lg>\n<l>mūrkhāḥ satsu kṛtāvajñā vimuhyante kṣaṇena taiḥ /</l>\n<l>yāti teṣāṃ tu sarvatra ko 'pi nārthī kṛtārthatām // KAvk_20.20 //</l>\n</lg>\n\n<lg>\n<l>dhīmānamātyaḥ prāpto 'tha kṛṣṭo vaiśālikairguṇaiḥ /</l>\n<l>pūjitaḥ praṇayācāraiḥ saṃghamukhye pade sthitaḥ // KAvk_20.21 //</l>\n</lg>\n\n<lg>\n<l>tadbuddhivibhavāptaśrīḥ so 'tha tatpramukho gaṇaḥ /</l>\n<l>kadācidanayāllekhe na parābahvapātratām // KAvk_20.22 //</l>\n</lg>\n\n<lg>\n<l>atha kālena siṃhasya mantrisūnoḥ kanīyasaḥ /</l>\n<l>ajāyata sutā kāntā cailā nāma guṇocitā // KAvk_20.23 //</l>\n</lg>\n\n<lg>\n<l>dvitīyā copacailākhyā sutā jātāsya sundarī /</l>\n<l>nanmanyeva tayoḥ prāha nimittajño vicakṣaṇaḥ // KAvk_20.24 //</l>\n</lg>\n\n<p>cailāyāstanayo bhāvī pitṛhantā mahīpatiḥ /\n<l>guṇavānupacailāyāḥ pūrṇalakṣahṇavāniti // KAvk_20.25 /</l>\n<lg>\n<l>jyeṣṭho mantrisutaḥ śauryādgopaḥ prauḍhamadoddhataḥ /</l>\n<l>udyānamardanakṣepairgaṇānāṃ dveṣyatām yayau // KAvk_20.26 //</l>\n</lg></p>\n\n<lg>\n<l>tatpiturgauravāttasmai sānujāya vimanyavaḥ /</l>\n<l>viśālaśālatāmante jīrṇodyānadvayaṃ daduḥ // KAvk_20.27 //</l>\n</lg>\n\n<lg>\n<l>sugatapratimāṃ cakre tatraikaḥ sukṛtocitām /</l>\n<l>vihāraṃ vaibhavodāraṃ bhuvanābharaṇaṃ paraḥ // KAvk_20.28 //</l>\n</lg>\n\n<lg>\n<l>atha pitrā balotsiktaḥ sutaḥ pratyantamaṇḍale /</l>\n<l>gaṇakopabhayādgopaḥ karmāntopārjane dhṛtaḥ // KAvk_20.29 //</l>\n</lg>\n\n<lg>\n<l>kālena tridivaṃ yāte tasmin mantrivare gaṇaiḥ /</l>\n<l>kanīyasastu sādhutvāt siṃhastasya pade dhṛtaḥ // KAvk_20.30 //</l>\n</lg>\n\n<lg>\n<l>gopaḥ piturasaṃprāpya padaṃ gaṇavimānitaḥ /</l>\n<l>taddeśavāsavirasaḥ parihāramacintayat // KAvk_20.31 //</l>\n</lg>\n\n<lg>\n<l>vāstavya kaṇṭakākīrṇe vyāghrāghrāte varaṃ vane /</l>\n<l>anekasvāmisaṃbhinnajane na tu viśṛṅkhale // KAvk_20.32 //</l>\n</lg>\n\n<lg>\n<l>nānāmatakriyālāpaḥ kathamārādhyate gaṇaḥ /</l>\n<l>samīhitaṃ yadekasya datanyasmai na rocate // KAvk_20.33 //</l>\n</lg>\n\n<lg>\n<l>itmānī sa saṃcintya gatvā rājagṛhaṃ puram /</l>\n<l>bimbisāraṃ narapatiṃ guṇaśriyamaśiśriyat // KAvk_20.34 //</l>\n</lg>\n\n<lg>\n<l>sa tena mānitaḥ prītyā tasya viśrambhabhūrabhūt /</l>\n<l>cirarucyeva tatkālamābhāti guṇasaṃgatiḥ // KAvk_20.35 //</l>\n</lg>\n\n<lg>\n<l>rājño 'tha bimbisārasya vallabhā pañcatāṃ yayau /</l>\n<l>tadviyogāgnisaṃtaptaṃ taṃ vicintya sa buddhimān // KAvk_20.36 //</l>\n</lg>\n\n<lg>\n<l>upacailāṃ sutāṃ bhrātustadvivāhocitā vadhūm /</l>\n<l>gūḍhacārī tadādeśāt vaiśālakapurīṃ yaya // KAvk_20.37 //</l>\n</lg>\n\n<lg>\n<l>kanyā gaṇopabhogyauva na kasmaicitpradīyate /</l>\n<l>iti vaiśālikaiḥ pūrvaṃ svadeśe niyamaḥ kṛtaḥ // KAvk_20.38 //</l>\n</lg>\n\n<lg>\n<l>tatpure dvārarakṣāyai yakṣasthānāvalambinī /</l>\n<l>parapraveśe kurute śabdaṃ ghaṇṭī paṭīyasī // KAvk_20.39 //</l>\n</lg>\n\n<lg>\n<l>sa praviśya tato bhrāturgūḍhamudyānacāriṇīm /</l>\n<l>upacailāṃ samāhatuṃ gataścailāmavāptavān // KAvk_20.40 //</l>\n</lg>\n\n<lg>\n<l>yātastaṃ rathamāruhya ghaṇṭāśabdādabhidryutam /</l>\n<l>sa hatvā vīrapuruṣānavāpa nṛpateḥ puram // KAvk_20.41 //</l>\n</lg>\n\n<lg>\n<l>tamūce devakanyeyaṃ prātā vimanasātmanā /</l>\n<l>pitṛhantā suto hyāsyā nimittajñena sūcitaḥ // KAvk_20.42 //</l>\n</lg>\n\n<lg>\n<l>tasmādeṣā narapatermahiṣī na tavocitā /</l>\n<l>tvayi jīvati jīvanti prajānāṃ sarvasaṃpadaḥ // KAvk_20.43 //</l>\n</lg>\n\n<lg>\n<l>ityuktastena tāṃ dṛṣṭvā tyuktaṃ naiva śaśāka saḥ /</l>\n<l>niruddhaḥ karmaṇā hyeva tanmukhālekhyalekhayā // KAvk_20.44 //</l>\n</lg>\n\n<lg>\n<l>so 'vadat kka kadā dṛṣṭa putreṇa nihataḥ pitā /</l>\n<l>svayaṃ mayābhiṣektavyaḥ suto yady bhaviṣyati // KAvk_20.45 //</l>\n</lg>\n\n<lg>\n<l>ityuktvā nṛpatiḥ kanyāṃ pariṇīyābhavatsukhī /</l>\n<l>kṛtakarmorminirmāṇe prabhavanti na buddhayaḥ // KAvk_20.46 //</l>\n</lg>\n\n<lg>\n<l>bhoginastasya kālena tasyām sūnurajāyata /</l>\n<l>jyotiṣkacarite yasya vṛttamuktaṃ pitṛdruhaḥ // KAvk_20.47 //</l>\n</lg>\n\n<lg>\n<l>tapovanamṛgādhānamṛgayāvyasane vane /</l>\n<l>evaṃvidho hyabhūttasya muniśāpaḥ sutākṛtiḥ // KAvk_20.48 //</l>\n</lg>\n\n<lg>\n<l>atrāntare mahānnāma vaiśālikagaṇāgraṇīḥ /</l>\n<l>kanyāmāmravanātprāpa kadalīskandhanirgatām // KAvk_20.49 //</l>\n</lg>\n\n<lg>\n<l>sā tasya bhavane kāntā vardhamānā śanaiḥ śanaiḥ /</l>\n<l>vidadhe vipulāṃ prītiṃ dānacintāṃ ac cetasi // KAvk_20.50 //</l>\n</lg>\n\n<lg>\n<l>praṇayādāmrapālīti bandhubhiḥ sā kṛtābhidhāḥ /</l>\n<l>sūnuhīnamina tyaktvā bālyaṃ yauvanamādade // KAvk_20.51 //</l>\n</lg>\n\n<lg>\n<l>tadvivāhodyatasyātha na sehe tatpiturgaṇaḥ /</l>\n<l>gaṇopabhogyā kanyeti samayasya vyatikramam // KAvk_20.52 //</l>\n</lg>\n\n<lg>\n<l>pitaraṃ duḥkhasaṃtaptaṃ sametyātha jagād sā /</l>\n<l>bhavāmi gaṇabhogyaiva kiṃ tveṣa samayo yadi // KAvk_20.53 //</l>\n</lg>\n\n<lg>\n<l>ekasyopari nānyasya praveśaḥ svapade sthitiḥ /</l>\n<l>paṇaḥ kārṣāpaṇaśataiḥ pañcabhiḥ pratyahaṃ mama // KAvk_20.54 //</l>\n</lg>\n\n<lg>\n<l>saptāhenaiva vicayaḥ karyo veśmani nānyadā /</l>\n<l>ityasmin samaye va dhyaḥ sarvaścaiva vyatikramī // KAvk_20.55 //</l>\n</lg>\n\n<lg>\n<l>iti tatsamayaṃ jñātvā tatpiturvacasā gaṇaḥ /</l>\n<l>akārod bāḍhamityuktvā dṛḍhaniścayamādarāt // KAvk_20.56 //</l>\n</lg>\n\n<lg>\n<l>tataḥ saratnabhavane varābharaṇabhūṣite /</l>\n<l>hemaharmyasamārūḍhā dideśa dinacandrikām // KAvk_20.57 //</l>\n</lg>\n\n<lg>\n<l>tataḥ paṇīkṛtaḥ kāmī yo yastāṃ samupāyayau /</l>\n<l>tasya tasyābhavat tasyāḥ prabhāveṇaujasaḥ kṣayaḥ // KAvk_20.58 //</l>\n</lg>\n\n<lg>\n<l>draṣṭumeva na śekuste kiṃ punaḥ spraṣṭumākulāḥ /</l>\n<l>bhujaṅgabhogasaṃruddhāṃ tāṃ candanalatāmiva // KAvk_20.59 //</l>\n</lg>\n\n<lg>\n<l>tataḥ sā sundarī bheje yauvanasyāpi yauvanam /</l>\n<l>guruṇā stanabhāreṇa madhyabhaṅgabhayapradam // KAvk_20.60 //</l>\n</lg>\n\n<lg>\n<l>smarasaṃbhogarahitaṃ tattasyā rūpamadbhutam /</l>\n<l>śvabhrahemalatāpuṣpamiva niṣphalatāṃ yayau // KAvk_20.61 //</l>\n</lg>\n\n<lg>\n<l>kautukāśāvinodāya nānādeśāntarāgataiḥ /</l>\n<l>akāri citrakārairbhūpālapratikṛtirgṛhe // KAvk_20.62 //</l>\n</lg>\n\n<lg>\n<l>vidhāya citralikhitān sā krameṇa nareśvarān /</l>\n<l>dadarśa bimbirāsaya rūpaṃ ratipateciva // KAvk_20.63 //</l>\n</lg>\n\n<lg>\n<l>tamālokyaiva sahasā samudbhūtamanobhavā /</l>\n<l>sa yena likhitastatra taṃ papraccha kutūhalāt // KAvk_20.64 //</l>\n</lg>\n\n<lg>\n<l>ko 'yaṃ sakhe prītilatāmādhavo vasudhāpatiḥ /</l>\n<l>prīṇāti locane yasya sudhāparicitā ruciḥ // KAvk_20.65 //</l>\n</lg>\n\n<lg>\n<l>dhanyā kā nāma bhūbharturasya praṇayabhāgiṇī /</l>\n<l>lakṣyaṃ saubhagyajaṃ garvamurvaśyāḥ saṃhṛtaṃ yayā // KAvk_20.66 //</l>\n</lg>\n\n<lg>\n<l>iti pṛṣṭatayā svairaṃ tāmūce citrakovidaḥ /</l>\n<l>bhūpatirbimbasāro 'yaṃ sāraṃ sukṛtasaṃpadām // KAvk_20.67 //</l>\n</lg>\n\n<lg>\n<l>śuaryarūpatulārohe devāḥ ke nākanāyakāḥ /</l>\n<l>śaṅke karoti naivāsya manmatho vā manoratham // KAvk_20.68 //</l>\n</lg>\n\n<lg>\n<l>ityukte tena sā tasthau bhūpālanyastalocanā /</l>\n<l>sahasaivābhilāṣeṇa navīnābhimukhīkṛtā // KAvk_20.69 //</l>\n</lg>\n\n<lg>\n<l>atrāntare bimbisāraḥ svairaveśmani nijane /</l>\n<l>kathānte gopamavadat kiṃcitsmitasitādharaḥ // KAvk_20.70 //</l>\n</lg>\n\n<lg>\n<l>śrūyatāṃ yanmama sakhe kiṃcinmanasi vartate /</l>\n<l>niryantramitrasvacchandavādaḥ ko 'pi sudhārasaḥ // KAvk_20.71 //</l>\n</lg>\n\n<p>vaiśālikaurvarārohā gaṇaiḥ sādhāraṇikṛtā /\nrambhorūḥ śrūyate kāntā rambhāgarbhasamudbhavā // KAvk_20.72 // KAvk_20.tatprabhāvavinaṣṭāśaistejasvipraṇayocitā /\n<l>sā tairna dūṣitādyāpi mātaṅgairiva padminī // KAvk_20.73 //</l></p>\n\n<lg>\n<l>śravaṇādeva sānandamaparyuṣitakautukam /</l>\n<l>na karoti manaḥ kasya tatstrīratnamayonijam // KAvk_20.74 //</l>\n</lg>\n\n<lg>\n<l>abhilāṣi manastasyāṃ śrotāya jātaṃme saha cakṣuṣā /</l>\n<l>tadguṇaśrutidhanyāya śrotrāya spṛhayāmyaham // KAvk_20.75 //</l>\n</lg>\n\n<lg>\n<l>ityukte bhūmipatinā gopastaṃ prayabhāṣata /</l>\n<l>bhujaṅgagaṇasaṃruddhaḥ sa rājan mānmatho nidhiḥ // KAvk_20.76 //</l>\n</lg>\n\n<lg>\n<l>atyalpaskhalitaṃ prāpya duḥsahāpātadurgamaḥ /</l>\n<l>eṣa te viṣamaḥ panthā darśito viṣameṣuṇā // KAvk_20.77 //</l>\n</lg>\n\n<lg>\n<l>labhate sā na nirgantuṃ na yuktaṃ gamanaṃ ca te /</l>\n<l>kimasmin viratopāye vadāmyubhayasaṃśaye // KAvk_20.78 //</l>\n</lg>\n\n<lg>\n<l>ityuktastena nṛpatirnotkaṇṭhāgrāhamatyajat /</l>\n<l>vidvāṃso 'pyucitām nītiṃ na smaranti smarāturāḥ // KAvk_20.79 //</l>\n</lg>\n\n<lg>\n<l>vaiśālikapurīṃ yāto gopena sahito 'tha saḥ /</l>\n<l>praviveśānyaveśena mandiraṃ hariṇīdṛśaḥ // KAvk_20.80 //</l>\n</lg>\n\n<lg>\n<l>sā citradarśanenaiva dṛṣṭvā paricitaṃ dṛśoḥ /</l>\n<l>naranāthaṃ savailakṣyalakṣaṇaṃ kṣitimaikṣata // KAvk_20.81 //</l>\n</lg>\n\n<lg>\n<l>lajjāniruttare tasyāḥ kampavyatikare param /</l>\n<l>raṇantī rasanā cakre svāgataṃ nṛpaterivaḥ // KAvk_20.82 //</l>\n</lg>\n\n<lg>\n<l>vilokya dhanyatāmānī tatra citre nijaṃ vapuḥ /</l>\n<l>tāṃ lāvaṇyanadīṃ rājā nayanāñjalinā papau // KAvk_20.83 //</l>\n</lg>\n\n<lg>\n<l>lajjāveśena sundaryāmābhijātyena bhūpatau /</l>\n<l>ābaddhamainayoḥ kṣipraṃ gopastāṃ sasmito 'vadat // KAvk_20.84 //</l>\n</lg>\n\n<lg>\n<l>ayaṃ te citralikhitākāradhyānāvadhānataḥ /</l>\n<l>vyaktaṃ bhakṣiviśeṣena devaḥ pratyakṣatāṃ gataḥ // KAvk_20.85 //</l>\n</lg>\n\n<lg>\n<l>tvayāyaṃ likhitaścitre tvamanena tu cetasi /</l>\n<l>na jāne yuvayoḥ ko nu prayātaḥ premadūtatām // KAvk_20.86 //</l>\n</lg>\n\n<lg>\n<l>ityādibhiḥ kathābandhaiḥ parīpūrṇapramodayoḥ /</l>\n<l>yadyadeva smarādiṣṭam tattadāsvādatām gatam // KAvk_20.87 //</l>\n</lg>\n\n<lg>\n<l>ghaṇṭāravākule loke rājā pracchannakāmukah /</l>\n<l>saptarātramanālokye tasthau tadbhavane rahaḥ // KAvk_20.88 //</l>\n</lg>\n\n<lg>\n<l>lateva puṣpitā kāle tasmādgarbhamavāpya sā /</l>\n<l>cakre viditavṛttāntaṃ taṃ lajjāvanatā śanaiḥ // KAvk_20.89 //</l>\n</lg>\n\n<lg>\n<l>āsanne viśmavicaye datvāsmai nṛpatiryayau /</l>\n<l>bhāviputraparijñānapratyayādaṅgulīyakam // KAvk_20.90 //</l>\n</lg>\n\n<lg>\n<l>yāte bhāsvadvapiṣu nṛpatau saṃmate locanānāṃ sadyaḥ prodyadvirahatimirākrāntimīrākrāntimīlanmukhābjā /</l>\n<l>sābhūtsāyaṃtanatanutarāpāravātābhibhūtā</l>\n<l>śokocchvāsavyatikaravatī hāsahīnā niśeva // KAvk_20.91 //</l>\n</lg>\n\n<lg>\n<l>kapolaṃ pāṇipadmena saṃkalpena mahīpatim /</l>\n<l>navaṃ tānavamaṅgena vahantī nimimīla sā // KAvk_20.92 //</l>\n</lg>\n\n<lg>\n<l>tataḥ kālena kalyāṇī pratibimbopamaṃ pituḥ /</l>\n<l>ajījanatsā natayaṃ vinayaṃ sādhudhīriva // KAvk_20.93 //</l>\n</lg>\n\n<lg>\n<l>vardhamāne śanaistasmin kāle bimba ivaindave /</l>\n<l>bimbisārasya putro 'yamiti lokeṣu paprathe // KAvk_20.94 //</l>\n</lg>\n\n<lg>\n<l>apavādaparaistaistaistaṃ pratyanucittairyadā /</l>\n<l>bādhante śiśavaḥ krīḍāprasaṅge 'marṣasaṃyatāḥ // KAvk_20.95 //</l>\n</lg>\n\n<lg>\n<l>tataḥ sā preṣayāmāsa putraṃ vidyārjanocitam /</l>\n<l>vaṇiksārthena mahatā sāṅgulīyaṃ pituḥ padam // KAvk_20.96 //</l>\n</lg>\n\n<lg>\n<l>bimbisāro 'pi saṃprāpya sadṛśākāramātmajam /</l>\n<l>harṣadṛptaḥ pariṣvajya cakre tasya parigraham // KAvk_20.97 //</l>\n</lg>\n\n<lg>\n<l>vṛttāṇte viśrute tasminnāmrapālyāh sakautukaiḥ /</l>\n<l>bhikṣubhirbhagavān pṛṣṭastatkathāmavadajjinaḥ // KAvk_20.98 //</l>\n</lg>\n\n<lg>\n<l>pure rājagṛhe rājavallabhodyānakānane /</l>\n<l>babhūva mālatī nāma pūrvamudyānapālikā // KAvk_20.99 //</l>\n</lg>\n\n<lg>\n<l>sā kadācit prasādārdraṃ puraḥ prāptaṃ yadṛcchayā /</l>\n<l>pratyekabuddhaṃ rājaṣiṃ cūtapuṇpaipūjayat // KAvk_20.100 //</l>\n</lg>\n\n<lg>\n<l>ayonijā nṛpasyāhaṃ patnī syāmiti tatra sā /</l>\n<l>praṇidhānaṃ puraścakre tasya cittaprasādinī // KAvk_20.101 //</l>\n</lg>\n\n<lg>\n<l>puṇyapuṣpaphalabhogaśālinī saiva divyatanurāmrapālikā /</l>\n<l>ityudāracaritā niśamya te bhikṣavaḥ sapadi vismayaṃ yayuḥ // KAvk_20.102 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ āmrapālyavadānaṃ nāma viṃśatitamaḥ pallavaḥ //</p>\n\n<p>21. jetavanapratigrahāvadānam /</p>\n\n<lg>\n<l>dṛṣṭaṃ muṣṭiniviṣṭapāradakaṇākāraṃ narāṇāṃ dhanaṃ</l>\n<l>dhanyo 'sau yaśasā sahākṣayapadaṃ yadyasya vidyotate /</l>\n<l>dīnānāthagaṇārpaṇopakaraṇībhūtaprabhūtaśriyaḥ</l>\n<l>puṇyārāmavihāracaityabhagavadbimbapratiṣṭhādibhiḥ // KAvk_21.1 //</l>\n</lg>\n\n<lg>\n<l>śrīmān babhūva śrāvastyāṃ datto nāma gṛhābhipaḥ /</l>\n<l>sutastasya sudatto 'bhūdākaraḥ puṇyasaṃpadām // KAvk_21.2 //</l>\n</lg>\n\n<lg>\n<l>sa bālya evālaṃkāraṃ yācakebhyaḥ sadā dadau /</l>\n<l>prāgjanmavāsanābhyāsaḥ kasya kena nirvāyate // KAvk_21.3 //</l>\n</lg>\n\n<lg>\n<l>nityamābharaṇatyāgātparaṃ pitrā nivāritaḥ /</l>\n<l>nadīsamuddhṛtānyasmai sadaivānyānyadarśayat // KAvk_21.4 //</l>\n</lg>\n\n<lg>\n<l>nidhidarśī sa sarvatra pitari tridivaṃ gate /</l>\n<l>dīnānāthapradānena babhūvānāthapiṇḍadaḥ // KAvk_21.5 //</l>\n</lg>\n\n<lg>\n<l>kṛtadānah sa kālena putravān putravtsalaḥ /</l>\n<l>abhūt putravivāhārthī kanyānveṣaṇayatnavān // KAvk_21.6 //</l>\n</lg>\n\n<lg>\n<l>kanyakāṃ yācituṃ kāṃcit puraṃ rājagṛhaṃ tataḥ /</l>\n<l>madhuskandhābhidhaṃ dakṣaṃ brāhmaṇaṃ visarsarja saḥ // KAvk_21.7 //</l>\n</lg>\n\n<lg>\n<l>āsādya magadhān rājagṛhaṃ nagarametya saḥ /</l>\n<l>mahādhanaṃ gṝhapatiṃ yayāce kanyakām dvijaḥ // KAvk_21.8 //</l>\n</lg>\n\n<lg>\n<l>anāthapiṇḍado nāma śrāvastyāmasti viśrutaḥ /</l>\n<l>tatputrāya sujātāya kanyāyām dehītyuvāca saḥ // KAvk_21.9 //</l>\n</lg>\n\n<lg>\n<l>so 'bravīdeśa saṃbandhaḥ paramo 'smatkulocitaḥ /</l>\n<l>vaṃśe 'smākaṃ tu kanyānām śuklamādīyate mahat // KAvk_21.10 //</l>\n</lg>\n\n<lg>\n<l>śataṃ śataṃ rathāgryāṇāṃ gajāśvāśvatarasya ca /</l>\n<l>dāśīnicayaniṣkānāṃ dīyatāṃ yadi śakyate // KAvk_21.11 //</l>\n</lg>\n\n<lg>\n<l>ityukte tena taṃ vipraṃ sasmitaḥ pratyabhāṣata /</l>\n<l>anāthapiṇḍadagṛhe dāsye śulkaṃ tadalpakam // KAvk_21.12 //</l>\n</lg>\n\n<lg>\n<l>brāhmaṇenākhile tasmin kanyāśulke pratiśrute /</l>\n<l>tamādarādgṛhapatirbhojanāya nyamantrayat // KAvk_21.13 //</l>\n</lg>\n\n<lg>\n<l>sa bhuktvā vividhaṃ tatra bhakṣyabhojyamayantritaḥ /</l>\n<l>rātrau visūcikākrāntaścukrośa vipulavyathaḥ // KAvk_21.14 //</l>\n</lg>\n\n<lg>\n<l>ye 'nnamaśnanti laulyena niśi nidrāsukhāpaham /</l>\n<l>janmakarma kathaṃ kuryuḥ paralokasukhāya te // KAvk_21.15 //</l>\n</lg>\n\n<lg>\n<l>tatyājāśucibhītyā taṃ gṛhātparijano bahiḥ /</l>\n<l>āspadaṃ nairapekṣyasya jātyā dāsajanaḥ śaṭhaḥ // KAvk_21.16 //</l>\n</lg>\n\n<lg>\n<l>śubhena karmaṇā tasya saṃprāptastena vartmanā /</l>\n<l>samaudgalyāyanaḥ śāriputraḥ kāruṇyapeśalaḥ // KAvk_21.17 //</l>\n</lg>\n\n<lg>\n<l>taṃ vaṃśasya dalāgreṇa nirlikhyāpi tathā mṛdā /</l>\n<l>prakṣālya dharmamādiśya tau tasya yayatuḥ śanaiḥ // KAvk_21.18 //</l>\n</lg>\n\n<lg>\n<l>so 'pi cittaṃ tayoragre prasādya tyaktavigrahaḥ /</l>\n<l>caturmahārājikeṣu deveṣu samājāyata // KAvk_21.19 //</l>\n</lg>\n\n<lg>\n<l>tatra viśravaṇādeśānmartyaloke niketane /</l>\n<l>sa cakre śibiradvāre pūjādhiṣṣṭhānasaṃnidhim // KAvk_21.20 //</l>\n</lg>\n\n<lg>\n<l>lekhavijñātasaṃbandhaviścayo 'tha yathoditam /</l>\n<l>anāthapiṇḍadaḥ śulkamādāya svayamāyayau // KAvk_21.21 //</l>\n</lg>\n\n<lg>\n<l>sa saṃbandhigṛhaṃ prāpya dadarśāścaryakāriṇīm /</l>\n<l>śikharākārarājārhabhakṣyasaṃbhārasaṃpadam // KAvk_21.22 //</l>\n</lg>\n\n<lg>\n<l>sa vismayādgṛhapatiṃ papraccha svacchamānasaḥ /</l>\n<l>bhūribhakṣyptsavaḥ ko 'yamapi rājā nimantritaḥ // KAvk_21.23 //</l>\n</lg>\n\n<lg>\n<l>sa taṃ babhāṣe bhagavān buddhaḥ saṃghaparigrahaḥ /</l>\n<l>mayā nimantritaḥ saṃghe so 'yam mama mahotsavaḥ // KAvk_21.24 //</l>\n</lg>\n\n<lg>\n<l>iti buddhābhidhānena jātaromāzncakaṇṭakaḥ /</l>\n<l>indusyandirivālkinnaḥ sahasaiva babhūva saḥ // KAvk_21.25 //</l>\n</lg>\n\n<lg>\n<l>aviditaparamārthe kasyacinnāmamātre</l>\n<l>sphurati sahajabhāvaḥ ko 'pi janmānubandhaḥ /</l>\n<l>abhinavaghananāde vyaktaharṣabhilāṣaḥ</l>\n<l>spṛśati lalitanṛtyodvṛttavṛttiṃ mayūraḥ // KAvk_21.26 //</l>\n</lg>\n\n<lg>\n<l>so 'vadadvadanāmbhojasaṃjātābhinavadyutiḥ /</l>\n<l>ka eṣa bhagavān buddhaḥ kaśca saṃgho 'bhidhīyate // KAvk_21.27 //</l>\n</lg>\n\n<lg>\n<l>iti pṛṣṭo gṛhapatistena provāca sasmitaḥ /</l>\n<l>aho bata na jānīṣe śāstāraṃ bhuvanatraye // KAvk_21.28 //</l>\n</lg>\n\n<lg>\n<l>saṃsārapāśabhītānāṃ śaraṇyaṃ śaraṇaiṣiṇām /</l>\n<l>jina yastaṃ na jānāti sa loke vañcitaḥ param // KAvk_21.29 //</l>\n</lg>\n\n<lg>\n<l>kiṃ tena mohalīnena viphalīkṛtajanmanā /</l>\n<l>ajñānataraṇopāyaṃ vayo yena vyayīkṛtam // KAvk_21.30 //</l>\n</lg>\n\n<lg>\n<l>gotamo bhagavān buddhaḥ śākyarājakuladbhivaḥ /</l>\n<l>saṃbudhyānuttaraṃ samyaksaṃbodhimanagārikaḥ // KAvk_21.31 //</l>\n</lg>\n\n<lg>\n<l>paścāt pravrajitānām ca tasyaivānugrahātparam /</l>\n<l>bhikṣūṇāṃ gatarāgāṇām samūhaḥ saṃgha ucyate // KAvk_21.32 //</l>\n</lg>\n\n<lg>\n<l>sa eṣa buddhapramukhaḥ saṃghaḥ svakuśalaiṣiṇāḥ /</l>\n<l>mayā puṇyapaṇaṃ prāpyaṃ praṇayena nimantritaḥ // KAvk_21.33 //</l>\n</lg>\n\n<lg>\n<l>iti tadvacanaṃ śrutvā tatsmṛtvānāthapiṇḍadaḥ /</l>\n<l>buddhālambanabhāvena niśi nidrāṃ samāyayau // KAvk_21.34 //</l>\n</lg>\n\n<lg>\n<l>rajanyāṃ yāmaśeṣāyāṃ samākṛṣṭa ivetsukaḥ /</l>\n<l>prabhātamiti sa jñātvā puradvāreṇa niryayau // KAvk_21.35 //</l>\n</lg>\n\n<lg>\n<l>śibikādvāramāsādya saṃprāpta iva devatām /</l>\n<l>madhuskandhena nirdiṣṭaṃ śreyaḥpanthānamāptavān // KAvk_21.36 //</l>\n</lg>\n\n<lg>\n<l>bhagavāṃstaṃ tataḥ prāpya sa tṛṣṇārta ivāmṛtam /</l>\n<l>babhūvānupamāsvādaṃ pramodāmodanirvṛtaḥ // KAvk_21.37 //</l>\n</lg>\n\n<lg>\n<l>taṃ dṛṣṭvā sādaraṃ dūrāt chāyātarumivādhvagaḥ /</l>\n<l>avāpa gatasaṃtāpaḥ śrāntiṃ viśrāntiśītalām // KAvk_21.38 //</l>\n</lg>\n\n<lg>\n<l>tasya taddarśaneva vimalābhigataḥ manaḥ /</l>\n<l>śaratsamāgameneva ghanadhvāntojjhitaṃ nabhaḥ // KAvk_21.39 //</l>\n</lg>\n\n<lg>\n<l>sa ko 'pi puṇyaśīlānāmanubhāvaḥ prasādinām /</l>\n<l>bhavanti yatprasādena nirvighnāścittavṛttayaḥ // KAvk_21.40 //</l>\n</lg>\n\n<lg>\n<l>so 'cintayadaho mohavihīnasya hi me tathā /</l>\n<l>anucchedavikāro 'yaṃ jātaḥ praśamasaṃpadaḥ // KAvk_21.41 //</l>\n</lg>\n\n<lg>\n<l>vañcito 'smi na yatpūrvaṃ dṛṣto 'yaṃ bhagavān mayā /</l>\n<l>nādhanyānāmiyaṃ yāti mūrtirlocanagocaram // KAvk_21.42 //</l>\n</lg>\n\n<lg>\n<l>amṛtamadhirodārā dṛṣṭirdyutiḥ śaśipeśalā taruṇakaruṇāyattā vṛttiḥ prasādamayī matiḥ /</l>\n<l>ayamatiśayaṃ pratyāsannaḥ karoti virāgatāṃ vigatarajasāṃ niḥsaṃsāraḥ priyo 'pi parigrahaḥ // KAvk_21.43 //</l>\n</lg>\n\n<lg>\n<l>iti cittaprasādena cintayannupasṛtya saḥ /</l>\n<l>vidadhe tasya sānandaḥ pādapadmābhivandanam // KAvk_21.44 //</l>\n</lg>\n\n<lg>\n<l>bhagavānapi tatprāptiprasādānandalakṣaṇam /</l>\n<l>uvāha vadanacchāyaṃ pūrṇakāruṇyapūritam // KAvk_21.45 //</l>\n</lg>\n\n<lg>\n<l>dṛṣṭimāśvāsajananīṃ kāmaṃkāmapi tasya saḥ /</l>\n<l>visasarjojjvalāṃ janmarajaḥśuddhyai sudhānadīm // KAvk_21.46 //</l>\n</lg>\n\n<lg>\n<l>athāsya bhagavān bhradrāṃ vidadhe dharmadeśanām /</l>\n<l>caturṇāmāryasatyānāṃ pratibhāvavidhāyinīm // KAvk_21.47 //</l>\n</lg>\n\n<lg>\n<l>sa śāsanāddhi saṃvyastasamastakleśasaṃtatiḥ /</l>\n<l>nijaṃ janma nivedyāsmai praṇatastamabhāṣataḥ // KAvk_21.48 //</l>\n</lg>\n\n<lg>\n<l>atikrānto 'smi bhagavan bhavantaṃ śaraṇaṃ gataḥ /</l>\n<l>vipannavāsanābhyāsaḥ saṃsāre na rame param // KAvk_21.49 //</l>\n</lg>\n\n<lg>\n<l>karotyakuśalaṃ dūre śubhamāśu prayacchati /</l>\n<l>sūcayatyucitācāraṃ mahatamavalokanam // KAvk_21.50 //</l>\n</lg>\n\n<lg>\n<l>sukhārhaṃ tvadvihārāya vihāraṃ paramādarāt /</l>\n<l>ratnasārapurodāraṃ svapuraṃ kārayāmyaham // KAvk_21.51 //</l>\n</lg>\n\n<lg>\n<l>karotu tatra bhagavān satataṃ sthityanugraham /</l>\n<l>dhanairāsevito 'smābhiḥ saparyāparicaryayā // KAvk_21.52 //</l>\n</lg>\n\n<lg>\n<l>ityarthanāṃ tathetyasya bhagavān pratyapadyata /</l>\n<l>praṇayuprārthanābhaṅgapragalbhā na hi sādhavaḥ // KAvk_21.53 //</l>\n</lg>\n\n<lg>\n<l>bhagavantamathāmantrya śrāvastīṃ sa purīṃ yayau /</l>\n<l>tadādiṣṭena sahitaḥ śāriputreṇa bhikṣuṇā // KAvk_21.54 //</l>\n</lg>\n\n<lg>\n<l>tatra jetakumāreṇa hiraṇyārghoṇa bhūyasā /</l>\n<l>dattaṃ kāñcanamādāya vihāraṃ tamasūtrayat // KAvk_21.55 //</l>\n</lg>\n\n<lg>\n<l>bhaktyutsāhādathārambhakṛtasāhāyyakah suraiḥ /</l>\n<l>vihāraṃ tridivākāraṃ cakārānāthapiṇḍadaḥ // KAvk_21.56 //</l>\n</lg>\n\n<lg>\n<l>tatra jetakumāro 'pi bhaktyā bhagavataḥ param /</l>\n<l>yaśaḥpuṇyapratiṣṭhāyai vidadhe dvārakoṣṭhakam // KAvk_21.57 //</l>\n</lg>\n\n<lg>\n<l>ath atīrthyāstamālokya vihārārambhamadbhutam /</l>\n<l>sāpavādavivādena cakrurdveṣākulāḥ kalim // KAvk_21.58 //</l>\n</lg>\n\n<lg>\n<l>raktākṣapramukhasteṣām mātsaryātkṣudrapraṇḍitaḥ /</l>\n<l>sapakṣa iva kṛṣṇāhiścakitaḥ purataḥ sadā // KAvk_21.59 //</l>\n</lg>\n\n<lg>\n<l>ruddhe vihārasaṃbhāre tena vādajayāvadhi /</l>\n<l>anāthapiṇḍadagirā śāriputraḥ samāyayau // KAvk_21.60 //</l>\n</lg>\n\n<lg>\n<l>raktākṣo 'tha tamāhūya prabhāvotkarṣadarśane /</l>\n<l>indrajālabalotphullaṃ sahakāramadarśayat // KAvk_21.61 //</l>\n</lg>\n\n<lg>\n<l>śāriputraprabhāvotthairvipulaistanmukhānilaiḥ /</l>\n<l>unmūlitaḥ śakalatāṃ tīrthyotsāha ivāpa saḥ // KAvk_21.62 //</l>\n</lg>\n\n<lg>\n<l>raktākṣavihitāṃ phullakamalāṃ padminīṃ tataḥ /</l>\n<l>paṅkaśeṣāṃ dvipaścakre śāriputravinirmitaḥ // KAvk_21.63 //</l>\n</lg>\n\n<lg>\n<l>ratkākṣavakṣonikṣiptaḥ saptaśīrṣamahoragaḥ /</l>\n<l>śāriputreṇa nikṣiptastārkṣyapakṣāgramārutaiḥ // KAvk_21.64 //</l>\n</lg>\n\n<lg>\n<l>tadāhūto 'tha vetālaḥ śāriputreṇa kīlitaḥ /</l>\n<l>prerito mantravirtyeṇa raktākṣaṃ hantumudyayau // KAvk_21.65 //</l>\n</lg>\n\n<lg>\n<l>vetālābhihatastrāsānnaśyanmānamadajvaraḥ /</l>\n<l>śaraṇaṃ pādapatitaḥ śāriputraṃ jagāma saḥ // KAvk_21.66 //</l>\n</lg>\n\n<lg>\n<l>raktākṣastena bhaṅgena śaraṇyaṃ śaraṇaṃ gataḥ /</l>\n<l>pravrajyāyām vītarāgaḥ śuddhāṃ bodhismavāptavān // KAvk_21.67 //</l>\n</lg>\n\n<lg>\n<l>tīrthyāstvanye paridveṣakrodhapāramitāṃśavaḥ /</l>\n<l>tatra karmakaravyājāttasthurbhikṣavadhodyatāḥ // KAvk_21.68 //</l>\n</lg>\n\n<lg>\n<l>te 'tha dharmadruhaḥ kāle śāriputreṇa lakṣitāḥ /</l>\n<l>taddṛṣṭipātamātreṇa babhūvurmaitramānasāḥ // KAvk_21.69 //</l>\n</lg>\n\n<lg>\n<l>āśayānuśayaṃ dhātuṃ prakṛtiṃ ca vicārya saḥ /</l>\n<l>dharmadeśanayā teṣāṃ dideśānuttarāṃ daśām // KAvk_21.70 //</l>\n</lg>\n\n<lg>\n<l>atha tasya vihārasya nirvighnārambhakarmaṇi /</l>\n<l>anāthapiṇḍadaṃ prāha śāriputraḥ smitānanaḥ // KAvk_21.71 //</l>\n</lg>\n\n<lg>\n<l>vihārasūtrapātasya tulya eva kṣaṇe mahān /</l>\n<l>haumo vihāraḥ saṃvṛttastuṣite devasadmani // KAvk_21.72 //</l>\n</lg>\n\n<lg>\n<l>etadākarṇya saṃjātaprasādadviguṇāntaraḥ /</l>\n<l>hemaratnavarāgāraṃ vihāraṃ samakārayat // KAvk_21.73 //</l>\n</lg>\n\n<lg>\n<l>vibhavairatha rājārhaiḥ pathi tenopakalpitaiḥ /</l>\n<l>vijñaptistridivaiḥ sārdhamāyayau bhagavān jinah // KAvk_21.74 //</l>\n</lg>\n\n<lg>\n<l>tadāgamanaharṣeṇa prasanne bhavanatraye /</l>\n<l>anāthapiṇḍadastasmai vāridhārāmapātayat // KAvk_21.75 //</l>\n</lg>\n\n<lg>\n<l>tasmin yadā na pradeśe vāridhārā papāta sā /</l>\n<l>tadā bhagavato vākyāt tvaritaṃ patitānyataḥ // KAvk_21.76 //</l>\n</lg>\n\n<lg>\n<l>taṃ dṛṣṭvā kautukāt pṛṣṭo bhikṣubhirbhagavān punaḥ /</l>\n<l>uvāca śrūyatāmetad vāristambhasya kāraṇam // KAvk_21.77 //</l>\n</lg>\n\n<lg>\n<l>anena pūrvabuddhebhye asminnevedamāspadam /</l>\n<l>pratipāditamityeṣā vāridhārānyataścyutā // KAvk_21.78 //</l>\n</lg>\n\n<lg>\n<l>anenaiva purā samyaksaṃbuddhāya vipaśyine /</l>\n<l>ayameva varārāmapradeśaḥ pratipāditaḥ // KAvk_21.79 //</l>\n</lg>\n\n<lg>\n<l>buddhāya śikhine prādāt puṣyajanmanyayaṃ punaḥ /</l>\n<l>tato dadau viśvabhuve jināya raghijanmani // KAvk_21.80 //</l>\n</lg>\n\n<lg>\n<l>bhavadattābhidho bhūtvā kakucchandāya dattavān /</l>\n<l>dadau bṛhaspatirbhūṭvā kanakākhyāya tāyine // KAvk_21.81 //</l>\n</lg>\n\n<lg>\n<l>kāśyapāya punaścāyaṃ prādādāṣāḍhajanmaniḥ /</l>\n<l>anenaivādhunā mahyaṃ deśo 'yaṃ pratipāditaḥ // KAvk_21.82 //</l>\n</lg>\n\n<lg>\n<l>kālena sudhanākhyo 'yaṃ maitreyāya pradāsyati /</l>\n<l>sattvavān kṣāntiśīlatvānnidhānānyeṣa paśyati // KAvk_21.83 //</l>\n</lg>\n\n<lg>\n<l>punaścāyaṃ gṝhapatirbhūtvā hemapradābhidhaḥ /</l>\n<l>cakre pratyekabuddhasya saṃskāraṃ parinirvṛtau // KAvk_21.84 //</l>\n</lg>\n\n<lg>\n<l>ratnakumbhe tadasthīni dhṛtvā tatpraṇidhānataḥ /</l>\n<l>adhunā ratnakośārhaḥ saṃjāto 'yaṃ suvarṇabhās // KAvk_21.85 //</l>\n</lg>\n\n<lg>\n<l>śrutveti śāsturvacanābhidhānaṃ te bhikṣavaḥ sāramivāmṛtasya /</l>\n<l>kartuḥ pratiṣṭhārjitapūrṇapuṇyapuṣpādhivāsena bhṛśaṃ nananduḥ // KAvk_21.86 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ jetavanapratigrahāvadānaṃ nāma ekaviṃśaṃ pallavaḥ //</p>\n\n<p>22. pitāputrasamādānam /</p>\n\n<lg>\n<l>aho mahārhaṃ maṇivanmahattvaṃ bhavyā bhajante guṇagauraveṇa /</l>\n<l>vinā guṇaṃ yadvapuṣām gurutvaṃ sthūlopalānāmiva niṣphalaṃ tat // KAvk_22.1 //</l>\n</lg>\n\n<lg>\n<l>śrīmān purā śākyapure narendraḥ śuddhodanaḥ śuddhisudhānidhānam /</l>\n<l>vairāgyayogātsugatatvamāptaṃ smṛtvā sutaṃ sutsukatāmavāpaṃ // KAvk_22.2 //</l>\n</lg>\n\n<lg>\n<l>so 'cintayatpuṇyaguṇādhivāsaṃ sarasvatīvāsasaroruhaśri /</l>\n<l>manaḥ prasādasya vilāsasaudhaṃ drakṣāmi sūnorvadanaṃ kadāham // KAvk_22.3 //</l>\n</lg>\n\n<lg>\n<l>ehīti taddarśanalālasena ye ye mayā jetavanaṃ visṛṣṭāḥ /</l>\n<l>te te tadālokananirnimeṣaṃ tatraiva tiṣṭhantyamṛtaṃ pibantaḥ // KAvk_22.4 //</l>\n</lg>\n\n<lg>\n<l>saṃpreṣitastasya mayā sa nāyayau yo 'pyātmatulyaṃ praṇayādudāyī /</l>\n<l>sa lekhahastastridivābhirāme tatraiva lekhatvamirābhiyātaḥ // KAvk_22.5 //</l>\n</lg>\n\n<lg>\n<l>saṃdeśavākyaṃ prahitaṃ mayā yat tadvismṛtaṃ tasya mukhena nūnam /</l>\n<l>sarvo hi nāma svahitābhilāṣī dhatte parārthe kila śītalatvam // KAvk_22.6 //</l>\n</lg>\n\n<lg>\n<l>vilokanenaitya niṣiñca tūrṇaṃ pīyūṣapūreṇa mamāṅgasaṅgam /</l>\n<l>niḥsaṅgato viśramatāṃ muhūrtaṃ dayāvidheyaḥ kuru bandhukāryam // KAvk_22.7 //</l>\n</lg>\n\n<lg>\n<l>ityetadākarṇya kathām sa kuryāt kṣaṇaṃ vilambaṃ mama darśane 'pi /</l>\n<l>taccetasaḥ pallavapeśalasya na hi svabhāvaḥ praṇayāvabhaṅgaḥ // KAvk_22.8 //</l>\n</lg>\n\n<lg>\n<l>manoratheneti puraḥ prayāte taddarśanāyeva dharādhināthe /</l>\n<l>pravrajyā vyañjitatatprasādaḥ samāyayau harṣarasādudāyī // KAvk_22.9 //</l>\n</lg>\n\n<lg>\n<l>dṛṣṭvā tamānandavipūrṇamānasaṃ pravrajyayā tatsadṛśānubhāvam /</l>\n<l>utkaṇṭhitaḥ kuṇṭhitadhairyavṛttiḥ saṃmohamūrcchāṃ nṛpatiḥ prapede // KAvk_22.10 //</l>\n</lg>\n\n<lg>\n<l>sa labdhasaṃjñaḥ śiśiraiḥ payobhiḥ papraccha taṃ kiṃ nu sameṣyatīti /</l>\n<l>so 'pyabravīddeva dinairbhavantamasaṃbhṛtaiḥ sādarameṣyatīti // KAvk_22.11 //</l>\n</lg>\n\n<lg>\n<l>tataḥ prayāteṣu dineṣu keṣu vyomnā śanairbhikṣugaṇānuyātaḥ /</l>\n<l>sahāyayau nākasadām nikāyaiḥ sarvārthasiddhairbhagavān kumāraḥ // KAvk_22.12 //</l>\n</lg>\n\n<lg>\n<l>dyusundarīpāṇisarojamuktamandāramālākalitaścakāśe /</l>\n<l>svargīyagaṅgāsphuṭaphenakūṭavilāsahāsāṅga ivāmarādriḥ // KAvk_22.13 //</l>\n</lg>\n\n<lg>\n<l>saṃghaṭṭabhinnābhrasakhaiḥ skhalidbhiḥ saśabdajāmbūnadakiṅkiṇīkaiḥ /</l>\n<l>babhurvimānaiḥ kakubhāṃ mukhāni bhaktyeva śāsturvihitastavāni // KAvk_22.14 //</l>\n</lg>\n\n<lg>\n<l>nirantarairantarivārkatāraiḥ suraiḥ savidyādharasiddhasaṃghaiḥ /</l>\n<l>paryāptasaṃsaktasitātapatrairvyāptaḥ samāptiṃ gaganaṃ jagāma // KAvk_22.15 //</l>\n</lg>\n\n<lg>\n<l>taṃ sarvalokopakṛtiprapannaṃ sarvākṛtiṃ sarvamayāvabhāsam /</l>\n<l>samāpatantaṃ nabhaso 'tha digbhyaḥ kṣiteśca sarve dadṛśuḥ kṣaṇena // KAvk_22.16 //</l>\n</lg>\n\n<lg>\n<l>praharṣarāśiṃ janalocanānāṃ puṇyapramāṇaṃ sukṛtotsavānām /</l>\n<l>lokastamālokanidhiṃ vilokya samullalannucchalitādbhutormiḥ // KAvk_22.17 //</l>\n</lg>\n\n<lg>\n<l>āścaryabhūtaṃ ruciraprabhāvamudāyinā sūcitamākalayya /</l>\n<l>jagadguruṃ bhūmipatiḥ kumāraṃ kṛtāñjalistaṃ praṇanāma dūrāt // KAvk_22.18 //</l>\n</lg>\n\n<lg>\n<l>athāvatīryāryajanānuyātaḥ saṃpūjyamānaḥ praṇayena rājñā /</l>\n<l>sphīṭaprabhābhāsitadigvibhāgāṃ nyagrodhinīṃ ratnabhuvam viveśa // KAvk_22.19 //</l>\n</lg>\n\n<lg>\n<l>hemāsanaṃ śāsanasaṃniviṣṭalokatrayaḥ saṃgatapādapīṭham /</l>\n<l>sa tatra ratnāṅkuracitrapatraṃ bhāsvadvapurmerun // KAvk_22.20 //</l>\n</lg>\n\n<lg>\n<l>tanmānasendornayanāmṝtaughaṃ manorathaprārthanayopayātam /</l>\n<l>vilokayannirvṛtinirnimeṣaḥ kṣaṇaṃ kṣitīśastridaśatvamāpa // KAvk_22.21 //</l>\n</lg>\n\n<lg>\n<l>sa taṃ jagādāśruniruddhakaṇṭhaḥ sotkarṣaharṣākulitaṃ kumāram /</l>\n<l>hārāgraratnapratibimbasaktaṃ praveśayan prītirasādivāntaḥ // KAvk_22.22 //</l>\n</lg>\n\n<lg>\n<l>saṃtoṣaśītācalavat svabhāvāt sarve ramante kuśalasthalīṣu /</l>\n<l>kṛtastvayāsmākamayaṃ tu kasmāt satsūpakārī virahopadeśaḥ // KAvk_22.23 //</l>\n</lg>\n\n<lg>\n<l>snehātpramodādguṇagauravācca dhīrdhāvatīyaṃ tvayi me prasahya /</l>\n<l>āliṅganāya sthirasaṃgamāya pādapraṇāmāya ca tulyameva // KAvk_22.24 //</l>\n</lg>\n\n<lg>\n<l>yadvastu kiṃcidgaditaṃ mayā tat śrotavyameva praṇayoparodhāt /</l>\n<l>guṇojjhitaṃ vā virasakramaṃ vā na snehamohasya bhavatyavācyam // KAvk_22.25 //</l>\n</lg>\n\n<lg>\n<l>pratyarṇaratnapratibimbitārkaprauḍhaprabhāprāvaraṇānyamūni /</l>\n<l>tvaṃ hemaharmyāṇi vihāya kasmāt vigāhase śūnyavanāntarāṇi // KAvk_22.26 //</l>\n</lg>\n\n<lg>\n<l>kāntākarāvarjitahemakumbhasatsaurabhāmbhaḥpravarābhiṣiktaḥ /</l>\n<l>ekaḥ kathaṃ snāsi vikāsipāṃśusaṃtaptatoyāsu marusthalīṣu // KAvk_22.27 //</l>\n</lg>\n\n<lg>\n<l>gaṇḍasthalāt kuṇḍalaratnakānti kiṃ lambitaṃ maṇḍanameva vetsi /</l>\n<l>kasmādakasmāttava niḥsukhasya na candanaṃ nandanaminduśubhram // KAvk_22.28 //</l>\n</lg>\n\n<lg>\n<l>mahāvitāne śayane nṛpārhe śeṣe na kiṃ śeṣaviśeṣaśubhre /</l>\n<l>lakṣmīnavāliṅganabhogayogyā kathaṃ tanuste sahate kuśayyām // KAvk_22.29 //</l>\n</lg>\n\n<lg>\n<l>kāntāsmitormipratimāṃśukārhaṃ kiṃ cīvarasyocitametadaṅgam /</l>\n<l>pāṇau ca līlākamalāspade 'smin pātraṃ kathaṃ te priyamadya jātam // KAvk_22.30 //</l>\n</lg>\n\n<lg>\n<l>ayaṃ vihārastava kaṇṭhapīṭhaḥ sotkaṇṭhakāntābhujabandhanārhaḥ /</l>\n<l>saṃbhogalakṣmīkṣapitapramodaḥ karotyakasmāt praṇayāvabhaṅgam // KAvk_22.31 //</l>\n</lg>\n\n<lg>\n<l>rūpaṃ vilakṣīkṛtapuṣpacāpaṃ mattebhakumbhoccakucā vibhūtiḥ /</l>\n<l>ratervilāsppavanaṃ vayaśca kenāsamaste kalito virāgaḥ // KAvk_22.32 //</l>\n</lg>\n\n<lg>\n<l>śratveti taṃ śīlanidhirbadhāṣe śaśāṅkalekhālalitasmitena /</l>\n<l>saṃkrāntanānānṛparatnarāgāṃ kurvannalakṣāmiva rājalakṣmīm // KAvk_22.33 //</l>\n</lg>\n\n<lg>\n<l>rājan jarārogahateva na syāttaraṅgalolā yadi jīvavṛttiḥ /</l>\n<l>tatkasya na syādaniśaṃ praharṣapīyūṣavarṣī viṣayābhilāṣaḥ // KAvk_22.34 //</l>\n</lg>\n\n<lg>\n<l>śamāmṛtāsvādanasusthirāṇāmapātanaṃ śūnyavanāntabhūmeḥ /</l>\n<l>vibhūtilīlāmadavihvalānāṃ harmyāṇi paryantanipātanāni // KAvk_22.35 //</l>\n</lg>\n\n<lg>\n<l>sakuṅkumaiḥ snāntiḥ nṛpāḥ payobhiḥ sarāgatāṃ yaiḥ satataṃ prayānti /</l>\n<l>saṃtoṣaśīlastu manaḥ prasādaśuddhāmbudhautā vimalībhavanti // KAvk_22.36 //</l>\n</lg>\n\n<lg>\n<l>śrotraṃ śrutenaivana kuṇḍalena dānena pāṇirna tu kaṅkaṇena /</l>\n<l>vibhāti kāyaḥ karuṇākulānāṃ paropakāreṇa na candanena // KAvk_22.37 //</l>\n</lg>\n\n<lg>\n<l>etāni mohāhatavallabhāni saṃsaktamuktāṃśusitasmitāni /</l>\n<l>satāṃ na bhogyāni bhavanti bhūbhṛducchiṣṭaśiṣṭāni vibhūṣaṇāni // KAvk_22.38 //</l>\n</lg>\n\n<lg>\n<l>rāgāturāṇāṃ ritupāpitānāṃ nidrā dhanadhyānavatāṃ na nāma /</l>\n<l>śayyāsu susparśavatīṣu rājñā sarvatra śāntaḥ sukhameva śete // KAvk_22.39 //</l>\n</lg>\n\n<lg>\n<l>nirmokakāntena varāmśukena bhujaṅgavṛttirna tu cīvareṇa /</l>\n<l>pātraṃ pavitrāṇi samāplitāni pīyūṣamaitrāṇyaśanāni sūte // KAvk_22.40 //</l>\n</lg>\n\n<lg>\n<l>chatrāṇi vakrkraṃ bhṛśamaprakāśaṃ manivilolaṃ vyajanānilaughāḥ /</l>\n<l>saṃsaktajāṅyaṃ hṛdayaṃ nṛpāṇāṃ kurvanti hārā haricandanārdrāḥ // KAvk_22.41 //</l>\n</lg>\n\n<lg>\n<l>viyogarogānugatā vibhūtiḥ kāntāh kṣaṇāntā viraso vilāsaḥ /</l>\n<l>yasminnapāyaḥ satatānuśāyī sa kasya bhogaḥ subhagopayogaḥ // KAvk_22.42 //</l>\n</lg>\n\n<p>jāḍyaṃ sajṛmbhaṃ janayatyajasraṃ tanoti tṛṣṇābhramamohamūrcchāḥ\n<l>karotyasahyaṃ sarasatvameva bhogopabhogaḥ prasabhaprayogaḥ // KAvk_22.43 //</l></p>\n\n<lg>\n<l>yadā sukhaśrīrnavacandralekhā prabhātapuṣpāṇyapi yaivanāṇi /</l>\n<l>karmormimālāgrahaṇaṃ śarītaṃ tadā mamāyaṃ gamito 'nurāgaḥ // KAvk_22.44 //</l>\n</lg>\n\n<lg>\n<l>sacāmarāh sadhvajapuñjapaṭṭāḥ savājivālā dvipakarṇatālāḥ /</l>\n<l>svabhāvalolāḥ kila rājalakṣmyaḥ sarve vilāsāh kṣaṇabhaṅgasaṅgāḥ // KAvk_22.45 //</l>\n</lg>\n\n<lg>\n<l>uktveti tattatkuśalāya rājñaścittaprasādaṃ paramaṃ vidhāya /</l>\n<l>sa śāntikallolasudhāpravāhaṃ kiran dṛśā pārṣadamāluloke // KAvk_22.46 //</l>\n</lg>\n\n<lg>\n<l>manīṣiṇāṃ śākyakulodgatānāṃ saptāyutāni pratipādya dharmam /</l>\n<l>cakre sahasrāṇi ca sapta tatra saṃprāptaparyāptaviśeṣabhāñji // KAvk_22.47 //</l>\n</lg>\n\n<lg>\n<l>śaklodanādyaiḥ kuśalopapannaiḥ gaṇe 'tha tattulyasahasrasaṃkhyaiḥ /</l>\n<l>droṇodanādyairamṛtpdanādyaiścittaprasādaḥ sumahānavāptaḥ // KAvk_22.48 //</l>\n</lg>\n\n<lg>\n<l>kecidyayuḥ śrāvakabodhiyuktapratyekabodhau niratāśca kecit /</l>\n<l>samyak tathānuttarabodhisaktāḥ pare babhūvurgaganaprasannāḥ // KAvk_22.49 //</l>\n</lg>\n\n<lg>\n<l>srotaḥ pariprāptaphalaṃ tato 'nye sakṛttathāgāmiphalaṃ tathānye /</l>\n<l>anye 'pyanāgāṃiphalaṃ tadāpurarhatphalaṃ kleśavimuktimanye // KAvk_22.50 //</l>\n</lg>\n\n<lg>\n<l>ekastu tatrārjitapāpaśāpastamaḥsamūhopahitapramohaḥ /</l>\n<l>māyeyamityāha hasan janānāṃ satyasthitiṃ saṃsadi devadattaḥ // KAvk_22.51 //</l>\n</lg>\n\n<lg>\n<l>nṛpaṃ tu vātsalyanilīnameva putrodayātpratyupajātadarpam /</l>\n<l>maudgalyabhikṣurjinaśāsanena maharddhibhirvītamadaṃ cakāram // KAvk_22.52 //</l>\n</lg>\n\n<lg>\n<l>dṛṣṭvāpi rājā bhagavatprabhāvaṃ nātyadbhutam pauruṣameva mene /</l>\n<l>abhyāsalīnāni janasya nūnaṃ sotkarṣakṛtyāni na vismayāya // KAvk_22.53 //</l>\n</lg>\n\n<lg>\n<l>athāparedyurbhagavān surendrasaṃpādite hemamahāvimāne /</l>\n<l>sumeruśīrrṣṇīva samānakāntau siṃhāsane ratnamaye nyaṣīdat // KAvk_22.54 //</l>\n</lg>\n\n<lg>\n<l>brahmendramukhyeṣu tataḥ sureṣu tatropaviṣṭeṣu pṛthuprabheṣu /</l>\n<l>babhustaduṣṇīṣaśikhāvilāsaiścandrāṃśumālājaṭīlā ivāśāḥ // KAvk_22.55 //</l>\n</lg>\n\n<lg>\n<l>anyonyasaṃghaṭṭavilolahārairdhanāvahāraistridaśairviśadbhiḥ /</l>\n<l>nirantarām tām bhavametya rājā dvāreṣu mārgānna caturṣu lebhe // KAvk_22.56 //</l>\n</lg>\n\n<lg>\n<l>sabhrūbhramaistatra kuveramukhyairnivāryamāṇābhimatapraveśah /</l>\n<l>vicchāyavakraḥ skhalitābhidhāyī bhūbhṛtparaṃ niṣpratibho babhūva // KAvk_22.57 //</l>\n</lg>\n\n<lg>\n<l>praveśitastairjinaśāsanena kadācidāsādya tadagrabhūmim /</l>\n<l>śuddhodanast apraṇipatya mūrdhnā cittaprasādena puro 'sya tasthau // KAvk_22.58 //</l>\n</lg>\n\n<lg>\n<l>śāstā tu tasmai caturāryasatyaprabodhikāṃ dharmakathām dideśa /</l>\n<l>jñānena yā viṃśatiśṛṅgamasya satkāyadṛgbhūdharamapyabḥāṅkṣīt // KAvk_22.59 //</l>\n</lg>\n\n<lg>\n<l>tataḥ sa gatvā kṛtakṛtyajanmā śuklodanaṃ prāpta bhajasva rājyam /</l>\n<l>svasyāvratīttaṃ bhagavatpradiṣṭaṃ tacchāsanaṃ modayituṃ na rājyam // KAvk_22.60 //</l>\n</lg>\n\n<lg>\n<l>droṇodane rājyaparāṅbhukhe 'pi vairāgyayogādamṛtodane ca /</l>\n<l>jagrāha śuddhodanasaṃpradiṣṭāṃ tāṃ rājalakṣmīmatha bhadrakākhyaḥ // KAvk_22.61 //</l>\n</lg>\n\n<lg>\n<l>rājārhabhogairatha pūjayitvā jinaḥ janeśaḥ śucisaṃpraṇitaiḥ /</l>\n<l>nyagrodhadhāma pratipādya cāsmai śuddhodanaṃ śuddhamanoratho 'bhūt // KAvk_22.62 //</l>\n</lg>\n\n<lg>\n<l>droṇodanasyāpi sutau yuvānau rājājñayā preraṇayā ca mātuḥ /</l>\n<l>ekastu yaḥ pravrajito 'niruddhaḥ paro mahānnāma gṛhī babhūva // KAvk_22.63 //</l>\n</lg>\n\n<lg>\n<l>athābhavaccetasi bhadraksya rājño viraktasya vanābhilāṣaḥ /</l>\n<l>vivekabhājāṃ praśamapravṛttaṃ navāpi lakṣmīrna mano ruṇaddhi // KAvk_22.64 //</l>\n</lg>\n\n<lg>\n<l>tataḥ samāhūya sa devadattaṃ rājyābhiṣekapratipannacittam /</l>\n<l>uvāca me pravrajanasya kālaḥ samāgataḥ kiṃ bhavatābhidheyam // KAvk_22.65 //</l>\n</lg>\n\n<lg>\n<l>taṃ pratyuvācāttavivekadambhaḥ susaṃvṛtaṃ saṃsadi devadattaḥ /</l>\n<l>rājanna rājye 'sti mamābhilāṣaḥ pravrajyayā tvatsadṛśo bhavāmi // KAvk_22.66 //</l>\n</lg>\n\n<lg>\n<l>śrutveti rājā kuṭilasya tasya mithyāvinītasya kadarthavākyam /</l>\n<l>udīritaṃ śākyagaṇastavāyaṃ saṃkalpasākṣīti hasannuvāca // KAvk_22.67 //</l>\n</lg>\n\n<lg>\n<l>athārthatāpopahataḥ pradadhyau bhogānurāgāditi devadattaḥ /</l>\n<l>mayā kimetadavipātamuktaṃ bhajeta vā pravrajito 'pi rājyam // KAvk_22.68 //</l>\n</lg>\n\n<lg>\n<l>rājyaṃ samutsṛjya nijaṃ vrajantaḥ śākyaṃ kumārāḥ saha bhadrakādyāḥ /</l>\n<l>śuddhodanaṃ niryayurāyavṛttaprītiṃ puraskṛtya rathairdvipaiśca // KAvk_22.69 //</l>\n</lg>\n\n<lg>\n<l>vrajatsu sarveṣvatha devadattaḥ kirīṭasaktaṃ pṛthipadmarāgam /</l>\n<l>jahāra raktāktamivāmiṣārthī śyenaḥ prabhāpallavitāmbarārkam // KAvk_22.70 //</l>\n</lg>\n\n<lg>\n<l>naimittikairuktamathāsya lakṣmadṛṣṭvā tadugraṃ narakaprayāṇam /</l>\n<l>cittaṃ sadoṣaṃ kila durnimittaṃ nimittamanyat punaruktameva // KAvk_22.71 //</l>\n</lg>\n\n<lg>\n<l>kokālikhaṇḍotkaṭamorakāṇāṃ tithyādināmnām madadurmadānāṃ /</l>\n<l>saṃsūcitānyatyadhikāni tatra tathāvidhānairbahulakṣaṇāni // KAvk_22.72 //</l>\n</lg>\n\n<lg>\n<l>bhūpapramodādatha bhadrako 'pi tairdevadatapramukhaiḥ sahaiva /</l>\n<l>pravrajyayā cīvarapātrayogāt cakāra vairāgyamayīmiva kṣmām // KAvk_22.73 //</l>\n</lg>\n\n<lg>\n<l>rājñastathā rājakumārakāṇāmutsṛṣṭahārāṅgadakuṇḍalānām /</l>\n<l>sāsro virāgādavatārya teṣāṃ keśānupālī kila kalpako 'bhūt // KAvk_22.74 //</l>\n</lg>\n\n<lg>\n<l>mūrkhaḥ sa nīco 'pi jinājñayaiva pravrajyayā pūjyataro babhūva /</l>\n<l>cittaprasādasya parasya manye na kāraṇaṃ paṇḍitatā najātiḥ // KAvk_22.75 //</l>\n</lg>\n\n<lg>\n<l>sāmīcikāyāmatha bhadrako 'pi jñātvā nṛpaḥ pārṣadikaṃ tamenam /</l>\n<l>nīcasya pādau kathamasya vande mahīpati sanniti niścalo 'bhūt // KAvk_22.76 //</l>\n</lg>\n\n<lg>\n<l>tamabravīdaskhalitābhimānaṃ vikalpabhinnaṃ bhagavān vihasya /</l>\n<l>pravrajyayā mohamahānuvandhī saṃtyajyate jātimayo 'bhimānaḥ // KAvk_22.77 //</l>\n</lg>\n\n<lg>\n<l>śrutveti rājñā saha rājaputraiḥ kṛte praṇāme pṛthivī cakampe /</l>\n<l>na devadattaḥ paruṣābhidhāyī padau vavande bhagavadgirāsya // KAvk_22.78 //</l>\n</lg>\n\n<lg>\n<l>kampāt kṣitervismitamānasena pṛṣṭastato bhikṣugaṇena śāstā /</l>\n<l>uvaca rājā kila kalpasya janmāntare 'pyasya kṛtaḥ praṇāmaḥ // KAvk_22.79 //</l>\n</lg>\n\n<lg>\n<l>purā yuvā kāśipure vilokya bhadrābhidhānām gaṇīkāṃ daridraḥ /</l>\n<l>sevām vyaghāt sundarakastadāsyai rāgo hi sarvavysanopadeṣṭā // KAvk_22.80 //</l>\n</lg>\n\n<lg>\n<l>tayā visṛṣṭaḥ kusumoccayāya punahpunarbhṛṅga ivādhikārthī /</l>\n<l>tatsaṅgamānaṅgamanorathena śrāntaḥ sa babhrāma vanāntareṣu // KAvk_22.81 //</l>\n</lg>\n\n<lg>\n<l>atrāntara śrāntataraḥ kṣitīśaḥ prāpto vanāntaṃ mṝgayārasena /</l>\n<l>taṃ brahmadattaḥ prasamīkṣya gītaṃ tasyāśṛṇocchannatanurlatābhiḥ // KAvk_22.82 //</l>\n</lg>\n\n<lg>\n<l>navanavakusumāśayā kimevaṃ madhukaraṃ tāpahato 'si gaccha tūrṇam /</l>\n<l>vikasitakamalānanābjinī sā bhavati hi saṃkucitā dināvasāne // KAvk_22.83 //</l>\n</lg>\n\n<lg>\n<l>tasyā hi gītaṃ nṝpatirniśamya smitaprabhāghaṭṭitahārakāntiḥ /</l>\n<l>uvāca taṃ tīvrakarārkatāpaḥ ko 'yaṃ sakhe gītarasābhioyogah // KAvk_22.84 //</l>\n</lg>\n\n<lg>\n<l>so 'pyabravīdbhūmipate na nāma tapto ravistaptatarastu kāmaḥ /</l>\n<l>svakarmaduḥkhāni vihanti loke na grīṣmadagdhāni marusthalāni // KAvk_22.85 //</l>\n</lg>\n\n<lg>\n<l>ityarthavadvākyaguṇārpaṇena sa bhūpatervallabhatāmavāpa /</l>\n<l>saṃvādasaṃsparśasubhāṣitaṃ hi keṣām c asatkārapadaṃ na yāti // KAvk_22.86 //</l>\n</lg>\n\n<lg>\n<l>tenātha rājā vijane śramāturaḥ śītopacārairapanītatāpaḥ /</l>\n<l>prītyā tamādāya tataḥ sahaiva svarājadhānīmagamat kṛtajñah // KAvk_22.87 //</l>\n</lg>\n\n<lg>\n<l>tatrāsya jīvaprada ityudantasaṃtoṣa saṃpūritacittavṛttiḥ /</l>\n<l>rājyārdhadānābhimukhaḥ sa tasthau cittānuvṛttasya kimasya deyam // KAvk_22.88 //</l>\n</lg>\n\n<p>rājyārdhadānaprasṛte 'tha tasmin nācintayat sundarakaḥ kṛpāyām\n<l>bhadrāṃ vinā rājyasukhena kiṃ me dhanyo hi tatprītisudhābhiṣiktaḥ // KAvk_22.89 //</l></p>\n\n<lg>\n<l>mahmaṃ na rājyādyapi rocate 'rdhamakhaṇḍitālpāpi hi śobhate śrīḥ /</l>\n<l>ekārthayoge hi sadā vivādaḥ dvayorhi bhogaiḥ kalireva mūrtaḥ // KAvk_22.90 //</l>\n</lg>\n\n<lg>\n<l>tasmānnṛpaṃ kuṇṭhamahaṃ nipātya samastarājyena bhavāmi pūrṇaḥ /</l>\n<l>kṣaṇaṃ vicintyetyanutāpataptaḥ tīvraṃ manaḥ svasya punaḥ pradadhyau // KAvk_22.91 //</l>\n</lg>\n\n<lg>\n<l>kiṃ cintitaṃ nindyaparaṃ mayaitat ko 'yaṃ prakāraḥ khalu tīkṣṇatāyāḥ /</l>\n<l>kṛtaghnasaṃkalpakalaṅkalepādaho nu lajjā nijacetaso 'pi // KAvk_22.92 //</l>\n</lg>\n\n<lg>\n<l>svastyastu rājyāya namaḥ sukhebhyaḥ saṃmohamātā kṣamatāṃ ca lakṣmīḥ /</l>\n<l>yeṣāmanāsvāditacintitānāmevaṃvidhā dhīḥ prathamaḥ svabhāvaḥ // KAvk_22.93 //</l>\n</lg>\n\n<lg>\n<l>bhramaṃ vidhatte vidadhāti mūrcchāṃ nipātayatyeva tamastanoti /</l>\n<l>āghrātamātraiva karoti puṃsāmaho vināśaṃ viṣavallarī śrīḥ // KAvk_22.94 //</l>\n</lg>\n\n<lg>\n<l>ciraṃ vicintyeti sa jātacittaḥ pratyekabodhirvimalaḥ prabhāte /</l>\n<l>abhyarthamāno 'pi nareśvareṇa rājyaṃ n ajagrāha nivṛttatṛṣṇaḥ // KAvk_22.95 //</l>\n</lg>\n\n<lg>\n<l>pratyekabuddhatvamavāptamenaṃ kālena dṛṣṭvā nṛpatirmaharddhiḥ /</l>\n<l>tatpādapadmacyutamaulimālyaścittaprasādocitamityavecat // KAvk_22.96 //</l>\n</lg>\n\n<lg>\n<l>sa ko 'pi satkarmavipākajanmā vandyo vivekaḥ praśamābhiṣekaḥ /</l>\n<l>yasya prabhāvādvirataspṛhāṇāṃ tyājyeva ratnākaramekhalā bhūḥ // KAvk_22.97 //</l>\n</lg>\n\n<lg>\n<l>śrutveti rājñā kathitaṃ tadarthajātaṃ tadabhyarthanayā vidhāya /</l>\n<l>tatkalpakaḥ śāntipadaṃ prapede sevāntaraṅgaḥ kila gaṅgapālaḥ // KAvk_22.98 //</l>\n</lg>\n\n<lg>\n<l>prāptaṃ tamayuttamakarmayogāt pravrajyayā sajjanapūjyabhāvam /</l>\n<l>rājā vavande praṇataḥ pṛthivyāḥ kampastadābhūdapi ṣaḍvikāraḥ // KAvk_22.99 //</l>\n</lg>\n\n<lg>\n<l>so 'yaṃ rājā vihitavinatirbhadrako brahmadatto</l>\n<l>paśyopālī sa kila kuśalī kalpako gaṅgapālaḥ /</l>\n<l>ityāścaryaṃ bhagavaduditaṃ bhikṣavaste niśamya</l>\n<l>svacchaṃ cittaṃ sukṝtaśaraṇe menire hetumeva // KAvk_22.100 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ pitāputrasamādānam nāma dvāviṃśatitamaḥ pallavaḥ //</p>\n\n<p>23. viśvaṃtarāvadānam /</p>\n\n<lg>\n<l>cintārantādadhkarucayaḥ sarvalokeṣvanindyā</l>\n<l>vandyāste 'nyaiḥ puruṣamaṇayaḥ ke 'pyapūrvaprabhāvāḥ /</l>\n<l>yeṣāṃ naiva priyamapi paraṃ putradārādi datvā</l>\n<l>sattvārthānām bhavati vadanamlānatā dainyadūtī // KAvk_23.1 //</l>\n</lg>\n\n<lg>\n<l>bhagavān bhikṣubhiḥ pṛṣṭaḥ purā śākyapure jinaḥ /</l>\n<l>jagāda pūrvavṛttāntaṃ devadattakathāntare // KAvk_23.2 //</l>\n</lg>\n\n<lg>\n<l>purī babhūva viśvākhyā viśvāsavasatiḥ śriyaḥ /</l>\n<l>viśvopakārasaktasyasukṝtasyeva janmabhūḥ // KAvk_23.3 //</l>\n</lg>\n\n<lg>\n<l>saṃjayākhyo 'bhavat tasyāmamitratimirāṃśumān /</l>\n<l>netrānandasudhāsūtirvicitracarito nṛpaḥ // KAvk_23.4 //</l>\n</lg>\n\n<lg>\n<l>tasya viśvaṃtaro nāma vadānyastanayo 'bhavat /</l>\n<l>apūrvatyāginā yena hṛtaṃ kalpatayoryaśaḥ // KAvk_23.5 //</l>\n</lg>\n\n<lg>\n<l>īrṣyāvirahitāstulyaṃ vidagdhena prsādhitāḥ /</l>\n<l>satyena bhāratī yena dānena śrīḥ śrutena dhīḥ // KAvk_23.6 //</l>\n</lg>\n\n<lg>\n<l>adyāpi yasya dikkāntākarṇābharaṇatām gatam /</l>\n<l>vibhāti ketakīgarbhapalāśaviśadaṃ yaśah // KAvk_23.7 //</l>\n</lg>\n\n<lg>\n<l>sa kadāciddadau divyaratnālakāramarthine /</l>\n<l>athaṃ vijayasāmrājyamanorathaharaṃ tviṣā // KAvk_23.8 //</l>\n</lg>\n\n<lg>\n<l>datte rathavare tasmin vismayenākhilo janaḥ /</l>\n<l>babhūvākrāṇtahṛdayaścintayā ca nareśvaraḥ // KAvk_23.9 //</l>\n</lg>\n\n<lg>\n<l>mahāmātyānathāhūya harṣahīno mahīpatiḥ /</l>\n<l>uvācopacitodvegacintākrāntamanorathah // KAvk_23.10 //</l>\n</lg>\n\n<lg>\n<l>datto rathaḥ kumāreṇa sa jaitraḥ śatrumardanaḥ /</l>\n<l>yatprabhāvārjitā seyaṃ mahārathavarūthinī // KAvk_23.11 //</l>\n</lg>\n\n<lg>\n<l>lakṣmī sukhaniṣaṇṇā me yātā niścalatām tayā /</l>\n<l>rathe sauryapathe tasmin jayakuznje ca kuñjare // KAvk_23.12 //</l>\n</lg>\n\n<lg>\n<l>iti rājavacaḥ śrutvā tamabhāṣanta mantriṇaḥ /</l>\n<l>rājan doṣastavaivāyaṃ vātsalyena pramādyataḥ // KAvk_23.13 //</l>\n</lg>\n\n<lg>\n<l>dharmaḥ kasya na harṣāya dānaṃ kasya na saṃmatam /</l>\n<l>kiṃ tu mūlahatādvṛkṣānnivartante palārthinaḥ // KAvk_23.14 //</l>\n</lg>\n\n<lg>\n<l>vikrītaḥ paradeśe ca rathastena dvijanmanā /</l>\n<l>ityuktvā mantriṇaḥ sarve śalyaviddhā ivābhavan // KAvk_23.15 //</l>\n</lg>\n\n<lg>\n<l>atha kālena saṃprāpte vasante madanotsave /</l>\n<l>vipāke sukṛtasyeva hṛdayānandadāyini // KAvk_23.16 //</l>\n</lg>\n\n<lg>\n<l>svayaṃgrahopajīvyasya madhormadhukarārthinaḥ /</l>\n<l>lokaḥ puṣpavanairyāto yaśobhiriva śubhratām // KAvk_23.17 //</l>\n</lg>\n\n<lg>\n<l>aśokaṃ lokasacchāyamupakārodyataṃ drumam /</l>\n<l>madhu vidhūtaṃ saṃnaddhe kalikālaṃ kṛtaṃ jagat // KAvk_23.18 //</l>\n</lg>\n\n<lg>\n<l>rājaputraḥ samāruhya kuñjaraṃ rājavardhanam /</l>\n<l>yayau phullān vane druṣṭumarthikalpatarustarūn // KAvk_23.19 //</l>\n</lg>\n\n<lg>\n<l>vrajantaṃ prati sāmantaprayuktātaṃ dvijāḥ pathiḥ /</l>\n<l>babhāṣire samabhyetya svastivādapuraḥsarāḥ // KAvk_23.20 //</l>\n</lg>\n\n<lg>\n<l>cintāmaṇirgīyase tvaṃ ślāghyo jagati jaṅgamaḥ /</l>\n<l>yasya saṃdarśanenārthī gāḍhamāliṅgyate śriyā // KAvk_23.21 //</l>\n</lg>\n\n<lg>\n<l>dvāveva viśrutotkarṣavideṣau bhadrajanmani /</l>\n<l>dānārdrahastastvaṃ loke gajaścāyaṃ sthironnatiḥ // KAvk_23.22 //</l>\n</lg>\n\n<lg>\n<l>asmabhyaṃ sukṛtpdāra kuñjaro 'yaṃ pradīyatām /</l>\n<l>tvadanyena vadānyena dātumeṣa na śakyate // KAvk_23.23 //</l>\n</lg>\n\n<lg>\n<l>ityarthitastaiḥ sotsāhaḥ sa tebhyastu dadau dvipam /</l>\n<l>sajīvamiva sāmrājyaṃ saśaṅkhadhvajacāmaram // KAvk_23.24 //</l>\n</lg>\n\n<lg>\n<l>datvā bodhipradhānena praṇidhānena śuddhadhīḥ /</l>\n<l>ratharatnaṃ dvipendraṃ ca so 'bhūdānandanirbharaḥ // KAvk_23.25 //</l>\n</lg>\n\n<lg>\n<l>śrutvaiva nṛpatirdattaṃ viśrutaṃ jayakuznjaram /</l>\n<l>rakṣāprakārarahitāṃ rājalakṣmīmamanyata // KAvk_23.26 //</l>\n</lg>\n\n<lg>\n<l>sa rājyabhraṃśabhītena kupitena mahībhujā /</l>\n<l>niṣkāsitaḥ kumāro 'tha pratasthe praṇipatya tam // KAvk_23.27 //</l>\n</lg>\n\n<lg>\n<l>mādrīdayitayā sārdhaṃ jālinaṃ nāma dārakam /</l>\n<l>kṛṣṇābhidhāṃ tathā kanyāmādāya sa yayau vanam // KAvk_23.28 //</l>\n</lg>\n\n<lg>\n<l>vane 'pi śeṣa ṃ sa dadau vāhanādikamarthine /</l>\n<l>samaṃ hi mahatāṃ sattvaṃ saṃpatsu ca vipatsu ca // KAvk_23.29 //</l>\n</lg>\n\n<lg>\n<l>mādyrāṃ kadācidyātāyāṃ puṣpamūlaphalāptaye /</l>\n<l>brāhmaṇaḥkaścidabhyetya rājaputramabhāṣata // KAvk_23.30 //</l>\n</lg>\n\n<lg>\n<l>paricārakāhīnāya caturau bālakāvimau /</l>\n<l>dehi mahyaṃ mahāsattvaṃ sarvado hyasi viśrutaḥ // KAvk_23.31 //</l>\n</lg>\n\n<lg>\n<l>śrutvaitadavicāryaiva dārakau dayitau param /</l>\n<l>datvā sa tasmai sahasā sehe tadvirahavyathām // KAvk_23.32 //</l>\n</lg>\n\n<lg>\n<l>dhanaputrakalatrādi loke kasya navallabham /</l>\n<l>dānādanyadvadānyānāṃ na dayāvatām // KAvk_23.33 //</l>\n</lg>\n\n<lg>\n<l>atha mādrī samabhyetya bālakau bālavatsalā /</l>\n<l>apaśyantī puraḥ patyuḥ patitāpannamūrcchitā // KAvk_23.34 //</l>\n</lg>\n\n<lg>\n<l>sā labdhasaṃjñā dīptena vyāptā śokakṛśānunā /</l>\n<l>śiśupradānavṛttāntaṃ śrutvaivābhūtpalāpinī // KAvk_23.35 //</l>\n</lg>\n\n<lg>\n<l>tasyāścetasi duḥkhāgnirapatyasnehaduḥsahaḥ /</l>\n<l>priyapremānusṛtyaiva prayayau puṭapākatām // KAvk_23.36 //</l>\n</lg>\n\n<lg>\n<l>atrāṇtare samabhyetya viprarūpaḥ sureśvaraḥ /</l>\n<l>bhṛtyārthī dayitām patnīṃ rājaputramayācata // KAvk_23.37 //</l>\n</lg>\n\n<lg>\n<l>yācitastena sahasā śucaṃ jāyāviyogajām /</l>\n<l>dhiyā saṃstabhya sattvābdhiḥ sa tasmai vitatāra tām // KAvk_23.38 //</l>\n</lg>\n\n<lg>\n<l>sadyaḥ pradānataralāṃ saṃtrastāṃ hariṇīmiva /</l>\n<l>so 'vadaddayitāmantaḥ kalayan bodhivāsanām // KAvk_23.39 //</l>\n</lg>\n\n<lg>\n<l>samāśvāsihi kalyāṇi na śokaṃ kartukarhasi /</l>\n<l>svapnapraṇayakalpo 'yamasatyaḥ priyasaṃgamaḥ // KAvk_23.40 //</l>\n</lg>\n\n<lg>\n<l>śuśrūṣayā dvijasyāsya dharme te ramatām matiḥ /</l>\n<l>vilolalokayātrāyāṃ dharmaḥ sthirasuhṛt satām // KAvk_23.41 //</l>\n</lg>\n\n<lg>\n<l>dṛṣṭvā sarve svajanasujanā bāndhavāścānubhūtāḥ</l>\n<l>nyastā kaṇṭhe kṣaṇaparimalamlāyinī mitrālā /</l>\n<l>dāre putre kṣapitamaniśaṃ yauvanaṃ jīvitaṃ ca</l>\n<l>prāpto nāptaśtiraparicayaḥ ko 'pi dharmādṛte 'nyaḥ // KAvk_23.42 //</l>\n</lg>\n\n<lg>\n<l>ityuktvā vallabhāṃ lobhaparityāgāduvāha saḥ /</l>\n<l>dyutiṃ vadanapadmena dhairyavṛttiṃ ca cetasā // KAvk_23.43 //</l>\n</lg>\n\n<lg>\n<l>viyogaśokavikalāṃ mādrīṃ dṛṣṭvā kṛpākulaḥ /</l>\n<l>nijarūpaṃ samādhāya śacīpatiruvāc atām // KAvk_23.44 //</l>\n</lg>\n\n<lg>\n<l>viṣādaṃ mā kṛthāh putri devo 'haṃ tridaśeśvaraḥ /</l>\n<l>arthibhyastvā dadātyeṣa tasmādasi mayarthitā // KAvk_23.45 //</l>\n</lg>\n\n<lg>\n<l>adhunā saiva patyustvaṃ nyāsībhūtā mayārpitā /</l>\n<l>taṃ dadātyeṣa nānyasmau dīyate katham // KAvk_23.46 //</l>\n</lg>\n\n<lg>\n<l>kariṣyāmi tavāvaśyaṃ dārakābhyāṃ samāgamam /</l>\n<l>ityudīrya sahasrākṣaḥ sahasāṇtaradhīyataḥ // KAvk_23.47 //</l>\n</lg>\n\n<lg>\n<l>atha tau dārakau vipraḥ samādāyārthalipsayā /</l>\n<l>viśvāmitrapuraṃ gatvā lobhādvokretumudyatah // KAvk_23.48 //</l>\n</lg>\n\n<lg>\n<l>viśyāmitraḥ parijñāya rājaputrasya dārakau /</l>\n<l>jagrāha mahatārthena bāṣpasaṃruddhalocanaḥ // KAvk_23.49 //</l>\n</lg>\n\n<lg>\n<l>kālena tridivaṃ yāte viśvāmitramahīpatau /</l>\n<l>bheje viśvaṃtaro rājyaṃ paurāmātyagaṇārthitaḥ // KAvk_23.50 //</l>\n</lg>\n\n<lg>\n<l>rājye viraktasya tasya dānavyasaninaḥ param /</l>\n<l>sattvena vardhamānarddhirna kaścid yācako 'bhavat // KAvk_23.51 //</l>\n</lg>\n\n<lg>\n<l>tadvittapūrṇavibhavo brāhmaṇaḥ so 'pi jambukah /</l>\n<l>kṛtaghnaḥ svaprabhāvānme saṃpadityabhyadhājjanam // KAvk_23.52 //</l>\n</lg>\n\n<lg>\n<l>viśvaṃtaraḥ sa evāham devadattaḥ sa ca dvijaḥ /</l>\n<l>uktveti cakre bhagavān bhikṣūṇāṃ dānadeśanām // KAvk_23.53 //</l>\n</lg>\n\n<lg>\n<l>ālambanaṃ śvabhraśatāvapāte ghorāndhakāre suciraprakāśaḥ /</l>\n<l>āśvāsanaṃ duḥsahaduḥkhakāle dānam narāṇāṃ paralokabandhuḥ // KAvk_23.54 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ viśvaṃtarāvadānam nām atrayoviṃśaḥ pallavaḥ //</p>\n\n<p>24. abhiniṣkramaṇāvadānam /</p>\n\n<lg>\n<l>hasati sakalalolālokasargāya bhānuḥ paramamamṛtavṛṣṭayai pūrṇatāmeti candraḥ /</l>\n<l>iyati jagati pūjyaṃ janma gṛhṇāti kaścit vipulakuśalasetuḥ sattvasaṃtāraṇāya // KAvk_24.1 //</l>\n</lg>\n\n<lg>\n<l>purā śuddhodanaḥ śrīmān rājā śākyapure 'bhavat /</l>\n<l>yaśaḥśaśāṅkajanakaḥ sudhāsindhurivāparaḥ // KAvk_24.2 //</l>\n</lg>\n\n<lg>\n<l>khalāsaktā svabhāvena lakṣmīrguṇigaṇārpitā /</l>\n<l>āścaryakāriṇā yena kṛtā satpakṣapātinī // KAvk_24.3 //</l>\n</lg>\n\n<lg>\n<l>adyāpyakhiladiktīryavanāsaktairvivekibhiḥ /</l>\n<l>yaśobhiḥ śucibhiryasya munivratamivohyate // KAvk_24.4 //</l>\n</lg>\n\n<lg>\n<l>syāmahaṃ śuddhamāteti purā praṇidhitaḥ kila /</l>\n<l>viśvakarmasuto martyamājagāmāmaladyutiḥ // KAvk_24.5 //</l>\n</lg>\n\n<lg>\n<l>kīrtiḥ satpuruṣasyeva tasyābhūdvallabhā param /</l>\n<l>mahāmāyābhidhā devī candrasyeva kumudvatī // KAvk_24.6 //</l>\n</lg>\n\n<lg>\n<l>sāpaśyaddantinaṃ śvetaṃ svapne kukṣau vihāyasā /</l>\n<l>gatamārohaṇaṃ śaile praṇatiṃ ca mahājanāt // KAvk_24.7 //</l>\n</lg>\n\n<lg>\n<l>atrāntare bodhisattvastuṣitāt tridaśālayāt /</l>\n<l>garbhaṃ tasyāḥ samāpede svayaṃ lokānukalpayā // KAvk_24.8 //</l>\n</lg>\n\n<lg>\n<l>vahantī bodhisattvaṃ sā garbhe bhuvananandanam /</l>\n<l>induṃ dugdhābdhiveleva babhūva pāṇḍuradyutiḥ // KAvk_24.9 //</l>\n</lg>\n\n<lg>\n<l>ikṣvākurājavaṃśyena tena garbhasthitena sā /</l>\n<l>bhūrnidhānavatīvābhūd bhavyalakṣaṇalakṣitā // KAvk_24.10 //</l>\n</lg>\n\n<lg>\n<l>babhūva dohadastasyā dānapuṇyamayodayaḥ /</l>\n<l>aṅkure 'pyavisaṃvādi sahakārasya saurabham // KAvk_24.11 //</l>\n</lg>\n\n<lg>\n<l>atgha kālena saṃpūrṇaṃ sā lumbinīvane sthitā /</l>\n<l>asūta tanayaṃ devī divākaramivāditiḥ // KAvk_24.12 //</l>\n</lg>\n\n<lg>\n<l>māturgarbhamalāspṛṣṭaṃ kukṣiṃ bhittvā sa nirgataḥ /</l>\n<l>tāṃ cakre 'tha svabhāvena svasthāṅgī vigatavyathām // KAvk_24.13 //</l>\n</lg>\n\n<lg>\n<l>nirgacchanneva ruddho 'sau balajijñāsayā kṣaṇam /</l>\n<l>śakreṇa vajrasārāṅgastasyāśakyatvamāyayau // KAvk_24.14 //</l>\n</lg>\n\n<lg>\n<l>jātamātaḥ śuiśurgatvā svayaṃ sapta padāni saḥ /</l>\n<l>diśo vilokayannūce suvyaktākṣarayā girā // KAvk_24.15 //</l>\n</lg>\n\n<lg>\n<l>iyaṃ nirvṛtiḥ pūrvā ca gatirlokeṣu dakṣiṇā /</l>\n<l>paścimā jātirapyeṣā saṃsārādiyamuttarā // KAvk_24.16 //</l>\n</lg>\n\n<lg>\n<l>iti tasya bruvāṇasya pṛthivī samakampata /</l>\n<l>tamakṣayabalaṃ dhartumaśakteva jagadgurum // KAvk_24.17 //</l>\n</lg>\n\n<lg>\n<l>chatraṃ tasya yaśaḥ śubhraṃ sattvasmeraṃ sacāmaram /</l>\n<l>vyomāmbudhārādhautasya jagṛhustasya devatā // KAvk_24.18 //</l>\n</lg>\n\n<lg>\n<l>asminnavasare pṛṣṭaḥ s vastrīyeṇāsitābhidhaḥ /</l>\n<l>nāradena prabhāṃ dṛṣṭvā kiṣkindhādristhito muniḥ // KAvk_24.19 //</l>\n</lg>\n\n<lg>\n<l>kasmādarkaśatāloka ivālokaḥ pradṛśyate /</l>\n<l>tamodaridrāṃ yeneti girayaḥ saguhāgṛhāḥ // KAvk_24.20 //</l>\n</lg>\n\n<lg>\n<l>vismayāditi tenoktaḥ so 'vadaddivyalocanaḥ /</l>\n<l>jātaḥ puṇyaprabhāso 'yaṃ bodhisattvasya janmani // KAvk_24.21 //</l>\n</lg>\n\n<lg>\n<l>acireṇaiva taṃ vatsa drakṣāvaḥ kuśalāptaye /</l>\n<l>ityuktvā munirānandād viśrāntisukhito 'bhavat // KAvk_24.22 //</l>\n</lg>\n\n<lg>\n<l>putrajanmani sarvārthasiddhiṃ śuddhodanaḥ param /</l>\n<l>dṛṣṭvā sarvārthasiddho 'yamiti nāmāsya nirmame // KAvk_24.23 //</l>\n</lg>\n\n<lg>\n<l>śākyavardhananāmābhūd yakṣaḥ śākyapurāśrayaḥ /</l>\n<l>yatpraṇāmeṇa śākyānāṃ śiśavo nirupadravāḥ // KAvk_24.24 //</l>\n</lg>\n\n<lg>\n<l>tatsthityā preṣitaḥ pitrā praṇāmāya saguhyakaḥ /</l>\n<l>taṃ bodhisattvamālokya nipapātāsya pādayoḥ // KAvk_24.25 //</l>\n</lg>\n\n<lg>\n<l>athotsaṅge samādāya hṛṣṭastaṃ pṛthivīpatiḥ /</l>\n<l>lakṣaṇāni nimittajñaistasya dehe vyalokayat // KAvk_24.26 //</l>\n</lg>\n\n<lg>\n<l>lakṣaṇajñāstataḥ sarve nṛpamūcuḥ savismayāḥ /</l>\n<l>deva divyakumāro 'yaṃ lakṣaṇairupalakṣyate // KAvk_24.27 //</l>\n</lg>\n\n<lg>\n<l>jāyate lakṣaṇairetairviśvaviśrāntaśāsanaḥ /</l>\n<l>śakrādhipaścakravartī bhagavān sa tathāgataḥ // KAvk_24.28 //</l>\n</lg>\n\n<lg>\n<l>dīrghāṅgulidalau cakralāñchanau supratiṣṭhitau /</l>\n<l>aruṇau caraṇāvasya kāntau kamalakomalau // KAvk_24.29 //</l>\n</lg>\n\n<lg>\n<l>rājahaṃsa iva prāṃśuḥ sajālāṅgulipallavaḥ /</l>\n<l>eṣa jānuyugaḥ śrīmānājānubhujabhūṣitaḥ // KAvk_24.30 //</l>\n</lg>\n\n<lg>\n<l>sakośabastiguhyaśca nyagrodhaparimaṇḍalaḥ /</l>\n<l>dakṣiṇāvartaromāṅkaḥ pariṇāhasamonnatiḥ // KAvk_24.31 //</l>\n</lg>\n\n<lg>\n<l>rajomalalavāspṛṣṭastajāmbūnadadyutiḥ /</l>\n<l>hastapādāṃsakaṇṭhāgraspaṣṭasaptacchadākṛtiḥ // KAvk_24.32 //</l>\n</lg>\n\n<lg>\n<l>siṃhapūrvārdhakāyaśca bṛhatspaṣṭāṅgavigrahaḥ /</l>\n<l>catvāriṃśatsamāprotaśukladantaḥ sunāsikaḥ // KAvk_24.33 //</l>\n</lg>\n\n<lg>\n<l>dīrghapratanujihvaśca meghadundubhiniśvanaḥ /</l>\n<l>abhinīlākṣagokṣmaḥ sahajoṣṇīṣamastakaḥ // KAvk_24.34 //</l>\n</lg>\n\n<lg>\n<l>sitorṇāṅko bhruvorbhāgaḥ svastikoraḥsthalojjvalaḥ /</l>\n<l>lekhāśṛṅgābjahasto 'yaṃ chatrākāraśirāḥ śiśuḥ // KAvk_24.35 //</l>\n</lg>\n\n<lg>\n<l>rājannayam te tanayaścakravartī bhaviṣyati /</l>\n<l>samyaksaṃbodhisaṃbuddhaḥ sarvajño vā bhaviṣyati // KAvk_24.36 //</l>\n</lg>\n\n<lg>\n<l>ityuktvā teṣu jāteṣu lebhe harṣaṃ mahīpatiḥ /</l>\n<l>saptabhidivasaiḥ śāsturjananī tridivaṃ yayau // KAvk_24.37 //</l>\n</lg>\n\n<lg>\n<l>tasya janmani śākyānāṃ munīnāmiva śāntatā /</l>\n<l>dṛṣṭvā yadā śākyamunirnāmābhūtsa tadā śiśuḥ // KAvk_24.38 //</l>\n</lg>\n\n<lg>\n<l>devānāmapi devo 'yamiti niścitya tejasā /</l>\n<l>devātideva ityasya nāma cakre mahīpatiḥ // KAvk_24.39 //</l>\n</lg>\n\n<lg>\n<l>nāradenātha sahitastattvadarśī tapovanāt /</l>\n<l>taṃ samabhyāyayau draṣṭumādarādasito muniḥ // KAvk_24.40 //</l>\n</lg>\n\n<lg>\n<l>sa bodhisattvaṃ bālārkamiva kalpaprakāśanam /</l>\n<l>dṛṣṭvā vikāsivakrkraśrīrlebhe kamalatulyatām // KAvk_24.41 //</l>\n</lg>\n\n<lg>\n<l>so 'brāvīdvihitātithyaṃ nṛpatiṃ praṇataṃ muniḥ /</l>\n<l>rājan guṇagaṇeneva spṛhaṇīyo 'si sūnunā // KAvk_24.42 //</l>\n</lg>\n\n<lg>\n<l>etāni lakṣaṇānyasya mokṣalakṣmīsamāgamam /</l>\n<l>vadanti cakravartiśrīḥphalaṃ naiṣāṃ vinaśvaram // KAvk_24.43 //</l>\n</lg>\n\n<lg>\n<l>asya bodhiprabhāveṇa saṃbuddhasy mukhāmbujam /</l>\n<l>dhanya padmākarasyeva netrapātraṃ kariṣyati // KAvk_24.44 //</l>\n</lg>\n\n<lg>\n<l>vibudhāḥ śuddhasattvasya bodhidugdhamahodadheḥ /</l>\n<l>dhanyā vāgamṛtairasya bhaviṣyantyupajīvinaḥ // KAvk_24.45 //</l>\n</lg>\n\n<lg>\n<l>puṇyabhāji jagatyasminneka evāsmi vañcitaḥ /</l>\n<l>etatsaṃdarśanaṃ yasya pūrṇakālasya durlabham // KAvk_24.46 //</l>\n</lg>\n\n<lg>\n<l>ityuktvā nṛpamāmantrya gatvā vyomnā tapovanam /</l>\n<l>suprasannaṃ manaḥ kṛtvā dehatyāgamacintayat // KAvk_24.47 //</l>\n</lg>\n\n<lg>\n<l>sa paryantopadeśāya nāradenābhicoditaḥ /</l>\n<l>tamuvācāmṛtaṃ vatsaṃ kumāraḥ kathayiṣyati // KAvk_24.48 //</l>\n</lg>\n\n<lg>\n<l>adhigamyāmṛtaṃ tasmānnṛpasūnoranāmayam /</l>\n<l>tariṣyasi bhavāmbodhimityuktvā tanumatyajat // KAvk_24.49 //</l>\n</lg>\n\n<lg>\n<l>śrīrasatkriyāṃ tasya kṛtvā sapadi nāradaḥ /</l>\n<l>yayau vārāṇasīṃ siddhyai lebhe kātyāyanābhidhām // KAvk_24.50 //</l>\n</lg>\n\n<lg>\n<l>vardhamānaḥ kumāro 'tha sarvavidyāsu pāragaḥ /</l>\n<l>lipipravīṇo 'bhinavām lipiṃ brāhmīṃ vinirmame // KAvk_24.51 //</l>\n</lg>\n\n<lg>\n<l>nāgāyutasamaprāṇe tasmin jagati viśrute /</l>\n<l>vaiśālikaiḥ priyāyāsmai preṣito mattakuñjaraḥ // KAvk_24.52 //</l>\n</lg>\n\n<lg>\n<l>bhaviṣyati cakravartītyasya prātamupāyanam /</l>\n<l>devadattaḥ paridveṣāt taṃ jaghāna mahāgajam // KAvk_24.53 //</l>\n</lg>\n\n<lg>\n<l>cyutaṃ cakarṣaṃ dvidataṃ nandaḥ sapta padāni tam /</l>\n<l>kumārastu tadutkṣipya prākārād bahirakṣipat // KAvk_24.54 //</l>\n</lg>\n\n<lg>\n<l>ekanārāvanirbhinnasaptatālamahītalaḥ /</l>\n<l>chedyabhedyāstraśastreṣu sa evātiśayaṃ yayau // KAvk_24.55 //</l>\n</lg>\n\n<lg>\n<l>tatatulyaguṇāṃ patnīṃ rājasūnuryaśodharām /</l>\n<l>avāpa viśrutāṃ loke śuddhaśīla ivonnatim // KAvk_24.56 //</l>\n</lg>\n\n<lg>\n<l>atrāntare mahāvātavicyutaḥ saptayojanaḥ /</l>\n<l>saritpravāhasaṃrodhaṃ vidadhe vipuladrumaḥ // KAvk_24.57 //</l>\n</lg>\n\n<lg>\n<l>sāṃ sphāratarusaṃruddhā rohikā nāma nimnagā /</l>\n<l>śīlabhraṣṭeva vanitā prayayau pratilomatām // KAvk_24.58 //</l>\n</lg>\n\n<lg>\n<l>rājaputrastamutkṣipya bhaṅktvā vikṣupya taṃ drumam /</l>\n<l>nyavārayat prajāmatsyajalakallolaviplavam // KAvk_24.59 //</l>\n</lg>\n\n<lg>\n<l>tataḥ kadācidudyāne haṃsaṃ niśitayantriṇā /</l>\n<l>devadattena nihataṃ kumāraḥ samajīvayat // KAvk_24.60 //</l>\n</lg>\n\n<lg>\n<l>saṃtāpaṃ tadvivādena devadatto 'dhikaṃ yayau /</l>\n<l>na sahante hi kuṭilāstulyakulagoṇonnatim // KAvk_24.61 //</l>\n</lg>\n\n<lg>\n<l>kadācid gopikā nāma kumāraṃ rājakanyakā /</l>\n<l>kandarparūpamālokya kimapyautsukyamāyayau // KAvk_24.62 //</l>\n</lg>\n\n<lg>\n<l>śuddhodanaḥ sutasthaitāṃ jñātvā cittocitāṃ vadhūm /</l>\n<l>apūrayadvivāhena manmathasya manoratham // KAvk_24.63 //</l>\n</lg>\n\n<lg>\n<l>naimittikāstato 'bhyetya nṛpamūcuḥ suniścayāḥ /</l>\n<l>putraste cakravartī vā munirvā saptame 'hani // KAvk_24.64 //</l>\n</lg>\n\n<lg>\n<l>tacchrutvā nṛpatiḥ sūnoścakrāvrtipadāptaye /</l>\n<l>pravrajyācakitaścintāṃ dinasaṃkhyāmayīṃ yayau // KAvk_24.65 //</l>\n</lg>\n\n<lg>\n<l>lolāṃ sarvaḥ srhiyaṃ vetti śāntasthirasukhāmapi /</l>\n<l>atthāpi bhogaraktānāṃ saṃpatsvevādaraḥ param // KAvk_24.66 //</l>\n</lg>\n\n<lg>\n<l>tataḥ kadācidudyānavihārāya nṛpātmajaḥ /</l>\n<l>prayayau rathamāruhya valgutuṅgaturaṅgamam // KAvk_24.67 //</l>\n</lg>\n\n<lg>\n<l>sa vivarṇaṃ jarājīrṇam kīrṇaśīrṇaśiroruham /</l>\n<l>suśuṣkaparuṣākāraṃ dadarśa puruṣaṃ pathi // KAvk_24.68 //</l>\n</lg>\n\n<lg>\n<l>sa taṃ dṛṣṭvā nijaṃ kāyamālokyācintayacciram /</l>\n<l>aho paryāptapāko 'yaṃ kāyasyāsya jugupsitaḥ // KAvk_24.69 //</l>\n</lg>\n\n<lg>\n<l>vayaḥ paryāptamāpto 'pi paryāptaṃ nāśrayatyayam /</l>\n<l>atīva palitavyājājjarā vṛddhaṃ hasatyasau // KAvk_24.70 //</l>\n</lg>\n\n<lg>\n<l>śarīre saṃtatasnāyupāśaprotāsthipañjare /</l>\n<l>vṛddhaḥ puṣṇāti manye 'hamaho mohavihaṅgamam // KAvk_24.71 //</l>\n</lg>\n\n<lg>\n<l>sārathe kiṃ karotyeṣa kiṃ na yāti tapovanam /</l>\n<l>asṃkocameti vṛddhasya dehena saha sā matiḥ // KAvk_24.72 //</l>\n</lg>\n\n<lg>\n<l>vṛddho 'valambate yaṣṭiṃ na tu dharmamayīṃ dhiyam /</l>\n<l>jarākuṭilakāyasya svabhāvo nirvivekatā // KAvk_24.73 //</l>\n</lg>\n\n<lg>\n<l>jugupsāṃ janayatyeṣa vṛddhaḥ praskhalitākṣaraiḥ /</l>\n<l>vacobhiścyutadantābhairgalallālālavākulaiḥ // KAvk_24.74 //</l>\n</lg>\n\n<lg>\n<l>naṣṭā dṛṣṭiḥ kṛśaḥ kāyaḥ śaktirluptā hatā śrutiḥ /</l>\n<l>tathāpi mohād dṛṣṭaiva vṛddhasya taruṇīpriyā // KAvk_24.75 //</l>\n</lg>\n\n<lg>\n<l>dhatte dhavalatāṃ vṛddhaḥ kimetāmatigarhitām /</l>\n<l>lolā paraṃ viraktāpi yadyasyātipriyā tanuḥ // KAvk_24.76 //</l>\n</lg>\n\n<lg>\n<l>iti cintayatastasya nirvedaḥ samajāyata /</l>\n<l>manyamānasya sāpāyaṃ kāyaṃ nicayamāpadām // KAvk_24.77 //</l>\n</lg>\n\n<lg>\n<l>punaśca samaye 'nyasminnapaśyad vyādhitaṃ naram /</l>\n<l>vipakkakūṇapaprāyaṃ sapūyamiva pāṇḍaram // KAvk_24.78 //</l>\n</lg>\n\n<lg>\n<l>sa pradadhyau tamālokya samuddiśya nijāṃ tanum /</l>\n<l>aho nu sahajaivāsmin kāye rogagaṇodgatiḥ // KAvk_24.79 //</l>\n</lg>\n\n<lg>\n<l>idameva mahaccitramiyaṃ māṃsamayī tanuḥ /</l>\n<l>na yāti kledavaiklavyaṃ kṣaṇaṃ paryuṣīte 'pi yat // KAvk_24.80 //</l>\n</lg>\n\n<lg>\n<l>iti dhyātvā sa sodvegaḥ śarīravicikitsayā /</l>\n<l>babhūva rājyasaṃbhopgarāge vigatitādaraḥ // KAvk_24.81 //</l>\n</lg>\n\n<lg>\n<l>athānyasmin kṣaṇe mālyavastrācchāditavigraham /</l>\n<l>dadarśa dehasatkāravyagrabandhujanaṃ śavam // KAvk_24.82 //</l>\n</lg>\n\n<lg>\n<l>taṃ dṛṣṭvā sahasodvegadayāduḥkhaghṛṇākulaḥ /</l>\n<l>ciraṃ niḥsārasaṃsāraparihāramacintayat // KAvk_24.83 //</l>\n</lg>\n\n<l>eṣa pretavanaṃ yāti saṃsaktāṃ hṛdaye vahan // KAvk_24.84 //</l>\n\n<lg>\n<l>aho nu viṣayābhyāsavilāsādhyavasāyinām /</l>\n<l>nṛṇāmantyakṣaṇe kaṣṭā kāṣṭhapāṣāṇatulyatā // KAvk_24.85 //</l>\n</lg>\n\n<lg>\n<l>udvegavāribhavasāgarabudbude 'smin kālānilākulitakarmalatāgrapuṣpe /</l>\n<l>māyāvadhūnayanavibhramasaṃvibhāge puṃsāṃ ka eṣa vapuṣi sthiratābhimānaḥ // KAvk_24.86 //</l>\n</lg>\n\n<lg>\n<l>noktaṃ kiṃcit parahitayutaṃ na śrutaṃ dharmayuktaṃ</l>\n<l>naiva ghrātaṃ kuśalakusumaṃ satyarūpaṃ na dṛṣṭam /</l>\n<l>naiva spṛṣṭaṃ śamapadamiti vyaktamāsaktacintā-</l>\n<l>viśrānto 'yaṃ vahati sahasā niścalatvaṃ gatāyuḥ // KAvk_24.87 //</l>\n</lg>\n\n<lg>\n<l>rājasūnurvicintyeti śarīraṃ vipadāplutam /</l>\n<l>aśeṣaviṣayāsaṅge parām naḥ snehatām yayau // KAvk_24.88 //</l>\n</lg>\n\n<lg>\n<l>athāgre nirmitaṃ devaiḥ sa śuddhāvāsakāyikaiḥ /</l>\n<l>vyalokayat pravrajitaṃ pātrakāṣāyadhāriṇam // KAvk_24.89 //</l>\n</lg>\n\n<lg>\n<l>taṃ dṛṣṭvaiva babhūvāsya pravrajyābhimukhī matiḥ /</l>\n<l>īpsitālokanaprītyā svabhāvo hi vibhāvyate // KAvk_24.90 //</l>\n</lg>\n\n<lg>\n<l>virāgyakāraṇam tatra nṛpasūnoḥ pade pade /</l>\n<l>vilokya sārathiḥ sarvaṃ kṣitipāya vyanedayat // KAvk_24.91 //</l>\n</lg>\n\n<lg>\n<l>kumāro 'tha piturvākyāt grāmālokanakautukī /</l>\n<l>vrajan pathi nidhānāni vivṛtāni vyalokayat // KAvk_24.92 //</l>\n</lg>\n\n<lg>\n<l>tatpūrvapuruṣanyastaiḥ strīkarairutthitānyapi /</l>\n<l>yadā sa nāgrahīttāni tadā viviśurambudhim // KAvk_24.93 //</l>\n</lg>\n\n<lg>\n<l>tataḥ sa karṣakān pāṃśuvyāptapāṇḍuśiroruhān /</l>\n<l>vidīrṇapāṇicaraṇān kṣutpipāsāśramāturān // KAvk_24.94 //</l>\n</lg>\n\n<lg>\n<l>halakaddālaviṣamollekhapakṣavraṇāditān /</l>\n<l>vilokya kleśavivaśān babhūva karuṇākulaḥ // KAvk_24.95 //</l>\n</lg>\n\n<lg>\n<l>vidhāya dayayā teṣāṃ draviṇauradaridratām /</l>\n<l>sa vṛṣāṇāṃ vṛṣarataḥ kleśamuktimakārayat // KAvk_24.96 //</l>\n</lg>\n\n<lg>\n<l>tataḥ pratinivṛtto 'tha sānujaḥ pārthivātmajaḥ /</l>\n<l>madhyāhnapṛthusaṃtāpe taralastaraṇitviṣaḥ // KAvk_24.97 //</l>\n</lg>\n\n<lg>\n<l>rathaghoṣonmukhaśikhiśyāmīkṛtadigantaraḥ /</l>\n<l>svedavārikaṇākīrṇaḥ prabhāsnigdhavanasthalīm // KAvk_24.98 //</l>\n</lg>\n\n<lg>\n<l>so 'varuhya rathāttatra gaṇḍaskhalitakuṇḍalah /</l>\n<l>viśrāṇtyai viśrutayaśā jambucchāyāmaśiśriyat // KAvk_24.99 //</l>\n</lg>\n\n<lg>\n<l>sa babhārorasi vyaktāṃ svedāmbukaṇasaṃtatim /</l>\n<l>vapurāśleṣalalitāṃ hārasyeva kuṭumbinīm // KAvk_24.100 //</l>\n</lg>\n\n<lg>\n<l>chāyāsu parivṛttāsu śanakaiḥ sarvaśākhinām /</l>\n<l>tasya jambūtarucchāyā na cacāla tanustanoḥ // KAvk_24.101 //</l>\n</lg>\n\n<lg>\n<l>sā tasya śītalacchāyā tāpaklāntimavārayat /</l>\n<l>saṃsāraviratasyeva tīvravairāgyavāsanā // KAvk_24.102 //</l>\n</lg>\n\n<lg>\n<l>putradarśanasotkaṇṭhastaṃ deśamatha bhūpatiḥ /</l>\n<l>ājagāma gajotsarpatrastabhramaracāmaraḥ // KAvk_24.103 //</l>\n</lg>\n\n<lg>\n<l>chāyāṃ sa niścalāṃ dṛṣṭvā kumārasya prabhāvataḥ /</l>\n<l>gauravādbhutasaṃprāptaḥ praṇataṃ praṇanāma tam // KAvk_24.104 //</l>\n</lg>\n\n<lg>\n<l>tataḥ sa sahitaḥ pitrā nagaraṃ gantumudyataḥ /</l>\n<l>apaśyat puraparyante śmaśānaṃ śavasaṃkulam // KAvk_24.105 //</l>\n</lg>\n\n<lg>\n<l>sa dṛṣṭvā kuṇapākīrṇamaśivaṃ śivakānanam /</l>\n<l>sodvegaṃ sārathiṃ prāha sthagitasyandanaḥ kṣaṇam // KAvk_24.106 //</l>\n</lg>\n\n<lg>\n<l>sārathe paśya jantūnāṃ kāyāpāyamatīṃ daśām /</l>\n<l>dṛṣṭvedamapi rāgārdraṃ mano mohapramādinām // KAvk_24.107 //</l>\n</lg>\n\n<lg>\n<l>parastrīdarśanāttṛptaṃ netramāsvādya sādaram /</l>\n<l>asyāsatyavatī jihvā paśya kākena kṛsyate // KAvk_24.108 //</l>\n</lg>\n\n<lg>\n<l>asyāḥ stanamukhanyastanakhollekhasukhasthitiḥ /</l>\n<l>khṇḍayatyadharaṃ gṝdhraḥ kāmīva madanirbharah // KAvk_24.109 //</l>\n</lg>\n\n<lg>\n<l>ete dṛṣṭaniṣakṭavāyasaśakṛnniṣṭhivinaḥ pādapā</l>\n<l>mūrcchantīva vipākapūyakuṇapāghrāṇena niṣkūṇitāḥ /</l>\n<l>dṛṣṭvā gṛdhravidāryamāṇamasakṛt kīrṇārdratantra śavaṃ</l>\n<l>bhūyo vātavilolapallavakarairācchādayantīva ca // KAvk_24.110 //</l>\n</lg>\n\n<lg>\n<l>kṣībasyevācalasya drutahṛtahṛdayā jambukī kaṇṭhasaktā</l>\n<l>raktābhivyaktakāmā kamapi nakhamukhollekhamāsutrayantī /</l>\n<l>āsvādyāsvādya yūnaḥ kṣaṇamadharadalaṃ dattadantavraṇāṅkaṃ lagnānaṅgakriyāyāmiyamatirabhasotkarṣamāviṣkaroti // KAvk_24.111 //</l>\n</lg>\n\n<lg>\n<l>ityuktvā jātaviratirbhavabībhatsakutsayā /</l>\n<l>kalayan kleśanirvāṇaṃ praviveśa purāntaram // KAvk_24.112 //</l>\n</lg>\n\n<lg>\n<l>tatra harmyagatāpaśyat taṃ kanyābhijanojjvalā /</l>\n<l>mṛgajā nāma mṛgajānodinī mṛgalocanā // KAvk_24.113 //</l>\n</lg>\n\n<lg>\n<l>sarāgataralā dṛṣṭḥ śrotrasaṃcāriṇī param /</l>\n<l>abhūttaddarśane tasyāḥ sahasaiva virekiṇī // KAvk_24.114 //</l>\n</lg>\n\n<lg>\n<l>sā tadālokanenaiva bālā lajjāsahiṣṇūnā /</l>\n<l>smareṇeva samākṛṣṭā sakhīṃ prāha puraḥsthitām // KAvk_24.115 //</l>\n</lg>\n\n<lg>\n<l>kā dhanyā lalanā loke sparśenāsya śaśitviṣaḥ /</l>\n<l>yasyā madanasaṃtaptā tanurnirvāṇameṣyati // KAvk_24.116 //</l>\n</lg>\n\n<lg>\n<l>nirvāṇaśabdaṃ śrutvaiva rājaputraḥ samīhitam /</l>\n<l>tāṃ dadarśonmukhaḥ padmavanānīva diśan dṛśā // KAvk_24.117 //</l>\n</lg>\n\n<lg>\n<l>sa tasyāstena vacasā vapuṣā va prasāditaḥ /</l>\n<l>hāraṃ suvṛttaṃ cittaṃ ca vikṣepāsyai guṇojjcalam // KAvk_24.118 //</l>\n</lg>\n\n<lg>\n<l>ālokanānukūlyena bhāvaṃ vijñāya bhūpatiḥ /</l>\n<l>putrasyāntaḥpurapade tāmādāya nyaveśayat // KAvk_24.119 //</l>\n</lg>\n\n<lg>\n<l>ṣaṇṇāṃ kāṇtāsahasrāṇāṃ vṛtamantaḥpuraṃ tataḥ /</l>\n<l>viveśa rājatanayaḥ priyāṃ śāntiṃ vicintayan // KAvk_24.120 //</l>\n</lg>\n\n<lg>\n<l>atrāṇtare narapatiṃ prāhurnaimittikāḥ sphuṭam /</l>\n<l>munirvā cakravartī vā prātaste bahvitā sutaḥ // KAvk_24.121 //</l>\n</lg>\n\n<lg>\n<l>tataḥ saṃcintya nṛpatiḥ pravrajyām cakitaḥ param /</l>\n<l>akārayat puradvāraguptiṃ ruddhagamāgamām // KAvk_24.122 //</l>\n</lg>\n\n<lg>\n<l>droṇodanamukhān bhrātṝn dvāreṣu viniveśya saḥ /</l>\n<l>nagarasya svayaṃ makhye tathā sāmātyasainikaḥ // KAvk_24.123 //</l>\n</lg>\n\n<lg>\n<l>rājaputrādatha prāptagarbhā devī yaśodharā /</l>\n<l>vabhāṣe śāradīva dyauḥ pratyāsannendupāṇḍurā // KAvk_24.124 //</l>\n</lg>\n\n<lg>\n<l>ekarātrāvaśeṣe 'tha nagaradvārarakṣaṇe /</l>\n<l>śamapravṛttārkamabhūt pravrajyābhimukhaṃ dinam // KAvk_24.125 //</l>\n</lg>\n\n<lg>\n<l>ciraṃ vicarya saṃsāraṃ śāntiṃ yāte divaspatau /</l>\n<l>kāṣāyāmbaramālambya yayau saṃdhyāvadṛśyatām // KAvk_24.126 //</l>\n</lg>\n\n<lg>\n<l>aśeṣāśātamomohavirāmavimalāṃ śanaiḥ /</l>\n<l>indurgāmuditaścakre pūrṇālokavilokinīm // KAvk_24.127 //</l>\n</lg>\n\n<lg>\n<l>sarāgatāpe vabhasaścetasīva gate ravau /</l>\n<l>śuddhenduhṛdayasyābhūt prasādaḥ ko 'pyaviplavaḥ // KAvk_24.128 //</l>\n</lg>\n\n<lg>\n<l>athāsminnantare kāntāsaṃtatāntaḥpurodare /</l>\n<l>ratnaharmyapraviṣṭendudyutisaṃdohahāsini // KAvk_24.129 //</l>\n</lg>\n\n<lg>\n<l>niḥsāravirasaṃ sarvaṃ rājasūnurvilokayan /</l>\n<l>jagāa gaganasvacchasvacchandocchalitasmṛtiḥ // KAvk_24.130 //</l>\n</lg>\n\n<lg>\n<l>gaṇo 'yaṃ nārīṇāṃ madanadahanolkāparikaraḥ</l>\n<l>parityājyastīvravyasanaśatasaṃtāpasacivaḥ /</l>\n<l>idānīṃ yuktā me tarutalalatāśītalare</l>\n<l>parityaktāgārapraśamasukhasāre pariṇatiḥ // KAvk_24.131 //</l>\n</lg>\n\n<lg>\n<l>etāścandradyutimadamayā yāmi nāryo vane 'smin</l>\n<l>nidrāmudrāniyamitadṛśaḥ saṃstarasrastavatrāḥ /</l>\n<l>svapnotpannānucitavacanāḥ keśasaṃchāditāṃsāḥ</l>\n<l>kṣipraṃ mandānilavicalitān lajjayantīva dīpān // KAvk_24.132 //</l>\n</lg>\n\n<lg>\n<l>saralasrastagātrāṇāṃ nirlajjānāṃ vivāsasām /</l>\n<l>suptānāṃ ca mṛtānāṃ ca bhedaḥ ko nāma dehinām // KAvk_24.133 //</l>\n</lg>\n\n<lg>\n<l>iti tasya bruvāṇasya saṃjāte gamanodyame /</l>\n<l>mithaḥ kathā samabhavannagaradvārarakṣiṇām // KAvk_24.134 //</l>\n</lg>\n\n<lg>\n<l>bho bhoḥ kaḥ ko 'tra jāgarti jāgrato nāsti viplavaḥ /</l>\n<l>prabhucittagrahavyagrāḥ samagrā eva jāgrati // KAvk_24.135 //</l>\n</lg>\n\n<lg>\n<l>jāgarti saṃsāragṛhe manīṣī mohāṇdhakāre svapiti pramattaḥ /</l>\n<l>jjīvitameva loke mṛtasya suptasya ca ko viśeṣaḥ // KAvk_24.136 //</l>\n</lg>\n\n<lg>\n<l>iti marhyasthitaḥ śrutvā rātrau rājasutaḥ kathāḥ /</l>\n<l>prasthitaṃ satpatheneva nijaṃ mene manoratham // KAvk_24.137 //</l>\n</lg>\n\n<l>nivṝtterlakṣaṇaṃ dṛṣṭvā sa svapnaṃ kṣaṇanidrayā // KAvk_24.138 //</l>\n\n<lg>\n<l>tataḥ prabuddhā sahasā trastā devī yaśodharā /</l>\n<l>tatkālopanataṃ svapnaṃ dayitāya nyavedayat // KAvk_24.139 //</l>\n</lg>\n\n<lg>\n<l>paryaṅkābharaṇāngāni svapne bhagnāni me vibho /</l>\n<l>śrīrvrajantī mayā dṛṣṭvā candrārkau ca torihitau // KAvk_24.140 //</l>\n</lg>\n\n<lg>\n<l>ityākarṇya sa tāmūce mugdhe satyavivarjitaḥ /</l>\n<l>saṃsāra eva svapno 'yaṃ svapne svapno 'pi kīdṛśaḥ // KAvk_24.141 //</l>\n</lg>\n\n<lg>\n<l>svapne 'dya nābhisaṃjātā latā vyāptā vihārasā /</l>\n<l>merūpadhānaśirasā pūrvapaścimavāridhau // KAvk_24.142 //</l>\n</lg>\n\n<lg>\n<l>bhujābhyāṃ caraṇābhyām ca dakṣiṇābdhirmayā dhṛtaḥ /</l>\n<l>bhadre svapnaḥ śubho 'yaṃ te strīṇāṃ bhartuśubhaṃ śubham // KAvk_24.143 //</l>\n</lg>\n\n<lg>\n<l>ityukte bodhisattvena noce kiṃcid yaśodharā /</l>\n<l>punaśca nidrābhimukhī babhūva mīlitekṣaṇā // KAvk_24.144 //</l>\n</lg>\n\n<lg>\n<l>śakrabrahmamukhāḥ sarve sametyātha sudhābhujaḥ /</l>\n<l>cakrire bodhisattvasya sattvotsāhaprapūraṇam // KAvk_24.145 //</l>\n</lg>\n\n<lg>\n<l>tairdevaputrāścatvāraḥ samādiṣṭā mahājavāḥ /</l>\n<l>sahāyā gamane tasya bhūśailābdhidhṛtikṣamāḥ // KAvk_24.146 //</l>\n</lg>\n\n<lg>\n<l>śakrādiṣṭena yakṣeṇa pāñcikākhyena nirmitaiḥ /</l>\n<l>saharmyāsaktasopānairavatīrya viniryayau // KAvk_24.147 //</l>\n</lg>\n\n<lg>\n<l>suptaṃ sārathimādāya chandakākhyaṃ prabodhya saḥ /</l>\n<l>utsādamiva jagrāha kaṇṭhakākhyaṃ turaṅgamam // KAvk_24.148 //</l>\n</lg>\n\n<lg>\n<l>taṃ tīkṣṇaruciraṃ lakṣmīkaṭākṣataralaṃ harim /</l>\n<l>sa cakre saṃyamālīnaṃ mūrdhi saṃspṛśya pāṇinā // KAvk_24.149 //</l>\n</lg>\n\n<lg>\n<l>śamodyame sumanasā s ako 'pyantarbahiḥ samah /</l>\n<l>śiśavo 'pi vimuñcanti yatprabhāveṇa cāpalam // KAvk_24.150 //</l>\n</lg>\n\n<lg>\n<l>balajijñāsayā nyastaṃ tenātha caraṇaṃ kṣitau /</l>\n<l>na te kampayituṃ śekurdevaputrāḥ savismayāḥ // KAvk_24.151 //</l>\n</lg>\n\n<lg>\n<l>chandakena sahāruhya nistaraṅgaṃ turaṅgamam /</l>\n<l>sa jagāhe mahadvyoma vimalaṃ svamivāśayam // KAvk_24.152 //</l>\n</lg>\n\n<lg>\n<l>prayayau taralāvartinartitoṣṇīṣapallavaḥ /</l>\n<l>saṃsarpipavanollasaiḥ śokocchvāsa iva śriyaḥ // KAvk_24.153 //</l>\n</lg>\n\n<lg>\n<l>tasyābharaṇaratnāṃśulekhābhiḥ śabalaṃ nabhaḥ /</l>\n<l>jagrāha sūtrapatrālīvicitramjiva cīvaram // KAvk_24.154 //</l>\n</lg>\n\n<lg>\n<l>kīrṇāśrubindukalitā vilolanayanotpalāḥ /</l>\n<l>vrajantaṃ dadṛśurdṛśyāstamantaḥpuradevatāḥ // KAvk_24.155 //</l>\n</lg>\n\n<lg>\n<l>saṃsāramiva vistīrṇaṃ puraṃ sanṛpabāndhavam /</l>\n<l>dūrāt pradakṣiṇīkṛtya kṣamyatāmityabhāṣata // KAvk_24.156 //</l>\n</lg>\n\n<lg>\n<l>kṣapāyāṃ kṣaṇaśeṣāyām jane nidrābhimudrite /</l>\n<l>taṃ dadarśa mahānnāma prabuddho rājabāndhavaḥ // KAvk_24.157 //</l>\n</lg>\n\n<lg>\n<l>divi dṛṣṭvā vrajantaṃ taṃ śaśāṅkaśaṅkayā hṛtaḥ /</l>\n<l>ūce ciraṃ vicāryoccairbāṣyāzncitavilocanah // KAvk_24.158 //</l>\n</lg>\n\n<lg>\n<l>citrametad viraktavtaṃ bandhujīvopamasya te /</l>\n<l>kumāra rucirākāra na yuktaṃ yuktakāraṇam // KAvk_24.159 //</l>\n</lg>\n\n<lg>\n<l>vaṃśotkarṣaviśeṣārthū nibaddhāśaḥ pitā tvayi /</l>\n<l>kasmānnirāśa kriyate sarvāśābharaṇa tvayā // KAvk_24.160 //</l>\n</lg>\n\n<lg>\n<l>iti śākyasya mahataḥ śrutvā vākyaṃ nṛpātmajaḥ /</l>\n<l>tamūce bāndhavaprītirbandho vandhanaśṛṅkhalā // KAvk_24.161 //</l>\n</lg>\n\n<lg>\n<l>ayaṃ kāyaḥ kṣayaṃ yāti mithyāgṛhasukhapriyaḥ /</l>\n<l>viṣayograviṣrtānāmamṛtāyatanaṃ vanam // KAvk_24.162 //</l>\n</lg>\n\n<lg>\n<l>hastākṛṣṭastriphaṇiphaṇabhṛnmastakanyastamṛtyu</l>\n<l>kaṇṭhābaddhitkaṭaviṣalatāpallavālolamālaḥ /</l>\n<l>dīptāṅgāraprkaragahanaṃ gāhate durgamārgaṃ</l>\n<l>saṃsāre 'smin viṣayanicaye sapramodaḥ pramādī // KAvk_24.163 //</l>\n</lg>\n\n<lg>\n<l>ityudīrya vrajan vyomnā vilaṅghya nagaraṃ kṣaṇāt /</l>\n<l>bahirbhūtalamabhyetya sa yayau vājinā javāt // KAvk_24.164 //</l>\n</lg>\n\n<lg>\n<l>mahatā śākyamukhyena bodhitasyātha bhūpateḥ /</l>\n<l>antaḥpure ca kāntānāmudbhūtaḥ karuṇaḥ svaraḥ // KAvk_24.165 //</l>\n</lg>\n\n<lg>\n<l>atha brahmendradhanadapramukhastridaśairvṛtaḥ /</l>\n<l>rājasūnurvanaṃ prāpa gatvā dvādaśayojanam // KAvk_24.166 //</l>\n</lg>\n\n<lg>\n<l>avaruhyātha turagātg vimucyābharaṇāni saḥ /</l>\n<l>uvāca sūcitānandaśchandakaṃ vadanatviṣā // KAvk_24.167 //</l>\n</lg>\n\n<lg>\n<l>gṛhītvābahraṇāni tvaṃ hayaṃ ca vraja mandiram /</l>\n<l>medānīmasti me kṛtyametairmāyānibandhanaiḥ // KAvk_24.168 //</l>\n</lg>\n\n<lg>\n<l>vane 'sminnahamekākī śamasaṃtoṣabāndhavaḥ /</l>\n<l>ekaḥ saṃjāyate jantureka eva vipadyate // KAvk_24.169 //</l>\n</lg>\n\n<lg>\n<l>viṣamaviṣayayogaṃ bhogamutsṛjya re kaḥ sarasarati viśeṣakleśaśoṣapravṛttaḥ /</l>\n<l>paribhavabhuvane 'sminneṣa naḥ saṃniveśaḥ śamitamadanakāntiḥ śāntimeva śrayāmi // KAvk_24.170 //</l>\n</lg>\n\n<lg>\n<l>ityuktvābharaṇānyasya dīptānyaṅke mumoca saḥ /</l>\n<l>tyaktaśokānvitānīva muktāpakkaṇasaṃcaye // KAvk_24.171 //</l>\n</lg>\n\n<lg>\n<l>cūḍāṃ niskṛṣya khaṅgena sa cikṣepa nabhaḥsthale /</l>\n<l>śakraśca tam samādāya nināya divamādarāt // KAvk_24.172 //</l>\n</lg>\n\n<lg>\n<l>keśaḥ kleśa ivotkṛtto yatra tena mahātmanā /</l>\n<l>keśapratigrahaṃ caityaṃ sadbhistatra niveśitam // KAvk_24.173 //</l>\n</lg>\n\n<lg>\n<l>chandako 'pyaśvamādāyaṃ prayātaḥ saptabhirdinaiḥ /</l>\n<l>śanaiḥ prāpa puropāntaṃ śokārtaḥ samacintayat // KAvk_24.174 //</l>\n</lg>\n\n<lg>\n<l>śūnyaṃ turagamādāya parityajya nṛpātmajam /</l>\n<l>draṣṭuṃ śaknomi nṛpatiṃ kathaṃ putrapralāpinam // KAvk_24.175 //</l>\n</lg>\n\n<lg>\n<l>vicintyeti hayaṃ tyaktvā sa tatraiva vyalambata /</l>\n<l>śūnyāsanaḥ paraṃ vājī mūrtaḥ śoka ivāviśat // KAvk_24.176 //</l>\n</lg>\n\n<lg>\n<l>taṃ dṛṣṭvāntaḥ purajanaḥ sāmātyaśca mahīpatiḥ /</l>\n<l>pratipralāpamukharāścakrire nikhilā diśaḥ // KAvk_24.177 //</l>\n</lg>\n\n<lg>\n<l>udbhūtārtasvaraiḥ kaṇṭhaiḥ sotkaṇṭhaiḥ sa viṣādavān /</l>\n<l>sarvairgṛhītakīrṇāśrurvājī jīvitamatyajat // KAvk_24.178 //</l>\n</lg>\n\n<lg>\n<l>sa bodhisattvasaṃsparśapuṇyaprāptipavitritaḥ /</l>\n<l>jagrāha brāhmaṇakule janma saṃsāramuktaye // KAvk_24.179 //</l>\n</lg>\n\n<lg>\n<l>śakradattaṃ kumārastu yatra kāṣāyamagrahīt /</l>\n<l>kāṣāyagrahaṇam tatra caityaṃ cakre mahājanaḥ // KAvk_24.180 //</l>\n</lg>\n\n<lg>\n<l>vibhavamabhavavṛttyai janma janmapramuktyai</l>\n<l>vijanamapi janānāṃ mohagartānnivṛttyai /</l>\n<l>iti sa kuśalakāmaḥ kāmamutsṛjya bheje</l>\n<l>guṇakṛtajanarāgaḥ ślāghyatāṃ tyaktarāgaḥ // KAvk_24.181 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāmabhiniṣkramaṇāvadānaṃ caturviśaḥ pallavaḥ //</p>\n\n<p>25. māravidrāvaṇāvadānam /</p>\n\n<lg>\n<l>jayanti te janmabhayapramuktā bhavaprabhāvābhibhavābhiyuktāḥ /</l>\n<l>yaiḥ sundarīlocanacakravartī māraḥ kṛtaḥ śāsanadeśavartī // KAvk_25.1 //</l>\n</lg>\n\n<lg>\n<l>tatastapovane cāsmin bodhisattve tapojuṣi /</l>\n<l>tadupasthāpakāḥ pañca vārāṇasyāṃ pravavrajuḥ // KAvk_25.2 //</l>\n</lg>\n\n<lg>\n<l>spṛhaṇīyo munīndrāṇāmatha śākyamuniḥ śanaiḥ /</l>\n<l>svayaṃ senāyanīgrāmaṃ janacārikayā yayau // KAvk_25.3 //</l>\n</lg>\n\n<lg>\n<l>tatra senābhidhānasya kanye gṛhapateḥ sute /</l>\n<l>nandā nandabalākhyā ca cāruvṛtte babhūvatuḥ // KAvk_25.4 //</l>\n</lg>\n\n<lg>\n<l>śuddhodanasya bhūbhartuste śrutvā viśrutaṃ sutam /</l>\n<l>cakrāte tadvivāhārthaṃ vrataṃ dvādaśavārṣikam // KAvk_25.5 //</l>\n</lg>\n\n<lg>\n<l>āmodinīnāṃ hṛdaye sadā sūtravadāsthitaḥ /</l>\n<l>mālānāmiva bālānāmabhilāṣaḥ svabhāvajaḥ // KAvk_25.6 //</l>\n</lg>\n\n<lg>\n<l>dhenūnāṃ pītadugdhānāṃ dugdhaṃ tābhyāṃ punaḥ punaḥ /</l>\n<l>gṛhīṭvā sphaṭikasthālyā vratānte pāyasaṃ śubham // KAvk_25.7 //</l>\n</lg>\n\n<lg>\n<l>vidhivatpāyase siddhe viprarūpaḥ sureśvaraḥ /</l>\n<l>taṃ samabhyāyayau deśaṃ devaśca kamalāsanaḥ // KAvk_25.8 //</l>\n</lg>\n\n<lg>\n<l>harṣādatithibhāge 'tha kanyakābhyām samuddhṛte /</l>\n<l>śakro 'vadatsarvaguṇodayāyāgre pradīyatām // KAvk_25.9 //</l>\n</lg>\n\n<lg>\n<l>matto 'yamadhikastāvadbrahmaṇaḥ prathamo 'pi ca /</l>\n<l>ityukte surarājena provāca caturānanaḥ // KAvk_25.10 //</l>\n</lg>\n\n<lg>\n<l>matto 'dhiko deva āste śuddhāvāsanikāyikaḥ /</l>\n<l>ityukte brahmaṇā te 'pi jagadurgaganasthitāḥ // KAvk_25.11 //</l>\n</lg>\n\n<lg>\n<l>sarvaprativiśiṣṭo 'sau bodhisattvastapaḥkṛśaḥ /</l>\n<l>nadyāṃ nirājanākhyāyāṃ vigāhya salile sthitaḥ // KAvk_25.12 //</l>\n</lg>\n\n<lg>\n<l>etadākarṇya kanyābhyāmāhūya maṇibhājane /</l>\n<l>avatīryārpitaṃ bhaktyā tadasmai madhupāyasam // KAvk_25.13 //</l>\n</lg>\n\n<lg>\n<l>bodhisattvastadādāya ratnapātrīṃ dadau tayoḥ /</l>\n<l>datteyaṃ na punargrāhyetyuktvā jagṛhaturna te // KAvk_25.14 //</l>\n</lg>\n\n<lg>\n<l>sā tena nadyāṃ nikṣiptā nāgairnītā prabhāvatī /</l>\n<l>vikṣobhyāpyāhṛtā tebhyastārkṣyarūpeṇa vajriṇā // KAvk_25.15 //</l>\n</lg>\n\n<lg>\n<l>prasādī bodhisattvo 'tha kanyāyugalamabhyadhāt /</l>\n<l>dānasya praṇidhānena bhavatyoḥ kiṃ samīhitam // KAvk_25.16 //</l>\n</lg>\n\n<lg>\n<l>te tamūcaturānandanidhiḥ śuddhodanātmajaḥ /</l>\n<l>sarvārthasiddho 'bhimataḥ kumāraḥ patirāvayoḥ // KAvk_25.17 //</l>\n</lg>\n\n<lg>\n<l>udyamaṃ māralīlāyāḥ sarasaṃ tadvacastayoḥ /</l>\n<l>na lilimpa manastasya pādmaṃ dalamivodake // KAvk_25.18 //</l>\n</lg>\n\n<lg>\n<l>sa jagāda kumāro 'sau na kiṃ pravrajitaḥ śrutaḥ /</l>\n<l>na tasya lolanayanāḥ priyāh śriya iva striyaḥ // KAvk_25.19 //</l>\n</lg>\n\n<lg>\n<l>ityanīpsitamākarṇya dīrghaṃ niśvasya kanyake /</l>\n<l>ūcaturdānadharmo 'yaṃ siddhau tasyaiva jāyatām // KAvk_25.20 //</l>\n</lg>\n\n<lg>\n<l>adṛṣṭasnehasaṃśliṣṭaḥ praviṣṭo 'ntaḥ parāṅbhukhaḥ /</l>\n<l>na nāma sucirābhyastaḥ pakṣapāto nivartate // KAvk_25.21 //</l>\n</lg>\n\n<lg>\n<l>iti tadvacanaṃ śrutvā bodhisattvaḥ prasannadhīḥ /</l>\n<l>prayātaste samāmantrya viśrāntyai kānanāntaram // KAvk_25.22 //</l>\n</lg>\n\n<lg>\n<l>pāyasāmṛtabhāgena labdhadivyabalodayaḥ /</l>\n<l>pracchāyatarusucchāyamāruroha mahīdharam // KAvk_25.23 //</l>\n</lg>\n\n<lg>\n<l>paryaṅkabandhamādhāya tatra tasmin sukhaṃ sthite /</l>\n<l>ahaṃkāra ivātyuccaśirāh so 'drirvyagīryata // KAvk_25.24 //</l>\n</lg>\n\n<lg>\n<l>viśīrṇabhūdhare tasmin sa pradadhyau viṣaṇṇadhīḥ /</l>\n<l>sapakṣālāni karmāṇi mayā kāni kṛtānyaho // KAvk_25.25 //</l>\n</lg>\n\n<lg>\n<l>iti cintāśatocchvāsaṃ tamūcurvyomadevatāḥ /</l>\n<l>na tvayā vihitaṃ sādho karma kiṃcidasāṃpratam // KAvk_25.26 //</l>\n</lg>\n\n<lg>\n<l>acchinnottaptakuśalaṃ dhartuṃ na kṣamate kṣitiḥ /</l>\n<l>sa tvamuttaptakuśalaḥ proccaśailaśatāgdguruḥ // KAvk_25.27 //</l>\n</lg>\n\n<lg>\n<l>nirañjanīṃ samuttīrya saritaṃ vraja niścalam /</l>\n<l>siddhidaṃ bodhisattvānām deśaṃ vajrāasnābhidham // KAvk_25.28 //</l>\n</lg>\n\n<lg>\n<l>devatādiṣṭamārgeṇa prasthitasyāsya bhūtale /</l>\n<l>pādanyāsairabhūttasya hemapadmaparaṃparā // KAvk_25.29 //</l>\n</lg>\n\n<lg>\n<l>pṛthivī vrajatastasya prollasatsalilākulā /</l>\n<l>raṇantī kāṃsyapātrīva pronnanāma nanāma ca // KAvk_25.30 //</l>\n</lg>\n\n<lg>\n<l>tāni tāni nimittāni pravṛttāni dadarśa saḥ /</l>\n<l>yeṣāmanuttarajñānanidhānasādhanaṃ phalam // KAvk_25.31 //</l>\n</lg>\n\n<lg>\n<l>nirañjanāya bhuvane nāgo 'ndhaḥ kālikābhidhaḥ /</l>\n<l>buddhotpāditadṛrabhūmeḥ śabdamākarṇya niryayau // KAvk_25.32 //</l>\n</lg>\n\n<lg>\n<l>sarvalakṣaṇasaṃpannaṃ dīptajāmbūnadadyutim /</l>\n<l>sa bodhisattvamālokya provāca racitāznjaliḥ // KAvk_25.33 //</l>\n</lg>\n\n<lg>\n<l>nalinanayana kāntastvaṃ vane yauvane 'smin</l>\n<l>viharasi virahārtiṃ saṃpadāmarpayitvā /</l>\n<l>aśamaśamaviśeṣonmeṣasaṃtoṣahetur</l>\n<l>bhavasi bhavasamudre dehināṃ satyasetuḥ // KAvk_25.34 //</l>\n</lg>\n\n<lg>\n<l>athāmuñcantyete bhayataralatāmatra hariṇāḥ</l>\n<l>yathā līlācakraṃ viharati samīpe khagagaṇaḥ /</l>\n<l>sasattvāsattvānā kimapi hṛdayāśvāsasadanaṃ</l>\n<l>tathā manye bauddhaṃ vapuridamanāyāsasukhadam // KAvk_25.35 //</l>\n</lg>\n\n<lg>\n<l>karikalabhakah padmaprītyā karoti hareḥ karaṃ</l>\n<l>sukhayati śikhī snigdhālāpaṃ kalāpaśikhānilai /</l>\n<l>bhavati hariṇī lolāpāṅgā puraḥ praṇayonmukhī</l>\n<l>praśamasamayasyeyaṃ puṇyaprasādamayī sthitiḥ // KAvk_25.36 //</l>\n</lg>\n\n<lg>\n<l>adyaiva buddhatvamavāpya śuddhaṃ tvaṃ bodhimeṣyatya(?)khilāṃ trilokīm /</l>\n<l>sadyaḥprasādapramadāvadātāṃ kumudvatī pūrṇa ivāmṛtāṃśuḥ // KAvk_25.37 //</l>\n</lg>\n\n<lg>\n<l>anyonyaṃ dinanāthadīptamahasaḥ sadyastavālokanāl</l>\n<l>lokānāṃ kanalaprabodhakalayā divyaprakāśaspṛśām /</l>\n<l>niryātī hṝdayānnibaddhamadhupaśreṇiva saṃbandhana-</l>\n<l>trastāntarna punaḥ kariṣyati padaṃ mohāndakārāvaliḥ // KAvk_25.38 //</l>\n</lg>\n\n<lg>\n<l>iti bruvāṇāṃ vinayānnāgarājaḥ prasannadhīḥ /</l>\n<l>bodhisattvaṃ samābhāsya samuttīrya nadīṃ yayau // KAvk_25.39 //</l>\n</lg>\n\n<lg>\n<l>vajrāsanapadaṃ prāpya bodhimūlamanākulam /</l>\n<l>dakṣiṇāgraiḥ kuśaiścakre śaktadattaiḥ sa saṃstaram // KAvk_25.40 //</l>\n</lg>\n\n<lg>\n<l>tatropaviśya paryaṅkabaddho niścalaniścayaḥ /</l>\n<l>manthāvasānaviśrāntaḥ sa dugdhābdhirivābabhau // KAvk_25.41 //</l>\n</lg>\n\n<lg>\n<l>asādhāraḥ kṣamādhāraḥ sa dhīrasaralākṛtiḥ /</l>\n<l>ruruce kāñcanaruciḥ paro merurivācalaḥ // KAvk_25.42 //</l>\n</lg>\n\n<lg>\n<l>asāvakṣayaparyantaḥ paryaṅko 'yaṃ mama sthiraḥ /</l>\n<l>babandheti sa saṃkalpaṃ kṛtvā pratimukhīṃ smṛtim // KAvk_25.43 //</l>\n</lg>\n\n<lg>\n<l>atrāṇtare samabhyetya māraḥ saṃyamamatsaraḥ /</l>\n<l>lekhahārastatra tūrṇaṃ bodhisattvamabhāṣataḥ // KAvk_25.44 //</l>\n</lg>\n\n<lg>\n<l>akāmakāmatā keyaṃ loke bandhanadā matā /</l>\n<l>akālakalikākārā matiste kāsya kāmanā // KAvk_25.45 //</l>\n</lg>\n\n<lg>\n<l>gṛhītaṃ hataśaṅkena devadattena te puram /</l>\n<l>niruddhantaḥpuraśreṇīrbaddhaḥ śuddhodano nṛpaḥ // KAvk_25.46 //</l>\n</lg>\n\n<lg>\n<l>iti śrutvaiva vacanaṃ śokāmarṣaviṣojjhitaḥ /</l>\n<l>aśikṣitavikāreṇa cetasā sa vyacintayat // KAvk_25.47 //</l>\n</lg>\n\n<lg>\n<l>aho batāntarāyaṃ me māraḥ kartuṃ samudyataḥ /</l>\n<l>nartayatyeṣa durvṛttaḥ śisvaṇḍikrīḍayājagat // KAvk_25.48 //</l>\n</lg>\n\n<lg>\n<l>māra māra virāmaste daurjanyasya na jāyate /</l>\n<l>ekena hiṃsāyajñena prāpteyaṃ kamratā tvayā // KAvk_25.49 //</l>\n</lg>\n\n<lg>\n<l>yajñadāṇatapaḥślāghāṃ nātmanaḥ kartumutsahe /</l>\n<l>svaguṇodīraṇamlānaṃ puṇyapuṣpaṃ hi śīryati // KAvk_25.50 //</l>\n</lg>\n\n<lg>\n<l>iti nirbhatsitastena cittastenaḥ śarīriṇām /</l>\n<l>sāmarṣaḥ prayayau māraḥ samārambhād hatodyamaḥ // KAvk_25.51 //</l>\n</lg>\n\n<lg>\n<l>athādṛśyanta lalitā lālityāñcitalocanāḥ /</l>\n<l>bhramadbhṛṅgaraṅgiṇyaḥ kāntāścūtalatā iva // KAvk_25.52 //</l>\n</lg>\n\n<lg>\n<l>cārutaccaritātṛptāstisrastāḥ kāmakanyakāḥ /</l>\n<l>sarāgaṃ pādanalinīnyāsaiścakrustapovanam // KAvk_25.53 //</l>\n</lg>\n\n<lg>\n<l>vilocanena hariṇī kariṇī gativibhramaiḥ /</l>\n<l>tatra tābhirmukhāmbhojairnalinī malinīkṛtā // KAvk_25.54 //</l>\n</lg>\n\n<lg>\n<l>yauvanābharaṇairaṅgauranurāgāvilepanaiḥ /</l>\n<l>lāvaṇyavasanaistāsāṃ kāmo 'bhūdapyacetasām // KAvk_25.55 //</l>\n</lg>\n\n<lg>\n<l>vajrāsanasamādhānadhyānaniścalalocanam /</l>\n<l>taṃ vilokyābhavat tāsāṃ vismayadhyānadhāraṇā // KAvk_25.56 //</l>\n</lg>\n\n<lg>\n<l>tā bodhisattvasaṃkalpān madarāgamayaṃ vayaḥ /</l>\n<l>parityajyaiva sahasā salajjā bhejire jarām // KAvk_25.57 //</l>\n</lg>\n\n<lg>\n<l>pratīpagamanāttāsāmatha bhagnamanorathaḥ /</l>\n<l>manmathaḥ prathitārambhaḥ sainyasaṃbḥāramādade // KAvk_25.58 //</l>\n</lg>\n\n<lg>\n<l>sarvapraharaṇairvyāptaṃ nānāprāṇimukhairbhayaiḥ /</l>\n<l>ṣaṭtriṃśatkoṭīvipulaṃ balaṃ tasya samudyayau // KAvk_25.59 //</l>\n</lg>\n\n<lg>\n<l>svayamākarṇaniṣkṛṣṭakopakrūraśarāsanaḥ /</l>\n<l>māraḥ sphāravikāreṇa bodhisattvaṃ samādravat // KAvk_25.60 //</l>\n</lg>\n\n<lg>\n<l>śastravṛṣṭistadutsṛṣṭā saha pāṃśuviṣāśmabhiḥ /</l>\n<l>prayayau bodhisattvasya mandārāmbujatulyatām // KAvk_25.61 //</l>\n</lg>\n\n<lg>\n<l>punarmārabalotsṛṣṭā śastravṛṣṭirghṛtakṣame /</l>\n<l>cakrire devatāstasya vajrapratisamāśrayam // KAvk_25.62 //</l>\n</lg>\n\n<lg>\n<l>smaro 'pi naṣṭasaṃkalpaḥ samādheḥ śrotrakaṇṭakam /</l>\n<l>ghaṇṭāpaṭuraṭatpatraṃ nirmame sphaṭīkadrumam // KAvk_25.63 //</l>\n</lg>\n\n<lg>\n<l>taṃ tāramukharaṃ vṛkṣaṃ māraṃ ca sabalāyudham /</l>\n<l>cakravāṭe samutkṣipya cikṣipurvyomadevatāḥ // KAvk_25.64 //</l>\n</lg>\n\n<lg>\n<l>bhagavānatha saṃprāptaprasannajñānanirmalaḥ /</l>\n<l>sarvavitsarvagaḥ saravjātismṛtiparo 'bhavat // KAvk_25.65 //</l>\n</lg>\n\n<lg>\n<l>sa tatrānuttarajñānasamyaksaṃbodhimāpitaḥ /</l>\n<l>dadarśa sarvabhutāṇi gatiṃ karmorminirmitām // KAvk_25.66 //</l>\n</lg>\n\n<lg>\n<l>atha śākyapure māraḥ pravādamasṛjaddivaḥ /</l>\n<l>bodhisattvaḥ prayāto 'staṃ tapaḥkleśavaśāditi // KAvk_25.67 //</l>\n</lg>\n\n<lg>\n<l>tatra śuddhodano rājā putrasnehaviṣāturaḥ /</l>\n<l>nipapāta tamākarṇya vajrāhata iva kṣitau // KAvk_25.68 //</l>\n</lg>\n\n<lg>\n<l>antaḥpure sahanṛpe prāṇatyāgakṛtakṣaṇe /</l>\n<l>suvṛttapakṣapātinyastamūcurvyomadevatāḥ // KAvk_25.69 //</l>\n</lg>\n\n<lg>\n<l>putrastavāmṛtaṃ pītvā samyaksaṃbuddhatām gataḥ /</l>\n<l>tenāvalokitasyāpi nāste bhṛtyubhayaṃ kutaḥ // KAvk_25.70 //</l>\n</lg>\n\n<lg>\n<l>iti sāntaḥpurāmātyaḥ śrutvā narapatirvacaḥ /</l>\n<l>abhūtpratyāgataprāṇaḥ sudhāsikta iva kṣaṇāt // KAvk_25.71 //</l>\n</lg>\n\n<lg>\n<l>tasmin mahotsavānande bodhisattvavadhūḥ sutam /</l>\n<l>kāntaṃ yaśodhaāsūta rāhugraste niśākare // KAvk_25.72 //</l>\n</lg>\n\n<lg>\n<l>rāhulākhyaḥ sa bālo 'pi nṛpaterjanmaśaṅkinaḥ /</l>\n<l>jananyā saśilaḥ śuddhyai nikṣipto 'mbhasi pupluve // KAvk_25.73 //</l>\n</lg>\n\n<lg>\n<l>bhagavānapi saptāhaṃ sthito niścalavigrahaḥ /</l>\n<l>vajraparyaṅkabandhena devānām vismayaṃ vyadhāt // KAvk_25.74 //</l>\n</lg>\n\n<lg>\n<l>sa brahmakāyikākhyābhyām devatābhyāṃ virodhitaḥ /</l>\n<l>avadatparamānandasudhāsaṃdohasundaraḥ // KAvk_25.75 //</l>\n</lg>\n\n<lg>\n<l>aho tava mayā jñātā pūrvameṣā sukhasthitiḥ /</l>\n<l>yayā surāsuraiśvaryasukhaṃ duḥkhagaṇāyate // KAvk_25.76 //</l>\n</lg>\n\n<lg>\n<l>lāvaṇyāmbhaḥplāvitāṅgāstaruṇyaḥ pīyūṣārdraḥ svargasaṃbhogavargaḥ /</l>\n<l>asyāśeṣatyāgahelāsukhasya spardhābandhe pāṃśuniḥsāra eva // KAvk_25.77 //</l>\n</lg>\n\n<lg>\n<l>saṃtapto 'haṃ viṣayaviṣamakleśasaṃsārapānthaḥ</l>\n<l>klāntaḥ śāntyāśritimupagataścandanacchāyayeva /</l>\n<l>saṃjāteyaṃ sakalakaraṇavyāpinī nirvṛtime</l>\n<l>viśrāntānām śamahimavane kiṃ sukhasyopamānam // KAvk_25.78 //</l>\n</lg>\n\n<lg>\n<l>asminnavasare puṇyaparipākeṇa tadvanam /</l>\n<l>vaṇijau pṛthusārthena prāptau trapusabhallikau // KAvk_25.79 //</l>\n</lg>\n\n<lg>\n<l>devatāpretitau bhaktyā bhagavantamupetya tau /</l>\n<l>praṇatau piṇḍapāto 'yaṃ gṛhyatāmityabhāṣatām // KAvk_25.80 //</l>\n</lg>\n\n<lg>\n<l>dayāvidheyaḥ sarvajñastadākarṇya vyacintayat /</l>\n<l>pūrvaiḥ pātre gṛhīto 'yaṃ na pāṇī pātravarjite // KAvk_25.81 //</l>\n</lg>\n\n<lg>\n<l>iti cintayatastasya mahārājābhidhāḥ surāḥ /</l>\n<l>datvā sphaṭikapātrāṇi catvāri tridivaṃ yayuḥ // KAvk_25.82 //</l>\n</lg>\n\n<lg>\n<l>kṛtvātha bhagavān pātre piṇḍapātapratigraham /</l>\n<l>anugrahaṃ tayoścakre śaraṇyatrayaśāsanāt // KAvk_25.83 //</l>\n</lg>\n\n<lg>\n<l>vitatasukṛtasākṣī puṇyanikṣepadakṣaḥ kṣayitavipadaśeṣaḥ prārthanākalpavṛkṣaḥ /</l>\n<l>bhavati kuśalamūlaiḥ kasyacidbhāgyabhājaḥ śubhapariṇatidīkṣādakṣiṇaḥ sādhusaṅgaḥ // KAvk_25.84 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ māracidrāvaṇāvadānam nāma pañcaviṃśaḥ pallavaḥ //</p>\n\n<p>26. śākyotpattiḥ /</p>\n\n<lg>\n<l>vaṃśaḥ sa ko 'pi vipulaḥ kuśalānubandhī yaścāruvṛttamucitaṃ guṇasaṃgrahasya /</l>\n<l>ratnaṃ viśuddharucisūcitasatprakāśaṃ muktāmayaṃ jagadalaṃkaraṇaṃ prasūte // KAvk_26.1 //</l>\n</lg>\n\n<lg>\n<l>nyagrodhārāmanirataṃ purā kapulavāstuni /</l>\n<l>śākyāḥ svavaṃśaṃ papracchurbhagavantaṃ tathāgatam // KAvk_26.2 //</l>\n</lg>\n\n<lg>\n<l>taiḥ pṛṣṭaḥ svakulotpattiṃ sa maudgalyāyanaṃ puraḥ /</l>\n<l>vaktuṃ nyayuṅkta kṛtvāsya vimalajñānadarśanam // KAvk_26.3 //</l>\n</lg>\n\n<lg>\n<l>sa vilokya yathātattvamatītaṃ jñānacakṣuṣā /</l>\n<l>tānavocata saṃsmṛtya śrūyatāṃ śākyasaṃbhavaḥ // KAvk_26.4 //</l>\n</lg>\n\n<lg>\n<l>aśeṣe 'smin jalamaye jagatyekārṇave purā /</l>\n<l>sthite pavanasaṃsparśātpayaḥ paya ivābhavat // KAvk_26.5 //</l>\n</lg>\n\n<lg>\n<l>jale tasmin ghanatayā yāte kaṭhinatām śanaiḥ /</l>\n<l>abhūdvarṇarasasparśaśabdagandhamayī mahī // KAvk_26.6 //</l>\n</lg>\n\n<lg>\n<l>tasyāmābhāsvarā devāścyutāḥ karmaparikṣayāt /</l>\n<l>tattulyavarṇasaṃbhūtāḥ sattvāḥ sattvabalādhikāḥ // KAvk_26.7 //</l>\n</lg>\n\n<lg>\n<l>aṅgulyā rasamāsvādya tattṛṣṇātīvramohitāḥ /</l>\n<l>āhāradoṣātsaṃprāpourgururūkṣavivarṇatām // KAvk_26.8 //</l>\n</lg>\n\n<lg>\n<l>annaprasavinī teṣāṃ krameṇābhūdvasuṃdharā /</l>\n<l>tamobhiśca viluptānām kṣetrāga // KAvk_26.9 //</l>\n</lg>\n\n<lg>\n<l>tatasteṣāṃ kṣatatrāṇāt kṣatriyaḥ kṣitipālane /</l>\n<l>mahāsaṃmatanāmābhūjjanasya mahato mataḥ // KAvk_26.10 //</l>\n</lg>\n\n<lg>\n<l>tasyānvaye mahatyāsīnṛpaḥ śrīmānupoṣadhaḥ /</l>\n<l>amlānakīrtikusumaḥ pārijāta ivodadhau // KAvk_26.11 //</l>\n</lg>\n\n<lg>\n<l>cakravartī sutastasya māndhātābhūdayonijaḥ /</l>\n<l>jagatyekātapatrasya yasya vaṃśo mahānabhūt // KAvk_26.12 //</l>\n</lg>\n\n<lg>\n<l>vaṃśe sahasravaṃśasya kṛkistasyābhavannṛpaḥ /</l>\n<l>cittaprasādamakarod bhagavān yasya kāśyapaḥ // KAvk_26.13 //</l>\n</lg>\n\n<lg>\n<l>ikṣvākuranvaye tasya tasya cābhūd virūḍhakaḥ /</l>\n<l>prītyā kanīyasaḥ sūnorjyeṣṭhāstena vivāsitāḥ // KAvk_26.14 //</l>\n</lg>\n\n<lg>\n<l>ekībhūya tataḥ sarve svadeśavigataspṛhāḥ /</l>\n<l>kumārāḥ kapilākhyāsya maharṣerāśramaṃ yayuḥ // KAvk_26.15 //</l>\n</lg>\n\n<lg>\n<l>dhyānakālāṇtarāyāṇāṃ bālyāduccaiḥ pralāpinām /</l>\n<l>so 'nyatra nirmame teṣāṃ puraṃ kapulavāstviti // KAvk_26.16 //</l>\n</lg>\n\n<lg>\n<l>kālena putravātsalyādanutāpena bhūpatiḥ /</l>\n<l>ānīyantāṃ kumārāste sacivānityabhāṣata // KAvk_26.17 //</l>\n</lg>\n\n<lg>\n<l>tamūrcurmantriṇaḥ sarve rājan prāptapurottamāḥ /</l>\n<l>pratyānetumaśakyāste jātāpatyapṛthuśriyaḥ // KAvk_26.18 //</l>\n</lg>\n\n<lg>\n<l>iti teṣāṃ pitustatra śakyāśakyavicintane /</l>\n<l>babhūvuḥ śākyasaṃjñāste nṝpurasteṣu vaṃśakṛt // KAvk_26.19 //</l>\n</lg>\n\n<lg>\n<l>tadvaṃśeṣu pañcapañcasahasreṣu mahībhujām /</l>\n<l>atīteṣu kṣitipatiḥ śrīmān daśaratho 'bahvat // KAvk_26.20 //</l>\n</lg>\n\n<lg>\n<l>tasyānvaye siṃhahanurbabhūva pṛthivīpatiḥ /</l>\n<l>na raṇe siṃhamiva yaṃ sehire rājakuñjarāḥ // KAvk_26.21 //</l>\n</lg>\n\n<lg>\n<l>jyeṣṭhaḥ śuddhodanastasya sutaḥ śuklodanaḥ paraḥ /</l>\n<l>droṇodanastadanujaḥ kanīyānamṛtodanaḥ // KAvk_26.22 //</l>\n</lg>\n\n<lg>\n<l>kanyāścatasraḥ śuddhākhyā śuklā droṇāmṛtā tathā /</l>\n<l>śuddhodanasya bhagavān sūnurnandastathāparaḥ // KAvk_26.23 //</l>\n</lg>\n\n<lg>\n<l>śuklodanasya tanayau dvau tiṣyākhyo 'tha bhadrikaḥ /</l>\n<l>droṇodanasya dvau putrāvaniruddho mahāṃstathā // KAvk_26.24 //</l>\n</lg>\n\n<lg>\n<l>ānandadevadattākhyāvamṛtodanasaṃbahvau /</l>\n<l>śuddhāsutaḥ supraśuddhaḥ śuklāsūnuśva mālikaḥ // KAvk_26.25 //</l>\n</lg>\n\n<lg>\n<l>droṇāputraśca bhadrāṇirvaiśālyakhyo 'mṛtāsutaḥ /</l>\n<l>rāhulo bhagavatsūnuryasmin vaṃśaḥ pratiṣṭhitaḥ // KAvk_26.26 //</l>\n</lg>\n\n<lg>\n<l>ityujjvalajñānamayena tena vaṃśaṃ yathāvatkathitaṃ niśamya /</l>\n<l>śākyā babhūvarbhagavatprabhāvaiḥ</l>\n<l>saṃbhāvitotkarṣaviśeṣaśuddhāḥ // KAvk_26.27 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ śākyotpattīrnāma ṣaḍviṃśaḥ pallavaḥ //</p>\n\n<lg>\n<l>27. śroṇākoṭīviṃśāvadānam /</l>\n<l>sa ko 'pi sattvasya vivekabandhoḥ puṇyopasannasya mahān prabhāvaḥ /</l>\n<l>nāpaiti yaḥ kāyaśateṣu puṃsaḥ kastūrikāmoda ivāṃśukasya // KAvk_27.1 //</l>\n</lg>\n\n<lg>\n<l>jine sarvajagajjantusaṃtāpakaruṇāhrade /</l>\n<l>pure rājagṛhe veṇuvanāntaravihāriṇi // KAvk_27.2 //</l>\n</lg>\n\n<lg>\n<l>śrīmānabhūdbhūmipatiścampāyāṃ potalābhidhaḥ /</l>\n<l>jahāra dhanadarpāndhyaṃ dhanena dhanadasya yaḥ // KAvk_27.3 //</l>\n</lg>\n\n<lg>\n<l>ajāyata sutastasya manorathaśatānvitaḥ /</l>\n<l>dhanānāmīpsitāvāptya sukhasakhyo vibhūtayaḥ // KAvk_27.4 //</l>\n</lg>\n\n<lg>\n<l>śravaṇarkṣeṇa jātasya sa sūnostasya janmani /</l>\n<l>prītyā dadau daridrasya koṭīnāṃ viṃśatiṃ tadā // KAvk_27.5 //</l>\n</lg>\n\n<lg>\n<l>sa śroṇakoṭiviṃśākhyaḥ śiśuḥ khyātastadābhavat /</l>\n<l>vibhavaḥ sukṛtenaiva yena vaṃśo vibhūṣitaḥ // KAvk_27.6 //</l>\n</lg>\n\n<lg>\n<l>prāptavidyaḥ sa sarvārthaiḥ saha vṛddhimupāgataḥ /</l>\n<l>cakāra sukhaviśrāntiṃ vyavahāradharaḥ pituḥ // KAvk_27.7 //</l>\n</lg>\n\n<lg>\n<l>sa kadācitprabhāpuñjamiav sūryasya maṇḍalāt /</l>\n<l>avatīrṇaṃ puraprātaṃ maudgalyāyanamabravīt // KAvk_27.8 //</l>\n</lg>\n\n<lg>\n<l>ko bhavānarkasaṃkāśaḥ prakāśitadigantaraḥ /</l>\n<l>tridaśeśaḥ śaśāṅko vā devo vā draviṇeśvaraḥ // KAvk_27.9 //</l>\n</lg>\n\n<lg>\n<l>sa taṃ babhāṣe na suraḥ śiṣyo bhagavatastvaham /</l>\n<l>buddhasya vibudhādhīśavandyamānaguṇaśriyaḥ // KAvk_27.10 //</l>\n</lg>\n\n<lg>\n<l>svacchaṃ tasya prayacchantaṃ piṇḍapātaṃ mahāmuneḥ /</l>\n<l>sattvaśuddhodayāvāptaṃ bhogyaṃ bhagavataḥ priyam // KAvk_27.11 //</l>\n</lg>\n\n<lg>\n<l>iti śroṇasya bhagavannāmnā śravaṇagāminā /</l>\n<l>ravibhakrasya jātyāpi romāñcaḥ samajāyataḥ // KAvk_27.12 //</l>\n</lg>\n\n<lg>\n<l>prāgjanmavāsanāyuktaḥ svabhāvo yasya yaḥ sthitaḥ /</l>\n<l>sa tasyodīraṇenāpi sphuṭa eva vibhāvyate // KAvk_27.13 //</l>\n</lg>\n\n<lg>\n<l>sa tasmai viṃśatisthālībhāgaṃ nākajanocitam /</l>\n<l>prahiṇodbhaktisaṃsaktaśraddhāyuktena cetasā // KAvk_27.14 //</l>\n</lg>\n\n<lg>\n<l>tatastaṃ preṣitaṃ tena bhagavān bhaktisaṃsadā /</l>\n<l>anugrahāgrahavyagraḥ samagraṃ svayamagrahīt // KAvk_27.15 //</l>\n</lg>\n\n<lg>\n<l>asminnavasare bhaktyā sthālībhāgaṃ nṛpocitam /</l>\n<l>samādāya svayaṃ rājā bimbisāraḥ samāyayau // KAvk_27.16 //</l>\n</lg>\n\n<lg>\n<l>śroṇaprahītabhogānāmāmodaṃ tatra pārthivaḥ /</l>\n<l>āghrāya śakraprahitaṃ sarvaṃ divyamamanyata // KAvk_27.17 //</l>\n</lg>\n\n<lg>\n<l>pātraśeṣaṃ bhagavatā dattamāsvādya bhūpatiḥ /</l>\n<l>śroṇena preṣitaṃ śrutvā tadanu vismayaṃ yayau // KAvk_27.18 //</l>\n</lg>\n\n<lg>\n<l>bhagavantaṃ praṇamyātha rājadhānīṃ nareśvaraḥ /</l>\n<l>praviśyācintayatsphītāṃ divyāṃ śroṇasya saṃpadam // KAvk_27.19 //</l>\n</lg>\n\n<lg>\n<l>gacchāmi taṃ svayaṃ gatvā draṣṭavyo 'sau amhāyaśāḥ /</l>\n<l>iti niścitya sacivaiḥ sa yātrārambhamādiśat // KAvk_27.20 //</l>\n</lg>\n\n<lg>\n<l>potalaḥ kṣitipaṃ jñātvā svayamāgamanodyatam /</l>\n<l>nītijñaṃ putramekāṇte śroṇakoṭimabhāṣata // KAvk_27.21 //</l>\n</lg>\n\n<lg>\n<l>putra tvām draṣṭumāyāti varṇāśramagururnṛpaḥ /</l>\n<l>ityeṣa bhṛśamutkarṣaḥ sadoṣaḥ pratibhāti me // KAvk_27.22 //</l>\n</lg>\n\n<lg>\n<l>kṣitīśā lakṣatāṃ yātaṃpakṣapātodyatā iva /</l>\n<l>avilambitamāghnanti śarā iva guṇacyutāḥ // KAvk_27.23 //</l>\n</lg>\n\n<lg>\n<l>bhṛtyānāmapi vidveṣyo bhavatyatiśayonnatiḥ /</l>\n<l>abhimānaikasārāṇāṃ kiṃ punaḥ pṛthivībhūjām // KAvk_27.24 //</l>\n</lg>\n\n<lg>\n<l>rūpe vayasi saubhāgye prabhāve vibhave śrute /</l>\n<l>svasutasyāpi saṃgharṣānnotkarṣaṃ sahate janaḥ // KAvk_27.25 //</l>\n</lg>\n\n<lg>\n<l>jane dveṣamaye putra guṇamācchādya jīvyate /</l>\n<l>ācchāditaguṇaḥ padmaḥ priyastīkṣṇarucerapi // KAvk_27.26 //</l>\n</lg>\n\n<lg>\n<l>uddhataḥ kasya na dveṣyaḥ praṇataḥ kasya na priyaḥ /</l>\n<l>drumaṃ pātayati stabdhaṃ namtraṃ rakṣati mārutaḥ // KAvk_27.27 //</l>\n</lg>\n\n<lg>\n<l>sa cābhigamyo bhūpālastvāṃ yadi svayameṣyati /</l>\n<l>tadeṣaṃ darpamohaste śreyase na bahviṣyati // KAvk_27.28 //</l>\n</lg>\n\n<lg>\n<l>tasmāditaḥ svayaṃ gatvā praṇamyaṃ praṇama prabhum /</l>\n<l>nakṣatrarāśisadṛśaṃ datvā hāramupāyanam // KAvk_27.29 //</l>\n</lg>\n\n<lg>\n<l>pituḥ śrutveti vacanaṃ śroṇakoṭirhahīpatim /</l>\n<l>prayayau nāvamāruhya draṣṭuṃ ratnavibhūṣitaḥ // KAvk_27.30 //</l>\n</lg>\n\n<lg>\n<l>sa rājadhānīmāsādya prāpya dṛṣṭvā ca bhūpatim /</l>\n<l>dadau hāraṃ parṇamyāsmai harṣahāsamiva śriyaḥ // KAvk_27.31 //</l>\n</lg>\n\n<lg>\n<l>taṃ dṛṣṭvā svayamāyātaṃ nṛpatiḥ snigdhayā dṛśā /</l>\n<l>hemaromāṅkacaraṇaṃ vismayādityabhāṣata // KAvk_27.32 //</l>\n</lg>\n\n<lg>\n<l>aho puṇyamaheśākhyaḥ ko 'pi tvaṃ sattvabāmdhavaḥ /</l>\n<l>yasya saṃdarśanenaiva manovṛttiḥ prasīdati // KAvk_27.33 //</l>\n</lg>\n\n<lg>\n<l>guṇebhyaḥ paramaiśvaryamaiśvaryātsukhamuttamam /</l>\n<l>sukhebhyaḥ paramārogyamārogyātsādhusaṃgamaḥ // KAvk_27.34 //</l>\n</lg>\n\n<lg>\n<l>api dṛṣṭastvayā sādho bhagavān veṇukānane /</l>\n<l>tatpādapadmayugalaṃ draṣṭumarhasi me mataḥ // KAvk_27.35 //</l>\n</lg>\n\n<lg>\n<l>ityukte kṣitināthena saujanyātpakṣapātinā /</l>\n<l>taṃ śroṇakoṭīviṃśo 'pi praṇayātpratyabhāṣata // KAvk_27.36 //</l>\n</lg>\n\n<lg>\n<l>asmādatulyakalyāṇātprasādāddevadeva te /</l>\n<l>adhunā yogyatāyātā bhagavaddarśane mama // KAvk_27.37 //</l>\n</lg>\n\n<lg>\n<l>ityukte tena sahitaḥ pratasthau sthitikovidaḥ /</l>\n<l>bhaktyā tathāgataṃ draṣṭuṃ padbhyāmeva mahīpatiḥ // KAvk_27.38 //</l>\n</lg>\n\n<lg>\n<l>aspṛṣṭapādasya bhuvā śruṇasyājanmavāsarāt /</l>\n<l>mahārhavastraiḥ prasthāne bhṛtyairācchāditā mahī // KAvk_27.39 //</l>\n</lg>\n\n<lg>\n<l>bhagavadbhaktivinayādgauravācca sa bhūpateḥ /</l>\n<l>vastrāṇyavārayadbhṛtyairavācca iva kṣitau // KAvk_27.40 //</l>\n</lg>\n\n<lg>\n<l>vāriteṣvatha vastreṣu divyavastrairvṛtā mahī /</l>\n<l>aprayatnopakaraṇāḥ saṃpadaḥ puṇyaśālinām // KAvk_27.41 //</l>\n</lg>\n\n<lg>\n<l>nivārya dinyavastrāṇi bhūmau tenārpite pade /</l>\n<l>vicacālācalā pṛthvī saśailavanasāgarā // KAvk_27.42 //</l>\n</lg>\n\n<lg>\n<l>tataḥ sa bhūmipatinā saha prāpya jināśramam /</l>\n<l>bhagavantaṃ vilokyāsya vidadhe pādavandanam // KAvk_27.43 //</l>\n</lg>\n\n<lg>\n<l>upaviṣṭasya tasyāgre hṛṣṭasyālokanāmṛtaiḥ /</l>\n<l>cakre śamavivekasya bhagavānabhiṣecanam // KAvk_27.44 //</l>\n</lg>\n\n<lg>\n<l>āśayānuśayaṃ dhātuṃ prakṛtiṃ ca vicārya saḥ /</l>\n<l>satyasaṃdarśanāyāsya vidaśe dharmadeśanām // KAvk_27.45 //</l>\n</lg>\n\n<lg>\n<l>satkāyadṛṣṭiśailo 'sya tayā viṃśatiśṛṅgavān /</l>\n<l>jñānavajreṇa nirbhinnaḥ srotaḥprāptipadaspṛśaḥ // KAvk_27.46 //</l>\n</lg>\n\n<lg>\n<l>pravrajyāyāṃ tatastasya jātāyāṃ sahasā svayam /</l>\n<l>bhagavantaṃ praṇamyātha vismitaḥ prayayau nṛpaḥ // KAvk_27.47 //</l>\n</lg>\n\n<lg>\n<l>tīvravrate 'pi śroṇasya kadācitsamajāyata /</l>\n<l>vāsanāśeṣasaṃskārādbandhabhogasukhasmṛtiḥ // KAvk_27.48 //</l>\n</lg>\n\n<lg>\n<l>sa tamāhūya bhagavān vilakṣaṃ prāha sasmitaḥ /</l>\n<l>ko 'yaṃ parivitarkaste pratisaṃlīnacetasaḥ // KAvk_27.49 //</l>\n</lg>\n\n<lg>\n<l>viśliṣṭātyantakṛṣṭā vā tantrī bahvati visvarā /</l>\n<l>samā mādhuryamāyāti tasmātsāmyaṃ samāśrayet // KAvk_27.50 //</l>\n</lg>\n\n<lg>\n<l>ityādeśādbhagavataḥ sarvasāmyamupāgataḥ /</l>\n<l>sa prāpa vimalajñānaṃ paścāttāpavivarjitaḥ // KAvk_27.51 //</l>\n</lg>\n\n<lg>\n<l>tasya tāmadbhutāṃ siddhiṃ vilokya pṛthuvismayāḥ /</l>\n<l>papracchurbhikṣavaḥ sarve bhagavantaṃsa cābhyadhāt // KAvk_27.52 //</l>\n</lg>\n\n<lg>\n<l>śroṇasya śrūyatām śreyaḥkarma janmāntarārhitam /</l>\n<l>na hyapuṇyānubhāvānāṃ bhavantyadbhutasaṃpadaḥ // KAvk_27.53 //</l>\n</lg>\n\n<lg>\n<l>vipaśvī bhagavān samyaksaṃbuddhaḥ sugataḥ purā /</l>\n<l>purīṃ bandhumatīṃ nāma janacārikayā yayau // KAvk_27.54 //</l>\n</lg>\n\n<lg>\n<l>tatra bhaktyā sukṛtibhirbhaktāyopanimantritaḥ /</l>\n<l>vāreṇa pratyahaṃ gehaṃ yayau teṣāṃ sahānugaḥ // KAvk_27.55 //</l>\n</lg>\n\n<lg>\n<l>tato daridraḥsaṃprāptavāro brāhmaṇadārakaḥ /</l>\n<l>indrasomābhidhaścakre yatnāt yadyogyabhojanam // KAvk_27.56 //</l>\n</lg>\n\n<lg>\n<l>sa prayatnena mahatā bhojyaṃ bhaktipavitritam /</l>\n<l>āchādya vastrairvasudhāṃ prahvastasmai nyavedayat // KAvk_27.57 //</l>\n</lg>\n\n<lg>\n<l>tadbhogapraṇidhānena jātaḥ so 'yaṃ mahādhanaḥ /</l>\n<l>sauvarṇaromacaraṇaḥ śroṇakoṭī suropamaḥ // KAvk_27.58 //</l>\n</lg>\n\n<lg>\n<l>na vastrarahitā bhūmiḥ spṛṣṭānena kadācana /</l>\n<l>kampastaccaraṇasparśādata evābhavadbhuvaḥ // KAvk_27.59 //</l>\n</lg>\n\n<lg>\n<l>iti sugatavacaḥ sudhāvadātaṃ daśanamayūkhamivonmiṣatsvabhāvam /</l>\n<l>praṇihitahṛdayaḥ paraṃ nipīya sthirakuśalāya babhūva bhikṣusaṃghaḥ // KAvk_27.60 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāṃ śroṇakoṭīviṃśāvadānaṃ saptaviṃśaḥ pallavaḥ //</p>\n\n<p>28. dhanapālāvadānam /</p>\n\n<lg>\n<l>daurjanyaduḥsahaviśālakhalāpakārairnaivāśaye vikṛtirasti mahāśayānām /</l>\n<l>vyālolvaṇakṣitibhṛdākulito 'pi sindhurnaivotsasarja hṛdayādamṛtasvabhāvam // KAvk_28.1 //</l>\n</lg>\n\n<lg>\n<l>pure purā rājagṛhe bahgavān veṇukānane /</l>\n<l>kalandakanivāsākhye vijahāra manohare // KAvk_28.2 //</l>\n</lg>\n\n<lg>\n<l>tatra vitrāsitānekaśatrinistriṃśabāndhavaḥ /</l>\n<l>ajātaśatrunāmābhūd bimbisārasuto nṛpaḥ // KAvk_28.3 //</l>\n</lg>\n\n<lg>\n<l>śākyavaṃśyaḥ suhṛttasya devadattābhidho 'bhavat /</l>\n<l>kṣudramantreṇa yasyāsīt sa vetāla ivotkaṭaḥ // KAvk_28.4 //</l>\n</lg>\n\n<lg>\n<l>sa kadācitsukhāsīnaṃ rahaḥ prāha mahīpatim /</l>\n<l>na rājan phalito 'dyāpi mamāpi tvatsamāśrayaḥ // KAvk_28.5 //</l>\n</lg>\n\n<lg>\n<l>nithopacārarahitaḥ sukhaniryantratantrayoḥ /</l>\n<l>mitho manorathatrāṇānmitraśabdaḥ pravartate // KAvk_28.6 //</l>\n</lg>\n\n<lg>\n<l>ya eṣa śākyaśramaṇaḥ sukhe veṇuvane sthitaḥ /</l>\n<l>taṃ hatvā prāptumicchāmi tatpadaṃ devavanditam // KAvk_28.7 //</l>\n</lg>\n\n<lg>\n<l>kṣīyate na yayā śatrurlabhyate na yayā yaśaḥ /</l>\n<l>vardhate na yayā mānaḥ kiṃ tayā mitrasaṃpadā // KAvk_28.8 //</l>\n</lg>\n\n<lg>\n<l>mahādhanābhidhānena tatpaureṇa nimantritaḥ /</l>\n<l>sa puraṃ prātarāgantā dāmbhikaḥ saha bhikṣubhiḥ // KAvk_28.9 //</l>\n</lg>\n\n<lg>\n<l>rājamārgaṃ praviśataḥ sa tasya vyālakuñjaraḥ /</l>\n<l>utsṛjyatāmabhimukhaḥ krodhāndho dhanapālakaḥ // KAvk_28.10 //</l>\n</lg>\n\n<lg>\n<l>ityukte devadattena nṛpatirmitravatsalaḥ /</l>\n<l>buddhaprabhāvaṃ saṃcintya nāha kiṃcidavāṅbhukhaḥ // KAvk_28.11 //</l>\n</lg>\n\n<lg>\n<l>devadatto 'pi nirgatya rājasauhārdadurmadaḥ /</l>\n<l>prāha hastimahāmātraṃ hāraṃ datvāsya toṣaṇam // KAvk_28.12 //</l>\n</lg>\n\n<lg>\n<l>śramaṇaḥ prātarāgantā puraṃ bhikṣuśatairvṛtaḥ /</l>\n<l>preraṇīyastvayā tasmai gaja ityāha bhūpatiḥ // KAvk_28.13 //</l>\n</lg>\n\n<lg>\n<l>devadattavacaḥ śrutvā tathetyuce dvipādhipaḥ /</l>\n<l>śreṇī hi meṣamūrkhāṇāmekayātānupātinī // KAvk_28.14 //</l>\n</lg>\n\n<lg>\n<l>jñātvāpi tamabhiprāyaṃ sarvajñaḥ pāpacetasām /</l>\n<l>prātaḥ samāyayau sārdhaṃ bhikṣūṇāṃ pañcabhi śataiḥ // KAvk_28.15 //</l>\n</lg>\n\n<lg>\n<l>atha hastipakotsṛṣṭaḥ kṛṣṭaprāsādapādapaḥ /</l>\n<l>tamabhyadhāvadāviddhaḥ krodhāndhaḥ krūrakuñjaraḥ // KAvk_28.16 //</l>\n</lg>\n\n<lg>\n<l>anāyattaḥ paricayādaṅkuśasya gurorapi /</l>\n<l>khalaviddhāniva dveṣī madena malinīkṛtaḥ // KAvk_28.17 //</l>\n</lg>\n\n<lg>\n<l>sevavyasanasaktānāmasakṛtkarṇacāpalāt /</l>\n<l>prāṇāpahārī bhṛṅgāṇāṃ bhṛtyānāmiva duṣpatiḥ // KAvk_28.18 //</l>\n</lg>\n\n<lg>\n<l>mandaropadrave tasmin drumadrohiṇyabhidrute /</l>\n<l>vidrute sahasā loke hāhākāro mahānabhūt // KAvk_28.19 //</l>\n</lg>\n\n<lg>\n<l>tasyāñcatkarṇatālānilatulitasaratsāndrasindūrapūraiḥ</l>\n<l>saṃpūrṇe rājamārge cyutacakitavadhūraktavastrāsamānaiḥ /</l>\n<l>uddaṇḍoccaṇḍaśuṇḍabhramaṇaravalasatsādhvasāyāsitāśā</l>\n<l>vyālolālakābhabhramaramiladvibhramaḥ saṃbhramo 'bhūt // KAvk_28.20 //</l>\n</lg>\n\n<lg>\n<l>purapramāthavyathite jane kolāhalākule /</l>\n<l>āruroha mahāharmyaṃ devadattaḥ pramattadhīḥ // KAvk_28.21 //</l>\n</lg>\n\n<lg>\n<l>bhagavadgrahaṇaṃ draṣṭuṃ so 'bhavadbhṛśamutsukaḥ /</l>\n<l>unmūlanena guṇināṃ mātaṅgaḥ parituṣyati // KAvk_28.22 //</l>\n</lg>\n\n<lg>\n<l>vidruteṣu gajatrāsāt teṣu sarveṣu bhikṣuṣu /</l>\n<l>ānanda eka evābhūd bhikṣurbhagavato 'ntike // KAvk_28.23 //</l>\n</lg>\n\n<lg>\n<l>tatra pañcānanāh pañca niryayurbhagavatkarāt /</l>\n<l>karālakesarasaṭāstannakhāṃśucitā iva // KAvk_28.24 //</l>\n</lg>\n\n<lg>\n<l>dvipastadgandhamāgrāya pardāpasmāravāraṇam /</l>\n<l>abhūt srutaśakṛnmūtraḥ sahasaiva parāṅmukhaḥ // KAvk_28.25 //</l>\n</lg>\n\n<lg>\n<l>javena vidrutastatra dantī darpadaridratām /</l>\n<l>prāptaḥ pradīpadahanāḥ sa dadarśa diśo daśa // KAvk_28.26 //</l>\n</lg>\n\n<lg>\n<l>sa vilokya jālavahnijvalajjvālākulaṃ jagat /</l>\n<l>pādapadmāntikaṃ śāstuḥ śītalaṃ samupāyayau // KAvk_28.27 //</l>\n</lg>\n\n<lg>\n<l>saṃkocābhiruceḥ sacintamanasaḥ pradhvastavaktradyuter dainyāpannavihīnadānamadhupaprārabdhakolāhalaḥ /</l>\n<l>lobhāndhasya mahāvyayotsava iva kleśoṣmaniśvāsinas tasyābhūtparitāpaniślathagaterbhārāyamāṇaḥ karaḥ // KAvk_28.28 //</l>\n</lg>\n\n<lg>\n<l>taṃ pādamūlamāyāntaṃ bhītaṃ kāruṇyasāgaraḥ /</l>\n<l>śāstā kareṇa pasparśa cakrasvastikalakṣmaṇā // KAvk_28.29 //</l>\n</lg>\n\n<lg>\n<l>kumbhavinyastahastastaṃ provāca bhagavān jinaḥ /</l>\n<l>putra svakarmaṇainemāṃ prāpto 'si tvamimāṃ daśām // KAvk_28.30 //</l>\n</lg>\n\n<lg>\n<l>vivekālokahaladaḥ kāyo 'yaṃ māṃsabhūdharaḥ /</l>\n<l>bhāraste mohasaṃbhāraḥ pāpādupanataḥ paraḥ // KAvk_28.31 //</l>\n</lg>\n\n<lg>\n<l>ityukte karuṇardreṇa bhito bhagavatā gajaḥ /</l>\n<l>sa labdhaścāsamālānalīno niścalatām yayau // KAvk_28.32 //</l>\n</lg>\n\n<lg>\n<l>devadattasya saṃkalpe kuñjare ca mahotkaṭe /</l>\n<l>bhagne nirvighnaharṣo 'bhūtsamudgatādbhuto janaḥ // KAvk_28.33 //</l>\n</lg>\n\n<lg>\n<l>tataḥ kṛtvā gṛhapatergṛhe bhojyapratigraham /</l>\n<l>bhagavān bhikṣubhiḥ sārdhaṃ kānanaṃ gantumudyayau // KAvk_28.34 //</l>\n</lg>\n\n<lg>\n<l>abhisṛtya gajendro 'pi jinasya caraṇābjayoḥ /</l>\n<l>kṛtvā kareṇa saṃsparśaṃ vapustatyāja kauñjaram // KAvk_28.35 //</l>\n</lg>\n\n<lg>\n<l>cāturmahārājikeṣu deveṣu viśadadyutiḥ /</l>\n<l>upapannaḥ sa sahasā sugataṃ draṣṭumāyayau // KAvk_28.36 //</l>\n</lg>\n\n<lg>\n<l>svamāśramapadaṃ prāptaṃ bhagavantamupetya saḥ /</l>\n<l>praṇanāmārkasaṃkāśaṃ pradīptamaṇikuṇḍalaḥ // KAvk_28.37 //</l>\n</lg>\n\n<lg>\n<l>tasya keyūramukuṭaprabhāpallavapūritāḥ /</l>\n<l>śakracāpairiva vyāptā virejurghanarājayaḥ // KAvk_28.38 //</l>\n</lg>\n\n<lg>\n<l>vinayādupaviśyāgre sa śāstuḥ srastakalmaṣaḥ /</l>\n<l>taṃ divyapuṣpairākīrya sattva śubhrairabhāṣataḥ // KAvk_28.39 //</l>\n</lg>\n\n<lg>\n<l>bhagavan bhavataḥ pādapadmasaṃsparśanena me /</l>\n<l>durdaśāduḥkhasaṃtāpaḥ śāntaḥ saṃtoṣaśālinaḥ // KAvk_28.40 //</l>\n</lg>\n\n<lg>\n<l>śamaślāghyā kāpi vyasanaviṣadoṣoṣmaśamanī</l>\n<l>sudhāvṛṣṭirdṛṣṭirbata bhagavataḥ snigdhamadhurā /</l>\n<l>yayā spṛṣṭaspṛṣṭaṃ kharataravikāravyatikaraṃ</l>\n<l>vimutyāntaḥśāntiṃ śrayati hatamoha paśurapi // KAvk_28.41 //</l>\n</lg>\n\n<lg>\n<l>iti tasya bruvāṇasya bhagavān bhavaśāntaye /</l>\n<l>satyadarśanasaṃśuddhāṃ vidadhe dharmadeśanām // KAvk_28.42 //</l>\n</lg>\n\n<lg>\n<l>maulimuktāṃśuśubhreṇa śirasā caraṇadvayam /</l>\n<l>sa śāstuḥ prayayau natvā hasanniva bhavabhramam // KAvk_28.43 //</l>\n</lg>\n\n<lg>\n<l>gate tasmin mukhaśaśiprakāśitanabhastale /</l>\n<l>bhagavān bhikṣubhiḥ pṛṣṭastadvṛttāntamabhāṣata // KAvk_28.44 //</l>\n</lg>\n\n<lg>\n<l>pūrvakalpāntare śāstuḥ kāśyapākhyasya śāsane /</l>\n<l>abhūtpravrajito 'pyeṣa śikṣāpadanirādaraḥ // KAvk_28.45 //</l>\n</lg>\n\n<lg>\n<l>anādarātkuñjaratābhogaḥ saṃghopasevanāt /</l>\n<l>satyadṛṣṭibalenānte saṃprāptaḥ śāsanagrahaḥ // KAvk_28.46 //</l>\n</lg>\n\n<lg>\n<l>prāgjanmavihitaṃ karma kasyacinna nivartate /</l>\n<l>karmopadiṣṭasaṃbandhabhaktibhogaiḥ sacetasaḥ // KAvk_28.47 //</l>\n</lg>\n\n<lg>\n<l>tasmin vyatikare ghore sarvaistyakro 'smi bhikṣibhiḥ /</l>\n<l>na tvānandena tatrāpi śrūyatām pūrvasaṃgatiḥ // KAvk_28.48 //</l>\n</lg>\n\n<lg>\n<l>śaśāṅkaśītasarasi bhrātarau rucirau purā /</l>\n<l>pūrṇamukhaḥ śukhaśceti rājahaṃsau babhūvatuḥ // KAvk_28.49 //</l>\n</lg>\n\n<lg>\n<l>kadācidbrahmadattasya vārāṇasyāṃ mahīpateḥ /</l>\n<l>brahamamatīṃ puṣkariṇīṃ ramyāṃ pūrṇamukho yayau // KAvk_28.50 //</l>\n</lg>\n\n<lg>\n<l>sa tasyāṃ lolakamalakiñjalkaparipiñjaraḥ /</l>\n<l>vijahāra sarojinyāṃ haṃsānāṃ pañcabhiḥ śataiḥ // KAvk_28.51 //</l>\n</lg>\n\n<lg>\n<l>pūrvapuṇyānubhāvena taṃ rūpātiśayojjvalam /</l>\n<l>dadarśaṃ kāryāṇyutsṛjya jano niścalalocanah // KAvk_28.52 //</l>\n</lg>\n\n<lg>\n<l>taṃ śrutvā bhūpatistatra sthitaṃ taddarśanotsukaḥ /</l>\n<l>kuśalān grahaṇe tasya vyasṛjajjālajīvinaḥ // KAvk_28.53 //</l>\n</lg>\n\n<lg>\n<l>tasmin gṛhīte nalīnīlīlāsmitasitatviṣi /</l>\n<l>śatāni pañca haṃsānāṃ tyaktvā taṃ prayayurjavāt // KAvk_28.54 //</l>\n</lg>\n\n<lg>\n<l>ekastu tasya saujanyādabaddho 'pi subaddhavat /</l>\n<l>tadarthaṃ vyathitastasthau premapāśavaśīkṛtaḥ // KAvk_28.55 //</l>\n</lg>\n\n<lg>\n<l>tatastaiḥ prāpitaṃ rājā rājahaṃsaṃ vilokya tam /</l>\n<l>snehabaddhaṃ dvitīyaṃ ca vismitastāvavalokayat // KAvk_28.56 //</l>\n</lg>\n\n<lg>\n<l>haṃsaḥ pūrṇamukhaḥ so 'hamānandastasya cānugaḥ /</l>\n<l>gatāstadadya ca tyaktvā māṃ gaṃsā eva bhikṣavaḥ // KAvk_28.57 //</l>\n</lg>\n\n<lg>\n<l>pūrvasminnabahvatkāle vārāṇasyāṃ mahīpatiḥ /</l>\n<l>tutturnāma manaḥpaṭṭe likhitaṃ yadyaśaḥ paraiḥ // KAvk_28.58 //</l>\n</lg>\n\n<lg>\n<l>sahasrayodhastasyābhūd dākṣiṇātyo niratyayaḥ /</l>\n<l>karadaṇḍīti vikhyātaḥ saṃgrāmāgresaraḥ priyaḥ // KAvk_28.59 //</l>\n</lg>\n\n<lg>\n<l>kadācid ghorasamare pañcāmātyaśatāni tam /</l>\n<l>nṛpaṃ tyaktvā yayurbhītyā karadaṇḍī tu nātyajat // KAvk_28.60 //</l>\n</lg>\n\n<lg>\n<l>ahameva sa bhūpālaḥ sacivāste ca bhikṣavaḥ /</l>\n<l>karadaṇḍī sa evāyamānando na jahāti mām // KAvk_28.61 //</l>\n</lg>\n\n<lg>\n<l>janmāntare 'pi siṃho 'haṃ māsaṃ kūpe nipātitaḥ /</l>\n<l>upekṣitaḥ kṣaṇādbhṛtyaiḥ śṛgālairye 'dya bhikṣavaḥ // KAvk_28.62 //</l>\n</lg>\n\n<lg>\n<l>ekena ca nakhaiḥ khātaṃ dīrghaṃ kṛtvāsmi mokṣitaḥ /</l>\n<l>jambukena sa evāyamānando 'dya mamānugaḥ // KAvk_28.63 //</l>\n</lg>\n\n<lg>\n<l>kūṭapāśanibaddhasya mṛgayūthapateḥ purā /</l>\n<l>lubdhakāgamane eva jagmustadanugā mṛgāḥ // KAvk_28.64 //</l>\n</lg>\n\n<lg>\n<l>anuraktā na tatyāja taṃ mṛgī sāśrulocanā /</l>\n<l>prītiśṛṅkhalayā baddhā yātā nispandatāmiva // KAvk_28.65 //</l>\n</lg>\n\n<lg>\n<l>atha lubdhakamāyāntaṃ dṛṣṭvā mṛgavadhodyatam /</l>\n<l>sāvadanmama bāṇena prathamaṃ hara jīvitam // KAvk_28.66 //</l>\n</lg>\n\n<lg>\n<l>iti spaṣṭagirā tasyāḥ snehena ca sa vismitaḥ /</l>\n<l>mumoca lubdhakaḥ prītyā hariṇaṃ hariṇīsakham // KAvk_28.67 //</l>\n</lg>\n\n<lg>\n<l>mṝgayūthapatiḥ so 'hamānandaḥ sā kuraṅgikā /</l>\n<l>ityeṣa prītisaṃbandhaḥ prāgvṛttamanuvartate // KAvk_28.68 //</l>\n</lg>\n\n<lg>\n<l>śrutveti vākyaṃ sugatasya sarve lajjānilīnā iva bhikṣavaste /</l>\n<l>sānandamānandamukhāravindaṃ prabhābhirāmaṃ dadṛśuḥ spṛhārdrāḥ // KAvk_28.69 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ dhanapālāvadānaṃ aṣṭaviṃśaḥ pallavaḥ //</p>\n\n<p>29. kāśīsundarāvadānam /</p>\n\n<lg>\n<l>jayati sa sattvaviśeṣaḥ sattvavatām sarvasattvasukhahetuḥ /</l>\n<l>dehadalane 'pi śamayati kopāgniṃ śāntimuccairyaḥ // KAvk_29.1 //</l>\n</lg>\n\n<lg>\n<l>dharmopadeśe bhagavān kauṇḍinyasyāgravartinaḥ /</l>\n<l>bhikṣoḥ kathāprasaṅgena pṛṣṭp bhikṣubhirabhyadhāt // KAvk_29.2 //</l>\n</lg>\n\n<lg>\n<l>brahmadattasya tanayo vārāṇasyāṃ mahīpateḥ /</l>\n<l>kāśisundaranāmā va kālabhūśca babhuvatuḥ // KAvk_29.3 //</l>\n</lg>\n\n<lg>\n<l>yauvarājyabharaikarhaḥ kumāraḥ kāśisundaraḥ /</l>\n<l>dharmādharmamayaṃ rājyaṃ vicāryācintayacciram // KAvk_29.4 //</l>\n</lg>\n\n<lg>\n<l>kṣaṇakṣayiṇi tāruṇye jīvite vīcicañcale /</l>\n<l>rājye svapnavivāhe 'smin mohamūle na me matiḥ // KAvk_29.5 //</l>\n</lg>\n\n<lg>\n<l>rāgapralāpabahule māyāmphamahe muhuḥ /</l>\n<l>veśyārodananiḥsāre saṃsāre nāsti satyatā // KAvk_29.6 //</l>\n</lg>\n\n<lg>\n<l>pravrajyāmanaghastasmādagārādanagārikam /</l>\n<l>nistriṃśavṛttisaṃsaktābhirāgaḥ kiṃ vibhūtibhiḥ // KAvk_29.7 //</l>\n</lg>\n\n<lg>\n<l>rājasūnurvicintyeti vivekavimalāśayaḥ /</l>\n<l>uvācābhyetya bhūpālamaraṇyagamanotsukaḥ // KAvk_29.8 //</l>\n</lg>\n\n<lg>\n<l>mama saṃbhogavargo 'yaṃ rājannaivopayujyate /</l>\n<l>yauvarājyābhiṣekārhaḥ samārambho nivāryatām // KAvk_29.9 //</l>\n</lg>\n\n<lg>\n<l>krodhāgnitaptāḥ sutarāmetāstāta na me matāḥ /</l>\n<l>baddhabandhabhayāyāsajananyo rājasaṃpadaḥ // KAvk_29.10 //</l>\n</lg>\n\n<lg>\n<l>vyāptāḥ krūratarācārairjvalitāḥ pārthivaśriyaḥ /</l>\n<l>kurvanti kasya nodvegaṃ śmaśānāgniśikhā iva // KAvk_29.11 //</l>\n</lg>\n\n<lg>\n<l>chatrasaṃchāditā lokāścāmarānilalolitāḥ /</l>\n<l>patanti pātakaśvabhre madakṣībāḥ kṣitīśvarāḥ // KAvk_29.12 //</l>\n</lg>\n\n<lg>\n<l>mṛdubhogāṃśukābhyāsasukumāre mahībhujām /</l>\n<l>kāye patati paryante kleśaḥ kuliśadāruṇaḥ // KAvk_29.13 //</l>\n</lg>\n\n<lg>\n<l>cintāsaṃtatasaṃtāpatīvratṛṣṇāpralāpinām /</l>\n<l>rājyajvarajuṣāṃ naiṣāṃ mohamūrcchā nivartate // KAvk_29.14 //</l>\n</lg>\n\n<lg>\n<l>vakrāṇāṃ ratnadīptānāṃ dvijihānāṃ pade pade /</l>\n<l>chidrasaṃdarśināṃ rājñāṃ vyāpāraḥ paramāraṇam // KAvk_29.15 //</l>\n</lg>\n\n<lg>\n<l>nṛpavaṃśaśatocchiṣṭāṃ manyate māmananyagām /</l>\n<l>itīva śrīḥ kṣītīśānāṃ hāracāmarahāsinī // KAvk_29.16 //</l>\n</lg>\n\n<lg>\n<l>vyañjitavyajanocchvasā lakṣmīrmuktāśrusaṃtatiḥ /</l>\n<l>rājñāṃ mohābhṛtātītabhūpatismaraṇādiva // KAvk_29.17 //</l>\n</lg>\n\n<lg>\n<l>tasmādvrajāmi pravrajyāvivarjitajanasthitiḥ /</l>\n<l>saṃtoṣaśītalacchāyaṃ saṃtāpaśamanaṃ vanam // KAvk_29.18 //</l>\n</lg>\n\n<lg>\n<l>aviśrāntasya saṃsārapathapānthasya durvahaḥ /</l>\n<l>kāyo 'sya yatsadāpāyaḥ kiṃ punaḥ pṛthivībharaḥ // KAvk_29.19 //</l>\n</lg>\n\n<lg>\n<l>iti putravacaḥ śrutvā bhūptirbhṛśamapriyam /</l>\n<l>pravrajyāśabdacakitaḥ sodvegastamabhāṣataḥ // KAvk_29.20 //</l>\n</lg>\n\n<lg>\n<l>asya vaṃśasya mahataḥ sāmrājyasya vṛddhaye /</l>\n<l>āśānibaddhavṛddhena tvayi putra mayā param // KAvk_29.21 //</l>\n</lg>\n\n<lg>\n<l>vatsa saṃkalpabhangaṃ me na kāle krtumarhasi /</l>\n<l>idaṃ tava mahacchāyaṃ yauvanaṃ na vanocitam // KAvk_29.22 //</l>\n</lg>\n\n<lg>\n<l>samantrābhyāsayuktānām śaktānāṃ sādhudarśane /</l>\n<l>jitendriyāṇāṃ saravtra nṛpāṇāmavanaṃ tapaḥ // KAvk_29.23 //</l>\n</lg>\n\n<lg>\n<l>svapade 'pi sarojasya niḥsaṅgasalilasthitiḥ /</l>\n<l>dṛṣṭvā vane 'pyaśokasya lalanācaraṇāhatiḥ // KAvk_29.24 //</l>\n</lg>\n\n<lg>\n<l>svagehasulabhairbhogairyāvaddṛṣṭivisūcikā /</l>\n<l>tāvadete parityuktaṃ śakyante viṣayāḥ kṣaṇam // KAvk_29.25 //</l>\n</lg>\n\n<lg>\n<l>sukhamantaḥ parityajya svajanaṃ gṛhanirgataḥ /</l>\n<l>abhyastabhogacirahakleśaṃ na sahate janaḥ // KAvk_29.26 //</l>\n</lg>\n\n<lg>\n<l>śrūyate smaryate dharmaḥ kriyate ca sukhād gṛhe /</l>\n<l>vane śuṣyanti śuṣkāṇāṃ śravaṇāsmaraṇakriyāḥ // KAvk_29.27 //</l>\n</lg>\n\n<lg>\n<l>kṣaratkṣatajapādasya darbhasaṃdarbhasūcibhiḥ /</l>\n<l>tataḥ kiṃ duḥkhamaparaṃ paralole bhaviṣyati // KAvk_29.28 //</l>\n</lg>\n\n<lg>\n<l>bhuñjānaṃ janamīkṣante yātāścarmāsthiśeṣatām /</l>\n<l>paradataṃ sadāśnanti pretā iva tapasvinaḥ // KAvk_29.29 //</l>\n</lg>\n\n<lg>\n<l>vane nivasanaṃ putra pāṃśuprāvaraṇaṃ samam /</l>\n<l>pālanaṃ brahmacaryasya makarākaraśoṣaṇam // KAvk_29.30 //</l>\n</lg>\n\n<lg>\n<l>dāvāgnidhūmavikaṭabhrukuṭimukheṣu gonāsavāsaghanaghūkaguhāgṛheṣu /</l>\n<l>siṃhāhatadviradalohitalohiteṣu tyaktvā gṛhaṃ bhavati kasya dhṛtirvaneṣu // KAvk_29.31 //</l>\n</lg>\n\n<lg>\n<l>kāmī saṃyamamicchati smarati ca śyāmārateḥ saṃyamī</l>\n<l>tṛptastīvrataravrateṣu ramate bhakṣyaṃ kṣudhā kāṅkṣḥati /</l>\n<l>ekākī janamīhate janavanodvegī vanaṃ vāñchati</l>\n<l>tyaktvānveṣaṇatatparāḥ punarapi prāpyāvamānaṃ janāḥ // KAvk_29.32 //</l>\n</lg>\n\n<lg>\n<l>na māṃ putra parityajya gahanaṃ gantumarhasi /</l>\n<l>bhavantu tava śatrūṇāṃ vanavāsamanorathāḥ // KAvk_29.33 //</l>\n</lg>\n\n<lg>\n<l>vyaktamauktikahāsinyaḥ karavālalatā iva /</l>\n<l>tyaktā na punarāyānti māninyo nṛpasaṃpadaḥ // KAvk_29.34 //</l>\n</lg>\n\n<lg>\n<l>ityukro 'pyasakṛt pitrā niścayānna cacāla saḥ /</l>\n<l>vajraratnaśikhākalpaḥ saṃkalpo hi mahātmanām // KAvk_29.35 //</l>\n</lg>\n\n<lg>\n<l>jananībhiramātyaiśca bandhupauramahattamaiḥ /</l>\n<l>sa prārthito 'pyabhūnmaunī nirāhāro dinatrayam // KAvk_29.36 //</l>\n</lg>\n\n<lg>\n<l>rājabhogī tapasvī vā jīvatveṣa nijecchayā /</l>\n<l>kāmānuvartī lolo 'yamityūciḥ sacivā nṛpam // KAvk_29.37 //</l>\n</lg>\n\n<lg>\n<l>sa kathaṃcidanujñātaḥ sāśrunetreṇa bhūbhujā /</l>\n<l>yayau paurajanākrandamaunī munitapovanam // KAvk_29.38 //</l>\n</lg>\n\n<lg>\n<l>vairāgyaparipākeṇa tatra maitrīpavitritām /</l>\n<l>bheje sa sarvasattveṣu vivekadayitāṃ dayām // KAvk_29.39 //</l>\n</lg>\n\n<lg>\n<l>babhūvustatprabhāveṇa tatra sarvavanaukasāṃ /</l>\n<l>jātivairājalatyāgaśītalāścittavṛttayaḥ // KAvk_29.40 //</l>\n</lg>\n\n<lg>\n<l>tyakte prāṇavadhe prasaktahariṇīvṛndaiḥ pulindaiḥ paraṃ</l>\n<l>siṃhairvāraṇadāraṇanyuparame sarvāṅgasaṅgīkṛte /</l>\n<l>māyūrāvaraṇairdaridrajaghanā muktākalāpojjhitās</l>\n<l>tatrocchvāsavirāgaśuṣyadadharā jātāḥ kirātāṅganāḥ // KAvk_29.41 //</l>\n</lg>\n\n<lg>\n<l>kṣamāṃ tyaktvābdhivasanāṃ saravbhūtakṣamāśritaḥ /</l>\n<l>so 'bhavat kṣāntivādīti viśutaḥ kāśisundaraḥ // KAvk_29.42 //</l>\n</lg>\n\n<lg>\n<l>atrāntare mahīharṣe brahmadatte divaṃ gate /</l>\n<l>udvega iva bhūtānāṃ bhūpālaḥ kalibhūrabhūt // KAvk_29.43 //</l>\n</lg>\n\n<lg>\n<l>athadabhrabhramadbhṛṅgabhrūbhaṅgamalinānanaḥ /</l>\n<l>munisaṃyamavidveṣī vasantaḥ pratyadṛśyata // KAvk_29.44 //</l>\n</lg>\n\n<lg>\n<l>madanonmādabhutasya prodbhūtasya mṛgīdṛśām /</l>\n<l>mānavidhvaṃsadūtasya cutasya ruruce ruciḥ // KAvk_29.45 //</l>\n</lg>\n\n<lg>\n<l>raktāśokasya pārśvasthalatāliṅganaśaṅkitaḥ /</l>\n<l>īrṣyāluriva puṣpāṇi jahāra malayānilaḥ // KAvk_29.46 //</l>\n</lg>\n\n<lg>\n<l>udyānayauvane tasmin kāle kokilasaṃkule /</l>\n<l>sāntaḥpuro nṛpaḥ prāyād vanālokanakautukī // KAvk_29.47 //</l>\n</lg>\n\n<lg>\n<l>nānāvarṇapatatpuṣpaprakārapracitāni saḥ /</l>\n<l>paśyan vanāni ramyāṇi śanaiḥ prāpa tapovanam // KAvk_29.48 //</l>\n</lg>\n\n<lg>\n<l>vanasthalīṣu kāntāsu tatra kanyāsakhaściram /</l>\n<l>vihṛtya rativiśrāntaḥ kṣasṇaṃ nidrāmavāptavān // KAvk_29.49 //</l>\n</lg>\n\n<lg>\n<l>apūrvakusumasmerāścinvānāstatra mañjarī /</l>\n<l>antaḥpurāṅganāśceruḥ saṃcāriṇyo latā iva // KAvk_29.50 //</l>\n</lg>\n\n<lg>\n<l>atrāntare kṣāntivādī viviktoddeśanirvṛtaḥ /</l>\n<l>ekānte niścalastasthau śāntimantarvicintayan // KAvk_29.51 //</l>\n</lg>\n\n<lg>\n<l>amandānandaciṣyandī vandanīyo manīṣiṇām /</l>\n<l>kṛśo 'pyakṛśasaundaryaḥ śaśīva prathamoditaḥ // KAvk_29.52 //</l>\n</lg>\n\n<lg>\n<l>pariṇāmamanojñena rekhāsaṃsthānaśobhinā /</l>\n<l>purāṇacitrarūpeṇa naiva śūnyā tadākṛtiḥ // KAvk_29.53 //</l>\n</lg>\n\n<lg>\n<l>taṃ dṛṣṭvā rājalalanāścittadarpaṇamārjanam /</l>\n<l>tatraiva niścalāstasthustāścitralikhitā iva // KAvk_29.54 //</l>\n</lg>\n\n<lg>\n<l>prabuddho 'tha nṛpaḥ kṣipraṃ nāpaśyaddayitāḥ puraḥ /</l>\n<l>dadarśa vanamanviṣya parivārya sthitā munim // KAvk_29.55 //</l>\n</lg>\n\n<lg>\n<l>bhujaṅgastā vilokyaiva śvasannīrṣyāviṣākulaḥ /</l>\n<l>visasarja varocūpahalāhalamivotkaṭam // KAvk_29.56 //</l>\n</lg>\n\n<lg>\n<l>kastvaṃ munivyañjanayā citrakṛtrimamātrayā /</l>\n<l>muṣṇāsi mugdhagṛdayā nūnaṃ nārīpratārakaḥ // KAvk_29.57 //</l>\n</lg>\n\n<lg>\n<l>parastrīharaṇe dhyāna japastadvighnavāraṇe /</l>\n<l>dhūrtānāṃ paramopāyaḥ saralāśvāsanaṃ tapaḥ // KAvk_29.58 //</l>\n</lg>\n\n<lg>\n<l>mukhamādhuryadhūrtasya vṛttirvalkalinastava /</l>\n<l>aho nu mohajananī vane viṣataroriva // KAvk_29.59 //</l>\n</lg>\n\n<lg>\n<l>munikalpasamākalpaścaritaṃ punarīdṛśam /</l>\n<l>siddhiṃ saṃbhāvitāṃ vāpi vetti kastattvamāntaram // KAvk_29.60 //</l>\n</lg>\n\n<lg>\n<l>ityukte bhūbhujā krodhādakrodhamadhurāśayaḥ /</l>\n<l>nirvikāreṇa manasā kṣāntivādī jagād tam // KAvk_29.61 //</l>\n</lg>\n\n<lg>\n<l>kṣāntivādī munirahaṃ na māṃ śankitumarhasi /</l>\n<l>etāsu nirviśeṣo me kāntāsu ca talāsu ca // KAvk_29.62 //</l>\n</lg>\n\n<lg>\n<l>iti tenoktamākarṇya kṣāntaṃ paśyāmi te 'dhunā /</l>\n<l>iti bruvāṇaściccheda hastau tasyāsinā nṛpaḥ // KAvk_29.63 //</l>\n</lg>\n\n<lg>\n<l>viśase 'pi kṣamāśīlaṃ nivikāraṃ vilokya tam /</l>\n<l>cakarta caraṇau tasya praśamāya samatsaraḥ // KAvk_29.64 //</l>\n</lg>\n\n<lg>\n<l>pradiśantyaśivaṃ mārge jihvayā dūṣayanti ca /</l>\n<l>lumpantyaṅgāni paryante khalāḥ kauleyakā iva // KAvk_29.65 //</l>\n</lg>\n\n<lg>\n<l>tāḍane 'pi kṣamāsaktāḥ skandhacchede 'pi mauninaḥ /</l>\n<l>śītalāstīvratāpe 'pi saralāḥ saralā iva // KAvk_29.66 //</l>\n</lg>\n\n<lg>\n<l>nikṛttapāṇicaraṇaḥ sa saṃstabhya pṛthuvyathām /</l>\n<l>rakṣan manyumanaḥkṣobhaṃ kṣamayā samacintayat // KAvk_29.67 //</l>\n</lg>\n\n<lg>\n<l>tyaktānyakarmaṇānena cchinnānyaṅgāṇi me yathā /</l>\n<l>saṃsāraviṣamakleśacchedaṃ kuryāmahaṃ tathā // KAvk_29.68 //</l>\n</lg>\n\n<lg>\n<l>kopamohādavajñāya nṛpatau bhrātaraṃ munim /</l>\n<l>purīṃ prayāte rajasā śokamlāneva bhūrabhūt // KAvk_29.69 //</l>\n</lg>\n\n<lg>\n<l>tatastadduḥkhakupitā rājñe tatkṣāntidevatā /</l>\n<l>cakre nagaryāṃ durbhokṣamarakāvṛṣṭiviplavam // KAvk_29.70 //</l>\n</lg>\n\n<lg>\n<l>naimittikebhyo vijñāya rājāmuniparābhavāt /</l>\n<l>devatākoapajaṃ doṣaṃ taṃ prasādayituṃ yayau // KAvk_29.71 //</l>\n</lg>\n\n<lg>\n<l>nipatya pādayostasya kṣamasvetyabhidhāya saḥ /</l>\n<l>paścāttāpaviṣādena niścetana ivābhavat // KAvk_29.72 //</l>\n</lg>\n\n<lg>\n<l>tamabravītkṣāntivādī rājan manyurna me 'ṇvapi /</l>\n<l>karmarekhāparicchedādīdṛśī bhavitavyatā // KAvk_29.73 //</l>\n</lg>\n\n<lg>\n<l>sarvāṇi na gaṇayati svacchandā bhavitavyatā /</l>\n<l>na dhairyaṃ na guṇaṃ nārthaṃ na tapo nāpi gauravam // KAvk_29.74 //</l>\n</lg>\n\n<lg>\n<l>antrasthitaprasavabījaparaṃparāṇi bhinnāni kālaparipākavicitritāni /</l>\n<l>janmasthale vipulamūlabalasya janturbhuṅkte phalāni nijakarmamahīruhasya // KAvk_29.75 //</l>\n</lg>\n\n<lg>\n<l>tvayi tasmānna me kaścid vikāro 'sti mahīpate /</l>\n<l>satyenānename paśya rudhiraṃ kṣīratāṃ gatam // KAvk_29.76 //</l>\n</lg>\n\n<lg>\n<l>aṅgacchede 'pyakaluṣi babhūva yadi me manaḥ /</l>\n<l>satyenaitena ściṣṭāni tānyevāṅgāni santu me // KAvk_29.77 //</l>\n</lg>\n\n<lg>\n<l>iti śuddhadhiyastasya tībrasayopayācanāt /</l>\n<l>śliṣṭānyaṅgāni tānyeva sahasā sv āsthyamāyayuḥ // KAvk_29.78 //</l>\n</lg>\n\n<lg>\n<l>mukuṭaspṛṣṭacaraṇastamuvāca nṛpastataḥ /</l>\n<l>mune mahāprabhāvo 'si tapasā tatkimicchasi // KAvk_29.79 //</l>\n</lg>\n\n<lg>\n<l>puṇyahastāvalambena mphāndhaṃ karuṇānidhe /</l>\n<l>pāpāvasāne patitaṃ māṃ tvamuddhartumarhasi // KAvk_29.80 //</l>\n</lg>\n\n<lg>\n<l>ityarthitaḥ kṣitīśena pratyabhāṣata taṃ muniḥ /</l>\n<l>saṃtāraṇāya magnānāṃ baddhānāmapi muktaye // KAvk_29.81 //</l>\n</lg>\n\n<l>āśvāśanāya bhītānāṃ nirvāṇāya vimuhyatām // KAvk_29.82 //</l>\n\n<lg>\n<l>yadā tu samyaksaṃbodhiṃ tāmavāpnoṣyanuttarām /</l>\n<l>mohacchedaṃ kariṣyāmi tadā jñānāsinā tava // KAvk_29.83 //</l>\n</lg>\n\n<lg>\n<l>prayayau munirityuktvā tamāmantrya svamāśramam /</l>\n<l>tameva manasā dhyāyan rājadhānīṃ nṛpo 'pyagāt // KAvk_29.84 //</l>\n</lg>\n\n<lg>\n<l>kṣāntivādī sa evāhaṃ kauṇḍinyaḥ kālabhūrayam /</l>\n<l>āsādya samyaksaṃbodhimṛddhṛto 'yaṃ mayādhunā // KAvk_29.85 //</l>\n</lg>\n\n<lg>\n<l>iti sugatamukhāravindanirmitamadhuramadhupratimaṃ vacaḥ prasannam /</l>\n<l>bhramarabhava ivoditapramodaḥ kimapi babhūva nipīya bhikṣusaṃghaḥ // KAvk_29.86 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kāśīsundarāvadānaṃ nāma ūnatriṃśaḥ pallavaḥ //</p>\n\n<p>30. suvarṇapārśvāvadānam /</p>\n\n<lg>\n<l>ślāṣyaḥ ko 'pi sa sattvasārasaralaḥ saujanyapuṇyasthitir</l>\n<l>nindya ko 'pi sa dharmamārgagamane vighnaḥ kṛtaghnaḥ param /</l>\n<l>citraṃ yaccaritaṃ vicārya suciraṃ romāñcacarcācitas</l>\n<l>tulyaṃ yāti janaḥ sabāṣpanayanastadvarpane mūkatām // KAvk_30.1 //</l>\n</lg>\n\n<lg>\n<l>devadattaprasaṅgena bhikṣubhirbhagavān purā /</l>\n<l>pṛṣṭaḥ kathāmakathayat pūrvavṛttāntasaṃśrayām // KAvk_30.2 //</l>\n</lg>\n\n<lg>\n<l>mahendrasenanāmābhūd vārāṇasyāṃ nareśvaraḥ /</l>\n<l>yayuḥ kṣitīśvarāḥ sarve yasya lakṣmyā vilakṣatām // KAvk_30.3 //</l>\n</lg>\n\n<lg>\n<l>candraprabhābhavattasya divyakīrtiriva priyā /</l>\n<l>yasyāḥ patyuḥ prabhāveṇa svapnāḥ satyatvamāyayuḥ // KAvk_30.4 //</l>\n</lg>\n\n<lg>\n<l>babhūva samaye tasmin mṛtayūthapatirvane /</l>\n<l>suvarṇapārśva ityāptanāmā hemamayacchaviḥ // KAvk_30.5 //</l>\n</lg>\n\n<lg>\n<l>nīlaratnodarāspharamuktāhāranibhaprabhā /</l>\n<l>abhūddṛṣṭicchaṭā yasya bhūṣaṇaṃ kānanaśriyaḥ // KAvk_30.6 //</l>\n</lg>\n\n<lg>\n<l>pravālavalliśṛṅgasya citraratnacitatvacaḥ /</l>\n<l>tasyāścaryasudhāmbhodhilaharī ruruce ruciḥ // KAvk_30.7 //</l>\n</lg>\n\n<lg>\n<l>bodhisattvāvatārasya tasya kāntamabhūdvapuḥ /</l>\n<l>pūrvaṃ sukṛtacitrasya lakṣaṇaṃ hi surūpatā // KAvk_30.8 //</l>\n</lg>\n\n<lg>\n<l>dīrghadṛṣṭirbabhūvāsya vayasyo vṛddhavāyasaḥ /</l>\n<l>labdhakānveṣaṇatrāse digvilokanatatparaḥ // KAvk_30.9 //</l>\n</lg>\n\n<lg>\n<l>tau kathābhirmithaḥ prītyā vivikteṣu vijasratuḥ /</l>\n<l>prākpuṇyairjāyate vāṇī tiraścāmapi māṇuṣī // KAvk_30.10 //</l>\n</lg>\n\n<lg>\n<l>sa kadācijjalānveṣī yathūnāthaḥ sahānugaiḥ /</l>\n<l>taṭinyā veṇumālinyāḥ pulinaṃ samupāyayau // KAvk_30.11 //</l>\n</lg>\n\n<lg>\n<l>tasya tārataraṃ śrutvā dīrghamākrandaniśvanam /</l>\n<l>hariṇā dudruvuḥ sarve grīvāvalanavibhramaiḥ // KAvk_30.12 //</l>\n</lg>\n\n<lg>\n<l>suvarṇapārśvastu tadā kṛpāpāśavaśīkṛtaḥ /</l>\n<l>tatraiva niścalastasthau marmaviddha iveṣuṇā // KAvk_30.13 //</l>\n</lg>\n\n<lg>\n<l>taduddharaṇasaṃnaddhaṃ dīrghadṛṣṭiṃ vilokya tam /</l>\n<l>kākaḥ provāca na sakhe yukto 'taṃ te samudyamaḥ // KAvk_30.14 //</l>\n</lg>\n\n<lg>\n<l>puṣpopamā vipatkāle kṛtārthāḥ kuliśopamāḥ /</l>\n<l>kṛtamete na manyante svakāyasuhṛdaḥ khalāḥ // KAvk_30.15 //</l>\n</lg>\n\n<lg>\n<l>ityasau vāryamāṇo 'pi kākena karuṇākulaḥ /</l>\n<l>avatīryāśu saritaṃ saralastamatārata(?) // KAvk_30.16 //</l>\n</lg>\n\n<lg>\n<l>vimucya bandhanānyasya sa śṛṅgābhyāmaśaṅkitaḥ /</l>\n<l>taṃ pādapatitaṃ dīnamavadadgantumudyatam // KAvk_30.17 //</l>\n</lg>\n\n<lg>\n<l>na tvayā kathanīyo 'hamatrasthaḥ kasyacitsakhe /</l>\n<l>prārthayante suvarṇaṃ māṃ carmalubdhā hi lubdhakāḥ // KAvk_30.18 //</l>\n</lg>\n\n<lg>\n<l>ityuktastena vinayāt tattathetyabhidhāya saḥ /</l>\n<l>yayau kuṭilakākhyastaṃ praṇamya prastutastutiḥ // KAvk_30.19 //</l>\n</lg>\n\n<lg>\n<l>atrāntare narapateḥ patnī candraprabhā niśi /</l>\n<l>svapne dadarśāsanasthaṃ mṛgaṃ saddharmavādinam // KAvk_30.20 //</l>\n</lg>\n\n<lg>\n<l>satysvapnātha sā devī prabuddhā nṛpamabravīt /</l>\n<l>suvarṇahariṇaḥ svapne deva dṛṣṭo mayādbhutaḥ // KAvk_30.21 //</l>\n</lg>\n\n<lg>\n<l>tamahaṃ draṣṭumicchāmi sākṣādupagataṃ mṛgam /</l>\n<l>aṅkādiva mṛgāṅkasya nirgataṃ rāhuśaṅkayā // KAvk_30.22 //</l>\n</lg>\n\n<lg>\n<l>ityuktaḥ praṇayātprīto devyā ca pṛthivīpatiḥ /</l>\n<l>mṛgagrahāya vyasṛjat lubdhakān draviṇapradaḥ // KAvk_30.23 //</l>\n</lg>\n\n<lg>\n<l>tataḥ pratinivṛttāste vanamanviṣya lubdhakāḥ /</l>\n<l>niṣphalāgamanakruddhaṃ sakampā jagadurnṛpam // KAvk_30.24 //</l>\n</lg>\n\n<lg>\n<l>iyatīṃ jagatī deva vicitā nicitācalaiḥ /</l>\n<l>bhrāntā vayamaviśrāntā na labhyastadvidho mṛgaḥ // KAvk_30.25 //</l>\n</lg>\n\n<lg>\n<l>āścaryaracanākṛṣṭalocanaś cārulocanaḥ /</l>\n<l>svapnasaṃpannarūpo 'sau hiraṇyahariṇaḥ kutaḥ // KAvk_30.26 //</l>\n</lg>\n\n<lg>\n<l>mano vinodane tasmin yadi deva prasīdati /</l>\n<l>kurvantu kāñcanamṛgaṃ kuśalāḥ ke 'pi śilpinaḥ // KAvk_30.27 //</l>\n</lg>\n\n<lg>\n<l>iti śrutvā sa nṛpatirdadadbahutaraṃ dhanam /</l>\n<l>mṛgānveṣaṇasaṃkalpe babhūvābhiniveśavān // KAvk_30.28 //</l>\n</lg>\n\n<lg>\n<l>tataḥ kuṭilako 'bhyetya nṛpaṃ śrutvā bahupradam /</l>\n<l>uvāca draviṇādāne lubdhakebhyo 'pi lubdhadhīḥ // KAvk_30.29 //</l>\n</lg>\n\n<lg>\n<l>prasādaḥ kriyatāṃ deva mṛgaṃ saṃdarśayāmyamah /</l>\n<l>dṛṣṭaḥ kanakasārāṅga sāraṅgaḥ samayā vane // KAvk_30.30 //</l>\n</lg>\n\n<lg>\n<l>ityākarṇya kṣitipatiḥ praharṣitphullalocanaḥ /</l>\n<l>bhadra saṃdarśaya kkāsau kkāsāvityavadanmuhuḥ // KAvk_30.31 //</l>\n</lg>\n\n<lg>\n<l>tamevāgresaraṃ kṛtvā mṛgamārgapradarśakam /</l>\n<l>sasainyaḥ sa yayau svacchacchatracandrodayācalaḥ // KAvk_30.32 //</l>\n</lg>\n\n<lg>\n<l>dīrghadṛṣṭirdadarśātha kākastaruśiraḥsthitaḥ /</l>\n<l>gajavājivrajodīrṇareṇupravāraṇaṃ vanam // KAvk_30.33 //</l>\n</lg>\n\n<lg>\n<l>suvarṇapārśvamabhyetya jagāda mṛyayūthapam /</l>\n<l>hitamuktaṃ mayā pūrvaṃ na śrutaṃ na kṛtaṃ tvayā // KAvk_30.34 //</l>\n</lg>\n\n<lg>\n<l>sa eṣa puruṣaḥ prāptaḥ saṃnaddhaiḥ saha dhanvibhiḥ /</l>\n<l>mayā nivāritenāpi saṃhāreṇa na tṛpyate // KAvk_30.35 //</l>\n</lg>\n\n<lg>\n<l>adhunā kka nu gantavyaṃ kiṃ kartavyaṃ bhayodbhave /</l>\n<l>hitaṃ kimanuvartavyaṃ tulyaṃ martavyameva vā // KAvk_30.36 //</l>\n</lg>\n\n<lg>\n<l>kṛtaghnaḥ krūracaritaḥ kṣudro 'yaṃ saṃghapātakah /</l>\n<l>tvayaivātmavināśāya rakṣito viṣapādapaḥ // KAvk_30.37 //</l>\n</lg>\n\n<lg>\n<l>svaśarīrapradasyāpi saṃhāreṇa na tṛpyate /</l>\n<l>sasattvasāgaragrāsī kṛtaghno vāḍavānalaḥ // KAvk_30.38 //</l>\n</lg>\n\n<lg>\n<l>upakāraḥ kṛtaghneṣu viśvāsaḥ kuṭulātmasu /</l>\n<l>upadeśaśca mūrkheṣu karturdoṣāya kevalam // KAvk_30.39 //</l>\n</lg>\n\n<lg>\n<l>iti kākena kathite pratyāsanne ca pārthive /</l>\n<l>acintayat prāptakālaṃ hitaṃ yūthasya yūthapah // KAvk_30.40 //</l>\n</lg>\n\n<lg>\n<l>subhaṭānāmiyaṃ senā vigāhedgahanaṃ mahat /</l>\n<l>karoti matprasaṅgena muhūrtenaiva nirmṛgam // KAvk_30.41 //</l>\n</lg>\n\n<lg>\n<l>tasmātsainyapradhānasya gacchāmi svayamantikam /</l>\n<l>ekasyaiva vadho me 'stu sarve jīvantvamī mṛgāḥ // KAvk_30.42 //</l>\n</lg>\n\n<lg>\n<l>iti niścitya sa yayau samīpaṃ bhūpatermṛgaḥ /</l>\n<l>paraprāṇaparitrāṇe tṛṇaṃ prāṇāṃ mahātmanām // KAvk_30.43 //</l>\n</lg>\n\n<lg>\n<l>tamāyāntaṃ drutaṃ dṛṣṭvā hṛṣṭaḥ kuṭulakah puraḥ /</l>\n<l>so 'yamityāśu pāṇibhyām rājñe dūre vyadarśayat // KAvk_30.44 //</l>\n</lg>\n\n<lg>\n<l>tatkṣaṇe droṇaśāpena vajreṇeva nipātinā /</l>\n<l>karu paricyutau tasya pāpapādapapallavau // KAvk_30.45 //</l>\n</lg>\n\n<lg>\n<l>tadvṛttaṃ vismitaḥ śrutvā mṛgeṇa kathitaṃ nṛpaḥ /</l>\n<l>abhūtkṛtaghnacarite dhikkāramukharānanaḥ // KAvk_30.46 //</l>\n</lg>\n\n<lg>\n<l>tataḥ kṣitipatiḥ prītyā parayā mṛgam /</l>\n<l>tam nināya svanagarīṃ gauraveṇa garīyasā // KAvk_30.47 //</l>\n</lg>\n\n<lg>\n<l>rājadhānīmathāsādya tasmai ratnāsanaṃ nṛpaḥ /</l>\n<l>datvā sāntaḥpurāmātyastasyāgre samupāviśat // KAvk_30.48 //</l>\n</lg>\n\n<lg>\n<l>sa bodhisattvo hariṇastasyāṃ parṣadi divyadhīḥ /</l>\n<l>dharmaṃ dideśa yenābhūjjanaḥ śikṣāpadānvitaḥ // KAvk_30.49 //</l>\n</lg>\n\n<lg>\n<l>suvarṇapārśvaḥ sāraṅgaḥ so 'yamevābhavaṃ purā /</l>\n<l>yo 'bhavat kuṭilaḥ krūro devadattaḥ sa cādhunā // KAvk_30.50 //</l>\n</lg>\n\n<lg>\n<l>iti sukṛtacitaṃ bhagavatā bhavabhītibhidā</l>\n<l>kathitamudārasattvarucirasya tataścaritam /</l>\n<l>praśamamayaṃ niśamya kuśalāya sa bhikṣugaṇaḥ</l>\n<l>kimapi babhūva puṇyaparipākavivekaruciraḥ // KAvk_30.51 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ suvarṇapārśvāvadānaṃ triṃśaḥ pallavaḥ //</p>\n\n<p>31. kalyāṇakāryavadānam /</p>\n\n<lg>\n<l>pratyakṣalakṣaṇaparīkṣita eṣa loke saṃlakṣyate sujanadurjanayorviśeṣaḥ /</l>\n<l>arkaḥ prakāśaviśadaṃ vidadhāti viśvamandhīkaroti nikhilaṃ jagadandhakāraḥ // KAvk_31.1 //</l>\n</lg>\n\n<lg>\n<l>sarvajñaḥ pūrvavṛttāntamaśeṣamavalokayan /</l>\n<l>asminneva kathārambhe bhagavān punarabravīt // KAvk_31.2 //</l>\n</lg>\n\n<lg>\n<l>nṛpaḥ pātaliputrākhye pure bhūmipuraṃdaraḥ /</l>\n<l>abhūtpuraṃdaro nāma mandiraṃ puṇyasaṃpadaḥ // KAvk_31.3 //</l>\n</lg>\n\n<lg>\n<l>kalyāṇakārī tasyābhūt sūnurguṇagaṇonnataḥ /</l>\n<l>akalyāṇābhidhānaścadvitīyo nirguṇaḥ sutaḥ // KAvk_31.4 //</l>\n</lg>\n\n<lg>\n<l>kalyāṇakārī sarvārthikaruṇākalpapādapaḥ /</l>\n<l>chatrāvaśeṣāmakarod dāṇaśīlaḥ śriyaṃ pituḥ // KAvk_31.5 //</l>\n</lg>\n\n<lg>\n<l>tasmai manoramāṃ nāma puṇyaseno mahīpatiḥ /</l>\n<l>dūtaṃ visṛjya lekhena svasutām v acasā dadau // KAvk_31.6 //</l>\n</lg>\n\n<lg>\n<l>pratyāsannavivāho 'tha nṛpaṃ rājasuto 'bhyadhāt /</l>\n<l>prāptaḥ pariṇayastāta saṃpratyeṣa na me mataḥ // KAvk_31.7 //</l>\n</lg>\n\n<lg>\n<l>vātsalyapeśalatayā madāttāḥ prakṛtiśriyaḥ /</l>\n<l>mayā dānavyasaninā koṣaste śuṣirīkṛtaḥ // KAvk_31.8 //</l>\n</lg>\n\n<lg>\n<l>tasmātpravahaṇenāhaṃ samuttīrya mahodadhim /</l>\n<l>ratnadvīpaṃ vrahāmyeva divyaratnārjanodyataḥ // KAvk_31.9 //</l>\n</lg>\n\n<lg>\n<l>divyasaṃpadamāsādya kariṣye dārasaṃgraham /</l>\n<l>kalatramakṛtārthasya trāsanaṃ sukhasaṃpadām // KAvk_31.10 //</l>\n</lg>\n\n<lg>\n<l>iyuktvā sa pituḥ prāpya śāsanaṃ caraṇānataḥ /</l>\n<l>jagāhe jaladhiṃ lolakallolāliṅgitāmbaram // KAvk_31.11 //</l>\n</lg>\n\n<lg>\n<l>bhrātā tamanuvajrāja saujanyavyañjano 'nujaḥ /</l>\n<l>nirguṇaḥ saguṇadveṣadrohamantarvicintayan // KAvk_31.12 //</l>\n</lg>\n\n<lg>\n<l>jyeṣṭhastamabravīdvatsa samudre karmaviplavāt /</l>\n<l>ahaṃ grāhyastvayā skandhe jāte pravahaṇakṣaye // KAvk_31.13 //</l>\n</lg>\n\n<lg>\n<l>iti bhrātrā kṛtāśvāsastathetyūve sa taṃ śaṭhaḥ /</l>\n<l>doṣodyataḥ praṇayitāṃ khalaḥ samavalambate // KAvk_31.14 //</l>\n</lg>\n\n<lg>\n<l>tataḥ pravāhaṇārūḍhaḥ pavanairanukūlatām /</l>\n<l>yātaiḥ puṇyairiva prāpya ratnadvīpaṃ nṛpātmajaḥ // KAvk_31.15 //</l>\n</lg>\n\n<lg>\n<l>dovyaratnāni saṃprāpya pratyāvṛtte tataḥ śanaiḥ /</l>\n<l>rājaputre pravahaṇaṃ drāgabhañjat prabhañjanaḥ // KAvk_31.16 //</l>\n</lg>\n\n<lg>\n<l>bhagne pravahaṇe tasmin bhrātaraṃ pūrvasaṃvidā /</l>\n<l>sa jagrāha śaṭhaḥ kaṇṭhe taṃ bhujaṅga ivānujaḥ // KAvk_31.17 //</l>\n</lg>\n\n<lg>\n<l>karmavāteritastūrṇaṃ kūlaṃ prāpya nṛpātmajaḥ /</l>\n<l>avāpa sahasā nidrāmāndhyaprathamadūtikām // KAvk_31.18 //</l>\n</lg>\n\n<lg>\n<l>tasya suptasya ratnāni dṛṣṭvā baddhānyathānujaḥ /</l>\n<l>prahartuṃ vyasanacchidre krūraḥ samupacakrame // KAvk_31.19 //</l>\n</lg>\n\n<lg>\n<l>utpāṭya gāḍhabaddhasya sa tasya nayanāmbujam /</l>\n<l>taṃ tārakaṃ bhayāmbhodhau cakāra gatatārakam // KAvk_31.20 //</l>\n</lg>\n\n<lg>\n<l>āttaratne gate tasmin vājasūnurgatadyutiḥ /</l>\n<l>mātaṅgonmūlitāmbhoja ivābhūtkamalākaraḥ // KAvk_31.21 //</l>\n</lg>\n\n<lg>\n<l>sa babhūva nirālokaḥ śokatīvratamovṛtaḥ /</l>\n<l>kṛṣṇapakṣakṣapārambha iva sūryenduvarjitaḥ // KAvk_31.22 //</l>\n</lg>\n\n<lg>\n<l>atrāntare samāyātastaṃ deśaṃ gokuśādhipaḥ /</l>\n<l>rājaputraṃ vilokyāndhamabhūt saṃkrāntatadvyathah // KAvk_31.23 //</l>\n</lg>\n\n<lg>\n<l>sa taṃ nītvā svanilayaṃ paricaryāparaḥ pārḥ /</l>\n<l>tasyāsīdguṇasaujanyasnehāveśavaśīkṛtaḥ // KAvk_31.24 //</l>\n</lg>\n\n<lg>\n<l>tatra śokasujāṃ śāntyai sadā cetovinodinīm /</l>\n<l>vīṇāṃ svarapravīṇo 'sau pūrvābhyastamavādayat // KAvk_31.25 //</l>\n</lg>\n\n<lg>\n<l>satsaṃgamaḥ pṛthuvivekakathābhoyogaḥ</l>\n<l>kāvyāsavaḥ priyasuhṛtpraṇayo vihāraḥ /</l>\n<l>vīṇāsvanah kusumakāntavanāntavāsaḥ</l>\n<l>śokāgnitaptamanasāmamṛtāvagāhaḥ // KAvk_31.26 //</l>\n</lg>\n\n<lg>\n<l>tasya gopapateḥ patnī tīgavīṇāvicakṣaṇā /</l>\n<l>paśyantī rājatanayaṃ prayayau sābhilāṣatām // KAvk_31.27 //</l>\n</lg>\n\n<lg>\n<l>kṛtopadeśā satataṃ kuṭilā vīṇayeva sā /</l>\n<l>mūrcchantī navarāgeṇa sotkaṇṭhā samacintayat // KAvk_31.28 //</l>\n</lg>\n\n<lg>\n<l>subhago 'yaṃ mamātīva dṛśi citte ca cartate /</l>\n<l>nivartate na me tāpaḥ premṇi cenna pravartate // KAvk_31.29 //</l>\n</lg>\n\n<lg>\n<l>dhanyeyaṃ nakhasaṃpātaiḥ kkaṇantī rāgiṇīmuhuḥ /</l>\n<l>yātāsya vallakī puṇyairaṅkārohaṇayogyatām // KAvk_31.30 //</l>\n</lg>\n\n<lg>\n<l>iti saṃcintya sā svairaṃ tamuvāca savibhamam /</l>\n<l>spṛśantī tatkarāmbhojaṃ sakampakarapallavā // KAvk_31.31 //</l>\n</lg>\n\n<lg>\n<l>lalanāsulabhāṃ lajjāṃ mamedaṃ tvadgataṃ manaḥ /</l>\n<l>akṛtajña iva prītiṃ na saṃsmarati mānada // KAvk_31.32 //</l>\n</lg>\n\n<lg>\n<l>na śīlaṃ na kulācāraṃ nābhimānaṃ na saṃśayam /</l>\n<l>apekṣante smarakṣiptā vailakṣyarahitāḥ striyaḥ // KAvk_31.33 //</l>\n</lg>\n\n<lg>\n<l>praṇayānmama saṅkalpaṃ saphalaṃ kartumarhasi /</l>\n<l>bhavanti mānitāḥ prītyai devatā iva yoṣitaḥ // KAvk_31.34 //</l>\n</lg>\n\n<lg>\n<l>iti tasya vacaḥ śrutvā bhinnasvaraviśṛṅkhalam /</l>\n<l>capalāṃ rājaputrastāṃ trastāntaḥkarṇo 'vadat // KAvk_31.35 //</l>\n</lg>\n\n<lg>\n<l>neyaṃ mātaḥ samucitā sataḥ śīlaparicyutiḥ /</l>\n<l>dhikkilbiṣaviṣaspṛṣṭaḥ naṣṭaśīlasya jīvitam // KAvk_31.36 //</l>\n</lg>\n\n<lg>\n<l>parāṅganāpariṣvaṅgamaṅgairaṅgīkaroti yaḥ /</l>\n<l>āliṅgati pataṅgo 'yaṃ narakāgniśikhāṃ punah // KAvk_31.37 //</l>\n</lg>\n\n<lg>\n<l>paropakāraniratāh paradāranirādarāḥ /</l>\n<l>ye 'pyahiṃsāvyasaninaste jīvanti mṛtāḥ pare // KAvk_31.38 //</l>\n</lg>\n\n<lg>\n<l>iti tenoktamākarṇya sābhūdbhagnamanorathā /</l>\n<l>nidhanābhyadhikaḥ prītipratiṣedho hi yoṣitām // KAvk_31.39 //</l>\n</lg>\n\n<lg>\n<l>tataḥ svapatimabhyetya bhujaṅgī bhaṅgamāgate /</l>\n<l>manorathe manyuviṣaṃ vamantīva jagāda sā // KAvk_31.40 //</l>\n</lg>\n\n<lg>\n<l>paravatsalatā sādho doṣāya saralasya te /</l>\n<l>ko hyavijñātaśīlānāṃ svādhīnīkurute gṛham // KAvk_31.41 //</l>\n</lg>\n\n<lg>\n<l>pareṣu bhṛśamāśvāsaṃ spṛśataste na śobhanam /</l>\n<l>guptaṃ cittaṃ ca vittaṃ ca jano jānāti kasya kaḥ // KAvk_31.42 //</l>\n</lg>\n\n<lg>\n<l>paradārasahasrākṣastvayāndhaḥ sa gṛhe dhṛtaḥ /</l>\n<l>dīnāndhajanavātsalyāt paśya tasyocitaṃ phalam // KAvk_31.43 //</l>\n</lg>\n\n<lg>\n<l>adyāhaṃ tena vijane saṃgame bhṛśamarthitā /</l>\n<l>yadyasya nayane syātāṃ syāt kathaṃ me palāyanam // KAvk_31.44 //</l>\n</lg>\n\n<lg>\n<l>ityuktaḥ sa tayā kopāttapto gopapatirbhṛśam /</l>\n<l>dvare niṣkāsya taṃ cakre gehaṃ cittaṃ ca śītalam // KAvk_31.45 //</l>\n</lg>\n\n<lg>\n<l>pitā tyajati yatputraṃ suhṛnmitraṃ nihanti yat /</l>\n<l>bandhucchedāsidhārāṇāṃ taddārāṇāṃ vijṛmbhitam // KAvk_31.46 //</l>\n</lg>\n\n<lg>\n<l>bhruvordṛśoryatkauṭilyaṃ yattaikṣṇyaṃ yacca cāpalam /</l>\n<l>kucayoryacca kāṭhinyaṃ tatsarvaṃ hṛdi yoṣitām // KAvk_31.47 //</l>\n</lg>\n\n<lg>\n<l>kalyāṇakārisārthena pathaḥ saṃtāritaṃ śanaiḥ /</l>\n<l>pitari tridivaṃ yāte śuśrāva bhrātaraṃ nṛpam // KAvk_31.48 //</l>\n</lg>\n\n<lg>\n<l>sa puraṃ puṇyasenasya śvaśurasya mahīpateḥ /</l>\n<l>kālena prāppa dūrādhvakleśapraśamabāndhavam // KAvk_31.49 //</l>\n</lg>\n\n<lg>\n<l>atrāntare sutā tatra mahībharturmanoramā /</l>\n<l>vācā dattā purā yasmai tasminnabdhicyute śrute // KAvk_31.50 //</l>\n</lg>\n\n<lg>\n<l>āhūteṣu narendreṣu niviṣṭeṣu yathākramam /</l>\n<l>āruhya ratnaśibikāṃ svayaṃvarabhuvaṃ yayau // KAvk_31.51 //</l>\n</lg>\n\n<lg>\n<l>vilokayantī bhūpālān sā śanaiścalalocanā /</l>\n<l>yadṛcchayāgataṃ tatra rājaputraṃ dadarśa tam // KAvk_31.52 //</l>\n</lg>\n\n<lg>\n<l>andho 'pi tasyāḥ sahas āsa yayau priyatāṃ dṛśoḥ /</l>\n<l>grahamadhye kumudvatyā meghāndho 'pi priyaḥ śaśī // KAvk_31.53 //</l>\n</lg>\n\n<lg>\n<l>nṛpeṣu pratiyāteṣu vilakṣeṣvaphalāgamāt /</l>\n<l>mahīpatisutāntastaṃ vavre guṇavinirgatam // KAvk_31.54 //</l>\n</lg>\n\n<lg>\n<l>sāpu hāraṃ parikṣipya kaṇṭhe tasyāyatekṣaṇā /</l>\n<l>śanakaurmadhurālāpā tvadvaśāsmītyuvāca tam // KAvk_31.55 //</l>\n</lg>\n\n<lg>\n<l>strīvṛttacakitaḥ so 'pi vijane tāmabhāṣata /</l>\n<l>prajñādaridrayā nedaṃ striyā yuktaṃ kṛtaṃ tvayā // KAvk_31.56 //</l>\n</lg>\n\n<lg>\n<l>smarasauhārdamitreṣu padmanetreṣu rājasu /</l>\n<l>sthiteṣu vandhyajanmāndhaḥ kasmādasmi vṛtastvayā // KAvk_31.57 //</l>\n</lg>\n\n<lg>\n<l>anyavakrkrāvalokinyo jāyāścakṣuṣmatāmapi /</l>\n<l>vadhūḥ kiṃ punarandhasya dine 'pyanyābhisārikā // KAvk_31.58 //</l>\n</lg>\n\n<lg>\n<l>lalanābhirna me kṛtyaṃ pratyayastāsu nāsti me /</l>\n<l>kulakūlanipātinyo nimnagāḥ kuṭilāḥ stiyaḥ // KAvk_31.59 //</l>\n</lg>\n\n<lg>\n<l>ityuktā tena paruṣaṃ lajjālolā nṛpātmajā /</l>\n<l>tamūce nātha sar vatra na śaṅkāṃ kartumarhasi // KAvk_31.60 //</l>\n</lg>\n\n<lg>\n<l>dṛṣṭadoṣaḥ kkacinnāryām yadi tvamatiśaṅkitaḥ /</l>\n<l>aduṣṭāpi tvayā nāma tadvyāptā kriyate katham // KAvk_31.61 //</l>\n</lg>\n\n<lg>\n<l>tvayyeva yadi me prītirananyaśaraṇam manaḥ /</l>\n<l>tena satyena te netramekaṃ bhavatu nirmalam // KAvk_31.62 //</l>\n</lg>\n\n<lg>\n<l>ityuktamātre sudṛśā dakṣiṇaṃ tasya lecanam /</l>\n<l>satyānubhāvenābhūttatpraphullakamalopamam // KAvk_31.63 //</l>\n</lg>\n\n<lg>\n<l>rājaputraḥ prahṛṣṭo 'tha tām prasādya silocanām /</l>\n<l>uvāca tanmukhāmbhojalāvaṇyaguṇacismitḥ // KAvk_31.64 //</l>\n</lg>\n\n<lg>\n<l>kalyāṇakārī subhagaḥ sa evāhaṃ nṛpātmajaḥ /</l>\n<l>yasmau purā tvaṃ guruṇā vacasā pratipāditā // KAvk_31.65 //</l>\n</lg>\n\n<lg>\n<l>sa evāhaṃ yadi paraṃ nirvairaḥ pāṭane dṛśaḥ /</l>\n<l>tena satyena nayanaṃ svasthaṃ bhavatu me 'param // KAvk_31.66 //</l>\n</lg>\n\n<lg>\n<l>satyopayācaneneti sahasaivāsya locanam /</l>\n<l>dvitīyamapi vaimalyamavāpa saha cetasā // KAvk_31.67 //</l>\n</lg>\n\n<lg>\n<l>tato viditavṛttena puṇyasenena bhūbhujā /</l>\n<l>kṛtasāhāyyakaḥ prāpa svarājya sa priyāsakhaḥ // KAvk_31.68 //</l>\n</lg>\n\n<lg>\n<l>kalyāṇkārī yaḥ so 'haṃ devadattaḥ sa cānujaḥ /</l>\n<l>tena pūrvānubhāvena tadvidho 'dyāpi vartate // KAvk_31.69 //</l>\n</lg>\n\n<lg>\n<l>ityudāramupakāranirmalaṃ bodhisattvacaritaṃ niśamya te /</l>\n<l>bhikṣavaḥ khalviceṣṭitaṃ ca tattulyamapratimavismayaṃ yayuḥ // KAvk_31.70 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kalyāṇākāryavadānamekatriṃśaḥ pallavaḥ //</p>\n\n<p>32. viśākhāvadānam /</p>\n\n<lg>\n<l>vāmāḥ sajjanavāmāḥ prāyeṇa bhavanti nīrogiṇyaḥ /</l>\n<l>timironmukhī sarāgā kṣipati raviṃ bhūdharātsaṃdhyā // KAvk_32.1 //</l>\n</lg>\n\n<lg>\n<l>devadattasya carite bahujanmāntarāśraye /</l>\n<l>kathite 'pi punaḥ prāha bhagavān jñānasāgaraḥ // KAvk_32.2 //</l>\n</lg>\n\n<lg>\n<l>purā kaliṅgaviṣaye nṛpatiḥ śatrubhaṅgakṛt /</l>\n<l>śrīmānabhūdaśokākhyaḥ prakhyātāsaṃkhyavikramaḥ // KAvk_32.3 //</l>\n</lg>\n\n<lg>\n<l>tasya śākhaḥ praśākhaśca catvāraḥ sadṛśāḥ sutāḥ /</l>\n<l>anuśākho viśākhaścetyabhavan bhuvi viśrutāḥ // KAvk_32.4 //</l>\n</lg>\n\n<lg>\n<l>tāruṇyamattāste pitrā sapatnīkāḥ pravāsitāh /</l>\n<l>savikāranikāreṇa putrasneho 'pi naśyati // KAvk_32.5 //</l>\n</lg>\n\n<lg>\n<l>te śanaiḥ kṣīṇapātheyā durdaśāmiva duḥsahām /</l>\n<l>vikaṭāmaṭavīṃ prāpyaṃ kṣutkṣāmāḥ samacintayan // KAvk_32.6 //</l>\n</lg>\n\n<lg>\n<l>etāḥ striyo vipatkāle gulphabandhanaśṛṅkhalāḥ /</l>\n<l>kṛcchralabdhe ca bhāginyaḥ sthitāḥ parṇāśane 'pi naḥ // KAvk_32.7 //</l>\n</lg>\n\n<lg>\n<l>iti cintayatāmāsīt teṣāṃ strībadhaniścayah /</l>\n<l>durdaśādagdhabhāgyānāṃ ghorā saṃjāyate matiḥ // KAvk_32.8 //</l>\n</lg>\n\n<lg>\n<l>teṣāṃ madhyādviśākhastu pāpasaṃkalpaśaṅkitaḥ /</l>\n<l>bhāryāmādāya kṛpayā palāyya prayayau pṛthak // KAvk_32.9 //</l>\n</lg>\n\n<lg>\n<l>sā kalaṅkavatī nāma bhṛśaṃ vaiklavyamāgatā /</l>\n<l>dūrādhvadhāvanaśrāntā mūrcchitā nyapatadbhuvi // KAvk_32.10 //</l>\n</lg>\n\n<lg>\n<l>tataḥ sā karuṇārdreṇa bhartrā prāṇakṣayakṣaṇe /</l>\n<l>śarāvedhasamudbhūtaṃ pāyitā nijaśoṇitam // KAvk_32.11 //</l>\n</lg>\n\n<lg>\n<l>tām raktapānasaṃprāptajīvitām sattvasāgaraḥ /</l>\n<l>svāṅgaṃ niṣkṛtya māṃsena prāṇavṛttimakārayat // KAvk_32.12 //</l>\n</lg>\n\n<lg>\n<l>nirjalaṃ ghorakāntāraṃ samuttīrya krameṇa tau /</l>\n<l>pracchāyapādapaśyāmaṃ prāptau girinadītaṭam // KAvk_32.13 //</l>\n</lg>\n\n<lg>\n<l>viśrāntayostayostatra kṛttapādakaro naraḥ /</l>\n<l>tīvrākrandī nadīvegenohyamānaḥ samāyayau // KAvk_32.14 //</l>\n</lg>\n\n<lg>\n<l>dṛṣṭvaiva karuṇāśliṣṭaḥ kaṣṭāṃ vipadamāśritaḥ /</l>\n<l>vigāhya saritaṃ dorbhyāṃ viśākhastamatārayat // KAvk_32.15 //</l>\n</lg>\n\n<lg>\n<l>tataḥ pratyāgataprāṇāṃ toyamūlaphalādibhiḥ /</l>\n<l>sa taṃ cakre dinaireva saṃrūḍhacchedanirvyatham // KAvk_32.16 //</l>\n</lg>\n\n<lg>\n<l>svastho 'pi gativaikalyānnaiva gantuṃ kkacit kṣamaḥ /</l>\n<l>sa tasthaui tatra tatpatnyā kāle kalitabhojanah // KAvk_32.17 //</l>\n</lg>\n\n<lg>\n<l>rājaputrastu jāyāyāmabhūdviralasaṃgamaḥ /</l>\n<l>siṃhālparatayaḥ śūrāḥ prāyeṇa vijigīṣavaḥ // KAvk_32.18 //</l>\n</lg>\n\n<lg>\n<l>divyauṣadhirasāhāraparipūrṇatanuḥ śanaiḥ /</l>\n<l>tatpatnī vikalāyāsmau cakāra surataspṛhām // KAvk_32.19 //</l>\n</lg>\n\n<lg>\n<l>snehena nopalipyante na badhyante guṇena ca /</l>\n<l>gurave na ca sajjanti svecchasparśasukhāḥ striyaḥ // KAvk_32.20 //</l>\n</lg>\n\n<lg>\n<l>sā tena niśi niḥśabdaṃ ramamāṇā ghanastanī /</l>\n<l>niḥśaṅkasuratātṛptā patiṃ vighnamamanyata // KAvk_32.21 //</l>\n</lg>\n\n<lg>\n<l>sā patyuḥ svairiṇī tena vidadhe vadhasaṃvidam /</l>\n<l>pāpeṣu śikṣākuśalāḥ kaluṣāḥ kila yoṣitaḥ // KAvk_32.22 //</l>\n</lg>\n\n<lg>\n<l>sā śiraḥśūlamatulaṃ vadantī svasya chadmanā /</l>\n<l>cakre likhitapāpāsyā lalāṭe paṭṭabandhanam // KAvk_32.23 //</l>\n</lg>\n\n<lg>\n<l>tasyāḥ śirorujāṃ tīvrāṃ vyatītaḥ pārthivātmajaḥ /</l>\n<l>kāruṇyāttatpratīkāre tāṃ tāṃ yuktimacintayat // KAvk_32.24 //</l>\n</lg>\n\n<lg>\n<l>viṣādacintāstimitaṃ śvasantaṃ sā jagād tam /</l>\n<l>śītārtakūjadbhramarā himamlāneva padminī // KAvk_32.25 //</l>\n</lg>\n\n<lg>\n<l>evaṃvidhaṃ me kanyāyāh śiraḥśūlaṃ purābhavat /</l>\n<l>pāṣāṇabhedalepena bhiṣagbhiśca nivāritam // KAvk_32.26 //</l>\n</lg>\n\n<lg>\n<l>pāṣāṇabhedavyāpto 'yaṃ prāgbhāgo 'sy mahībhṛtaḥ /</l>\n<l>rājjvāvatīrya bhavatā gṛhyatāṃ yadi śakyate // KAvk_32.27 //</l>\n</lg>\n\n<lg>\n<l>dhārayiṣyāmi pāṇibhyāmahamālambanaṃ tava /</l>\n<l>ityuktaḥ praṇayātpatnayā tathetyāha nṛpātmajaḥ // KAvk_32.28 //</l>\n</lg>\n\n<lg>\n<l>tatpāṇidhṛtarajjvātha vihitālambanaḥ śanaiḥ /</l>\n<l>so 'vatīrṇaḥ śilāsphālagarjadgirinadītaṭam // KAvk_32.29 //</l>\n</lg>\n\n<lg>\n<l>bheṣajādānasaṃsaktaḥ saṃtyaktālambanastayā /</l>\n<l>sa papāta mahāśvabhre strīcittacapalāmbhasi // KAvk_32.30 //</l>\n</lg>\n\n<lg>\n<l>śubhasya karmaṇaḥ śeṣādabhagnatanureva saḥ /</l>\n<l>uhyamānaḥ pravāheṇa dhīraścitamacintayat // KAvk_32.31 //</l>\n</lg>\n\n<lg>\n<l>nārīcittābhamāvartaṃ darśayantyā nijāśayam /</l>\n<l>mama strīniyame nūnamupadeśaḥ kṛto 'nayā // KAvk_32.32 //</l>\n</lg>\n\n<lg>\n<l>durvijñeyāḥ pratatamatibhiḥ svapnasaṃkalpakalpā</l>\n<l>rāgadveṣavyasanaviṣamāyāsavinyāsasaktāḥ /</l>\n<l>kāmātkāmī sakalajanatāmohane saṃpravṛttāḥ</l>\n<l>pātāyaiva kṣasṇaparicitasyāpi māyāḥ striyaśca // KAvk_32.33 //</l>\n</lg>\n\n<lg>\n<l>iti saṃcintayanneva nadīvegena bhūyasā /</l>\n<l>prāpitaḥ sukṛteneva sa purīṃ puṣkarāvatīm // KAvk_32.34 //</l>\n</lg>\n\n<lg>\n<l>tasminnavasare tatra niṣputre nṛpatau mṛte /</l>\n<l>nimittajñairmahāmātyairgṛhītaḥ sa sulakṣaṇaḥ // KAvk_32.35 //</l>\n</lg>\n\n<lg>\n<l>abhiṣiktaḥ sa taistatra vidhivanmaṅgalodakaiḥ /</l>\n<l>abhūdvivāhavidveṣī dṛṣṭastrīcaritādbhutaḥ // KAvk_32.36 //</l>\n</lg>\n\n<lg>\n<l>kalaṅkavatyapi girau bodhisattvavivarjite /</l>\n<l>mandvīryauṣadhiḥ kāle vṛtticchedākulābhavat // KAvk_32.37 //</l>\n</lg>\n\n<lg>\n<l>skandhe bhagnāṅgamāropya sā grāmapuravartmasu /</l>\n<l>janaṃ pativratāsmīti girā bhikṣāmayācata // KAvk_32.38 //</l>\n</lg>\n\n<lg>\n<l>parivratāgauraveṇa sarvastasyau dadau bahu /</l>\n<l>mithyāśīlapravādo 'pi sūte vipadi saṃpadam // KAvk_32.39 //</l>\n</lg>\n\n<lg>\n<l>aṭantī sā śanaiḥ prāptā nagarīṃ puṣkarāvatīm /</l>\n<l>satīti vanditā sarvairvṛpadvārāntike yayau // KAvk_32.40 //</l>\n</lg>\n\n<lg>\n<l>rājā strīvṛttavidveṣī vandate tu pativratām /</l>\n<l>iti saṃcintya tadbhaktyā nṛpaṃ prāha puhohitaḥ // KAvk_32.41 //</l>\n</lg>\n\n<lg>\n<l>dūredeśāntarāddeva prāptā kāpi pativratā /</l>\n<l>yayeyaṃ caraṇanyāsairbhūtadhātrī pavitritā // KAvk_32.42 //</l>\n</lg>\n\n<lg>\n<l>he deva paśya tāṃ śādhvīṃ skandhāropitabhartṛkām /</l>\n<l>pativratāpraṇāmena puṃsāmāyurvivardhate // KAvk_32.43 //</l>\n</lg>\n\n<lg>\n<l>nṛpaḥ purohiteneti tatsaṃdarśanamarthitaḥ /</l>\n<l>tamuvāca na jānīṣe brāhmaṇaḥ sarale bhavān // KAvk_32.44 //</l>\n</lg>\n\n<lg>\n<l>snigdhā strīti pravādo 'yaṃ nirvyājeti matibhramaḥ /</l>\n<l>satīti vyomapuṣpāptiḥ pāpā strīti na saṃśayaḥ // KAvk_32.45 //</l>\n</lg>\n\n<lg>\n<l>niṣphalāścagnurohiṇyaḥ saralā janasaṃgame /</l>\n<l>nāryo vetasavallarya iva nirmūlabandhanāḥ // KAvk_32.46 //</l>\n</lg>\n\n<lg>\n<l>bhedadrohaikaśīlābhyo duḥśīlābhyaḥ svabhāvataḥ /</l>\n<l>namaḥ strībhyo namaḥ strībhyo namaḥ strībhyo namo namah // KAvk_32.47 //</l>\n</lg>\n\n<lg>\n<l>dṛṣṭastrīvṛttadoṣāya taccintāvyathitānmane /</l>\n<l>apyeṣā pṛthivī mahyaṃ ratnapūrṇā na rocate // KAvk_32.48 //</l>\n</lg>\n\n<lg>\n<l>nagamṛgavadhūmugdhāstīkṣṇāḥ paraṃ paravañcane</l>\n<l>tanuvitaraṇe saktāḥ puṃsāṃ haranti ca jīvitam /</l>\n<l>dadhati ca bhayaṃ puṣpāyāte pibanti ca pāvakaṃ</l>\n<l>saralakuṭilā naiva jñātā vicāraśataiḥ striyaḥ // KAvk_32.49 //</l>\n</lg>\n\n<lg>\n<l>tathāpi yadi nirbandhastava paśyāmi tāṃ striyam /</l>\n<l>ityuktvā harmyamāruhya tām dadarśa nareśvaraḥ // KAvk_32.50 //</l>\n</lg>\n\n<lg>\n<l>tāmeva sa parijñāya pāpāṃ kṛttāṅgasaṅginīm /</l>\n<l>sacivebhyaḥ kṣitipatistadvṛttāntaṃ nyavedayat // KAvk_32.51 //</l>\n</lg>\n\n<lg>\n<l>nṛpaṃ sāpi parijñāya pāpā kṣaṇamadhomukhī /</l>\n<l>nirastā prayayau tūrṇaṃ pihitaśravaṇairjanaiḥ // KAvk_32.52 //</l>\n</lg>\n\n<lg>\n<l>viśākhanāmā naranāthasūnuḥ so 'haṃ vadhūḥ sāsya ca devadattaḥ /</l>\n<l>śrutvetivṛttaṃ kathitaṃ jinena bhikṣuvrajastaccaritaṃ nininda // KAvk_32.53 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ viśākhāvadānaṃ dvātriṃśaḥ pallavaḥ //</p>\n\n<p>33. nandīpanandāvadānam /</p>\n\n<lg>\n<l>sa ko 'pi puṇyapraśamānubhāvaḥ śuddhātmanāmastyamṛtasvabhāvaḥ /</l>\n<l>yasya prabhāveṇa bhavanti sadyaḥ krūrā api krodhaviṣapramuktāḥ // KAvk_33.1 //</l>\n</lg>\n\n<lg>\n<l>purā tathāgate jetavanārāmavihāriṇi /</l>\n<l>tadājñayā bhikṣugaṇe girikānanacāriṇi // KAvk_33.2 //</l>\n</lg>\n\n<lg>\n<l>sumerupariṣaṇḍāyāṃ sthitvā dhyānaparāyaṇāḥ /</l>\n<l>āyayurbhikṣavaḥ pāṇḍuvicchāyavadanāḥ kṛśāḥ // KAvk_33.3 //</l>\n</lg>\n\n<lg>\n<l>te 'tha kṛtvā bhagavataḥ pādapadmābhivandanām /</l>\n<l>ūcire bhikṣubhiḥ pṛṣṭā dehadaurbalyakāraṇam // KAvk_33.4 //</l>\n</lg>\n\n<lg>\n<l>sumeruṃ triguṇāvṛttyā veṣṭayitvā vyavasthitau /</l>\n<l>adṛṣṭau vainateyasya nāgau nandopanandakau // KAvk_33.5 //</l>\n</lg>\n\n<lg>\n<l>tau sadā trividhocchvāsaṃ sṛjataḥ kīrṇapāvakam /</l>\n<l>bhavanti bhasma sparśena sahasaiva śilā api // KAvk_33.6 //</l>\n</lg>\n\n<lg>\n<l>vayaṃ tadviṣaniśvāsairnidagdhā dhyānayoginaḥ /</l>\n<l>vivarṇavadanacchāyāh kevalaṃ kṛśatāṃ gatāḥ // KAvk_33.7 //</l>\n</lg>\n\n<lg>\n<l>iti taiḥ kathite śāstā bhikṣusaṃghārthitaḥ puraḥ /</l>\n<l>nāgayordamane yogyaṃ maudgalyāyanamādiśat // KAvk_33.8 //</l>\n</lg>\n\n<lg>\n<l>sa sumeruṃ samāsādya śṛṅgairāliṅgitāmbaram /</l>\n<l>suptau dadarśa nāgendrau yogenāntarhitākṛtiḥ // KAvk_33.9 //</l>\n</lg>\n\n<lg>\n<l>yodhyamānau śanaistena bubudhāte yadā na tau /</l>\n<l>tadā mahānāgavapurbhūtvā sa samaveṣṭayat // KAvk_33.10 //</l>\n</lg>\n\n<lg>\n<l>prabuddhau pīḍitau tena dṛṣṭvā taṃ bhīṣaṇākṛtim /</l>\n<l>viṃdrutau nararūpeṇa tasthaturbhayavihvalau // KAvk_33.11 //</l>\n</lg>\n\n<lg>\n<l>nāgarūpaṃ parityajya kṛtvā rūpaṃ svakaṃ tataḥ /</l>\n<l>palāyamānāvanyonyaṃ t au maudgalyāyano 'vadat // KAvk_33.12 //</l>\n</lg>\n\n<lg>\n<l>nāgau kka gamyate tūrṇa bhayaṃ saṃtyajyatāmidam /</l>\n<l>na sa nāgaḥ sthitastatra yena vidrāvitau yuvām // KAvk_33.13 //</l>\n</lg>\n\n<lg>\n<l>sarvathā yadi nastyea tadbhayād yivayordhṛtiḥ /</l>\n<l>kriyate kiṃ śaraṇyasya na buddhasyābhivandanam // KAvk_33.14 //</l>\n</lg>\n\n<lg>\n<l>iti tenoktamākarṇya vinayāttau tamūcatuḥ /</l>\n<l>prasādaḥ kriyatāmārya bhagavaddarśanena nau // KAvk_33.15 //</l>\n</lg>\n\n<lg>\n<l>iti bravāṇau nāgendrau nītvā bhagavato 'ntikam /</l>\n<l>sa ta dvṛttāntamāvedya praṇamya samupāviśat // KAvk_33.16 //</l>\n</lg>\n\n<lg>\n<l>bhagavānatha nāgendrau babhāṣe śaraṇāgatau /</l>\n<l>praṇāmaṃ cakratū ratnaprabhābhūṣītabhūtalau // KAvk_33.17 //</l>\n</lg>\n\n<lg>\n<l>śikṣāpadāni saṃprāpya sarvabhūtābhayapradau /</l>\n<l>śaraṇaprāptisamayādadhunā nirbhayau yuvām // KAvk_33.18 //</l>\n</lg>\n\n<lg>\n<l>ityālokanamātreṇa doṣadveṣavivarjitau /</l>\n<l>kṛtau bhagavatā samyak jagmatustaṃ praṇamya tau // KAvk_33.19 //</l>\n</lg>\n\n<lg>\n<l>saṃdarśanenaiva mahāśayānāṃ prabhāpadeśena śarīralagnaiḥ /</l>\n<l>sīṃsrā api dveṣaviṣoṣmataptāḥ śamāmṛtaiḥ śītalatāṃ vrajanti // KAvk_33.20 //</l>\n</lg>\n\n<lg>\n<l>tatpūrvajanmavṛttāṇtaṃ bhikṣubhirbhagavān jinaḥ /</l>\n<l>prabhāvavismayātpṛṣṭaḥ sarvadarśī jagādā tān // KAvk_33.21 //</l>\n</lg>\n\n<lg>\n<l>kṛkirnāma purā śrīmān vārāṇasyāṃ nareśvaraḥ /</l>\n<l>kāśyapākhyād bhagavataḥ prāptavān dharmaśāsanam // KAvk_33.22 //</l>\n</lg>\n\n<lg>\n<l>amātyayoḥ sa vinyasya rājyaṃ nandopanandayoḥ /</l>\n<l>babhūva bodhisaṃsaktaḥ satyadarśananirvṛtaḥ // KAvk_33.23 //</l>\n</lg>\n\n<lg>\n<l>dharmadahrmamayaṃ rājyaṃ kṛtvā tau tasya mantriṇau /</l>\n<l>sarvopakaraṇairyuktaṃ vihāraṃ kāśyapāya ca // KAvk_33.24 //</l>\n</lg>\n\n<lg>\n<l>kālena jātau nāgendrāvetau nandopanandakau /</l>\n<l>vihārārpaṇapuṇyena padaṃ merurabhūttayoḥ // KAvk_33.25 //</l>\n</lg>\n\n<lg>\n<l>iti jinanigaditaphaṇivaracaritaṃ paratanupariṇatiparicitasukṛtam /</l>\n<l>śrutavati śamanayamuniparinivahe viṣadharaniyamanaguṇanutirudabhūt // KAvk_33.26 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ nandopanandāvadānaṃ trayastriṃśaḥ pallavaḥ //</p>\n\n<p>34. gṛhapatisudattāvadānam /</p>\n\n<lg>\n<l>dattaḥ parahitabhāvanayā yadu tanudhanakaṇaśeṣaḥ /</l>\n<l>aparikṣayaguṇakalpanayā bhavati supuṇyaviśeṣaḥ // KAvk_34.1 //</l>\n</lg>\n\n<lg>\n<l>atha vyatīte kasmiṃścit kāle bhagavato 'ntike /</l>\n<l>nandopanandayordharmadeśanāṃ śrotumāyayau // KAvk_34.2 //</l>\n</lg>\n\n<lg>\n<l>rājā prasenajiddraṣṭuṃ bhagavantamupāgataḥ /</l>\n<l>tābhyāmakṛtasatkārapraṇāmaḥ komapāyayau // KAvk_34.3 //</l>\n</lg>\n\n<lg>\n<l>sa praṇamya jinaṃ gatvā pradadhyau nigrahaṃ tayoḥ /</l>\n<l>śastravṛṣṭiṃ saṃsṛjantau tau ca vyomnā samāgatau // KAvk_34.4 //</l>\n</lg>\n\n<lg>\n<l>sarvajñapreṣitastūraṇaṃ maudgalyāyana etya tām /</l>\n<l>śastravṛṣṭiṃ narapateścakre padmotpalāvalim // KAvk_34.5 //</l>\n</lg>\n\n<lg>\n<l>punargatvā bhagavataḥ samīpaṃ pṛthivīpatiḥ /</l>\n<l>saṃprāptau kṣamayāmāsa tasyādeśāt phaṇīśvarau // KAvk_34.6 //</l>\n</lg>\n\n<lg>\n<l>athārthitaḥ pārthivena bhagavān rājamandiram /</l>\n<l>bhaktipūtaṃ yayau bhoktuṃ bhaktaṃ bhikṣugaṇaiḥ saha // KAvk_34.7 //</l>\n</lg>\n\n<lg>\n<l>bhakṣyeṣu pacyamāneṣu rātrau tatrāgnivilpavaḥ /</l>\n<l>jāto jinaprabhāveṇa sahasā śāntimāyayau // KAvk_34.8 //</l>\n</lg>\n\n<lg>\n<l>bhuktvā gate bhagavati kṣitipaḥ svapure 'bhyadhāt /</l>\n<l>jvalanajvālanaṃ rātrau vārayan daṇḍasaṃvidā // KAvk_34.9 //</l>\n</lg>\n\n<lg>\n<l>atrāṇtare gṛhapatiḥ sudattasyātmaji yuvā /</l>\n<l>mithyādoṣadṛddhibalo nāma rājñābhighātitaḥ // KAvk_34.10 //</l>\n</lg>\n\n<lg>\n<l>pūrvaṃ bhagavataḥ śāstuḥ śāsanānugraheṇa saḥ /</l>\n<l>labdhajñānadhṛtiḥ putraduḥkhe 'pyāsīdaduḥkhitaḥ // KAvk_34.11 //</l>\n</lg>\n\n<lg>\n<l>aputraḥ svadhanaṃ bhūri dīnebhyaḥ pratipādya saḥ /</l>\n<l>cakārātirasādekapaṇaśeṣaṃ śanaiḥ śriyaḥ // KAvk_34.12 //</l>\n</lg>\n\n<lg>\n<l>paṇalābhakṛtāśeṣadharmaḥ svalpaprado 'tha saḥ /</l>\n<l>abhūd gṛhī sudattākhyo gṛhaṃ hi svaplamucyate // KAvk_34.13 //</l>\n</lg>\n\n<lg>\n<l>kadāciddarśanāyātaṃ bhagavān purataḥ sthitam /</l>\n<l>taṃ svalpadānanāmnaiva lajjitaṃ dayayāvadat // KAvk_34.14 //</l>\n</lg>\n\n<lg>\n<l>alpadānaṃ gṛhapaterna lajjāṃ kartumarhasi /</l>\n<l>yāti śraddhārpito dānakaṇaḥ kanakaśailatām // KAvk_34.15 //</l>\n</lg>\n\n<lg>\n<l>purā bahutaraṃ dattaṃ velamena dvijanmanā /</l>\n<l>śraddhāvirahasāmānyānna tathā vṛddhimāyayau // KAvk_34.16 //</l>\n</lg>\n\n<lg>\n<l>yaḥ sarvaṃ bhojayedbhaktyā jambudvīpagataṃ janam /</l>\n<l>yaścaikaṃ bodhisaṃyuktaṃ tasya puṇyaṃ tato 'dhikam // KAvk_34.17 //</l>\n</lg>\n\n<lg>\n<l>iti vākyaṃ bhagavatastathyaṃ śrutvābhinandya ca /</l>\n<l>nijagehaṃ gṛhapatiḥ prayayau praṇipatya tam // KAvk_34.18 //</l>\n</lg>\n\n<lg>\n<l>dīpaṃ datvā paṭhan rātrau tatar buddhānuśāsanam /</l>\n<l>daṇḍāya rājapuruṣaiḥ sa nīto 'gnipravartanāt // KAvk_34.19 //</l>\n</lg>\n\n<lg>\n<l>daṇḍasya saṃbhavādbaddhaṃ bandhanāgāravartinam /</l>\n<l>taṃ draṣṭumāyayurdevā rātrau śakrabrahmādayaḥ // KAvk_34.20 //</l>\n</lg>\n\n<lg>\n<l>sa tairdhanaṃ gṝhāṇeti prārthito nāgrahīdyadā /</l>\n<l>tadā dharmopadeśo 'yaṃ pravṛttastsya mandire // KAvk_34.21 //</l>\n</lg>\n\n<lg>\n<l>rājāpi tatprabhāveṇa dṛṣṭvā prajvālitaṃ puram /</l>\n<l>muktvā taṃ bandhanāgārānna dadarśa jalaṃ kkacit // KAvk_34.22 //</l>\n</lg>\n\n<lg>\n<l>sa gataḥ sugataṃ draṣṭuṃ kadācittatpuraḥ sthitaḥ /</l>\n<l>nṛpaṃ jinapraṇāmāya prāptaṃ paścād vyalokayat // KAvk_34.23 //</l>\n</lg>\n\n<lg>\n<l>agre bhagavataścakre praṇayaṃ na sa bhūpateḥ /</l>\n<l>jagatpūjyasya purataḥ pūjāmarhati nāparaḥ // KAvk_34.24 //</l>\n</lg>\n\n<lg>\n<l>jinamāmantrya nṛpatiḥ praṇataḥ svapuraṃ gataḥ /</l>\n<l>vivāsanaṃ gṛhapaterādideśa nijāt purāt // KAvk_34.25 //</l>\n</lg>\n\n<lg>\n<l>prasādinī sudattasya devatā nṛpatiṃ tataḥ /</l>\n<l>kṣudrajantubhirutsṛṣṭaiścakre daṃśaviṣākulam // KAvk_34.26 //</l>\n</lg>\n\n<lg>\n<l>sa trastastairnṛpaḥ prāptaḥ sāmātyāntaḥ purānugaḥ /</l>\n<l>gatvā prasādayāmāsa sudattam jinaśāsanāt // KAvk_34.27 //</l>\n</lg>\n\n<lg>\n<l>iti sa satatapratyāsattyā parāmṛtanirbharaṃ</l>\n<l>bhagavaduditaṃ śāntiṃ bheje sudattagṛhādhipaḥ /</l>\n<l>svamiva labhate vighnayāsapravāsavivarjitaṃ</l>\n<l>vimalamanasāmantevāsī vivekamahānidhim // KAvk_34.28 //</l>\n</lg>\n\n<p>iti kṣemendravicaritāyāṃ bodhisattvāvadānakalpalatāyāṃ gṛhapatisudattāvadānaṃ caturstriśaḥ pallavaḥ //</p>\n\n<p>35. ghoṣīlāvadānam /</p>\n\n<lg>\n<l>phalaṃ samānaṃ labhate sa dāturyāti kṣaṇaṃ dānasahāyatāṃ yaḥ /</l>\n<l>paropakārapraṇayodyatānāṃ nāpuṇyakarmā sacivatvameti // KAvk_35.1 //</l>\n</lg>\n\n<lg>\n<l>ramye purā bhagavati śrāvastyāṃ jetakānane /</l>\n<l>anāthapiṇḍadārāmavihārādhirate jine // KAvk_35.2 //</l>\n</lg>\n\n<lg>\n<l>kauśāmbyāṃ vatsanṛpatirbabhūvodayanābhidhaḥ /</l>\n<l>gāyatyadyāṣi yatkīrtirvidyādharavadhūjanaḥ // KAvk_35.3 //</l>\n</lg>\n\n<lg>\n<l>abhavadviṣaye tasya karmāntākarajīvanaḥ /</l>\n<l>gṛhasthaḥ sudhano nāma dhanādhānavicakṣaṇaḥ // KAvk_35.4 //</l>\n</lg>\n\n<lg>\n<l>nṛpaḥ kadāciṃdāsthāne taṃ kāryārthinamāgatam /</l>\n<l>vacasaiva parijñāya jagād vihitādaraḥ // KAvk_35.5 //</l>\n</lg>\n\n<lg>\n<l>jānāmyahaṃ gṛhapate hiraṇyopacitasvaram /</l>\n<l>vipulaḥ saṃcayajñasya suvarṇanidhirasti te // KAvk_35.6 //</l>\n</lg>\n\n<lg>\n<l>ityuktaḥ sasmitaṃ rājñā sa tamūce kṛtāñjaliḥ /</l>\n<l>satyamastyeva me rājan gṛhe kāñcanasaṃcayaḥ // KAvk_35.7 //</l>\n</lg>\n\n<lg>\n<l>sadvṛttacintānirate deve vātsalyapeśale /</l>\n<l>kiṃ vā nāsti janāsyāsya pitari tvayi goptari // KAvk_35.8 //</l>\n</lg>\n\n<lg>\n<l>dhanino yāntyadhanatāṃ nidhanaṃ yānti cādhanāḥ /</l>\n<l>vyāghratām yāti dedbhūbhṛdāmiṣāghrāṇanirghṛṇaḥ // KAvk_35.9 //</l>\n</lg>\n\n<lg>\n<l>niḥsaṅkairarjyate vittamarjitaṃ ca vibhajyate /</l>\n<l>vibhaktaṃ bhujyate spaṣṭaṃ janairdharmadhane nṛpe // KAvk_35.10 //</l>\n</lg>\n\n<lg>\n<l>upapannaṃ vacaḥ śrutvā dhīmatastasya bhūpatiḥ /</l>\n<l>tamūce daśanodyotaiḥ prasādaṃ darśayanniva // KAvk_35.11 //</l>\n</lg>\n\n<lg>\n<l>matimān kāryasacivastvaṃ me bhavitumarhasi /</l>\n<l>dhīdhūryaistvadvidhaireva dhāryate dharaṇībharaḥ // KAvk_35.12 //</l>\n</lg>\n\n<lg>\n<l>iti rājavacaḥ śrutvā śudhanastamabhāṣata /</l>\n<l>n avayaṃ rājasevāsu sabhāmaṇḍalapaṇḍitāḥ // KAvk_35.13 //</l>\n</lg>\n\n<lg>\n<l>svācchandyodyānavicchedaḥ sunidrāsukhavikrayaḥ /</l>\n<l>sevā hi puṃsāṃ saṃsāraduḥkhadainyabhayaṃkaraḥ // KAvk_35.14 //</l>\n</lg>\n\n<lg>\n<l>īśvarairmastakanyastacaraṇaḥ kṛtakṛtyatām /</l>\n<l>pādapīṭha ivāyāti sevako 'haṃ sthitaḥ sadā // KAvk_35.15 //</l>\n</lg>\n\n<lg>\n<l>sevāyāsaprayāsena prāptānāmapi saṃpadām /</l>\n<l>saṃbhogaḥ piśunāsaṅgī prabhubhrūbhangabhaṅguraḥ // KAvk_35.16 //</l>\n</lg>\n\n<lg>\n<l>etāśca nāvatiṣṭhante prayatnena dhṛtā api /</l>\n<l>darpogradurgrahagrāhadurgrahā nṛpasaṃpadaḥ // KAvk_35.17 //</l>\n</lg>\n\n<lg>\n<l>kṣaṇaṃ navanavāśliṣaviśeṣapraṇayodyatāḥ /</l>\n<l>avācavāraramaṇīramaṇīyā vibhūtayaḥ // KAvk_35.18 //</l>\n</lg>\n\n<lg>\n<l>ityuktapratiṣedho 'pi sa rājñā sacivaḥ kṛtaḥ /</l>\n<l>atikrāmati ko nāma prabhaviṣṇoḥ samīhitam // KAvk_35.19 //</l>\n</lg>\n\n<lg>\n<l>prāptaprauḍhapadaṃ rājñā nītaṃ sarvādhikāritām /</l>\n<l>vidveṣadūṣitāḥ sarve mantriṇastaṃ na sehire // KAvk_35.20 //</l>\n</lg>\n\n<lg>\n<l>dharmajijñāsayā rājñā piśunapreritena saḥ /</l>\n<l>naivākarodasatkāryaṃ niyukto 'pi puna punaḥ // KAvk_35.21 //</l>\n</lg>\n\n<lg>\n<l>āghātaṃ prekṣitaḥ so 'tha mithyākopena bhūbhujā /</l>\n<l>tathāpyadharmasaṃyuktaṃ na śāsanamatanyata // KAvk_35.22 //</l>\n</lg>\n\n<lg>\n<l>ekajanmasukhāyaiva bahujanmaśatārditam /</l>\n<l>na sādhuninditaṃ karma karomīti jagāda saḥ // KAvk_35.23 //</l>\n</lg>\n\n<lg>\n<l>bhayadharmopadhāśuddhaḥ pratimuktaḥ sa bhūbhujā /</l>\n<l>dānasatramavicchinnamakarodakhilārthinām // KAvk_35.24 //</l>\n</lg>\n\n<lg>\n<l>sarvatra viśrute tasya dānasatre yaśasvinah /</l>\n<l>kalpavṛkṣādaraḥ puṃsāṃ paraṃ pratanutāṃ yayau // KAvk_35.25 //</l>\n</lg>\n\n<lg>\n<l>atrāntare munigaṇāstīrthārthā dakṣiṇāpathāt /</l>\n<l>āgatā kṛcchrakāntāramaviśan nirjanaṃ vanam // KAvk_35.26 //</l>\n</lg>\n\n<lg>\n<l>tatra tṛṣṇāturāḥ sarve mūrcchitāḥ śayanāśritāḥ /</l>\n<l>ayācanta jalaṃ mohāduccairniścetanānapi // KAvk_35.27 //</l>\n</lg>\n\n<lg>\n<l>devagandharvanāgebhyaḥ kaścidyo 'tra dayāmbudhiḥ /</l>\n<l>sthitaḥ prayacchatu jalaṃ so 'smākamiti te 'bruvan // KAvk_35.28 //</l>\n</lg>\n\n<lg>\n<l>tataḥ sa ratnakeyūrakkanatkaṅkaṇasaddhvaniḥ /</l>\n<l>bhujasthamemabhṛṅgārastarumadhyādviniryayau // KAvk_35.29 //</l>\n</lg>\n\n<lg>\n<l>te tasmādamṛtāsvādaṃ pāṇipadmāvanāmitāt /</l>\n<l>ākaṇṭhaṃ salilaṃ pītvā jahṛṣurlabdhajīvitāḥ // KAvk_35.30 //</l>\n</lg>\n\n<lg>\n<l>prārthitaḥ punarabhyetya papracchuste savismayāḥ /</l>\n<l>adṛśyavṛkṣanilayādudbhūtaṃ ko bhavāniti // KAvk_35.31 //</l>\n</lg>\n\n<lg>\n<l>so 'bravīdviśrutayaśāḥ śrāvastyāmāśayaḥ śriyaḥ /</l>\n<l>anāthapiṇḍado nāma sarvado 'sti gṛhādhipaḥ // KAvk_35.32 //</l>\n</lg>\n\n<lg>\n<l>saucikena mayā pūrvaṃ tadgṛhāntikavāsinā /</l>\n<l>bhujamudyabhya tadveśma darśitaṃ nityamarthinām // KAvk_35.33 //</l>\n</lg>\n\n<lg>\n<l>tena puṇyena devatvaṃ prāpto 'tra viharāmyaham /</l>\n<l>bāhurmam vibhātyeṣa dakṣiṇaḥ so 'rthidakṣiṇaḥ // KAvk_35.34 //</l>\n</lg>\n\n<lg>\n<l>te tamāmantrya munayaḥ punaḥ saṃprasthitā vane /</l>\n<l>kṣudhitāḥ snigdhasacchāyaṃ dadṛśuḥ pādapaṃ param // KAvk_35.35 //</l>\n</lg>\n\n<lg>\n<l>tamapyuccairayācanta bhojanaṃ tadvadeva te /</l>\n<l>uccacāra ca gambhīrā vāṇī vismayakāriṇī // KAvk_35.36 //</l>\n</lg>\n\n<lg>\n<l>atra puṣkariṇītīre droṇyāṃ divyānnabhojanam /</l>\n<l>saṃpūrṇamasti tadgatvā bhujyatāṃ yadabhīpsitam // KAvk_35.37 //</l>\n</lg>\n\n<lg>\n<l>iti tena samādiṣṭaṃ bhuktvā te divyabhojanam /</l>\n<l>ko bhavaniti papracchustaṃ divyatarusaṃśrayam // KAvk_35.38 //</l>\n</lg>\n\n<lg>\n<l>so 'pyācacakṣe śrāvastyāṃ gṛhastho 'nāthapiṇḍadaḥ /</l>\n<l>asti tasyāhamabhavaṃ brāhmaṇaḥ saṃghahojane // KAvk_35.39 //</l>\n</lg>\n\n<lg>\n<l>caturaḥ paricaryāyāṃ dadhikumbhapracārakaḥ /</l>\n<l>tadbhojanānte saṃprāpte svalpaśeṣānnabhojanaḥ // KAvk_35.40 //</l>\n</lg>\n\n<lg>\n<l>bhikṣuṇāṃ gauraveccāraṃ dṛṣṭvāhaṃ rājabhojanam /</l>\n<l>ātmanaścānnamakṣāramabhavaṃ khinnamānasaḥ // KAvk_35.41 //</l>\n</lg>\n\n<lg>\n<l>anāthapiṇḍadagirā bhojane gauravāśayā /</l>\n<l>tato mayāṣṭāṅgayuktaṃ gṛhītaṃ poṣadhaṃ vratam // KAvk_35.42 //</l>\n</lg>\n\n<lg>\n<l>asamāptavratenātha bhuktaṃ laulyānmayā niśi /</l>\n<l>tenāhamabhavaṃ loke vijñātaḥ khaṇḍapoṣadhaḥ // KAvk_35.43 //</l>\n</lg>\n\n<lg>\n<l>khaṇḍenāpi vratenāhaṃ devaputratvamāgataḥ /</l>\n<l>iti te tadvacaḥ śrutvā munayo vismitā yayuḥ // KAvk_35.44 //</l>\n</lg>\n\n<lg>\n<l>acintayan vrajantaste tīvreṇa tapasā vayam /</l>\n<l>suciraṃ kevalaṃ kliṣṭāṃ nādyāpi kuśalaspṛśaḥ // KAvk_35.45 //</l>\n</lg>\n\n<lg>\n<l>adhunā poṣadhaṃ prāptuṃ vratameva yatāmahe /</l>\n<l>nirapāyasukhopāye svahite kasya nādaraḥ // KAvk_35.46 //</l>\n</lg>\n\n<lg>\n<l>iti saṃcintayantaste kauśāmbīmabhito gatāḥ /</l>\n<l>sudhanasya gṛhaṃ prāpurviśrutaṃ gṛhamedhinaḥ // KAvk_35.47 //</l>\n</lg>\n\n<lg>\n<l>tatra tena kṛtātithyā nivedyāsmai tadadbhutam /</l>\n<l>anāthapiṇḍadaṃ draṣṭuṃ tenaiva sahitā yayuḥ // KAvk_35.48 //</l>\n</lg>\n\n<lg>\n<l>śrāvastyām te samāsādya pūjitāstena sādaram /</l>\n<l>asmai nyavedayan sarvaṃ yathādṛṣṭaṃ yathāśrutam // KAvk_35.49 //</l>\n</lg>\n\n<lg>\n<l>sa tān vratārthina sarvān suhṛdaṃ sudhanaṃ ca tam /</l>\n<l>nināya dharmasacivaḥ prīto bhagavato 'ntikam // KAvk_35.50 //</l>\n</lg>\n\n<lg>\n<l>bhagavānapi tadvākyāccakre teṣāmanugraham /</l>\n<l>satyadarśanasaṃbuddhā yena te sugatiṃ yayuḥ // KAvk_35.51 //</l>\n</lg>\n\n<lg>\n<l>teṣu yāteṣu sudhanaṃ pakṣapātādrayā dṛśā /</l>\n<l>vilokya bhagavān samyag vidadhe jñānabhājanam // KAvk_35.52 //</l>\n</lg>\n\n<lg>\n<l>satyasaṃdarśanāvāptaviśeṣakuśalodayaḥ /</l>\n<l>gatvā jināya kauśāmbyām sa vihāramakārayat // KAvk_35.53 //</l>\n</lg>\n\n<lg>\n<l>yasmādbhagavatādiṣṭastasmin yātaḥ sahāyatām /</l>\n<l>bhikṣuścundābhidhastasmāt so 'bhūccundavihārabhūḥ // KAvk_35.54 //</l>\n</lg>\n\n<lg>\n<l>rādhābhidhā tadā dāsī vihāraparicārikā /</l>\n<l>dayayā bhagavānasyāḥ śīrṇavastraṃ samagrahīt // KAvk_35.55 //</l>\n</lg>\n\n<lg>\n<l>adāsī syāmiti śraddhāpraṇidhānārpitastayā /</l>\n<l>sa cīvaro bhagavataḥ prayayāvekavarṇatām // KAvk_35.56 //</l>\n</lg>\n\n<lg>\n<l>sudhanasyojjvalaṃ dṛṣṭvāṃpuṇyasaṃbhāramadbhutam /</l>\n<l>bhikṣubhirbhagavān pṛṣṭastatpūrvodayamabhyadhāt // KAvk_35.57 //</l>\n</lg>\n\n<lg>\n<l>sundhānākhyo gṛhapatirvārāṇasyāmabhūtpurā /</l>\n<l>nodārakuznjarasyābhūd yasya dānaparikṣayaḥ // KAvk_35.58 //</l>\n</lg>\n\n<lg>\n<l>anāvṛṣṭihate kāle tasya dvādaśavārṣike /</l>\n<l>avāritamabhūcchatramavicchinnānnamarthinām // KAvk_35.59 //</l>\n</lg>\n\n<lg>\n<l>tasya padmākaro nāma koṣāgārapatirgṛhe /</l>\n<l>dānasāhāyyakaṃ cakre sahasthā hi samṛddhayaḥ // KAvk_35.60 //</l>\n</lg>\n\n<lg>\n<l>pratyekabuddhasaṃghasya bhaktakālanivedakah /</l>\n<l>dharmadūtābhidhastasya mantrī dhīmānapasthitaḥ // KAvk_35.61 //</l>\n</lg>\n\n<lg>\n<l>karmavyākṣepatastasya jāte kālavyatikrame /</l>\n<l>kadācit kukurasteṣāṃ kālasaṃjñāṃ vyadhātpuraḥ // KAvk_35.62 //</l>\n</lg>\n\n<lg>\n<l>sundhāno 'dya sa evāhaṃ koṣṭhiko 'nāthapiṇḍadaḥ /</l>\n<l>saṃghasya dharmadūto yaḥ sa evodayano nṛpaḥ // KAvk_35.63 //</l>\n</lg>\n\n<lg>\n<l>saṃjñānideśako yaśca kukuraḥ sudhano 'pi saḥ /</l>\n<l>rājñā ghoṣeṇa vijñāto ghoṣilāparanāmabhṛt // KAvk_35.64 //</l>\n</lg>\n\n<lg>\n<l>caritamityucitaṃ bhavabhedinā bhagavatā kathitaṃ kila bhikṣavaḥ /</l>\n<l>sukṛtasaurabhasārasudhārasaṃ sumanasā śravaṇāñjalibhiḥ papuḥ // KAvk_35.65 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ ghoṣilāvadānaṃ pañcatriṃśaḥ pallavaḥ //</p>\n\n<p>36. pūrṇāvadānam /</p>\n\n<lg>\n<l>vibudhasarasiḥ padmaiḥ śobhite paṅkajinyā śuciparisarajātaṃ spṛśyate na sthale 'bjam (?) /</l>\n<l>sahajaparicitānāṃ nityamantargatānām bhavati sitaguṇānām kāraṇaṃ naiva jātiḥ // KAvk_36.1 //</l>\n</lg>\n\n<lg>\n<l>śrāvastyāṃ sarvasattvānāṃ svastidhyānaparāyaṇe /</l>\n<l>jinakalpadrume jetavanārāmasthite purā // KAvk_36.2 //</l>\n</lg>\n\n<lg>\n<l>śūrpārakākhye nagare ratnasaṃcayasāgaraḥ /</l>\n<l>bhavo nāmābhavatsārthaparirmatimatāṃ varaḥ // KAvk_36.3 //</l>\n</lg>\n\n<lg>\n<l>bhavilo bhavabhadraśca bhavanandī ca viśrutāḥ /</l>\n<l>ketakyāṃ tasya jāyāyāṃ babhūvustanayāstrayaḥ // KAvk_36.4 //</l>\n</lg>\n\n<lg>\n<l>rogayogādupagaraḥ sa kadācinmumūrṣutām /</l>\n<l>pāruṣyād bhṛśamudvignaiḥ patnīputrairupekṣitaḥ // KAvk_36.5 //</l>\n</lg>\n\n<lg>\n<l>bhaktyā dāsī tu tasyaikā paricaryāparā param /</l>\n<l>mallikākhyābhavattasyāḥ sevayā svāsthyamāyayau // KAvk_36.6 //</l>\n</lg>\n\n<lg>\n<l>snehopakārapraṇataḥ kṛtajñaḥ sa tayānvitaḥ /</l>\n<l>ṛtau saṃgamamabhyetya tasyāḥ putramajījanat // KAvk_36.7 //</l>\n</lg>\n\n<lg>\n<l>yadā tajjanmani pituḥ sarvārthāḥ pūrṇatām yayuḥ /</l>\n<l>sa tadā pūrṇanāmābhūdbālaḥ pūrṇendusundaraḥ // KAvk_36.8 //</l>\n</lg>\n\n<lg>\n<l>jyeṣṭhāstrayaḥ kṛtidvāhā yayurabdhiṃ dhanārthinaḥ /</l>\n<l>pūrṇastu bhāṇḍaśālāyāṃ pituścakre dhanārjanam // KAvk_36.9 //</l>\n</lg>\n\n<lg>\n<l>tataḥ pratinivṛttāste prāptārthaḥ sāgarātpunaḥ /</l>\n<l>gaṇanāṃ hemalakṣāṇāṃ kṛtvā svamudire puram // KAvk_36.10 //</l>\n</lg>\n\n<lg>\n<l>samudragamane teṣām yāvānāsīddhanāgamaḥ /</l>\n<l>pūrṇasya svagṛhe paṇyaurbabhūvābhyadhikastataḥ // KAvk_36.11 //</l>\n</lg>\n\n<lg>\n<l>taddṛṣṭvā janakasteṣāṃ vṛddhaḥ paryantavāsare /</l>\n<l>tamūcehitamāyatyāṃ tṛṣṇā naikakṣayodayaḥ // KAvk_36.12 //</l>\n</lg>\n\n<lg>\n<l>dṛṣṭaṃ bhavadbhiḥ sāmudralābhe kṛtapariśramaiḥ /</l>\n<l>pūrṇenoārjitaṃ vittamakleśena mahīyasā // KAvk_36.13 //</l>\n</lg>\n\n<lg>\n<l>śubhakarmavipākena bhavantyarthā dhanārthinām /</l>\n<l>hastāt palāyate 'nyasya prāpnoti patitaṃ paraḥ // KAvk_36.14 //</l>\n</lg>\n\n<lg>\n<l>sanmārgasyāparityāgād yuktāyuktavivecanāt /</l>\n<l>deśakālaparijñānātsatāṃ sarvatra saṃpadaḥ // KAvk_36.15 //</l>\n</lg>\n\n<lg>\n<l>bhavanti svagṛhe śanyāḥ sudhiyo dharmabhāginaḥ /</l>\n<l>gatvā ratnākaraṃ cānye labhante prāṇasaṃśayam // KAvk_36.16 //</l>\n</lg>\n\n<lg>\n<l>yatnena boddhavyā sadbhiḥ dhanasyopaniṣtparā /</l>\n<l>adrohaśuddhabuddhīnāṃ svādhīnānāṃ dhanācchriyaḥ // KAvk_36.17 //</l>\n</lg>\n\n<lg>\n<l>rakṣaṇīyo bhavadbhiśca bhedaḥ satatasaṃhateḥ /</l>\n<l>bhinnāt skhalati kalyāṇaṃ kulāt kumbhādivodakam // KAvk_36.18 //</l>\n</lg>\n\n<lg>\n<l>athābhinnendhanasyāgnernaśyante sadṛśāstviṣaḥ /</l>\n<l>tathā vipulavaṃśasya bhinnajñātervibhūtayāḥ // KAvk_36.19 //</l>\n</lg>\n\n<lg>\n<l>bhrātṝṇāṃ saṃtato bhedaḥ kathaṃ nāma nivartate /</l>\n<l>adhyāpitānāṃ patnībhirdveṣavidyāṃ sadā niśi // KAvk_36.20 //</l>\n</lg>\n\n<lg>\n<l>unnatānāṃ svavaśānāṃ dvaidhaṃ tāvanna jāyate /</l>\n<l>yāvatkuṭhāradhāreva yoṣidviśati nāntaram // KAvk_36.21 //</l>\n</lg>\n\n<lg>\n<l>bhrāturarthānuvādena guruṃ pāruṣyakutsayā /</l>\n<l>mitramekābhilāṣeṇa nayanti dvaidhatāṃ striyaḥ // KAvk_36.22 //</l>\n</lg>\n\n<lg>\n<l>tadvadanti hasantyo 'pi bhrūvilāsena yoṣitaḥ /</l>\n<l>yatprayāti suhṛtsnehamūlonmūlanahetutām // KAvk_36.23 //</l>\n</lg>\n\n<lg>\n<l>hitamuktveti putrāṇāṃ bhūtaye 'bhimataṃ bhavaḥ /</l>\n<l>anityatāpariyuktaḥ kāle nidhanamāyayau // KAvk_36.24 //</l>\n</lg>\n\n<lg>\n<l>avibhakte dhane śaktā deśāntaradhanārjane /</l>\n<l>jyeṣṭhā babhūvuḥ pūrṇastu gṛhe vittamacintayat // KAvk_36.25 //</l>\n</lg>\n\n<lg>\n<l>kālena gṛhamāptānām vastrāśanavivādinām /</l>\n<l>strīmantradattakarṇānāṃ bhedasteṣāmajāyata // KAvk_36.26 //</l>\n</lg>\n\n<lg>\n<l>vitte vibhajyamāne 'th atairvidveṣavaśīkṛteḥ /</l>\n<l>dāsīsuto 'yamtyuktvā nītaḥ pūrṇo niraṃśatām // KAvk_36.27 //</l>\n</lg>\n\n<lg>\n<l>so 'pi pūrṇaśanaḥ kāle śītasaṃkucitaṃ pathi /</l>\n<l>dadarśa grīṣmatāpr 'pi vivaśaṃ dārubhārakam // KAvk_36.28 //</l>\n</lg>\n\n<lg>\n<l>ādāya dārumūlyena sa tasmāddārubhārakam /</l>\n<l>divyacandanamadrākṣīddahanasyāpi śītadam // KAvk_36.29 //</l>\n</lg>\n\n<lg>\n<l>sukṛtenaiva mahatā tena labdhamahādhanaḥ /</l>\n<l>sa sevyaḥ sārthavāhānāṃ pūjyo 'bhūtpṛthivīpateḥ // KAvk_36.30 //</l>\n</lg>\n\n<lg>\n<l>ratnākaraṃ sa ṣaṭkṛtvaḥ prayātaḥ sarvado 'rthinām /</l>\n<l>cakāra sarvavaṇījāṃ taraśulkādyanugraham // KAvk_36.31 //</l>\n</lg>\n\n<lg>\n<l>srhāvastīvāsibhiḥ sārthavaṇigbhiḥ punararthitaḥ /</l>\n<l>yayau pravahaṇārūḍhaḥ samudradvīpamāśu saḥ // KAvk_36.32 //</l>\n</lg>\n\n<lg>\n<l>pratyāvṛtte pravahaṇe so 'tha śuśrāva gāyatām /</l>\n<l>vaṇijāṃ sthāvirāḥ śailagāthāḥ sugatasaṃśrayāḥ // KAvk_36.33 //</l>\n</lg>\n\n<lg>\n<l>kasyaitā iti te tena pṛṣṭāḥ sarve babhāṣire /</l>\n<l>etā bhagavatā gītā gāthā buddhena dhīmatā // KAvk_36.34 //</l>\n</lg>\n\n<lg>\n<l>iti buddhābhidhāmeva śrutvā harṣamavāpa saḥ /</l>\n<l>puṃsāṃ svavāsanārūḍhaṃ vyaktimāyātyudīritam // KAvk_36.35 //</l>\n</lg>\n\n<lg>\n<l>tairvistareṇa kathitāmākarṇya bhagavatkathām /</l>\n<l>so 'bhavattadgatamanāstaddarśanasamutsukaḥ // KAvk_36.36 //</l>\n</lg>\n\n<lg>\n<l>sa śanairgṛhamāgatya tyaktvā sarvaparicchadam /</l>\n<l>anāthapiṇḍadaṃ draṣṭuṃ śrāvastyāṃ suhṛdaṃ yayau // KAvk_36.37 //</l>\n</lg>\n\n<lg>\n<l>abhilāṣaṃ nivedyāsmai pravrajyāyāṃ jitendriyaḥ /</l>\n<l>jagāma sahitastena bhaktyā bhagavato 'ntikam // KAvk_36.38 //</l>\n</lg>\n\n<lg>\n<l>dṛṣṭvaiva tatra sarvajñaṃ mohadhvāntadivākaram /</l>\n<l>tatpādadarśanenaiva mene sa kṛtakṛtyatām // KAvk_36.39 //</l>\n</lg>\n\n<lg>\n<l>vijñāya tasya bhagavān saṃkalpaṃ tamabhāṣata /</l>\n<l>daśanajyotsnayā kurvan vivekavimalā diśaḥ // KAvk_36.40 //</l>\n</lg>\n\n<lg>\n<l>ehi bhikṣi nirāśaṅke nirvipakṣe kṣayojjhite /</l>\n<l>ākhyāte dharmavinaye brahmacaryāṃ carepsitam // KAvk_36.41 //</l>\n</lg>\n\n<lg>\n<l>iti prasādaśīlena jinenodīrite purah /</l>\n<l>pravrajyā sahasaivāsya papātālakṣitā tanau // KAvk_36.42 //</l>\n</lg>\n\n<lg>\n<l>tataḥ sa śatrau mitre ca praśamāt samatāṃ śritaḥ /</l>\n<l>śāstuḥ śāsanamādāya praṇipatya jagāma tam // KAvk_36.43 //</l>\n</lg>\n\n<lg>\n<l>śroṇāparāntakaṃ nāma deśaṃ śrūrajanāśrayam /</l>\n<l>svayaṃ parīkṣituṃ kṣāntiṃ janena sa samāyayau // KAvk_36.44 //</l>\n</lg>\n\n<lg>\n<l>tato dṛṣṭvā tamāyāntaṃ mṛgayāyāmamaṅgalam /</l>\n<l>lubdhakaścāpamākṛṣya hantuṃ kridhāt samādravat // KAvk_36.45 //</l>\n</lg>\n\n<lg>\n<l>nirvikāraṃ nirudvegaṃ sa taṃ vigatasādhvasam /</l>\n<l>prahareti bruvāṇaṃ ca dṛṣṭvaiva śamamāptavān // KAvk_36.46 //</l>\n</lg>\n\n<lg>\n<l>śāmyatastasya sahasā prasādī lubdhakasya saḥ /</l>\n<l>dharmaṃ dideśa yenāsau bodhiṃ prāpa sahānugaiḥ // KAvk_36.47 //</l>\n</lg>\n\n<lg>\n<l>sa tatra sugatārhāṇāṃ sarvopaskarasaṃpadām /</l>\n<l>śatāni paznca ramyāṇāṃ vihārāṇāmakārayat // KAvk_36.48 //</l>\n</lg>\n\n<lg>\n<l>pūrṇo 'pi jñānasaṃpūrṇaḥ prāptistridaśapūjyatām /</l>\n<l>vairāgyalakṣmyā yukto 'bhūnmunīnāṃ spṛhaṇīyayā // KAvk_36.49 //</l>\n</lg>\n\n<lg>\n<l>atha tasyāgrajo bhrātā bhavilaḥ kṣīṇavittatām /</l>\n<l>kālenopagataḥ prāyāt samduraṃ draviṇāśayā // KAvk_36.50 //</l>\n</lg>\n\n<lg>\n<l>tataḥ pravahaṇārūḍhaḥ so 'nukūlaiḥ samīraṇaiḥ /</l>\n<l>gośīrṣacandanavanaṃ prāpitaḥ svalpavāsaraiḥ // KAvk_36.51 //</l>\n</lg>\n\n<lg>\n<l>kuṭhārikaśataistasmin pañcabhiśchettumudyate /</l>\n<l>taccandanavanaṃ divyaṃ bhujaṅgagaṇāsaṃkulam // KAvk_36.52 //</l>\n</lg>\n\n<lg>\n<l>tatsvāmī yakṣasenānāṃ maheśvaraṃ iti śrutaḥ /</l>\n<l>kopādudasṛjad ghoraṃ kālikākhyaṃ mahānilam // KAvk_36.53 //</l>\n</lg>\n\n<lg>\n<l>marutā mahatā tena prāpitāḥ prāṇasaṃśayam /</l>\n<l>cakrandurvaṇijaḥ sarve śarvaśakramukhān surān // KAvk_36.54 //</l>\n</lg>\n\n<lg>\n<l>tānārtarāvamukharān bhavilaḥ sārthanāyakaḥ /</l>\n<l>uvāca saṃcintya ciraṃ paścāttāpasamākulaḥ // KAvk_36.55 //</l>\n</lg>\n\n<lg>\n<l>pūrṇaḥ kanīyān bhrātā sa hitaiṣī māṃ purāvadat /</l>\n<l>bahukleśo hyalpasukhaḥ kka gantavyastvayāmbudhiḥ // KAvk_36.56 //</l>\n</lg>\n\n<lg>\n<l>akṛtvā dhīmatastasya vacanaṃ satyadarśinaḥ /</l>\n<l>cyuto 'haṃ dhanalobhena ghore 'smin vyasanārṇave // KAvk_36.57 //</l>\n</lg>\n\n<lg>\n<l>śrutvaitadvaṇijaḥ sarve prabhāvaṃ lokaviśrutam /</l>\n<l>pūrṇasya manasā dhyātvā tameva śaraṇaṃ yayuḥ // KAvk_36.58 //</l>\n</lg>\n\n<lg>\n<l>namastubhyaṃ jagatkleśaviṣadhoṣāpahāriṇe /</l>\n<l>pūrṇayodīrṇakaruṇāsudhāsaṃpūrṇacetase // KAvk_36.59 //</l>\n</lg>\n\n<lg>\n<l>ityekasvararāveṇa teṣāṃ saṃpūrite 'mbare /</l>\n<l>kṣaṇena gatvā tadvṛttaṃ pūrṇaḥ prāha svadevatāḥ // KAvk_36.60 //</l>\n</lg>\n\n<lg>\n<l>śroṇāparāntakagataḥ śrutvā teṣāṃ sa viplavam /</l>\n<l>vyomnā samādhisaṃnaddhaḥ prāpa pravahaṇaṃ kṣaṇāt // KAvk_36.61 //</l>\n</lg>\n\n<lg>\n<l>tasmin paryaṅkabandhanena sthito merurivācalah /</l>\n<l>pralayottālavegasya gatiṃ vāhorjahāra sah // KAvk_36.62 //</l>\n</lg>\n\n<lg>\n<l>pūrṇena pavanaṃ ruddhaṃ jñātvā yakṣagaṇāgraṇīḥ /</l>\n<l>taṃ prasādya yayau tyaktvā tebhyaścandanakānanam // KAvk_36.63 //</l>\n</lg>\n\n<lg>\n<l>pūrṇaprasādādādāya bhavilaścandanadrumān /</l>\n<l>hṛṣṭastenaiva sahitaḥ śūrpāraṃ svapuraṃ yayau // KAvk_36.64 //</l>\n</lg>\n\n<lg>\n<l>pūrṇo 'th saṃmate bhrātustatra gośīrṣacandanaiḥ /</l>\n<l>cakre candanamālākhyaṃ prāsādaṃ sugato 'citam // KAvk_36.65 //</l>\n</lg>\n\n<lg>\n<l>tatra pūrṇena bhagavān dhyātastūrṇaṃ vihāysā /</l>\n<l>samāyayau jetavanādullaṅghya śatayojanīm // KAvk_36.66 //</l>\n</lg>\n\n<lg>\n<l>āgacchato bhagavataḥ puraḥprasṛtayā jagat /</l>\n<l>dehakāntyā kapiśitaṃ sarvaṃ himamivābhavat // KAvk_36.67 //</l>\n</lg>\n\n<lg>\n<l>puropāntanivāsinyastaṃ vilokya gṛhāṅganāḥ /</l>\n<l>tīvracittaprasādena praśamonmukhatāṃ yayuḥ // KAvk_36.68 //</l>\n</lg>\n\n<lg>\n<l>kuśalopacitāṃ tāsāṃ bhagavān satyadeśanām /</l>\n<l>cakre bhavādṛtāṃ kāntāstāh prāpuḥ kuśalaṃ yayuḥ // KAvk_36.69 //</l>\n</lg>\n\n<lg>\n<l>ṛddhyā bhagavatastatra caityaṃ paurāṅganābhidham /</l>\n<l>tābhirvihitamadyāpi vandante caityavandakāḥ // KAvk_36.70 //</l>\n</lg>\n\n<lg>\n<l>munīnāṃ bhagavān kṛtvā tathā valkalino muneḥ /</l>\n<l>pravrajyānugrahaṃ śuddhāṃ vidadhe dharmadeśanām // KAvk_36.71 //</l>\n</lg>\n\n<lg>\n<l>tataścandanamālākhyaṃ prāsādaṃ bhagavān jinaḥ /</l>\n<l>praviśya sphāṭikaṃ cakre janasaṃghabharakṣamam // KAvk_36.72 //</l>\n</lg>\n\n<lg>\n<l>atha ratnāsanāsīnaḥ sa tatra karuṇānidhiḥ /</l>\n<l>vidadhe sarvasattvānāṃ śāntyai nirvāṇadeśanām // KAvk_36.73 //</l>\n</lg>\n\n<lg>\n<l>atrāntare sānucarau munīndrau kṛṣṇāgautamau /</l>\n<l>abhyetya dharmaśravaṇeśāstuḥ śāsanamāpatuḥ // KAvk_36.74 //</l>\n</lg>\n\n<lg>\n<l>tatra kṛtvātha bhagavān prāsādasya pratigraham /</l>\n<l>punarjetavanaṃ gacchannudyayau saha bhikṣubhiḥ // KAvk_36.75 //</l>\n</lg>\n\n<lg>\n<l>vrahan mārīcilokasthām maudgalyāyanamātaram /</l>\n<l>sagdirā cāryasatye tāṃ dharmamārge nyaveśayat // KAvk_36.76 //</l>\n</lg>\n\n<lg>\n<l>atha jetavanaṃ prāptaṃ bhagavantaṃ savismayāḥ /</l>\n<l>pūrṇasya puṇyaṃ papracchurbhikṣavaḥ so 'pyabhāṣata // KAvk_36.77 //</l>\n</lg>\n\n<lg>\n<l>kāśyapasya purā samyaksaṃbuddhasyānyajanmani /</l>\n<l>vihārādhikṛtaḥ pūrṇaḥ saṃghopasthāyako 'bhavat // KAvk_36.78 //</l>\n</lg>\n\n<lg>\n<l>sa kadācidasaṃmṛṣṭāṃ dṛṣṭvā vaihārikīṃ bhuvam /</l>\n<l>prāha pravrajitaṃ tīvraṃ krodhādupadhivārikam // KAvk_36.79 //</l>\n</lg>\n\n<lg>\n<l>dṛptasyopadhivāro 'dya vihāro 'sminnamārjitaḥ /</l>\n<l>kasya dāsīsutasyeti bruvāṇastamabhartsayat // KAvk_36.80 //</l>\n</lg>\n\n<lg>\n<l>tena pāruṣyapāpena bhuktvā narakadurgatim /</l>\n<l>dāsīsuto 'bhavat pūrṇaḥ pañca janmaśatāni saḥ // KAvk_36.81 //</l>\n</lg>\n\n<lg>\n<l>saṃghopāsanamevāsya puṇyāyābhūnmahīyasā /</l>\n<l>arhattvaṃ yena niḥśeṣabhavakleśojjhitaḥ śritaḥ // KAvk_36.82 //</l>\n</lg>\n\n<lg>\n<l>iti prabhāvaṃ kathitaṃ jinena pūrṇasya puṇyopacayapraṇitam /</l>\n<l>śrutvādbhutaṃ saṃsadi bhikṣusaṃghaḥ puṇyaprasaṃśābhirato babhūva // KAvk_36.83 //</l>\n</lg>\n\n<p>iti kṣemendraviracitāyām bodhisattvāvadānakalpalatāyām pūrṇāvadānaṃ ṣaṭtriṃśaḥ pallavaḥ //</p>\n\n<p>37. mūkapaṅgvavadānam /</p>\n\n<lg>\n<l>ākiṃcanyasukhāya niḥspṛhatayā vairāgyalakṣmījuṣaḥ</l>\n<l>sarvaṃ yānti vihāya kāyasacivāḥ santaḥ praśāntyai vanam /</l>\n<l>tatrāpi vrataḍambare parikarārambhāya cet saṃcayas</l>\n<l>tatkaḥ kośaparicchadopakaraṇairgehe 'parādhaḥ kṛtaḥ // KAvk_37.1 //</l>\n</lg>\n\n<lg>\n<l>jine jetavanārāmavihārābhirate purā /</l>\n<l>śākyarājakumārāṇāṃ pravrajyāsaṃjuṣāṃ puraḥ // KAvk_37.2 //</l>\n</lg>\n\n<lg>\n<l>citracīvarasatpātrayogapaṭṭādisaṃcayam /</l>\n<l>prabhūtataramālokya bhagavān samacintayat // KAvk_37.3 //</l>\n</lg>\n\n<lg>\n<l>aho bataiṣāṃ nādyāpi bandhaheturnivartate /</l>\n<l>abhimānamayaḥ kāye priyaḥ parikaragrahaḥ // KAvk_37.4 //</l>\n</lg>\n\n<lg>\n<l>kāye kāyapariṣkārastasyopakaraṇāvalī /</l>\n<l>tasyāḥ parikarādānamaho nu bandhaśṛnkhalā // KAvk_37.5 //</l>\n</lg>\n\n<lg>\n<l>iti saṃcintya bhagavān naikāntavihitasthitiḥ /</l>\n<l>kāruṇyādupasannānāṃ kuśalāya samudyataḥ // KAvk_37.6 //</l>\n</lg>\n\n<lg>\n<l>māsatrayamupasthānaṃ kartavyaṃ yena kenacit /</l>\n<l>adarśanāya bhikṣūṇāmakaroditi saṃvidam // KAvk_37.7 //</l>\n</lg>\n\n<lg>\n<l>pravṛtte niyame tasmin bhikṣurāraṇyakavrataḥ /</l>\n<l>āyayāvupasenākhyaḥ kāryārthaṃ tanucīvaraḥ // KAvk_37.8 //</l>\n</lg>\n\n<lg>\n<l>pravāritaḥ sa saṃprāpya dhanyaḥ sugatadarśanam /</l>\n<l>kṛtakṛtyaḥ kṣasṇaṃ sthitvā pratasthe praṇipatya tam // KAvk_37.9 //</l>\n</lg>\n\n<lg>\n<l>vrajantametya papracchurbhikṣavaḥ parivārya tam /</l>\n<l>tavārya darśanamaho dattaṃ bhagavatā katham // KAvk_37.10 //</l>\n</lg>\n\n<lg>\n<l>māsatrayaṃ darśane 'sya niyamaḥ śāsanena yaḥ /</l>\n<l>sa kathaṃ bhavatā bhagnaḥ saṃghasyonmārgagāminā // KAvk_37.11 //</l>\n</lg>\n\n<lg>\n<l>śrutvā tadvacanaṃ teṣāmupasenaḥ smitottaram /</l>\n<l>tānuce n amayā kaścit kṛtaḥ samayaviplavaḥ // KAvk_37.12 //</l>\n</lg>\n\n<lg>\n<l>ahamukto bhagavatā darśanāvasare svayam /</l>\n<l>āraṇyakasya me bhikṣorniṣedho nāsti darśane // KAvk_37.13 //</l>\n</lg>\n\n<lg>\n<l>paricchadopakaraṇatyāganirmuktabandhanāḥ /</l>\n<l>avāryadarśanā vṛkṣamūlikāḥ pāṃśukūlikāḥ // KAvk_37.14 //</l>\n</lg>\n\n<lg>\n<l>idamadya paraṃ prātariti ye saṃcaye ratāḥ /</l>\n<l>pātravīcaravargeṣu teṣāṃ nāstīha darśanam // KAvk_37.15 //</l>\n</lg>\n\n<lg>\n<l>pāthobhiḥ prasarattuṣāraśiśiraistṛṣṇāturāste paraṃ</l>\n<l>te nityaṃ ca nidhānadhāmni vivṛte 'pyanyādalaṃ durgatāḥ /</l>\n<l>teṣāṃ candanapādapādupanataḥ saṃtāpakaḥ pāvako</l>\n<l>yaireṣa praśamavratopakaraṇe baddho 'bhimānagrahaḥ // KAvk_37.16 //</l>\n</lg>\n\n<lg>\n<l>ityuktamupasenena śrutvā te śākyabhikṣavaḥ /</l>\n<l>vailakṣyakṣayitotsāhāḥ sahasaiva vyacintayan // KAvk_37.17 //</l>\n</lg>\n\n<lg>\n<l>etadbhagavatādiṣṭamasmānuddhiśya nāparān /</l>\n<l>vicitracīvaracayaprāvārā vayameva yat // KAvk_37.18 //</l>\n</lg>\n\n<lg>\n<l>viratecchāḥ priyāh śāsturmahecchā vayamapriyāḥ /</l>\n<l>tasmādicchāṃ parityajya bhavāmastasya saṃmatāḥ // KAvk_37.19 //</l>\n</lg>\n\n<lg>\n<l>iti saṃcintya te sarve cārucīvarasaṃcayam /</l>\n<l>prāvṛtyābhyadhikaṃ tyaktvā yayurbhagavato 'ntikam // KAvk_37.20 //</l>\n</lg>\n\n<lg>\n<l>icchāvirāme bhagavān vyadhātteṣāmanugraham /</l>\n<l>jñānavajreṇa satkāyadṛṣṭiśailaṃ bibheda yaḥ // KAvk_37.21 //</l>\n</lg>\n\n<lg>\n<l>śākyarājakumārāṇāṃ śrotaḥprāptiphalaspṛśām /</l>\n<l>bhikṣubhiḥ pūrvavṛttāntaṃ pṛṣṭaḥ prāha tathāgataḥ // KAvk_37.22 //</l>\n</lg>\n\n<lg>\n<l>vārāṇasyāmabhūtpūrvaṃ brahmadatto mahīpatiḥ /</l>\n<l>dānārdrahasto yadbāhuḥ kṣmāmadhāddigdvipopamaḥ // KAvk_37.23 //</l>\n</lg>\n\n<lg>\n<l>tasya brahmāvatī muktālateva guṇaśālinī /</l>\n<l>kīrtiḥ satpuruṣasyeva viśrutā vanitābhavat // KAvk_37.24 //</l>\n</lg>\n\n<lg>\n<l>pratibimbopamaṃ patyuḥ sā sutaṃ vimalāśayā /</l>\n<l>jalakrīḍāgatā kāle suṣuve divyalakṣaṇam // KAvk_37.25 //</l>\n</lg>\n\n<lg>\n<l>udakākhyaḥ sa bālo 'bhūt saṃjātaḥ salilāntare /</l>\n<l>vardhamānaḥ pitustulyaṃ yauvarājyānorathaiḥ // KAvk_37.26 //</l>\n</lg>\n\n<lg>\n<l>śatāni pañcāmātyānāṃ tasya janmadinaṃ samam /</l>\n<l>avāpustulyarūpāṇāṃ putrāṇām śatapañcakam // KAvk_37.27 //</l>\n</lg>\n\n<lg>\n<l>nijaṃ jātismaraḥ smṛtvā prāgvṛttaṃ sa śiśuḥ śanaiḥ /</l>\n<l>acintayat prāptakālaṃ hitaṃ sukṛtamātmanaḥ // KAvk_37.28 //</l>\n</lg>\n\n<lg>\n<l>ṣaṣṭivarṣāṇi kṛtvā tu yauvarājyamahaṃ purā /</l>\n<l>abhavaṃ kṛcchrasaṃtaptaściraṃ narakasaṃkaṭe // KAvk_37.29 //</l>\n</lg>\n\n<lg>\n<l>janmanyasminnapi punaryauvarājyamupasthitam /</l>\n<l>sarvathā prārthyamāno 'pi na kariṣyāmi pātakam // KAvk_37.30 //</l>\n</lg>\n\n<lg>\n<l>iti saṃcintya sa ciraṃ rājabhogaparāṅmukhaḥ /</l>\n<l>piturudvegajananīmagrahīt paṅgumūkatām // KAvk_37.31 //</l>\n</lg>\n\n<lg>\n<l>sarvalakṣaṇayukto 'pi rājavṛtterabhājanam /</l>\n<l>sa mūkapaṅgurnāmābhūd bandhūnāṃ duḥkhavardhanaḥ // KAvk_37.32 //</l>\n</lg>\n\n<lg>\n<l>prāpteṣu mantriputreṣu śastraśāstrabalodayam /</l>\n<l>rājaputraḥ pravṛddho 'pi nodatiṣṭhanna cāvadat // KAvk_37.33 //</l>\n</lg>\n\n<lg>\n<l>pṛṣṭastataḥ kṣitīśena vaidyāstaddoṣabheṣajam /</l>\n<l>avadan vaikalyaṃ rājan rājasūnorna dṛśyate // KAvk_37.34 //</l>\n</lg>\n\n<lg>\n<l>abhyāsādyadi jāto 'sya doṣo 'pi sukhasevinaḥ /</l>\n<l>tadeṣa bhayasaṃvegāduttiṣṭhati ca vakti ca // KAvk_37.35 //</l>\n</lg>\n\n<lg>\n<l>iti vaidyairabhihitaṃ tathetyuktvā kṣitīśvaraḥ /</l>\n<l>mithyaiva vadhyavasudhāṃ bhayāya vyasṛjatsutam // KAvk_37.36 //</l>\n</lg>\n\n<lg>\n<l>sa bhartsyamānah puruṣaistamuvāca rathasthitam /</l>\n<l>api kaścidvasatyasyāṃ vārāṇasyāṃ na vā janaḥ // KAvk_37.37 //</l>\n</lg>\n\n<lg>\n<l>iti tadvacanaṃ śrutvā tairnītaḥ sa nṛpāntikam /</l>\n<l>tatra pitrārthyamāno 'pi mūka evābhavat punaḥ // KAvk_37.38 //</l>\n</lg>\n\n<lg>\n<l>punarvadhyabhuvaṃ nītaḥ śavaṃ dṛṣṭvā jagād saḥ /</l>\n<l>astyeṣa jīvati śavaḥ kiṃ vā sarvātmanā mṛtaḥ // KAvk_37.39 //</l>\n</lg>\n\n<lg>\n<l>śrutvaitat taiḥ pituḥ pārśve nyasto maunaṃ vyadhātpunaḥ /</l>\n<l>punarvadhabhayāccaiva nītaḥ provāca tān pathi // KAvk_37.40 //</l>\n</lg>\n\n<lg>\n<l>rāśirya eṣa dhānyasya sa hi bhukto 'nubhujyate /</l>\n<l>ityuktavākyo 'pi punarnoce kiṃcit pitu paraḥ // KAvk_37.41 //</l>\n</lg>\n\n<lg>\n<l>tataḥ khyātapratikṣepe tasyādiṣṭe mahībhujā /</l>\n<l>so 'vadadvaradānena vacmi pradbhyāṃ vrajāmi ca // KAvk_37.42 //</l>\n</lg>\n\n<lg>\n<l>athāsya rājñā hṛṣṭena varadāne pratiśrute /</l>\n<l>sa padbhyāṃ svayamabhyetya spaṣṭaṃ pitaramabravīt // KAvk_37.43 //</l>\n</lg>\n\n<lg>\n<l>nāhaṃ paṅgurna mūko 'haṃ naiva cāhaṃ jaḍāśayaḥ /</l>\n<l>kiṃtu janmāntarakleśaṃ smṛtvā vaihvalyamāśritaḥ // KAvk_37.44 //</l>\n</lg>\n\n<lg>\n<l>yauvarājyasukhaṃ bhuktvā ṣaṣṭivarṣāṇyahaṃ purā /</l>\n<l>ṣaṣṭivarṣasahasrāṇi nyavasaṃ narakodare // KAvk_37.45 //</l>\n</lg>\n\n<lg>\n<l>rājabhītyā mayā tasmāt kṛteyaṃ mūkapaṅgutā /</l>\n<l>pravrajyayā brahmacaryaṃ carāmyeṣa varo mama // KAvk_37.46 //</l>\n</lg>\n\n<lg>\n<l>iti tenoktamākarṇya tamuvāca mahīpatiḥ /</l>\n<l>amūka ityāptadhṛtirvirakta iti duḥkhitaḥ // KAvk_37.47 //</l>\n</lg>\n\n<lg>\n<l>dharmamūlamidaṃ rājyaṃ putra na tyaktumarhasi /</l>\n<l>yajñadānaprajātrāṇaiḥ puṇyapūrṇā nṝpaśriyaḥ // KAvk_37.48 //</l>\n</lg>\n\n<lg>\n<l>ekaputrastvayā putra parityāgarasādaham /</l>\n<l>nidrādaridratām nītaḥ śokaśayyāsamāśrayaḥ // KAvk_37.49 //</l>\n</lg>\n\n<lg>\n<l>saṃpūrṇacandrarucirāṃ vyaktamauktikahāsinīm /</l>\n<l>kathaṃ saṃpadamutsṛjya pravrajyābhimatā tava // KAvk_37.50 //</l>\n</lg>\n\n<lg>\n<l>kathaṃ śayyāḥ parityajya prājyarājyasukhocitāḥ /</l>\n<l>vanāntavāsavyasanī sevase pāṃśulāḥ sthalīḥ // KAvk_37.51 //</l>\n</lg>\n\n<lg>\n<l>kāntālīlāmukuramaṇimanmandirīṃ rājadhānīm</l>\n<l>etāṃ tyaktvānanu vanabhuvaḥ saṃpatadvyāghraghorāḥ /</l>\n<l>sarvaprītyai jaradajagarāśvāsavipluṣṭapatrāḥ</l>\n<l>kliṣṭacchāyāh praviralalatāstāḥ kathaṃ te bhavanti // KAvk_37.52 //</l>\n</lg>\n\n<lg>\n<l>pituḥ śrutveti vacanaṃ rājaputrastamabravīt /</l>\n<l>dantakāntādhararuciṃ vairāgyaṃ grāhayanniva // KAvk_37.53 //</l>\n</lg>\n\n<lg>\n<l>śītalā nirmalajalāh saṃtoṣaśaśiśītalāḥ /</l>\n<l>vane vairāgyasubhagā bhuvaḥ kasya na vallabhāḥ // KAvk_37.54 //</l>\n</lg>\n\n<lg>\n<l>paradārā iva kṣiprasukhāvarjitadurjanāḥ /</l>\n<l>narakapratyayāyāme sāpāyā na priyāḥ priyāḥ // KAvk_37.55 //</l>\n</lg>\n\n<lg>\n<l>dhyānaṃ mantraḥ parijñānamindriyāṇāṃ canirjayaḥ /</l>\n<l>rājñāṃ hiṃsāprayatnena yogo 'yaṃ narakapradaḥ // KAvk_37.56 //</l>\n</lg>\n\n<lg>\n<l>hasantyaḥ saṃsāraṃ kusumakalilāḥ kānanabhuvaḥ</l>\n<l>svabhāvena prītiṃ vidadhati budhānāṃ śamamayīm /</l>\n<l>dṛḍhaṃ cintāśrāṇtā vyajanapavanocchvāsabahulā</l>\n<l>vibhūtirbhūpānāṃ śiraḥsaktāmanityatām // KAvk_37.57 //</l>\n</lg>\n\n<lg>\n<l>anujānīhi māṃ tāta vrajāmyeṣa tapovanam /</l>\n<l>jānīhi sarvabhāvānāṃ śiraḥsaktāmanityatām // KAvk_37.58 //</l>\n</lg>\n\n<lg>\n<l>iti putravacaḥ śrutvā tattatheti vicintayan /</l>\n<l>uvācopacitāścaryastaṃ manīṣī mahīpatiḥ // KAvk_37.59 //</l>\n</lg>\n\n<lg>\n<l>vivekavimalaṃ putra tvamicchāsi sa cedvanam /</l>\n<l>hitvāme saṃśayaṃ tāvat paścādyuktiṃ kariṣyasi // KAvk_37.60 //</l>\n</lg>\n\n<lg>\n<l>vrajatā badhyavaśudhāṃ tiryaguktaṃ tvayā vacaḥ /</l>\n<l>pracuraṃ tadabhiprāyaṃ vaktumarhasi tattvataḥ // KAvk_37.61 //</l>\n</lg>\n\n<lg>\n<l>iti kṣitibhujā pṛṣṭaḥ so 'bravīttanmayoditam /</l>\n<l>vasatyatra na kaścit tvā madvadhādyo nivartayet // KAvk_37.62 //</l>\n</lg>\n\n<lg>\n<l>sukṛtī jīvati śavaḥ sa pāpastu mṛto 'mṛtaḥ /</l>\n<l>prāk puṇyaṃ bhakṣyate mūlāt sadhanairdhānyarāśivat // KAvk_37.63 //</l>\n</lg>\n\n<lg>\n<l>ityāśayānmayā tāta taduktaṃ vacanaṃ priyam /</l>\n<l>* * * * * * * * // KAvk_37.64 //</l>\n</lg>\n\n<lg>\n<l>iti śrutvā kṣitipatistaṃ pariṣvajya sādaraḥ /</l>\n<l>ucitaṃ kriyatām putra kuśalāyetyabhāṣataḥ // KAvk_37.65 //</l>\n</lg>\n\n<lg>\n<l>tataḥ sa pitrānujñātaḥ sāśrunetreṇa kānanam /</l>\n<l>prayayau mantriputrāṇāṃ sahitaḥ pañcabhiḥ śataiḥ // KAvk_37.66 //</l>\n</lg>\n\n<lg>\n<l>maharṣerantike tatra pravrajyāṃ prāpya sānugah /</l>\n<l>teṣāṃ kālena so 'paśyat kuṇḍavalkalasaṃcayam // KAvk_37.67 //</l>\n</lg>\n\n<lg>\n<l>tataḥsa saṃcayadveṣī tadadarśanasaṃvidā /</l>\n<l>ekākī vijane tasthau kaṃcit kālaṃmahāmatiḥ // KAvk_37.68 //</l>\n</lg>\n\n<lg>\n<l>darśanābhāṣaṇe baddhaniyamo 'pi yadṛcchayā /</l>\n<l>prāptaṃ svāgatamityuktvā papraccha kuśalaṃ mṛgam // KAvk_37.69 //</l>\n</lg>\n\n<lg>\n<l>punaśca pūjitaṃ dṛṣṭvā muniṃ tena mṛgavratam /</l>\n<l>amātyatanayāḥ sarve vilakṣāḥ samacintayan // KAvk_37.70 //</l>\n</lg>\n\n<lg>\n<l>mṛgo mṛgavrataścāyaṃ pūjitau niṣparigrahau /</l>\n<l>etāvanajinau daṇḍasaṃbḥārāḍambarojjhitau // KAvk_37.71 //</l>\n</lg>\n\n<lg>\n<l>etadarthamanenāsmaddarśane niyamaḥ kṛtaḥ /</l>\n<l>vratopakaraṇavyagrānnūnamasyāpi vārayet // KAvk_37.72 //</l>\n</lg>\n\n<lg>\n<l>iti saṃcintya sarvaṃ te vratopacārasaṃcayam /</l>\n<l>nadyāṃ prakṣipya vārāyāṃ yayuḥ śuddhāstadantikam // KAvk_37.73 //</l>\n</lg>\n\n<lg>\n<l>tyaktvā gṛhabhūvaṃ teṣāmāśayānuśayocitām /</l>\n<l>sa dhātuṃ prakṛtiṃ jñātvā vidadhe dharmadeśanām // KAvk_37.74 //</l>\n</lg>\n\n<lg>\n<l>rājaputraḥ sa evāhaṃ śākyāste mantrisūnavaḥ /</l>\n<l>punastyāgopadeśo 'yamadyāpyeṣāṃ mayā kṛtaḥ // KAvk_37.75 //</l>\n</lg>\n\n<lg>\n<l>iti śākyakumāravṛttametat kathitaṃ bhikṣugaṇaḥ svayaṃ jinena /</l>\n<l>avadhārya parāmapūjayat tāṃ karuṇāmāśritavatsalasya tasya // KAvk_37.76 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ mūkapaṅgvavadānaṃ nāma saptatriṃśaḥ pallavaḥ //</p>\n\n<p>38. kṣānyavadānam /</p>\n\n<lg>\n<l>te jayanti dhṛtiśīlinaḥ paraṃ nirvikārarucisūcitādbhutāḥ /</l>\n<l>śeṣavat pṛthulabhāranirvyathāḥ ye vahanti sukṛtakṣamāḥ kṣamām // KAvk_38.1 //</l>\n</lg>\n\n<lg>\n<l>purā purā puṇyaviparyayeṇa ripuḥ prajānāṃ janitaprakampaḥ /</l>\n<l>udunbanāmā nibiḍopatāpairyakṣa kṣayāyaiva kṛtakṣaṇo 'bhūt // KAvk_38.2 //</l>\n</lg>\n\n<lg>\n<l>akālakālaṃ tamanāthabandhurlokānukampī bhagavān prasahya /</l>\n<l>śikṣopadeśaṃ śaraṇaṃ prapannaṃ śamābhidhāyī vinaye nyayuṅkta // KAvk_38.3 //</l>\n</lg>\n\n<lg>\n<l>tasmin praśānte bhuvanopatāpe draṣṭuṃ prahṛṣṭaḥ sugataṃ sametya /</l>\n<l>saṃcāriṇaṃ nākapatiḥ praṇamya tatkālajātasmitamityuvāca // KAvk_38.4 //</l>\n</lg>\n\n<lg>\n<l>kasmādakasmāt smitacandralekhā mukhāmbuje bhāti tavādbhuteyam /</l>\n<l>akāraṇaṃ sattvasudhāsamudrā na lokasāmānyatayām hasanti // KAvk_38.5 //</l>\n</lg>\n\n<lg>\n<l>śrutveti vākyaṃ tridaśeśvarasya tat taṃ sarvadarśī bhagavān babhāṣe /</l>\n<l>asmin pradeśe nijapūrvavṛttaṃ smṛtvā smtaṃ jātamidaṃ mamendraṃ // KAvk_38.6 //</l>\n</lg>\n\n<lg>\n<l>purā muniḥ kṣāniratirvane 'sminnuvāsa nirvāsitaroṣadoṣaḥ /</l>\n<l>yo 'bhūdbhuvo rāgarajaḥsvabhāve vidveṣavānindurivāravinde // KAvk_38.7 //</l>\n</lg>\n\n<lg>\n<l>athottarāśādhipatirvasante vanāntarālokanakautukena /</l>\n<l>sāntaḥpuraḥ kelisukhāya kāmī tadāśramopāntamahīmavāpa // KAvk_38.8 //</l>\n</lg>\n\n<lg>\n<l>rāgī kalirnāma sa bhūmipālaḥ pādaprahārairvadanāsavaiśca /</l>\n<l>lebhe vilāseṣu nitambinīnāmaśokaśobhāṃ bakulaśriyaṃ ca // KAvk_38.9 //</l>\n</lg>\n\n<lg>\n<l>diśastapolopapṛthuprakopabhrūbhaṅgavṛndairiva tāpasānām /</l>\n<l>tatra bhramadbhirbhramarairbabhūvuḥ kāmāgnidhūmairiva sāndhakārāh // KAvk_38.10 //</l>\n</lg>\n\n<lg>\n<l>līlāvilolāḥ pavanākulālīstanāvanamrāḥ stabakā latānām /</l>\n<l>raktādharāḥ pāṭalapallavānām prāpurvilāsaṃ lalanā latānām // KAvk_38.11 //</l>\n</lg>\n\n<lg>\n<l>rājāṅganāḥ kautukavibhrameṇa vane carantyastamṛṣiṃ vilokya /</l>\n<l>acañcaladhyānasamādhisaktaṃ vimuktarāgaṃ parivārya tasthuḥ // KAvk_38.12 //</l>\n</lg>\n\n<lg>\n<l>taddeśamabhyetya nareśvaro 'tha dṛṣṭvā vabhūbhiḥ parivāritaṃ tam /</l>\n<l>īrṣyāprakopānaladurnirīkṣyaḥ ciccheda tasyāśu sa pāṇipādam // KAvk_38.13 //</l>\n</lg>\n\n<lg>\n<l>chinnāṅgavargo 'pi sa nirvikāraścukopa bhūpāya na nāma dhīraḥ /</l>\n<l>nyavārayat krūrataraṃ ca tasmai gandharvayakṣoragadevasaṃgham // KAvk_38.14 //</l>\n</lg>\n\n<lg>\n<l>tataḥ prayāte nṛpatau puraṃ svāṃ sametya sarve munayo vanebhyaḥ /</l>\n<l>taṃ tatra kṛtāvayavaṃ vilokya kṣāntā api krodhadhutā babhūvuḥ // KAvk_38.15 //</l>\n</lg>\n\n<lg>\n<l>śāpapradānābhimukhān nivārya kṣantavyamityeva sa tānuvāca /</l>\n<l>kṣāmāsamāliṅgitamānasānām kopakriyābhiḥ kriyate na saṅgaḥ // KAvk_38.16 //</l>\n</lg>\n\n<lg>\n<l>vikāravego 'pi na pāṇipādacchede mamābhūd yadi vītamanyoḥ /</l>\n<l>satyena tenākṣatadeha eva syāmityavādīt sa punaḥ prasādī // KAvk_38.17 //</l>\n</lg>\n\n<lg>\n<l>tataḥ kṣaṇāt saṃgatapāṇipādaṃ rūḍhavraṇaṃ pretya sadodayena /</l>\n<l>apūjayat kṣāntiguṇaṃ stavena taṃ devatā sattvasitaiśca puṣpaiḥ // KAvk_38.18 //</l>\n</lg>\n\n<lg>\n<l>rājāpi tatkilbiṣakālakūṭavisphoṭasaṃghaṭṭavinaṣṭaceṣṭaḥ /</l>\n<l>pūrotkaṭāvartavivartamānaḥ saṃvartapākaṃ narakaṃ jagāma // KAvk_38.19 //</l>\n</lg>\n\n<lg>\n<l>yo 'bhūtpurā kṣāntiratirmaharṣiḥ so 'haṃ kaliryaśca sa devadattaḥ /</l>\n<l>atītavṛttasmaraṇena śakra nākāraṇaṃ jātamidaṃ smitaṃ me // KAvk_38.20 //</l>\n</lg>\n\n<lg>\n<l>iti bhagavataḥ śrutvā vākyaṃ sa vismayamānasaḥ</l>\n<l>pramadavikacavyaktotsāhā vahannayanāvalīḥ /</l>\n<l>taraṇikiraṇasparśeneva sphuṭaḥ kamalākaras</l>\n<l>tridaśavasatiṃ prītaḥ prāyāt patistridivaikasām // KAvk_38.21 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kṣāntyavadānamaṣṭatriṃśaḥ pallavaḥ //</p>\n\n<p>39. kapilāvadānam /</p>\n\n<lg>\n<l>atyantamunnatimatāṃ mahatāṃ vināśadoṣasya durjanasamāgama eva hetuḥ /</l>\n<l>kūladrumāḥ kila phalaprasavaiḥ sahaiva sadyaḥ patanti jalasaṃgatibhinnamūlāḥ // KAvk_39.1 //</l>\n</lg>\n\n<lg>\n<l>rucirāgāraśālinyām vaiśālyāṃ bhagavān purā /</l>\n<l>valgumatyāstaṭe nadyā vicacāra tathāgataḥ // KAvk_39.2 //</l>\n</lg>\n\n<lg>\n<l>tasyāḥ kaivartasarthena gambhīre 'mbhasi dustare /</l>\n<l>kadācid ghoramakaraḥ kṣiptvā jālaṃ samuddhṛtaḥ // KAvk_39.3 //</l>\n</lg>\n\n<lg>\n<l>aṣṭādaśaśirāḥ siḥsadviraprakharānanaḥ /</l>\n<l>nṛṇāṃ sahasrairākṛṣṭaḥ parvatākāravigrahaḥ // KAvk_39.4 //</l>\n</lg>\n\n<lg>\n<l>taṃ dṛṣṭvā tatra vitrastāh srastākarṣaṇarajjavaḥ /</l>\n<l>āścaryaniścaladṛśo na tasthurna yayuḥ kṣaṇam // KAvk_39.5 //</l>\n</lg>\n\n<lg>\n<l>gaṇanāṃ gahanāścaryaviśeṣaśataśālinām /</l>\n<l>saṃsāre karmavaicitrye vikārāṇāṃ karoti kaḥ // KAvk_39.6 //</l>\n</lg>\n\n<lg>\n<l>atrāntare tamuddeśaṃ bhagavān bhūtabhāvanaḥ /</l>\n<l>jinah samāyayau sarvajanatrāṇakṛtakṣaṇah // KAvk_39.7 //</l>\n</lg>\n\n<lg>\n<l>savṛddhabālalalanaṃ janaṃ kautukasaṃgatam /</l>\n<l>dṛṣṭvā tatrākarottīre bhagavānāsanagraham // KAvk_39.8 //</l>\n</lg>\n\n<lg>\n<l>bhikṣusaṃghaiḥ parivṛtaṃ dṛṣṭvā tatra tathāgatam /</l>\n<l>jano 'bhūdunmukhaḥ sarvaḥ pratyāvṛttaḥ ivodadhiḥ // KAvk_39.9 //</l>\n</lg>\n\n<lg>\n<l>taṃ vilokyaiva vinatāḥ kaivartāḥ prāṇibandhanam /</l>\n<l>viśālajālaṃ sahasā saṃsāramiva tatyajuḥ // KAvk_39.10 //</l>\n</lg>\n\n<lg>\n<l>matsyakumbhīnakrādisaṃsāraṃ tadgirāmbhasi /</l>\n<l>tyaktvā te viratāṭopā babhūvuḥ kilbiṣadviṣaḥ // KAvk_39.11 //</l>\n</lg>\n\n<lg>\n<l>tairnyastaṃ bhagavān dṛṣṭvā mahākamaramagrataḥ /</l>\n<l>taṃ jagāda sṛjan dantakāntyaiva karuṇānadīm // KAvk_39.12 //</l>\n</lg>\n\n<lg>\n<l>api tvaṃ kapilaḥ putra kiṃ n asmarasi duṣkṛtam /</l>\n<l>vacoduścaritasyāyaṃ paripāko 'nubhūyate // KAvk_39.13 //</l>\n</lg>\n\n<lg>\n<l>sāpyakalyāṇamitraṃ te jananī kkādya vartate /</l>\n<l>sarvajñenetyabhihitaḥ smṛtvā jātimuvāca saḥ // KAvk_39.14 //</l>\n</lg>\n\n<lg>\n<l>vibho bhavāmi kapilaḥ smarāmi nijaduṣkṛtam /</l>\n<l>vacoduścaritasyāyaṃ paripāko 'nubhūyate // KAvk_39.15 //</l>\n</lg>\n\n<lg>\n<l>yātā me narakaṃ mātā narakādeśinī purā /</l>\n<l>ityuktvā makarastatra ruroda paruṣasvaram // KAvk_39.16 //</l>\n</lg>\n\n<lg>\n<l>taṃ śokasāgare magnaṃ babhāṣe bhagavān punaḥ /</l>\n<l>akāle kiṃ karomyadya tiryagyonigatasya te // KAvk_39.17 //</l>\n</lg>\n\n<lg>\n<l>apuṇyaprārambhe rabhasahasitollāsavihite</l>\n<l>pramattānāṃ yāte narakaparipākapraṇayitām /</l>\n<l>aśānteḥ saṃtāpaṃ ruditaśaraṇāni pratiniśaṃ</l>\n<l>bhṛśaṃ kleśāveśairdiśati viṣatulyairanuśayaḥ // KAvk_39.18 //</l>\n</lg>\n\n<lg>\n<l>kṣaṇaṃ duḥkhakṣayāyaiva mayi cittaṃ prasādaya /</l>\n<l>prasannamānasaḥ kāle yāsyasi tridaśālayam // KAvk_39.19 //</l>\n</lg>\n\n<lg>\n<l>śṛṇu vatsa hitaṃ cedaṃ vicārya kuru cetasi /</l>\n<l>anityāḥ sarvasaṃskārāḥ śāntinirvāṇamakṣayam // KAvk_39.20 //</l>\n</lg>\n\n<lg>\n<l>ityājñayāḥ bhagavatastasmin yāte prasannatām /</l>\n<l>janasaṃghaḥ sa suciraṃ babhūvāścaryaniścalaḥ // KAvk_39.21 //</l>\n</lg>\n\n<lg>\n<l>āryānandaḥ praṇayinā janenābhyarthitastataḥ /</l>\n<l>tatpūrvavṛttaṃ papraccha bhagavantaṃ kṛtāñjaliḥ // KAvk_39.22 //</l>\n</lg>\n\n<lg>\n<l>sa tena pṛṣṭaḥ provāca vimapajñānalocanaḥ /</l>\n<l>asyākuśalaśīlasya vṛttāntaḥ śrūyatāmayam // KAvk_39.23 //</l>\n</lg>\n\n<p>bhadrakākhye purā kalpe varṣāyutayugāyuṣi /\njane babhūva bhagavān kāśyapākhyastathāgataḥ// KAvk_39.24 //</p>\n\n<lg>\n<l>kṛkirnāma mahīpālaḥ kalpaśāla ivārthinām /</l>\n<l>abhavat samaye tasmin vārāṇasyāṃ bahupradaḥ // KAvk_39.25 //</l>\n</lg>\n\n<lg>\n<l>kadācidvibudhāsthāne sahasrākṣamivāparam /</l>\n<l>āsīnaṃ vādisiṃhākhyastaṃ vidvānāyayau dvijaḥ // KAvk_39.26 //</l>\n</lg>\n\n<lg>\n<l>avilambitasaṃprāptadarśanāsanasatkṛtiḥ /</l>\n<l>sa dattāśīrnarapatiṃ śiṣyaśreṇivṛto 'bhyadhāt // KAvk_39.27 //</l>\n</lg>\n\n<lg>\n<l>svasti svastimate budhādhipasabhāsīnāya tubhyaṃ vibho</l>\n<l>lubdhāḥ saccaritāmṛte tava paraṃ saṃdarśane rāgiṇaḥ /</l>\n<l>sadveṣāḥ parabhūpanāmni mukharāste sudguṇodīraṇe</l>\n<l>kasmātsarvaguṇāśrayeṇa bhavatā duṣairvayaṃ yojitāḥ // KAvk_39.28 //</l>\n</lg>\n\n<lg>\n<l>yadyācakā api nirantararatnavarṣe nānārthisārthaparipūrakatām prayānti /</l>\n<l>sarvaṃ bhavānupamapuṇyanidhe vadānya nirdainyadānavibhavasya vijṛmbhitaṃ te // KAvk_39.29 //</l>\n</lg>\n\n<lg>\n<l>rājan kiṃcitparicitaguṇaiḥ sevayā sadgurubhyaḥ</l>\n<l>prāpto 'smābhirvibudhavijayī ko 'pi vidyāṃśaleśaḥ /</l>\n<l>asyāṃ vidvatkamalabharasaumyaprabhāyāṃ sabhāyāṃ</l>\n<l>tasyotkarṣaṃ katipayapadaṃ pratyayaṃ darśayāmaḥ // KAvk_39.30 //</l>\n</lg>\n\n<lg>\n<l>nijaguṇagaṇane dhīrlajjate sajjanānāṃ mukharayati tathāpi prauḍhavādābhilāṣaḥ /</l>\n<l>iyati jagati rājan kṣipramānviṣyatām me prativacanaruciśedasti kaścidvipaścit // KAvk_39.31 //</l>\n</lg>\n\n<lg>\n<l>saṃdarbhagarbhagambhīramiti tasyotkaṭaṃ vacaḥ /</l>\n<l>śrutvā kṣitipatiḥ kṣipraṃ vilakṣaḥ samacintayat // KAvk_39.32 //</l>\n</lg>\n\n<lg>\n<l>aprāptapratimallo 'yaṃ yadi yāyānmadoddhataḥ /</l>\n<l>tadeṣa mam adeśasya yaśaḥkhaṇḍanadiṇḍimaḥ // KAvk_39.33 //</l>\n</lg>\n\n<lg>\n<l>guṇāpamānakṛd yatra mūrkho bhavati bhūpatiḥ /</l>\n<l>na karoti janastatra vidyārjanapariśramam // KAvk_39.34 //</l>\n</lg>\n\n<lg>\n<l>vivekavimalāloke dharmārāme mahīpatau /</l>\n<l>loke vidyāḥ pravartante sadācārakriyā iva // KAvk_39.35 //</l>\n</lg>\n\n<lg>\n<l>tasmādasya prayatnena kartavyo madanigraha /</l>\n<l>vidyādaridratā deśe doṣa eva viśāṃpateḥ // KAvk_39.36 //</l>\n</lg>\n\n<lg>\n<l>iti saṃcintya nṛpatirvipraṃ karvaṭavāsinam /</l>\n<l>ānināya mahāmatyairanviṣaya viduṣāṃ gurum // KAvk_39.37 //</l>\n</lg>\n\n<lg>\n<l>abhūbhṛtsabhāmupādhyāya pretya taṃ tarkakarkaśam /</l>\n<l>cakāra vādisiṃhasya darpakesarakartanam // KAvk_39.38 //</l>\n</lg>\n\n<lg>\n<l>tasya tena jitasyāśu vijitāśeṣavādinaḥ /</l>\n<l>maunasūtraṃ samāpede lajjiteva sarasvatī // KAvk_39.39 //</l>\n</lg>\n\n<lg>\n<l>ārūḍhāḥ śubhramahasaṃ nakṣatrāṇāmivodayāḥ /</l>\n<l>uparyupari dṛśyante guṇotkarṣā manīṣiṇām // KAvk_39.40 //</l>\n</lg>\n\n<lg>\n<l>vādisiṃhaṃ visṛjyātha datvā bhūri dhanaṃ nṛpaḥ /</l>\n<l>dadau dvijāya jayine karvaṭaṃ nagaropamam // KAvk_39.41 //</l>\n</lg>\n\n<lg>\n<l>labdharājagajāśvo 'tha carukeyūrakaṅkaṇaḥ /</l>\n<l>upādhyāyaḥ svabhavanaṃ praviveśa saha śriyā // KAvk_39.42 //</l>\n</lg>\n\n<lg>\n<l>bhujairjitā bhūmibhujāṃ vaṇijāṃ sāgarārjitāḥ /</l>\n<l>vidyāvatāṃ virājante guṇotkarṣarjitāḥ śriyaḥ // KAvk_39.43 //</l>\n</lg>\n\n<lg>\n<l>kālena śrīmatastasya putrajanmotsavo 'bhavat /</l>\n<l>sukhe 'pi sukhasaṃpattirlakṣaṇaṃ puṇyakarmaṇām // KAvk_39.44 //</l>\n</lg>\n\n<lg>\n<l>kapilo nāma sa śiśustejaḥpiṅgaśiroruhaḥ /</l>\n<l>vardhamānamatirvidvān piturabhyadhiko 'bhavat // KAvk_39.45 //</l>\n</lg>\n\n<lg>\n<l>kule mahati vaiduṣyaṃ vibhavodbhavaḥ /</l>\n<l>vibhave satsutotkarṣaḥ phalaṃ sukṛtaśākhinaḥ // KAvk_39.46 //</l>\n</lg>\n\n<lg>\n<l>kadācidvyādhisaṃyogātpratyāsannatanukṣayaḥ /</l>\n<l>vijane putramāhūya so 'vadat putravatsalaḥ // KAvk_39.47 //</l>\n</lg>\n\n<l>bālye guṇārjanaṃ putra paralokasukhārjanam // KAvk_39.48 //</l>\n\n<lg>\n<l>uttamarṇa iva prāpte kāle sugaṇitāvadhau /</l>\n<l>adhunā vivaśaḥ kkāhaṃ kka sā vidyā kka taddhanam // KAvk_39.49 //</l>\n</lg>\n\n<lg>\n<l>guṇapuṣpe sukhaphale baddhamūle dhanairjane /</l>\n<l>vane vajra ivākālakālaḥ patatiḥ duḥsahaḥ // KAvk_39.50 //</l>\n</lg>\n\n<lg>\n<l>kṣapayati sakalābhirjanma vidyākalābhiḥ kṣaṇikasukhanimittaṃ saṃnidhatte ca vittam /</l>\n<l>paśuśiśuṣu manuṣyaḥ prīyate mohaśiṣyaḥ tanuvirahamūrhūrte sarvamanyat sa cānyaḥ // KAvk_39.51 //</l>\n</lg>\n\n<lg>\n<l>idaṃ tu te hitaṃ vacmi snehamohavaśīkṛtaḥ /</l>\n<l>saṃsārasāraśaraṇaṃ vatsa vetsi bahuśrutaḥ // KAvk_39.52 //</l>\n</lg>\n\n<lg>\n<l>santaḥ praṇamyāḥ paruṣaṇ na vācyaṃ kāryaḥ prayatnena paropakāraḥ /</l>\n<l>pāpāvapāte satataṃ hi puṃsāmetāni puṇyānyavalambanāni // KAvk_39.53 //</l>\n</lg>\n\n<lg>\n<l>alobhaśobhābharaṇā vibhūtiradveṣasaktiḥ svasukheṣvamohaḥ /</l>\n<l>mūlatraye 'smin kuśaladrumasya vasatyaśeṣākhilasatphataśrīḥ // KAvk_39.54 //</l>\n</lg>\n\n<lg>\n<l>yāvattapati tīkṣṇāṃśurasmin bhuvanamaṇḍale /</l>\n<l>tāvattvatsadṛśaḥ putra vidvān vādī na vidyate // KAvk_39.55 //</l>\n</lg>\n\n<lg>\n<l>bhikṣubhistu na kartavyastvayā vādaḥ kadācanah /</l>\n<l>gambhīrajñānadurbodhaprabuddhā bauddhabuddhayaḥ // KAvk_39.56 //</l>\n</lg>\n\n<lg>\n<l>purā bhikṣurmayā pṛṣṭaḥ padasyārthaṃ jahāsa mām /</l>\n<l>praśnaṃ kartuṃ na jānīṣe vidvāniti jagāda ca // KAvk_39.57 //</l>\n</lg>\n\n<lg>\n<l>tasmād bhikṣuvivādaste paraṃ pāṇḍityapīḍanam /</l>\n<l>balaprabhāvakāmo hi giriṃ mūrdhnāṃ na tāḍayet // KAvk_39.58 //</l>\n</lg>\n\n<lg>\n<l>ityuktvā tanayaṃ vipraḥ paralokabhuvaṃ yayau /</l>\n<l>kāyāvasathapānthānāṃ dehinām na cirasthitiḥ // KAvk_39.59 //</l>\n</lg>\n\n<lg>\n<l>vāgmī kālena kapilaḥ khaṇḍitākhilapaṇḍitaḥ /</l>\n<l>nṛpādbahugrṇaṃ prāpa dhanamānamahodayam // KAvk_39.60 //</l>\n</lg>\n\n<lg>\n<l>tataḥ kadācidekānte kapilaṃ kācarābhidhā /</l>\n<l>saṃprāptaṃ vādisāmrājyaṃ jagāda jananī śanaiḥ // KAvk_39.61 //</l>\n</lg>\n\n<lg>\n<l>vādidarpacchidā putra digdvīpajayinā tvayā /</l>\n<l>durjanāḥ śramaṇāḥ kasmāddarpāndhāḥ parivarjitāḥ // KAvk_39.62 //</l>\n</lg>\n\n<lg>\n<l>parotkarṣādhirūḍhasya pratipakṣe kṣamārateḥ /</l>\n<l>akṣamo 'yamiti vyaktaṃ kṣaṇena kṣīyate yaśaḥ // KAvk_39.63 //</l>\n</lg>\n\n<lg>\n<l>iti māturvacaḥ śrutvā so 'vadad biduṣo vacaḥ /</l>\n<l>na vādaḥ śramaṇaiḥ kāryaḥ pitrāhamiti vāritaḥ // KAvk_39.64 //</l>\n</lg>\n\n<lg>\n<l>iyaṃ durjīvikāsmākam patrālambanavādinām /</l>\n<l>kriyate guṇamānyānāṃ mānamlānirmukhe yayā // KAvk_39.65 //</l>\n</lg>\n\n<lg>\n<l>dhigetaccaṇḍapāṇḍityaṃ guruvidveṣaduḥsaham /</l>\n<l>mahatāṃ sukhabhaṅgāya sadā tasmin samudyamaḥ // KAvk_39.66 //</l>\n</lg>\n\n<lg>\n<l>yasyāṃ na mayā sā buddhiḥ sā śrīrlobhaṃ nihanti yā /</l>\n<l>darpo na yasya vidyā sā śaktiryā ca kṣamāvatī // KAvk_39.67 //</l>\n</lg>\n\n<lg>\n<l>evameva na kartavyaḥ parairvidveṣavigrahaḥ /</l>\n<l>kiṃ mātarjagatām pūjyabhikṣubhiḥ khyātalakṣmabhiḥ // KAvk_39.68 //</l>\n</lg>\n\n<lg>\n<l>vijetuṃ na ca te śakyāḥ praṃānapariniṣṭhitāḥ /</l>\n<l>pratipakṣairavikṣiptaṃ yeṣāṃ nairātmyaśāsanam // KAvk_39.69 //</l>\n</lg>\n\n<lg>\n<l>iti putravacaḥ śrutvā kupitā tamuvāca sā /</l>\n<l>abhūttava pitā nūnaṃ pāpaśramaṇacetakaḥ // KAvk_39.70 //</l>\n</lg>\n\n<lg>\n<l>mahati brāhmaṇakule jātaḥ prājño bahuśrutaḥ /</l>\n<l>bhikṣapakṣe nipatitaḥ kathaṃ tvamapi tādṛśaḥ // KAvk_39.71 //</l>\n</lg>\n\n<lg>\n<l>pṛthupramāṇakhaṅgena kuru śramaṇanigraham /</l>\n<l>avidāryābhrasaṃghātaṃ tīrkṣṇāṃśurna virājate // KAvk_39.72 //</l>\n</lg>\n\n<lg>\n<l>it sa prerito māturgirā tadbhaktiyantritaḥ /</l>\n<l>bhikṣūṇāmāśramapadaṃ śanairgantuṃ samudyayau // KAvk_39.73 //</l>\n</lg>\n\n<lg>\n<l>vrajan sa saṃmukhāyātaṃ bhikṣuṃ jijñāsayā pathi /</l>\n<l>granthasāraṃ pramāṇaṃ ca papraccha samayocitam // KAvk_39.74 //</l>\n</lg>\n\n<lg>\n<l>sa tena pṛṣṭaḥ provāca gāḍhaśabdārthanirṇayam /</l>\n<l>lakṣatrayapramāṇaṃ na śastraṃ tīrthikadurlabham // KAvk_39.75 //</l>\n</lg>\n\n<lg>\n<l>kutaḥ pāre 'tivartante kka ca vartmātivartate /</l>\n<l>sukhaduḥkhe ca lokasya kkacit samabhibandhataḥ // KAvk_39.76 //</l>\n</lg>\n\n<lg>\n<l>iti gambhīraśabdārthaṃ śāsturbhagavato vacaḥ /</l>\n<l>anupāsitasarvajñairjñāyate na yathā tathā // KAvk_39.77 //</l>\n</lg>\n\n<lg>\n<l>etadākarṇya kapilaḥ ślokagāmbhīryavismitaḥ /</l>\n<l>yayau bhagavataḥ puṇyaṃ kāśyapasya tapovanam // KAvk_39.78 //</l>\n</lg>\n\n<lg>\n<l>tathā bhikṣugaṇaṃ dṛṣṭvā prasannahṛdayānanaḥ /</l>\n<l>acintayat tadaśraddhāṃ vihāya gatamatsaraḥ // KAvk_39.79 //</l>\n</lg>\n\n<lg>\n<l>eteṣāṃ dveṣakāluṣyāt krauryaṃ kaḥ kartumarhati /</l>\n<l>yeṣāṃ saṃdarśanenaiva vaimalyaṃ labhate manaḥ // KAvk_39.80 //</l>\n</lg>\n\n<lg>\n<l>iti saṃcintya sa ciraṃ tadvivādaparāṅmukhaḥ /</l>\n<l>dūrādhvakhinnaḥ svagṛhaṃ gatvā provāca mātaram // KAvk_39.81 //</l>\n</lg>\n\n<lg>\n<l>mithyaivāhaṃ tvayā mātaḥ preritaḥ kalikarmaṇi /</l>\n<l>ajayāḥ śramaṇā loke gūḍhārthagranthavādinaḥ // KAvk_39.82 //</l>\n</lg>\n\n<lg>\n<l>ślokamātraṃ mayā śrutvā bhikṣorekasya vartmani /</l>\n<l>ajñātārthena vailakṣyāt suciraṃ vīkṣitāṃ kṣitiḥ // KAvk_39.83 //</l>\n</lg>\n\n<lg>\n<l>tadgrantheṣvakṝtābhyāsastān vaktuṃ kah pragalbhate /</l>\n<l>kathayanti svaśastraṃ te na hi pravrajitādṛte // KAvk_39.84 //</l>\n</lg>\n\n<lg>\n<l>iti tenoditaṃ śrutvā jananī tamabhāṣata /</l>\n<l>āyāsitāhaṃ bhavatā garbhabhāreṇa kevalam // KAvk_39.85 //</l>\n</lg>\n\n<lg>\n<l>saṃgharṣamarṣaśūnyena dainyāt sarvapraṇāminā /</l>\n<l>dharṣaṇānirvimarṣeṇa kriyate puruṣeṇa kim // KAvk_39.86 //</l>\n</lg>\n\n<lg>\n<l>loke sakalaratnānāṃ tejasaiva mahārghatā /</l>\n<l>ko hyarthaḥ puruṣaprāṇaistejojīvanavarjitaiḥ // KAvk_39.87 //</l>\n</lg>\n\n<lg>\n<l>mithyā tadgranthalābḥāya pravrajyā gṛhyate na kim /</l>\n<l>mūrdhni kṛtteṣu jāyante kiṃ keśeṣu kuśaḥ punaḥ // KAvk_39.88 //</l>\n</lg>\n\n<lg>\n<l>iti māturgirā tasya manaḥ kaluṣatāṃ yayau /</l>\n<l>sahasā kālavātālīrajoruddhamivāmbaram // KAvk_39.89 //</l>\n</lg>\n\n<lg>\n<l>tataḥ sa kūṭapraśamapraṇayī bhikṣukānanam /</l>\n<l>gatvā gṛhītvā pravrajyāṃ śāstraṃ saugatamāptavān // KAvk_39.90 //</l>\n</lg>\n\n<lg>\n<l>kālena dharmakathakaḥ sa vidvān guṇagauravāt /</l>\n<l>siṃhāsanaṃ samāruhya vidadhe dharmadeśanām // KAvk_39.91 //</l>\n</lg>\n\n<lg>\n<l>jananyā preritastasyāṃ deśanāyāṃ krameṇa saḥ /</l>\n<l>bhikṣudharmaviruddhārthaṃ avktuṃ samupacakrame // KAvk_39.92 //</l>\n</lg>\n\n<lg>\n<l>dharmaprahāravyathitairbhikṣubhiḥ sa pade pade /</l>\n<l>nivāryamāṇastānūce kṛtvā vikṛtamānanam // KAvk_39.93 //</l>\n</lg>\n\n<lg>\n<l>ajñātvā darpamukharairayathā bahuvādibhiḥ /</l>\n<l>bhavadbhiḥ sthūladantoṣṭhairvyākhyā mama visūditā // KAvk_39.94 //</l>\n</lg>\n\n<lg>\n<l>yūyaṃ gardabhamarkaṭoṣṭravadanā dvīpyāsyapaśvānanā</l>\n<l>mārjāraiṇavarāhakukkuramukhā durdarśavakrkraḥ param /</l>\n<l>sahyā maunajuṣo 'pi naiva vikaṭāṭopaṃ raṭantaḥ kimu</l>\n<l>bhrūbhaṅgairiti bhikṣusaṃghamasakṛnnirbhartsayan so 'bhyadhāt // KAvk_39.95 //</l>\n</lg>\n\n<lg>\n<l>tasya vākyaśaraistīkṣṇairvikṛttā iva bhikṣavaḥ /</l>\n<l>anuktvaiva prativacastyaktvā taṃ yayuranyataḥ // KAvk_39.96 //</l>\n</lg>\n\n<lg>\n<l>tena vākpātakenātha paścāttāpamupāgataḥ /</l>\n<l>tatyāja jananīmeva pravrajyām na tu tāṃ dvijaḥ // KAvk_39.97 //</l>\n</lg>\n\n<lg>\n<l>śramaṇairme hṛtaḥ putra iti sā vipralāpinī /</l>\n<l>unmādinī tanuṃ tyaktvā prapede narakasthitim // KAvk_39.98 //</l>\n</lg>\n\n<lg>\n<l>tataḥ kālena kapilaḥ svayaṃ kalitakilbiṣaḥ /</l>\n<l>dehānte vākyapāruṣyādimāṃ makaratāṃ gataḥ // KAvk_39.99 //</l>\n</lg>\n\n<lg>\n<l>tānyetāni mukhānyasya yānyūce bhikṣubhartsane /</l>\n<l>phalaṃ sadṛśarūpaṃ hi karmabījāt prajāyate // KAvk_39.100 //</l>\n</lg>\n\n<lg>\n<l>ityuktvā tatra bhagavān dharmamādiśya śāśvatam /</l>\n<l>janasyānugrahaṃ cakre nānābodhividhāyakam // KAvk_39.101 //</l>\n</lg>\n\n<lg>\n<l>tataḥ prayāte svapadaṃ jine tanmayamānasaḥ /</l>\n<l>kamaraḥ projjhitāhārastyaktvā dehaṃ divaṃ yayau // KAvk_39.102 //</l>\n</lg>\n\n<lg>\n<l>cāturmahārājikeṣu deveṣu viśadadyutiḥ /</l>\n<l>śrīmān sa jātaḥ sugate kṣaṇaṃ cittaprasādanāt // KAvk_39.103 //</l>\n</lg>\n\n<lg>\n<l>tataḥ pūrṇenduvadanaḥ sragvī rucirakuṇḍalah /</l>\n<l>sa sākāra ivānandaḥ sugataṃ draṣṭumāyayau // KAvk_39.104 //</l>\n</lg>\n\n<lg>\n<l>prakīrṇadivyakusumaḥ kirīṭaspṛṣṭabhūtalaḥ /</l>\n<l>prabhāpūritadikcakrastaṃ bhaktyā praṇanāma saḥ // KAvk_39.105 //</l>\n</lg>\n\n<lg>\n<l>cakre tasyopaviṣṭasya bhagavān dharmadeśanām /</l>\n<l>yayā srotaḥphalaṃ prāpya satyadarśī jagāma saḥ // KAvk_39.106 //</l>\n</lg>\n\n<lg>\n<l>tṛṇamiva gurukāyo 'pyuddhṛtaḥ pāpapaṅkād</l>\n<l>iti sa jananikāyaḥ so 'pi duḥkhājjinena /</l>\n<l>vyasananipatitānāṃ līlayā puṇyaśīlā</l>\n<l>nikhilamatulamūlaṃ kleśamunmūlayanti // KAvk_39.107 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kapilavadānaṃ nāma ekonacatvāriṃśaḥ pallavaḥ //</p>\n\n<p>40. udrāyaṇāvadānam /</p>\n\n<lg>\n<l>tulyameva puruṣeṇa bhujyate kāyabhājanagataṃ śubhāśubham /</l>\n<l>dehināṃ vividhakarmajaṃ phalaṃ na hyabhuktamupayāti saṃkṣayam // KAvk_40.1 //</l>\n</lg>\n\n<lg>\n<l>bhagavān sugataḥ pūrvaṃ pure rājagṛhābhidhe /</l>\n<l>kalandakanivāsākhye vijahāra vanāntare // KAvk_40.2 //</l>\n</lg>\n\n<lg>\n<l>bimbisāraḥ kṣitipatistatrābhūdviśrutaḥ śriyā /</l>\n<l>ākaraḥ saravratnānāṃ ratnākaram ivāparaḥ // KAvk_40.3 //</l>\n</lg>\n\n<lg>\n<l>babhūva samaye tasmin raurukākhye pure nṛpaḥ /</l>\n<l>śrīmānudrāyaṇo nāma yaśaścandramahodadhiḥ // KAvk_40.4 //</l>\n</lg>\n\n<lg>\n<l>tasya candraprabhā nāma patnī candrānanābhavat /</l>\n<l>śikhaṇḍī yuvarājaśca sūnurvikramakarkaśaḥ // KAvk_40.5 //</l>\n</lg>\n\n<lg>\n<l>hiruko bhirukaśceti tasyāmātyau babhūvatuḥ /</l>\n<l>gaṇanīyau na vinaye yayuḥ śukrabṛhaspatī // KAvk_40.6 //</l>\n</lg>\n\n<lg>\n<l>jātā bhūmibhujaḥ prītirlekhakhatviṣastayoḥ /</l>\n<l>raverdūrasthitasyāpi kamalākarayoriva // KAvk_40.7 //</l>\n</lg>\n\n<lg>\n<l>apūrvaratnanicayapreṣaṇairbahuśastayoḥ /</l>\n<l>paripūrṇaṃ paraṃ prāpa sakhyaṃ prema vidhānataḥ // KAvk_40.8 //</l>\n</lg>\n\n<lg>\n<l>dūrasthāpi paraṃ prītiḥ satāṃ kīrtirivākṣayā /</l>\n<l>saṃsaktāpi khalaprītistṛṇajvāleva na sthirā // KAvk_40.9 //</l>\n</lg>\n\n<lg>\n<l>kadāciddivyaratnāṅkaṃ kavacaṃ kāñcanojjvalam /</l>\n<l>prāhiṇod bimbisārāya sāramudrāyaṇo nṛpaḥ // KAvk_40.10 //</l>\n</lg>\n\n<lg>\n<l>viṣahsastrāgnirakṣārhaṃ vicitraratnakaṃ ca tat /</l>\n<l>suhṛtpreṣitamādāya provāca saciavān nṛpaḥ // KAvk_40.11 //</l>\n</lg>\n\n<lg>\n<l>idaṃ me prahitaṃ tena saujanyamiva bhūbhujā /</l>\n<l>sarva rakṣākṣamaṃ varma gāḍhapremanivedakam // KAvk_40.12 //</l>\n</lg>\n\n<lg>\n<l>na paśyāmyasya sadṛśaṃ pratideyaṃ tathādhikam /</l>\n<l>alpapratikriyā śalyamupakārāpakārayoḥ // KAvk_40.13 //</l>\n</lg>\n\n<lg>\n<l>ucitaṃ cintyatāṃ kiṃcit preṣaṇīyamato 'dhikam /</l>\n<l>sarvairbhadbhirityuktvā nṝpaścintākulo 'bhavat // KAvk_40.14 //</l>\n</lg>\n\n<lg>\n<l>atha dhīmān mahāmātyaściraṃ dhyātvā tamabravīt /</l>\n<l>varṣakārābhidho vipraḥ sarvavidyāsu pāragaḥ // KAvk_40.15 //</l>\n</lg>\n\n<lg>\n<l>ato bahuguṇaṃ rāgannekamevāstyupāyanam /</l>\n<l>tasya saṃpreṣane yatnaḥ kriyatāṃ yadi śakyate // KAvk_40.16 //</l>\n</lg>\n\n<lg>\n<l>ya eṣa bhagavān buddhaḥ sthitastvadviṣayāntike /</l>\n<l>devānāmādarasthānaṃ paṭastatpratimānvitaḥ // KAvk_40.17 //</l>\n</lg>\n\n<lg>\n<l>aśeṣalokakalyāṇakalikākalpapādapaḥ /</l>\n<l>citre svapne 'tha saṃkalpe pṛthupuṇyaiḥ sa dṛśyate // KAvk_40.18 //</l>\n</lg>\n\n<lg>\n<l>iti mantrivacaḥ śrutvā tathetyuktvā mahīpatiḥ /</l>\n<l>gatvā bhagavate namrastamevārthaṃ nyavedayat // KAvk_40.19 //</l>\n</lg>\n\n<lg>\n<l>anujñātastatastena nṛpaścitrakarān varān /</l>\n<l>ādideśāśu bhagavatpratimollekhakarmaṇi // KAvk_40.20 //</l>\n</lg>\n\n<lg>\n<l>jinasyālokayantaste mūrti rūpavśīkṛtāḥ /</l>\n<l>yayuḥ pramāṇagrahaṇe pragalbhā apyaśaktatām // KAvk_40.21 //</l>\n</lg>\n\n<lg>\n<l>saṃkrāntāṃ nimalapaṭe chāyāṃ bhagavatastataḥ /</l>\n<l>suvarṇabhāvanābhikhyāṃ te śanaiḥ samapūrayan // KAvk_40.22 //</l>\n</lg>\n\n<lg>\n<l>prāḥiṇodatha bhūpālastaṃ buddhapratimāpaṭam /</l>\n<l>jagannayanapuṇyānāṃ mūrtānāmiva saṃcayam // KAvk_40.23 //</l>\n</lg>\n\n<lg>\n<l>bimbisārasya hastāṅkalekhāmudrāyaṇo nṛpaḥ /</l>\n<l>paṭasya purataḥ prāptām hṛṣṭaḥ svayamavācayat // KAvk_40.24 //</l>\n</lg>\n\n<lg>\n<l>sugatacaraṇapadmanyāsapuṇyopakaṇṭhāt</l>\n<l>tridaśapuraviśeṣānmāgadhodāraradeśāt /</l>\n<l>kuśalakalitamūrtirbhūpatirbimbisāraḥ</l>\n<l>kṣititalatilakaṃ tvāṃ dharmabandhurbravīti // KAvk_40.25 //</l>\n</lg>\n\n<lg>\n<l>etatte prahitaṃ hitaṃ bhavamahāmohāmaye bheṣajaṃ</l>\n<l>rājadveṣaviṣāpahaṃ bhagavato bimbaṃ śaśāṅkatviṣaḥ /</l>\n<l>tṛṣṇāpacchamanaṃ prasannamadhuraṃ tvannetrapātrārpitaṃ</l>\n<l>dhanyaḥ puṇyarasāyanaṃ piba haṭhādākaṇṭhamutkaṇṭhitaḥ // KAvk_40.26 //</l>\n</lg>\n\n<lg>\n<l>sanmārge viniyojanaṃ sguṇagaṇādhāne sadādhyāpanaṃ</l>\n<l>durvyāpāranivāraṇam thirasukhaprāptau paripreraṇam /</l>\n<l>nirvyājopakṛtau nirantaratayā sarvātmanā vartanaṃ</l>\n<l>kartavyaṃ kimataḥ paraṃ priyahitaṃ kalyāṇamitraiḥ satām // KAvk_40.27 //</l>\n</lg>\n\n<lg>\n<l>iti lekhārthamāsvādya suhṛtpremāmṛtocitam /</l>\n<l>rājā gajādhirūḍhasya paṭasya prayayau puraḥ // KAvk_40.28 //</l>\n</lg>\n\n<lg>\n<l>abhinandya tamānandāt sāmātyaḥ sapurohitaḥ /</l>\n<l>hemasiṃhāsanotsaṅge sa prasārya nyaveśayat // KAvk_40.29 //</l>\n</lg>\n\n<lg>\n<l>lāvaṇyapuṇyanilayaṃ dṛṣṭvā tatsaugataṃ vapuḥ /</l>\n<l>namo namah prabuddhāyetyavadajagatījanaḥ // KAvk_40.30 //</l>\n</lg>\n\n<lg>\n<l>buddhābhidhānaṃ śrutvaiva pulakālaṃkṛtākṛtiḥ /</l>\n<l>puṣpavarṣe surairmukte vismito 'bhūnmahīpati // KAvk_40.31 //</l>\n</lg>\n\n<lg>\n<l>puṇyaṃ bhagavataḥ śrutvā sa tatra caritāmṛtam /</l>\n<l>payodānādasotkaṇṭhanīlakaṇṭhatulāṃ yayau // KAvk_40.32 //</l>\n</lg>\n\n<lg>\n<l>dvādaśāṅgaṃ paṭasyādha sānulomaviparyayam /</l>\n<l>pratītyasamutpādaṃ ca dṛṣṭvā mohaṃ mumoca saḥ // KAvk_40.33 //</l>\n</lg>\n\n<lg>\n<l>srotaḥprāptiphalenaivaṃ dṛṣṭasatyo 'tha bhūpatiḥ /</l>\n<l>dideśa pratisaṃdeśaṃ sakhyurbhikṣurvisarjanaiḥ // KAvk_40.34 //</l>\n</lg>\n\n<lg>\n<l>bimbisārastatastasmai kṛtvā bhagavato 'rthanām /</l>\n<l>kātyāyanaṃ ca vyasṛjat śailākhyām cāpi bhikṣuṇīm // KAvk_40.35 //</l>\n</lg>\n\n<lg>\n<l>udrāyaṇasya nṝpaterāryaḥ kātyāyano 'tha saḥ /</l>\n<l>pūjāvidhāyinastatra vidadhe dharmadeśanām // KAvk_40.36 //</l>\n</lg>\n\n<lg>\n<l>dharmadeśanayā tasya saṃgataḥ sumahān janaḥ /</l>\n<l>srotaḥsakṛdanāgāmiphalārhatpadamāptavān // KAvk_40.37 //</l>\n</lg>\n\n<lg>\n<l>tasmin gṛhapatī khyātau tiṣyapuṣyābhidhau pure /</l>\n<l>śāntyai pravrajya tasyāgre parinirvṛtimāpatuḥ // KAvk_40.38 //</l>\n</lg>\n\n<lg>\n<l>kālena vihitai stūpau dehānte jñātibhistayoḥ /</l>\n<l>tannāmacihnāvadyāpi vandante caityavandakāḥ // KAvk_40.39 //</l>\n</lg>\n\n<lg>\n<l>devyāścandraprabhāyāśca śaolākhyā sāpi bhikṣuṇī /</l>\n<l>krameṇāntaḥpure cakre satataṃ dharmadeśanām // KAvk_40.40 //</l>\n</lg>\n\n<p>kadācidatha bhūpālah krīḍagāragatāṃ priyām /\n<l>tāmajñāsīnnimittajñaḥ saptāhāvadhijīvitām // KAvk_40.41 /</l>\n<lg>\n<l>jñātasaṃsāracaritastatastāṃ vaśudhādhipaḥ /</l>\n<l>anujajñe śubhapadaṃ prātuṃ pravrajyayā puraḥ // KAvk_40.42 //</l>\n</lg></p>\n\n<lg>\n<l>svākhyāte dharmavinmaye bhikṣukyā nṛpatergirā /</l>\n<l>devī pravrajitā dehaṃ dine tatyāja saptame // KAvk_40.43 //</l>\n</lg>\n\n<lg>\n<l>cāturmahārājikeṣu deveṣu sahasaiva sā /</l>\n<l>prayātā devakanyātvaṃ jagāma jinakānanam // KAvk_40.44 //</l>\n</lg>\n\n<lg>\n<l>tatra pūrṇenduvadanā divyābharaṇabhūṣitā /</l>\n<l>dṛṣṭvā śākyamuniṃ hṛṣṭā sā papātāsya pādayoḥ // KAvk_40.45 //</l>\n</lg>\n\n<lg>\n<l>prakīrṇadivyapuṣpāyāstasyāścakre tathāgataḥ /</l>\n<l>dharmopapādanaṃ yena dṛṣṭasatyā jagāma sā // KAvk_40.46 //</l>\n</lg>\n\n<lg>\n<l>sā gatvā nagaraṃ patyurvyomnā mūrtirivaindavī /</l>\n<l>vibodhya niśi suptasya cakre bodhiprakāśanam // KAvk_40.47 //</l>\n</lg>\n\n<lg>\n<l>yātāyāṃ svapadaṃ tasyāṃ prabhāte vasudhādhipaḥ /</l>\n<l>pravrajyābhimukhaḥ putramabhiṣicya śikhaṇḍinam // KAvk_40.48 //</l>\n</lg>\n\n<lg>\n<l>prajātrāṇāya nikṣipya taṃ mahāmātyayostataḥ /</l>\n<l>nṛpaterbimbisārasya suhṛdaḥ sa yayau puram // KAvk_40.49 //</l>\n</lg>\n\n<lg>\n<l>bimbisārastamāyātaṃ vigatacchatracāmaram /</l>\n<l>nṛpopacāraiḥ praṇataḥ prītipūtairapūjayat // KAvk_40.50 //</l>\n</lg>\n\n<lg>\n<l>viśrāntamāsanāsīnaṃ sa tamūce savismayaḥ /</l>\n<l>hṛṣṭhaḥ saṃdarśanenāsya śrīviyogena duḥkhitaḥ // KAvk_40.51 //</l>\n</lg>\n\n<lg>\n<l>rājannanantasāmantamauliviśrāntaśāsanaḥ /</l>\n<l>pākaśāsanatulyastvaṃ kathamevamupāgataḥ // KAvk_40.52 //</l>\n</lg>\n\n<lg>\n<l>abhinnavakrkraprakṛterguptamantrasya dhīmataḥ /</l>\n<l>pareṇa rājyaharaṇaṃ vīra saṃbhāvyate na te // KAvk_40.53 //</l>\n</lg>\n\n<lg>\n<l>iti pṛṣṭaḥ sa suhṛdā sasmitastamabhāṣata /</l>\n<l>rājan vṛddhivibhūtirme na priyā sarvagāminī // KAvk_40.54 //</l>\n</lg>\n\n<lg>\n<l>viṣayāsvādavaimukhyād vitṛṣṇena mayā svayam /</l>\n<l>utsṛṣṭamiva saṃtyaktamaiśvaryaṃ bhogabhājanam // KAvk_40.55 //</l>\n</lg>\n\n<lg>\n<l>tvayā kalyāṇamitreṇa sugatapratimāpaṭaḥ /</l>\n<l>yo 'sau hitāya prahitaḥ s avairāgyagururmamaḥ // KAvk_40.56 //</l>\n</lg>\n\n<lg>\n<l>adhunā tvatprasādena gatvā bhagavato 'ntike /</l>\n<l>icchāmyavāptuṃ pravrajyāmagārādanagārikaḥ // KAvk_40.57 //</l>\n</lg>\n\n<lg>\n<l>iti sakhyurvacaḥ śrutvā tattatheti vicintya ca /</l>\n<l>sādarastadvivekena bimbisārastamabravīt // KAvk_40.58 //</l>\n</lg>\n\n<lg>\n<l>dhanyo bahumataścāsi satāṃ tvaṃ pṛthivīpate /</l>\n<l>kathaṃ saṃsāravimukhī jātā te matirīdṛśī // KAvk_40.59 //</l>\n</lg>\n\n<lg>\n<l>saṃtoṣavibhavo bhogasubhagaḥ śobhase param /</l>\n<l>lakṣaṇaṃ śuddhasattvānāṃ vairājyābharaṇaṃ manah // KAvk_40.60 //</l>\n</lg>\n\n<lg>\n<l>kiṃ sāmrājyamahaujasā sarajasā duḥsādhanaiḥ sādhanaiḥ</l>\n<l>kiṃ bhogaiḥ kṣaṇabhojanaiḥ kulaṣadaiḥ kiṃ sattvaduḥkhaiḥ sukhaiḥ /</l>\n<l>saṃsāroparamāya cetasi satāṃ janmāntaropārjitaṃ</l>\n<l>vairāgyaṃ kurute padaṃ yadi mahāmohaprarohāpaham // KAvk_40.61 //</l>\n</lg>\n\n<lg>\n<l>yena prāṇamanaḥpriyā vasumatī saṃtyajyate līlayā</l>\n<l>trailokyābhimate 'pi yaḥ smarasukhe vaimukhyadīkṣāguruḥ /</l>\n<l>saṃmohavysanāturaṃ jagadidaṃ yenānukampāspadaṃ</l>\n<l>puṇyaiḥ ko 'pi sa jāyate matimatāṃ saṃsāravāmaḥ śamah // KAvk_40.62 //</l>\n</lg>\n\n<lg>\n<l>ityuktvā bimbisārastaṃ nītvā veṇuvanāśramam /</l>\n<l>sapraṇāmaṃ bhagavate tadvṛttāntaṃ nyavedayat // KAvk_40.63 //</l>\n</lg>\n\n<lg>\n<l>udrāyaṇo 'pi sugatākāraṃ suciracintitam /</l>\n<l>vilokya harṣādātmānaṃ kṛtakṛtyamamanyata // KAvk_40.64 //</l>\n</lg>\n\n<lg>\n<l>parṇāmavyagraśirasā saṃsāracchedini tanau /</l>\n<l>papāta bhagavaddṛṣṭistasya pravrajyayā saha // KAvk_40.65 //</l>\n</lg>\n\n<lg>\n<l>bhikṣubhāvamathāsādya pātrapāṇiḥ sa cīvarī /</l>\n<l>nagare piṇḍapātārthī cakāra janavismayam // KAvk_40.66 //</l>\n</lg>\n\n<lg>\n<l>prajāḥ śikhaṇḍī dharmeṇa pālayitvā prasannadhīḥ /</l>\n<l>yātaḥ kālena kāluṣyamadharmābhirato 'bahvat // KAvk_40.67 //</l>\n</lg>\n\n<lg>\n<l>kaluṣaṃ kāñcanarucivyaktavidyudvilāsinī /</l>\n<l>na kasya kurute lakṣmīrmeghamāleva mānasam // KAvk_40.68 //</l>\n</lg>\n\n<lg>\n<l>anāyattaṃ mahāmātyau hiruko bhirukaśca tam /</l>\n<l>adharmakarmanirataṃ kruddhau tatyajatuḥ prabhum // KAvk_40.69 //</l>\n</lg>\n\n<lg>\n<l>tatpade vihitau rājñā sacivau daṇḍamugdarau /</l>\n<l>cittānuvṛttikuśalau svairaṃ saktaṃ tamūcatuḥ // KAvk_40.70 //</l>\n</lg>\n\n<lg>\n<l>prajārañjanasaṃsaktā rājadaurjanyavādinaḥ /</l>\n<l>svayaśaḥkhyāpanāyaiva jāyante dhūrtamantriṇaḥ // KAvk_40.71 //</l>\n</lg>\n\n<lg>\n<l>na dharmaṃ na sukhaṃ nārthaṃ na kīrti na ca jīvitam /</l>\n<l>gaṇayanti prabhorarthe te bhṛtyā bhavyabhaktayaḥ // KAvk_40.72 //</l>\n</lg>\n\n<lg>\n<l>nākhaṇḍitā nākṣayitā nātaptā nāpyapīḍitāḥ /</l>\n<l>kurvantyarthakriyā rājñastilatulyāḥ kila prajāḥ // KAvk_40.73 //</l>\n</lg>\n\n<lg>\n<l>iti bruvāṇau tau rājñā niyuktau rājyacintane /</l>\n<l>lobhāt pravṛttau durnītau hantuṃ niḥśaraṇāḥ prajāḥ // KAvk_40.74 //</l>\n</lg>\n\n<lg>\n<l>nirvicāre durācāre kumatau pṛthivīpatau /</l>\n<l>luptasatye mahāmātye prajānāṃ jīvitaṃ kutaḥ // KAvk_40.75 //</l>\n</lg>\n\n<lg>\n<l>udrāyaṇo 'thācireṇa kadācid vaṇijaṃpathi /</l>\n<l>nijadeśāgataṃ vārtāṃ papraccha nṛparāṣṭrayoḥ // KAvk_40.76 //</l>\n</lg>\n\n<lg>\n<l>so 'vadaddeva kuśalī sutastava mahīpatiḥ /</l>\n<l>kiṃ tu sanmantrirahitaḥ kumantrivaśamāgataḥ // KAvk_40.77 //</l>\n</lg>\n\n<lg>\n<l>tatra prajānāṃ vitatopatāpaḥ ko 'pi pravṛttaḥ prabhuśāsanena /</l>\n<l>yenādya tatkutsitadeśajanma divāniśaṃ śocati pauralokaḥ // KAvk_40.78 //</l>\n</lg>\n\n<lg>\n<l>yatra dhvāntaṃ sṛjati taraṇiryatra candro 'gnivarṣī</l>\n<l>yatrodeti prakaṭamamṛtādutkaṭaḥ kālakūṭaḥ /</l>\n<l>yatra trātā harati nṛpatirjīvavṛttiṃ prajānāṃ</l>\n<l>tatrākrandaṃ prasṝtavipulopaplavaṃ kaḥ śṛṇoti // KAvk_40.79 //</l>\n</lg>\n\n<lg>\n<l>ityāsaktanṛpāyāsakhinnasyārtimayaṃ vacaḥ /</l>\n<l>duḥsahaṃ vaṇijaḥ śrutvā sa tamūce kṛpānidhiḥ // KAvk_40.80 //</l>\n</lg>\n\n<lg>\n<l>dadgirā tvamito gatvā tūrṇamāśvāsaya prajāḥ /</l>\n<l>sthāpayiṣyāmyahaṃ dharme svayametya śikhaṇḍinam // KAvk_40.81 //</l>\n</lg>\n\n<lg>\n<l>ityuktastena sānandaḥ svadeśaṃ śanakairvaṇik /</l>\n<l>gatvā prajānāṃ vidadhe svairamāśvāsanaṃ puraḥ // KAvk_40.82 //</l>\n</lg>\n\n<lg>\n<l>pravāde prasṛte tasminnamātyau daṇḍamudgarau /</l>\n<l>atītabhūpāgamanatrastau bhūpatimūcatuḥ // KAvk_40.83 //</l>\n</lg>\n\n<lg>\n<l>sarvatra śrūyate deva pravādaḥ sādhuninditaḥ /</l>\n<l>vṛddhaḥ pravrajito rājā rājyārthī yatnavāniti // KAvk_40.84 //</l>\n</lg>\n\n<lg>\n<l>tīvravrataparikliṣṭaḥ saṃbhogābhimukhādaraḥ /</l>\n<l>lajjāṃ pravrajyayā sārdhaṃ tyaktvā sa punareṣyati // KAvk_40.85 //</l>\n</lg>\n\n<lg>\n<l>rājannapakkavairāgyāstyajanti sahasaiva yat /</l>\n<l>tat pūrvābhyadhikaṃ teṣāṃ prayāti priyatāṃ punaḥ // KAvk_40.86 //</l>\n</lg>\n\n<lg>\n<l>lokasthitiviruddheṣu viṣayeṣu viśeṣataḥ /</l>\n<l>spṛhā saṃjāyate jantorapathyeṣviva rogiṇaḥ // KAvk_40.87 //</l>\n</lg>\n\n<lg>\n<l>sukhotsekātparityaktaṃ prahastamupāgatam /</l>\n<l>prāyaḥ sarvaṃ bhavatyeva jaḍasyāmramiva priyam // KAvk_40.88 //</l>\n</lg>\n\n<lg>\n<l>tasmādbhavantamutsārya pratāpanidhimāsanāt /</l>\n<l>kṣīṇaḥ śaśīva sthaviraḥ sa rājyaṃ bhoktumicchati // KAvk_40.89 //</l>\n</lg>\n\n<lg>\n<l>cīvarodvignagātrasya varavastrābhilāṣiṇaḥ /</l>\n<l>jātāsya muṇḍite mūrdhni ratnāṅkamukuṭaspṛhā // KAvk_40.90 //</l>\n</lg>\n\n<lg>\n<l>ratnaharmyeṣu navatāsaṃbhogavibhavodbhavam /</l>\n<l>tyaktvā vilāsamāyāsaṃ vanavāsaṃ saheta kaḥ // KAvk_40.91 //</l>\n</lg>\n\n<lg>\n<l>mṛduśayanasukhārhā ye kathaṃ śerate te</l>\n<l>hariṇakharakhurodyatkatkaṇṭakāsu sthalīṣu /</l>\n<l>madhu vidhukaraśītaṃ yairnipītaṃ kathaṃ te</l>\n<l>vanajagajamadoṣṇaṃ tiktamambhaḥ pibanti // KAvk_40.92 //</l>\n</lg>\n\n<lg>\n<l>adhunaiva tavāsannapraveśaviṣamasthiteḥ /</l>\n<l>ādyaṃmataṃ nyāyavidāṃ rājaputra nipātanam // KAvk_40.93 //</l>\n</lg>\n\n<lg>\n<l>tasmādanāgato rājā pūrvaṃ vadhyastava prabho /</l>\n<l>dīpaṃ hanti pataṅgo hi na dagdhaścetsamāpatan // KAvk_40.94 //</l>\n</lg>\n\n<lg>\n<l>tayoriti girā kṣipramabhūd bhūpatirākūlaḥ /</l>\n<l>khalameghaiḥ kaluṣatāṃ nītaṃ kasya na mānasam // KAvk_40.95 //</l>\n</lg>\n\n<lg>\n<l>sa tau babhāṣe sāśaṅkaḥ krakacakrūratāṃ gataḥ /</l>\n<l>bādhaḥ sādhāraṇaścāyaṃ yuvayormama cāgrataḥ // KAvk_40.96 //</l>\n</lg>\n\n<lg>\n<l>bhavadbhyāmeva vinayopāyaviśrāntayā dhiyā /</l>\n<l>vicārya kāryatātparyaṃ yad yuktaṃ tadvidhīyatām // KAvk_40.97 //</l>\n</lg>\n\n<lg>\n<l>iti rājñā kṛtotsāhau tau visṛjyāśu ghātakān /</l>\n<l>udrāyaṇasyāgrapathaṃ vadhāyaiva babandhatuḥ // KAvk_40.98 //</l>\n</lg>\n\n<lg>\n<l>so 'piprajñāparitrāṇe niyoktuṃ putramudyataḥ /</l>\n<l>bhagavantaṃ samabhyetya vrajāmīti vyajijñapat // KAvk_40.99 //</l>\n</lg>\n\n<lg>\n<l>sarvajñenābhyanujñātaḥ svakṛtaṃ bhujyatāmiti /</l>\n<l>karmapāśasamākṛṣṭaḥ sa yayau rorukaṃ puram // KAvk_40.100 //</l>\n</lg>\n\n<lg>\n<l>tasmādvrajantaṃ nirvyājamācāramiva durjanāḥ /</l>\n<l>duṣṭāmātyaprayuktāste jagnurvartmani ghātakāḥ // KAvk_40.101 //</l>\n</lg>\n\n<lg>\n<l>tasya cāīvarapātrādīn gṛhītvā nihatasya te /</l>\n<l>vyadevayan kṛtaṃ prītyau rājākāryamamātyayoḥ // KAvk_40.102 //</l>\n</lg>\n\n<lg>\n<l>tataḥ pāpaprahṛṣṭābhyāṃ nṛpastābhyāṃ pradarśitam /</l>\n<l>dṛṣṭvā mumoha sahasā raktāktaṃ cīvaraṃ pituḥ // KAvk_40.103 //</l>\n</lg>\n\n<lg>\n<l>sa labdhasaṃjñaḥ śanakaiḥ śuśoca na tathā gurum /</l>\n<l>yathā patitamātmānaṃ ghore narakagahvare // KAvk_40.104 //</l>\n</lg>\n\n<lg>\n<l>so 'vadadvatsa saṃprāptaṃ phalaṃ khalajanānmayā /</l>\n<l>aiśvaryamadhulubdhena pāpapātamapaśyatā // KAvk_40.105 //</l>\n</lg>\n\n<lg>\n<l>aho bata nirālambe ghore narakasaṃkaṭe /</l>\n<l>unnatārohiṇāṃ sadyaḥ pātakaṃ khalasaṃgatam // KAvk_40.106 //</l>\n</lg>\n\n<lg>\n<l>kṛtametanmahatpāpaṃ duṣṭāmātyadhiyā mayā /</l>\n<l>patitasya mamedānīṃ pāvako 'pi na pāvakah // KAvk_40.107 //</l>\n</lg>\n\n<lg>\n<l>tulyaṃ pituścārhatasya vadhe kā mama niṣkṛtiḥ /</l>\n<l>pītaṃ yatra mayaikasmin pātre sadahanaṃviṣam // KAvk_40.108 //</l>\n</lg>\n\n<lg>\n<l>vṛddhe pitari niḥsaṅke śamaṃ pravrajyayāśrite /</l>\n<l>svacitta niśitaṃ śastraṃ lobhādvyāpāritaṃ mayā // KAvk_40.109 //</l>\n</lg>\n\n<lg>\n<l>yatsaṃcintitameva kampajanakaṃ śrotuṃ nayat śakyate</l>\n<l>dṛṣṭaṃ yacca karoti śokakalanāṃ niścetanānāmapi /</l>\n<l>yatra krairyamapi prayāti mṛdutāṃ tīvrānutāpāgninā</l>\n<l>tatrāpi prasaranti nirghṛṇadhiyām nistriṃśatīkṣṇāḥ kriyāḥ // KAvk_40.110 //</l>\n</lg>\n\n<lg>\n<l>ityuktvā duḥkahsaṃtaptaḥ pralāpamukharānanaḥ /</l>\n<l>nyavārayattayoḥ kopātpraveśaṃ duṣṭamantriṇoḥ // KAvk_40.111 //</l>\n</lg>\n\n<lg>\n<l>guṇāntaraṃ parijñāya bhirukaṃ hirukaṃ ca saḥ /</l>\n<l>ānināya prasādyāśu purāṇau sacivau pituḥ // KAvk_40.112 //</l>\n</lg>\n\n<lg>\n<l>tataścintākṛśe rājñi śokāt pāṇḍuratām gate /</l>\n<l>svairaṃ tajjananīmetya duṣṭāmātyāvavocatām // KAvk_40.113 //</l>\n</lg>\n\n<lg>\n<l>devi tvatanayaḥ śrīmān svabhāvasaralāśayaḥ /</l>\n<l>rājyarakṣāṃ na jānāti svajanocchedakarkaśām // KAvk_40.114 //</l>\n</lg>\n\n<lg>\n<l>pitā pravrajito 'pyasya rājyaṃ hartumupāgataḥ /</l>\n<l>āvābhyāṃ praśamaṃ nītastatra kā nāma vācyatā // KAvk_40.115 //</l>\n</lg>\n\n<lg>\n<l>nīcatantropapannaścet kramo 'yamaśubhakramaḥ /</l>\n<l>rājyābhilāṣiṇo bhikṣostasyāpi sa kathaṃ kramaḥ // KAvk_40.116 //</l>\n</lg>\n\n<lg>\n<l>āvāṃ pitṛvadhakridhād vāritau bhūbhujā padāt /</l>\n<l>svayamadyāpi śokena kiṃ mithyā pariśuṣyate // KAvk_40.117 //</l>\n</lg>\n\n<lg>\n<l>sukṛtaṃ kṛtamāvābhyām prabhorduḥkhakṛśāṅgatā /</l>\n<l>bhavanti sarvabhāveṣu bhṛjyā evāparādhinaḥ // KAvk_40.118 //</l>\n</lg>\n\n<lg>\n<l>gataṃ śocati kiṃ rājā yatkṛtaṃ kṛtameva tat /</l>\n<l>upekṣyate tvayā devi kasmāccintākṛśaḥ sutaḥ // KAvk_40.119 //</l>\n</lg>\n\n<lg>\n<l>tābhyāmityuditaṃ śrutvā sā rājajananī śanaiḥ /</l>\n<l>ūce taralikā nāma tadvākyavihitādarā // KAvk_40.120 //</l>\n</lg>\n\n<lg>\n<l>ānantaryamidaṃ karma dvayornarakapātakam /</l>\n<l>yuṣmanmatādupanataṃ rājñaḥ pūrvakṛtena vā // KAvk_40.121 //</l>\n</lg>\n\n<lg>\n<l>ahaṃ tu vārayāmyasya śokaṃ pitṛvadhodbhavam /</l>\n<l>arhadvadhodbhavaṃ duḥkhaṃ bhavadbhyāmapi vāryatāṃ // KAvk_40.122 //</l>\n</lg>\n\n<lg>\n<l>iti tau svairamādiśya sā gatvā pārthivāntikam /</l>\n<l>tamuvāca śucākrāntaṃ parikṣīṇamivoḍupam // KAvk_40.123 //</l>\n</lg>\n\n<lg>\n<l>dharmādharmamayaṃ putra rājyaṃ rājñāṃ bahucchalam /</l>\n<l>pāpānāṃ śaṅkayā tasmin kiṃ śucā pariśuṣyasi // KAvk_40.124 //</l>\n</lg>\n\n<lg>\n<l>piturvadhāt pratapto 'si yadi nāma gurupriyaḥ /</l>\n<l>tatrocyate samutsṛjya lajjāṃ tvadduḥkhasaṃkaṭe // KAvk_40.125 //</l>\n</lg>\n\n<lg>\n<l>svairaṃ jātastvamanyena na sa taddharmataḥ pitā /</l>\n<l>svecchāhārasukhāḥ putra striyo hi nirapatrpāḥ // KAvk_40.126 //</l>\n</lg>\n\n<lg>\n<l>ityapriyamapi śrutvā rājā tadvacanaṃ rahaḥ /</l>\n<l>pitṛvaiśasapāpograduḥkhasaṃtāpamatyajat // KAvk_40.127 //</l>\n</lg>\n\n<lg>\n<l>prakurvantyastādrerudayagiriṇā kleśakalanāṃ</l>\n<l>kṣaṇāt kṣoṇīkṣmābhṛdvighaṭanavonodaṃ vidadhati /</l>\n<l>sṛjantyetā vahniṃ sapadi salilāttacca dahanād</l>\n<l>aśādhyaṃ nārīṇāṃ na hi bhavati kiṃcitrtribhuvane // KAvk_40.128 //</l>\n</lg>\n\n<lg>\n<l>atha so 'rhadvadhenaiva śalyatulyena pīḍitaḥ /</l>\n<l>nṛpaḥ papraccha dharmajñānniṣkṛtiṃ tasya karmaṇaḥ // KAvk_40.129 //</l>\n</lg>\n\n<lg>\n<l>tatastau duṣṭasacivau tiṣyapuṣyākhyacaityayoḥ /</l>\n<l>mārjārapotau dhṛtvāntaḥsaktāvāmiṣaśikṣayā // KAvk_40.130 //</l>\n</lg>\n\n<lg>\n<l>niṣiddhāvapi dhāṣṭaryena praviśya nṛpateḥ sabhām /</l>\n<l>tamūcatustīvratāpasaṃtāpapraśamārthinam // KAvk_40.131 //</l>\n</lg>\n\n<lg>\n<l>deva mithyaiva bhavatā cittamāyāsyate bhṛśam /</l>\n<l>sarvakalyāṇā loke 'smin nārhantaḥ santi te matāḥ // KAvk_40.132 //</l>\n</lg>\n\n<lg>\n<l>yadi satyaṃ bhaveyuste nabhaso rājahaṃsavat /</l>\n<l>ṛddhimantaḥ kathaṃ teṣāmanyena vadhasaṃbhavaḥ // KAvk_40.133 //</l>\n</lg>\n\n<lg>\n<l>na santi tasmādarhantaḥ kutastadvadhapātakam /</l>\n<l>sīmāvivādaḥ kastatr yatra grāmo na vidyate // KAvk_40.134 //</l>\n</lg>\n\n<lg>\n<l>tiṣyapuṣyau gṛhapatī yāvarhatpadamāpatuḥ /</l>\n<l>mārjārāvantare jātau tāvevādy asvacaityayoḥ // KAvk_40.135 //</l>\n</lg>\n\n<lg>\n<l>prakaṭau tau ca dṛśyete pratyakṣaṃ kasya saṃśayaḥ /</l>\n<l>pratyayo yadi nāstyeva svayaṃ kiṃ na nirīkṣyate // KAvk_40.136 //</l>\n</lg>\n\n<lg>\n<l>ityuktvā bhūpateḥ kṛtvā khalau dolākulaṃ manaḥ /</l>\n<l>jagmatuḥ sahitau tena caityasaṃdarśanāya tau // KAvk_40.137 //</l>\n</lg>\n\n<lg>\n<l>apūrvakautukāveśāt tatra saṃghaṭite jane /</l>\n<l>vilokanodyate rājño sāmātye duṣṭamantriṇau // KAvk_40.138 //</l>\n</lg>\n\n<lg>\n<l>āmiṣābhyāsasaṃbaddhatiṣyapuṣyābhidhānayoḥ /</l>\n<l>dhūrtau cakraturāhvānaṃ śanairbālabiḍālayoḥ // KAvk_40.139 //</l>\n</lg>\n\n<lg>\n<l>tau tiṣyapuṣyāvarhantau mārjārau stho yuvāṃ yadi /</l>\n<l>pradakṣīṇaṃ vā kriyatāṃ tena satyena caityayoḥ // KAvk_40.140 //</l>\n</lg>\n\n<lg>\n<l>māṃsadānakṣaṇe tābhyāmiti vācamudīritau /</l>\n<l>tūrṇaṃ nirgatya mārjārau cakratustau pradakṣiṇam // KAvk_40.141 //</l>\n</lg>\n\n<lg>\n<l>taddṛṣṭvā sahasāvāptapratyaye sānuge nṛpe /</l>\n<l>yāte durjanamāyaiva jagajjayamahīṃ yayau // KAvk_40.142 //</l>\n</lg>\n\n<lg>\n<l>muṣṭau vāyuṃ dṛṣadi kamalaṃ citramākāśadeśe</l>\n<l>jihvāgre ca pracuraracanāsṛṣṭisaṃhāralīlāḥ /</l>\n<l>kiṃ vā nānyat paśuśiśudhiyāṃ mohanāyendrajālaṃ</l>\n<l>mūrtaṃ dhurtāḥ kṣaṇaparicitapratyayaṃ darśayanti // KAvk_40.143 //</l>\n</lg>\n\n<lg>\n<l>niṣpratyayaparo rājā tataḥ saugatadarśane /</l>\n<l>āryakātyāyanasyāgre śraddhāpūjāmavārayat // KAvk_40.144 //</l>\n</lg>\n\n<lg>\n<l>rājadhānyāṃ niṣiddho 'tha bahireva sasānugaḥ /</l>\n<l>vineyakṛpayā tatra tasthau śailā ca bhikṣuṇī // KAvk_40.145 //</l>\n</lg>\n\n<lg>\n<l>tataḥ kadācidāyāntaṃ dṛṣṭvā kātyāyanaḥ puraḥ /</l>\n<l>nṛpatiṃ janasaṃpātādavamānabhayād yayau // KAvk_40.146 //</l>\n</lg>\n\n<lg>\n<l>preṣitaṃ pūrvamantribhyāṃ vrajantamavalokya tam /</l>\n<l>duṣṭāmātyau narapatiṃ dīrghavairāvavocatām // KAvk_40.147 //</l>\n</lg>\n\n<lg>\n<l>rājannamaṅgalanidhirmuṇḍo 'yaṃ viśiraḥ pathi /</l>\n<l>dṛṣṭo 'dya bhikṣurasmābhirna vidmaḥ kiṃ bhaviṣyati // KAvk_40.148 //</l>\n</lg>\n\n<lg>\n<l>na paśyāmi mukhaṃ rājñaḥ pāpasyeti bhaṇatyasau /</l>\n<l>tathā hi kṣaṇamekānte gatvā dūramitaḥ sthitaḥ // KAvk_40.149 //</l>\n</lg>\n\n<lg>\n<l>śrutvaitaddurjanāmarṣāduvācānucarān nṛpaḥ /</l>\n<l>eṣa dūrasthitaḥ pāṃśumuṣṭibhiḥ pūryatāmiti // KAvk_40.150 //</l>\n</lg>\n\n<lg>\n<l>pūryamāṇaḥ sa taiḥ pāṃśumuṣṭibhirduṣṭaceṭakaiḥ /</l>\n<l>divyāṃ kuṭīṃ praveśena parihārāya nirmame // KAvk_40.151 //</l>\n</lg>\n\n<lg>\n<l>amarṣakopitāḥ sarpāḥ vyāghrā vā pītalohitāḥ /</l>\n<l>śānterāyānti mṛdutāṃ nat u bhūpaticeṭakāḥ // KAvk_40.152 //</l>\n</lg>\n\n<lg>\n<l>tataḥ prayāte nṛpatau pāṃśurāśiśatāvṛtam /</l>\n<l>duḥkhādūcaturabhyetya hiruko bhirukaśca tam // KAvk_40.153 //</l>\n</lg>\n\n<lg>\n<l>ārya kṛcchramavāpto 'si rājñā krūreṇa duṣkṛtaiḥ /</l>\n<l>locanāni dhigasmākaṃ yairidaṃ dṛśyate pureḥ // KAvk_40.154 //</l>\n</lg>\n\n<lg>\n<l>mohāndhaḥ pātakaśvabhre durjanaiḥ pātito nṛpaḥ /</l>\n<l>karmaṇo vayamapyasya darśanāt pāpabhāginaḥ // KAvk_40.155 //</l>\n</lg>\n\n<lg>\n<l>bhūriyam bhūripāpārtā tyājyā prājyamatestava /</l>\n<l>duḥsahaḥ khalasaṃvāsaḥ tyāgaḥ kasya na saṃmataḥ // KAvk_40.156 //</l>\n</lg>\n\n<lg>\n<l>prayāti na śamaḥ śamaṃ kṣayamupaiti naiva kṣamā</l>\n<l>bhavanti na ca buddhayaḥ paruṣaroṣadoṣaspṛśaḥ /</l>\n<l>vasanti na vimānanā manasi śalyatulyāḥ satāṃ</l>\n<l>na duṣṭajanavarjanādaparamāsti loke sukham // KAvk_40.157 //</l>\n</lg>\n\n<lg>\n<l>aiśvaryaṃ guṇināmadhonipatanāyāsaprayāsapradaṃ</l>\n<l>gāmbhīryaṃ timirākāraṃ praviśatāṃ prāṇāpahaṃ prāṇinām /</l>\n<l>naṣṭā sāpi nikṛṣṭduṣṭkuṭilavyālairupādeyatā</l>\n<l>kūpasyeva khalasya nāsti tadaho doṣāliyuktaṃ yataḥ // KAvk_40.158 //</l>\n</lg>\n\n<lg>\n<l>tayoriti vacaḥ śrutvā mahākātyāyano 'vadat /</l>\n<l>na nikāre 'pi me kopaḥ karmaṇo gatirīdṛśī // KAvk_40.159 //</l>\n</lg>\n\n<lg>\n<l>etāvadeva me duḥkhaṃ yanmūḍhasya mahīpateḥ /</l>\n<l>khalasaṃgamadoṣeṇa bhayaṃ mahadupasthitam // KAvk_40.160 //</l>\n</lg>\n\n<lg>\n<l>prathame hi mahāvāyuḥ pureasya nipatiṣyati /</l>\n<l>dvitīye puṣpavṛṣṭiśca vastravṛṣṭistataḥ pare // KAvk_40.161 //</l>\n</lg>\n\n<lg>\n<l>rūpyavṛṣṭiścaturthe ca hemavṛṣṭiśca pañcame /</l>\n<l>ratnavṛṣṭistataḥ ṣaṣṭhe pāṃśuvṛṣṭiśca saptame // KAvk_40.162 //</l>\n</lg>\n\n<lg>\n<l>tayā sabandhurāṣṭro 'say na bhaviṣyati bhūpatiḥ /</l>\n<l>tasmād bhavadbhyāṃ gantavyaṃ ratnānyādāya bhūyase // KAvk_40.163 //</l>\n</lg>\n\n<lg>\n<l>iti tadvacanaṃ śrutvā viniścitya tatheti tau /</l>\n<l>hirukaḥ śyāmakaṃ putraṃ tasyopasthāpakaṃ vyadhāt // KAvk_40.164 //</l>\n</lg>\n\n<lg>\n<l>bhirukaśca sutāṃ śyāmāvatīmādāya pāṇinā /</l>\n<l>abhyetya bhikṣukīṃ śailāṃ praṇayādidamabravīt // KAvk_40.165 //</l>\n</lg>\n\n<lg>\n<l>ārye bhavatyā me kanyā ghoṣilasya gṛhaprabhoḥ /</l>\n<l>gṛhe samarpaṇīyeyamāsannapratipannayā // KAvk_40.166 //</l>\n</lg>\n\n<lg>\n<l>evamuktvārpayitvā tāvamātyau jagmaturgṛham /</l>\n<l>śailāpi kanyāmādāya prayayau ghoṣilālayam // KAvk_40.167 //</l>\n</lg>\n\n<lg>\n<l>tataḥ krameṇa tadabhūdyathoktaṃ bhikṣuṇā pure /</l>\n<l>jñānadīpavatī prajñā yathātattvaṃ hi paśyati // KAvk_40.168 //</l>\n</lg>\n\n<lg>\n<l>ṣaṣṭhe 'hni ratnavarṣe 'tha patite ratnapūritām /</l>\n<l>yayaturnāvamādāya tāvamātyāvalakṣitau // KAvk_40.169 //</l>\n</lg>\n\n<lg>\n<l>tau dakṣiṇāṃ diśaṃ gatvā cakraturnagaradvayam /</l>\n<l>hiruko hirukākhyānaṃ bhirukākhyaṃ tathāparaḥ // KAvk_40.170 //</l>\n</lg>\n\n<lg>\n<l>pare 'hni pāṃśuvarṣeṇamahatā patatā nṛpaḥ /</l>\n<l>sabandhurāṣṭraḥ pralayṃ prayayau narakātithiḥ // KAvk_40.171 //</l>\n</lg>\n\n<lg>\n<l>sadaṇḍimudgare rājñi yāte kilbiṣaśeṣatām /</l>\n<l>taṃ mantriputramādāya vyomnā kātyāyano yayau // KAvk_40.172 //</l>\n</lg>\n\n<lg>\n<l>tamevānugatā prītyā nabhasā puradevatā /</l>\n<l>tadājñayā khavacanīkarvaṭe vidadhe sthitim // KAvk_40.173 //</l>\n</lg>\n\n<lg>\n<l>bhikṣupuṇyānubhāvena bhāgyairmantrisutasya ca /</l>\n<l>adhiṣṭhānena devyāśca śrīmattadabahvat puram // KAvk_40.174 //</l>\n</lg>\n\n<lg>\n<l>tatrātha devatā cakre caityaṃ kātyāyanasya sā /</l>\n<l>suravatyāṃ yadadyāpi vandante caityavandakāḥ // KAvk_40.175 //</l>\n</lg>\n\n<lg>\n<l>mantrisūnumathādāya lagnaṃ cīvarakarṇike /</l>\n<l>lambanaṃ sa yayau vyomnā deśaṃ kātyāyanaḥ param // KAvk_40.176 //</l>\n</lg>\n\n<lg>\n<l>lambate lambate ko 'yamityukte vismayājjanaiḥ /</l>\n<l>babhūvuste janāstatra lambakā iti viśrutāḥ // KAvk_40.177 //</l>\n</lg>\n\n<lg>\n<l>atrāntare divaṃ yāte tatrāputre mahīpatau /</l>\n<l>sa kṛtaḥ śyāmako rājā lakṣaṇajñistadājñayā // KAvk_40.178 //</l>\n</lg>\n\n<lg>\n<l>gatvā bhokkānakaṃ nāma diśā kātyāyanastataḥ /</l>\n<l>jananyāstatra saṃśuddhāṃ vidasdhe dharmadeśanām // KAvk_40.179 //</l>\n</lg>\n\n<lg>\n<l>sā dṛṣṭasatyā putrasya yaṣṭīmādāya sādaram /</l>\n<l>vandyamādyapi mahatī yaṣṭicaityamakārayat // KAvk_40.180 //</l>\n</lg>\n\n<lg>\n<l>śrāvastīmatha sotkaṇṭhaḥ prāpya kātyāyanaḥ śanaiḥ /</l>\n<l>jinaṃ vilokya sānandaścakre tatpādavandanam // KAvk_40.181 //</l>\n</lg>\n\n<lg>\n<l>udrāyaṇasutakathām tatra tena niveditām /</l>\n<l>ākarṇya bhikṣubhiḥ pṛṣṭaḥ sarvajñastānabhāṣata // KAvk_40.182 //</l>\n</lg>\n\n<lg>\n<l>lubdhakah kālapāśākhyaḥ karvaṭopāntakānane /</l>\n<l>sakūṭāṃ mṛgabandhāya nidadhe vāgurām puraḥ // KAvk_40.183 //</l>\n</lg>\n\n<lg>\n<l>yantraṃ pāśāvṛtaṃ datvā yāte tasmin yadṛśchayā /</l>\n<l>pratyekabuddhastaṃ deśaṃ prāpya viśrāntimāptavān // KAvk_40.184 //</l>\n</lg>\n\n<lg>\n<l>tasya puṇyānubhāvena bandhaṃ na viviśurmṛgāḥ /</l>\n<l>na hi śuddhātmanāmagre prāpnotyakuśalaṃ janah // KAvk_40.185 //</l>\n</lg>\n\n<lg>\n<l>lubdhako 'pi tato 'bhyetya pāśānālokya nirmṛgān /</l>\n<l>pratyekabuddhaṃ krodhāndho viṣadigdheṣuṇāvadhīṭ // KAvk_40.186 //</l>\n</lg>\n\n<lg>\n<l>tasya sāyakaviddhasya jvalajjvalanatejsaḥ /</l>\n<l>prabhāvamadbhutaṃ dṛṣṭvā pādayornipapāta saḥ // KAvk_40.187 //</l>\n</lg>\n\n<lg>\n<l>akāryakaraṇodvegasaṃtāpādatha lubdhakaḥ /</l>\n<l>nininda śocannātmānaṃ saṃtyajya śaravāgurāḥ // KAvk_40.188 //</l>\n</lg>\n\n<lg>\n<l>parinirvāṇamāptasya tasyāsthīni nidhāya saḥ /</l>\n<l>chatradhvajādisaṃbhāraiḥ stūpaṃ cakre sadārcitam // KAvk_40.189 //</l>\n</lg>\n\n<lg>\n<l>lubdhakastena puṇyena babhūvodrāyaṇo nṛpaḥ /</l>\n<l>vadhāt pratyekabuddhasya bahuśo vadhamāptavān // KAvk_40.190 //</l>\n</lg>\n\n<lg>\n<l>nandanāmno gṛhapatermadalekhābhidhā sutā /</l>\n<l>babhūva dhanadhanyādisphūtiḥ karvaṭavāsinaḥ // KAvk_40.191 //</l>\n</lg>\n\n<lg>\n<l>sā kadācinmadotsiktāḥ gṛhamārjanareṇubhiḥ /</l>\n<l>pratyekabuddhamāyāntaṃ pathi mohādavākirat // KAvk_40.192 //</l>\n</lg>\n\n<lg>\n<l>tasminneva dine tasyāściracintābhirarthitaḥ /</l>\n<l>varaḥ stanabharārtāyā varaṇārthī samāyayau // KAvk_40.193 //</l>\n</lg>\n\n<lg>\n<l>mūdhni pratyekabuddhasya pāṃśumuṣṭiunipātanāt /</l>\n<l>pratyāsannavivāhāhamiti bhrātaramāha sā // KAvk_40.194 //</l>\n</lg>\n\n<lg>\n<l>tatastasyāh pravādena cikṣipurvaraṇāptaye /</l>\n<l>mūrdhni pratyekabuddhasya rajāṃsi prauḍhakanyakāḥ // KAvk_40.195 //</l>\n</lg>\n\n<lg>\n<l>guṇākārapravṛttena prayayena vimohitāḥ /</l>\n<l>nirvicārya pravartante viruddheṣvapi vastuṣu // KAvk_40.196 //</l>\n</lg>\n\n<lg>\n<l>pravṛttapātakācāre tasmin buddhabudhābhidhau /</l>\n<l>nivāraṇaṃ gṛhapatī karmaṇastasya cakratuḥ // KAvk_40.197 //</l>\n</lg>\n\n<lg>\n<l>saiva kanyā narapatiḥ śikhaṇḍī pāpabhāgabhūt /</l>\n<l>pravādakartā tadbhrātā bhikṣuḥ katyāyano 'pyayam // KAvk_40.198 //</l>\n</lg>\n\n<lg>\n<l>jātau gṛhapatī rūḍhaduṣṭācāranivāraṇāt /</l>\n<l>puripatāpānnirmuktau hiruko bhirukaśca tau // KAvk_40.199 //</l>\n</lg>\n\n<lg>\n<l>iti bhagavataḥ śrutvā vākyaṃ vicārya ca bhikṣavaḥ</l>\n<l>phalapariṇatiṃ jñātvā citrām śubhāśubhakarmaṇām /</l>\n<l>khalajanavacastulyaṃ śatruṃ vicārasamaṃ guruṃ</l>\n<l>sukṛtasadṛśaṃ bandhuṃ loke na kiṃcana menire // KAvk_40.200 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāmudrāyaṇāvadānaṃ catvāriṃśaḥ pallavaḥ //</p>\n\n<p>41. kapilāvadānam /</p>\n\n<lg>\n<l>yadbhūpālaviśāladānabibhavaprodbhūtapuṇyādhikaṃ</l>\n<l>dānasyātikṛśasya satphalabharamapnotyalaṃ durgataḥ /</l>\n<l>śuddhasyaiva vivṛddhadharmadhavalaśraddhāsamṛdhyānvitaṃ</l>\n<l>niḥsaṃsāravijṛmbhitaṃ taducitaṃ cittasya vittasya ca // KAvk_41.1 //</l>\n</lg>\n\n<lg>\n<l>jine jetavanārāmavihāriṇi mahādhanah /</l>\n<l>dhīrābhidhānaḥ śrāvastyāmabhūd gṛhapatiḥ purāḥ // KAvk_41.2 //</l>\n</lg>\n\n<lg>\n<l>tasya paṇḍitanāmabhūt putraḥ sukṛtapaṇḍitaḥ /</l>\n<l>akhaṇḍitayaśaḥpuṇyadānālaṃkāramaṇḍitaḥ // KAvk_41.3 //</l>\n</lg>\n\n<lg>\n<l>sa bāla eva bhikṣūṇām rājārhairvastrabhojanaiḥ /</l>\n<l>śāriputrapradhānānāṃ cakārātithisatkriyām // KAvk_41.4 //</l>\n</lg>\n\n<lg>\n<l>tataḥ kadācidakṣīṇādurbhikṣakṣayite jane /</l>\n<l>yācyayācakatulyatve piṇḍicchedo 'thināmabhūt // KAvk_41.5 //</l>\n</lg>\n\n<lg>\n<l>bhikṣūṇāṃ saṃkaṭe tasmin kāle paramadāruṇe /</l>\n<l>paṇḍitaḥ sugatāhūtaḥ pratasthe jetakānanam // KAvk_41.6 //</l>\n</lg>\n\n<lg>\n<l>taṃ vrajantaṃ turaṅgeṇa kāñcanādāmaśobhinam /</l>\n<l>ūcurviṭāḥ samabhyetya guṇotsāhāsahiṣṇavaḥ // KAvk_41.7 //</l>\n</lg>\n\n<lg>\n<l>arthisārthārthanākalpavṛkṣastvaṃ dikṣu viśrutaḥ /</l>\n<l>śatāni pañca saṃprāptāstvāmuddiśyāśayā vayam // KAvk_41.8 //</l>\n</lg>\n\n<lg>\n<l>alaṃkārāṃśukayugaṃ pratyekaṃ naḥ samīhitam /</l>\n<l>adhunaivāvilambena dīyatām yadi śakyate // KAvk_41.9 //</l>\n</lg>\n\n<lg>\n<l>ityuktastaiḥ sadācāraḥ so 'vatīrya turaṅgamāt /</l>\n<l>sādhu pūjāṃ vidhāyaiṣāṃ dhīmān kṣaṇamacintayat // KAvk_41.10 //</l>\n</lg>\n\n<lg>\n<l>bhagavantamadṛṣṭvaiva gacchāmi svagṛhaṃ yadi /</l>\n<l>āsannāmṛtapānasya taṃ vighnaṃ kathamutaśe // KAvk_41.11 //</l>\n</lg>\n\n<lg>\n<l>adatvā priyamarthibhyo vrajāmi yadi nistrapah /</l>\n<l>kathaṃ karomi dānasya tāṃ svayaṃ vratakhaṇḍanām // KAvk_41.12 //</l>\n</lg>\n\n<lg>\n<l>iti cintayatastasya bhittvā bhūmiṃ samudgataḥ /</l>\n<l>nāgarājaḥ svayaṃ śeṣaḥ prādādarthisamīhitam // KAvk_41.13 //</l>\n</lg>\n\n<lg>\n<l>dattāni nāgarājena vastrāṇyābharaṇāni ca /</l>\n<l>sa tebhyaḥ pratipādyāśu yayau niḥśalyatāmiva // KAvk_41.14 //</l>\n</lg>\n\n<lg>\n<l>te 'pi dṛṣṭvā tadāścaryaṃ puṇyāṃ sugatabhāvanām /</l>\n<l>sarvārthasaṃpatsiddhīnāṃ jananīmeva menire // KAvk_41.15 //</l>\n</lg>\n\n<lg>\n<l>jātacittaprasādāste tenaiva sahitāstataḥ /</l>\n<l>bhagavantaṃ yayurdraṣṭuṃ vinaṣṭadveṣakalmaṣāḥ // KAvk_41.16 //</l>\n</lg>\n\n<lg>\n<l>bhagavantamathālokya kumāraḥ praṇatānanaḥ /</l>\n<l>tatpādapadmarajasā dhanyaścakre lalāṭikām // KAvk_41.17 //</l>\n</lg>\n\n<lg>\n<l>hāraṃ punaścaraṇayoḥ śāstuḥ śaśikarojjvalam /</l>\n<l>vinyasya praṇatānagre sa tānasmai nyavedayat // KAvk_41.18 //</l>\n</lg>\n\n<lg>\n<l>dharmadeśanayā teṣāṃ bhagavān jñānavajrabhṛt /</l>\n<l>bhittvā satkāyadṛṣṭyadriṃ srotaḥprāptiphalaṃ vyadhāt // KAvk_41.19 //</l>\n</lg>\n\n<lg>\n<l>dṛṣṭasatyeṣu yāteṣu tatasteṣu praṇamya tam /</l>\n<l>kumāraṃpaṇḍitaṃ prītyā bhagavān svayamabhyadhāt // KAvk_41.20 //</l>\n</lg>\n\n<lg>\n<l>vatsa puṇyairavāpto 'si paryāptiṃ sukṛtaśriyām /</l>\n<l>durbhikṣesvapi bhikṣūṇāṃ kuru bhojyādhivāsanām // KAvk_41.21 //</l>\n</lg>\n\n<lg>\n<l>parigraho me bhikṣūṇāṃ śatānyarhatrayodaśa /</l>\n<l>anye cānviṣya kṛcchrārtāḥ saṃvibhajyāstvayā pure // KAvk_41.22 //</l>\n</lg>\n\n<lg>\n<l>iti śrutvā bhagavataḥ paṇḍitaḥ pramadākulaḥ /</l>\n<l>bhaktyā saṃghasya vidadhe yāvajjīvaṃ nimantraṇam // KAvk_41.23 //</l>\n</lg>\n\n<lg>\n<l>tataḥ svagṛhamabhyetya rājārhaibhikṣusaṃmataiḥ /</l>\n<l>saṃbuddhapramukhaṃ saṃghaṃ sadā bhojyairapūjayat // KAvk_41.24 //</l>\n</lg>\n\n<lg>\n<l>daridrānadaridrāṃśca yācyānapi ca yācakān /</l>\n<l>anukampyān sa vidadhe dānenānyānukampinah // KAvk_41.25 //</l>\n</lg>\n\n<lg>\n<l>śeṣān kṛpaṇasaṃghātān so 'nviṣya karuṇāmbudhiḥ /</l>\n<l>ratnarāśiṃ dadau tebhyo daurgatyatimirāpaham // KAvk_41.26 //</l>\n</lg>\n\n<lg>\n<l>sa ratnanikarasteṣāṃ jagāmāṅgārarāśitām /</l>\n<l>nṛṇāṃ bhāgyāni ratnāni maṇayaḥ prasthajātayaḥ // KAvk_41.27 //</l>\n</lg>\n\n<lg>\n<l>te tamūcuḥ samabhyetya svapnadṛṣṭadhanā iva /</l>\n<l>ratnanāmnā tvayāsmākaṃ sa datto 'ṅgārasaṃcayaḥ // KAvk_41.28 //</l>\n</lg>\n\n<lg>\n<l>dhanalābhena mahatā sadyaḥ prāptonnatirjanah /</l>\n<l>tatsaṃkṣayāt kṣaṇenaiva paribhraṣṭo na jīvati // KAvk_41.29 //</l>\n</lg>\n\n<lg>\n<l>iti teṣāṃ vacaḥ śrutvā paṇḍitaḥ karuṇānidhiḥ /</l>\n<l>tānūce puṇyadīnānāṃ ratnānyāyāntyaratnatām // KAvk_41.30 //</l>\n</lg>\n\n<lg>\n<l>yuṣmābhirna kṛtaḥ pūrvaṃ mohāt sukṛtasaṃcayaḥ /</l>\n<l>tenāyaṃ ratnarāśirvaḥ prayāto 'ṅgārasāratām // KAvk_41.31 //</l>\n</lg>\n\n<lg>\n<l>ratnāni yatnanihitānyapi yānti dūraṃ puṇyakṣayādupanayanti ca bhāgyayogāt /</l>\n<l>vittārjanaṃ patitaśokanimittameva vittaṃ hi cittamucitaṃ sukṛtapravṛttam // KAvk_41.32 //</l>\n</lg>\n\n<lg>\n<l>tasmād bhavadbhirbhojyāya bhikṣusaṃgho 'dhivāsyatām /</l>\n<l>bhogasaṃbhārasaṃpattimahaṃ saṃpādayāmi vaḥ // KAvk_41.33 //</l>\n</lg>\n\n<lg>\n<l>ityuktāstena taddattavittabhojanasaṃpadā /</l>\n<l>te buddhapramukhaṃ saṃghaṃ dinamekamapūjayan // KAvk_41.34 //</l>\n</lg>\n\n<lg>\n<l>saṃghaṃ yathāvadabhyarcya praṇīdhānamakāri taiḥ /</l>\n<l>m ākadācana dāridyraṃ syādasmākamiti kṣaṇam // KAvk_41.35 //</l>\n</lg>\n\n<lg>\n<l>tataste paṇḍitagirā gatvā dadṝśuragrataḥ /</l>\n<l>tamevāṅgāranikaraṃ prayātaṃ ratnarāśitām // KAvk_41.36 //</l>\n</lg>\n\n<lg>\n<l>bhavane paṇḍitasyātha kumārasya prabhavataḥ /</l>\n<l>vivṛtānāṃ nidhānānāṃ nirvighnaṃ śatamudyayau // KAvk_41.37 //</l>\n</lg>\n\n<lg>\n<l>sa prasenajite rājñe dharmajñaḥ sthitirakṣaṇāt /</l>\n<l>dadau nidhānaṣaḍbhāgaṃ sa cāsyāṅgāratāmagāt // KAvk_41.38 //</l>\n</lg>\n\n<lg>\n<l>kumārasyaiva sukṛtairbhogyo 'yaṃ nidhisaṃcayaḥ /</l>\n<l>ityantarīkṣādvacanaṃ tataḥ śuśrāva bhūpatiḥ // KAvk_41.39 //</l>\n</lg>\n\n<lg>\n<l>kumārasyaiva vacasā tānnidhīnnirdhitāṃ punaḥ /</l>\n<l>prāptāṃ vilokya sāścaryaḥ prahiṇottadgṛhaṃ nṛpaḥ // KAvk_41.40 //</l>\n</lg>\n\n<lg>\n<l>tatastadakhilaṃ vittaṃ vitīrya vipulāśayaḥ /</l>\n<l>kumāraḥ saṃpadāṃ cakre sthitiṃ durgataveśmasu // KAvk_41.41 //</l>\n</lg>\n\n<lg>\n<l>atha niḥsārasaṃsāravicāravirataspṛhaḥ /</l>\n<l>anityatāṃ sa saṃcintyaḥ dīraḥ pitarabravīt // KAvk_41.42 //</l>\n</lg>\n\n<lg>\n<l>anujānīhi māṃ tāvat gantuṃ tāta patovanam /</l>\n<l>imā janmaśatocchiṣṭāḥ kliṣṭā mama vibhūtayaḥ // KAvk_41.43 //</l>\n</lg>\n\n<lg>\n<l>trailokyasaṃpatsaṃprāptiryasmin vrajati bhogyatām /</l>\n<l>tadidaṃ sarvabhūtānāmāyurbhājanamalpakam // KAvk_41.44 //</l>\n</lg>\n\n<lg>\n<l>śīte yasya karomi saṃtatamṛdusparśāṃśukaurgūhanaṃ</l>\n<l>saṃtāpe racayāmi yasya śiśiraśrīkhaṇḍacarcārcanam /</l>\n<l>yasyārthe viṣaśastravahnibhujagavrātātparaṃ me bhayaṃ</l>\n<l>prāptaḥ so 'pyamapāyataḥ parihṛte 'pyāyāti kāyaḥ kṣayam // KAvk_41.45 //</l>\n</lg>\n\n<lg>\n<l>bhogādviraktaḥ pravrajyāmādāya dayitāṃ vane /</l>\n<l>viharāmi haran cintāṃ cintātaptasya cetasaḥ // KAvk_41.46 //</l>\n</lg>\n\n<lg>\n<l>ityuktvā sa parityajya viṣayasnehabandhanam /</l>\n<l>kṛtābhyuopagamaḥ pitrā śāriputrāśamaṃ yayau // KAvk_41.47 //</l>\n</lg>\n\n<lg>\n<l>tatra pravrajitastena pātrapāṇiḥ sacīvaraḥ /</l>\n<l>tasyaivānucaro bhūtvā vicacāra yatavfataḥ // KAvk_41.48 //</l>\n</lg>\n\n<lg>\n<l>sa dṛṣṭvā karṣakairdhārāṃ kṣetrāt kṣetrapravartitām /</l>\n<l>nirdiṣṭena pathā yāntīṃ vismayādityacintayat // KAvk_41.49 //</l>\n</lg>\n\n<lg>\n<l>aho vihitamārgeṇa gacchatāmapyacetasām /</l>\n<l>jalānāṃ karmasaṃsiddhardṛśyate natu dehinām // KAvk_41.50 //</l>\n</lg>\n\n<lg>\n<l>saṃcintyeti vrajannagre dṛṣṭvā yaṣṭīkṛtaṃ śaram /</l>\n<l>prataptamiṣukāreṇa pradadhyau dhīmatāṃ varaḥ // KAvk_41.51 //</l>\n</lg>\n\n<lg>\n<l>tāpāt praguṇatāmete yānti niścetanāḥ śarāḥ /</l>\n<l>na tu saṃsārasaṃtaptā api vakrāḥ śarīriṇaḥ // KAvk_41.52 //</l>\n</lg>\n\n<lg>\n<l>iti dhyāyan vilokyāgre takṣṇā śakaṭacakratām /</l>\n<l>nītāni dṛḍharūpāṇi punaścintāṃ samāyayau // KAvk_41.53 //</l>\n</lg>\n\n<lg>\n<l>aho nu ghaṭanāyogād yānti karmaṇyatāṃ kṣaṇāt /</l>\n<l>niścetanānid ārūṇi na cittāni śarīriṇām // KAvk_41.54 //</l>\n</lg>\n\n<lg>\n<l>it caṃcintya saṃyātaḥ sudharmaniyamādaraḥ /</l>\n<l>vatsalaṃ pitaraṃ putra ivācāryamuvāca saḥ // KAvk_41.55 //</l>\n</lg>\n\n<lg>\n<l>ārya eva prayātvadya piṇḍapātāya matkṛte /</l>\n<l>ahaṃ tu bhavatādiṣṭaṃ cintayāmi nijavratam // KAvk_41.56 //</l>\n</lg>\n\n<lg>\n<l>ityupādhyāyamabhyarthya bhaktakṛtyāya paṇḍitaḥ /</l>\n<l>tasmin yāte tadādiṣṭaṃ vihārāgāramāviśat // KAvk_41.57 //</l>\n</lg>\n\n<lg>\n<l>tatra yaṣṭīkṛtatanuḥ kṛtvā pratimukhīṃ smṛtim /</l>\n<l>sa pradadhyau nijaṃ dharmaṃ baddhaparyaṅkaniścalaḥ // KAvk_41.58 //</l>\n</lg>\n\n<lg>\n<l>tasmin samādhisaṃnaddhe vasudhā sadharādharā /</l>\n<l>vicacālākhilāmbhodhijalaloladukūlinī // KAvk_41.59 //</l>\n</lg>\n\n<lg>\n<l>śakrastaṃ dhyānanirataṃ jñātvā nirvighnasiddhaye /</l>\n<l>dideśa dikṣu rakṣāyai dikpālān sendubhāskarān // KAvk_41.60 //</l>\n</lg>\n\n<lg>\n<l>bhagavānatha sarvajñastasya siddhimupasthitām /</l>\n<l>pākāt kuśalamūlānāṃ jñātvā kṣaṇamacintayat // KAvk_41.61 //</l>\n</lg>\n\n<lg>\n<l>āsannārhatpadasyāsya śāriputraḥ sametya cet /</l>\n<l>dvāramuddhāṭayenmadhye vighna eṣa na saṃśayaḥ // KAvk_41.62 //</l>\n</lg>\n\n<lg>\n<l>tasmādāgacchatastasya gatvā svayamahaṃ puraḥ /</l>\n<l>karomi kālahārāya nānāpraśnāśrayāḥ kathāḥ // KAvk_41.63 //</l>\n</lg>\n\n<lg>\n<l>iti saṃcintya bhagavān svayaṃ taddiśamāgataḥ /</l>\n<l>bhikṣorāgacchatasyasya vjlambaṃ kathayākarot // KAvk_41.64 //</l>\n</lg>\n\n<lg>\n<l>suraprabhāvānniḥśabde nabhogatavihaṃgame /</l>\n<l>loke nirvātadīpasya tulyatāṃ prāpa paṇḍitaḥ // KAvk_41.65 //</l>\n</lg>\n\n<lg>\n<l>srotaḥ prāptiphalādūrdhvaṃ sakṛdāgāmyavāpya saḥ /</l>\n<l>anāgāmiphalaṃ prāpya tato 'rhatphalamāptavān // KAvk_41.66 //</l>\n</lg>\n\n<lg>\n<l>tataḥ kathānte sugate prayāte nijamāśramam /</l>\n<l>śāriputraḥ praviśyarkamiva śiṣyaṃ vyalokayat // KAvk_41.67 //</l>\n</lg>\n\n<lg>\n<l>taṃ dṛṣṭvā sahasottīrṇaṃ viśīrṇabhavabandhanam /</l>\n<l>siddhiṃ yugaśataprāpyāṃ tasya tām praśaśaṃsa saḥ // KAvk_41.68 //</l>\n</lg>\n\n<lg>\n<l>tāṃ tasyārhatpadaprāptiṃ śrutvā jagati viśrutām /</l>\n<l>bhikṣubhirbhagavāṇ pṛṣṭastatkathāmabravījjinah // KAvk_41.69 //</l>\n</lg>\n\n<lg>\n<l>bhagavān kāśyapaḥ pūrvaṃ vārāṇasyāṃ tathāgataḥ /</l>\n<l>saha bhikṣūsahasrāṇāṃ viṃśatyā puravāsibhiḥ // KAvk_41.70 //</l>\n</lg>\n\n<lg>\n<l>śraddhāpraṇītaiḥ śucibhiḥ sarvabhogyairmanonugaiḥ /</l>\n<l>uvāsa pūjitah kaṃcit kālaṃ sattvahitodyataḥ // KAvk_41.71 //</l>\n</lg>\n\n<lg>\n<l>bhikṣupūjāpare tatra vartamāne gṛhe gṛhe /</l>\n<l>acintyayadviniḥśvasya durgato nāma durgataḥ // KAvk_41.72 //</l>\n</lg>\n\n<lg>\n<l>dhiṅ māmatīva dāridyrāt nīcaṃ niṣkuśalakriyam /</l>\n<l>naiko 'pi mandabhāgyena yena bhikṣurnimantritaḥ // KAvk_41.73 //</l>\n</lg>\n\n<lg>\n<l>tyājyā janasya sakalavyavahārabāhyāḥ vākyapramāṇapadasaṃdhiṣu naiva yogyāḥ /</l>\n<l>naṣṭakriyā vigatakārakatarkahīnāḥ śabdā ivārtharahitāḥ puruṣā bhavanti // KAvk_41.74 //</l>\n</lg>\n\n<lg>\n<l>iti cintānalākrāntaṃ ninditaṃ dhanahīnataḥ /</l>\n<l>taṃ samāhūya ko 'pyetya sukṛtaprerako 'bhyadhāt // KAvk_41.75 //</l>\n</lg>\n\n<lg>\n<l>kṣīṇārthenāpi bhavatā janmāntaraśubhāptaye /</l>\n<l>yathākathaṃcideko 'pi bhikṣuḥ kiṃ na nimantritaḥ // KAvk_41.76 //</l>\n</lg>\n\n<lg>\n<l>ityuktastena saṃsaktaśalyaḥ punarivāhataḥ /</l>\n<l>bhiokṣubhojanavaikalyāt sa bhṛdhaṃ vyathito 'bhavat // KAvk_41.77 //</l>\n</lg>\n\n<lg>\n<l>kathaṃcitkṣḥutparikṣāmaḥ sa gatvā śreṣṭhimandiram /</l>\n<l>yatnena prāpa mūlyāṃśaṃ dārupāṭanakarmaṇā // KAvk_41.78 //</l>\n</lg>\n\n<lg>\n<l>kṛtvā tatraiva tadbhāryā śuddhataṇḍulakhaṇḍanam /</l>\n<l>tadaṃśabhṛtimūlyāptaṃ bhaktyā bhartre nyavedayat // KAvk_41.79 //</l>\n</lg>\n\n<lg>\n<l>samudyatasya tasyātha bhikṣubhojanasiddhaye /</l>\n<l>śuddhaye śuddhasattvasya śakro 'bhūdanusādhakah // KAvk_41.80 //</l>\n</lg>\n\n<lg>\n<l>divyavarṇarasāmode bhojye śakreṇa sādhite /</l>\n<l>prītyā pracchannarūpeṇa bhikṣuṃ lekhe na durgataḥ // KAvk_41.81 //</l>\n</lg>\n\n<lg>\n<l>vibhūtimohitairgūḍhaiḥ pūrvaṃ puranivāsibhiḥ /</l>\n<l>saṃghe nimantrite duḥkhāt durgato martumudyayau // KAvk_41.82 //</l>\n</lg>\n\n<lg>\n<l>kṛpayā tasya bhagavān svayamabhyetya kāśyapaḥ /</l>\n<l>śuddhisiddhiṃ parijñāya cakre bhojyapratigraham // KAvk_41.83 //</l>\n</lg>\n\n<lg>\n<l>aho 'haṃ bhavato bhojyaṃ prayacchāmīti bhūbhujā /</l>\n<l>prayatnāt prārtito 'pyarthaṃ naivāmanyata durgataḥ // KAvk_41.84 //</l>\n</lg>\n\n<lg>\n<l>guṇadraviṇasaṃpūrṇaḥ syāṃ daridraprasādanaḥ /</l>\n<l>bhagavantamathābhyarcya praṇīdhānaṃ cakāra saḥ // KAvk_41.85 //</l>\n</lg>\n\n<lg>\n<l>svāśramaṃ kāśyape yāte surendre ca divaṃ gate /</l>\n<l>durgatasya gṛhaṃ sarvaṃ divyaratnaipūrayat // KAvk_41.86 //</l>\n</lg>\n\n<lg>\n<l>viśvakarmā tatastasya vidadhe śakraśāsanāt /</l>\n<l>bhavanaṃ rucirodyānaṃ ratnastambhavibhūṣitam // KAvk_41.87 //</l>\n</lg>\n\n<lg>\n<l>saṃprāptavimalaiśvaryaḥ sahitaṃ sarvabhikṣubhiḥ /</l>\n<l>saptāhaṃ vibhavairbhogaiḥ sa kāśyapamapūjayat // KAvk_41.88 //</l>\n</lg>\n\n<lg>\n<l>kṣutkṣāmāṅganamarthibhiḥ parihṛtadvāraṃ rudaddārakaṃ</l>\n<l>gehaṃ niścalakajjalānyapi sthalīkoṇasvananmakṣikam (?) /</l>\n<l>cullīsuptabiḍālabālamaparaṃ yasyābhavadrauravaṃ</l>\n<l>śrīstasyaiva nṛpaspṛhāspadatayāścaryaṃ na kasya svayam // KAvk_41.89 //</l>\n</lg>\n\n<lg>\n<l>tena dānaprabhāveṇa sudhāśuddhena durgataḥ /</l>\n<l>janmāntare paṇḍitatāmavāpyārhattvamāgataḥ // KAvk_41.90 //</l>\n</lg>\n\n<lg>\n<l>iti paṇḍitapūrvajanmavṛttaṃ kathitaṃ sarvavidā guṇādareṇa /</l>\n<l>avadhārya viśuddhadānapuṇyaṃ kuśalārhaṃ praśaśaṃsa bhikṣusaṃghaḥ // KAvk_41.91 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kapilāvadānaṃ nāmaikacatvāriṃśaḥ pallavaḥ //</p>\n\n<p>42. kanakavarṇāvadānam /</p>\n\n<lg>\n<l>sattvena sūryarucayastamasi sphuranti dharmeṇa ratnanicayā nabhasaḥ tapanti /</l>\n<l>dhairyeṇa sarvavipadaḥ praśamaṃ vrajanti dānena bhogasubhagāḥ kakubho bhavanti // KAvk_42.1 //</l>\n</lg>\n\n<lg>\n<l>bhagavān sugataḥ pūrvaṃ śrāvastyāṃ jetakānane /</l>\n<l>kuśalānāṃ prapānnānāṃ vidadhe dharmadeśanām // KAvk_42.2 //</l>\n</lg>\n\n<lg>\n<l>pūrvakalpāntarajane vatsarāṣṭāyutāyuṣi /</l>\n<l>śrīmān kanakavarṇākhyo babhūva pṛthivīpatiḥ // KAvk_42.3 //</l>\n</lg>\n\n<lg>\n<l>kanakākhyā purī tasya śakrasyevāmarāvatī /</l>\n<l>sarvalokeśvarasyāpi vasatirvallabhābhavat // KAvk_42.4 //</l>\n</lg>\n\n<lg>\n<l>nāyakārhaṃ yaśaḥśubhraṃ cāruvṛttaguṇocitam /</l>\n<l>hṝdaye yaḥ prajākāryaṃ muktāhāramivāvahat // KAvk_42.5 //</l>\n</lg>\n\n<lg>\n<l>prajākarmavipākena pure paramadāruṇā /</l>\n<l>avṛṣṭirabhavat tatra sarvabhūtabhayapradā // KAvk_42.6 //</l>\n</lg>\n\n<lg>\n<l>sā dhairyahāriṇī sarvalokasaṃtāpakāriṇī /</l>\n<l>avṛṣṭiḥ prayayau bhūbhṛnmānasāyāsahetutām // KAvk_42.7 //</l>\n</lg>\n\n<lg>\n<l>kuṇṭhasarvapratīkāraḥ sa cintāstimitaṃ puraḥ /</l>\n<l>uvāca suciraṃ dhyātvā pradhānāmātyamaṇḍalam // KAvk_42.8 //</l>\n</lg>\n\n<lg>\n<l>avarṣopanipāto 'yaṃ prajānāṃ niṣpratikriyaḥ /</l>\n<l>karoti me yatnakṛtaṃ niṣphalaṃ paripālanam // KAvk_42.9 //</l>\n</lg>\n\n<lg>\n<l>nivṛttavarṣāḥ kakubho bhavantyabhrāśca svacchakāḥ /</l>\n<l>pravṛttabāṣpavarṣāśca prajāḥ pāpena bhūbhujām // KAvk_42.10 //</l>\n</lg>\n\n<lg>\n<l>trāṇaṃ mahābhayādrājā prajānāṃ na karoti yaḥ /</l>\n<l>tasya spaṣṭaṃ naṭasyeva kirīṭamukuṭagrahaḥ // KAvk_42.11 //</l>\n</lg>\n\n<l>tadā kṝtayugaṃ loke yadā rājā prajāhitaḥ // KAvk_42.12 //</l>\n\n<lg>\n<l>durbhikṣakṣayitāḥ pṛthutarakleśāvalīvihvalāḥ /</l>\n<l>hāhākāraviśṛṅkhalāḥ khalatarairatyarditā vallabhaiḥ</l>\n<l>śocantyaḥ pralayaṃ prayāntaśaraṇāḥ pāpairnṛpāṇāṃ prajāḥ // KAvk_42.13 //</l>\n</lg>\n\n<lg>\n<l>tasmātsamastakoṣeṇa rakṣaṇīyā mayā prajāḥ /</l>\n<l>rājñāṃ prajāparitrāṇapuṇyaṃ ratnamayo nidhiḥ // KAvk_42.14 //</l>\n</lg>\n\n<lg>\n<l>ityuktvā sarvalokasya saṃcintya koṣṭhakoṣayoḥ /</l>\n<l>sa nināya nijaṃ sarvaṃ sadā bhogyopabhogyatām // KAvk_42.15 //</l>\n</lg>\n\n<lg>\n<l>tataḥ kālena tasyogradurbhikṣeṇānnasaṃcayaḥ /</l>\n<l>yayau mahāvyayādekapuruṣāśanaśeṣatām // KAvk_42.16 //</l>\n</lg>\n\n<lg>\n<l>tasminnavasare vyomnā samabhyetya raviprabhaḥ /</l>\n<l>pratyekabuddhastasyātha vidadhe bhojanārthanām // KAvk_42.17 //</l>\n</lg>\n\n<lg>\n<l>niyame saṃśaye tasminnātmanaḥ prāṇadhāraṇe /</l>\n<l>nirvikalpya sa tatasrvaṃ dadau tasmai prasannadhīḥ // KAvk_42.18 //</l>\n</lg>\n\n<lg>\n<l>svaprāṇavṛttiṃ tenāsau kṛtvātithyaprasādinā /</l>\n<l>prayayau nabahsā tasya prasaṃśan sattvaśīaltām // KAvk_42.19 //</l>\n</lg>\n\n<lg>\n<l>athodyayau vyaomamahādvipasya nīlālimāleva sadambulekhā /</l>\n<l>meghāvalī paścimadikpralambā kapolakālāgurumañjarīva // KAvk_42.20 //</l>\n</lg>\n\n<lg>\n<l>tataḥ samastaṃ gaganāntarālamutphullanīlotpalakānanābham /</l>\n<l>ācchādyamānaṃ sarasairbabhāse bhṛṅgapravandhauriva meghasaṃghaiḥ // KAvk_42.21 //</l>\n</lg>\n\n<lg>\n<l>tataḥ papātākhilabhojyavṛṣṭiriṣṭā prajānāṃ bhuvi sapta rātrīḥ /</l>\n<l>dhānyādivṛṣṭistadanantaraṃ ca ratnadivṛṣṭiśca tataḥ krameṇa // KAvk_42.22 //</l>\n</lg>\n\n<lg>\n<l>iti sa kanakavarṇaḥ kṣmāpatirbhūpatīnāṃ mukuṭamaṇirivoccairbhrājamānaḥ prajānām /</l>\n<l>akṛta sukṛtasaṃpatprīṇitah prāṇarakṣāṃ prabhavati hi parārthe sajjanānāṃ prabhāvaḥ // KAvk_42.23 //</l>\n</lg>\n\n<lg>\n<l>bhūpatiḥ kanakavarṇa eṣa yaḥ so 'hameva vapuṣātmanādhunā /</l>\n<l>ityudīrya bhagavān jinaḥ satāṃ dhīmatāṃ vyadhita dharmadeśanām // KAvk_42.24 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kanakavarṇāvadānaṃ nāma dvicatvāriṃśaḥ pallavaḥ //</p>\n\n<p>43. hiraṇyapāṇyavadānam /</p>\n\n<lg>\n<l>sarvopakārapraṇayī prabhāvaḥ sarvopajīvyā mahatī vibhūtiḥ /</l>\n<l>puṇyāṅkurārhasya phalaṃ viśālapalārhametat prathamaṃ hi puṣpam // KAvk_43.1 //</l>\n</lg>\n\n<lg>\n<l>jine jetavanārāmavihārābhigate purā /</l>\n<l>śrāvastyāṃ devasenākhyaḥ śrīmānāsīdgṛhādhipaḥ // KAvk_43.2 //</l>\n</lg>\n\n<lg>\n<l>hiraṇṃyapāṇistasyābhūtputraḥ satputramāninaḥ /</l>\n<l>yasya hemamayaṃ jātaṃ pāṇidvitayamadbhutam // KAvk_43.3 //</l>\n</lg>\n\n<lg>\n<l>rūpyalakṣadvayaṃ tasya prātaḥ prātaḥ karadvaye /</l>\n<l>prādurāsītsa tenābhūdarthināṃ kalpapādapaḥ // KAvk_43.4 //</l>\n</lg>\n\n<lg>\n<l>tasya vyaktavivekena paripākena bhūyasā /</l>\n<l>kāle kuśalamūlānāṃ jine bhaktirajāyata // KAvk_43.5 //</l>\n</lg>\n\n<lg>\n<l>atha jetavana gatvā bahgavantaṃ tathāgatam /</l>\n<l>sa dṛṣṭvā vidadhe tasya sānandaḥ pādavandanam // KAvk_43.6 //</l>\n</lg>\n\n<lg>\n<l>bhagavānapi saṃṣāratāpapraśamacandikām /</l>\n<l>sudhāsakhīṃ dideśāsmai dṛśaṃ kuśalavṛtikām // KAvk_43.7 //</l>\n</lg>\n\n<lg>\n<l>sa śāsturdarśanenaiva saṃmohatimitojjhita /</l>\n<l>babhāse suryakiraṇaprabuddhakamalopamaḥ // KAvk_43.8 //</l>\n</lg>\n\n<lg>\n<l>bhagavān vidadhe tasya tataḥ saddharmadeśanām /</l>\n<l>yayā dharmamayaṃ cakṣurakṣuṇṇālokamudyayau // KAvk_43.9 //</l>\n</lg>\n\n<lg>\n<l>prākpuṇyapariṇāmena jātavairāgyavāsanaḥ /</l>\n<l>praṇamya vimalaprajñaḥ sa sarvajñamabhāṣataḥ // KAvk_43.10 //</l>\n</lg>\n\n<lg>\n<l>śaraṇya śaraṇāptasya bhagavan bhavahāriṇī /</l>\n<l>aśeṣakleśanāśāya pravrajyā me vidhīyatām // KAvk_43.11 //</l>\n</lg>\n\n<lg>\n<l>capalaṃ prāṇināmāyuṣtato 'pi navayauvanam /</l>\n<l>vidyudvilāsacapalāstato 'pyetā vibhūtayaḥ // KAvk_43.12 //</l>\n</lg>\n\n<lg>\n<l>iti tasya bruvāṇasya sugatānugrahoditā /</l>\n<l>papāta vitarajasaḥ pravrajyā vapuṣi svayam // KAvk_43.13 //</l>\n</lg>\n\n<lg>\n<l>raktacīvarasuvyaktāṃ bibhrāṇaḥ sa viraktatām /</l>\n<l>pātragraheṇa tatyāja punaḥ saṃsārapātratām // KAvk_43.14 //</l>\n</lg>\n\n<lg>\n<l>tasya tāmadbhutāṃ siddhiṃ pratyakṣaṃ vīkṣyaṃ bhikṣavaḥ /</l>\n<l>tatpūrvavṛttaṃ papracchurbhagavantaṃ sa cābravīt // KAvk_43.15 //</l>\n</lg>\n\n<lg>\n<l>vārāṇasyāṃ purā rājā kṛkirnāma tathāgate /</l>\n<l>kāśyapākhye bhagavati prayāti parinirvṛtim // KAvk_43.16 //</l>\n</lg>\n\n<lg>\n<l>śarīramasya samkṛtya stūpaṃ ratnamayaṃ vyadhāt /</l>\n<l>svargāvagāhanaprauḍhaṃ mūrtaṃ puṇyamivonnatam // KAvk_43.17 //</l>\n</lg>\n\n<lg>\n<l>tasminnāropyamāṇāyāṃ yaṣṭayāṃ pūjāparigrahe /</l>\n<l>kitavaḥ kandalo nāma nidadhe rūpakadvayam // KAvk_43.18 //</l>\n</lg>\n\n<lg>\n<l>cittaprasādaśuddhena tena puṇyena bhūyasā /</l>\n<l>hiraṇyapāṇiḥ prāpto 'dya mahatāṃ spṝhaṇīyatām // KAvk_43.19 //</l>\n</lg>\n\n<lg>\n<l>bhavati vibhavastyāgodāraḥ samagraguṇo bhuvi</l>\n<l>prasaratiḥ yaśaḥ śuklaṃ loke sudhāṃśusahodaram /</l>\n<l>pariṇatipade puṇyaṃ dhatte yadalpamanalpatāṃ</l>\n<l>vimalamanasaḥ śraddhāśuddhaṃ tadeva vijṛmbhitam // KAvk_43.20 //</l>\n</lg>\n\n<lg>\n<l>iti prabhāvaṃ kathitaṃ jinena puṇyānubhāvasya hiraṇyapāṇeḥ /</l>\n<l>śrutvaiva harṣādaravismayānāṃ sa bhikṣusaṃghaḥ praṇayī babhūva // KAvk_43.21 //</l>\n</lg>\n\n<p>iti kṣemandraviracitāyāṃ bodhisattvāvadānakalpalatāyāṃ hiraṇyapāṇyavadānaṃ tricatvāriṃśaḥ pallavaḥ //</p>\n\n<p>44. ajātaśatrupitṛdrohāvadānam /</p>\n\n<lg>\n<l>durjanaduḥsahaviṣadharabhīṣaṇataratimirapatitānām /</l>\n<l>ālambanajananaṃ bhavabhayaharaṇaṃ jinasmaraṇam // KAvk_44.1 //</l>\n</lg>\n\n<lg>\n<l>pure rājagṛhābhikhye bhagavān bhūbhṛtaḥ purā /</l>\n<l>kaṭake gṛdhrakūṭasya vijahāra tathāgataḥ // KAvk_44.2 //</l>\n</lg>\n\n<lg>\n<l>tasminnavasare rājā bimbisāraḥ sutapriyaḥ /</l>\n<l>ajātaśatruṇā tatra putreṇa krūrakāriṇā // KAvk_44.3 //</l>\n</lg>\n\n<lg>\n<l>suhṛdaḥ pāvakasyeva devadattasya saṃmatam /</l>\n<l>ghorāndhabandhanāgāraṃ niḥsaṃcāraṃ praveśitaḥ // KAvk_44.4 //</l>\n</lg>\n\n<lg>\n<l>patnyā praveśitaṃ tasya bandhane gūḍhabhojanam /</l>\n<l>jñātvā sa tatkṣayākāṅkṣī kṣutkṣāmasya nyavārayat // KAvk_44.5 //</l>\n</lg>\n\n<lg>\n<l>rūkṣaḥ kṛśo 'timalinaḥ so 'bhavat pṛthivīpatiḥ /</l>\n<l>akālakālameghārtaḥ kṛṣṇapakṣa ivoḍupaḥ // KAvk_44.6 //</l>\n</lg>\n\n<lg>\n<l>saṃkīrṇavāsasaṃtāpātprāyaḥ peśalacetasām /</l>\n<l>karotyāliṅganaṃ prauḍhā gāḍhapraṇayinī vipat // KAvk_44.7 //</l>\n</lg>\n\n<lg>\n<l>sa samuddhiśya śokārtaḥ sugatādhyuṣitāṃ diśam /</l>\n<l>kṛtāñjalirnataśirāḥ kṣāmasvaramabhāṣata // KAvk_44.8 //</l>\n</lg>\n\n<lg>\n<l>nāmastubhyaṃ bhagavate mahārhāya mahārhate /</l>\n<l>dīnoddharaṇasaṃnaddhasamyaksaṃbodhibodhicetase // KAvk_44.9 //</l>\n</lg>\n\n<lg>\n<l>namaste ghorasaṃsāramakarākarasetave /</l>\n<l>jināya janatājanmakleśapraśamahetave // KAvk_44.10 //</l>\n</lg>\n\n<lg>\n<l>namo nityaprabuddhāya sarvasattvaikabandhave /</l>\n<l>viśuddhadhānme buddhāya karuṇāmṛtasindhave // KAvk_44.11 //</l>\n</lg>\n\n<lg>\n<l>iti bhaktisudhāṃ śiktvā sugataśravaṇocitām /</l>\n<l>puṇyapuṣpaprasavinīṃ sa cakre stutimañjarīm // KAvk_44.12 //</l>\n</lg>\n\n<lg>\n<l>sarvajñastasya vijñāya kāyakleśaśamayīṃ daśām /</l>\n<l>bandhanāgāravivarālokairāpyāyanam vyadhāt // KAvk_44.13 //</l>\n</lg>\n\n<lg>\n<l>ajātaśatrustadvṛttaṃ jñātvā śaṅkākulaḥ pituḥ /</l>\n<l>nyavārayadbandhagṛhe susūkṣmavivarāṇyapi // KAvk_44.14 //</l>\n</lg>\n\n<lg>\n<l>tatastasya tadādeśāt cakrurbandhanarakṣiṇaḥ /</l>\n<l>kṣureṇa gāḍhabaddhasya pādayostadvikartanam // KAvk_44.15 //</l>\n</lg>\n\n<lg>\n<l>sa tīvravaiśasakleśavyathitah pārthivaḥ param /</l>\n<l>namo buddhāya buddhāyetyārtasaṃkrandanaṃ vyadhāt // KAvk_44.16 //</l>\n</lg>\n\n<lg>\n<l>bhagavānatha sarvajñaḥ puraḥ pratyakṣatāṃ gataḥ /</l>\n<l>śakradattāsanāsīnaḥ kāruṇyāttamabhāṣataḥ // KAvk_44.17 //</l>\n</lg>\n\n<lg>\n<l>rājan kiṃ kriyate krūrakarmaṇāṃ gatirīdṛśī /</l>\n<l>śubhāśubhasamudbhūtaṃ na bhuktaṃ kṣiyate phalam // KAvk_44.18 //</l>\n</lg>\n\n<lg>\n<l>rāgadveṣaviṣāsakte nānāvyasanaduḥsahe /</l>\n<l>evaṃvidhaiva niḥsāre saṃsāre duḥkhasāratā // KAvk_44.19 //</l>\n</lg>\n\n<lg>\n<l>saṃkleśakalile kāle vipatsaṃpadvisaṃkaṭe /</l>\n<l>dhairyameva paritrāṇaṃ vairāgyaṃ ca nirākulam // KAvk_44.20 //</l>\n</lg>\n\n<lg>\n<l>saṃsāraghoragahanāntaravardhamānaiḥ duḥkhānalavyatikaraprasṛtairasiktāḥ /</l>\n<l>dhūmodgamairiva punaḥ sukṛtocitānāṃ bāṣpāmbubindukalilā na dṛśo bhavanti // KAvk_44.21 //</l>\n</lg>\n\n<lg>\n<l>bhajasva dhairyaṃ duḥkhe 'smin bhogāśāṃ tyaja bhūpate /</l>\n<l>pariṇāmavirodhinyaḥ sarvāḥ saṃsāravṛttayaḥ // KAvk_44.22 //</l>\n</lg>\n\n<lg>\n<l>adhunaiva tavāsannā dehātte kuśalasthitiḥ /</l>\n<l>ityuktvā taṃ samāśvasya bhagavān svapadaṃ yayau // KAvk_44.23 //</l>\n</lg>\n\n<lg>\n<l>bimbisāro 'pi dehānte tasminneva kṣaṇe divi /</l>\n<l>abhūjjinarṣabho nāma śrīmān vaiśravaṇātmajaḥ // KAvk_44.24 //</l>\n</lg>\n\n<lg>\n<l>ajātaśatrurjanakaṃ jñātvā vigatajīvitam /</l>\n<l>śarīramasya satkṛtya nininda nijaduṣkṛtam // KAvk_44.25 //</l>\n</lg>\n\n<lg>\n<l>tasyātitīvrapāpārtaṃ cittaṃ durvṛttadūṣitam /</l>\n<l>paścāttāpāgnipatanaṃ prāyaścittamivākarot // KAvk_44.26 //</l>\n</lg>\n\n<lg>\n<l>so 'vadadbata saṃmohādaiśvaryamadalubdhadhīḥ /</l>\n<l>durvṛttapātakaśvabhre patito 'hamadhomukhaḥ // KAvk_44.27 //</l>\n</lg>\n\n<lg>\n<l>śrutaprajñādaridrāṇāṃ nijanidrāsukhāpahā /</l>\n<l>cintā dahati gātrāṇi khalamantrānuvartinām // KAvk_44.28 //</l>\n</lg>\n\n<lg>\n<l>patitasyāvasannasya pāpapaṅke pramādinah /</l>\n<l>anālambasya saṃtrāṇaṃ jinasaṃsmaraṇaṃ mama // KAvk_44.29 //</l>\n</lg>\n\n<lg>\n<l>iti saṃcintya suciraṃ sa gatvā sugatāntikam /</l>\n<l>jugupsamānaḥ kukṛtātparaṃ saṃkocamāyayau // KAvk_44.30 //</l>\n</lg>\n\n<lg>\n<l>tatrāpavitramātmānaṃ manyamānaḥ sapatrapaḥ /</l>\n<l>praṇanāma jinaṃ dūrāt pāpasparśabhayādiva // KAvk_44.31 //</l>\n</lg>\n\n<lg>\n<l>sāśrunetraḥ paritrāṇaṃ sa sarvajñaṃ vyajijñapat /</l>\n<l>sakampaḥ kāyasaṃsaktaṃ vidhunvanniva duṣkṛtam // KAvk_44.32 //</l>\n</lg>\n\n<lg>\n<l>bhagavan kṛtapāyo 'hamāsannanarakānalaḥ /</l>\n<l>uttaptaḥ karuṇāsindhuṃ tvāmeva śaraṇaṃ gataḥ // KAvk_44.33 //</l>\n</lg>\n\n<l>māmiyaṃ śoṇaparyantā dṛṣṭiste puṣkaraprabhā // KAvk_44.34 //</l>\n\n<lg>\n<l>khalamantrapravṛttena durvṛttena pramādinā /</l>\n<l>mayā vibhavalubdhena pāpena nihataḥ pitā // KAvk_44.35 //</l>\n</lg>\n\n<lg>\n<l>iti pralāpinastasya vacaḥ śrutvā tathāgataḥ /</l>\n<l>sasarha tatpāparajaḥśuddhyai puṇyasarasvatīm // KAvk_44.36 //</l>\n</lg>\n\n<lg>\n<l>rājanna cintitaḥ pāpaḥ khaleneva svakarmaṇā /</l>\n<l>preritastvaṃ pitṛvadhe patitaḥ pāpasaṃkaṭe // KAvk_44.37 //</l>\n</lg>\n\n<lg>\n<l>duḥkhaṃ tattena bhoktavyaṃ prāptavyaṃ kilbiṣaṃ tvayā /</l>\n<l>tava tasya ca bhūpāla tulyaiṣā bhavitavyatā // KAvk_44.38 //</l>\n</lg>\n\n<lg>\n<l>nijakaṇṭhasamutkīrṇāṃ lalāṭapaṭavartinī /</l>\n<l>śilāśakalalekheva niścalā niyatirnṛṇām // KAvk_44.39 //</l>\n</lg>\n\n<lg>\n<l>kurvatā kaluṣaṃ karma khalapreraṇayā tvayā /</l>\n<l>pratyāsannāmṛtaśreyaḥ svahastena tiraskṛtam // KAvk_44.40 //</l>\n</lg>\n\n<lg>\n<l>adyāpi yadi te pāpaṃ hantuṃ prāptuṃ ca saṃpadam /</l>\n<l>vāñchāsti tatkuru matiṃ puṇye pāpaśamātmani // KAvk_44.41 //</l>\n</lg>\n\n<lg>\n<l>dīpavṛttyā sukhaṃ sūte jīvayatyujjvalaṃ yaśah /</l>\n<l>amṛtasya prakāro 'yaṃ suvṛttaḥ satsamāgamaḥ // KAvk_44.42 //</l>\n</lg>\n\n<lg>\n<l>paścāttāpāgnupātena sādhunā saṃgamena ca /</l>\n<l>saṃkīrtanena dānena pāpaṃ naśyati dehinām // KAvk_44.43 //</l>\n</lg>\n\n<lg>\n<l>pātraṃ pavitrayati naiva guṇān kṣiṇoti snehaṃ na saṃharati naiva malaṃ prasūte /</l>\n<l>doṣāvasānaruciraścalatāṃ na dhatte satsaṃgamaḥ sukṛtasadmani ko 'pi dīpaḥ // KAvk_44.44 //</l>\n</lg>\n\n<lg>\n<l>guṇigaṇavipaddīkṣādakṣaḥ kṣapākṣaṇasaṃnibhaḥ</l>\n<l>sakalanayanavyāpārāṇāṃ janeṣu nirodhakaḥ /</l>\n<l>asamaviṣamāyāsāvāsaḥ prakāśaparikṣayāt</l>\n<l>sṛjati hi mahāmohāgdāḍhaṃ tamaḥ khalasaṃgamaḥ // KAvk_44.45 //</l>\n</lg>\n\n<lg>\n<l>pratyekabuddhastvaṃ rājan kālena kṣīṇakilbiṣaḥ /</l>\n<l>bhaviṣyasi vivekena kṛtālekaḥ śanaiḥ śanaiḥ // KAvk_44.46 //</l>\n</lg>\n\n<lg>\n<l>iti tasya dayāśvāsaṃ cakāra bahgavān jinah /</l>\n<l>patiteṣvadhikaṃ santaḥ karuṇāsnigdhalocanāḥ // KAvk_44.47 //</l>\n</lg>\n\n<lg>\n<l>tataḥ praṇamya sugataṃ prayātaḥ svapadaṃ nṛpaḥ /</l>\n<l>mahataḥ pāpabhārasya viveda laghutāmiva // KAvk_44.48 //</l>\n</lg>\n\n<lg>\n<l>tasmin prayāte sarvajñaḥ pṛṣṭastatkarma kautukāt /</l>\n<l>bhikṣubhiḥ kṣitipālasya pūrvavṛttamabhāṣata // KAvk_44.49 //</l>\n</lg>\n\n<lg>\n<l>vārāṇasyāṃ nirāyāsavilāsavyavasāyinaḥ /</l>\n<l>catvāraḥ śreṣṭhitanayā babhūvuḥ śrīviśṛṅkhalāḥ // KAvk_44.50 //</l>\n</lg>\n\n<lg>\n<l>te kadācit sukhakṣībā mithaḥ kalikathāsthitāḥ /</l>\n<l>pratyekabuddhamāyāntaṃ dadṛśuryauvanoddhatāḥ // KAvk_44.51 //</l>\n</lg>\n\n<lg>\n<l>taṃ dṛṣṭvā jātavidveṣāḥ śamasaṃyamanindakāḥ /</l>\n<l>jyeṣṭhaḥ sundarako nāma bhrātṝn provāca sasmitaḥ // KAvk_44.52 //</l>\n</lg>\n\n<lg>\n<l>ayaṃ cīvarapātrāṅkaḥ pānena gatajīvitaḥ /</l>\n<l>kṣibo vidhīyate bhikṣurityayaṃ me manorathaḥ // KAvk_44.53 //</l>\n</lg>\n\n<lg>\n<l>ityukte cāpalāt tena dvitīyaḥ kundarābhidhaḥ /</l>\n<l>uvāca bhikṣuṃ kṣiptvemaṃ hantumicchāmyahaṃ jale // KAvk_44.54 //</l>\n</lg>\n\n<lg>\n<l>tatastṛtīyo 'pyavadat pāpaḥ sundarakābhidhaḥ (?) /</l>\n<l>eṣa bhikṣurvaraṃ tasyāṃ vīthyāṃ nikṣipyate javāt // KAvk_44.55 //</l>\n</lg>\n\n<lg>\n<l>caturtho 'pyavadat krūramatiḥ kandarakābhidhaḥ /</l>\n<l>bhikṣoḥ kṣureṇa kriyate niścarma caraṇadvayam // KAvk_44.56 //</l>\n</lg>\n\n<lg>\n<l>iti teṣāṃ bruvāṇānāṃ kaluṣo 'bhūnmanorathaḥ /</l>\n<l>yena janmāntare prāpuste svecchāsadṛśaṃ phalam // KAvk_44.57 //</l>\n</lg>\n\n<lg>\n<l>dhanaṃ paśyati lobhāndhaḥ kridhāndhaḥ śatrumeva ca /</l>\n<l>kāmāndhah kāminīmeva darpāndhastu na kiṃcana // KAvk_44.58 //</l>\n</lg>\n\n<lg>\n<l>dhanidbhūtavikārāṇāṃ prayātyaniyatātmanām /</l>\n<l>madamandavicārāṇāmānandaḥ kleśabandhatām // KAvk_44.59 //</l>\n</lg>\n\n<lg>\n<l>krudhyantyakāraṇamakāraṇamutpatanti snihyantyakāraṇamakāraṇamāmananti /</l>\n<l>mohāhatāḥ khalu hitāhitanirvicārāḥ tṛptāḥ paraṃ nṛpaśavaḥ samadā bhavanti // KAvk_44.60 //</l>\n</lg>\n\n<lg>\n<l>jyeṣṭhaḥ śreṣṭhisutaḥ pāpātsa evāparajanmani /</l>\n<l>śāriryānābhidhaḥ śākyaḥ pītvā madyaṃ vyapadyata // KAvk_44.61 //</l>\n</lg>\n\n<lg>\n<l>dvitīyo 'pi mahānnāma śākyastoye kṣayaṃ gataḥ /</l>\n<l>tṛtīyaśca svaputreṇa vyasto rājā prasenajit // KAvk_44.62 //</l>\n</lg>\n\n<lg>\n<l>bimbisāraścaturtho 'sau dhṛtaḥ putreṇa bandhane /</l>\n<l>prayuktaṃ dhanavatkarma bhujyate hi savṛddhikam // KAvk_44.63 //</l>\n</lg>\n\n<p>mohāhatairiha hi sadbhirasadbhireṣāṃ niḥśarma karma sahasaiva viḍambyate yat /\nbāṣpāmbupūrṇanayanairanayopanītaḥmastokaśokavivaśairanubhūyate 'tra // KAvk_44.64 // KAvk_44.//</p>\n\n<lg>\n<l>sugatakathitametat pūrvajanmapravṛttaṃ viṣaviṣamavipākaṃ bimbisārasya vṛttam /</l>\n<l>vibudhasadasi bhikṣuḥ spaṣṭamākarṇya mene vyasanaśatanimittaṃ dūṣitaṃ cittameva // KAvk_44.65 //</l>\n</lg>\n\n<p>iti kṣemendraviracitāyām bodhisattvāvadānakalpalatāyāmajātaśatrupitṛdrodāvadānaṃ nāma catuścatvāriṃśaḥ pallavaḥ //</p>\n\n<p>45. kṛtajñāvadānam /</p>\n\n<lg>\n<l>andhīkṛto 'pi svadṛśā tamasā khalena lakṣmīvihāravirahe vinipātito 'pi /</l>\n<l>kaṣṭāṃ daśāmiva niśāmativāhya padmaḥ svāmeva saṃpadamupaiti punarguṇāḍhyaḥ // KAvk_45.1 //</l>\n</lg>\n\n<lg>\n<l>śrāvastyāṃ sugate jetavanodyānavihāriṇi /</l>\n<l>devadattaḥ paridveṣavyādhivyāpto vyacintayat // KAvk_45.2 //</l>\n</lg>\n\n<lg>\n<l>tulyaḥ samāno me bhrātā manuṣyaḥ śākyavaṃśajaḥ /</l>\n<l>prāptaḥ puṇyaprabhāveṇa trijagatpūjyatāṃ jinaḥ // KAvk_45.3 //</l>\n</lg>\n\n<lg>\n<l>jīvitodvṛttaye tasmāt taysya yatnaṃ karomyaham /</l>\n<l>na hyanastaṃgate bhānau paratejaḥ prakāśate // KAvk_45.4 //</l>\n</lg>\n\n<lg>\n<l>vijñānenānubhāvena vidyayā tapasā śriyā /</l>\n<l>paraprakarṣaṃ sahate na hi mānonnataṃ manah // KAvk_45.5 //</l>\n</lg>\n\n<lg>\n<l>viṣaṃ nijanakhāgreṣu dhṛtvā tasya praṇāmakṛt /</l>\n<l>saṃcārayāmi vapuṣi nediṣṭhaḥ pādapīḍaṇaiḥ // KAvk_45.6 //</l>\n</lg>\n\n<lg>\n<l>iti saṃcintya kaluṣaṃ vidveṣavivaśaḥ khalah /</l>\n<l>sa tiṣyapramukhānetya bāndhavānidamabhyadhāt // KAvk_45.7 //</l>\n</lg>\n\n<lg>\n<l>krūraḥ kṛtāpakāro 'haṃ sugatasyādya pādayoḥ /</l>\n<l>saralasya prasādāya ptāmi gurupātakah // KAvk_45.8 //</l>\n</lg>\n\n<lg>\n<l>iti bruvāṇastaiḥ sarvaiḥ sudattānumataiḥ saha /</l>\n<l>jinaṃ jetavanāsīnaṃ draṣṭuṃ duṣṭamatiryayau // KAvk_45.9 //</l>\n</lg>\n\n<lg>\n<l>bhagavantaṃ vilokyābhūttatra yāvatsa sarvaśaḥ /</l>\n<l>tāvaddagdho 'hamityuccairutkṣiptacaraṇo 'vadat // KAvk_45.10 //</l>\n</lg>\n\n<lg>\n<l>huiṃsāsaṃkalpapāpena vrajreṇeva samāhataḥ /</l>\n<l>saśarīraṃ kṣaṇe tasmin narakāgnau papāta saḥ // KAvk_45.11 //</l>\n</lg>\n\n<lg>\n<l>sarvajñaḥ sahasā dṛṣṭvā taṃ ghoranarake cyutam /</l>\n<l>uvāca śrutatadvṛttavismitāṃ bhikṣusaṃsadam // KAvk_45.12 //</l>\n</lg>\n\n<lg>\n<l>eṣa kilbiṣadoṣeṇa patitaḥ kleśasaṃkaṭe /</l>\n<l>tīvram hi timira sūte sarvathā malinaṃ manaḥ // KAvk_45.13 //</l>\n</lg>\n\n<lg>\n<l>nagaryāmatighoṣāyāṃ ratisomasya bhūpateḥ /</l>\n<l>kṛtajñaścākṛtajñaśca purā putrau babhūvatuḥ // KAvk_45.14 //</l>\n</lg>\n\n<lg>\n<l>kṛtajñaḥ kṛpayārthibhyaḥ kalpavṛkṣaḥ ivāniśam /</l>\n<l>nijaṃ vimucya pradadau ratnābharaṇasaṃcayam // KAvk_45.15 //</l>\n</lg>\n\n<lg>\n<l>avibhaktaṃ piturdravyaṃ sarvaṃ sādhāraṇaṃ tayoḥ /</l>\n<l>vadannityakṛtajñpo 'pi ten adattaḥ jahat tat // KAvk_45.16 //</l>\n</lg>\n\n<lg>\n<l>tataḥ ślādhyāya vacasā matighoṣābhodho nṛpaḥ /</l>\n<l>janakalyānikāṃ nāma kṛtajñāya sutāṃ dadau // KAvk_45.17 //</l>\n</lg>\n\n<lg>\n<l>svayamevārjitaṃ vittaṃ dātuṃ jātamanorathaḥ /</l>\n<l>āruroham pravahaṇaṃ kṛtajño 'tha mahodadhau // KAvk_45.18 //</l>\n</lg>\n\n<lg>\n<l>ratnārjanodyataṃ yāntaṃ taṃ dveṣaspardhitādaraḥ /</l>\n<l>tamevānuyayau lobhādakṛtajño 'pi durjanaḥ // KAvk_45.19 //</l>\n</lg>\n\n<lg>\n<l>saṃpūrṇaṃ vaṇijāṃ sārthaiḥ tataḥ pravahaṇaṃ śanaiḥ /</l>\n<l>ānukūlyena matutāmavāpa dvīpamīpsitam // KAvk_45.20 //</l>\n</lg>\n\n<lg>\n<l>tasmin pratinivṛtte 'tha svadeśaṃ gantumudyate /</l>\n<l>ratnarāśibhirāpūrṇasaṃklape svadeśaṃ gantumudyate // KAvk_45.21 //</l>\n</lg>\n\n<lg>\n<l>kṛtajñaḥ pṛthivīmūlyaṃ ratnānāṃ śatapaḥñcakam /</l>\n<l>ādāya granthipaṭṭena babandhāṃśukapallave // KAvk_45.22 //</l>\n</lg>\n\n<lg>\n<l>ratnabhārapariśrāntaṃ tataḥ pravahaṇaṃ mahat /</l>\n<l>abhajyata mahāvātairaiśvaryamiva durnayaiḥ // KAvk_45.23 //</l>\n</lg>\n\n<lg>\n<l>tataḥ phalakavāhastaṃ kṛtajñaḥ prāptajīvitaḥ /</l>\n<l>akṛtajñaṃ nimajjantaṃ pṛṣṭhena samatārayat // KAvk_45.24 //</l>\n</lg>\n\n<lg>\n<l>tāritaḥ kṛpayā bhrātrā sa ghoramakarākarāt /</l>\n<l>apaśyadañcale tasya ruciraṃ ratnasaṃcayam // KAvk_45.25 //</l>\n</lg>\n\n<lg>\n<l>sa tasya ratnalobhena dveṣena ca vaśīkṛtaḥ /</l>\n<l>samudratīre śrāntasya bhrāturdrohamacintayat // KAvk_45.26 //</l>\n</lg>\n\n<lg>\n<l>tasya nidrānilīnasya śastreṇotpāṭya locanam /</l>\n<l>gṛhītvā ratnanicayaṃ kṛtaghnaḥ sa yayau javāt // KAvk_45.27 //</l>\n</lg>\n\n<lg>\n<l>krūreṇāṅgīkṛtastena rāhuṇeva divākara /</l>\n<l>lokopakāravihato duḥkhitaḥ so 'pyacintayat // KAvk_45.28 //</l>\n</lg>\n\n<lg>\n<l>adhunārthipradāne 'rthe vyarthībhūte manorathe /</l>\n<l>kiṃ mamāndhasya vandhyena jīvitena prayojanam // KAvk_45.29 //</l>\n</lg>\n\n<lg>\n<l>aprāptaviṣayāḥ prāṇā na prayānti yadi kṣayam /</l>\n<l>tadasaṃgatayo yogāḥ kleśaynti kṣyakṣamāḥ // KAvk_45.30 //</l>\n</lg>\n\n<lg>\n<l>kṣaṇe dhane jane dveṣamānavaikalyavihvale /</l>\n<l>pūjye puṃsāṃ samenaiva śeṣasya ca yaśovyayaḥ // KAvk_45.31 //</l>\n</lg>\n\n<lg>\n<l>iti saṃcintya sa śanairvrajansārthena tāritaḥ /</l>\n<l>avāpa nagaropāntaṃ matighoṣasya bhūpateḥ // KAvk_45.32 //</l>\n</lg>\n\n<lg>\n<l>gopālabhavane tatra sa kaṃcitkālamāsthitaḥ /</l>\n<l>udyānayātrāgatayā rājaputryā vilokitah // KAvk_45.33 //</l>\n</lg>\n\n<lg>\n<l>taṃ dṛṣṭvāndhamapi vyaktarājalakśaṇalakṣitam /</l>\n<l>prāgjanmapremabandhena sābhilāṣā babhūva sā // KAvk_45.34 //</l>\n</lg>\n\n<lg>\n<l>tataḥ svayaṃvaravidhiṃ sā kṛtvā śāsanātpituḥ /</l>\n<l>rājñāṃ madhye ca mānyānāṃ vavre vigatalocanam // KAvk_45.35 //</l>\n</lg>\n\n<lg>\n<l>bhūmipālān parityajya vṛto 'ndhaḥ pāpayā tvayā /</l>\n<l>uktveti pitrā kopena nirastā śuśubhe na sā // KAvk_45.36 //</l>\n</lg>\n\n<lg>\n<l>udyāne sā nidhāyāndhaṃ yatnenāhṛtya bhojanam /</l>\n<l>sadā tasmai dadau premapraṇayopacitādarā // KAvk_45.37 //</l>\n</lg>\n\n<lg>\n<l>kadācittāṃ cirāyātāmāhārāvasare gate /</l>\n<l>uvāca rājatanayaḥ paraṃ mlānānanaḥ kṣudhā // KAvk_45.38 //</l>\n</lg>\n\n<lg>\n<l>asamīkṣitakāriṇā tvayā kevalacāpalāt /</l>\n<l>vṛto 'hamandhaḥ saṃtyajya nṛpān vipulalocanān // KAvk_45.39 //</l>\n</lg>\n\n<lg>\n<l>paścāttāpena nūnaṃ tvaṃ mayi paryuṣitādarā /</l>\n<l>adhunā tāṇḍavaṃ premṇah pradarśayitumudyatā // KAvk_45.40 //</l>\n</lg>\n\n<lg>\n<l>andhasaṃdarśanodvignā surūpālokanonmukhī /</l>\n<l>āhārakāle 'tikrānte cireṇeha tvamāgatā // KAvk_45.41 //</l>\n</lg>\n\n<lg>\n<l>ityuktvā paruṣaṃ tena kampamānā lateva sā /</l>\n<l>uvāca guñjanmadhupaśreṇīmadhuravādinī // KAvk_45.42 //</l>\n</lg>\n\n<lg>\n<l>nātha mithyaiva me śankāṃ na kopātkartumarhasi /</l>\n<l>vāgbāṇapātaṃ sahate na cetaḥ prītipeśalaṃ // KAvk_45.43 //</l>\n</lg>\n\n<lg>\n<l>tvāmeca devatāṃ jāne yadyahaṃ śuddhamānas ā /</l>\n<l>tena satyena sālokamekaṃ nayanamastu te // KAvk_45.44 //</l>\n</lg>\n\n<lg>\n<l>ityukte sattvaśālinyā tayā tasyāśu locanam /</l>\n<l>utphullakamalākāramekaṃ vimalatām yayau // KAvk_45.45 //</l>\n</lg>\n\n<lg>\n<l>tasyāh satyaprabhāveṇa saṃjātapṛthuvismayah /</l>\n<l>satyapratyayasotsāhaṃ kṛtajñastāmabhāṣata // KAvk_45.46 //</l>\n</lg>\n\n<lg>\n<l>bhrātrā tenākṛtajñna pāṭite locanadvaye /</l>\n<l>tasmin vikāro vairaṃ vā na nikāro 'pyabhūnmama // KAvk_45.47 //</l>\n</lg>\n\n<lg>\n<l>svacchaṃ tenāstu satyena dvitīyamapi locanam /</l>\n<l>ityukte takṣaṇenāsya spaṣṭaṃ cakṣuralakṣyata // KAvk_45.48 //</l>\n</lg>\n\n<lg>\n<l>ataḥ kathitavṛttāntaṃ kṛtajñamucitaṃ patim /</l>\n<l>prahṛṣṭā janakalyāṇī gatvā pitre nyavedayat // KAvk_45.49 //</l>\n</lg>\n\n<lg>\n<l>pūjitaḥ śvaśureṇātha sa ratnagajavājibhiḥ /</l>\n<l>śriyeva kāntayā sārdhaṃ jagāma nagaraṃ pituḥ // KAvk_45.50 //</l>\n</lg>\n\n<lg>\n<l>sa tatra pitrā hṛṣṭena caraṇālīnaśekharaḥ /</l>\n<l>janānurāgasubhage yaivarājye pade dhṛtaḥ // KAvk_45.51 //</l>\n</lg>\n\n<lg>\n<l>akṛtajño 'pi nirlajjastaṃ prasādayituṃ śaṭhaḥ /</l>\n<l>vicintya pādapatane tasya drohaṃ samāyayau // KAvk_45.52 //</l>\n</lg>\n\n<lg>\n<l>unmanā hantumāyātaḥ sa taṃ kuṭulaceṣṭitaḥ /</l>\n<l>hāhā dagdho 'smi dagdho 'smītyuktvaiva narake 'patat // KAvk_45.53 //</l>\n</lg>\n\n<lg>\n<l>sa eva devadatto 'sau kṛtajño 'pyahameva ca /</l>\n<l>janmāntarānubandhena dveṣo 'sya na nivartate // KAvk_45.54 //</l>\n</lg>\n\n<lg>\n<l>sarvajñabhāṣitamiti pracuropakāraṃ taddevadattacaritaṃ paritāpakāri /</l>\n<l>janmāntaropacitapātakasaṃnibaddhaṃ śrutvā babhūva vimanā iva bhikṣusaṃghaḥ // KAvk_45.55 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ kṛtajñāvadānaṃ pañcacatvāriṃśaḥ pallavaḥ //</p>\n\n<p>46. śālistambāvadānam /</p>\n\n<lg>\n<l>dānaikatānamanasāṃ pṛthusattvabhājāmutsāhamānaguṇabhogavibhūṭipūtaḥ /</l>\n<l>prākuṇyasaṃcayamayaḥ kuśalabhidhānaḥ kāle phalatyavikalaḥ kila kalpavṛkṣaḥ // KAvk_46.1 //</l>\n</lg>\n\n<lg>\n<l>kosalendrasya bhūbhartuḥ śrāvastyām bhagavān purā /</l>\n<l>vijahāra va rodyāne saha bhikṣagaṇairjinaḥ // KAvk_46.2 //</l>\n</lg>\n\n<lg>\n<l>ādimadhyāṇtakalyāṇaṃ bahvābhibhavasādhakam /</l>\n<l>saṃdideśa sa saddharmaṃ trailokyakuśalodyataḥ // KAvk_46.3 //</l>\n</lg>\n\n<lg>\n<l>atrāṇtare nāgarājaputrāḥ sāgaravāsinah /</l>\n<l>catvāraḥ sugatodīrṇaṃ saddharmaṃ paramāmṛtam // KAvk_46.4 //</l>\n</lg>\n\n<lg>\n<l>abhiratyākhyayā svasrā preritāḥ śrotumāgatāḥ /</l>\n<l>te balātibala-śvāsa-mahāśvāsābhidhāḥ samam // KAvk_46.5 //</l>\n</lg>\n\n<lg>\n<l>krakucchandasya sudhiyaḥ kāle bhagavataḥ pura /</l>\n<l>kanakākhyasya ca muneḥ kāśyapasya ca yatnataḥ // KAvk_46.6 //</l>\n</lg>\n\n<lg>\n<l>ājagmuḥ śrīsukhāsaktāḥ śrotumaprārthitā api /</l>\n<l>tatpuṇyapariṇāmena prāptāḥ śākyamuneḥ purā // KAvk_46.7 //</l>\n</lg>\n\n<lg>\n<l>teṣu praṇamya śāstāraṃ caraṇālīnamauliṣu /</l>\n<l>vidhāya mānuṣaṃ rūpamupaviṣṭeṣu parṣadi // KAvk_46.8 //</l>\n</lg>\n\n<lg>\n<l>saddharmamāyayau śrotuṃ kosalendraḥ prasenajit /</l>\n<l>lakṣmīmandasmitacchāyaṃ nivārya cchatracāmaram // KAvk_46.9 //</l>\n</lg>\n\n<lg>\n<l>śāstuḥ pādapraṇāmāya viśatastasya saṃsadi /</l>\n<l>avakāśaṃ natāścakruḥ sarve nṛpatigauravāt // KAvk_46.10 //</l>\n</lg>\n\n<lg>\n<l>tasyābhinandyamānasya varṣāśramagurornṛbhiḥ /</l>\n<l>nāgarājasutāścakrurnāvakāśaṃ na satkṛtam // KAvk_46.11 //</l>\n</lg>\n\n<lg>\n<l>tasyābhinandyamānasya varṇāśramagurornṛbhiḥ /</l>\n<l>nāgarājasutāścakrurnāvakāśaṃ na satkṛtam // KAvk_46.12 //</l>\n</lg>\n\n<lg>\n<l>sa saṃjñayā samādiśya nijaṃ parijanaṃ puraḥ /</l>\n<l>gamane nigraham teṣāṃ nirvikāra ivābhavat // KAvk_46.13 //</l>\n</lg>\n\n<lg>\n<l>bhagavānapi sarvajñastasya jñātvā ca niścayam /</l>\n<l>dharmopadeśaparyante provāca racitasmitaḥ // KAvk_46.14 //</l>\n</lg>\n\n<lg>\n<l>na vidveṣarajaḥpūrṇamanomalinadarpaṇe /</l>\n<l>bhāti dharmopadeśasya pratibimbapratigrahaḥ // KAvk_46.15 //</l>\n</lg>\n\n<lg>\n<l>avihitasamatānāṃ kopamohāhatānāṃ kṛśamapi kuśalāṃśaṃ nopadeśaḥ karoti /</l>\n<l>na hi vahutaradoṣe śuddhihīne śarīre vrajati hatamatīnām bheṣajaṃ bheṣajatvama // KAvk_46.16 //</l>\n</lg>\n\n<lg>\n<l>iti yuktaṃ bhagavatā hitamuktaṃ mahīpatiḥ /</l>\n<l>śrutvāpi na ca tatyāja nāgeṣu vimanaskatām // KAvk_46.17 //</l>\n</lg>\n\n<lg>\n<l>bhagavantaṃ praṇamyātha prayāte svapadaṃ nṛpe /</l>\n<l>nāgāstatsainikābaddhamārge vyomapathā yayuḥ // KAvk_46.18 //</l>\n</lg>\n\n<lg>\n<l>te vicintya svabhavane kṣmāsaṃkṣayakṛtakṣaṇāḥ /</l>\n<l>ghoranirghātameghaughagrastalokāḥ samāyayuḥ // KAvk_46.19 //</l>\n</lg>\n\n<lg>\n<l>teṣāṃ vyavasitaṃ jñātvā sarvajñaḥ pakṣapātinām /</l>\n<l>rakṣḥākṣamaṃ kṣitipatermaudgalyāyanamādiśat // KAvk_46.20 //</l>\n</lg>\n\n<lg>\n<l>atha nāgagaṇotsṛṣṭā vajravṛṣṭirmahīpatau /</l>\n<l>bhūbhartustatprabhāveṇa prayayau puṣpavṛṣṭitām // KAvk_46.21 //</l>\n</lg>\n\n<lg>\n<l>śastrāstravṛṣṭirnibiḍakṣiptā tairatha duḥsahā /</l>\n<l>maudgalyāyanasaṃkalpādyayau rājārhabhojyatām // KAvk_46.22 //</l>\n</lg>\n\n<lg>\n<l>tatprabhāvātprayāteṣu bhognotsāheṣu bhogiṣu /</l>\n<l>gatvā vavande sugataṃ nṛpatirvītaviplavaḥ // KAvk_46.23 //</l>\n</lg>\n\n<lg>\n<l>sa maudgalyāyanasyārghyamucitaṃ bhogasaṃpadā /</l>\n<l>bhaktisaṃskārasubhagaṃ vidadhe jianśāsanāt // KAvk_46.24 //</l>\n</lg>\n\n<lg>\n<l>tataḥ svargocitām bhikṣurvibhūtiṃ vīkṣya bhūpateḥ /</l>\n<l>papraccha kautukavaśāt sarvajñaṃ caritāñjaliḥ // KAvk_46.25 //</l>\n</lg>\n\n<lg>\n<l>bhagavan kasya puṇyasya prabhāveṇa prasenajit /</l>\n<l>sarvairvirājitaṃ bhogaiḥ prājyaṃ rājyamavāptavān // KAvk_46.26 //</l>\n</lg>\n\n<lg>\n<l>ikṣustambavadetasya śālistambaśca jāyate /</l>\n<l>divyapānānnasaṃpattiḥ phalaṃ tatkasya karmaṇaḥ // KAvk_46.27 //</l>\n</lg>\n\n<lg>\n<l>iti pṛṣṭaḥ praṇayinā bhikṣuṇā bhagavān jinaḥ /</l>\n<l>uvāca śrūyatāṃ rājñaḥ kāraṇaṃ bhogasaṃpadām // KAvk_46.28 //</l>\n</lg>\n\n<lg>\n<l>kosale 'smin janapade khaṇḍākhyaguḍakarṣakaḥ /</l>\n<l>dadau pratyekabuddhāya pūrvamikṣurasaudanam // KAvk_46.29 //</l>\n</lg>\n\n<lg>\n<l>bhuktenekṣurasānnena tena vātagadārditaḥ /</l>\n<l>pratyekabuddhastatpuṇyaiḥ prasannaḥ susthatāṃ yayau // KAvk_46.30 //</l>\n</lg>\n\n<lg>\n<l>rājā prasenajit so 'yaṃ puṇyavān guḍakarṣakah /</l>\n<l>tena puṇyaprabhāveṇa bhogabhāgī virājate // KAvk_46.31 //</l>\n</lg>\n\n<lg>\n<l>upakāraḥ kṛtajñānāṃ nikāraḥ krūracetasām /</l>\n<l>sukṛtāṃśaśca śādhūnāmaplo 'pyāyātyanalpatām // KAvk_46.32 //</l>\n</lg>\n\n<lg>\n<l>sarvajñeneti kathite pūrvapuṇye mahīpateḥ /</l>\n<l>babhūva sukṛtotkarṣe bhikṣurāścaryaniścalah // KAvk_46.33 //</l>\n</lg>\n\n<lg>\n<l>atha bhaktyā bhagavataḥ kṛtvā rājādhivāsanām /</l>\n<l>upaninye svayaṃ tāṃ tāṃ surārhāṃ bhogasaṃpadam // KAvk_46.34 //</l>\n</lg>\n\n<lg>\n<l>paropacārai rucirairarcite kāñcanāsane /</l>\n<l>sukhopaviṣṭaṃ provāca naranāthastathāgatam // KAvk_46.35 //</l>\n</lg>\n\n<lg>\n<l>bhagavan me bhavadbhaktivibhaktasukṛtaśriyaḥ /</l>\n<l>cayah kuśalamūlānāmanirmuktyai bhaviṣyati // KAvk_46.36 //</l>\n</lg>\n\n<lg>\n<l>vinayātpārthiveneti pūrṇapuṇyābhimāninā /</l>\n<l>pṛṣṭaḥ smitasitālokaṃ jagāda sugataḥ sṛjan // KAvk_46.37 //</l>\n</lg>\n\n<lg>\n<l>rājan saṃsāramārgo 'yamanādinidhanodbhavaḥ /</l>\n<l>helālaṅghyaḥ kathaṃ puṃsāmaprāpya kleśasaṃkṣayam // KAvk_46.38 //</l>\n</lg>\n\n<lg>\n<l>ciraparicitaiścakrāvartairasaktagatāgatiḥ</l>\n<l>prakṛtigahanaḥ saṃsāro 'yaṃ sukhena na laṅghyate /</l>\n<l>asati hi vinā yogābhyāsaṃ kṣaye kila karmaṇāṃ</l>\n<l>sphuṭaphalatatirdharmo 'pyasminnibandhanatām gataḥ // KAvk_46.39 //</l>\n</lg>\n\n<lg>\n<l>sarvato vinivṛttasya dānābhyāsena bhūyasā /</l>\n<l>mamāpi dharmasaṃsāro babhūva bhūrijanmakṛt // KAvk_46.40 //</l>\n</lg>\n\n<lg>\n<l>dhaniko nāma dhanavān vārāṇasyāmabhūtpurā /</l>\n<l>tāpāpahaḥ phalasphīṭaśchāyāvṛkṣa ivārthinām // KAvk_46.41 //</l>\n</lg>\n\n<lg>\n<l>durbhikṣakṣapite loke viṣamakleśavihvale /</l>\n<l>bhojyaṃ pratyekabuddhānāṃ so 'rthitaḥ pañcabhiḥ śataiḥ // KAvk_46.42 //</l>\n</lg>\n\n<lg>\n<l>sa teṣāṃ parabhogārhaṃ durbhikṣāvadhi bhojanam /</l>\n<l>akalpayadanalpaśrīḥ koṣṭhāgārī gatasmayaḥ // KAvk_46.43 //</l>\n</lg>\n\n<lg>\n<l>śatapañcakasaṃghātairbhoktuṃ tasya gṛhaṃ tataḥ /</l>\n<l>kramātpratyekabuddhānām sahasradvayamāyayau // KAvk_46.44 //</l>\n</lg>\n\n<lg>\n<l>tasya tatpuṇyavāsena jāto labdhaphalaśriyā /</l>\n<l>durbhikṣadānajanito ratnakośastadākṣayaḥ // KAvk_46.45 //</l>\n</lg>\n\n<lg>\n<l>sukhaṃ sanātanaṃ puṇyabhogyatvaṃ praṇidhānataḥ /</l>\n<l>śāstustataḥ pareṇāyaṃ samyaksaṃbodhimāpitaḥ // KAvk_46.46 //</l>\n</lg>\n\n<lg>\n<l>puṇyena pāpena ca veṣṭiteyaṃ saṃsāriṇāṃ karmaphalapravṛttiḥ /</l>\n<l>sitāsitā bandhanarajjureṣā tatsaṃkṣaye mokṣapathaṃ vadanti // KAvk_46.47 //</l>\n</lg>\n\n<lg>\n<l>iti kṣitīśaḥ kathitaṃ jinena mohavyapāyena niśamya mokṣam /</l>\n<l>kleśakṣayārhaṃ śamameva matvā puṇyābhimānaṃ śithilīvakāra // KAvk_46.48 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ śālistambāvadānaṃ nāma ṣaṭcatvāriṃśaḥ pallavaḥ //</p>\n\n<p>47. sarvārthasiddhāvadānam /</p>\n\n<lg>\n<l>svārthapravṛttau vigataspṛhāṇāṃ paropakāre satatodyatānām /</l>\n<l>kleśeṣvabhītā vyasanairanītā vighnairapīḍākarameti siddhiḥ // KAvk_47.1 //</l>\n</lg>\n\n<lg>\n<l>śrāvastyāṃ bhagavān pūrvaṃ jino jetavanasthitaḥ /</l>\n<l>dharmākhyānaprasaṅgena bhikṣusaṃghamabhāṣata // KAvk_47.2 //</l>\n</lg>\n\n<lg>\n<l>āsīdakhilabhūpālamaulilālitaśāsanah /</l>\n<l>siddhārtho nāma sukṛtī sārvabhaumo mahīpatiḥ // KAvk_47.3 //</l>\n</lg>\n\n<lg>\n<l>sāgarākhyasya nāgasya sūnurjaladhivāsinah /</l>\n<l>sarvārthasiddhaḥ putratvaṃ prayayau tasya bhūpateḥ // KAvk_47.4 //</l>\n</lg>\n\n<lg>\n<l>sa bhādrakalpiko bodhisattvaḥ sattvojjvalaprabhaḥ /</l>\n<l>jātamātraḥ kṣititalaṃ cakre pūrṇaṃ svaṛddhibhiḥ // KAvk_47.5 //</l>\n</lg>\n\n<lg>\n<l>tasya pravardhamānasya dharmasyeva samudyayau /</l>\n<l>samastabhuvanavyāpi vibudhābhyarcitaṃ yaśaḥ // KAvk_47.6 //</l>\n</lg>\n\n<lg>\n<l>sa kadācidvarodyāne syandanena yuvā vrajan /</l>\n<l>dadarśa vṛddhapuruṣaṃ devatānirmitaṃ puraḥ // KAvk_47.7 //</l>\n</lg>\n\n<lg>\n<l>taṃ vilokya jarājīrṇaṃ jātavairāgyavāsanah /</l>\n<l>saṃsāramiva niḥsāraṃ sa śarīvamamanyata // KAvk_47.8 //</l>\n</lg>\n\n<lg>\n<l>udyānayātrāvirataḥ śanaiḥ pratinivṛtya saḥ /</l>\n<l>dāridyravidrutacchāyānadrākṣīt kṛpaṇān pathi // KAvk_47.9 //</l>\n</lg>\n\n<lg>\n<l>dṛṣṭvā tānasukhakleṣṭān karuṇākṛṣṭamānasaḥ /</l>\n<l>acintayadaho duḥkhaṃ sahante bhuvi durgatāḥ // KAvk_47.10 //</l>\n</lg>\n\n<lg>\n<l>adānaprabhavaṃ duḥkhaṃ vadantīti visaṃgatāḥ /</l>\n<l>pṛthivyāṃ ratnapūrṇāyāṃ parapiṇḍopajīvinaḥ // KAvk_47.11 //</l>\n</lg>\n\n<lg>\n<l>idamevāvisaṃvādi cihnaṃ kaluṣakarmaṇām /</l>\n<l>dīnāṃ yadete yācante puruṣaṃ puruṣāḥ param // KAvk_47.12 //</l>\n</lg>\n\n<lg>\n<l>aho duṣkṛtameteṣāmavadhūtāḥ pade pade /</l>\n<l>yadete mārgaṇodvignā bhikṣitvāpi bubhukṣitāḥ // KAvk_47.13 //</l>\n</lg>\n\n<lg>\n<l>iti saṃcintya suciraṃ viścakleśakṣayodyataḥ /</l>\n<l>yadaridraṃ jagatkartuṃ ratnārthī jaladhiṃ yayau // KAvk_47.14 //</l>\n</lg>\n\n<lg>\n<l>kathacidiva saṃsaktaḥ sa pitrā dṛḍhaniścayaḥ /</l>\n<l>smāruhya pravahaṇaṃ ratnadvīpamavāptavān // KAvk_47.15 //</l>\n</lg>\n\n<lg>\n<l>tatra pravahaṇārūḍhān vaṇijaḥ sahayāyinaḥ /</l>\n<l>so 'bravītkriyatām kāmaṃ yuṣmābhirmaṇisaṃgrahaṃ // KAvk_47.16 //</l>\n</lg>\n\n<lg>\n<l>etaiḥ sāmānyaratnaistu mama nāsti prayojanam /</l>\n<l>kośe mahānti bhāsvanti santi ratnottamāni naḥ // KAvk_47.17 //</l>\n</lg>\n\n<lg>\n<l>kiṃ tu cintāmaṇiprāptyai vipulo 'yaṃ mamodyamaḥ /</l>\n<l>tena vidrutadāridyrāṃ kartumicchāmi modenīm // KAvk_47.18 //</l>\n</lg>\n\n<lg>\n<l>śrutaṃ mayā nāgarājaḥ sāgarākhyo mahodadhau /</l>\n<l>vasatyasti gṛhe tasya cintitārthaprado maṇiḥ // KAvk_47.19 //</l>\n</lg>\n\n<lg>\n<l>vilaṅghya viṣamaṃ mārgaṃ tamādātuṃ vrajāmyaham /</l>\n<l>nāsti dhairyasahāyānām durgamaṃ vyavasāyinām // KAvk_47.20 //</l>\n</lg>\n\n<lg>\n<l>na ca madvirahe kiṃcid vyasanaṃ vo bhaviṣyati /</l>\n<l>satyameva parārtho 'yaṃ yadi me sukṛtodyamaḥ // KAvk_47.21 //</l>\n</lg>\n\n<lg>\n<l>ityuktvā tān samāmantrya pratasthe sthiraniścayaḥ /</l>\n<l>mahatīṃ dhṛtimālambya sattvavān pārthivātmajaḥ // KAvk_47.22 //</l>\n</lg>\n\n<lg>\n<l>gulphamātreṇa saptāhaṃ gatvā gaṅgamavartmanā /</l>\n<l>jānudaghnena saptāhaṃ saptāhaṃ pauruṣeṇa ca // KAvk_47.23 //</l>\n</lg>\n\n<lg>\n<l>catvāri saptarātrāṇi tataḥ puṣkariṇījalaiḥ /</l>\n<l>gatvā dṛṣṭiviṣān ghorān dadarśa phaṇinaḥ puraḥ // KAvk_47.24 //</l>\n</lg>\n\n<lg>\n<l>maitrīyuktena manasā kṛtvā tānatha nirviṣān /</l>\n<l>krūrakopairvṛtaṃ yakṣairyakṣadvīpamavāpa saḥ // KAvk_47.25 //</l>\n</lg>\n\n<lg>\n<l>tatra maitreṇa manasā vītakrodhān vidhāya tān /</l>\n<l>śuśrāva tairabhihitaṃ vipulotsāhavismitaiḥ // KAvk_47.26 //</l>\n</lg>\n\n<lg>\n<l>kumāra sphīṭasattvena tathā vīryeṇacāmunā /</l>\n<l>nāgarājasya bhavanaṃ samāhitamavāpya tam // KAvk_47.27 //</l>\n</lg>\n\n<lg>\n<l>kālena samyaksaṃbuddhaḥ sarvajñastvaṃ bhaviṣyasi /</l>\n<l>śrāvakāśca bhaviṣyāmo vayaṃ tvadanuyāyinaḥ // KAvk_47.28 //</l>\n</lg>\n\n<lg>\n<l>prasannairiti tairuktamabhinandya nṛpātmajaḥ /</l>\n<l>rakṣevarāvṛtaṃ prāpa rākṣasadvīpamutkaṭam // KAvk_47.29 //</l>\n</lg>\n\n<lg>\n<l>tathaiva vigatakrūravikāraistaiḥ sa pūjitaḥ /</l>\n<l>bhūjotkṣepeṇa nikṣiptaḥ kṣaṇānnāgendrasadmāni // KAvk_47.30 //</l>\n</lg>\n\n<lg>\n<l>sa tatra dīptavibhave divyotsāsasukhocitaḥ /</l>\n<l>aśṛṇoddīrghaduḥkhārtisūcakaṃ rodanadhvanim // KAvk_47.31 //</l>\n</lg>\n\n<lg>\n<l>sa tamākarṇya sodvegaḥ prakṛtyaiva dayārdradhīḥ /</l>\n<l>kimetaditi papraccha dṛṣṭvāgre nāgakanyakām // KAvk_47.32 //</l>\n</lg>\n\n<lg>\n<l>sā taṃ babhāṣe saṃsaktaśokoṣmapiśunairmuhuḥ /</l>\n<l>mlānayantīṃ svaniśvāsaurbimbādharadalatviṣam // KAvk_47.33 //</l>\n</lg>\n\n<lg>\n<l>guṇāvān nāgarājasya putraḥ kamalalocanaḥ /</l>\n<l>jyoṣṭhaḥ sarvārthasiddhākhyaḥ priyaḥ pañcatvamāgataḥ // KAvk_47.34 //</l>\n</lg>\n\n<lg>\n<l>tataḥ pratigatānande vinivṛttasukhotsave /</l>\n<l>dhanena rodanenāsminna bhavedbhavane sthitiḥ // KAvk_47.35 //</l>\n</lg>\n\n<lg>\n<l>iti tasyā vacaḥ śrutvā so 'ntaḥ paricitāṃ vahan /</l>\n<l>svadeśadarśanaprāpto nāgarājāntikaṃ yayau // KAvk_47.36 //</l>\n</lg>\n\n<lg>\n<l>nāgarājastamāyāntaṃ parijñāya priyāsakhaḥ /</l>\n<l>ehyehi putreti vadan babhūvānandavihvalaḥ // KAvk_47.37 //</l>\n</lg>\n\n<lg>\n<l>martyajanmakathām tena svaṃ cāgamanakāraṇam /</l>\n<l>śrutvā niveditaṃ nāgaḥ pariṣvajya jagāda tam // KAvk_47.38 //</l>\n</lg>\n\n<lg>\n<l>cintāmaṇirayaṃ putra mama maulivibhūṣaṇam /</l>\n<l>gṛhyatām tava saṃkalpaṃ na vandhyaṃ kartumutsahe // KAvk_47.39 //</l>\n</lg>\n\n<lg>\n<l>deyaḥ kṛtajagatkṛtyo mamaivāyaṃ punastvayā /</l>\n<l>ityuktvāsmai dadau divyacūḍaṃ ratna vimucya saḥ // KAvk_47.40 //</l>\n</lg>\n\n<l>hṛṣṭaḥ praṇamya nāgendraṃ yayau pravahaṇāntikam // KAvk_47.41 //</l>\n\n<lg>\n<l>samudradevatā tatra taṃ dṛṣṭvā śrutatatkathā /</l>\n<l>uvāca kīdṛśaḥ sādho prāptaścintāmaṇīstvayā // KAvk_47.42 //</l>\n</lg>\n\n<p>* * * * / * * * * // KAvk_47.43 //</p>\n\n<p>* * * * / * * * * // KAvk_47.44 //</p>\n\n<lg>\n<l>samudre patitaṃ dṛṣṭvā ratnaṃ kṛcchratarārjitam /</l>\n<l>sa jagāda dṛḍhodyogavaiphalyodveganiścalaḥ // KAvk_47.45 //</l>\n</lg>\n\n<lg>\n<l>aho guṇocitākārā praṇayānmṛduvādinī /</l>\n<l>vidveṣakaluṣaṃ karma kṛtvā tvaṃ na vilajjase // KAvk_47.46 //</l>\n</lg>\n\n<lg>\n<l>parotkarṣeṣu saṃgharṣaśokakleśamupaiti yaḥ /</l>\n<l>śītalā api tasyaitā jvālāvalayitā diśaḥ // KAvk_47.47 //</l>\n</lg>\n\n<lg>\n<l>paritsāhaḥ priyo yasya tasya sattvamahodadheḥ /</l>\n<l>karpūradhavalaṃ dhatte trilokītilakaṃ yaśaḥ // KAvk_47.48 //</l>\n</lg>\n\n<lg>\n<l>devi prayaccha me ratnamasmādvirama pātakāt /</l>\n<l>apavādalatāṃ karma na sādhoradhirohhati // KAvk_47.49 //</l>\n</lg>\n\n<lg>\n<l>lobhātpramādāddveṣādvā ratnaṃ cenna prayacchasi /</l>\n<l>śoṣayāmyeṣa jaladhiṃ tadimaṃ te samāśrayam // KAvk_47.50 //</l>\n</lg>\n\n<lg>\n<l>ityuktvā pyasakṛttena sā ratne na dadau yadā /</l>\n<l>sa tadā svaprabhāveṇa śoṣāyābdheḥ samudyayau // KAvk_47.51 //</l>\n</lg>\n\n<lg>\n<l>dhyātamātraṃ sahasrākṣavacasā viśvakarmaṇā /</l>\n<l>nirmitaṃ sahasā tasya patramāvirabhutkare // KAvk_47.52 //</l>\n</lg>\n\n<lg>\n<l>sa tenāgastyaculukākāreṇāmbhaḥ payonidheḥ /</l>\n<l>antarīkṣe samutkṣipya cikṣepa kṣamaṇodyataḥ // KAvk_47.53 //</l>\n</lg>\n\n<lg>\n<l>kṛte bhūbhāgaśeṣe 'bdhau tenātyadbhutakāriṇā /</l>\n<l>suranirbhartsitā bhītā devatāsmai maṇīṃ dadau // KAvk_47.54 //</l>\n</lg>\n\n<lg>\n<l>nirvyājaṃ sāhasaṃ dīptiṃ ratnānāmiva tattvataḥ /</l>\n<l>prabhāvaṃ vetti mahatāṃ mantrāṇāṃ tapasāṃ ca kaḥ // KAvk_47.55 //</l>\n</lg>\n\n<lg>\n<l>sphārastāvadapāravārivirasavyāpārahelābalāt</l>\n<l>kallolāvaliyantritāmbaratayā ratnākaraḥ śrūyate /</l>\n<l>gambhīraḥ punaraprameyamahimā ko 'pi prabhāvaḥ satāṃ</l>\n<l>yasmin vismayadhāmni cintanavidhāvante plavante dhiyaḥ // KAvk_47.56 //</l>\n</lg>\n\n<lg>\n<l>tataścintāmaṇiṃ buddhvā nijasārthena saṃgataḥ /</l>\n<l>rājasūnuḥ svanagaraṃ prāpa pūrṇamanorathaḥ // KAvk_47.57 //</l>\n</lg>\n\n<lg>\n<l>kṛtakṛtyaḥ prahṛṣṭenaḥ sa pitrā tatra pūjitaḥ /</l>\n<l>dhvajāgre ratnamādhāya jagāda janasaṃsadi // KAvk_47.58 //</l>\n</lg>\n\n<lg>\n<l>parārtha eva yatno 'yaṃ nātmārtho yadi me kkacit /</l>\n<l>tena satyena loko 'ya sarvaṃ yātvadaridratām // KAvk_47.59 //</l>\n</lg>\n\n<lg>\n<l>ityukte sattvanidhinā tena dīnadayālunā /</l>\n<l>ratnavṛṣṭiraparyantā nipapāta mahītale // KAvk_47.60 //</l>\n</lg>\n\n<lg>\n<l>tena ratnasamūhena dikṣu sarvāsu bhāsvatā /</l>\n<l>yayau janasya dāridyramayaṃ niḥśeṣatāṃ tamaḥ // KAvk_47.61 //</l>\n</lg>\n\n<lg>\n<l>āśāpāśavatāṃ balāptraviśatāṃ bāhyāṅgaṇaṃ śrīmatāṃ</l>\n<l>dvāḥsthāghātavatām muhurvicalatāṃ dvārodare sīdatām /</l>\n<l>dīrghairniḥśvasitaiḥ śucā nipatitāṃ dehakṣayaṃ kāṅkṣatāṃ</l>\n<l>dīnānāṃ maṇirāśiraśmiśabalaḥ śrīsaṃgamaḥ ko 'pyabhūt // KAvk_47.62 //</l>\n</lg>\n\n<lg>\n<l>tacchāsanāduraganāyakameva yāte cintāmaṇau vigatadainyajane ca loke /</l>\n<l>sarvatra dānarasikasya janasya cetaḥ sarvārthisārthaviratākulitaṃ babhūva // KAvk_47.63 //</l>\n</lg>\n\n<lg>\n<l>sarvārthasiddhaḥ kṣitipālasūnuḥ yo 'bhūtsa evāhamihānyadehaḥ /</l>\n<l>śrutvetivṛttaṃ kathitaṃ jinena te bhikṣavastanmayatāmavāpuḥ // KAvk_47.64 //</l>\n</lg>\n\n<p>iti kṣemendraviracitāyāṃ bodhisattvāvadānakalpalatāyāṃ sarvārthasiddhāvadānaṃ satpacatvāriṃśaḥ pallavaḥ //</p>\n\n<p>48. hastakāvadānam /</p>\n\n<lg>\n<l>mattebhakumbhoccakucābhirāmāḥ karpūrahārāṃśuvilāsahāsāḥ /</l>\n<l>prītipradāḥ puṇyavatāṃ bhavanti prauḍhā yuvatyaśca vibhūtayaśca // KAvk_48.1 //</l>\n</lg>\n\n<lg>\n<l>tathāgate bhagavati śrāvastyāṃ vanacāriṇi /</l>\n<l>abhavatsuprabuddhākhyaḥ śrīmān gṛhapatiḥ purā // KAvk_48.2 //</l>\n</lg>\n\n<lg>\n<l>babhūva hastako nāma tasyātidayitaḥ sutaḥ /</l>\n<l>pūrvārjitānāṃ puṇyānāṃ sākāra iva saṃcayaḥ // KAvk_48.3 //</l>\n</lg>\n\n<lg>\n<l>tasya janmadine jātaścāmīkaramayo mahān /</l>\n<l>ekībhūta ivāścaryavrajaḥ pravarakuñcaraḥ // KAvk_48.4 //</l>\n</lg>\n\n<lg>\n<l>sa gajendraḥ kumāraśca tatpituśca manorathaḥ /</l>\n<l>lokakautukakośāśca pūrṇatāṃ tyulyamāyayuḥ // KAvk_48.5 //</l>\n</lg>\n\n<lg>\n<l>sa śaśīva śiśuḥ kāle kalānilayatāṃ gataḥ /</l>\n<l>ruruce rucimān sarvalokalocanabāndhavaḥ // KAvk_48.6 //</l>\n</lg>\n\n<lg>\n<l>sa śanaiḥ pūritābhogabhujastambhavibhūṣaṇam /</l>\n<l>lebhe manobhavārambhabhavanaṃ navayauvanam // KAvk_48.7 //</l>\n</lg>\n\n<lg>\n<l>kadācidatha bhūbhartuḥ sa prasenajitaḥ sutām /</l>\n<l>tanucīvaracihnena sahajena virājitām // KAvk_48.8 //</l>\n</lg>\n\n<lg>\n<l>kanyāṃ cīvarakanyākhyāṃ lāvaṇyalalitānanām /</l>\n<l>udyānadarśanāyātāṃ dadarśāyatalocanām // KAvk_48.9 //</l>\n</lg>\n\n<lg>\n<l>akliṣṭarūpāmālokya tāmaparyuṣitadyutim /</l>\n<l>vismayasmarayostulyamāyayau sahasā vaśam // KAvk_48.10 //</l>\n</lg>\n\n<lg>\n<l>so 'cintayadaho kāntamidamatyadbhutaṃ vapuḥ /</l>\n<l>yasmin bhāti mukhavyājādadoṣaviśadaḥ śaśī // KAvk_48.11 //</l>\n</lg>\n\n<lg>\n<l>lāvaṇyamapratimameva bibhati tanvī bandhūkabandhuradharo madhurasvabhāvaḥ /</l>\n<l>drohodyataḥ sarasavidrumapallavānāṃ bimbaprabhāprasabhabhramavandhyakāraḥ // KAvk_48.12 //</l>\n</lg>\n\n<lg>\n<l>vakrkraṃ na kṣamate madaṃ śaśamṛtaḥ kleśnāti kāntiḥ sudhām</l>\n<l>utphullotpalakānanasya kurute dṛṣṭiḥ prabhābhrtsanam /</l>\n<l>manye manmathasaṃgamocitatanoḥ sāptnyabhītipradā</l>\n<l>līlāyāsyāḥ sahasā vilāsalaharīśoṣaṃ vidhatte rateḥ // KAvk_48.13 //</l>\n</lg>\n\n<lg>\n<l>udvṛtte kaṭhine parodharayuge naśyadviveke ciraṃ</l>\n<l>yasyā doṣamaye 'pyaho guṇavatā hāreṇa baddhā sthitiḥ /</l>\n<l>yaccāsminnavalambate 'mbujadhiyā rolambarekhā mukhe</l>\n<l>lolākṣyāḥ kimapi praśāntanayane līnaṃ munīnāṃ manaḥ // KAvk_48.14 //</l>\n</lg>\n\n<lg>\n<l>iti cintayatastasya vapuḥ puṣpaśaropamam /</l>\n<l>vilokya bhūpatisutā babhūvāścaryaniścalā // KAvk_48.15 //</l>\n</lg>\n\n<lg>\n<l>hṛte lajjāṃśuke tasyāḥ smareṇa smitakāriṇā /</l>\n<l>pratyagrapulakākīrṇaṃ vapuḥ spaṣṭamadṛśyata // KAvk_48.16 //</l>\n</lg>\n\n<lg>\n<l>ruddhā navābhilāṣeṇa vailakṣyeṇa nivartitā /</l>\n<l>manastatraiva nikṣipya sā śūnyeva śanairyayau // KAvk_48.17 //</l>\n</lg>\n\n<lg>\n<l>rājadhānīṃ samāsādya lajjāvismayamanmathaiḥ /</l>\n<l>mīliteva nilīneva proṣiteva babhūva sā // KAvk_48.18 //</l>\n</lg>\n\n<lg>\n<l>kumāro 'pi svabhavane samudbhūtamanobhāvḥ /</l>\n<l>tāmevendumukhīmagre saṃkalpairalikhanmuhuḥ // KAvk_48.19 //</l>\n</lg>\n\n<lg>\n<l>sa tāṃ mānasasarvasvaṃ smaravidyāmiva smaran /</l>\n<l>pradadhyau kurlabhām matvā tanayām cakravartinaḥ // KAvk_48.20 //</l>\n</lg>\n\n<lg>\n<l>janmāntare tanuryasya tapaḥparicitā ciram /</l>\n<l>dhanyaḥ sa tāmavāpnoti latāṃ sukṛtaśākhinaḥ // KAvk_48.21 //</l>\n</lg>\n\n<lg>\n<l>ramyapradānapuṇyena taddarśanamavāpyate /</l>\n<l>na jāne tāni puṇyāni yeṣāṃ tatsaṃgamaḥ phalam // KAvk_48.22 //</l>\n</lg>\n\n<lg>\n<l>tadvakrkraśītakiraṇasmaraṇotsavena</l>\n<l>tasyāśca durlabhatayā virahoṣmaṇā me /</l>\n<l>no vedmi kiṃ dhṛtiriyaṃ kimayaṃ vimohaḥ</l>\n<l>kiṃ jīvitaṃ kimasubhiḥ sahaḥ viprayogaḥ // KAvk_48.23 //</l>\n</lg>\n\n<lg>\n<l>tadvakrkrabjajitaḥ prasahra bhajate kṣaiṇyaṃ kṣapāvallabhaḥ</l>\n<l>tadbhūvibhramalajjitaṃ ca vinatiṃ dhate dhanurmānmatham /</l>\n<l>tasyāh pallavapeśaladyutimuṣā śoṣādhareṇārditaṃ</l>\n<l>nūnaṃ prāpya parājayaṃ vanamahīṃ bimba samālambate // KAvk_48.24 //</l>\n</lg>\n\n<lg>\n<l>iti pūrṇenduvadanāvadanadhyānaniścalah /</l>\n<l>niśāṃ nināya saṃtyaktaḥ serṣyayeva sanidrayā // KAvk_48.25 //</l>\n</lg>\n\n<lg>\n<l>kanyādarśanavṛttāntaṃ tatastena niveditam /</l>\n<l>śrutvā pitāsya saṃkrantacintāparicito 'bhavat // KAvk_48.26 //</l>\n</lg>\n\n<lg>\n<l>sa tamūce vayaṃ putra rājño 'sya puravāsinah /</l>\n<l>sa kathaṃ te duhitaraṃ cakravartī pradāsyati // KAvk_48.27 //</l>\n</lg>\n\n<lg>\n<l>aśakyaṃ naiva kurvanti samīhante na durlabham /</l>\n<l>asaṃbhāvyaṃ na bhāṣante mānakāmā manīṣiṇaḥ // KAvk_48.28 //</l>\n</lg>\n\n<lg>\n<l>cūtacampakavallīṣu svādhīnāsu nirādaraḥ /</l>\n<l>cintayan pārijātasya latām śuṣyati ṣaṭpadaḥ // KAvk_48.29 //</l>\n</lg>\n\n<lg>\n<l>tava tasyāśca saṃbandhaḥ prājganmavihito yadi /</l>\n<l>tadavaśyaṃ bhavatyeva niṣprayatnaphalodayah // KAvk_48.30 //</l>\n</lg>\n\n<lg>\n<l>āśāpāśairanākṛṣṭaṃ vicārairakadarthitam /</l>\n<l>prayatnabhārairaśrāntaṃ vidhatte bhavitavyatā // KAvk_48.31 //</l>\n</lg>\n\n<lg>\n<l>ityākarṇya piturvākyaṃ tattatheti vicintayan /</l>\n<l>na cetaḥ kanyakānītaṃ samānetuṃ śaśāka saḥ // KAvk_48.32 //</l>\n</lg>\n\n<lg>\n<l>sa gatvā dantayugalaṃ yayāce hemakuñcaram /</l>\n<l>navasaṃdarśane rājñaḥ prītiyogyamupāyanam // KAvk_48.33 //</l>\n</lg>\n\n<lg>\n<l>puṇyabandhena kariṇā dattaṃ dantayugaṃ tataḥ /</l>\n<l>sa hemamayamādāya draṣṭuṃ bhūmipatiṃ yayau // KAvk_48.34 //</l>\n</lg>\n\n<lg>\n<l>sa ratnaruciraṃ prāpya bhavanaṃ pṛthivīpateḥ /</l>\n<l>praviśyaḥ praṇataḥ prītyai hemadantadvayaṃ dadau // KAvk_48.35 //</l>\n</lg>\n\n<lg>\n<l>bhūbhujā viśrutaguṇaḥ prasādenābhinanditaḥ /</l>\n<l>varaṃ gṛhāṇetyuktaśca sa na jagrāha kiṃcana // KAvk_48.36 //</l>\n</lg>\n\n<lg>\n<l>tasyādīnadyuteścakre mānamabhyadhikaṃ nṛpaḥ /</l>\n<l>aucityacārucaritaḥ priyaḥ kasya na niḥspṛhaḥ // KAvk_48.37 //</l>\n</lg>\n\n<lg>\n<l>sa sadā darśane rājñaḥ kāñcanāṅgāni dantinaḥ /</l>\n<l>punarjātanavāṅgena dattāṇi prīyate dadau // KAvk_48.38 //</l>\n</lg>\n\n<lg>\n<l>tamuvāca mahīpālaḥ sevāpraṇayayantritaḥ /</l>\n<l>dūtīṃ manaḥprasādaya vadanadyutimudvahan // KAvk_48.39 //</l>\n</lg>\n\n<lg>\n<l>prabhūtahemasaṃbhārāṃ gurvīṃ sovāmimāmaham /</l>\n<l>na sahe prauravārgo hi bhavaṇīyo mahībhṛtām // KAvk_48.40 //</l>\n</lg>\n\n<lg>\n<l>saṃvibhajya janānītaiḥ kā prītirmama kāñcanaiḥ /</l>\n<l>tavānarghaguṇā mūrtiriyameva mama priyā // KAvk_48.41 //</l>\n</lg>\n\n<lg>\n<l>lobhaḥ puruṣaratneṣu bhūṣaṇārheṣu śobhate /</l>\n<l>rājñāṃ kośeṣu sīdanti hemaratnāśmasaṃcayāḥ // KAvk_48.42 //</l>\n</lg>\n\n<lg>\n<l>samīhitatamaṃ tubhyaṃ kiṃ prayacchāmi kathyatām /</l>\n<l>niḥśeṣakośadānena na nāmānuśayo 'stu me // KAvk_48.43 //</l>\n</lg>\n\n<lg>\n<l>rājñṃ dṛkpātapātreṇa prāpyante yadi na śriyaḥ /</l>\n<l>tadanarthaṃ gatārthinyā ko 'thaḥ pārthivasevayā // KAvk_48.44 //</l>\n</lg>\n\n<lg>\n<l>ityuktaḥ kṣitipālena kumāraḥ kalitāñjaliḥ /</l>\n<l>tamabhāṣata bhūpāla dātumarhati ko 'paraḥ // KAvk_48.45 //</l>\n</lg>\n\n<lg>\n<l>anarthitena ratnāni vibudhebhyaḥ prayacchatā /</l>\n<l>tadunnidraṃ samudrasya mudritaṃ bhavatā yaśaḥ // KAvk_48.46 //</l>\n</lg>\n\n<lg>\n<l>mahatāpi prayatnena pūryate na mahāśayaḥ /</l>\n<l>alpakānāṃ tadairśvaryaṃ dāridyaṃ tanmahīyasām // KAvk_48.47 //</l>\n</lg>\n\n<lg>\n<l>kiṃ tu tvadbhujaguptānāṃ dharmamārgeṇa jīvatāṃ /</l>\n<l>janānāṃ nāsti dāridyaṃ draviṇaṃ yena mṛgyate // KAvk_48.48 //</l>\n</lg>\n\n<lg>\n<l>dhanārthino na tu vayaṃ na ca sevādhikāriṇaḥ /</l>\n<l>dhanaṃ dhanaṃ dhanadhiyāṃ māna eva manasvinām // KAvk_48.49 //</l>\n</lg>\n\n<lg>\n<l>mīladguṇena parameśvarasevanena nurmūlatām sumanasāṃ sahasā gatānām /</l>\n<l>dainyātpunaḥ kṛpaṇapaṇyapathe cyutānāṃ na sparśamātramapi sādhujanaḥ karoti // KAvk_48.50 //</l>\n</lg>\n\n<lg>\n<l>arthitvānmaraṇam varaṃ tanubhṛtām dainyāvasannātmanāṃ</l>\n<l>arthī sarvajanāvamānavasatiḥ satkārayogyaḥ śavaḥ /</l>\n<l>kumbhastāvadadhah prayāti guṇavān kūpāvatāre paraṃ</l>\n<l>yāvanmohatamaḥpraveśavivaśaḥ prāpto 'rthitā lambate // KAvk_48.51 //</l>\n</lg>\n\n<lg>\n<l>sāmānyā dhanasaṃpadaḥ krayakṛṣiprāpyā sadā dhīmatāṃ</l>\n<l>saṃtoṣo yadi nāsti tatkimaparā bhūmirnidhānāvṛtā /</l>\n<l>santyevātiśayaprasādaniratāstā hemaratnakriyāḥ</l>\n<l>kasyeṣṭaḥ priyasaṃgamāya vapuṣāṃ sevāmayo vikrayaḥ // KAvk_48.52 //</l>\n</lg>\n\n<lg>\n<l>ityapāradhiyastasya vacaḥ śrutvā mahīpatiḥ /</l>\n<l>gṝhyatāmaparaṃ kiṃcidityabhāṣata sādaraḥ // KAvk_48.53 //</l>\n</lg>\n\n<lg>\n<l>aucityacaturālāpaḥ karkaśo 'pi nṛpāṃ priyaḥ /</l>\n<l>kṛpaṇaścāṭukāro 'pi karṇaśūlāya kevalaḥ // KAvk_48.54 //</l>\n</lg>\n\n<lg>\n<l>aurdāryaparituṣṭena sa rājñabhyarthitaḥ param /</l>\n<l>tamūce yadu tuṣṭo 'si sutā mahyaṃ pradīyatām // KAvk_48.55 //</l>\n</lg>\n\n<lg>\n<l>ityukte tena nṛpatiḥ saṃdehāndolitāśayaḥ /</l>\n<l>prātarvaktāhamityuktvā kṣaṇaṃ kṣmātalamaikṣata // KAvk_48.56 //</l>\n</lg>\n\n<lg>\n<l>sa kumāraṃ visṛjyātha pradhānāmātyamabravīt /</l>\n<l>prasādarabhasenaiva kṛtaṃ vākcāpalaṃ mayā // KAvk_48.57 //</l>\n</lg>\n\n<lg>\n<l>cakravartikulotpannā kanyā puṇyapaṇocitā /</l>\n<l>kathaṃ sāmānyapaurāya guṇamātreṇa dīyate // KAvk_48.58 //</l>\n</lg>\n\n<lg>\n<l>dadāmīti pratiśrutya paścādanuśayākulaḥ /</l>\n<l>kathaṃ sarādhano bhūtvā bhaviṣyāmyarthiniṣphalaḥ // KAvk_48.59 //</l>\n</lg>\n\n<lg>\n<l>kathaṃ prāptasya tasyāhaṃ prātardraṣṭ mukhaṃ puraḥ /</l>\n<l>priyo 'pyapriyatāṃ yātaḥ sa me durlabhayecchayā // KAvk_48.60 //</l>\n</lg>\n\n<lg>\n<l>nūnaṃ guṇopapanno 'pi prakṛtyaiva śarīriṇām /</l>\n<l>vakti yāvanna dehīti tāvadgavati vallabhah // KAvk_48.61 //</l>\n</lg>\n\n<lg>\n<l>iti bhūmipateḥ śrutvāḥ vaco dolāvalambinaḥ /</l>\n<l>tamuvāca mahāmātyaḥ saṃcintyāvasarocitam // KAvk_48.62 //</l>\n</lg>\n\n<lg>\n<l>anālocitaparyantāḥ pratyagrasarasādarāḥ /</l>\n<l>svabhāvarabhasā eva bhavanti prabhubuddhayaḥ // KAvk_48.63 //</l>\n</lg>\n\n<lg>\n<l>aśakyārthanayā tena lubdheneva guṇodayaḥ /</l>\n<l>rājasevāpravṛttena hemahastī vināśitaḥ // KAvk_48.64 //</l>\n</lg>\n\n<lg>\n<l>vācyo 'sau bhavatā svairaṃ kanyārthī punarāgataḥ /</l>\n<l>hemahastinamāruhya prāptaḥ prāpsyasi me sutām // KAvk_48.65 //</l>\n</lg>\n\n<lg>\n<l>tenotkṛttaḥ svahastena kutastasya sa kuñjaraḥ /</l>\n<l>na cāsau tadvirahitaḥ punarāyāti lajjayā // KAvk_48.66 //</l>\n</lg>\n\n<lg>\n<l>ityamātyasya vacasā nṛpatiryuktimāśritaḥ /</l>\n<l>prāptaṃ kumāramanyedyustadevābhimukho 'vadat // KAvk_48.67 //</l>\n</lg>\n\n<lg>\n<l>kumāro 'pi gṝhaṃ gatvā vivāhocitamaṅgalaiḥ /</l>\n<l>haumadviradamāruhya svajanena sajāyayau // KAvk_48.68 //</l>\n</lg>\n\n<lg>\n<l>svarṇavāraṇasaṃrūḍhaṃ tamāyāntaṃ mahīpatiḥ /</l>\n<l>vilokyāścaryavibhavaṃ mene puṇyavatāṃ varam // KAvk_48.69 //</l>\n</lg>\n\n<lg>\n<l>kautukādatha bhūpālastaṃ gajaṃ hemavigraham /</l>\n<l>āruroha mahotsāhaḥ sumerumiva vajrabhṛt // KAvk_48.70 //</l>\n</lg>\n\n<lg>\n<l>ārūḍhe pṛthivīpāle na cacāla sa kuñjaraḥ /</l>\n<l>prasarsarpa kumāreṇa punaścālaṃkṛtāsanaḥ // KAvk_48.71 //</l>\n</lg>\n\n<lg>\n<l>taṃ jñātvā nṛpatirdevaṃ tatprabhāveṇa vismitaḥ /</l>\n<l>dhanyo 'smīti vadan kanyāṃ dadau tasmai smaraśriyam // KAvk_48.72 //</l>\n</lg>\n\n<lg>\n<l>abhyarcya kanyāratnena nṛpatiḥ puruṣottamam /</l>\n<l>harṣotsavasamuddhūtaḥ sudhāsindhurivābabhau // KAvk_48.73 //</l>\n</lg>\n\n<lg>\n<l>tataḥ kumāre dayitāmādāya svagṛhaṃ gate /</l>\n<l>saphalo 'bhūdanaṅgasya kārmukākarṣaṇaśramaḥ // KAvk_48.74 //</l>\n</lg>\n\n<lg>\n<l>nave vayasi bhogārhe navakāntāsamāgame /</l>\n<l>tasyābhūdvibhavodāraḥ sadā navanavotsavaḥ // KAvk_48.75 //</l>\n</lg>\n\n<lg>\n<l>tataḥ kadācidbhūpālaḥ kṛtakṛtyaḥ prasenajit /</l>\n<l>puṇyaprabhāvaṃ jāmātuḥ kalayan samacintayat // KAvk_48.76 //</l>\n</lg>\n\n<lg>\n<l>aho divyaḥ prabhāvo 'sau kumārasya pradṛśyate /</l>\n<l>na hi sāmānyapuṇyānāṃ pāko bhavati tadvidhaḥ // KAvk_48.77 //</l>\n</lg>\n\n<lg>\n<l>kulaṃ lakṣmīharmyaṃ hṛtaśaśimadā rūpalaharī</l>\n<l>vayaḥ saṃbhogārhaṃ guṇaparicayo bhūṣaṇacayaḥ /</l>\n<l>yaśaḥ puṇyodyānaprasṛtakusumollāsaruciraṃ</l>\n<l>na vidmaḥ kasyāyaṃ kuśalapariṇāmasya vibhavaḥ // KAvk_48.78 //</l>\n</lg>\n\n<lg>\n<l>iti saṃcintya suciraṃ sa saṃjātakutūhalaḥ /</l>\n<l>sarvajñadarśanāvaddhamāruroha manoratham // KAvk_48.79 //</l>\n</lg>\n\n<lg>\n<l>sa jātātaramāhūya sutāṃ ca sacivaiḥ saha /</l>\n<l>bhagavantaṃ yayau draṣṭuṃ manasā prathamaṃ gataḥ // KAvk_48.80 //</l>\n</lg>\n\n<lg>\n<l>yāte dṛṣṭipathaṃ jetavane saṃtyajya vāhanam /</l>\n<l>upasṛtyaḥ nṛpaḥ padbhyāṃ bhagavantaṃ vyalokayat // KAvk_48.81 //</l>\n</lg>\n\n<lg>\n<l>sa taṃ praṇamya tatpādapadmabhūtiśikhāmaṇiḥ /</l>\n<l>sutāṃ jāmātaraṃ cāsmai namro nāmnā nyavedayat // KAvk_48.82 //</l>\n</lg>\n\n<lg>\n<l>upaviṣṭeṣu sarveṣu praṇāmānatamauliṣu /</l>\n<l>papraccha rājā sarvajñaṃ bhagavantaṃ kṛtāñjaliḥ // KAvk_48.83 //</l>\n</lg>\n\n<lg>\n<l>ayaṃ guṇagaopetaḥ kumāraḥ śrīmatāṃ varaḥ /</l>\n<l>haimeva dantināyāto bhagavan kena karmaṇā // KAvk_48.84 //</l>\n</lg>\n\n<lg>\n<l>iyaṃ cīvarakanyā ca matsutāsya navā vadhūḥ /</l>\n<l>kena puṇyaprabhāveṇa jīvitādadhivallabhā // KAvk_48.85 //</l>\n</lg>\n\n<lg>\n<l>iti pṛṣṭaḥ kṣitīśena sarvavidbhagavān jinaḥ /</l>\n<l>tamūce bhūpate puṃsāṃ puṇyodbhūtā vibhūtayaḥ // KAvk_48.86 //</l>\n</lg>\n\n<lg>\n<l>yadudāro yaducito yad bhrājiṃṣṇu yadadbhutam /</l>\n<l>spṛhaṇīyaṃ ca yalloke tattatpuṇyasamudbahvam // KAvk_48.87 //</l>\n</lg>\n\n<lg>\n<l>vipaśvī bhagavān pūrvaṃ sugataḥ saha bhikṣubhiḥ /</l>\n<l>cacāra lokakṛpayā rājño bandhumataḥ pure // KAvk_48.88 //</l>\n</lg>\n\n<lg>\n<l>tasminnavasare tatra kumāryā saha dārakaḥ /</l>\n<l>vikrīḍāvartmani puraḥ kṛtvā dārumayaṃ gajam // KAvk_48.89 //</l>\n</lg>\n\n<lg>\n<l>tau vilokya samāyāntaṃ dhmātajambūnadadyutim /</l>\n<l>phullapadmadalākārakaruṇāsnigdhalocanam // KAvk_48.90 //</l>\n</lg>\n\n<lg>\n<l>bhagavantaṃ samudbhūtatadbhaktisarasonmukhau /</l>\n<l>krīḍāgajaṃ nivedyāsmai praṇatau tasthatuḥ puraḥ // KAvk_48.91 //</l>\n</lg>\n\n<lg>\n<l>bhagavānapi sarvajñastayorjñātvā manoratham /</l>\n<l>dayayā caraṇasparśaṃ vidadhe dārudantinaḥ // KAvk_48.92 //</l>\n</lg>\n\n<lg>\n<l>samyak cittaprasādena dṛṣṭau bhagavatātha tau /</l>\n<l>praṇīdhānaṃ vivāhāya cakraturdārakau mithaḥ // KAvk_48.93 //</l>\n</lg>\n\n<lg>\n<l>kulaprabhāvavibhavairbhūyājjanma mamocitam /</l>\n<l>vāhanaṃ hemadantī ca kumārasyetyabhūnmatiḥ // KAvk_48.94 //</l>\n</lg>\n\n<lg>\n<l>dṛṣṭvā bhagavataḥ kanyā saṃsaktre cārucīvare /</l>\n<l>janmacīvarayuktāṃ syāmahametacintayat // KAvk_48.95 //</l>\n</lg>\n\n<lg>\n<l>sa eṣa praṇidhānena jātasteneha hastakaḥ /</l>\n<l>iyaṃ cīvarakanyā ca tanucīvaralakṣaṇa // KAvk_48.96 //</l>\n</lg>\n\n<lg>\n<l>iti kṣrutvā kṣitipatistadvṛttaṃ sugato 'ditam /</l>\n<l>mukuṭaspṛṣṭatatpādapadmaḥ svabhavanaṃ yayau // KAvk_48.97 //</l>\n</lg>\n\n<lg>\n<l>yāte savismayaṃ rājñi kumāraḥ saha jāyayā /</l>\n<l>kathyamānaṃ bhagavatā dharmaṃ śuśrāva śuddhadhīḥ // KAvk_48.98 //</l>\n</lg>\n\n<lg>\n<l>tatastau jātavairāgyau kṣīṇasaṃsāravāsanau /</l>\n<l>pravrajyayā jitakleśau śuddhāṃ bodhimavāpatuḥ // KAvk_48.99 //</l>\n</lg>\n\n<lg>\n<l>vitatasukṛtapuṇyābhyāsayogena puṃsāṃ bhavati kuśalabhājāṃ dharmakāmārthasaṃpat /</l>\n<l>abhimatamatha bhuktvā tatphalaṃ sadārāste vighanagaganakāntiṃ śāntimante bhajante // KAvk_48.100 //</l>\n</lg>\n\n<p>iti kṣemandraviracitāyāṃ bodhisattvāvadānakalpalatāyāṃ hastakāvadānamaṣṭacatvāriṃśaḥ pallavaḥ //</p>\n\n  </body>\n\n"
}