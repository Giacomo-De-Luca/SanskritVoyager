{
  "title": "sa_vimalamitra-abhidharmadīpa-comm",
  "body": "<body xmlns='http://www.tei-c.org/ns/1.0'>\n\n<p>abhidharmadīpaḥ</p>\n\n<p>vibhāṣāprabhāvṛttisahitaḥ |</p>\n\n<p>prathamo 'dhyāyaḥ |</p>\n\n<p>prathamaḥ pādaḥ |</p>\n\n<p>om svasti | namaḥ sarvajñāya |</p>\n\n<l rend='bold'>yo duḥkhahetuvyupaśāntimārgaṃ pradarśayāmāsa narāmarebhyaḥ /</l>\n\n<p>atra ṣaṣṭhīsamāsaparigrahe sati mārgasatyaṃ pradhānam | tathā coktam- 'mārgavidahaṃ mārgasya ...........' iti vistaraḥ | taduktaṃ bhavati- yo devamanuṣyebhyo mārgaṃ pradarśitavāniti |</p>\n\n<p>samāhāralakṣaṇadvandvaparikalpe tu caturṇāmapyāryasatyānāṃ prādhānyam | tathā coktam- 'idaṃ duḥkhasatyamiti bhikṣavaḥ pūrvamananuśruteṣu dharmeṣu dharmacakṣurudapādi' iti vistaraḥ | taduktaṃ bhavati- yo devamanuṣyebhyaścatvāryāryasatyāni pradarśitavāniti |</p>\n\n<p>tatra duḥkhasatyamekavidhamabhinirvṛttisvābhāvyāt | tathā coktam- 'duḥkhā hi bhikṣavo bhavābhinirvṛttiḥ' iti | jātyādyaṣṭaprakāraṃ vā phalabhūtā (<hi rend='it'>Jaini_2</hi>) vā pañcopādānaskandhāḥ | athavā paurvāntikaṃ pañcāṅgamaparāntikaṃ dvyaṅgaṃ tadubhayamabhisamasya saptāṅgam |</p>\n\n<p>samudayasatyamekavidhaṃ tṛṣṇānirdeśāt | dvividhaṃ karmakleśātmakatvāt | pañcāṅgāni vā paurvāntikāparāntikāṅgasaṃgrahāt, hetubhūtā vā pañcopādānaskandhāḥ |</p>\n\n<p>nirodhasatyamekaprakāramapratisandhijanmanirodhāt | satyadvayaprahānṇabhedād dvividham, sopadhinirupadhiśeṣadhātubhedādvā | triprakāraṃ vā prahāṇavirāganirodhadhātubhedāt | catuṣprakāraṃ vā catuṣphalabhedāt |</p>\n\n<p>mārgasatyamekaprakāraṃ samyagdṛṣṭinirdeśāt | dviprakāraṃ vā sāsravānāsrabhedāt, darśanabhāvanābhedādvā | triprakāraṃ śīlasamādhiprajñāskandhabhedāt catuṣprakāraṃ vā prayogāmārgādibhedāt | pratipadbhedādvā | aṣṭaprakāraṃ samyagdṛṣṭyādyaṅgabhāvāt |</p>\n\n<p>ityetāni catvāryāryasatyāni parijñeyaprahātavyasākṣātkartavyabhāvayitavyānīti bhagavān pradarśayāmāsa narāmarebhyasteṣāṃ satyadarśanabhavyatvāttadarthamudbhūtatvāt | atastāneva mārgapradarśanakarmaṇābhipretān | atasteṣu saṃpradānābhidhāyinī caturthī |</p>\n\n<note><hi rend='it'>Jaini_3</hi></note>\n<l rend='bold'>taṃ satpathajñaṃ praṇipatya buddhaṃ śāstraṃ kariṣyāmyabhidharmadīpam // Abhidh-d_1 //</l>\n\n<p>'tam'; iti yaḥ prativiśiṣṭaviśeṣaṇaparichinnayacchabdacodanayā parigṛhītaḥ sa tacchabdena pūrvaprakṛtāpekṣopajanitayacchabdasaṃbandhena saṃspṛśyate | saṃścāsau panthāśca satpathaḥ | athavā satāṃ panthāḥ satpathaḥ | taṃ satpathaṃ jānīta iti satpathajñaḥ | 'taṃ satpathajñaṃ praṇipatya'; iti kāyavāṅmanaskarmabhirabhyarthyetyarthaḥ |</p>\n\n<p>'buddham'; iti viśiṣṭaviśeṣaṇaparicchinno 'pi buddhānusāripudgalapratipattyarthaṃ sākṣātpratītapadārthakena nāmnāpadiśyate buddha iti | atra buddhaśabdasya prasiddhiḥ budherakarmakatvavivakṣāyāṃ kartari kto bhavati | sarve vā jñānārthā gatyarthā iti karmakartari ktavidhānam | abhidhānalakṣaṇatvācca kṛttaddhitasamāsānāmacodyam | dṛṣṭaṃ cedaṃ buddha ityabhidhānaṃ kartari loke prayujyamānam | tadyathā nidrāvigame padārthānubodhe 'vidyānirāse ca vibuddhaḥ prabuddho devadatta iti | evaṃ bhagavānapyavidyānidrāvigamāt, sarvārthāvabodhācca buddho vibuddhaḥ prabuddha ityucyate | yathā vā paripākaviśeṣāt svayameva buddhaṃ padmamevaṃ bhagavānapi prajñādiguṇaprakarṣaparipākād buddho vibuddhaḥ prabuddha iti | sarvaśiṣṭaprayogācca | dṛṣṭo hyatra śiṣṭaprayogaḥ | yathoktaṃ vyāsena |</p>\n\n<p>'etadbuddhvā bhaved buddhaḥ kimanyad buddhalakṣaṇam' iti |</p>\n\n<p>tasmādaśiṣṭacodyeṣvanādaraḥ |</p>\n\n<p>atra punaḥ ślokasya pūrvārdhe parārthasaṃpādakaṃ vaiśāradyadvayaṃ pradarśitam | tṛtīye pāde svārthasampaddyotakaṃ vaiśāradyadvayamāviṣkṛtam | na hyakṣīṇāsravaḥ (<hi rend='it'>Jaini_4</hi>) śakto mārgamākhyātumiti | na cāsamyaksaṃbuddhaḥ sarvadharmānabhisaṃboddhumalamiti | kathaṃ punareta</p>\n\n<p>digātmāno vaiśeṣikaparikalpitā asattvādeva naiva nityāḥ nānityāḥ | asattvaṃ pūrvamāviṣkṛtam |</p>\n\n<p>sāṃkhyīyamapi pradhānaṃ na nityam | kutaḥ ? traiguṇyasya</p>\n\n<lg rend='bold'>\n<l>sattvādyananyathābhāve vyaktābhāvaḥ prasajyate /</l>\n<l>tadvikārādvikāritvaṃ prakṛtestadabhedataḥ // Abhidh-d_2 //</l>\n</lg>\n\n<p>yadi sattvādayo guṇāḥ nānyathā bhavanti hrāsavṛddhibhāvena, na tarhi kiñcittebhyo vyaktamutpadyate | athānyathā bhavanti, anityāstarhi prāpnuvanti | karmavaśādadoṣa iti cet, atra brūmaḥ |</p>\n\n<p><hi rend='bold'>na karma svakatotsargāt</hi></p>\n\n<p>yadi pratipuruṣaṃ karmāṇi buddhipūrvāṇyabuddhikṛtāni vā pradhāne vidyante sādhāraṇapradhānakalpanāvaiyarthyaṃ tarhi prāptamiti | kiñca,</p>\n\n<lg rend='bold'>\n<l>jñavyaktātmakatā malāḥ /</l>\n<l>prākpakṣe muktyabhāvaśca dvitīye 'nye 'pyupaplavāḥ // Abhidh-d_3 //</l>\n</lg>\n\n<p>yadi tāni karmāṇi puruṣātmakāni nanvevaṃ sati mokṣābhāvaḥ prāpnoti | puruṣanityatve karmanityatvaprasaṅgāt | caśabdāt puruṣakartṛtvādidoṣāśca | 'dvitīye 'nye 'pyupaplavāḥ |'; prādhānātmakapakṣa ete ca doṣāḥ prasajantyanye 'pi copaplavāḥ sādhāraṇatvādakṛtābhyāgamānirmokṣaprasaṅgāt | tasmāt trīṇyeva ca sarvajñābhihitānyasaṃskṛtāni nityānīti siddham |</p>\n\n<p>vyākhyātāḥ aṣṭau padārthāḥ- saṃskṛtāḥ pañca, trayaścāsaṃskṛtāḥ | etāvaccaitatsarvaṃ yaduta saṃskṛtaṃ cāsaṃskṛtaṃ ceti |</p>\n\n<p>taccaitadāyatanadhātuvyavasthānena vyavasthāpyate |</p>\n\n<note><hi rend='it'>Jaini_5</hi></note>\n<p>dvādaśa khalvāyatanāni | cakṣurādīni dharmāyatanāntāni |</p>\n\n<p>aṣṭādaśa dhātavaḥ | cakṣurdhātū rūpadhātuścakṣurvijñānadhāturyāvanmanodhāturdharmadhāturmanovijñānadhāturiti |</p>\n\n<p>tatra tāvat</p>\n\n<lg rend='bold'>\n<l>rūpaskandho hi netrādyā daśāyatanadhātavaḥ /</l>\n<l>dharmasaṃjñe trayaskandhāḥ sāvijñaptirdhruvatrayāḥ // Abhidh-d_4 //</l>\n</lg>\n\n<l rend='bold'>manaḥsaṃjñakamanyo 'pi saptavijñānadhātavaḥ /</l>\n\n<p>iti |</p>\n\n<p>kaḥ punarāyatanadhātvarthaḥ ? taducyate |</p>\n\n<l rend='bold'>āyadvāraṃ hyāyatanaṃ dhāturgotraṃ nirucyate // Abhidh-d_5 //</l>\n\n<p>taduktaṃ bhavati- cittacaitasikākhyamāyametāni tanvantītyāyatanāni | yasmātsapta cittadhātavaścatvāraścārūpiṇaḥ skandhā ebhyaścatuṣpratyayātmakebhyaḥ pratāyante tadutpattiṃ vā pratyāyante tasmādāyatanāni |</p>\n\n<p>dhātvarthastu gotrārthaḥ | taduktaṃ bhavati- ekasmiṃñccharīraparvate 'ṣṭādaśa (<hi rend='it'>Jaini_6</hi>) dharmagotrāṇi- iti | dhruvadvayasyāpyatra pratinidhisthānīyāḥ prāptayo gotrabhūtā vidyante | ākāśaṃ ca sarvabhūtabhaumikarūpādhāramiti tadapyatrāstīti | svalakṣaṇadhāraṇādvā taddhātutvam |</p>\n\n<p>atha kasmāddvādaśāyatanānyaṣṭādaśa ca dhātavaḥ pṛthaṅnirucyante ? nanvanyataranirdeśādgatārthametaditi | atrocyate |</p>\n\n<lg rend='bold'>\n<l>yogarūpyānukūlyāderdvādaśāyatanīṃ muniḥ /</l>\n<l>buddhyādyekatvadhīhānyai dhātūṃścāṣṭādaśoktavān // Abhidh-d_6 //</l>\n</lg>\n\n<p>skandheṣu hi dṛśyamāneṣu yoginorasarvajñeyapratibimbakānyupatiṣṭhanti | dhātuṣvapi saptacittadhātupratibimbakāni sādṛśyād duravadhārāṇi bhavanti | dhātuskandhavyavasthā cāyataneṣūkteṣvabhihitakāraṇā bhavanti sulakṣā ceti dhātudeśanā | tadūrdhvaṃ skandhaprajñaptiḥ | yathoktam- 'cakṣuḥ pratītya rūpaṃ cotpadyate cakṣurvijñānam | trayāṇāṃ sannipātāt sparśaḥ | sahajā vedanā cetanā' iti | tasmādāyatanāni dhātūnāṃ yoniḥ, dhātavaḥ skandhānāmiti |</p>\n\n<p>'buddhyādyekatvadhīhānyai dhātūṃścāṣṭādaśoktavān |'; sapta vijñānadhātavo hi deśyamānā buddhyaikatvagrāhaṃ nivartayanti | piṇḍaikātmagrāhaṃ ca nivartayanti |</p>\n\n<p>vaibhāṣāḥ punarāhuḥ- 'rūpasaṃmūḍhānāmāyatanadeśanā | cittacaittasaṃmūḍhānāṃ skandhadeśanā | rūpacittasaṃmūḍhānāṃ dhātudeśanā | tīkṣṇendriyāṇāṃ vā skandhadeśanā | madhyendriyāṇāmāyatanadeśanā | mṛdvindriyāṇāṃ dhātudeśanā | evaṃ saṃkṣiṃptamapyavistararucīnām |'</p>\n\n<p>athavā 'buddhyaikatvādidhīhānyai dhātūṃścāṣṭādaśoktavān |'; ye khalu buddhyaikatvamadhyavasitā (<hi rend='it'>Jaini_7</hi>) manasaścetanāyāṃ vā rūpacittaikatvaṃ vā teṣāṃ mamatva buddhinirāsārthamaṣṭādaśadhātūnuktavāniti |</p>\n\n<p>kaḥ punarayaṃ ṣaḍbhyo vijñānakāyebhyo 'nyo manodhātuḥ ? na khalu kaścidanyaḥ | kiṃ tarhi ?</p>\n\n<l rend='bold'>ṣaṇṇāmanyo nyatantratvātkāraṇaṃ yaddhi tanmanaḥ /</l>\n\n<note><hi rend='it'>Jaini_8</hi></note>\n<p>svaviṣayālambanakriyāpekṣayā vijñānāntarotpādanādiśaktyapekṣayā caikasya vijñānasya tridhā nirdeśaḥ kriyate- 'manaścittaṃ vijñānaṃ ca'; ityanāgatasyātītasyāpi bhūtabhāvinyā saṃjñayā vyapadeśaḥ | evaṃ sati 'aṣṭādaśadhātavastraiyadhvikāḥ' ityabhidharmagrantho 'pyanulomito bhavati | sūtre 'pi coktam- 'yatpunastadbhavati cittamiti vā mana iti vā' iti vistaraḥ | tadevaṃ vyācakṣāṇena bhavatā nityaṃ karaṇaṃ mano 'nityaścātmā kartā'; iti pratiṣiddhaṃ bhavati |</p>\n\n<p>atha kasmāttadeva cakṣurvijñānādīnāṃ pañcānāmapyāśrayatvena noktamiti ?</p>\n\n<p>atra brūmaḥ-</p>\n\n<l rend='bold'>rūpyarūpāśrayāstitvātpañcānāṃ rūpyudāhṛtaḥ // Abhidh-d_7 //</l>\n\n<p>cakṣurādīnāmasādhāraṇatvāditi |</p>\n\n<p>atha yaduktam- 'sasaṃprayogā sahasaṃgraheṇa iti | kau punarimau saṃgrahasaṃprayogāvityetadapadiśyate |</p>\n\n<l rend='bold'>skandhāyatanadhātūnāṃ svātmanā saṃgrahaḥ smṛtaḥ /</l>\n\n<note><hi rend='it'>Jaini_9</hi></note>\n<p>kṣaṇaparamāṇujātisaṃkhyānāṃ pratyekaṃ yathāyogaṃ saṃgraho veditavyaḥ | kasmāt ?</p>\n\n<p><hi rend='bold'>svātmanā nityamaviyogāt</hi></p>\n\n<p>tasmād dravyātmasaṃgrahaḥ | sacchabdanimittaṃ hi sato bhāvaḥ sattā dravyaṃ prakṛtyarthaḥ | dravyātmasaṃgrahaḥ pratyayārthaḥ, satkriyā vopacārasattārūpā | vaiśeṣikasattā tu nobhayamarthāntaratvāt | na hyarthāntaraṃ svātmopapadyate | kiñca, svātantryāt | niruktyapabhraṃśācca | nahi ghaṭena sattotpādyate | āvaraṇābhāvāttannityatvābhyu pagamācca | niruktyapi bhraśyate- sattāyogātsantī ti | syānmālyādivatsattāvānvā kriyāvaditi | yastvayaṃ saṃgravastvādiṣu saṃgrahaḥ proktaḥ sa kādācitkatvād gauṇo mantavyo na mukhyaḥ |</p>\n\n<p>saṃprayogastu</p>\n\n<l rend='bold'>samatvaṃ cittacaitasām // Abhidh-d_8 //</l>\n\n<p>pañcabhiḥ samālambane prayujyanta iti | samprayuktāścittacaitasā eva dharmā nānya iti ||</p>\n\n<p>atha ya ete sūtrāntareṣu skandhāyatanadhātusaṃśabditā dharmāḥ śrūyante te kimeṣveva saṃgrahaṃ gacchanti, āhosvinneti ? atrocyate |</p>\n\n<lg rend='bold'>\n<l>tadākhyā ye 'nyasūtroktāsteṣāmeṣveva saṃgraham /</l>\n<l>brūyācchāstranayābhijño buddhyāpekṣya svalakṣaṇam // Abhidh-d_9 //</l>\n</lg>\n\n<p>tatra tāvacchīlaskandhādīnāṃ pañcānāṃ skandhānāṃ śīlaskandho rūpaskandhena saṃgṛhītaḥ | śeṣāḥ saṃskāraskandhena | daśa kṛtsnāyatanānyapyalobhasvābhāvyādaṣṭānāṃ dharmāyatanena | saparivāṇāṇi tu manodharmāyatanābhyāṃ pañcaskandhasvabhāvatvāt | (<hi rend='it'>Jaini_10</hi>) antye dve kṛtsnāyatane catuḥskandhasvabhāvatvāt, manodharmāyatanābhyām |</p>\n\n<p>dhātūnāmapi ṣaḍ dhātavaḥ | tebhyaścatvāraḥ spraṣṭavyadhātūnām, pañcamo rūpadhātūnāṃ, ṣaṣṭhaḥ saptabhiścittadhātubhiḥ ||</p>\n\n<l rend='bold'>anyonyasaṃgraho jñeyaḥ skandhādīnāṃ yathāyatham /</l>\n\n<p>rūpaskandhasya daśasvāyatanadhātuṣu rūpiṣu saṃgraho veditavyaḥ | dharmāyatanadhātupradeśena trayāṇāmapi skandhānāṃ yathāyogadharmāyatanadhātubhyām | antyasya tu manaāyatanasya saptabhiścittadhātubhiriti ||</p>\n\n<p>atha kasmādasaṃskṛtaṃ skandhairasaṃgṛhītam ? brūmaḥ |</p>\n\n<l rend='bold'>nādhvasvapatanādibhyo nityānāṃ skandhasaṃgrahaḥ // Abhidh-d_10 //</l>\n\n<p>ādiśabdānniṣkriyatvaskandhalakṣaṇaviyuktatvācceti ||</p>\n\n<lg rend='bold'>\n<l>dharmaskandhasahastrāṇāmaśīterapi saṃgrahaḥ /</l>\n<l>jñeyo 'vataraṇeṣveva taiḥ sanmārgāvatāraṇāt // Abhidh-d_11 //</l>\n</lg>\n\n<p>aśītiḥ khalvavataraṇasahasrāṇi yairvineyāḥ sanmārgamavatāryante ||</p>\n\n<note><hi rend='it'>Jaini_11</hi></note>\n<p>kiṃ punasteṣāmekaikasya pramāṇam ? brūmaḥ | atrācāryāṇāṃ bhedaṃgatā buddhayaḥ | kecidāhuḥ</p>\n\n<l rend='bold'>dharmaskandhapramāṇaṃ tu satyāderekaśaḥ kathā /</l>\n\n<p>satyadhyānasamādhisamāpattivimokṣapratītyasamutpādaskandhādīnāmekaśaḥ kathā dharmaskandhaḥ | rāgādicaritapratipakṣo dharmaskandha ityācāryakam |</p>\n\n<l rend='bold'>tatsatattvaṃ tu keṣāñcidvāṅnāmāpīṣyate paraiḥ // Abhidh-d_12 //</l>\n\n<p>yeṣāṃ tāvadvāksvabhāvaṃ buddhavacanaṃ teṣāmaśītidharmaskandhasahastrāṇi rūpaskandhaikadeśena saṃgṛhītāni | yeṣāṃ punarnāmasvabhāvaṃ teṣāṃ saṃskāraskandhasaṃgṛhītāni | ayaṃ tvāgamaḥ- 'jīvato bhagavato vāṅnāma svabhāvaṃ buddhavacanaṃ gauṇamukhyanyāyena | parinirvṛtasya tu nāmasvabhāvameva, na vāksvabhāvam, brahmasvaratvānmunīndrasya, lokavācāṃ tatsādṛśyānupapatteḥ ||'</p>\n\n<p>kasmātpunarete ṣaḍ dhātavaḥ pṛthagucyante ? yasmādete</p>\n\n<note><hi rend='it'>Jaini_12</hi></note>\n<lg rend='bold'>\n<l>sattvaprajñaptyupādānaṃ maulaṃ ṣaḍdhātavo matāḥ /</l>\n<l>proktāstadbhedato yasmādasmimāno nivartate // Abhidh-d_13 //</l>\n</lg>\n\n<p>ete hi ṣaḍdhātavo garbhāvakrāntikāle maulaṃ sattvadravyaprajñaptyupādānam | katham ? yasmādayaṃ kāyākhyaḥ samucchrāyaḥ pṛthivīdhātunā khakkhaṭalakṣaṇena sandhārito bhūtāntaravṛttyudreko 'sthisnāyunakhadantaromādisaṃcayaḥ | abdhātunā dravasnehalakṣaṇena śleṣmarudhirādimayenābhiṣyanditasaṃśleṣitabhūtāntaraḥ | tejodhātunoṣṇasvabhāvena paripācitakledadaurgandhaḥ | vāyunā ca preraṇātmakena saṃcāritabhojanarasadhātuviṇmūtraśleṣmapittasaṃcayaḥ | nabhodhātunā ca mukhanāsikākarṇādicchidrajanitabhojanapānādipraveśaniṣkramaṇakriyaḥ | vijñānadhātunā vastūpalabdhilakṣaṇena vāyudhātukriyādhyāsinotpāditasaṃjanitāṅgapratyaṅgaceṣṭo maulaṃ sattvadravyamityupacaryate | indriyāṇi cakṣurādīni khalvatra bhūtagrahaṇena gṛhyante, caitasikā vijñānagrahaṇeneti prādhānyād bhūtacittagrahaṇam |</p>\n\n<p>kimarthaṃ punareta eva dhātuṣaṭkamupadiṣṭam ? yasmādasya bhedāt 'asmimāno nivartate'; | katham ? ṣaḍdhātuprabhedādātmadṛṣṭinirāsaḥ | tannirāsādasmimānasamuddhātaḥ ||</p>\n\n<p>'satkāyadṛṣṭipuṣṭatvāt'</p>\n\n<p>ityatra punaḥ</p>\n\n<p><hi rend='bold'>kliṣṭameva hi vijñānaṃ</hi></p>\n\n<p>vijñānadhāturabhipretam | kasmāt ?</p>\n\n<l rend='bold'>draṣṭavyaṃ janmani śrayāt /</l>\n\n<p>yasmādete ṣaḍdhātavo janmano niśrayabhūtāstasmāt | 'kliṣṭameva vijñānaṃ'; atra draṣṭavyam |</p>\n\n<note><hi rend='it'>Jaini_13</hi></note>\n<p>kaḥ punarayamākāśadhāturanyaḥ punaḥ pṛthagākāśāt ? taducyate |</p>\n\n<l rend='bold'>khadhātuḥ pṛthagākāśādrūpāyatanasaṃgrahāt // Abhidh-d_14 //</l>\n\n<p>ākāśaṃ hi dharmāyatanasaṃgṛhītaṃ nityaṃ ca | ākāśadhātustu cākṣuṣo rūpāyatanasaṃgṛhītaḥ, ālokatamaḥsvabhāvo varṇaviśeṣo vātāyanacchidrādyabhivyaktarūpaḥ | tatpunaḥ</p>\n\n<lg rend='bold'>\n<l>nabhaḥ khalu nabho dhātorāsanno hetureṣa tu /</l>\n<l>bhūtānāṃ tāni tajjasya rūpasyaitattu cetasaḥ // Abhidh-d_15 //</l>\n</lg>\n\n<p>uktaṃ hi bhagavatā- 'pṛthivyapsu niśritā | āpo vāyau | vāyurākāśe | ākāśaṃ tu nityatvātsvapratiṣṭhitam' iti |</p>\n\n<p>yadi khalu svapratiṣṭhamākāśaṃ kasmāttarhyuṃktam- ākāśamāloke sati prajñāyate |' brūmaḥ | naiṣa doṣaḥ | ādheyenādhāraprajñāpanāt | sarvasya khalu saṃskṛtasya mūrtikriyāpratilambhe gaganamādhāraḥ | athavākāśadhāturatrākāśaśabdenoktaḥ | sa hi brāhmaṇaḥ praṣṭā tasminnākāśadhātāvākāśasaṃjñītyata evoktamāloke sati prajñāyate | na cākāśamāloke sati prajñāyate, (<hi rend='it'>Jaini_14</hi>) anidarśanatvāt | eṣa akāśadhāturbhūtānāmāsanno niśrayaḥ | tāni tu tajjasyopādāyarūpasya | tadapi vijñānasya | vijñānamadhicaitasikānāṃ viprayuktānāṃ ca dharmāṇām | ata ākāśaṃ trailokyapratiṣṭhā | tadabhāve trailokyamapratiṣṭhitamanādhāraṃ, na prajñāyeta | tasmādākāśaṃ jagadutpattipralayanimittaṃ na nārāyaṇa iti siddham | gatametat ||</p>\n\n<p>idānīṃ vaktavyam | ṣaṇṇāmadhyātmikānāṃ dhātūnāṃ ko 'nukramaḥ ? brūmaḥ |</p>\n\n<lg rend='bold'>\n<l>pratyakṣavṛttiryattatprāgaprāptagrāhyato 'pi yat /</l>\n<l>tato 'pi yaddavīyo 'rthaṃ paṭiṣṭhamitarādapi // Abhidh-d_16 //</l>\n</lg>\n\n<p>pratyakṣavṛttīni khalu cakṣurādīni pañca prāguktāni | tebhyo 'pyaprāptagrāhiṇī dve prāgukte | tayorapi yadya(dda)vīyo 'rthaṃ tatprāguktam | prāptagrāhiṇāṃ tu 'paṭiṣṭhamitarādapi'; yatpaṭutaraṃ tatprāguktamiti ||</p>\n\n<p>abhidharmadīpe vimāṣāprabhāyāṃ vṛttau prathamādhyāsya dvitīyaḥ pādaḥ ||</p>\n\n<note><hi rend='it'>Jaini_15</hi></note>\n<p>prathamādhyāye</p>\n\n<p>tṛtīyapādaḥ |</p>\n\n<p>idamidānīṃ vaktavyam | ya ete 'ṣṭādaśadhātavaḥ, eṣāṃ kati sanidarśanāḥ katyanidarśanāḥ ? kati sapratighāḥ katya pratidhāḥ ? kati vyākṛtāḥ katyavyākṛtā iti ? ata idaṃ pratāyate ||</p>\n\n<p><hi rend='bold'>sanidarśana ādyārthaḥ</hi></p>\n\n<p>ādyasya cakṣurdhātoryortho rūpadhātvākhyaḥ sa sanidarśanaḥ | saha nidarśanena nirdiṣṭa iti kṛtvā | nidarśanaṃ vāsya saṃbandhi vidyata iti sanidarśanaḥ ||</p>\n\n<l rend='bold'>mūrtāḥ sapratighā daśa /</l>\n\n<p>saptacittadhātūndharmadhātuṃ ca hitvā daśānye mūrtā dhātavaḥ 'sapratighā daśa'; |</p>\n\n<p>pratigho nāma pratighātaḥ | sa ca trividhaḥ | āvaraṇaviṣayālambanapratighātaḥ | tatrāvaraṇapratighātaḥ svedeśe parasyotpattipratibandhaḥ | sa tu mūrtānāmeva saṃsthānavatāṃ paramāṇūnāṃ digdeśanirdeśyānāṃ dharmāṇām | yathā hastohastena pratihanyate upalo vopalena | viṣayapratighātaścakṣurādīnāṃ viṣayiṇāṃ rūpādiṣu sveṣu viṣayeṣu pratighātaḥ | yasya yasmin vṛttiḥ sannipātalakṣaṇā kāritrākhyā ca sa tasmin pratihanyate tato 'nyatrāvṛtteḥ | ālambanapratighātaścittacaittānāṃ sveṣvālambaneṣu pratighātaḥ ||</p>\n\n<p>kaḥ punarviṣayālambanayorviśeṣaḥ ? yasminyasya kāritraṃ sa tasya viṣayaḥ | yaccittacaittairgṛhyate tadālambanam | tadihāvaraṇapratighātena daśānāṃ sapratighatvamanyonyāvaraṇāt |</p>\n\n<note><hi rend='it'>Jaini_16</hi></note>\n<p>'ye dharmā viṣayapratighātena sapratighā āvaraṇapratighātenāpi te'; iti ? catuṣkoṭikaḥ | prathamā koṭiḥ- saptacittadhātavodharmadhātupradeśaśca yaḥ saṃprayuktaḥ | dvitīyā- pañca viṣayāḥ | tṛtīyā- pañcendriyāṇi | caturthī- dharmadhātupradeśaḥ saṃprayuktakavarjaḥ |</p>\n\n<p>'ye viṣayapratighātena sapratighā ālambanapratighātenāpi te'; iti paścātpādakaḥ- ye tāvadālambanapratighātena viṣayapratighātenāpi te syuḥ | viṣayapratighātena, nālambanapratighātena pañcendriyāṇi |</p>\n\n<lg>\n<l>'yatrotpitsormanasaḥ pratighātaḥ śakyate paraiḥ kartum |</l>\n<l>tatsapratighaṃ jñeyaṃ viparyayādapratighamiṣṭam ||'</l>\n</lg>\n\n<p>iti bhadantakumāralātaḥ |</p>\n\n<p>uktāḥ sapratighāḥ ||</p>\n\n<p>kuśalādayo 'bhidhīyante |</p>\n\n<l rend='bold'>anyatra rūpaśabdābhyāṃ ta evāvyākṛtā matāḥ // Abhidh-d_17 //</l>\n\n<p>ta eva daśāvyākṛtā rūpaśabdadhātuvarjāḥ | tau hi triprakārau kuśalākuśalāvyākṛtau ||</p>\n\n<p><hi rend='bold'>śeṣāstridhā</hi></p>\n\n<note><hi rend='it'>Jaini_17</hi></note>\n<p>saptacittadhātavo hi triprakārāḥ | dharmadhātuśca | saṃprayuktastriprakāraḥ, viprayukto 'saṃskṛtaśca | yathāśāstraṃ kaścit triprakāraḥ kaścidekaprakāraḥ saṃbhavato draṣṭavyaḥ |</p>\n\n<p>kaḥ punaḥ kuśalārthaḥ ? śikṣitārthaḥ kuśalārthaḥ pravīṇavat | vipākahetāvaupamiko draṣṭavyaḥ | evamakuśalo 'pi avyākṛtastūbhayapakṣāvyākaraṇādavyākṛta ityabhiprāyaḥ ||</p>\n\n<p>kati kāmadhātupratisaṃyuktāḥ kati yāvadapratisaṃyuktā iti | tadidamārabhyate |</p>\n\n<p><hi rend='bold'>iha sarve 'pi</hi></p>\n\n<p>kāmadhātau sarve 'pyaṣṭādaśa vidyante |</p>\n\n<p><hi rend='bold'>rūpadhātau caturdaśa /\nrasagandhau savijñānau dhātū hitvā</hi></p>\n\n<p>gandharasadhātū tadvijñānadhātū ca hitvā | ārūpye</p>\n\n<l rend='bold'>trayontimāḥ // Abhidh-d_18 //</l>\n\n<note><hi rend='it'>Jaini_18</hi></note>\n<p>agrapaścāntimaḥ smṛtaḥ | antāścetyupasaṃkhyānam | paścimā manodhātumanovijñānadhātudharmadhātava evamārūpyadhātau santi ||</p>\n\n<p>kati sāsravāḥ katyanāsravāḥ</p>\n\n<p><hi rend='bold'>sāsravānāstravā antyāstrayaḥ</hi></p>\n\n<p>anantaroktāstatra sāsravāḥ duḥkhasamudayasatyasaṃgṛhītāḥ | anāsravāstu mārgasatyāsaṃskṛtasaṃgṛhītāḥ ||</p>\n\n<l rend='bold'>śeṣāstu sāsravāḥ /</l>\n\n<p>pañcadaśadhātavaḥ sāsravāḥ, āsravasaṃyogitvavyavakīrṇatvāṅgabhāvebhyaḥ |</p>\n\n<p>kośakārastvāha- 'anuśayānuśayanātsāsravāḥ |' tadetadabrahma | na | niruktānuśayārthāparijñānāt | niruktāparijñānaṃ tāvat | anuśayānuśayanāt sānuśayāḥ |</p>\n\n<p>na sāsravā na yāvadoghāḥ | āsravā hi ābhavāgrādyāvadavīcimupādāya cittasantatiṃ strāvayanti svayaṃ ca sravantītyāsravāḥ | anuśayāstvanuśerate | kleśāḥ kliśnanti | granthā grathnanti | saṃyojanāni saṃyojayanti | oghāḥ apaharanti | iti svakriyādvāreṇaiteṣu vargeṣvetā nairuktyasaṃjñā niviśanta ityeṣā vyākhyānītirjyāyasī |</p>\n\n<note><hi rend='it'>Jaini_19</hi></note>\n<p>anuśayārtho 'pi yadi puṣṭyarthastena mārganirvāṇālambaneṣu mithyādṛṣṭyādiṣu poṣotkarṣadarśanāt, nirvāṇamārgayorapi rūpādivat sāsravatvaprasaṅga iti | gatametat ||</p>\n\n<p>kati savitarkāḥ kati savicārā iti vistaraḥ |</p>\n\n<l rend='bold'>sālambaprathamāḥ pañca sopacārāstrayastridhā // Abhidh-d_19 //</l>\n\n<p>sālambanānāṃ dhātūnāṃ ye prathamāḥ pañca te savitarkāḥ savicārāḥ | 'trayastridhā'; | ye tvantyāstrayaste tredhā | savitarkāḥ savicārāḥ | vicāramātrāścāvitarkāḥ | avicārāśca | kāmadhātau prathame ca dhyāne vitarko naiṣu triṣu prakāreṣu praviśati | sa khalvavitarko vicāramātraśca ||</p>\n\n<p>atrāha- yadi pañcavijñānakāyāḥ savitarkāḥ savicārāḥ kathaṃ tarhi avikalpā ityucyante ? brūmaḥ</p>\n\n<p><hi rend='bold'>nirvikalpaguṇasvārthāḥ</hi></p>\n\n<p>guṇaḥ svārtho yeṣāṃ te bhavanti 'guṇasvārthāḥ'; | ete hi</p>\n\n<l rend='bold'>asmārādanirūpaṇāt /</l>\n\n<p>avikalpā ityucyante | etau hi pradhānau vikalpau traiyadhvikadharmaviṣayau | (<hi rend='it'>Jaini_20</hi>) yogināṃ kṛtākṛtakarmāntapratyavekṣaṇā cittarakṣaṇe smṛtiḥ pradhānī bhavati | dharmasvasāmānyalakṣaṇahetuphalasaṃbandhādiṣu pravicayākhyaḥ prajñāsvabhāvaḥ prādhānyamanubhavati | atra tu</p>\n\n<l rend='bold'>manobhaumī smṛtiḥ pūrvo dvitīyo dhīrnirūpikā // Abhidh-d_20 //</l>\n\n<p>'manobhaumī'ti vartate | pañcānāṃ vijñānakāyānāṃ jātibadhirapuruṣarūpadarśanavadvṛttiḥ | tatrāpi ca smṛtiḥ samāhitā cāsamāhitā ca anusmṛtivikalpaḥ, ālambanābhilapanatulyatvāt | prajñā tvasamāhitaivābhinirūpaṇā vikalpaḥ, samāhitāyāḥ prakāraviśeṣanirūpaṇābhāvāt, pūrvanirūpitopalakṣaṇamātravṛttitvācca ||</p>\n\n<p>athaiṣāṃ ṣaṇṇāṃ vijñānakāyānāṃ kataradvijñānaṃ kiyadbhiḥ savikalpakam ? tadidamāviṣkriyate |</p>\n\n<l rend='bold'>vijñānapañcakaṃ kāmeṣvekena savikalpakam /</l>\n\n<p>svabhāvavikalpena |</p>\n\n<p><hi rend='bold'>tasmādanyat tribhiḥ</hi></p>\n\n<p>manovijñānaṃ kāmeṣu tribhiḥ savikalpakam |</p>\n\n<l rend='bold'>dhyāne prathame cāsamāhitam // Abhidh-d_21 //</l>\n\n<p>prathame hi dhyāne yadasamāhitaṃ manovijñānaṃ tat tribhireva |</p>\n\n<p><hi rend='bold'>dvābhyāmavyagraṃ</hi></p>\n\n<p>yatpunaḥ samāhitaṃtaddvābhyāmevābhinirūpaṇavikalpamapāsya |</p>\n\n<l rend='bold'>ekena cakṣuḥśrotratvagāśrayam /</l>\n\n<p>yatpunaścakṣuḥśrotratvagāśrayaṃ vijñānaṃ prathame dhyāne tadekenaiva |</p>\n\n<p><hi rend='bold'>dvābhyāṃ taduparivyagraṃ</hi></p>\n\n<p>dvitīyādiṣu dhyāneṣu dvābhyāṃ vyagramiti vartate |</p>\n\n<note><hi rend='it'>Jaini_21</hi></note>\n<l rend='bold'>ekenaiva samāhitam // Abhidh-d_22 //</l>\n\n<p>anusmṛtivikalpenaiva | evaṃ yāvadbhavāgram ||</p>\n\n<p>idamidānīṃ vaktavyam | kutra kasya ṣaṭprakāraṃ vijñānaṃ kuśalādivikalpakaṃ bhavati ? tadidamabhidharmagahvaraṃ prastūyate |</p>\n\n<lg rend='bold'>\n<l>ucchinnaśubhabījasya darśanaṃ savikalpakam /</l>\n<l>kuśalaṃ nāsti vijñānamanyatra pratisandhitaḥ // Abhidh-d_23 //</l>\n</lg>\n\n<p>iha tāvaducchinnakuśalamūlasya pañca rūpondriyāśrayabalotpannaṃ darśakaṃ vijñānaṃ kuśalaṃ na vidyate, anyatra kuśalamūlapratisandhānāt |</p>\n\n<p><hi rend='bold'>kāmebhyo vītarāgasya bālasyāhānidharmiṇaḥ /\ndvidhāpyakuśalaṃ nāsti</hi></p>\n\n<p>darśakaṃ ca manovijñānaṃ ca yadyaparihāṇadharmā bhavati |</p>\n\n<l rend='bold'>kliṣṭaṃ cāryasya nottamam // Abhidh-d_24 //</l>\n\n<p>na cāryasyordhvabhūmyālambanaṃ kliṣṭaṃ vijñānaṃ vikalpakamasti ||</p>\n\n<p>kiñca,</p>\n\n<l rend='bold'>nākliṣṭāvyākṛtaṃ kiñcidūrdhvabhūmivikalpakam /</l>\n\n<p>na cānivṛtāvyākṛtaṃ kiñcidūrdhvabhūmivikalpakamasti |</p>\n\n<l rend='bold'>kliṣṭaṃ vikalpakaṃ cāpi nāstyadhobhūmigocaram // Abhidh-d_25 //</l>\n\n<p>na ca kliṣṭaṃ vijñānamadharabhūmyālambanaṃ vikalpakamasti |</p>\n\n<p><hi rend='bold'>tridheha dvayamāryasya</hi></p>\n\n<p>iha kuśalākuśalāvyākṛtaṃ darśakaṃ ca manovijñānaṃ ca vikalpakamasti |</p>\n\n<l rend='bold'>rāgiṇaḥ saśubhasya ca /</l>\n\n<p>avītarāgasyāpyanucchinnakuśalamūlasya pṛthagjanasya trividhaṃ dvayamasti |</p>\n\n<l rend='bold'>na śubhaṃ nāpi ca kliṣṭaṃ dvitīyādiṣu darśakam // Abhidh-d_26 //</l>\n\n<note><hi rend='it'>Jaini_22</hi></note>\n<p>vijñānamastīti ||</p>\n\n<p>idamidānīṃ vaktavyam | kathamasatyātmani śāśvate tadguṇe ca saṃskāre smṛtihetāvasati pratikṣaṇavinaśvareṣu ca vijñāneṣu ca parasparākṛtasaṃketeṣu pūrvānubhūto 'rthaḥ smaryate ? tadapadiśyate | yadyapi dattottara eṣa vādaḥ, tathāpīdaṃ śāstrānugatamārabhyate |</p>\n\n<lg rend='bold'>\n<l>prayogādaṅgasānnidhyātsabhāgatvācca santateḥ /</l>\n<l>prāgvijñānānubhūte 'rthe cetasyutpadyate smṛtiḥ // Abhidh-d_27 //</l>\n</lg>\n\n<p>praṇidhānānubhavajñānapāṭavasātatyakāritvābhyāmasahakāritvābhyāmasahakārikāraṇasānnidhye santatyānukūlebhyaḥ pūrvavijñānānubhūte rūpādau vastuni smṛtirutpadyate |</p>\n\n<p>ātmamanaḥsaṃyogātsaṃskārāpekṣā tadutpattiriti cet | na | ātmamanaḥ- saṃyogaḥ saṃskārāṇāṃ śaśaviṣāṇavadasiddhatvānnityasyāsyātmanaḥ saṃskārāṇāmanupapatteḥ | saṃskārasaṃyogaśca sakalātmavyāpitve pradeśavṛttyabhyupagamadoṣācca | tasmāt suṣṭhūktaṃ prayogādaṅgasānnidhyādibhyaḥ smṛtirutpadyate paramārthasaṃvṛttiviṣayā ||</p>\n\n<lg rend='bold'>\n<l>etadviparyayāt māndyātkleśarogābhibhūtitaḥ /</l>\n<l>jñātapūrveṣu vismṛtiḥ saṃprajāyate // Abhidh-d_28 //</l>\n</lg>\n\n<p>idamidānīṃ vicāryate | duḥkhadarśanaheyādinā pañca prakāreṇa vijñānena yadanubhūtaṃ tatkatamena smaryate ? tadidaṃ prastūyate |</p>\n\n<lg rend='bold'>\n<l>dṛṣṭaṃ dvitricatuḥpañcaprakāreṇāpi cetasā /</l>\n<l>smaryate sattadanyaiśca nānyo 'nyaṃ vyoghadṛkkṣaye // Abhidh-d_29 //</l>\n</lg>\n\n<p>sarvāṇi khalu duḥkhadarśanādiheyāni pañcaprakārāṇi paramparānubhūtaṃ smaranti | ayaṃ tvatra niyamaḥ- 'nānyo 'nyaṃ vyoghadṛkkṣaye |'; nirodhamārgadarśanaprahātavyānubhūtaṃ tu nānyo 'nyaṃ smṛtipratiniyatālambanatvāt | śeṣāstu trayaḥ prakārāḥ sambhinnālambanatvānna pratiṣidhyante ||</p>\n\n<p><hi rend='bold'>vijñānānāṃ tu pañcānāṃ yadekenānubhūyate /\ntatsmaryate 'pi cānyena</hi></p>\n\n<note><hi rend='it'>Jaini_23</hi></note>\n<p>manovijñānenetyarthaḥ |</p>\n\n<l rend='bold'>tena khalvitarairapi // Abhidh-d_30 //</l>\n\n<p>manovijñānenāpi yadanubhūtaṃ tat ṣaḍbhirapi smaryate ||</p>\n\n<p>atha dvādaśānāṃ cittānāṃ ko 'rthaḥ kenānubhūtaḥ katibhiḥ smaryate ? dvādaśacittāni | kāmāvacarāṇi kuśalādīni catvāri | rūpāvacarāṇi trīṇyanyatrākuśalāt | evamārūpyāvacarāṇyetānyeva trīṇi | śaikṣamaśaikṣaṃ ca | smṛtirapi tatsaṃprayuktā dvādaśavidhaiva |</p>\n\n<p>tatra kiṃ kenānubhūtaṃ tad dvādaśabhirapi smaryate ? kāmāvacarakuśalānubhūtaṃ tad dvādaśavidhayā smarati | evamakuśalena | tannivṛtāvyākṛtānubhūtamaṣṭavidhayā smarati | kāmāvacaryā sarvayā | rūpārūpyāvacaryayānyatra nivṛtāvyākṛtānivṛtāvyākṛtāyāḥ śaikṣāśaikṣābhyāṃ ca | evamanivṛtāvyākṛtena | rūpāvacarakuśalānubhūtaṃ sarvābhiḥ smarati | tannivṛtāvyākṛtānubhūtaṃ daśabhiranyatra kāmāvacaranivṛtāvyākṛtānivṛtāvyākṛtābhyām | tadanivṛtāvyākṛtānubhūtaṃ daśabhiranyatrārūpyāvacaranivṛtāvyākṛtānivṛtāvyākṛtābhyām | ārūpyāvacaraḥ kuśalānubhūtaṃ daśabhiranyatra kāmāvacaranivṛtāvyākṛtānivṛtāvyākṛtābhyām | tannivṛtāvyākṛtānubhūtaṃ navabhiranyatra kāmāvacaraṃ nivṛtāvyākṛtānivṛtāvyākṛtābhyām | rūpāvacarāccānivṛtāvyākṛtāt | evamanivṛtāvyākṛtena | śaikṣānubhūtamekādaśabhiranyatrakāmāvacaranivṛtāvyākṛtādevamaśaikṣeṇeti | saṃkṣepārthastvayaṃ ślokaiḥ pradarśyate |</p>\n\n<lg rend='bold'>\n<l>dvyavyākṛtānubhūtaṃ yaccittaṃ dvādaśakādiha /</l>\n<l>vyārūpyarūpanivṛteḥ smaryate 'ṣṭābhireva tat // Abhidh-d_31 //</l>\n</lg>\n\n<p>kāmadhātau nivṛtāvyākṛtānivṛtāvyākṛtābhyāṃ yadanubhūtaṃ tadaṣṭābhiḥ smaryate | rūpārūpyāvacare dve nivate hitvā | śekṣamaśaikṣaṃ caivamanivṛtāvyākṛtena |</p>\n\n<lg rend='bold'>\n<l>rūpārūpyāptanivṛtaśubhābhyāṃ tu krameṇa yat /</l>\n<l>kāmāptāvyākṛte hitvā smaryate daśakena tat // Abhidh-d_32 //</l>\n</lg>\n\n<p>kāmāvacaranivṛtāvyākṛte hitvā |</p>\n\n<note><hi rend='it'>Jaini_24</hi></note>\n<lg rend='bold'>\n<l>rūpe tvanivṛtākhyena dṛṣṭamavyākṛtena yat /</l>\n<l>ārūpyāvyākṛte hitvā tadanyaiḥ smaryate punaḥ // Abhidh-d_33 //</l>\n</lg>\n\n<p>yatkhalu rūpadhātau anivṛtāvyākṛtenānubhūtaṃ tadārūpyāvyākṛte hitvā tadanyairdaśabhiḥ smaryate ||</p>\n\n<lg rend='bold'>\n<l>ārūpyāvyākṛtajñātaṃ yaśceto navakena tat /</l>\n<l>kāmāptāvyākṛte hitvā rūpāptānivṛtaṃ tathā // Abhidh-d_34 //</l>\n</lg>\n\n<p>gatametadaupodghātikaṃ prakaraṇam | prakṛtamevābhidhīyatām ||</p>\n\n<p>ya ete 'ṣṭādaśadhātava eṣāṃ kati sālambanāḥ katyanālambanāḥ katyupāttāḥ katyanupāttāḥ kati saṃcitāḥ katyasaṃcitāḥ ? tadidamārabhyate |</p>\n\n<l rend='bold'>cittākhyāḥ sapta sālambā dharmākhyaḥ saṃprayuktakaḥ /</l>\n\n<p>sālambanā iti vartate | śeṣāstvanālambanā viṣayāgrahaṇāt ||</p>\n\n<p><hi rend='bold'>amūrtā dhvaninā sārdhamanupāttāḥ</hi></p>\n\n<p>ya ete saptacittadhātavo dharmadhātvardhena sahoktāste śabdena sahānupāttāḥ | ato 'nye</p>\n\n<l rend='bold'>nava dvidhā // Abhidh-d_35 //</l>\n\n<p>ye santānādhirohiṇaḥ pratyutpannāścakṣurādayastadavinirbhāgiṇaśca rūpādayaḥ | śeṣāstvanupāttāḥ | niścetanatvādanātmabhāvaparyāpannatvācca | śeṣā ye bāhyāḥ kāyendriyasaṃtānavyatirekavartinaste 'nupāttā iti siddham ||</p>\n\n<p>kati bhūtāni kati bhautikāḥ ? tatrāpyucyate |</p>\n\n<p><hi rend='bold'>spṛśyaṃ dvidhā</hi></p>\n\n<p>atra bhūtāni catvāri bhautikaṃ ca gurutvādisaptaprakāram |</p>\n\n<note><hi rend='it'>Jaini_25</hi></note>\n<l rend='bold'>sadharmāṃśāḥ saha tā nava bhautikāḥ /</l>\n\n<p>saha dharmadhātvaṃśenāvijñaptyākhyena 'saha tā nava bhautikāḥ'; ||</p>\n\n<p>evaṃ kati mūrtāḥ ?</p>\n\n<p><hi rend='bold'>daśa sāvayavā mūrtāḥ</hi></p>\n\n<p>śeṣāstvamūrtāścakṣurvijñānadhātvādayaḥ |</p>\n\n<l rend='bold'>ta eva daśa saṃcitāḥ // Abhidh-d_36 //</l>\n\n<p>paramāṇusaṃghātā ityarthaḥ | ta evāṣṭau cakṣurvijñānadhātvādayo hitvā śeṣā daśa saṃcitāḥ ||</p>\n\n<p>kati cchettāraḥ kati cchedyāḥ, kati dagdhāraḥ kati dāhyāḥ, kati tolayitāraḥ kati tolyāḥ ? tadidamatrocyate |</p>\n\n<lg rend='bold'>\n<l>rūpagandharasasparśāścchetṛcchedyātmakā matāḥ /</l>\n<l>dāhakāstolakāścaite dāhyāstolyāsta eva vā // Abhidh-d_37 //</l>\n</lg>\n\n<p>'vā'; śabdo matavikalpārthaḥ | keṣāñcittejodhātureva dagdhā gurutvameva tolyam ||</p>\n\n<p>kati vipākajāḥ katyaupacayikāḥ ?</p>\n\n<l rend='bold'>pañca rūpīndriyātmāno vipākopacayātmakāḥ /</l>\n\n<note><hi rend='it'>Jaini_26</hi></note>\n<p>vipākakāraṇahetvadhīnajanmatvāt naiṣyandikāni cakṣurādīni pañca na vidyante | mṛtasya vipākajavyatiriktatanniṣyandābhāvāt | tatra vipākahetorjātā vipākajāḥ, madhyapadalopaṃ kṛtvā gorathavat |</p>\n\n<p><hi rend='bold'>amūrtā naupacayikāḥ</hi></p>\n\n<p>saptacittadhātavo dharmadhātuścāmūrtā naiṣyandikavipākajāstu vidyante sabhāgavipākahetubalotpatteḥ |</p>\n\n<p><hi rend='bold'>tridhā śeṣāḥ</hi></p>\n\n<p>rūpadhātvādyāścatvārastriprakārā ye kāyendriyasahavartinaste tridhā | bāhyāḥ te dvidhā |</p>\n\n<l rend='bold'>dhvanirdvidhā // Abhidh-d_38 //</l>\n\n<p>śabdastu vipākajo nāstītyāgamaḥ | yuktirapīcchātastatpravṛtteḥ ||</p>\n\n<p>idānīmidamucyate | yaścakṣurdhātunā samanvāgataḥ samanvāgamaṃ pratilabhate cakṣurvijñānadhātunāpi saḥ ? yo vā cakṣurvijñānardhātunā cakṣudhātunāpi saḥ ? āha | nātraikāṃśaḥ | yasmāt</p>\n\n<l rend='bold'>cakṣustadupalabdhiśca pṛthagvā saha vāpnuyāt /</l>\n\n<note><hi rend='it'>Jaini_27</hi></note>\n<p>cakṣurdhātuṃ tāvallabhate na cakṣurvijñānadhātum | kāmadhātau krameṇa cakṣurindriyaṃ pratilabhamānaḥ, ārūpyadhātucyutaśca dvitīyādiṣu dhyāneṣūpapadyamānaḥ | syāccakṣurvijñānadhātunā na cakṣurdhātunā | dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ | tataścyutaścādhastādupapadyamānaḥ | ubhābhyāmapi- ārūpyadhātucyutaḥ kāmadhātau brahmaloke copapadyamānaḥ | nobhābhyām- etānākārān sthāpayitvā |</p>\n\n<p>yaścakṣurdhātunā samanvāgataḥ cakṣurvijñānadhātunāpi saḥ ? catuṣkoṭikāḥ | prathamā- dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ | dvitīyā- kāmadhātāvalabdhavihīnacakṣuḥ | tṛtīyā- kāmadhātau labdhāvihīnacakṣuḥ prathamadhyānopapanno dvitīyādidhyānopapannaśca paśyan | caturthī- etānākārān sthāpayitvā ||</p>\n\n<p>gatametat | prakṛtamidānīmanuvartyatām | katyādhyātmikāḥ kati bāhyāḥ ?</p>\n\n<p><hi rend='bold'>dvādaśādhyātmikā jñeyāḥ</hi></p>\n\n<p>pañcendriyātmikaḥ saptacittadhātavaśca, ahaṃkārasanniśrayatvāt | 'ātmanā hi sudāntena svargaṃ prāpnoti paṇḍitaḥ |' iti |</p>\n\n<l rend='bold'>bāhyāṣṣaḍviṣayātmakāḥ // Abhidh-d_39 //</l>\n\n<p>kati darśanaheyāḥ kati bhāvanāheyāḥ katyaheyāḥ ? tadārabhyate |</p>\n\n<p><hi rend='bold'>trayo 'ntyāstrividhāḥ</hi></p>\n\n<p>manodhāturmanovijñānadhāturdharmadhātavastriprakārāḥ | aṣṭāśītyanuśayasahacariṣṇavastatprāptayaśca darśanaheyāḥ |</p>\n\n<note><hi rend='it'>Jaini_28</hi></note>\n<l rend='bold'>śeṣā bhāvanāpathasaṃkṣayāḥ /</l>\n\n<p>ye sāsravāḥ | ye tvanāsravāste 'praheyā nirdoṣatvāt ||</p>\n\n<l rend='bold'>na rūpamasti dṛggheyaṃ nākliṣṭaṃ nāvikalpakam // Abhidh-d_40 //</l>\n\n<p>pṛthagjanatvamiti cet | na | tasyānivṛtāvyākṛtatvāta, samucchinnakuśalamūlavītarāgāṇāmapi tatsamanvāgamāt | āpāyikaṃ ca kāyavākkarmarūpasvabhāvaṃ tadapyāryamārgavirodhitvādvihīnaṃ na tu prahīṇaṃ tasmādubhayaṃ na darśanaheyaṃ satyeṣvavipratipatteḥ | duḥkhadharmajñānakṣāntau pṛthagjanatvaprasaṃgācca |</p>\n\n<p>pañcavijñānakāyā avikalpakāste 'pi na darśanaheyāḥ ||</p>\n\n<p>kati sabhāgāḥ kati tatsabhāgāḥ ?</p>\n\n<l rend='bold'>sabhāga eva dharmākhyaḥ śeṣāstūbhayathā smṛtāḥ /</l>\n\n<p>dharmadhātuvarjyā anye dhātavo dvidhā | sabhāgāstatsabhāgāśca ||</p>\n\n<p>kaḥ punaḥ sabhāgārthaḥ ko vā tatsabhāgārthaḥ ?</p>\n\n<l rend='bold'>sabhāgastatsabhāgatve svakriyābhāktu tulyate // Abhidh-d_41 //</l>\n\n<note><hi rend='it'>Jaini_29</hi></note>\n<p>yaḥ svakriyāṃ bhajate sa sabhāga ityucyate | yaḥ svakriyāvirahitaḥ sa tatsādṛśyamātrabhajamānatvāt tatsabhāga ityākhyāyate |</p>\n\n<p>atra sabhāgastrividhaḥ | adhvasu svakriyābhedena vācyaḥ | evaṃ tatsabhāgaḥ kriyāvirahito vācyaḥ | anutpattidharmakaṃ caturthamiti kāśmīrāḥ ||</p>\n\n<p>kati dṛṣṭiḥ kati na dṛṣṭiḥ ?</p>\n\n<l rend='bold'>cakṣuḥ sadharmadhātvaṃśaṃ navadhā dṛṣṭirūcyate /</l>\n\n<p>cakṣustāvalloke 'pi dṛṣṭiriti pratītam | dharmadhātorapi pradeśo dṛṣṭisvabhāvo 'ṣṭavidhaḥ kliṣṭākliṭaprajñātmakaḥ | śeṣastu na dṛṣṭiḥ |</p>\n\n<l rend='bold'>pāñcavijñānakī prajñā na dṛṣṭiranitīraṇāt // Abhidh-d_42 //</l>\n\n<p>nitīrikā hi dṛṣṭayo vicāraṇāśrayāt | sā tvavikalpikā jaḍasvabhāvā | atyalpamidamucyate | manovijñānabhaumyanirāsādisaṃprayuktā na dṛṣṭirityupasaṃkhyātavyam ||</p>\n\n<p>kathaṃ punaretāḥ prajñāḥ paśyanti ? tadidamāviṣkriyate |</p>\n\n<lg rend='bold'>\n<l>sameghāmegharātryahnordṛśyaṃ cakṣuryathekṣate /</l>\n<l>kliṣṭākliṣṭadṛśau tadvacchaikṣāśaiṃkṣe ca paśyataḥ // Abhidh-d_43 //</l>\n</lg>\n\n<note><hi rend='it'>Jaini_30</hi></note>\n<p>yathā sameghāyāṃ timirapaṭalāvaguṇṭhitacandranakṣatracakraprāyāṃ rajanyāṃ rūpāṇi dṛśyante tathā kliṣṭāḥ pañcadṛṣṭayo jñeyaṃ paśyanti | yathā tu vigatarajāṃsi niśākarakiraṇāṃśukāvaguṇṭhitāyāṃ triyāmāyāṃ rūpāṇi dṛśyante, tathā laukikī samyagdṛṣṭiḥ paśyati | yathā tu meghapaṭalāvaguṇṭhite divākarakiraṇānudbhāsite divase rūpāṇi dṛśyante tadvacchaikṣī dṛṣṭiḥ paśyati | yathā tu dravyakanakarasāvasekapiñjaradinakarakiraṇaprotsāritatimirasaṃcaye divase cakṣuṣmato devadattasya rūpaṃ cakṣurīkṣate, tathā buddhānāmarhatāṃ prajñācakṣuravidyākleśopakleśamaladūṣikātimirapaṭalavarjitaṃ jñeyaṃ paśyatīti |</p>\n\n<p>abhidharmadīpe vibhāṣāprabhāyāṃ vṛttau prathamasyādhyāyasya tṛtīyaḥ pādaḥ ||</p>\n\n<note><hi rend='it'>Jaini_31</hi></note>\n<p>prathamādhyāye</p>\n\n<p>caturthapādaḥ |</p>\n\n<p>āha | yaduktam- cakṣurdarśanamaṣṭaprakārā ca prajñā dṛṣṭiriti | atha vijñānaṃ paśyatyatha na paśyati ? yadi paśyati daśadharmā dṛṣṭisvabhāvā bhavanti | atha na paśyati dārṣṭāntikapakṣastarhyujjhito bhavati | devā enaṃ grahīṣyanti grahītavyaṃ cenmaṃsyante |</p>\n\n<p>yattūktaṃ daśadharmā dṛṣṭisvabhāvāḥ prāpnuvantītyatra vijñānasya mukhyadarśanakalpanāpratiṣedhamupariṣṭāt kariṣyāmaḥ | idaṃ tu vaktavyam | cakṣuścakṣurvijñānaprajñāsāmagrīṇāṃ kaḥ paśyati ? kutaḥ saṃśaya iti cet | sarvatra doṣadarśanāt | yadi tāvaccakṣuḥ paśyati yāvatkāyaḥ spṛśati tato yugapat sarvaviṣayopabhogaprasaṃgaḥ | atha cakṣurvijñānaṃ paśyati kastarhi vijānāti ? vyavahitamapi kiṃ na paśyati, apratighatvāt ? atha prajñā paśyati śrotravijñānādiṣvapi prajñā vidyata iti tatrāpi darśanaprasaṃgaḥ | atha cakṣurādisāmagrī paśyati sāpi khalu cakṣurādisāmagryaṅgavyatiriktā svabhāvakriyābhāvānna vidyate |</p>\n\n<p>cakṣurādisāmagryaṅgānāmapi pratyekaṃ darśanaśaktikriyābhāvo 'ndhaśatavadityasattvam | sarvasāmagrīṇāṃ sarvakāryakaraṇāpattitvāt, viśeṣābhāvāt |</p>\n\n<p>hetupratyayasāmagrīṃ pratītya kriyāmātraṃ vijñānamutpadyata iti cet | na | janikartṛbhāve janmakriyāsvātantryānupapatteḥ, naśyādivat | hetupratyayānāṃ paratantrāṇāṃ svātmanyavasthitānāṃ nirātmakānāṃ nirātmakakaraṇaśaktyayogāt |</p>\n\n<p>kiñca, vijñeyābhāve vijñānānupapatteḥ, dāhyadahanavat |</p>\n\n<p>kiñca, vijñānakriyāśritābhāve tadabhāvāccitrakuḍyavat | janmanāśayorddharmidharmatve viruddhānāmanyataropapattirvināśasya vā sajātihetutvaprasaṃgaḥ | yajjātyanuvṛttistadbījamiti cet | na | kuśalākuśalādicittanirodhe bījatvānupapatteḥ, sāmagrīpakṣotsargātsāṃkhyamatābhyupagamadoṣācca | teṣāmapi pradhānākhyādbījādekasmānnirapekṣātsarvaṃ saṃbhavati | nimittāntarāpekṣā śaktaśakteriti cet | na | akṣaṇikatvadoṣāt | sarvasāmagryaṅgabījābhyupagame kāryasvabhāvādivaicitryaprasaṃgaḥ | tasmānnirdoṣaḥ pakṣo vaktavyaḥ | so 'yaṃ prakramyate |</p>\n\n<note><hi rend='it'>Jaini_32</hi></note>\n<lg rend='bold'>\n<l>cakṣuḥ paśyati vijñānaṃ vijānāti svagocaram /</l>\n<l>ālocanopalabdhitvādviśeṣaḥ sumahāṃstayoḥ // Abhidh-d_44 //</l>\n</lg>\n\n<p>cakṣurdravyaṃ hi draṣṭṛsvabhāvam | tasya hetupratyayasāmagrīparigrahaprabodhitaśakteḥ rūpadarśanakriyāmātramutpadyate | dravyakriyayoścānyatvaṃ siddhasādhyamānarūpatvānnirapekṣasāpekṣavyapadeśitvācca draṣṭavyam | tatra cakṣurmūrtikriyāvadvijñānādhiṣṭhitaṃ darśanakriyāmārabhate | na vijñānaśūnyam | yathaiva cakṣurvijñānamālocanādhiṣṭhitakriyaṃ vijānāti, na kevalam, paramparānugrahabalāddhyanayoḥ pradīpādipratyayāntaraparigṛhītayoryugapadekasmin viṣaye vṛttilābho bhavati |</p>\n\n<p>yastvetadatipatyaivaṃ kalpayati- 'kāraṇabhūtābhyāṃ prāgutpannābhyāṃ cakṣūrūpābhyāṃ kāryabhūtaṃ vijñānaṃ sahaikasmin kāle nāvatiṣṭhate'; iti tasya sakṣādviṣayānubhavanābhāvādanumānāgamābhāvaprasaṃgaḥ | anubhavajñāne cāsati manovijñānasmṛtigocarābhāvādanutpattiprasaṃgaḥ | niyataviṣayasmaraṇābhāvācca | tasmādvijñānaṃ niyatāśrayālambanalabdhapratiṣṭhaṃ sahakārikāraṇasāmagrīsannipātopajanitakriyaṃ sākṣādviṣayamupalabhate | cakṣurapyālocayati pradīpastatkālamevāvabhāsayati | ya ete vijñānacakṣūrūpādayaḥ svahetusāmagrīprabodhitaśaktayaḥ te viṣayaprativijñaptyālocanāvabhāsanākhyāṃ yugapat saudhīṃ saudhīṃ vṛttiṃ pratipadyanta iti yuktimatī nītiḥ |</p>\n\n<p>tasmātsatsvapyanyeṣu pratyayeṣu darśanakriyāyāścakṣuṣaḥ prādhānyāt, tadevāñjasā paśyatītyucyate | yathā vā devadattaḥ sthālījalajvalanataṇḍulādiṣu satsvapi pāke pravartamāne svasyāmadhiśrayaṇodakāsecanataṇḍalāvapanadarvīparighaṭṭanācāmanisrāvaṇakriyāyāṃ labdhasāmarthyaḥ sādhanasanniyoge ca paraprāptaiśvaryo devadattaḥ prādhānyātpacatātyucyate | yadā punastaṇḍulānāṃ (<hi rend='it'>Jaini_33</hi>) vikledo vivakṣitaḥ pāko vā tadā jalānalayoḥ prādhānyādvyapadeśo bhavatyambu kledayatyagniḥ pacatīti | tasmātsāmagryāṃ satyāṃ darśane pravartamāne prādhānyāccakṣuḥ paśyatītyucyate | kathaṃ prādhānyamiti cet ? tatprakarṣe darśanaprakarṣāt | tulye hi prathamadhyānacakṣurvijñāne dvitīyādiṣu cakṣuṣprakarṣāddarśanaprakarṣo dṛśyata iti | tasmādyuktam- 'cakṣuḥ paśyati nayanaṃ paśyati manasi tu bhaktyā prajñāvṛttirupacaryate manasā paśyati' iti |</p>\n\n<p>tatrayaduktaṃ kośakāreṇa- 'kimidamākāśaṃ khādyate | sāmagrayāṃ hi satyāṃ dṛṣṭamityupacāraḥ pravartate | tatra kaḥ paśyati ?' iti | tadatra teta bhadantena sāmagryaṅgakriyāpaharaṇaṃ ? kriyate | abhidharmasaṃmohāṅkasthānenātmāpyaṅkito bhavatyayogaśūnyatāprapātābhimukhyatvaṃ pradarśitamiti ||</p>\n\n<p>kiṃ punarekenāpi cakṣaṣā paśyati, āhosvid dvābhyāmeveti ? nātra niyamaḥ | yasmāt</p>\n\n<note><hi rend='it'>Jaini_34</hi></note>\n<l rend='bold'>ekasya cakṣuṣaḥ kāryaṃ vijñānamathavā dvayoḥ /</l>\n\n<p>iti dvicandradarśanādervijñānasya .......... ||</p>\n\n<p>prāptagrāhīṇi āhosvidaprāptagrāhīṇīti ? taducyate |</p>\n\n<l rend='bold'>aprāpyārthaṃ manaścakṣuḥ śrotraṃ ca trīṇyato 'nyathā // Abhidh-d_45 //</l>\n\n<p>ghrāṇarasanakāyendriyāṇi prāptagrāhīṇītyarthaḥ ||</p>\n\n<p>atra kāṇādaḥ paśyati | nāprāptagrāhīṇīndriyāṇi | cakṣuṣo hi raśmirgatvā paśyati | śrotraṃ tra sarvagataṃ prāpyaiva sarvaṃ śrṛṇoti | taṃ pratīdamucyate |</p>\n\n<l rend='bold'>aprāptagrāhiṇaḥ siddhā dūrāsannasamagrahāt /</l>\n\n<p>yāvatā hi kālena devadattaḥ svapāṇitalalekhāṃ paśyati tāvataiva candralekhām | na cāyaṃ gatimatāṃ dharmaḥ | gatimanto hi devadattādayo dūraṃ cirādgacchantyāsannaṃ kṣipramiti | na | pradīpavat tatsiddheḥ |</p>\n\n<p><hi rend='bold'>pradīpādiprabhāvaścet</hi></p>\n\n<p>yathā khalu yāvatā kālena pradīpo nediṣṭhaṃ rūpamabhivyanakti tāvatā daviṣṭhaṃ tadvaditi | tatra pratyavasthānam-</p>\n\n<l rend='bold'>na samaṃ tatsamudbhavāt // Abhidh-d_46 //</l>\n\n<note><hi rend='it'>Jaini_35</hi></note>\n<p>yadi pradīpo gacchet, tatrāpyeṣa doṣaḥ prasajyeta | prabhādimadhyānteṣu ca tāpaviśeṣadarśanāt tadekatvāsiddhiḥ | tasya punaḥ pratītya yugapat sarvapradīpaprabhāmupādāya rūpaparamāṇūnāmutpattistasyaiṣa doṣo nāsti ||</p>\n\n<l rend='bold'>sarvagrahaprasaṃgaścennāyaskāntādidarśanāt /</l>\n\n<p>yadyaprāptagrāhi cakṣuḥ brahmaloke brahmāṇaṃ kasmānna paśyati ? tatredamucyate | nāyaskāntavattatsiddheḥ | yathā tulye 'pyaprāptākarṣaṇe na prācīno 'yaskānto maṇirudīcīnamayaḥ samākarṣati tadvaditi ||</p>\n\n<p>atra punarvindhyavāsī paśyati sarvagatatvamindriyāṇām | taṃ pratīdamucyate |</p>\n\n<l rend='bold'>sarvagatvādadoṣaścennāyogāttilatailavat // Abhidh-d_47 //</l>\n\n<p>ko hyanunmatto brūyāttileṣu tailaṃ sarvagatamastīti ? tadvakcakṣuḥśrotrādyadhiṣṭhānebhyo bahirindriyāṇi kaḥ kalpayedamūḍhacetāḥ ?</p>\n\n<p>idaṃ vaktavyam | yatra kāye sthitaścakṣuṣā rūpāṇi paśyati kiṃ tāni kāyacakṣūrūpavijñānāni ekabhaumāni, āhostidanyabhaumikānyapi ? sarveṣāmaniyamaḥ | tatra kāmadhātūpapannasya tāvat svena cakṣuṣā svāni rūpāṇi paśyataḥ sarvaṃ svabhaumam | tasyaivāsya dhyānacakṣuṣā svarūpāṇi paśyataḥ kāyarūpe svabhūmike dvayaṃ prathamāddhyānāt | prathamadhyānabhūmīni paśyato rūpāṇyapi tatratyāni | dvitīyadhyānacakṣuṣā samīkṣamāṇasya kāyarūpe svabhūmike, cakṣurdvitīyād dhyānāt, vijñānaṃ prathamāt | prathamadhyānabhūmīni paśyato vijñānarūpe prathamāddhyānāt, kāyaḥ kāmāvacaraḥ, cakṣurdvitīyāddhyānāt | dvitīyadhyānabhūmīni paśyataścakṣūrūpe dvitīyadhyānabhūmike kāyaḥ kāmāvacāro vijñānaṃ prathamadhyānāt | evaṃ tṛtīyacaturthadhyānabhūmikena cakṣuṣā tadbhūmikādharabhūmikāni rūpāṇi paśyato vijñātavyam | prathamadhyānopapannasya svena cakṣuṣā svānarūpāṇi paśyataḥ sarvaṃ svabhūmikam | adharāṇi rūpāṇi paśyatastrayaṃ svabhūmikaṃ rūpāṇi kāmāvacarāṇi | dvitīyadhyānacakṣuṣā svāni rūpāṇi paśyatastrayaṃ svabhūmikaṃ cakṣurdvitīyāt | kāmāvacarāṇi paśyataḥ kāyavijñāne svabhūmike, kāmāvacarāṇi rūpāṇi, cakṣurdvitīyāt | dvitīyadhyānabhūmīni paśyataścakṣūrūpe tadbhūmike śeṣaṃ svabhūmikam evaṃ tṛtīyādidhyānacakṣuṣā yojyam | dvitīyādidhyānopapannasya svaparacakṣurbhyāṃ svaparabhūmikāni rūpāṇi paśyato yathāsaṃbhavaṃ draṣṭavyam ||</p>\n\n<note><hi rend='it'>Jaini_36</hi></note>\n<p>niyatastvayam-</p>\n\n<lg rend='bold'>\n<l>na hyūrdhvaṃ cakṣuṣaḥ kāyo na rūpaṃ nākṣijaṃ manaḥ /</l>\n<l>vijñānasya tu netrārthastau ca kāyasya savaṃtaḥ // Abhidh-d_48 //</l>\n</lg>\n\n<p>pañcabhaumāni kāyacakṣūrūpāṇi dvayoḥ savitarkasavicārayorbhūmyoścakṣurvijñānam | tatra yadmūmikaḥ kāyastadbhūmikamūrdhvabhūmikaṃ vā cakṣurbhavati na tvadhobhaumikam | yadbhūmikaṃ cakṣustadbhūmikamadharabhūmikaṃ vāsya rūpaṃ gocarī bhavati nordhvabhūmikam | evaṃ cakṣurvijñānaṃ nādharime cakṣuṣi saṃmukhībhavati | asya tu cakṣurvijñānasya rūpaṃ sarvato viṣayībhavati | kāyasyāpyubhe rūpavijñāne sarvato bhavata iti ||</p>\n\n<p>evaṃ</p>\n\n<lg rend='bold'>\n<l>nopariṣṭācchru teḥ kāyo na śabdo na svakaṃ manaḥ /</l>\n<l>vijñānasya tu nihrādastau ca kāyasya sarvataḥ // Abhidh-d_49 //</l>\n</lg>\n\n<p>ghrāṇādīnāṃ punaḥ</p>\n\n<p><hi rend='bold'>trayāṇāṃ trīṇyapi svāni</hi></p>\n\n<p>kāyagandhādiviṣayavijñānāni svabhūmikānyeva | utsargasyāyamapavādaḥ kriyate |</p>\n\n<l rend='bold'>tanorvijñānamapyadhaḥ /</l>\n\n<p>kāyaspṛṣṭavye svabhūmike eva | kāyavijñānaṃ tu keṣāñcidadharabhūmikam | yathā dvitīyādidhyānopapannānāmiti |</p>\n\n<p><hi rend='bold'>manastvaniyataṃ</hi></p>\n\n<p>samāpattyupapattikāleṣu kāyasya sarvato bhāvāt | traikālikādhvanirmuktasarvadharmaviṣayitvāt ||</p>\n\n<p>kimarthaṃ punarayamalpārthaḥ sumahāgranthasandarbhavidhirārabhyata iti ? (<hi rend='it'>Jaini_37</hi>) kośakṛdācaṣṭe- nahyatra kiñcitphalamutprekṣyata iti | taṃ pratīdaṃ phalamādarśyate | tatra khalu</p>\n\n<l rend='bold'>yogivaiśvarūpyaṃ pradarśitam // Abhidh-d_50 //</l>\n\n<p>etadvaiśvarūpyaṃ yogināṃ yadanyataḥ kāyo 'nyataścakṣuranyataḥ rūpamanyato vijñānaṃ gṛhītvā paśyanti | vibhūni ca śarīrāṇi nirmāya manojavayā ṛddhyā gatvā buddhā bhagavanto yathecchaṃ lokadhātvantareṣu vineyānāṃ buddhakāryaṃ kurvaṃti | divyābhyāṃ cakṣuḥśrotrābhyāṃ rūpāṇi dṛṣṭvā śabdāṃśca śrutvā yathecchaṃ yugapadanekāni pāñcagatikāni śarīrāṇi nirmāyānekagatidhātvantareṣu vineyakāryaṃ kurvantīti |</p>\n\n<p>gatametat prāsaṅgikaṃ prakaraṇam ||</p>\n\n<p>idamadhunā vācyam | skandhopādānaskandhayoḥ kaḥ prativiśeṣaḥ ? taducyate | skandhāstribhiḥ satyaiḥ saṃgṛhītāḥ | yasmāt</p>\n\n<lg rend='bold'>\n<l>sāsravānāsrāḥ skandhā ye tūpādānasaṃjñitāḥ /</l>\n<l>sāsravā eva te jñeyāstatsācivyakriyādibhiḥ // Abhidh-d_51 //</l>\n</lg>\n\n<p>kāraṇairiti vākyādhyāhāraḥ | tasmādupādānaskandhāḥ satyadvayasaṃgṛhītāḥ | nirodhasatyaṃ tu skandhalakṣaṇānupapatteḥ skandhalakṣaṇavyatiriktamiti draṣṭavyam ||</p>\n\n<p><hi rend='bold'>adhvādyāḥ skandhaparyāyāḥ</hi></p>\n\n<p>adhvānaskandhāḥ saṃskṛtāḥ kathāvastvityevamādayaḥ |</p>\n\n<l rend='bold'>dharmādyā vastunaḥ sataḥ /</l>\n\n<note><hi rend='it'>Jaini_38</hi></note>\n<p>sat vastu dharmo dravyamāyatanaṃ dhāturityevamādayaḥ |</p>\n\n<l rend='bold'>ye tu sāsravasaṃjñāste proktā duḥkhādināmabhiḥ // Abhidh-d_52 //</l>\n\n<p>duḥkhaṃ loko bhavaḥ samudaya ityevamādibhirnāmabhiḥ śabdayante ||</p>\n\n<p>atha kasmāccakṣuḥśrotraghrāṇānāṃ dvitve satyekadhātutā ? tadārabhyate-</p>\n\n<p><hi rend='bold'>svātmyagocarakāryāṇāmekatvādekadhātutā /\ncakṣurādidvibhāve 'pi</hi></p>\n\n<p>trayāṇāmapi khalveteṣāmekasvabhāvatvādekagocaratvādekakāryatvācca dvitve 'pi satyekādhipatyaṃ caikadhātutā ca nirvartete |</p>\n\n<l rend='bold'>dvyutpattiḥ karmatritvaśāt // Abhidh-d_53 //</l>\n\n<p>ye tu kathayanti 'śobhārthaṃ tu dvayodbhavaḥ' iti teṣāṃ ślīpadagaṇḍaprabhṛtīnām atiśobhārthamutpattirityāpannam ||</p>\n\n<note><hi rend='it'>Jaini_39</hi></note>\n<p>idamidānīṃ vācyam | cakṣurādikāraṇasāmagrīsannidhāne sati cakṣurvijñānotpattau kasmāccakṣuḥśrotrādivijñānamityucyate ? tatra visarjanaṃ kriyate-</p>\n\n<lg rend='bold'>\n<l>asādhāraṇavaiśiṣṭyādaiśvaryādāntaraṅgayataḥ /</l>\n<l>satyapyanekahetutve vijñānaṃ tairviśeṣyate // Abhidh-d_54 //</l>\n</lg>\n\n<p>cakṣurādīndriyaviśeṣādvijñānaviśeṣo dṛṣṭaḥ | cakṣurādīnāṃ ca caturbhiḥ kāraṇairīśitvaṃ dṛṣṭam | asādhāraṇakāraṇatvena cāntaraṅgya iti ||</p>\n\n<p>atrāha | atha kasmāt sarvapadārthānāṃ dravyasvabhāvatve nirvāṇameva paramārthato dravyamityucyate yato dharmadhātureva tadyogāddravyavānityākhyāyate | kasmācca sarvasaṃskṛtānāṃ kṣaṇikatve sati traya evāntyā dhātavaḥ kṣaṇikā ityucyante ? tadubhayaṃ pradarśyate |</p>\n\n<lg rend='bold'>\n<l>nityatvātkuśalatvācca nirvāṇaṃ dravyamañjasā /</l>\n<l>sāradravyena tenaiko dharmākhyo dravyavānmataḥ // Abhidh-d_55 //</l>\n</lg>\n\n<note><hi rend='it'>Jaini_40</hi></note>\n<lg rend='bold'>\n<l>prathamaṃ nirmalaṃ cittamasābhāgyātkṣaṇaḥ smṛtaḥ /</l>\n<l>tenādbhutakṣaṇenaite kṣaṇikāḥ paścimāstrayaḥ // Abhidh-d_56 //</l>\n</lg>\n\n<p>kiṃ punarete cakṣurādayastulyaṃ viṣayaṃ gṛhṇanti, āhosvinnyūnamavikaṃ vā ? tadāviṣkriyate-</p>\n\n<l rend='bold'>ghrāṇaṃ jihvā ca kāyaśca tulyārthagrāhyadastrayam /</l>\n\n<p>dvayoścakṣuḥśrotrayoraniyama ityākhyātaṃ bhavati ||</p>\n\n<p>kiṃpunareṣāṃ cakṣurvijñānādīnāṃ sahaja evāśrayaḥ, āhosvidatīto 'pi ? taducyate |</p>\n\n<p><hi rend='bold'>paścimasyāśrayo 'tītaḥ</hi></p>\n\n<p>manovijñānasya kriyāvato nityamāśrayo 'tītaḥ |</p>\n\n<l rend='bold'>pañcānāṃ taiḥ sahāpi ca // Abhidh-d_57 //</l>\n\n<p>pañcānāṃ vijñānakāyānāṃ taiḥ sahāpi cātītaśceti 'ca'śabdāt |</p>\n\n<p>evaṃ catuṣkoṭika ārabhyate | ye dharmā vijñānaniśrayāḥ samanantarā api te ? praśnaścatuṣkoṭikaḥ | niśraya eva cakṣurādayaḥ | samanantarā eva vedanādayaḥ | ubhayaṃ samanantaraniruddhaṃ vijñānam | nobhayametānākārān sthāpayitvā ||</p>\n\n<p>idamidānīmabhidharmasarvasvaṃ kośakārakasmṛtigocarātītaṃ vaktavyam | athaiṣāmaṣṭādaśānāṃ dhātūnāṃ katamaṃ niśrayaṃ niśrityānāsraveṇa mārgeṇa katamo dhāturnirudhyate !</p>\n\n<note><hi rend='it'>Jaini_41</hi></note>\n<lg rend='bold'>\n<l>niśritya khalvanāgamyaṃ niśrayāṃścaturo 'tha vā /</l>\n<l>anāsraveṇa mārgeṃṇa cakṣurdhāturnirudhyate // Abhidh-d_58 //</l>\n</lg>\n\n<p>navasu bhūmiṣu khalvanāsravo mārgaḥ | cakṣurdhātustu pañcabhūmikaḥ | tatra prajñāvimuktasyālabdhadhyānasyāryasyānāgamyaṃ niśritya cakṣurdhāturnirudhyate | nirodhamārgajñānātmakasya tridhātupratipakṣatvāddhyānalābhinaḥ punaścaturo niśrayānniśritya dhyānāntarikāyāḥ prathamena grahaṇāt ||</p>\n\n<l rend='bold'>anāgamyaṃ tu niśritya gandhadhāturnirudhyate /</l>\n\n<p>dhyānālābhinastannirodhāt |</p>\n\n<l rend='bold'>manodhāturanāgamyaṃ yadi vā saptaniśrayāt // Abhidh-d_59 //</l>\n\n<p>catvāri dhyānāni trīṃścārūpyān, tasya traidhātukatvāt ||</p>\n\n<l rend='bold'>anāgamyaṃ tathaivādyaṃ cakṣurvijñānasaṃjñakaḥ /</l>\n\n<p>nirudhyata iti vartate | tasya kāmaprathamadhyānasamāpannatvāt |</p>\n\n<l rend='bold'>dharmadhātorvicitratvādyathāyogaṃ vinirdiśet // Abhidh-d_60 //</l>\n\n<p>dharmadhātuḥ khalu kaścitkāmāvacara eva yathā pratighādayaḥ | kaścitkāme prathamadhyānayoryathā vitarkavicārādayaḥ | kaścitkāme prathamadvitīyadhyānayoryathā prītiḥ | kaścitkāme tṛtīyadhyānayoryathā sukhendriyam | kaścittraidhātuko yathā jīvitendriyādayaḥ | ata ucyate 'yathāyogaṃ vinirdi śet | evamanyānapi dhātūnanenaiva yathoktena nyāyena 'yathāyogaṃ vinirdiśet'; iti ||</p>\n\n<p>idamidānīmanyadvaktavyam | yadā pṛthagjanaścakṣurdhātuṃ rūpāptaṃ parijānāti tadā katamāddhātorvairāgyamāpnoti ? kati ca kutratyānanuśayān jahāti ? kāni ca saṃyojanāni paryādāya jahāti ? tadāviṣkriyate-</p>\n\n<lg rend='bold'>\n<l>cakṣurdhātuṃ hi rūpāptaṃ parijānan pṛthagjanaḥ /</l>\n<l>kṛtsnādrūpamayāddhātorvairāgyamadhigacchati // Abhidh-d_61 //</l>\n</lg>\n\n<lg rend='bold'>\n<l>tasmādanuśayāndhātorekatriṃśajjahāti ca /</l>\n<l>paryādatte na kiñcittu saṃyojanamasau tadā // Abhidh-d_62 //</l>\n</lg>\n\n<p>anuśayānāṃ hi dhātuparicchedo na saṃyojanānām |</p>\n\n<note><hi rend='it'>Jaini_42</hi></note>\n<l rend='bold'>rūpavairāgyamāpnoti jahātyanuśayatrayam /</l>\n\n<p>satkāyadṛṣṭiśīlavrataparāmarśavicikitsākhyaṃ rūpadhātuparyāpannam |</p>\n\n<l rend='bold'>tadā saṃyojanaṃ tvāryaḥ paryādatte na kiñcana // Abhidh-d_63 //</l>\n\n<p>anuśayatrayaṃ kataradāryo jahāti bhavarāgamānāvidyākhyam ? bhāvanāprahātavyaṃ saṃyojanaṃ tu na dhātuparicchinnamiti na kiñcittadā jahāti ||</p>\n\n<lg rend='bold'>\n<l>cakṣurvijñānadhātuṃ tu parijānaṃstameva ca /</l>\n<l>parijānātyavaśyaṃ ca brahmalokādvirajyate // Abhidh-d_64 //</l>\n</lg>\n\n<lg rend='bold'>\n<l>na tu saṃyojanaṃ kiñcitparyādatte tadā hyasau /</l>\n<l>gandhadhātuṃ rasākhyaṃ ca parijānan pṛthagjanaḥ // Abhidh-d_65 //</l>\n</lg>\n\n<lg rend='bold'>\n<l>kāmavairāgyamāpnoti dhruvaṃ hyanuśayānapi /</l>\n<l>tadā jahāti ṣaṭtriṃśadvartisaṃyojanatrayam // Abhidh-d_66 //</l>\n</lg>\n\n<p>kāmāvacarācchaṭtriṃśadanuśayāñjahāti | trīṇi ca saṃyojanāni pratighasaṃyojanamīrṣyāmātsaryasaṃyojane ca | gandharasadhātūparijānan pṛthagjanaḥ ||</p>\n\n<p><hi rend='bold'>āryastu kāmavairāgyaṃ karotyanuśayānapi /\ncaturaḥ parijānāti</hi></p>\n\n<p>pratighakāmarāgamānāvidyākhyān bhāvanāheyān ||</p>\n\n<l rend='bold'>paryādatte 'pi ca trayam // Abhidh-d_67 //</l>\n\n<p>pratigherṣyāmātsaryasaṃyojanākhyam ||</p>\n\n<l rend='bold'>parijānanmanodhātumārūpyebhyo virajyate /</l>\n\n<p>ārya iti vartate |</p>\n\n<p><hi rend='bold'>jahātyanuśayāṃstrīṃśca</hi></p>\n\n<p>rāgamānāvidyākhyān |</p>\n\n<l rend='bold'>paryādatte trayaṃ tathā // Abhidh-d_68 //</l>\n\n<p>etadeva ||</p>\n\n<note><hi rend='it'>Jaini_43</hi></note>\n<lg rend='bold'>\n<l>parijānankhalu prīrti tāmeva prajahātyasau /</l>\n<l>ābhāsvarācca vairāgyaṃ yāti hanti tu nāsravān // Abhidh-d_69 //</l>\n</lg>\n\n<p>tasyāstaduparyabhāvāt |</p>\n\n<lg rend='bold'>\n<l>parijānansukhaṃ yogī prajahāti tadeha ca /</l>\n<l>śubhakṛtsnācca vairāgyaṃ yāti kleśānna hanti tu // Abhidh-d_70 //</l>\n</lg>\n\n<p>sukhendriyasya tatīyādhyānāduparyabhāvādakṛtsnadhātūnna kleśāñjahāti ||</p>\n\n<p>gamatetatprayojanāgataṃ prakaraṇam | prakṛtamevocyatām | athaiṣāṃ dhātūnāṃ ke kati vijñānavijñeyāḥ ? tadārabhyate-</p>\n\n<p><hi rend='bold'>dvivijñeyāḥ guṇāḥ pañca</hi></p>\n\n<p>pañcarūpādiguṇākhyā dhātavaścakṣurādivijñānamanovijñānavijñeyāḥ | śeṣā manovijñānavijñeyāḥ ||</p>\n\n<p>kati hetuḥ kati na hetuḥ ? tadākhyāyate-</p>\n\n<l rend='bold'>hetuḥ sarve kṣarākṣarāḥ /</l>\n\n<p>sarvadharmā hi kāraṇahetusvabhāvāḥ | kṣarāstu yathāyogaṃ cintyāḥ ||</p>\n\n<p>katīndriyātmakāḥ ? kati nendriyasvabhāvāḥ ? tadāviṣkriyate-</p>\n\n<l rend='bold'>anyatra dharmadhātvardhācchaḍbāhyā nendriyātmakāḥ // Abhidh-d_71 //</l>\n\n<p>arthādāyātamādhyātmikāḥ sarve dhātavaḥ | bāhyāḥ pañcarūpaśabdagandharasasparśadharmadhātoścārdhaṃ nendriyasvabhāvaṃ jīvitendriyaśraddhādisukhādipañcakavarjamiti |</p>\n\n<p>abhidharmadīpe vibhāṣāprabhāyāṃ vṛttau prathamo 'dhyāyaḥ |</p>\n\n<p>dvitīyo 'dhyāyaḥ</p>\n\n<p>prathamaḥ pādaḥ |</p>\n\n<lg rend='bold'>\n<l>dvāviṃśatiprakārasya kṛtsnasyendriyaparvaṇaḥ /</l>\n<l>saṃkṣepeṇābhidhāsyante dharmā nirvacanādayaḥ // Abhidh-d_72 //</l>\n</lg>\n\n<p>cakṣurādīnyājñātāvīndriyaparyantāni khalvindriyāṇi etāvānindriyagrāmo na bhūyānnālpīyān |</p>\n\n<p>uktaṃ hi bhagavatā- 'dvāviṃśatirindriyāṇi katamāni dvāviṃśatiḥ ? cakṣurindriyaṃ śrotrendriyaṃ yāvadājñātāvīndriyam' iti |</p>\n\n<p>tasyendriyarāśernirvacanānukramadhātubhūmyādiprakārabhedāḥ saṃkṣepeṇābhidhāyiṣyanta iti ||</p>\n\n<p>kiṃ punardravyato dvāviṃśatirindriyāṇyatha nāmataḥ ? tadidamākhyāyate-</p>\n\n<lg rend='bold'>\n<l>nāmnā dvāviṃśatistāni dravyato daśa sapta ca /</l>\n<l>yasmānnānyaddvayaṃ kāryātsukhādinavakatrayam // Abhidh-d_73 //</l>\n</lg>\n\n<p>kāyendriyapradeśa eva hi kaścitstrīpuruṣendriyākhyaṃ labhate, viśiṣṭakliṣṭavijñānasaṃnniśrayabhūtatvāt | śraddhādīnāṃ ca navānāṃ samudāyeṣu triṣvanājñātamājñāsyāmīndriyāditrayākhyāḥ ||</p>\n\n<p>anye punaḥ paśyanti-</p>\n\n<note><hi rend='it'>Jaini_45</hi></note>\n<lg rend='bold'>\n<l>nāmasallakṣaṇābhāvāttannāmnaḥ sārthakatvataḥ /</l>\n<l>trayāṇāṃ vargavṛttitve 'pyarthamabhyeṣyate paraiḥ // Abhidh-d_74 //</l>\n</lg>\n\n<p>yatkhalu saṃvṛtisatyasya lakṣaṇaṃ tatteṣāṃ nāsti kriyāpauruṣyadvāreṇa tacchabdapravṛtteḥ, laukikāgradharmavat | sārthakatvāttannāmno 'rthavattatkhalvetannāmneti ||</p>\n\n<p>strīpuruṣendriyasyāpi-</p>\n\n<lg rend='bold'>\n<l>viśiṣṭabuddhihetutvādādhipatyaviśeṣataḥ /</l>\n<l>kāyendriyādviśiṣṭatvaṃ dvayornetrendriyādivat // Abhidh-d_75 //</l>\n</lg>\n\n<p>yathaiva hi cakṣurādīni kāyendriyaviśiṣṭāni viśiṣṭabuddhijanakatvādādhipatyaviśeṣācca, tadvadanayorapīti ||</p>\n\n<p>kaḥ punarindriyārthastadārabhyate-</p>\n\n<l rend='bold'>aiśvaryārtho vipaścidbhirindriyārtho 'bhidhīyate /</l>\n\n<p>keṣu punarartheṣu keṣāmīśitvam ? vayaṃ tāvatpaśyāmaḥ-</p>\n\n<p><hi rend='bold'>svārthavyaktiṣu pañcānāṃ</hi></p>\n\n<p>cakṣurādīnāṃ pañcānāṃ svārthaprakāśanakriyāyāmādhipatyaṃ samaviṣamamārgālocanādityarthaḥ |</p>\n\n<l rend='bold'>caturṇāṃ tvarthayordvayoḥ // Abhidh-d_76 //</l>\n\n<p>jīvitamanastrīpuruṣendriyāṇāṃ pratyekamarthadvaye | tatra tāvajjīvitendriyasya nikāyasabhāgasaṃbandhasandhāraṇayoḥ | manaindriyasyāpi saṃkleśavyavadānayoḥ | yathoktam- 'cittasaṃkleśāt sattvāḥ saṃkliśyante cittavyavadānahetorviśuddhyante' (<hi rend='it'>Jaini_46</hi>) iti | punarbhavasaṃbandhavaśibhāvānuvartanayorvā | punarbhavasaṃbandhe tāvadyathoktam- 'gandharvasya tasmin samaye dvayościttayoranyataratsaṃmukhībhūtaṃ bhavatyanunayasahagataṃ vā pratighasahagataṃ vā |' tathā 'vijñānaṃ cedānanda mātuḥ kukṣiṃ nāvakrāmet' iti | vaśibhāvānuvartane yathoktam- 'cittenāyaṃ loko nīyate' iti vistaraḥ |</p>\n\n<p>strīpurūṣendriyayorapi sattvotpattivikalpanayorādhipatyam | sattvotpattau tāvat, prāyastadadhīnatvāttadutpatteḥ | sattvavikalpe 'pi tadvaśāt | prāthamakalpikānāṃ ca sattvānāṃ ceṣṭā strīpuruṣasvarācārādivikalpabhedāt |</p>\n\n<l rend='bold'>svagocaropalabdhyādāvīśitvamapare viduḥ /</l>\n\n<p>paurāṇāḥ punarācāryāḥ kathayanti- 'cakṣurādīnāṃ pañcānāṃ pratyekaṃ caturṣvartheṣvādhipatyam | cakṣuḥśrotrayostāvadātmabhāvaśobhāyāmandhabadhirayorakāntarūpatvāt | ātmabhāvaparikarṣaṇe, dṛṣṭvā śrutvā ca viṣayavivarjanāt | cakṣuḥśrotravijñānayoḥ sasaṃprayogayorūtpattau | rūpadarśanaśabdaśravaṇayoścāsādhāraṇakāraṇatve | ghrāṇajihvākāyānāṃ tvātmabhāvaśobhāyāṃ (<hi rend='it'>Jaini_47</hi>) pūrvavat | ātmabhāvaparikarṣaṇe, taiḥ kabaḍīkārāhāraparibhogāt | anyat prāgvat |</p>\n\n<p>caturṇāṃ punaḥ strīpuruṣajīvitamanaindriyāṇāṃ dvayorarthayoḥ | strīpuruṣendriyayostāvat- sattvabhedasattvavikalpayoḥ | sattvabhedaḥ strīpuruṣa iti | vikalpabhedo 'pi saṃsthānavacanagamanādi prāgvat | saṃkleśavyavadānayorvā | tadviyutavikalpānāṃ saṃvarāsaṃvarādīni na bhavanti | tadvatāṃ tu saṃvaraphalaprāptiḥ |</p>\n\n<p>jīvitendriyamanaindriyayorapyarthadvaye pūrvavat ||</p>\n\n<l rend='bold'>svārthavijñāna evānya āhuḥ paṇḍitamāninaḥ // Abhidh-d_77 //</l>\n\n<p>kośakārādayaḥ punarāhuḥ- 'svārthopalabdhāveva cakṣurādīnāṃ pañcānāmādhipatyam |' tadetadvaibhāṣikīyameva kiñcidgṛhītam | nātra kiñcit kośakārakasya svakarṣasvakaṃ darśanam | vaibhāṣaireva svārthopalabdhirukteti ||</p>\n\n<p>dārṣṭāntikasya hi sarvamapratyakṣam | pañcānāṃ vijñānakāyānāmatītaviṣayatvādyadā (<hi rend='it'>Jaini_48</hi>) khalu cakṣūrūpe vidyete tadā vijñānamasat | yadā vijñānaṃ sat, cakṣūrūpe tadāsatī, vijñānakṣaṇasthityabhāve svārthopalabdhyanupapatteśca ||</p>\n\n<l rend='bold'>kleśotpattau sukhādīnāṃ śraddhādīnāṃ guṇāptiṣu /</l>\n\n<p>sukhādīnāmapi pañcānāmindriyāṇāṃ rāgādikleśotpattāvādhipatyam | yathoktam- 'vedanāpratyayā tṛṣṇā' iti | 'sukhāyāṃ vedanāyāṃ rāgo 'nuśete' iti vistaraḥ | śraddhādīnāṃ punaraṣṭānāṃ sarvaguṇotpattau prabhutvamiti |</p>\n\n<p>vaibhāṣāḥ punarāhuḥ 'saṃkleśavedanābhiḥ' | tathā hyuktam- 'sukhāyāṃ vedanāyāṃ rāgo 'nuśete' iti vistaraḥ |</p>\n\n<p>vyavadāne śraddhādīnāṃ pañcānāṃ taiḥ kleśān viṣkambhya mārgotpādanāt | yathoktam- 'śraddheṣīkāsaṃpanno baladhairyasmṛtidauvārikasaṃpannaḥ samāhitacitto vimucyate prajñāśastreṇāryaśrāvakaḥ sarvāṇi saṃyojanāni saṃchinatti' ityādi |</p>\n\n<note><hi rend='it'>Jaini_49</hi></note>\n<p>anājñātamājñāsyāmīndriyādīnāṃ tu trayāṇāmuttarottarāṅgabhāve nirvāṇe cādhipatyamiti ||</p>\n\n<p>kaḥ punareṣāmindriyāṇāmanukramaḥ ? brūmaḥ-</p>\n\n<l rend='bold'>phalasaṃkleśasaṃbhāraviśuddhitvādanukramaḥ // Abhidh-d_78 //</l>\n\n<p>prākkarma phalaṃ tāvadaṣṭau vipākajatvāttasmāttāni pūrvamuktāni | tasmin vipāke sati saṃkleśasukhādibhiḥ | pañcabhirmārgasaṃbhāraśraddhādibhiḥ | viśuddhiranāsravaistribhiḥ ||</p>\n\n<p>kasmāt punardvāviṃśatireva yathā parikīrtitānyuktāni na bhūyāṃsi nālpīyāṃsīti ? tadapadiśyate-</p>\n\n<lg rend='bold'>\n<l>sattvākhyā sattvavaicitryaṃ dhṛtiḥ kleśodbhavaśca yaiḥ /</l>\n<l>mārgopāyaḥ phalaprāptisteṣāmindriyatā matā // Abhidh-d_79 //</l>\n</lg>\n\n<p>sattvākhyā khalu pravartate cakṣurādiṣu manaḥparyanteṣu ṣaṭsu | etaddhi maulasattvadravyam | sattvavaicitryaṃ dvābhyāṃ strīpuruṣendriyābhyām | dhṛtirjīvitendriyeṇa | kleśodbhavaḥ pañcabhirvedanābhiḥ | mārgopāyaḥ śraddhādibhiḥ | phalaprāptistribhirantyaiḥ | ityetasmādeṣāmindriyatā matā ||</p>\n\n<note><hi rend='it'>Jaini_50</hi></note>\n<lg rend='bold'>\n<l>sparśāśrayodbhavādhārasaṃbhogatvāccaturdaśa /</l>\n<l>svargāpavargahetutvāt tadanyadvendriyāṣṭakam // Abhidh-d_80 //</l>\n</lg>\n\n<p>tatra sparśāśrayaścakṣurādīni ṣaḍindriyāṇi | prādurbhāvaḥ strīpuruṣendriyāmyām | ādhāro jīvitendriyeṇa | saṃbhogo vedanābhiḥ pañcabhiḥ | atastāvaccaturdaśoktāni | svargopapattinimittāni śraddhādīni pañca | apavargakāraṇāni trīṇyanājñātamājñāsyāmīndriyādīni ata etāvantyeva ||</p>\n\n<p>yadyādhipatyārtha indriyārthaḥ kasmācchandasparśamanaskārasaṃjñācetanāmahābhaumānāṃ satyādhipatye nendriyatvam ? uktaṃ hi bhagavatā- 'chandamūlakāḥ sarvadharmāḥ sparśajātīyāḥ manaskāraprabhāvāḥ |' saṃjñācetanayośca saṃkleśavyavadānayorādhipatyamuktameva kuśalacetanāyāśca | evaṃ kleśānāmapi saṃsārahetupravartane ādhipatyam | nirvāṇasya ca dharmāgryatve kasmānnendriyatvam ? tadidamucyate-</p>\n\n<lg rend='bold'>\n<l>chandaṃ vīryāṅgabhūtatvāt sparśo vittyanubṛṃhaṇāt /</l>\n<l>saṃjñā prajñābhibhūtatvānnendriyaṃ munirabhyadhāt // Abhidh-d_81 //</l>\n</lg>\n\n<p>chando hi kartukāmatā sā ca vīryāṅgabhūtā | vīryaṃ tu sākṣāt kriyayābhisaṃbadhyate | tadevendriyamuktam | sparśo 'pi 'sparśapratyayā vedanā' iti tadutpattau parikṣīṇaśaktiḥ | saṃjñāpi prāyo 'pi (prāyo) lokavyavahārapatitā | sā prajñayā paramārthaikarasayābhibhūteti nendriyamuktā ||</p>\n\n<lg rend='bold'>\n<l>śraddhādīnāṃ vidāṃ caiva doṣaḥ śuddhau malodaye /</l>\n<l>pradhānatvānmanaskāro nendriyaṃ samudāhṛtam // Abhidh-d_82 //</l>\n</lg>\n\n<note><hi rend='it'>Jaini_51</hi></note>\n<p>yoniśo manasikāraḥ khalu śraddhādīnāṃ saṅgībhavati | ayoniśo manasikāro 'pi vedanādīnāṃ rāgādisaṃprayuktānāmiti so 'pi nendriyam ||</p>\n\n<l rend='bold'>saṃbhāvanānukūlatvādadhimokṣo 'pi nendriyam /</l>\n\n<p>adhimokṣo 'pi śraddhopakārīti nendriyam ||</p>\n\n<l rend='bold'>kālāntaraphalotpādasaṃdehābhyāṃ na cetanā // Abhidh-d_83 //</l>\n\n<p>cetanāyāḥ khalvapi kālāntareṇa phalamiti tasya nāsati phale śaktirāvirbhavati | lokopi tasyāḥ phalasattvāvināśaṃ dṛṣṭvā vipratipannaḥ | kaścid brūte nirhetukaṃ phalamiti kaścidīśvarakṛtaṃ kaścidadṛṣṭādihetukamiti | cetanāyāḥ phalamanabhivyaktamiti | īśitvaṃ bhagavatā jānānenāpyatastasyāstrailokyakāraṇatve 'pi sati cetanā nendriyeṣu vyavasthāpitā ||</p>\n\n<p>kuśalamahābhaumebhyo 'pi</p>\n\n<lg rend='bold'>\n<l>nāpramādo 'pyasau vīryāt, na hrīḥ prāgalbhanigrahāt /</l>\n<l>nopekṣā nāpi cālobho vīryaśraddhābhibhūtitaḥ // Abhidh-d_84 //</l>\n</lg>\n\n<p>apramādastāvadvīryasya bhāṇḍāgārikasthānīyaḥ | vīryaṃ kuśalān dharmānupājeyati satān rakṣati | hrīrapi vaiśāradyasapatnabhūtā navavadhūrivāpragalbhā | tasyāḥ kuta ādhipatyam ? upekṣāpi śraddhābhibhūtā | alobhaśva vīryavirodhīti nendriyam ||</p>\n\n<l rend='bold'>na prasrabdhirvidautkaṭyādvinindyatvācca nāsravāḥ /</l>\n\n<p>prasrabdhiḥ khalu vedanāyāḥ vṛttiprādhānyenābhibhūtā | sāpi nendriyam | akuśalānāmapi dharmāṇāṃ vinindyatvāttu nāsravāścaṇḍālarājavat ||</p>\n\n<p>viprayuktānāmapi</p>\n\n<p><hi rend='bold'>jātyādayo na pārārthyāt</hi></p>\n\n<p>paratantrā hi jātyādayo dharmāḥ paricārakavat teṣāṃ kutaḥ prabhutvam ?</p>\n\n<note><hi rend='it'>Jaini_52</hi></note>\n<l rend='bold'>niṣkriyatvānna nirvṛtiḥ // Abhidh-d_85 //</l>\n\n<p>nirvāṇamapi niṣkriyamasatphalaṃ satkriyāśca dharmāḥ phalavanta ādhipatyayuktā iti bhagavatā nirvāṇaṃ nendriyaṃ vyavasthāpitamiti | nātra kiñcidupasaṃkhyeyaṃ nāpyapaneyamiti ||</p>\n\n<p>lakṣaṇamidānīmindriyāṇāṃ vaktavyam | tatra cakṣurādīnāmuktam | jīvitaśraddhādīnāṃ saṃprayuktaviprayukteṣūcyamāneṣu vakṣyate | duḥkhādīnāṃ tvadhunocyate |</p>\n\n<l rend='bold'>kāyasya bādhanaṃ duḥkhaṃ daurmanasyaṃ tu cetasaḥ /</l>\n\n<p>bādhanamiti vartate ||</p>\n\n<l rend='bold'>sukhaṃ ca sumanastā ca sātaṃ śārīramānasam // Abhidh-d_86 //</l>\n\n<p>sātamiti prahlādanāparyāyaḥ |</p>\n\n<l rend='bold'>vaiśiṣṭyānmānasaṃ sātaṃ sukhaṃ kvacidudāhṛtam // Abhidh-d_87 //</l>\n\n<p>tṛtīye dhyāne mānasaṃ sātaṃ sukhamityudāhṛtaṃ bhagavatā pañcendriyasukhātiśayatvāt | saumanasyaṃ tu prītisvabhāvaṃ sā ca tṛtīyadhyāne nāstīti sukhaṃ ca tatroktamiti |..........</p>\n\n<p>......... bhaumam tadapadiśyate-</p>\n\n<l rend='bold'>ṣaṭsu bhūmiṣu vijñeyaṃ nīrajaskādyamindriyam /</l>\n\n<note><hi rend='it'>Jaini_53</hi></note>\n<p>anājñātamājñāsyāmīndriyaṃ ṣaṭṣu bhūmiṣu, caturṣu dhyāneṣvanāgamye dhyānāntarikāyāṃ ca |</p>\n\n<l rend='bold'>tadanye nirmale tvakṣe draṣṭavye navabhūmike // Abhidh-d_88 //</l>\n\n<p>ājñendriyamājñātāvīndriyaṃ ca navasu bhamiṣu- āsveva ṣaṭṣu triṣu cādyāsvārūpyabhūmiṣu ||</p>\n\n<p>atha kāni dvāviṃśatirindriyāṇi kāni rki prahātavyāni ? dudāhriyate-</p>\n\n<p><hi rend='bold'>daurmanasyaṃ dvihātavyaṃ</hi></p>\n\n<p>darśanabhāvanāprahātavyam |</p>\n\n<l rend='bold'>manovittitrayaṃ tridhā /</l>\n\n<p>manaindriyaṃ sukhasaumanasyopekṣāśca darśanabhāvanāheyāścāheyāśca |</p>\n\n<p><hi rend='bold'>navābhyāsapraheyāṇi</hi></p>\n\n<p>cakṣurādīni jīvitāvasānānyaṣṭau duḥkhendriyaṃ ca |</p>\n\n<p><hi rend='bold'>dvidhā pañca</hi></p>\n\n<p>śraddhādīni bhāvanāheyānyaheyāni ca | sāsravānāsravāt |</p>\n\n<l rend='bold'>na tu trayam // Abhidh-d_89 //</l>\n\n<p>trīṇyanāsravāṇyapraheyānyeva nirdoṃṣatvāt ||</p>\n\n<p>yadi tarhi śraddhādīni sāsravānāsravatvātpraheyāni cāpraheyāni ca dvidhā bhavanti, trayamevānāsravam | idaṃ tarhi sūtraṃ kathaṃ nīyate ? yaduktaṃ bhagavatā- (<hi rend='it'>Jaini_54</hi>) 'yasyemāni pañcendriyāṇi sarveṇa sarvaṃ na santi tamahaṃ bāhyaṃ pṛthagjanapakṣāvasthitaṃ vadāmi' iti ?</p>\n\n<p>anāsravādhikārādajñāpakametat | anāsravāṇi khalvadhikṛtyaitaduktam | yasmādāryapudgalavyavasthānaṃ kṛtvā 'yasyemāni' iti bhagavānavocat | pṛthagjano vā dvividhaḥ | ābhyantaraścāsamucchinnakuśalamūlaḥ, bāhyaśca samucchinnakuśalamūlaḥ | tamadhikṛtyoktam- 'bāhyaṃ pṛthagjanapakṣāvasthitaṃ vadāmi' iti | 'sarveṇa sarvāṇi' iti vacanādvā 'yasya laukikānyapi na santi'; ityākūtam | bāhyamityaśākyaputrīyaṃ pṛthagjanapakṣāvasthitamityāryadharmavipakṣāvasthitam | anyathā hyevamavakṣyat- 'yasyemāni pañcendriyāṇi na santi tamahaṃ pṛthagjanapakṣāvasthitaṃ vadāmi'; iti | uktaṃ hi- 'santrasanti sattvā loke jātā loke vṛddhāstīkṣṇendriyā api madhyendriyā api mṛdvindriyā api' ityapravartita eva dharmacakre | punaścoktam- 'yāvaccāhameṣāṃ pañcānāmindriyāṇāṃ samudayaṃ cāstaṅgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ (<hi rend='it'>Jaini_55</hi>) nāpyajñāsiṣaṃ na tāvadahamasmātsadevakāllokāt' iti vistaraḥ | na cāyamanāsravāṇāṃ dharmāṇāṃ parīkṣāprakāraḥ |</p>\n\n<p>vayaṃ tvatremamāgamaṃ brūmaḥ- 'trīṇīmāni śrāddhasya śraddhāliṅgāni' iti vistaraḥ | kathaṃ kṛtvā jñāpakam ? śraddhāyāṃ hyasatyāmāryāṇāṃ darśanakāmatā na bhavet | saddharmaśrotukāmatā ca, vigatamātsaryeṇa cetasā agāramadhyavastukāmatā ca | yasya ca pṛthagjanasyaitānīndriyāṇi na santi sa sarvathā bāhyapṛthagjano bhavati kuśaladharmopaniṣaddhetuvaikalyāt | tasmātsāstravāṇīti siddham ||</p>\n\n<p>uktaḥ prakārabhedaḥ | lābha idānīṃ vaktavyaḥ | katīndriyāṇi kasmin dhātau vipākaḥ prathamato labhyate ? tadidamārabhyate |</p>\n\n<l rend='bold'>pūrvaṃ kramodbhavaiḥ kāme vipāko labhyate dvayam /</l>\n\n<p>kāmadhātau kramodbhavaiḥ - aṇḍajajarāyujasaṃsvedajaiḥ pūrvaṃ indriyadvayaṃ labhyate | kāyendriyaṃ jīvitendriyaṃ ca | etaddhi dvayaṃ tasmin śukraśoṇitabindau prathamaṃ vipākajaṃ bhavati | kliṣṭatvāttu na manaupekṣendriye vipākaḥ |</p>\n\n<p><hi rend='bold'>anyaiḥ ṣaṭ sapta vāṣṭau vā</hi></p>\n\n<note><hi rend='it'>Jaini_56</hi></note>\n<p>aupapādukaiḥ punaḥ ṣaṭ | cakṣurādīni pañca jīvitendriyaṃ ca | yadyavyañjanā bhavanti yathā prāthamakalpikaḥ | sapta punaryadyekavyañjanā yathā devādiṣu | aṣṭau vā yadyubhayavyañjanā bhavanti yathāpāyeṣu | evaṃ tāvat kāmadhātau |</p>\n\n<p><hi rend='bold'>ṣaḍ rūpe</hi></p>\n\n<p>rūpadhātau punaḥ ṣaḍindriyāṇi vipākaḥ prathamato labhyante | cakṣurādīni pañca jīvitendriyaṃ ca |</p>\n\n<l rend='bold'>antye tu jīvitam // Abhidh-d_90 //</l>\n\n<p>ārūpye jīvitendriyaṃ vipāko labhyate | ukto lābhaḥ ||</p>\n\n<p>tyāgo vaktavyaḥ | so 'yamāviṣkriyate-</p>\n\n<p><hi rend='bold'>mriyamāṇairnirodhyante trīṇyante</hi></p>\n\n<p>jīvitam, manaḥ, upekṣā ceti |</p>\n\n<l rend='bold'>aṣṭau tu madhyame /</l>\n\n<p>rūpadhātau mriyamāṇairaṣṭau nirudhyante | tāni ca trīṇi, cakṣurādīni ca pañca |</p>\n\n<l rend='bold'>daśāṣṭau nava catvāri kāme pañca śubhāni vā // Abhidh-d_91 //</l>\n\n<p>ubhayavyañjanairdaśa nirodhyante | tāni cāṣṭau strīpuruṣendriye ca | ekavyañjanairnava | avyañjanairaṣṭau | sakṛnmaraṇe khalveṣa nyāyaḥ | krameṇa tu mriyamāṇaiścatvāri nirodhyante kāyajīvitamanaupekṣendriyāṇi | na hyeṣāṃ pṛthaṅnirodhaḥ | epa ca vidhiḥ kliṣṭāvyākṛtacittasya maraṇe draṣṭavyaḥ | kuśale tu citte sarvatra śraddhādīni pañcādhikāni | evamārūpyeṣvaṣṭau, rūpeṣu trayodaśa | ityevaṃ vistareṇa gaṇayitavyāni ||</p>\n\n<p>abhidharmadīpe vibhāṣāprabhāyāṃ vṛttau dvitīyasyādhyāyasya prathamaḥ pādaḥ ||</p>\n\n<note><hi rend='it'>Jaini_57</hi></note>\n<p>dvitīyādhyāye</p>\n\n<p>dvitīyapādaḥ |</p>\n\n<p>indriyaprastāve sarva indriyadharmā vicāryanta ityataḥ pṛcchati | athaiṣāṃ kuśalānāmindriyāṇāṃ katareṇendriyeṇa kataracchrāmaṇyaphalaṃ prāpyata iti ? tadidaṃ prastūyate-</p>\n\n<l rend='bold'>ādyantalābho navabhiḥ saptāṣṭābhiśca madhyayoḥ /</l>\n\n<p>yā khalveṣā catuṣphalamayī mālā tasyāḥ prathamaṃ strotaāpattiphalamantyamarhattvaṃ madhye sakṛdāgāmyanāgāmiphale | tatrādyāntayoḥ phalayornavabhirindriyairlābhaḥ | strotaāpattiphalasya tāvat- śraddhādibhiḥ pañcabhirājñāsyāmīndriyājñendriyābhyāmekamanayorānantaryamārgād, dvitīyaṃ vimuktimārgādveditavyam | prathamena kleśaprāpticchedo dvitīyena visaṃyogaprāptyākarṣaṇam | manaupekṣendriyābhyāṃ ceti | arhattvasya punaḥ śraddhādibhirājñāsyāmīndriyavarjjaiḥ, manaindriyeṇa sukhasaumanasyopekṣendriyāṇāṃ cānyatamena |</p>\n\n<p>'saptāṣṭābhiśca madhyayoḥ |'; sakṛdāgāmyanāgāmiphalayoḥ punaḥ saptabhiraṣṭābhirnavabhiśceti 'ca'śabdāt | tatra sakṛdāgāmiphalaṃ tāvadyadyānupūrviko labhate, sa ca laukikena mārgeṇa tasya saptabhirlābhaḥ | pañcabhiḥ (<hi rend='it'>Jaini_58</hi>) śraddhādibhiḥ, manaupekṣendribhyāṃ ca | atha lokottareṇa mārgeṇa tasyāṣṭābhiḥ, ājñendriyamaṣṭamaṃ bhavati | atha bhūyovītarāgaḥ prāpnoti, tasya navabhiryaireva strotaāpattiphalasya | anāgāmiphalaṃ yadyānupūrvīkaḥ prāpnoti, sa ca laukikena mārgeṇa, tasya saptabhiryathā sakṛdāgāmiphalasya |</p>\n\n<p>atha lokottareṇa, tasyāṣṭābhistathaiva | atha vītarāgaḥ prāpnoti, tasya navabhiryathā strotaāpattiphalasya | tasya tu niśrayaviśeṣāt sukhasaumanasyopekṣendriyāṇāmanyatamadbhavati | yadāpyayamānupūrviko navame vimuktimārge dhyānaṃ praviśati laukikena mārgeṇa, tadāpyaṣṭābhirindriyairanāgāmiphalaṃ labhate | tasya navame vimuktimārge saumanasyamaṣṭamaṃ bhavati, ānantaryamārge tūpekṣendriyameva | nityamubhābhyāṃ hi tasya prāptiḥ | atha lokottareṇa praviśati, tasya navabhirājñendriyaṃ navamaṃ bhavati ||</p>\n\n<p>yattarhyabhidharme paṭhyate- 'arhatphalasyaikādaśabhiḥ' iti | tatkathamucyate 'navabhistasya prāptiḥ'; iti ? naiva doṣaḥ | yasmāt-</p>\n\n<note><hi rend='it'>Jaini_59</hi></note>\n<l rend='bold'>ekādaśabhirāptistu phalasyāntyasya hānitaḥ // Abhidh-d_92 //</l>\n\n<p>parihāya parihāyāyaṃ samayavimukto 'rhanniśrayaviśeṣātpunarlabhate | kadācit tṛtīyaṃ dhyānaṃ niśritya | kadācid dvitīyaṃ prathamaṃ vā | kadāciccaturthamanāgamyaṃ vā | ityatastisṛṇāṃ vedanānāṃ saṃbhavādekādaśabhiruktam ||</p>\n\n<p>athaiṣāṃ trayāṇāṃ kāmarūpārūpyadhātūnāṃ kataradhātubhūmyālambanena mārgeṇa katarasya dhātoḥ parijñānaṃ bhavatīti ? tadāvirbhāvyate |</p>\n\n<l rend='bold'>svasya dhātoḥ parijñānaṃ svavipakṣadṛśā pathā // Abhidh-d_93 //</l>\n\n<p>svavipakṣadṛśā ca mārgeṇānāsraveṇa parijñānaṃ bhavati | tatra svadhātudṛśā tāvad duḥkhasamudayālambanena, svavipakṣadṛśā nirodhamārgālambanena traidhātukaparijñānaṃ bhavati | sāsraveṇa tvānantaryamārgeṇa saṃgṛhītena sannikṛṣṭādhobhūmiviṣayeṇordhvasannikṛṣṭabhūmyālambanena ca vimuktimārgasaṃgṛhītenādhobhūmiparijñānaṃ bhavati | ānantaryamārgāṇāmadhobhūmiviṣayatvādvimuktyākhyānāmūrdhvabhūmyālambanatvācca | anāsravāṇāṃ tūbhayeṣāmekabhūmigocaratvāditi |</p>\n\n<p>atha katibhīrindriyaiḥ kāmadhātuparijñānaṃ katibhī rūpārūpyadhātuparijñānamiti ? tadidaṃ pratāyate-</p>\n\n<lg rend='bold'>\n<l>kāmadhātuparijñānaṃ prāyaḥ saptabhiriṣyate /</l>\n<l>samalairnirmalaistvarthairaṣṭābhirabhidhīyate // Abhidh-d_94 //</l>\n</lg>\n\n<p>kāmadhātostāvat- sāsravaiḥ saptabhiḥ parijñānaṃ bhavati prahāṇamityarthaḥ | pañcabhiḥ śraddhādibhiḥ manaupekṣendriyābhyāṃ ca | prāyo grahaṇātsaumanasyendriyeṇāpi kasyacitsamāpattyabhiprāyasya yogino maulabhūmipraveśāt | anāsravaistvindriyairaṣṭābhiḥ | ebhireva saptabhirājñedriyeṇa ca | prāyo vacanātsaumanasyendriyeṇa ca navamena ||</p>\n\n<l rend='bold'>rūpadhātuparijñānamiṣṭaṃ daśabhirindriyaiḥ /</l>\n\n<note><hi rend='it'>Jaini_60</hi></note>\n<p>pañcabhiḥ śraddhādibhiḥ, mana indriyeṇa, tisṛbhirvedanābhiḥ, niśrayaviśeṣādājñendriyeṇa ca ||</p>\n\n<l rend='bold'>antyadhātuparijñānamekādaśabhirucyate // Abhidh-d_95 //</l>\n\n<p>yathoktairdaśabhirājñātavadindriyeṇa ca | ubhābhyāṃ tasya parijñānamekaṃ vajropamasamādhisahacaram, dvitīyaṃ kṣayajñānasahagatamiti ||</p>\n\n<p>idamidānīṃ vaktavyam- kaḥ katibhirindriyaiḥ samanvāgata iti ? tatra tāvadayaṃ niyamaḥ-</p>\n\n<l rend='bold'>sarvasattvāstridhātusthā upekṣāyurmano 'nvitāḥ /</l>\n\n<p>ebhistribhiḥ sarvasattvāḥ samanvāgatāḥ |</p>\n\n<p><hi rend='bold'>tvakstrītvavyañjanaiḥ kāme</hi></p>\n\n<p>kāmāvacarāḥ sattvāḥ kāyapuruṣastrīndriyairebhiḥ pūrvāktaśca |</p>\n\n<l rend='bold'>rūpiṇaścakṣurādibhiḥ // Abhidh-d_96 //</l>\n\n<p>rūpiṇaḥ khalu sattvāścakṣurādibhistribhiścopekṣāyurmanobhiḥ ||</p>\n\n<l rend='bold'>kāminaḥ khalu duḥkhena tadrāgī durmanastayā /</l>\n\n<p>avītarāgaḥ kāmadhātau duḥkhadaurmanasyābhyāṃ samanvāgataḥ |</p>\n\n<l rend='bold'>ūrdhvajastu sukhenāryaḥ śubhāhvādharajau tathā // Abhidh-d_97 //</l>\n\n<p>ūrdhvajo rūpārūpyadhātuja āryaḥ sukhena samanvāgataḥ | anāsraveṇa śubhakṛtsnaparīttaśubhāpramāṇaśubhāḥ kliṣṭākliṣṭena ||</p>\n\n<p><hi rend='bold'>prītyābhāhvādharodbhūtau</hi></p>\n\n<p>ābhāsvareṣūpapannastadadharajaśca prītyā samanvāgataḥ |</p>\n\n<l rend='bold'>śubhaiḥ sa śubhamūlakaḥ /</l>\n\n<p>śraddhādibhiḥ pañcabhiḥ kuśalairanucchinnakuśalamūlaḥ sarvatra samanvāgataḥ |</p>\n\n<p><hi rend='bold'>śaikṣābhyāṃ mokṣamārgasthau</hi></p>\n\n<note><hi rend='it'>Jaini_61</hi></note>\n<p>dvābhyāṃ śaikṣābhyāṃ indriyābhyāṃ darśanabhāvanāmārgasthau ||</p>\n\n<l rend='bold'>aśaikṣo 'rhan svamārgagaḥ // Abhidh-d_98 //</l>\n\n<p>atha niyamena kaḥ katibhirindriyaiḥ samanvāgata iti ? tadidamupadarśyate-</p>\n\n<l rend='bold'>upekṣāyurmanoyukto 'vaśyaṃ trayasamanvitaḥ /</l>\n\n<p>ebhireva tribhiḥ | na hyeṣāmanyonyena vinā samanvāgataḥ | śeṣairaniyamaḥ |</p>\n\n<p>tatra tāvaccakṣurādibhiḥ saptabhirārūpyopapanno na samanvāgataḥ | kāmadhātau ca yenāpratilabdhavihīnāni | sukhendriyeṇa caturthadhyānādyupapannāḥ pṛthagjanāḥ, saumanasyena tṛtīyādyupapannāḥ pṛthagjanāḥ, sukhendriyeṇa rūpārūpyopapannāḥ, daurmanasyena kāmavītarāgaḥ, śraddhādibhirniḥśubhaḥ, anāsravaestribhiḥ pṛthagjanā na samanvāgatāḥ |</p>\n\n<p><hi rend='bold'>caturbhiḥ kāyasukhavān</hi></p>\n\n<p>yaḥ kāyendriyeṇa so 'vaśyaṃ caturbhistaiśca tribhiḥ kāyendriyeṇa ca | yo 'pi sukhandriyeṇa sa caturbhiḥ- taiśca tribhirupekṣādibhiḥ sukhendriyeṇa ca |</p>\n\n<l rend='bold'>cakṣuṣmānapi pañcabhiḥ // Abhidh-d_99 //</l>\n\n<note><hi rend='it'>Jaini_62</hi></note>\n<p>'api'śabdācchotraghrāṇajihvendriyairveditavyam | yaścakṣurindriyeṇa so 'vaśyaṃ pañcabhiḥ- upekṣājīvitamanorūpendriyaiścakṣuṣā ca ||</p>\n\n<p><hi rend='bold'>strīndriyādyanvito 'ṣṭābhiḥ</hi></p>\n\n<p>taiśca saptabhiḥ strīṃndriyeṇa ca | ādigrahaṇāt puruṣendriyadaurmanasyaśraddhādīnāṃ grahaṇaṃ veditavyam | tadvānapi pratyekamaṣṭābhiḥ- taiśca saptabhiḥ puruṣendriyeṇa cāṣṭamena | ebhiśca kāyajīvitamanobhiścatasṛbhirvedanābhiḥ, daurmanasyendriyeṇa ca | śraddhā dibhistaiśca pañcabhirupekṣājīvitamanobhiśca |</p>\n\n<l rend='bold'>duḥkhī yuktastu saptabhiḥ /</l>\n\n<p>yo duḥkhena sa saptabhiḥ- kāyajītimanobhiścatasṛbhirvedanendriyairdaurmanasyaṃ hitvā, tadvītarāgasya nāstīti |</p>\n\n<p><hi rend='bold'>ekādaśabhirantyābhyāṃ</hi></p>\n\n<p>dvābhyāmantyābhyāṃ yukto 'vaśyamekādaśabhiḥ, pratyekaṃ sukhasaumanasyopekṣājīvitamanaḥśraddhādibhirājñendriyeṇa ca | evamājñātavadindriyeṇa tena taiśceti |</p>\n\n<l rend='bold'>sapta ṣaḍbhistadādyavān // Abhidh-d_100 //</l>\n\n<p>prathamena tvanāsraveṇa yaḥ samanvāgataḥ so 'vaśyaṃ trayodaśabhirmanojīvitakāyendriyaiścatasṛbhirvedanābhiḥ śraddhādibhistena ceti ||</p>\n\n<p>atha sarvabahubhiḥ kiyadbhiḥ samanvāgatāḥ ? taducyate-</p>\n\n<lg rend='bold'>\n<l>tridvīpanarakotpannā mithyātvaniyatā api /</l>\n<l>bahubhiḥ hyekānnaviṃśatyā svalpairaṣṭābhiranvitāḥ // Abhidh-d_101 //</l>\n</lg>\n\n<lg rend='bold'>\n<l>antarābhavikapretatiryakśraddhānusāriṇaḥ /</l>\n<l>tryadhikairdaśabhiryuktā daśabhirvā navādhikaiḥ // Abhidh-d_102 //</l>\n</lg>\n\n<note><hi rend='it'>Jaini_63</hi></note>\n<p>svalpaistrayodaśabhī rūpabhiḥ pañcabhiḥ śraddhādibhiśca jīvitamanaupekṣābhiśca | nārakasya tūcchinnaśubhabījasya cakṣurādīni pañcaikaṃ vyañjanaṃ vedanāśca pañca jīvitaṃ manaśca | tiraścāṃ nāstyucchedaḥ | ya ihocchinatti so 'vaśyamavīciṃ gacchati | tena natra narake śraddhādyā na santi | pañca cakṣurādīni pañca ca vedā, ekaṃ vyañjanaṃ jīvitaṃ manaśceti trayodaśa bhavanti | syurbahubhiścāntarābhavikādyāḥ pṛthagjanāstrīṇyamalāni hitvaikānnaviṃśatibhiḥ, āryāstu śraddhānusāriṇo dve amale hitvaikaṃ ca vyañjanamityekānnaviṃśatibhireva samanvāgatāḥ ||</p>\n\n<lg rend='bold'>\n<l>samyaktvaniyatā ye tu ye ca śraddhādhimuktikāḥ /</l>\n<l>ta ekādaśabhiryuktā daśabhirvā navādhikaiḥ // Abhidh-d_103 //</l>\n</lg>\n\n<p>tatra samyaktvaniyatā āryā ityarthaḥ | te pañcabhiḥ śraddhādibhirmanojīvitābhyāṃ ca tisṛbhirvedanābhirekena cānāsraveṇa | sarvaprabhūtaiḥ punarekānnaviṃśatibhirekaliṅgadvyamalavarjitaiḥ ||</p>\n\n<lg rend='bold'>\n<l>prajñāvimuktanāmārhat kāyasākṣyubhayāhvayāḥ /</l>\n<l>akṣaikādaśakopetā yadi vāṣṭādaśānvitāḥ // Abhidh-d_104 //</l>\n</lg>\n\n<p>sarvālpairekādaśabhiḥ śraddhādibhiḥ sukhasaumanasyopekṣājīvitamanobhirekena cānāsraveṇa | bahubhistvaṣṭādaśabhiḥ, dve anāsrave daurmanasyamekaṃ ca vyañjanaṃ hitvā ||</p>\n\n<l rend='bold'>kāmadevā mṛtāḥ svalpairdaśabhiḥ saptakādhikaiḥ /</l>\n\n<p>anāsravatrayaṃ hitvā daurmanasyaṃ ca | tatratyaḥ pṛthagjano yadi vairāgyaṃ gacchati sa devarṣirbhavati | ekaṃ ca vyañjanaṃ hitvā pariśiṣṭaiḥ saptadaśabhiḥ samanvāgataḥ |</p>\n\n<l rend='bold'>ta evaikonaviṃśatyā yuktā bahubhirindriyaiḥ // Abhidh-d_105 //</l>\n\n<p>dve anāsrave hitvaikaṃ ca vyañjanam | atrāpi hi satyāni dṛśyante ||</p>\n\n<l rend='bold'>dvirdhyāna jāstu sarvālpairdaśabhiḥ pañcakādhikaiḥ /</l>\n\n<p>prathamadvitīyadhyānopapannānāṃ pṛthagjanānāṃ duḥkhadaurmanasye hitvā dve ca vyañjane trīṇi cāmalāni, pañcadaśabhiḥ samanvāgamaḥ |</p>\n\n<l rend='bold'>daśabhiḥ sacatuṣkaistu śubhakṛtsnāḥ samanvitāḥ // Abhidh-d_106 //</l>\n\n<p>śubhakṛtsneṣu pṛthagjanasya saumanasyaṃ ca hitvā caturdaśabhiḥ samanvāgamaḥ |</p>\n\n<note><hi rend='it'>Jaini_64</hi></note>\n<l rend='bold'>bṛhatphalā hi atyalpaistrayodaśabhiranvitāḥ /</l>\n\n<p>bṛhatphaleṣu pṛthagjanasya sukhaṃ ca hitvā duḥkhādīni pūrvoktāni trayodaśa bhavanti |</p>\n\n<l rend='bold'>yuktāḥ ṣoḍaśabhistvete sarvabhūribhindriyaiḥ // Abhidh-d_107 //</l>\n\n<p>yadyāryā bhavanti teṣāṃ sukhasaumanasyābhyāmanāsravābhyāṃ samanvāgama iti ṣoḍaśa bhavanti ||</p>\n\n<l rend='bold'>aṣṭābhirdaśabhiḥ saikairārūpyāḥ svalpabhūribhiḥ /</l>\n\n<p>svalpairaṣṭābhiḥ | pṛthagjanasyāṣṭāḥ svalpāni bhavanti | pañca śraddhādīni, jīvitaṃ manaupekṣā ca | bahubhirekādaśabhirāryasya samanvāgamaḥ | pañcabhiḥ śraddhādibhiḥ, dvābhyāṃ sukhasaumanasyābhyāmanāsravābhyām, jīvitamanaupekṣendriyaiścaturbhiranāsraveṇa caikena |</p>\n\n<l rend='bold'>sadevakauravāḥ sattvāstrayodaśabhiranvitāḥ // Abhidh-d_108 //</l>\n\n<p>pañcabhiḥ śraddhādibhiḥ pañcabhiḥ sukhādibhiḥ, kāyamanojīvitaiśca tribhiḥ ||</p>\n\n<l rend='bold'>aṣṭābhirniḥśubho yukto daśabhirvā trayādhikaiḥ /</l>\n\n<p>ucchinnaśubhamūlo niḥśubhaḥ sarvālpairaṣṭābhiḥ samanvāgataḥ | sukhādibhiḥ pañcabhiḥ kāyajīvitamanobhiśca | sarvaprabhūtaistu trayodaśabhiryathoktairaṣṭābhiścakṣurādibhiścaturbhirekena ca vyañjanena |</p>\n\n<l rend='bold'>dviliṅgāḥ paścimaiḥ svalpairviśatyāpyekayā param // Abhidh-d_109 //</l>\n\n<p>ubhayavyañjanastrayodaśabhiḥ svalpaiḥ sukhādibhiḥ kāyajīvitamanobhiḥ śraddhādibhiśca pañcabhiḥ | cakṣurādīnāmalabdhavihīnatvādaniyamaḥ | sarvabahubhistvekonaviṃśatibhistrīṇyamalānyapāsya | samāpto 'yaṃ matsyakagranthasamudraḥ |</p>\n\n<note><hi rend='it'>Jaini_65</hi></note>\n<p>vyākhyāta indriyāṇāṃ dhātugatiprabhedapradarśanāgatānāṃ vistareṇa prabhedaḥ | adhunā tu momāṃsyate | kimete saṃskṛtā dharmā yathā bhinnasvabhāvāḥ, evaṃ bhinnotpādā atha niyatasahotpādā api kecidvidyanta iti ? vidyanta ityāha |</p>\n\n<p>tatra saṃkṣepeṇa pañcemā dharmajātayaḥ- rūpaṃ cittaṃ caitasikāścittaviprayuktā asaṃskṛtaṃ ca |</p>\n\n<p>tatrāsaṃskṛtaṃ nodeti na ca vyeti |</p>\n\n<p>rūpiṇāṃ tu dharmāṇāmayaṃ niyamaḥ-</p>\n\n<lg rend='bold'>\n<l>saptadravyāvinirbhāgī paramāṇurbahirgataḥ /</l>\n<l>kāmeṣvekādhikaḥ kāye dvyadhikaścakṣurādiṣu // Abhidh-d_110 //</l>\n</lg>\n\n<p>sarvasūkṣmaḥ khalu rūpasaṃskāropādānasaṃcayabhedaparyantaḥ paramāṇuriti prajñāpyate | sa tu saptadravyāvinirbhāgī caturbhirbhūtaistribhiścopādāyarūpaistribhistribhirvā bhūtaiścaturbhiścopādāyarūpairavinirbhāgavartyasāvaṣṭama iti |</p>\n\n<p>kośakārastvāha- 'sarvasūkṣmo rūpasaṃghātaḥ paramāṇuḥ' iti | tena saṃghātavyatiriktaṃ rūpamanyadvaktavyam | yadi nāsti saṃghāto 'pi nāsti | ataḥ siddhaṃ 'sarvasūkṣmaṃ rūpaparamāṇuḥ'; iti ||</p>\n\n<note><hi rend='it'>Jaini_66</hi></note>\n<p>kāyedriyasahagastvaṣṭābhiścakṣurādisahito navabhiḥ ||</p>\n\n<l rend='bold'>evaṃ rūpe 'pi vijñeyo hitvā gandharasadvayam /</l>\n\n<p>rūpadhātau bahirgataḥ pañcadravyāvinirbhāgī gandharasau hitvā | kāyasahagatastu ṣaḍbhiścakṣurādiṣu saptabhiravinirbhāgibhiḥ | yadā punassaśabdakaḥ sa saṃdhāto jāyate, tadā sarvatra yathokteṣu śabdo 'dhiko gaṇayitavyaḥ |</p>\n\n<p>atra punarmahābhūtāni sarvopādāyarūpāśrayabhāvaprādhānyāccatasro dravyajātayo vivakṣyante | upādāyarūpadhātucatuṣṭayaṃ tu ghaṭādidravyaprajñaptinimittatvādāyatanagaṇanayā gaṇyata iti vivakṣitāparijñānānnāsti codyāvakāśaḥ ||</p>\n\n<note><hi rend='it'>Jaini_67</hi></note>\n<p>arūpiṇāṃ punaḥ</p>\n\n<p><hi rend='bold'>cittaṃ caitasikaiḥ sārdhaṃ</hi></p>\n\n<p>avinirbhāgeṇa jāyata iti vartate |</p>\n\n<l rend='bold'>saṃskṛtaṃ tu svalakṣaṇaiḥ // Abhidh-d_111 //</l>\n\n<p>sarva hi saṃskṛtaṃ svalakṣaṇaiḥ saha jātyādibhirutpadyata iti veditavyam ||</p>\n\n<p>abhidharmadīpe vibhāṣāprabhāyāṃ vṛttau dvitīyasyaadhyāyasya dvitīyaḥ pādaḥ ||</p>\n\n<note><hi rend='it'>Jaini_68</hi></note>\n<p>dvitīyādhyāye\ntṛtīyapādaḥ |</p>\n\n<p>yaduktaṃ caitasikāstu sahotpadyanta iti tadabhidhīyatām | ke punaste caitasikā dharmāḥ ?</p>\n\n<p>te pañcaprabhedāḥ- mahābhaumāḥ, kuśalamahābhaumāḥ, kleśamahābhaumāḥ, akuśalamahābhaumāḥ, parīttakleśamahābhaumikāśca | mahatī cittabhūmireṣāmiti ta ime mahābhaumāḥ | bhūmirgatirityarthaḥ | eva sarvatra vigrahaḥ kāryaḥ |</p>\n\n<p>tatra tāvanmahābhaumā nirdiśyante |</p>\n\n<lg rend='bold'>\n<l>daśadharmā mahābhaumā vitsaṃjñācetanāsmṛtiḥ /</l>\n<l>chandaḥ sparśo 'dhimokṣaśca dhīḥ samādhirmanaskṛtiḥ // Abhidh-d_112 //</l>\n</lg>\n\n<p>ete daśadharmāḥ sarvasyāṃ cittabhūmau traidhātukyāmanāsravāyāṃ ca samagrā bhavanti |</p>\n\n<note><hi rend='it'>Jaini_69</hi></note>\n<p>tatra vedanā sukhādistrividho 'nubhavaḥ | trividhaṃ saṃveditamiti paryāyaḥ | iṣṭāniṣṭobhayaviparītaviṣayendriyavijñānasannipātajā dharmayoniḥ kāyacittāvasthā viśeṣaḥ prahlādyupatāpī tadubhayaviparītaśca tṛṣṇāheturvedanetyucyate |</p>\n\n<p>nimittanāmārthaikyajñā saṃjñā vitarkayoniḥ |</p>\n\n<p>cittābhisaṃskāraścetanā |</p>\n\n<p>cittavyāpārarūpā smṛtiḥ | cittasyārthābhilapanā kṛtakartavyakriyamāṇakarmāntāvipramoṣalakṣaṇā |</p>\n\n<p>chandaḥ kartukāmatā vīryāṅgabhūtaḥ |</p>\n\n<p>viṣayendriyavijñānasannipātajā cittasya viṣayaspṛṣṭiḥ, caitasikadharmo jīvanalakṣaṇaḥ sparśaḥ |</p>\n\n<note><hi rend='it'>Jaini_70</hi></note>\n<p>cittasya viṣaye 'dhimuktiradhimokṣo rucidvitīyanāmā cittasya viṣayāpratisaṃkocalakṣaṇaḥ |</p>\n\n<p>dhīḥ prajñā dharmasaṃgrahādyupalakṣaṇasvabhāvā |</p>\n\n<p>cittasyaikāgratā samādhiścittasthitilakṣaṇaḥ |</p>\n\n<p>cittasyābhogo manaskāraḥ pūrvānubhūtādisamanvāhārasvarūpaḥ |</p>\n\n<p>sūkṣmaḥ khalu cittacaittānāṃ viśeṣo duravadhāro rūpiṇīnāmeva tāvadoṣadhīnāṃ bahurasānāmindriyagrāhyo 'pi rasaviśeṣo duravadhāraḥ, kimaṅga punaramūrtānāṃ (<hi rend='it'>Jaini_71</hi>) cittacaitasikānāṃ dharmāṇāmekakalāpavartināṃ buddhigamyaḥ ? sa tu hetuphalasvabhāvairmatimadbhirabhyūhya iti ||</p>\n\n<p>kuśalamahābhaume bhavāḥ kuśalamahābhaumāḥ | te punaḥ</p>\n\n<lg rend='bold'>\n<l>śraddhāpekṣāpramādaśca prasrabdhirhrīrapatrapā /</l>\n<l>mūlavīryamahiṃsā ca śubhabhūkā daśasmṛtāḥ // Abhidh-d_113 //</l>\n</lg>\n\n<p>tatra śraddhā cetasaḥ prasādo guṇiguṇārthitvābhisaṃpratyayākāraḥ, cittakāluṣyāpanāyī | tadyathodakaprasādako maṇiḥ sarasi prakṣiptaḥ sarvaṃ kāluṣyamapanīyācchatāmutpādayati tadvaccittasarasi jātaḥ śraddhāmaṇiriti |</p>\n\n<p>apramādaḥ kuśaladharmabhāvanā tadavahitatetyarthaḥ |</p>\n\n<note><hi rend='it'>Jaini_72</hi></note>\n<p>prasrabdhiścittakarmaṇyatā | kāyaprasrabdhirapyasti | sā tu tadānukūlyādbodhyaṅgaśabdaṃ labhate | tadyathā prītiḥ | prītisthānīyāśca dharmāḥ prītibodhyaṅgamuktaṃ bhagavatā | samyagdṛṣṭisaṃkalpavyāyāmāśca prajñānukūlyāt prajñāskandha ityuktāḥ | tadvatkāyakarmaṇyatā cittakarmaṇyatā bodhyaṅgāvāhakatvāttacchabdenoktā |</p>\n\n<p>upekṣā cittasamatā cittānābhogaḥ saṃskārānimittābhogamadhyupekṣānimittapravaṇatā |</p>\n\n<note><hi rend='it'>Jaini_73</hi></note>\n<p>hrīḥ svātmāpekṣā | akāryakaraṇe lajjā |</p>\n\n<p>apatrāpyantu parāpekṣā |</p>\n\n<p>dve tu kuśalamūle alobhādveṣau | amohastu prajñāsvabhāvatvānmahābhaumeṣūkta iti na gaṇyate |</p>\n\n<p>vīrvaṃ kuśalākuśaladharmotpādanirodhābhyutsāhaḥ, saṃsāranimagnasya cetaso 'bhyunnatirityarthaḥ |</p>\n\n<p>avihiṃsā sattvāviheṭhanā |</p>\n\n<p>uktāḥ kuśalamahābhaumāḥ ||</p>\n\n<p><hi rend='bold'>styānaṃ pramattirāśraddhyamālasyaṃ mūḍhiruddhatiḥ /\nkliṣṭe ṣaṭ</hi></p>\n\n<p>tatra</p>\n\n<note><hi rend='it'>Jaini_74</hi></note>\n<p>styānaṃ kāyacittākarmaṇyatā |</p>\n\n<p>pramādaḥ kuśalānāṃ dharmāṇāmabhāvanā | bhāvanāvipakṣabhūto dharmaḥ |</p>\n\n<p>āśraddhyaṃ cittāprasādaḥ, cittakāluṣyamityarthaḥ | guṇeṣu guṇavatsu cāsaṃpratyayo 'narthitvaṃ ca |</p>\n\n<p>kausīdyaṃ cittasyānabhyutsāhaḥ |</p>\n\n<p>mūḍhiravidyānukārāsaṃprakhyānarūpā |</p>\n\n<p>auddhatyaṃ cittasyāvyupaśamaḥ |</p>\n\n<p>uktāḥ ṣaṭ kleśamahābhaumāḥ |</p>\n\n<note><hi rend='it'>Jaini_75</hi></note>\n<p>abhidharme tu daśa paṭhyante- 'āśraddhaym, kausīdyam, muṣitasmṛtitā, cetaso vikṣepaḥ, avidyā, asaṃprajanyam, ayoniśo manasikāraḥ, mithyādhimokṣaḥ, auddhatyam, pramādaśca' iti |</p>\n\n<p>tatra muṣitasmṛtivikṣepāsaṃprajanyāyoniśomanasikāramithyādhimokṣāḥ pañcamahābhaumeṣu paṭhitāḥ | kliṣṭākliṣṭānāmubhayeṣāṃ smṛtyādisvābhāvyāditīha na pṛthaggaṇyante | tasmāt ṣaḍeva kleśamahābhaumāḥ |</p>\n\n<l rend='bold'>aśubhe tu dve āhrīkyamanapatrapā // Abhidh-d_114 //</l>\n\n<p>akuśale tu cetasi āhrīkyamanapatrāpyaṃ ca dvau dharmāvakuśalamahābhaumikau bhavataḥ | tatrāhrīkyaṃ hrīvipakṣabhūto dharmaḥ | anapatrāpyamapatrāpyasyeti | akāryaṃ kurvāṇasyālajjā svātmano 'hrīḥ | parebhyo 'lajjā anapatrāpyamityapare |</p>\n\n<p>parīttakleśamahābhaumā nirdiśyante |</p>\n\n<l rend='bold'>māyāśāṭhyamadakrodhavihiṃserṣyāpradaṣṭayaḥ /</l>\n<note><hi rend='it'>Jaini_76</hi></note>\n<l rend='bold'>sūkṣmopanāhamātsaryāṇyalpakleśabhuvo daśa // Abhidh-d_115 //</l>\n\n<lg>\n<l>ete hi kleśā bhāvanāheyenāvidyāmātreṇa manobhūmikenaiva saṃprayujyante |</l>\n<l>eṣāṃ tu lakṣaṇamupakleśacintāyāṃ pañcame 'dhyāye 'bhidhāyiṣyate ||</l>\n</lg>\n\n<p>kathaṃ punaridaṃ vijñāyate cittādarthāntarabhūtāścaitasikāḥ ? cittameva hi tadvedanādināmabhirvyapadiśyata ityevaṃ ceṣyamāne buddhasūtramanulomitaṃ bhavati | yaduktaṃ bhagavatā- 'ṣaḍdhāturayaṃ bhikṣavaḥ puruṣapudgalaḥ' ityatra vijñānadhāturevoktaḥ | tasmānnārthāntarabhūtāścaitasikā iti bhadantabuddhadevaḥ | taṃ pratīdamabhidhīyate-</p>\n\n<note><hi rend='it'>Jaini_77</hi></note>\n<lg rend='bold'>\n<l>pṛthivyādi yathā dravyaṃ nīlādiguṇayogataḥ /</l>\n<l>taistairviśeṣyate śabdaiścaittayogānmanastathā // Abhidh-d_116 //</l>\n</lg>\n\n<p>yathā hi pṛthivīdhāturabdhāturvā rūparasagandhādyupādāyarūpairviśeṣyate | nīlā grāvāṇaḥ, nīlamudakaṃ madhurā drākṣā madhurāḥ kharjūrā madhurataro guḍa ityevaṃ sukhitaṃ cittaṃ duḥkhitaṃ cittaṃ samāhitaṃ cittaṃ sotsāhaṃ kusīdaṃ mūḍhaṃ raktaṃ dviṣṭamityevamādibhiḥ śabdaiścaitasikairdharmairyogādviśeṣyate | sādhyasamatvādayuktamiti cet | na | uktottaratvāt | vihitamatra- bhūtabhautikānyatvacintāyāmuttaramiti | tasmādviśeṣapratyayānāmanākasmikatvātsiddhamanyatvaṃ caitāsikānāmiti |</p>\n\n<p>itaśca cittacaitasikānyatvam-</p>\n\n<lg rend='bold'>\n<l>bhūtabhautikanānātvaṃ svarūpehākṛtaṃ yathā /</l>\n<l>tathaiva cittacaittānāṃ pṛthaktvamupadhāryatām // Abhidh-d_117 //</l>\n</lg>\n\n<p>yathā khalu bhūtānāṃ bhautikasya ca rūpasya svabhāvabhedāt, kriyābhedāccānyatvam; tathā cittasya caittānāṃ ca svabhāvakriyābhedādanyatvaṃ draṣṭavyam ||</p>\n\n<lg rend='bold'>\n<l>yathā saṃbandhisaṃbandhādvikāro 'mbhasi lakṣyate /</l>\n<l>tathā saṃsargisaṃsargāccetovikṛtirīkṣyatām // Abhidh-d_118 //</l>\n</lg>\n\n<p>yathā khalu vahniharītakīguḍalavaṇādidravyasaṃbandhādvikāro 'mbuni dṛśyate, uṣṇamamblaṃ kaṣāyaṃ madhuraṃ lavaṇamiti | tadvaccaitasikasaṃbandhāccittamapi sukhitaṃ duḥkhitaṃ prasannamabhyunnataṃ sālokaṃ sāndhakāramiti |</p>\n\n<note><hi rend='it'>Jaini_78</hi></note>\n<p>sūtre 'pi cānyatvamuktam- 'saṃjñā ca vedanā ca caitasika eṣa dharmaḥ' iti ||</p>\n\n<p>idamidānīṃ vaktavyam | yugapadutpannānāṃ cittacaitasikānāṃ dharmāṇāṃ kathaṃ caitasikā dharmā ityucyante ? ko vā dharmārthaḥ? tadapadiśyate-</p>\n\n<lg rend='bold'>\n<l>guṇo viśeṣaṇaṃ dharmo mātrāvṛttistathāśrayī /</l>\n<l>ityevamādayaḥ śabdāḥ pradhānāpekṣavṛttayaḥ // Abhidh-d_119 //</l>\n</lg>\n\n<p>pradhānaṃ hi dravyaṃ viśeṣyabhūtamapekṣya guṇadharmaviśeṣeṇa mātrāvṛttayaḥ śabdāḥ pravartante | ki punaratra pradhānam ?</p>\n\n<p><hi rend='bold'>cittaṃ pradhānameteṣāṃ</hi></p>\n\n<p>kuta iti cet |</p>\n\n<l rend='bold'>vastumātragrahādibhiḥ /</l>\n\n<p>vastūpalabdhimātraṃ hi cittaṃ tenopalabdhe vastuni saṃjñāsmaraṇe lakṣaṇānusmaraṇābhinirūpaṇādayo viśeṣāḥ saṃjñāprajñāsmṛtyādibhirgṛhyante | 'ādi'grahaṇādatrātmābhiniveśādrājasthānīyatvācca | kiñca,</p>\n\n<l rend='bold'>bījaṃ caitatpravṛttīnāṃ śuddhisaṃkarayorapi // Abhidh-d_120 //</l>\n\n<p>uktaṃ hi bhagavatā- 'cittasaṃkleśātsattvāḥ saṃkliśyante | cittavyavadānahetorviśudhyante' iti | tasmātpradhānaṃ cittam | yathoktam-</p>\n\n<lg>\n<l>'dūraṅgamamekacaramaśarīraṃ guhāśayam |</l>\n<l>ye cittaṃ damayiṣyanti te mokṣyante mārabandhanāt ||'</l>\n</lg>\n\n<note><hi rend='it'>Jaini_79</hi></note>\n<p>tatra dūraṅgamaṃ śāstuḥ sarvalokadhātusthavineyakāryakaraṇāt | ekacaraṃ yugapad dvitīyacittābhāvāt | aśarīraṃ mūrtyabhāvāt, kriyāmātrānumeyasvabhāvatvācca | guhāśayaṃ śarīrabalena | tadvṛttivyakteriti | tasya dharmāḥ saṃprayogiṇaścaitasikā iti |</p>\n\n<p>vyākhyātāḥ pañcaprakārāścaittāḥ | anye 'pi cāniyatāḥ paṭhyante- vitarkavicārakaukṛtyamiddhādayaḥ |</p>\n\n<p>tatredaṃ vaktavyam | kasmiṃścitte kati caittā bhavanti ?</p>\n\n<p>kāmāvacaraṃ tāvat pañcaprakāraṃ cittam | kuśalam, akuśalaṃ dvividhamāveṇikamanyatkleśasaṃprayuktaṃ ca | avyākṛtaṃ dvividhaṃ nivṛtānivṛtāvyākṛtākhyam ||</p>\n\n<note><hi rend='it'>Jaini_80</hi></note>\n<p>tatra tāvatkāmāvacaraṃ cittamavaśyaṃ savitarkasavicāram | atastat</p>\n\n<lg rend='bold'>\n<l>abhyudgacchati kāmāptaṃ dharmairdvādaśabhiḥ saha /</l>\n<l>akliṣṭāvyākṛtaṃ cittaṃ raśmivāniva raśmibhiḥ // Abhidh-d_121 //</l>\n</lg>\n\n<p>kāmāvacaramanivṛtāvyākṛtaṃ cittaṃ daśabhirmahāmaumairvitarkavicārābhyāṃ ca sahāvaśyamudeti ||</p>\n\n<l rend='bold'>tathāṣṭādaśabhiścittairnivṛtaṃ jāyate manaḥ /</l>\n\n<p>satkāyāntagrāhadṛṣṭisamprayuktaṃ cittaṃ kāmadhātau nivṛtāvyākṛtam | tatrāṣṭādaśa caitasikā bhavanti | daśamahābhaumāḥṣaṭ kleśamahābhaumāḥ vitarkavicārau ca | dṛṣṭirnādhikā pūrvavat |</p>\n\n<l rend='bold'>dvāviṃśatyā sahāvaśyaṃ śubhaṃ bhavati mānasam // Abhidh-d_122 //</l>\n\n<p>daśamahābhaumāḥ daśakuśalamahābhaumāḥ vitarkavicārau ca ||</p>\n\n<l rend='bold'>cetasossaha viṃśatyā cittamutpadyate 'śubham /</l>\n\n<p>yadakuśalaṃ cittamāveṇikaṃ tatra viṃśatiścaittāḥ- daśamahābhaumāḥ ṣakleśamahābhaumā dvāvakuśalamahābhaumau vitarko vicāraśca | āveṇikaṃ nāma cittaṃ yatrāvidyaiva kevalā nānyaḥ kleśo 'sti rāgādiḥ |</p>\n\n<p><hi rend='bold'>dṛṅmohamātrayuktaṃ yat</hi></p>\n\n<note><hi rend='it'>Jaini_81</hi></note>\n<p>dṛṣṭiyukte 'pyakuśale viṃśatirya evāveṇake | nanu ca dṛṣṭiradhikā ? nādhikā, prajñāviśeṣa eva hi kaścid dṛṣṭirityucyate | sa ca mahābhaumeṣu paṭhitaḥ |</p>\n\n<p>kaḥ punarayaṃ vitarkaḥ ko vā vicāraḥ ? vitarko nāma cittaudāryalakṣaṇaḥ saṃkalpadvitīyanāmā viṣayanimittaprakāravikalpī saṃjñāpavanoddhatavṛttiḥ, audārikapañcavijñānakāyapravṛttihetuḥ | vicārastu cittasaukṣmyalakṣaṇo manovijñānapravṛttyanukūlaḥ | ityetau dvau dharmau kāmāvacare cetasi sarvasminniyamenotpadyete |</p>\n\n<p>tadidamatisāhasaṃ vartate yadviruddhayorapi dvayordharmayorekatra citte samavadhānaṃ pratijñāyate | na hyetalloke dṛṣṭaṃ yadviruddhayorekatra sahāvasthānamiti kośakāraḥ |</p>\n\n<note><hi rend='it'>Jaini_82</hi></note>\n<p>tatra kecidāhuḥ- sarpiryathāpsu niṣṭhyūtaṃ nātiśyāyate nātivilīyate, evaṃ vitarkavicārayogāccittaṃ nātisūkṣmaṃ bhavati nātyudāramityubhayorapi tatra vyāpāraḥ | evaṃ tarhi nimittabhūtau vitarkavicārāvaudāryasūkṣmatayoḥ prāpnuto yathāpaścātaśca sarpiṣaḥśyānatvavilīnatvayorna punastatsvabhāvau |</p>\n\n<p>anye punarāhuḥ- vāksaṃskārā vitarkavicārāḥ sūtre 'bhihitāḥ |</p>\n\n<note><hi rend='it'>Jaini_83</hi></note>\n<p>'vitarkya vicārya vācaṃ bhāṣate nāvitarkyāvicārya' iti | tatra ya audāryāste vitarkāḥ | ye sūkṣmāste vicārāḥ | yadi caikatra citte 'nyo dharma audāriko 'nyaḥ sūkṣmaḥ ko 'tra virodha iti ? na virodho yadi jātibhedaḥ syāt | ekasyāntu jātau mṛdvadhimātratā yugapanna saṃbhavati | jātibhedo 'pyasti sa tarhi vaktavyaḥ | durvaco hyasau | ato mṛdvadhimātratayā vyajyate | naivaṃ vyakto bhavati | pratyekaṃ jātīnāṃ mṛdvadhimātratvāt |</p>\n\n<p>tadidamandhavilāsinīkaṭākṣaguṇotkīrtanakalpaṃ codyamārabhyate | yadanavabudhya tallakṣaṇaṃ codyavidhiḥ mithyā pratāyate | tayorhi yathoktalakṣaṇayorekasmiṃścetasi sadbhāvamātraṃ pratijñāyate na yugapad vṛttyudrekatālābhaḥ | yathā vidyavidyayoḥ saṃśayanirṇayayośceti tūṣṇīmāsva | mā vidvadbhiravajīhasaḥ svamātmānam |</p>\n\n<p>sā punardṛṣṭistriprakārā mithyādṛṣṭyādyā veditavyāḥ |</p>\n\n<l rend='bold'>krodhādyaistvadhikaṃ vadet // Abhidh-d_123 //</l>\n\n<note><hi rend='it'>Jaini_84</hi></note>\n<p>krodhādyaistūpakleśairadhikaṃ bhavati | sa ca krodhādirupakleśo 'dhikaḥ | kleśaiśca saṃprayuktaṃ rāgapratighamānavicikitsābhiśca yuktaṃ cittaṃ tena ca kleśādhikaṃ bhavatītyekaviṃśatirbhavanti ||</p>\n\n<lg rend='bold'>\n<l>sarvatra saṃbhavānmiddhaṃ yatra syāttatra nirdiśet /</l>\n<l>tadvadeva ca kaukṛtyamadhikaṃ gaṇayetkvacit // Abhidh-d_124 //</l>\n</lg>\n\n<p>yatra middhaṃ tatra tadevādhikaṃ gaṇayet | yatrāpi tadevādhikamiti ya eṣa kāmadhātau caittānāṃ niyama uktastataḥ ||</p>\n\n<lg rend='bold'>\n<l>sāśubhaṃ middhakaukṛtyaṃ rūpadhātau na vidyate /</l>\n<l>dhyānāntare vitarkaśca vicāraścāpi nopari // Abhidh-d_125 //</l>\n</lg>\n\n<p>na kiñcidakuśalaṃ middhaṃ kaukṛtyaṃ ca prathamadhyānādau vidyate | tena tatra pratighaśāṭhyamadamāyāvarjyāśca krodhādayaḥ, āhrīkyānapatrāpye ca na santi | ya eva prathame dhyāne santi ta eva 'dhyānāntare', 'vitarkaśca na vidyate | pūrvoktāśca na santīti 'ca'śabdāt | vicāraścāpi nopari |'; dhyānāntarāttūparivicāraścāpi nāsti pūrvoktāśca | 'ca'śabdāt māyā śāṭhyaṃ ca nāstīti gamyate |</p>\n\n<p>brahmaṇo hi yāvacchāṭhyaṃ paṭhyate, parṣatsaṃbandhāt | sa hi svasyāṃ parṣadi aśvajitā bhikṣuṇā praśnaṃ pṛṣṭaḥ 'kutra tāni catvāri mahābhūtānyapariśeṣaṃ nirudhyante' ityaprajānan kṣepamakārṣīt- 'ahamasmi brahmā mahābrahmā īśvaraḥ kartā nirmātā sraṣṭā sṛjaḥ pitṛbhūto bhāvānām' iti | gatamidam ||</p>\n\n<note><hi rend='it'>Jaini_85</hi></note>\n<p>idaṃ vaktavyam | saṃprayuktāḥ saṃskārāḥ kasmāducyante ? tadārabhyate |</p>\n\n<lg rend='bold'>\n<l>saṃprayuktaḥ saṃskāraḥ samatā yasya pañcadhā /</l>\n<l>viprayuktaśca boddhavyaḥ samatā yasya nāstyasau // Abhidh-d_126 //</l>\n</lg>\n\n<p>pañcabhiḥ samatābhiḥ saṃprayuktāḥ saṃprayuktāḥ | tāḥ punarāśrayālambanākārakāladravyasamatākhyāḥ | 'yathaiva hyekaṃ cittamevaṃ caittā apyekaikāḥ' iti vistaraḥ | yasya punaretāḥ samatā na vidyante sa viprayukta iti ||</p>\n\n<p>codakaḥ- kaścidrūpaṃ tarhi viprayuktaṃ prāpnoti, asaṃskṛtaṃ ceti ? saṃpratyucyate |</p>\n\n<lg rend='bold'>\n<l>viśiṣṭānāmasadbhāvātprasaṃgo nāsti rūpiṇām /</l>\n<l>saṃskāragrahaṇāccaiva khādīnāṃ na prasajyate // Abhidh-d_127 //</l>\n</lg>\n\n<p>viśiṣṭena khalu niyogena rūpiṣu saṃjñā sanniviśanta iti teṣvaprasaṃgaḥ | saṃskāragrahaṇācca khādiṣu viprayuktasaṃjñā na pravartata iti siddham ||</p>\n\n<p>ke punaste viprayuktāḥ saṃskārāḥ ? kiyanto veti ? nahi vayameteṣāṃ svabhāvamupalabhāmahe | nāpi kṛtyam | nacaite dharmā loke prasiddhā nāpi buddhavacane | na vedādiṣu śāstreṣviti | tadatropavyāhrīyate-</p>\n\n<lg rend='bold'>\n<l>prāptyādayastu saṃskārā viprayuktāstrayodaśa /</l>\n<l>āptoktisvakriyāliṅgā liṅgameṣāṃ gadiṣyate // Abhidh-d_128 //</l>\n</lg>\n\n<note><hi rend='it'>Jaini_86</hi></note>\n<p>yattāvat svabhāvakriyābhāvāditi | tadatrobhayamabhidhāyiṣyate | yadapi buddhavacane na paṭhyanta iti | tatrāpyāptavacanaṃ sārvajñaṃ vyāhariṣyate | yatta loke na vedādiṣu paṭhyanta iti taccodyam | ye khalu sarvajñaviṣayā dharmāḥ pratisaṃvillābhināṃ buddhivṛttiviṣayamāyāntyāryamaitreyasthaviravasumitrācāryāśvaghoṣapramukhānāṃ ca bodhisattvānāṃ buddhiprasādavidhāyinastejolpānāṃ stanandhayabudvīnāmabhidharmaparīkṣamativṛttīnāṃ ca kathaṃ sāndhakāreṣu manassu gocaratāmāyāntīti ||</p>\n\n<p>tatra tāvat</p>\n\n<l rend='bold'>rāptiḥ samanvitirlabdhirdharmavattā vyavasthitiḥ // Abhidh-d_129 //</l>\n\n<note><hi rend='it'>Jaini_87</hi></note>\n<p>prāptarnāma samanvāgamo lābha iti paryāyaḥ | sarvathā bhāvāñchabdaireva śabdānācaṣṭe | yathaiṃva khalu prāptirityetacchabdagaḍumātraṃ śrūyate tathaiva samanvāgamo lābha ityetadapi padadvayaṃ vāgvastumātramiti na paryāyanāmnā lakṣaṇamudyotitaṃ bhavati | tasmādavyabhicāri tatprasādhakaṃ liṅgamucyatām | ime brū maḥ | śrotramavadhatsva manaścaikāgratāyāṃ sanniyuktvā | 'dharmavattā vyavasthitiḥ |'; dharmāḥ khalu tridhā kuśalāḥ.........</p>\n\n<p>............rūpe 'pi kuśalayā vijñaptyā vartamānayā yāvadvijñāpayati, atītayā ca samanvāgataḥ |</p>\n\n<l rend='bold'>śrutacintāmayānāṃ ca samāpattidvayasya ca // Abhidh-d_130 //</l>\n\n<p>śrutacintāmayānāmapi | sahajā paścād bhavati dvayoścācitta samāpattyossaha paścād bhavatīti |</p>\n\n<lg rend='bold'>\n<l>niḥkleśasaṃskṛtāpūrvaṃ śubhānāṃ tu rajasvatām /</l>\n<l>ādilābhe saha prākca tadūrdhvaṃ vā tridheṣyate // Abhidh-d_131 //</l>\n</lg>\n\n<p>anāsravāṇāṃ ca skandhānāṃ, anucitānāṃ ca kuśalasāsravāṇāṃ na pūrvajā | eṣāmeva yattoktānāṃ 'tadūrdhvaṃ tu tridheṣyate |'; yadā tena saṃmukhībhūtā tadā dvidhaiveti vartate ||</p>\n\n<note><hi rend='it'>Jaini_88</hi></note>\n<l rend='bold'>kliṣṭāṇāṃ kuśalānāṃ ca tadanyeṣāṃ tridhā matā /</l>\n\n<p>kliṣṭāṇāṃ ca skandhānāṃ traiyadhvikī prāptiḥ | 'kuśalānāṃ ca tadanyeṣāṃ'; tebhyo 'nāsravebhyastebhyaścānucittebhyaḥ kuśalasāsravebhyo 'nyeṣāṃ kuśalasāsravāṇāṃ traiyadhvikyeva |</p>\n\n<l rend='bold'>nivṛtāvyākṛtā jñānanirmāṇamanasāṃ tathā // Abhidh-d_132 //</l>\n\n<p>traiyadhvikīti vartate ||</p>\n\n<l rend='bold'>nirvāṇasyādito lābhe nityasyānyasya sarvadā /</l>\n\n<p>nirvāṇasya tatprathamato lābhe dvaiyadhvikyeva | anāgatavartamānālabdhasyātītāpi | 'nityasyānyasya sarvadā |'</p>\n\n<p><hi rend='bold'>ajā tavartamānā ca</hi></p>\n\n<p>apratisaṃkhyānirodhasyānāgatavartamānaiva nityam |</p>\n\n<l rend='bold'>kadācittu tridheṣyate // Abhidh-d_133 //</l>\n\n<p>yena labdhastasya traiyadhvikītyuktametat |</p>\n\n<p>vyākhyāte prāptyaprāptī ||</p>\n\n<note><hi rend='it'>Jaini_89</hi></note>\n<p>sabhāgatā vaktavyā | keyaṃ sabhāgatā nāma ? nahīha pravacane tīrthyaparikalpitasāmānyaviśeṣapadārthagandho 'pyasti | tatkeyaṃ tadabhyāsagateti ? tadidaṃ pratāyate |</p>\n\n<l rend='bold'>ekārtharuciheturyaḥ sattvānāṃ sa sabhāgatā /</l>\n\n<p>sabhāgatā nāma dravyam | sattvānāmekārtharuciḥ sādṛśyahetubhūtam | nikāyasabhāga ityasya śāstrasaṃjñā | sā punarabhinnā bhinnā ca | abhinnā sarvasatvānāṃ sattvasabhāgatā | sā pratisattvaṃ sarveṣvātmasnehāhāraratisāmyāt | bhinnā punasteṣāmeva sattvānāṃ dhātubhūmigatiyonijātistrīpuruṣopāsakabhikṣuśaikṣāśaikṣādīnāmekārtharucitvabhedapratiniyamahetuḥ | tasyāṃ khalvasatyāṃ sarvāryānāryalokavyavahārasaṃkaradoṣaḥ prasajyeta | tasyāṃ tu satyāmeṣa doṣo na bhavatītyasti sabhāgatā nāma dharmaḥ, 'ekārtharucihetuḥ'; iti |</p>\n\n<note><hi rend='it'>Jaini_90</hi></note>\n<p>syāccyavetopapadyeta na ca svasabhāgatāṃ vijahyāt, na ca pratilabheteti ? catuṣkoṭikaḥ | prathamā kauṭiḥ- yataścyavate tatravopapadyamānaḥ | dvitīyā- niyāmamavakrāman, sa hi pṛthagjanasabhāgatāṃ vijahātyāryasabhāgatāṃ pratilabhate | tṛtīyā- gatisaṃcārāt | caturthī- etānākārān sthāpayitvā |</p>\n\n<p>atha pṛthagjanatvasyāsyāśca kaḥ prativiśeṣaḥ ? pṛthagjanasabhāgatā khalūktarūpā | pṛthagjanatvaṃ tu sarvānarthakarabhūtamiti sumahāṃstadviśeṣaḥ | āptavacanenāpi tadanyatvasiddhiḥ | uktaṃ hi bhagavatā- 'sa ceditthatvamāgacchati manuṣyāṇāṃ sabhāgatāṃ pratilabhate' iti | na caivaṃ pṛthagjanatvaṃ pratilabhyate vā tyajyate vā |</p>\n\n<p>siddhā sabhāgatā | kośakāraḥ punastāṃ vaiśeṣikaparikalpitajātipadārthena samīkurvan vyaktaṃ pāyasavāyasayorvarṇasādharmyaṃ paśyatīti ||</p>\n\n<note><hi rend='it'>Jaini_91</hi></note>\n<p>atha kimidamāsaṃjñikaṃ nāma ? tadapadiśyate |</p>\n\n<l rend='bold'>āsaṃjñikaṃ vipāko yaccittopacchedyasaṃjñiṣu // Abhidh-d_134 //</l>\n\n<p>asaṃjñisattveṣu deveṣūpapannānāṃ yaccittopacche didharmāntaraṃ viprayuktaṃ vipākajamutpadyate tadāsaṃjñikaṃ nāma | yena tatropapannānāṃ cittamanāgate 'dhvani kālāntaraṃ sannirudhyate, notpattuṃ labhate | tatpunarekāntena vipākajasvabhāvam | kasya vipākaḥ ? asaṃjñisamāpatteḥ pūrakasya karmaṇaḥ | keṣu punastat ? devanikāyeṣu bhavati | tadāha- 'asaṃjñiṣu | asaṃjñisattvā nāma devā bṛhatphaladevanikāyasaṃgṛhītā dhyānāntarikāvat |' kiṃ punaste naiva kadācit saṃjñino bhavanti ? bhavantyutpattikāle cyutikāle ca | 'prakṛṣṭamapi kālaṃ sthitvā sahasaṃjñotpādātteṣāṃ sattvānāṃ tasmāt sthānāccyutirbhavati' iti sūtrapāṭhaḥ | te ca tato dīrghasvapnavyutthitā iva cyutvā kāmadhātāvupapadyante, nānyatra | tadupapannānāmavaśyaṃ kāmāvacarāparaparyāyavedanīyakarmasadbhāvāt | yathottarakauravāṇāṃ devopapattivedanīyaṃ karmeti ||</p>\n\n<note><hi rend='it'>Jaini_92</hi></note>\n<p>kā punarasāvasaṃjñisamāpattiriti ? tadapadiśyate-</p>\n\n<l rend='bold'>śubhāsaṃjñisamāpattirdhyāne 'ntye cittarodhinī /</l>\n\n<p>āsaṃjñikamavyākṛtam | vipākaphalatvāt | iyaṃ tu śubhā | sā punariyaṃ 'dhyāne 'ntye'; caturthadhyānasaṃgṛhītetyarthaḥ | 'cittarodhinī', yathaiva tatphalaṃ cittasannirodhi tathaiveyamapi cittasaṃrodhinī | cittagrahaṇācca caittānāmanuktasiddhirādityāstagamane kiraṇāstagamanavat |</p>\n\n<p>kimarthaṃ punaretāṃ yoginaḥ samāpadyante ?</p>\n\n<p><hi rend='bold'>niḥsṛtīcchāpravṛttitvāt</hi></p>\n\n<p>te hi nissaraṇasaṃjñāpūrvakeṇa manaskāreṇa tāṃ samāpadyante mokṣakāṅkṣayā | sā punariyam-</p>\n\n<p><hi rend='bold'>nāryasya</hi></p>\n\n<p>āryā hi tāmapāyasthānamiva manyante | pṛthagjanāstu kecinmokṣasthānamiti |</p>\n\n<p>kiṃ punariyamupapattyā vā vairāgyeṇa vā labhyate ? netyāha | kiṃ tarhi ?</p>\n\n<note><hi rend='it'>Jaini_93</hi></note>\n<l rend='bold'>āpyā prayogataḥ // Abhidh-d_135 //</l>\n\n<p>yatnena tāmutpādayatīti ||</p>\n\n<l rend='bold'>nirodhākhyā tu vijñeyā vijihīrṣorbhavāgrajā /</l>\n\n<p>nirodhasamāpattirapi cittacaittānāṃ dharmāṇāṃ kañcitkālamutpattisannirodhinī | sā punariyaṃ vihārasaṃjñāpūvakeṇa manasikāreṇa nirvāṇasadṛśaṃ sukhamanubhavitukāmairyogibhiḥ saṃmukhīkriyate | 'bhavāgrajā'; ceyaṃ samāpattiḥ |</p>\n\n<l rend='bold'>śubhāryasya prayogāpyā dvivedyāniyatā matā // Abhidh-d_136 //</l>\n\n<p>dvayoḥ kālayorvedyā 'dvivedyā'; | upapadyavedanīyā cāparaparyāyavedanīyā ca | aniyatavedanīyā ceyam | yo hyetāmutpādya parinirvāti sa nāsyā vipākaṃ pratisaṃvedayate | tasyā hi bhavāgre catuskandhako vipāko vipacyate | āryaścaitāmutpādayituṃ śaknoti nānāryaḥ | ucchedabhīrutvācchāśvatadṛṣṭiprahāṇādāryamārgavalotpādanācca | āryasyāpi ceyaṃ prayogalabhyā na vairāgyalabhyeti |</p>\n\n<p>atra punaḥ kośakāraḥ pratijānīte- 'sacittikeyaṃ samāpattiḥ' iti | (<hi rend='it'>Jaini_94</hi>) 'samāpatticittameva hi taccittāntaraviruddhamutpadyate | yena kālāntaramanyasya cittasyāpravṛttimātraṃ bhavati | tadviruddhāśrayāpādanāt sāsau samāpattiriti prajñāpyate |'</p>\n\n<note><hi rend='it'>Jaini_95</hi></note>\n<p>tadetadabauddhīyam | kutaḥ ?</p>\n\n<lg rend='bold'>\n<l>cetaścatuṣṭayāyogādāgamādupapattitaḥ /</l>\n<l>nirveditamanobhāvātsiddhyatīyamacittikā // Abhidh-d_137 //</l>\n</lg>\n\n<p>bhavāgre khalu catvāri cittāni vidyante | vipākajaṃ nivṛtāvyākṛtaṃ kuśalamupapattilābhikaṃ prāyogikaṃ ca | tebhyaścaturbhyaḥ kataraccittaṃ yannirodhasamāpannasyānyacittanirodhītyucyate ?</p>\n\n<p>tatra tāvadvipākajaṃ tatratyāṃ .............................</p>\n\n<p>'.............dharme pratipattyevājñāmārādhayati | nāpi maraṇakālasamaye | bhedācca kāyasyātikramya devān kabaḍīkārabhakṣānanyatamasmin divye manomaye kāya upapadyate | sa tatropapannaḥ abhokṣṇaṃ saṃjñāveditanirodhaṃ samāpadyate ca vyuttiṣṭhate ca | asti caitatsthānamiti yathābhūtaṃ prajānāti' iti |</p>\n\n<note><hi rend='it'>Jaini_96</hi></note>\n<p>atra sthavira udāyī sthaviraśāriputramidamavocat- 'mā tvamāyuṣmannevaṃ vocaḥ |' sa hi manyate sma bhāvāgrīkīyaṃ samāpattirdivyaśca manomayaḥ kāyaścaturthadhyānabhūmika ukto bhagavatā tatkathametadupapatsyate | tadetad bhadantodāyinā parihāṇimajānānenābhidharmasaṃmūḍhena pratyuktaḥ sa bhagavatā paramābhidhā makeṇāvasādanārthamabhihitaḥ- 'tvamapi mohapuruṣa śāriputreṇa bhikṣuṇā sārdhaṃ gabhbhīre 'bhidharme saṃlapituṃ manyase ?' iti</p>\n\n<p>nikāyāntarīyāścaturthadhyānabhūmikāmapi nirodhasamāpattimicchanti | teṣāṃ vinā parihāṇyā siddhatyetatsūtram | etadeva tu na siddhyati- caturthadhyānabhūmikāpyasāvastīti | katham ? 'navānupūrvasamāpattayaḥ' (<hi rend='it'>Jaini_97</hi>) iti sūtre vacanāt | prāptakāmavaśitvāttu santaḥ paścādvilaṃdhyāpi vyutkrāntasamāpattiṃ samāpadyanta iti ||</p>\n\n<p>vyākhyāte samāpattī |</p>\n\n<lg rend='bold'>\n<l>gatiprajñaptyupādānamāyuścittoṣmaṇoḥ sthitiḥ /</l>\n<l>āgamādyuktitaścaiva dravyatastatsadiṣyate // Abhidh-d_138 //</l>\n</lg>\n\n<p>āyurjīvitamityanarthāntaram | uktaṃ hyabhidharme- 'jīvitendriyaṃ katarat ? traidhātukamāyuḥ' iti | tatpunaḥ 'gatiprajñaptyupādānaṃ'; vipākajasvabhāvatvāt | uktaṃ hi sūtre- 'nirvṛtte vipāke nāraka iti saṃkhyāṃ gacchati | evaṃ yāvannavasaṃjñānāsaṃjñāyatanopagasaṃkhyāṃ gacchati' iti | na cānyadindriyaṃ vipākajaṃ traidhātuka vyāpyasti yajjanmaprabandhāvicchedena vartamānaṃ gatiprajñaptyupādānaṃ syāt, anyatra jīvitendriyāt |</p>\n\n<p>tatpunarastīti kathaṃ gamyate ? āgamādyuktitaśca | āgamastāvadayam-</p>\n\n<note><hi rend='it'>Jaini_98</hi></note>\n<lg>\n<l>'āyuruṣmātha vijñānaṃ yadā kāyaṃ jahatyamī |</l>\n<l>apaviddhastadā śete yathā kāṣṭhamacetanam ||'</l>\n</lg>\n\n<p>sarvaṃ hi jīvitendriyaṃ kāmadhātāvavaśyaṃ kāyendriyoṣmasahacariṣṇu | tattvavaśyaṃ vijñānasahavarti nāpi cakṣurādīndriyasahavarti | rūpadhātau tu sarvaṃ kāyādipañcendriyasahavarti | na tvavaśyaṃ cittasahacariṣṇa | ārūpyadhātau tu sarvaṃ vijñānasahavarti, anyatra nirodhasamāpatteḥ |</p>\n\n<p>jīvitendriyaṃ gatiprajñaptyupādānamastīti dravyam | anyathā hi kuśalanivṛtte cetasi nirmale vādhobhaume tadgatiprajñaptyupādānavipākajaṃ kiṃ kalpyeta yatsadbhāvādasau tato na pracyutaḥ syāt ? na ca śakyaṃ pratijñātumanāsravāṇāmadhobhūmivijñānabījaṃ tadgatisaṃjñaptyupādānaṃ kalpayitum, anāsravasya cittasya samucchedāya pravṛttatvāt | na cānyadvijñānaṃ tadbhaumaṃ śakyaṃ kalpayituṃ manovijñānadhātuvyatiriktasyānākāramālambanasya vijñānasyāprasiddhatvāt | manodhāturiti cet | na | manovijñānadhātorevāvasthāntare tannāmaprajñapteḥ | yuktirapi- cakṣurādivattadādhipatyaviśeṣāt |</p>\n\n<p>'samādhibalena karmajaṃ jīvitāvedhaṃ nirvartyāyuḥ saṃskārādhiṣṭhānajam, āyurna vipākaḥ' iti kośakāraḥ | tatra kimuttaramiti ? na tatrāvaśyamuttaraṃ (<hi rend='it'>Jaini_99</hi>) vaktavyaṃ yasmānnaitatsūtre 'varati, vinaye na saṃdṛśyate, dharmatāṃ ca vilomayati | (<hi rend='it'>Jaini_100</hi>) tasmād bālavacanavadadhyupekṣyametat |</p>\n\n<p>kathaṃ tāvatsūtre nāvatarati, vinaye na saṃdṛśyate ? sūtre hyaktam- 'asthānamanavaka śo yatprahāṇahetorvā upakramahetorvā apakvaṃ paripācayet, paripakvaṃ vā anyena nayena nayet' iti vistaraḥ |</p>\n\n<p>vinaye 'pi 'niyatavedanīyaṃ triprakāraṃ karma sadevakenāpi lokena na śakyaṃ vyāvartayitum' iti parigrahaḥ |</p>\n\n<note><hi rend='it'>Jaini_101</hi></note>\n<p>abhidharme 'pi sarvāparimitamāyurākṣipyate | tasyāpakṣālāḥ kālasthānāntarāvasthānādiṣu niyamyante | ityevaṃ tāvadāgamādapetaṃ nottarārham |</p>\n\n<p>tathāpi tu yuktimaduttaramucyate | yadi bhagavān samādhibalena svecchayāpūrvaṃ sattvaṃ savijñānakaṃ sendriyamutpādayet, svātmano vā jīvitamanākṣiptaṃ prākkarmabhiryogabalenākṣipet, tato buddho bhagavānnārāyaṇīkṛtaḥ syāt apūrvasattvanirmāṇāt | sa ca kāruṇikatvānneva parinirvāyāt, śāsanasambhedasaṃdehāṃśca cchindyāt | tasmādvaitulikaśāstrapraveśadvāramārabdhaṃ tena bhadantenetyadhyupekṣametat |</p>\n\n<note><hi rend='it'>Jaini_102</hi></note>\n<p>atha kimāyuḥkṣayādeva maraṇaṃ bhavatyāhosvidanyathāpi ? prajñaptyāmuktam- 'astyāyuḥkṣayānmaraṇaṃ na puṇyakṣayādibhiḥ? catuṣkoṭikaḥ | prathamā koṭiḥ- āyuviṃpākasya karmaṇaḥ paryādānāt | dvitīyā- bhogavipākasya | tṛtīyā- ubhayoḥ | turthī- viṣamāparihāreṇa |</p>\n\n<p>jñānaprasthāna uktam- 'āyuḥ santatyupanibaddhaṃ vartata iti vaktavyam ? sakṛdutpannaṃ tiṣṭhatīti vaktavyam ? āha- kāmāvacarāṇāṃ sattvānāmasaṃjñisamāpattiṃ nirodhasamāpattiṃ vā samāpannānāṃ santatyupanibaddhaṃ vartata iti vaktavyam | samāpannānāṃ santatyupanibaddhaṃ vartata iti vaktavyam | samāpannānāṃ rūpārupyāvacarāṇāṃ ca sattvānāṃ sakṛdutpannaṃ tiṣṭhatīti vaktavyam ||'</p>\n\n<p>kaḥ punarasya bhāṣitasyārthaḥ ? yasyāśrayopaghātādupadhātastatsantatyadhīnatvāt prathamam | yasyāśrayopaghāta eva nāsti tadyathotpannāvasthānād dvitīyam | sāntarāyaṃ prathamaṃ nirantarāyaṃ dvitīyamiti kāśmīrāḥ | tasmādastyakālamṛtyuḥ |</p>\n\n<note><hi rend='it'>Jaini_103</hi></note>\n<p>sūtra uktam- 'catvāra ātmabhāvapratilambhāḥ | astyātmabhāvapratilambho yatrātmasaṃcetanā krāmati na parasaṃcetanā' iti catuṣkoṭikaḥ | ātmasaṃcetanāvakrāmati kāmadhātau krīḍāpramoṣakāṇāṃ devānāṃ manaḥpradoṣakāṇāṃ ca devānām | teṣāṃ hi praharṣamanaḥpradoṣābhyāṃ tasmātsthānāccyutibhaṃvati, nānyathā | buddhānāṃ ceti vaktavyam, svayaṃmṛtyutvāt | parasaṃcetanaiva krāmati garbhāṇḍāgatānām | ubhayam- anyeṣāṃ kāmāvacarāṇāṃ prāyeṇa | nobhayam- sarveṣāmantarābhavikānāṃ rūpārūpyāvacarāṇāmekatīyānāṃ ca kāmāvacarāṇām | tadyathā nārakāṇāṃ ca darśanamārgamaitrīnirodhasamāpattisamāpannānāṃ rājarṣijinadūtajinādiṣṭaprabhṛtīnāṃ sarveṣāṃ ca caramabhavikānāṃ bodhisattvānāṃ mātustadgarbhāyāścakravartinaśca tadgarbhāyāḥ |'</p>\n\n<p>vyākhyātaṃ jīvitendrim ||</p>\n\n<p>saṃskṛtalakṣaṇānīdānīṃ vyākhyāyiṣyante | tāni punaḥ kāni kiyanti veti ? tadupavyākhyāyate-</p>\n\n<note><hi rend='it'>Jaini_104</hi></note>\n<l rend='bold'>jātiḥ sthitirjarānāśaḥ saṃskṛtāṅkacaṣṭatuyī /</l>\n\n<p>etāni khalu catvāri saṃskṛtalakṣaṇāni bhagavatābhidharme 'bhihitāni | etānyeva vineyaprayojanavaśāt sūtre sthityanyathātvamekīkṛtya trīṇyuktāni | gāthāyāṃ tvebhyo 'ṅgadvayaṃ sāmarthyādgamyamānamantarṇīya pradarśyate | sthitirhi dharmāyogamicchantī taddharmamupaguhyāvatiṣṭhate | sā ca tathā pravartamānā lokasya cittonnativiśeṣaṃ janayati | tato bhagavatānyathātvākhyayā (<hi rend='it'>Jaini_105</hi>) jarayā sahoktā śrīriva kālakarṇyānubaddhā saṃvegānukūlā bhaviṣyatītyeṣo 'rthaviṣayo dṛśyate | tasmāccatvāri | itaśca-</p>\n\n<l rend='bold'>catvāri sthitināstitve hetutvādyaprasiddhitaḥ // Abhidh-d_139 //</l>\n\n<p>yadi hi dharmasya sthitirna syāt, tasyātmanyavasthitasya hetvākhyaḥ śaktiprabhāvaviśeṣo na syāt | anityatāgrastasya ca notpaktiśaktirityataśca kriyāṃ na kuryāt | kriyābhāvātphalābhāvaḥ syāt | phalārthaścāyamārambhaḥ | tasmādāstikairnāstikapakṣaṃ vikṣipya sthitiḥ pratigṛhyata iti siddham ||</p>\n\n<p>catvārīti na siddhyanti jarābhāvāt | bhavatu sthitiḥ, jarā tu sarvathā na yujyate | katham ? uktaṃ hi-</p>\n\n<lg>\n<l>'tathātvena jarāsiddhiranyathātve 'nya eva saḥ |</l>\n<l>tasmānnaikasya bhāvasya jarā nāmopapadyate ||'</l>\n</lg>\n\n<note><hi rend='it'>Jaini_106</hi></note>\n<p>taṃ pratīdamucyate-</p>\n\n<p><hi rend='bold'>śaktihānerjarāsiddhiḥ</hi></p>\n\n<p>unmiṣito hi dharmo jāyate hṛṣitaḥ phalamākṣipatīti | tasya yadi jarasā śaktirna vihanyeta sa dvitīyamapi phalamākṣipeta | na ca śaknotyākṣeptum | tasmādgamyate kaścijjarākhyaḥ śatruastaṃ jarjarīkṛtyopahṛtasāmarthyamanityatāpiśācyāḥ samarpayatīti yuktamuktam 'śaktihānerjarāsiddhiḥ'; iti | naitadyuktamuktaṃ pariṇāmadoṣaprasaṅgāt | evaṃ laghvācakṣāṇena bhavatā sāṃkhyīyaḥ pariṇāmo 'bhyupagato bhavati | nābhyupagataḥ, yasmāt-</p>\n\n<l rend='bold'>nānyatvāt pariṇāmitā /</l>\n\n<p>anya eva hi no jarākhyo dharmo, anyaśca dharmī | sāṃkhyasya tvavasthitasya dharmiṇaḥ svātmabhūtasya dharmāntarasyotsargaḥ svātmabhūtasya cotpādaḥ pariṇāma iti |</p>\n\n<p>kathaṃ punaḥ kṣaṇikasya dharmasya śaktihānirbhavati ? evam- yasmādasyājahadātmakasya-</p>\n\n<l rend='bold'>ekakāritranāśābhyāṃ śaktihāniḥ prasiddhyati // Abhidh-d_140 //</l>\n\n<p>yena khalu dārḍhyenopeto yamekaṃ phalamākṣipate, yadi tenaiva yuktaḥ syād dvitīyamapyākṣipet | na cainaṃ śaktimantamanityatā hiṃsyāt | tasmād gamyate 'nyathībhūto 'yamanityatāvyāghrīmukhaṃ praviśati | ityekaṃ phalamākṣipya naśyatītyuktametat- 'ekakāritranāśābhyāṃ śaktihāniḥ prasiddhyati |'</p>\n\n<p>na prasiddhyati, nirhetukatvādvināśasya | ye hyarthatmāno hetumantaste khalvanityā dṛṣṭāḥ | katham ? aṃkuravat | na vināśasya vināśo 'sti, tasmādahetukaḥ | kiñca, ye cārthātmānaḥ paścādbhavanti teṣāṃ pūrvaheturasti tadyathā bhasmano bījādisaṃyogaḥ | na ca vināśasya heturasti | tasmādasau na paścādbhavatīti | tatra yaduktaṃ jātasya sthityanyathātvamapekṣya vināśo bhavatīti tadayuktam | atra pratyavasthānam-</p>\n\n<lg rend='bold'>\n<l>sati janmani tadbhāvād dravyakāritranāśataḥ /</l>\n<l>āgamādupapatteśca vināśo 'pi sahetukaḥ // Abhidh-d_141 //</l>\n</lg>\n\n<note><hi rend='it'>Jaini_107</hi></note>\n<p>saheturvināśa iti sthāpanā | kutaḥ ? 'sati janmani tadbhāvāt |'; uktaṃ hi bhagavatā- 'asmin satīdaṃ bhavati | yāvadavidyāpratyayāḥ saṃskārāḥ |' sati cotpattimati vināśo bhavati | tasmātsahetukaḥ | yasya punarahetukastasya prāgapi janmanaḥ so 'stīti janmaiva na syāt, viruddhānāmanyataropapatteḥ | tayoravirodhādvā tadvyapadeśānupapattiratāddharmyaṃ ca saṃskārāṇāmiti |</p>\n\n<p>dharmanāstitvamātraṃ vināśa iti cet | na | tadastitvapūrvakatvāt | astitvapūrvakaṃ hi tannāstitvamiti tadapi sahetukam | nāsti kiñcittaditi cet | na | astitvavirodhānupapatteḥ | kiñca, bhāvavirodhitve satyabhāvasya bhavatāpatteḥ | avirodhitve bhāvanityatvaprasaṃgādubhayābhāve vāṅmātratvāt | kā caiṣā vāco yuktiḥ sati ca bhavati tadviśeṣyaścātadvirodhī (<hi rend='it'>Jaini_108</hi>) ca | na ca kiñcidityevaiṣā vācoyuktirasaṃbaddhā | nirarthikā caiṣā vācoyuktiḥ | ataste bhāvābhāvo vāgvastumātram | pratiṣedhasāmarthātpratiṣedhyo bhāvo 'stīti cet | nāsti | śaśaviṣāṇavacchabdo gaḍumātratvātpratiṣedhadvayārthānupapatteśca | kiñca, kāritramātranāśācca | viruddhapratyayasānnidhye kriyāmātraṃ hi nodeti, naśyati | tasmānnānarthavān vināśaśabdaḥ | kutaśca ? āgamādupapatteśca |</p>\n\n<p>uktaṃ hi bhagavatā- 'utpannānāmakuśalānāṃ dharmāṇāṃ nirodhāya' iti | tathoktam- 'ihaikatīyaḥ prāṇātipātiko bhavati' iti vistaraḥ | tathā- 'tisraḥ saṃvartanyo 'nalajalānilākhyā yābhiḥ krameṇa yāvacchubhakṛtsnā vinaśyante' iti | tathā- 'jātipratyayaṃ jarāmaraṇam' iti |</p>\n\n<p>upapattirapi | janmano 'pyahetukatvaprasaṃgāt | yadi khalvasati sadbhāve 'pyahetuko vināśaḥ, janmāpyahetukaṃ bhavatviti | tatsamarthahetusāmagrīsannidhāne janmadarśanāt, tatsahetukatvamiti cet | na | tadvināśe tulyatvāttasyāpi samarthahetusāmagryantarasannidhānābhyupagamāt |</p>\n\n<p>vyākhyātāni lakṣaṇāni ||</p>\n\n<p>nāmakāyādayo vaktavyāḥ | na khalu vaktavyāḥ | na hi te śabdādanye vidyante, svabhāvakriyābhāvāditi | tadupadarśanārthamidamārabhyate |</p>\n\n<lg rend='bold'>\n<l>vākchabdādhīnajanmānaḥ svārthapratyāyanakriyāḥ /</l>\n<l>saṃjñādyaparanāmānastrayo nāmādayaḥ smṛtāḥ // Abhidh-d_142 //</l>\n</lg>\n\n<p>viprayuktāḥ khalu nāmādayaḥ saṃskāraskandhasaṃgṛhītāḥ | vāk tu rūpaskandhasaṃgṛhītā vāggīrniruktirityarthaḥ | te ca tadadhīnotpattayo niruktyadhīnārthapravṛttayaśca (<hi rend='it'>Jaini_109</hi>) jñānavadarthasya pratinidhisthānīyāḥ | niruktiḥ nāma saṃjñā | nārthānāmekasaṃjñatvāt | yathā tu cakṣurvijñānakāyādayaḥ pañcarūpādyāyattavṛttayaḥ, tadvatte 'pi 'vākchabdādhīnajanmānaḥ'; | ataścoktam- 'vāṅ nāmni pravartate, nāmārthaṃ dyotayati |' iti | vācā saha kacaṭatapādayo jāyante tayā nidhīyanta iti | prativarṇānuvartinīnāṃ vācāṃ sāvayavatve 'pi sati tadabhidhānānupapattiriti cet | na | śabdabhedasaṃcayasya pratyayatve tadabhidhānasāmarthyopapatteḥ |</p>\n\n<p>kiñca, kriyayā ca tadastitvaṃ nirdhāryate | kā ca setyucyate | svārthapratyāyanaṃ kriyā | svaṃ svamarthaṃ pratyāyayatyapauruṣeyatvānnāmārthasaṃbandhasyaiṣa teṣāṃ kṛtāntaḥ |</p>\n\n<p>te punarnāmasaṃjñādyaparanāmānaḥ |</p>\n\n<p>tatra nāmaparyāyaḥ saṃjñākaraṇaṃ yathā ghaṭa iti |</p>\n\n<p>padaparyāyo vākyam | yathā ghaṭo dṛśyata iti | yena kriyāguṇakālaviśeṣā gamyanta iti kvacit | 'yāvadbhirarthavadbhiḥ padairvivakṣitārthaparipūrirbhavati tāvatāṃ samūhaḥ padam' ityābhidharmikāḥ |</p>\n\n<p>vyañjanaparyāyo 'kṣaraṃ yathā ka ityetadakṣaraṃ niravayavamamūrtamapratighaṃ rūpalakṣaṇavimuktaṃ traikālikārthapratyāyanasamarthaṃ manovada pratihatagamanamiti |</p>\n\n<note><hi rend='it'>Jaini_110</hi></note>\n<p>na, asiddhatvāt | na khalu vākchabdādanye nāmādayaḥ siddhyanti | vākchabda evārtheṣu saṃjñākartṛkṛtāvadhiḥ smṛtyā gṛhītāvayavasamudāyaḥ śroturarthaṃ pratyāyayatīti kimanyairnāmādibhiḥ parikalpitaiḥ ? tatredaṃ pratyavasthīyate-</p>\n\n<l rend='bold'>anye nāmādayaḥ śabdādaprāptārthaprakāśanāt /</l>\n\n<p>śabdo hiparamāṇusaṃcayaḥ | sa prāpyārthaṃ prakāśayet, pradīpavat | nājātadhvastasvargādideśasthānarthān prāptuṃ śaknoti | tasmātpratipadyasva na śabdo 'rthaṃ pratyāyatīti | itaśca kramayaugapadyapratyāyanāsaṃbhavāt | katham ? balvajavat | iha hi bahūni balvajadravyāṇi pratyekamasamarthāni saṃbhūya rajjvātmanāvasthitāni dārvādyākarṣaṇakriyāsāmarthyopetāni bhavanti | na caivaṃ vākyātmānaḥ śabdāḥ buddhyupagṛhotāvayavasamudāyasaṃkṣepāḥ kramalabdhajanmānaḥ pratyekamarthapratyāyanasamarthāḥ, nāpi saṃbhūya pratyāyayanti, saṃbhūyānavasthānād balvajavat | tasmātkramayaugapadyātpratyāyanāsaṃbhavānna śabdāḥ kañcidarthaṃ pratyāyayantīti siddham |</p>\n\n<p>itaśca, pratyāyyapratyāyakādisaṃbandhānupapatteḥ | katham ? pradīpavat | tadyathā pradīpastamasi ghaṭādipratyāyyapratyāyakaśaktiyukto ghaṭadarśanārthibhirupādīyate na ca kaścicchabdaḥ kasmiṃścidarthe kenacitsaṃbandhiviśeṣeṇa niyatavṛttiḥ, yastaṃ gṛhītvā pratyāyayemeti |</p>\n\n<p>tatra tāvat | na pradīpasyeva pratyāyyapratyāyakasaṃbandho 'sti | akṛtasaṃketasyāpratyāyanāt | nāpi saṃyogākhyaḥ saṃbandho 'sti sadasatostadanupapatteḥ | guṇatvācceti kasmiścinna samavāyākhyaḥ | ata evākāśaguṇatvācceti kaścit | tasmātpratyāyyapratyāyanādisaṃbandhānupapatteḥ yadagadiṣma na śabdo 'rthaṃ pratyāyayatīti tatsamyagabhyadhāmeti |</p>\n\n<note><hi rend='it'>Jaini_111</hi></note>\n<p>sāmayikaḥ śabdo 'rthapratyāyanaliṅgamiti cet | na | sādhyatvādvitarkavicārādhīnajanmanaḥ śabdasya kramayaugapadyapratyāyanānupapatteśca | prativarṇaviṣayā smṛtiḥ pratyāyayatīti cet | na | tatsamānadoṣatvātpūrvapakṣotsargatvācca | saṃskāra iti cet | na | asiddhatvāduktottaratvācca | yādṛcchikasaṃvṛttiśabdamātrābhyupagame vakṣyamāṇadoṣaprasaṃgācceti |</p>\n\n<p>kiṃ punarete nāmakāyādayo nityā āhosvidanityā iti ?</p>\n\n<p><hi rend='bold'>anityāste tu vijñeyāḥ</hi></p>\n\n<p>tu śabdo 'nityatvavādaviśeṣa | rtho hetuḥ | ka iti cet | so 'yamucyate-</p>\n\n<l rend='bold'>sāpekṣārthavibhāvanāt // Abhidh-d_143 //</l>\n\n<p>katham ? jñānavat | tadyathā jñānaṃ cakṣurādīn hetūnapekṣyārthaṃ vibhāvayati tadvannāmādayo 'pi ghoṣādīn hetūnapekṣyārthaṃ pratyāyayanti | tasmātsāpekṣapratyāyanādanityā iti ||</p>\n\n<p>yadi tarhi nāmādayo 'rthaṃ pratyāyayanti, tatkathamidaṃ sadbhirapyucyate- 'śabdo 'rthaṃ pratyāyayati'; iti ? tadatrābhidhīyate-</p>\n\n<lg rend='bold'>\n<l>svarūpaṃ vedayaṃścchabdo vyañjanādīni ca dhruvam /</l>\n<l>arthapratyāyakaḥ prājñarbhaktikalpanayocyate // Abhidh-d_144 //</l>\n</lg>\n\n<p>āñjasā hi vāṅ nāmni pravartate nāmābhilapatotyarthaḥ | nāma tvarthaṃ dyotayatīti prativarṇānuvartino vāk khalu nāmābhilapanto svañca rūpamudbhāvayantī santānena pravartamānā guṇakalpanayārthaṃ pratyāyayatītyapadiśyate | na tvarthaḥ śabdavācyo dyotyo vā |</p>\n\n<p>itaśca na śabdo 'rthaṃ pratyāyayati | yasmāt-</p>\n\n<l rend='bold'>paramāṇusvabhāvatvād ghoṣaikatvaṃ na yujyate /</l>\n\n<p>'edaitau kaṇṭhatālavyau' iti pratijñāyate | na caikasyāṇuvacanasya viśliṣṭasthānadvaye vṛttirupapadyate | paramāṇusaṃghātasya tūpapadyate | paramāṇavo 'pi pratyekaṃ na pratyāyayanti, digbhāgāstitvanāstitve tadabhāvācceti | samudāyo 'pi madhyasthairapratyāyanānumānādantadvayenāpi na pratyāyayatītyadhyavasīyate | (<hi rend='it'>Jaini_112</hi>) na cārthāntaraṃ samudāyibhyaḥ samudāyo 'sti | sa kathamarthaṃ pratyāyayiṣyatīti | atītavarṇasamudāyastvantyavarṇāpekṣo manobuddhyopagṛhītasvarūpaḥ saṃbandhinyarthe buddhimutpādayan pratyāyayatīti yuktarūpo vyapadeśaḥ |</p>\n\n<p>atra mīmāṃsakavaiyyākaraṇau pratyācakṣāte | nāsiddhatvāt | na khalu śabdasya paramāṇumayatvaṃ siddham | tasmādanuttarametat | tau pratyabhidhīyate |</p>\n\n<p><hi rend='bold'>tādātmyaṃ pratighātitvāt</hi></p>\n\n<p>pratihanyate khalu śabdaḥ prākārabhittyādiṣu tasmātpratighātī śabda iti | na | asiddham | siddhasādhanādasiddheḥ | yatkhalu bhavatā pratighātitvenāprasiddhaṃ paramāṇumayatvaṃ sādhyata ityasadetat | tatredaṃ pratyavasthīyate |</p>\n\n<l rend='bold'>tatsiddhirvaraṇādibhiḥ // Abhidh-d_145 //</l>\n\n<p>ālāṅgalagrāhebhyaḥ siddhametadgarbhagṛhāntargatena pihite kavāṭe 'bhihanyamānāḥ paṭahāḥ dhmāpyamānāśca śaṃkhā na śrūyante | hūṇanāḍonirghoṣeṇa ca nagaraprākārāṇi pātyante | tasmātsiddhena jālmajenāsiddhasya sādhanamidamāviṣkriyate nāsiddheneti |</p>\n\n<p>yadapyucyate sphoṭaḥ śabdo dhvaniḥ śabdaguṇa iti tatrāpadiśyate-</p>\n\n<l rend='bold'>sphoṭākhyo nāparo ghoṣācchabdo nityaḥ prasiddhyati /</l>\n\n<p>tasmāddhdhaniḥ śabdaḥ sphoṭa ityanarthāntaram | yathā hastaḥ karaḥ pāṇiriti lokaprasiddhametat | tasmāt-</p>\n\n<l rend='bold'>kramavṛtterna śabdena kaścidartho 'bhidhīyate // Abhidh-d_146 //</l>\n\n<note><hi rend='it'>Jaini_113</hi></note>\n<p>iti prāgāviṣkṛtametat | tanmā pramoṣīḥ ||</p>\n\n<p>yadapyucyate vaiyākaraṇaiḥ śabdo buddhinirgrāhya eṣa vaiśeṣikairapi śrotragrāhyaḥ, śabdasyānyatve 'pi ca śabdatvādayaḥ śrotreṇa gṛhyanta iti | tayoridamucyate-</p>\n\n<lg rend='bold'>\n<l>na śrutyā śrūyate śabdastadanyā ca gatiḥ śruteḥ /</l>\n<l>yo brūyātsa svamātmānaṃ vidvadbhirapahāsayet // Abhidh-d_147 //</l>\n</lg>\n\n<p>iti | tasmātpratītapadārthako loke dhvaniḥ śabdaḥ | tataścānye nāmādayaḥ sarvārthaviṣayā iti sthāpanā |</p>\n\n<l rend='bold'>pratidyotyaṃ yathāyogaṃ niyatāniyatāśca te /</l>\n\n<p>tatra ya āryayā niruktyā nirucyante dvādaśāyatanaviṣayāste niyatābhidheyasaṃbandhāḥ, laukikyāśca kecinniyatābhidheyā nirucyante | ubhaye 'pyete kṛtasaṃketasyārthaṃ pratyāyayanti | ye tu yathecchaṃ pitrādibhiḥ kriyante nāmakāyādibhiste hyaniyatā yadṛcchikā ityucyante | tadyathā ḍitthaḍavitthādayaḥ |</p>\n\n<p>prathamāstu buddhotpāda eva pravartante nānyadeti | uktaṃ hi bhagavatā- 'tathāgatānāmutpādānnāmapadavyañjanakāyānāmutpādo bhavati' ityetasmāt-</p>\n\n<l rend='bold'>niyatodbhāvanād buddhaḥ sarvajña iti gamyate // Abhidh-d_148 //</l>\n\n<p>ye hyapaurūṣeyā dhātvāyatanaskandhādyavadyotakāste prathamaṃ buddhaviṣayā eva | tadavabodhācca bhagavānsarvajña ityabhidhīyate | te punarete-</p>\n\n<l rend='bold'>sattvākhyāḥ kāmarūpāptā niṣyandāvyākṛtāstathā /</l>\n<p>sattvākhyā hyete | yaśca dyotayati sa taiḥ samanvāgataḥ | na yo dyotyate | (<hi rend='it'>Jaini_114</hi>) kāmāptāḥ rūpāptāścaite vākchabdādhīnajanmatvāt | naiṣyandikā anivṛtāvyākṛtāścaiva |</p>\n\n<p>yathā caite nāmādayaḥ</p>\n\n<l rend='bold'>tathaiva ca vipākaśca sābhāgyaṃ prāptayo dvidhā // Abhidh-d_149 //</l>\n\n<p>abhidharmadīpe vibhāṣāprabhāyāṃ vṛttau dvitīyasyādhyāyasya tṛtīyaḥ pādaḥ ||</p>\n\n<p>dvitīyo 'dhyāyaḥ samāptaḥ ||</p>\n\n<note><hi rend='it'>Jaini_115</hi></note>\n<p>tṛtīyo 'dhyāyaḥ |</p>\n\n<p>caturthapādaḥ |</p>\n\n<p>................ | dvitīyaṃ dvitīyasyāḥ | tṛtīyaṃ tṛtīyasyāḥ | vāyusaṃvartanyāścaturthadhyānaṃ śīrṣamiti |</p>\n\n<p>atrāha- caturthadhyāne saṃvartanī kasmānna bhavati ? taducyate-</p>\n\n<lg rend='bold'>\n<l>sattvākhyopadravābhāvānna caturthe 'sti sūtrataḥ /</l>\n<l>vimānasya samatvasya pradhvaṃsānnityatā kutaḥ // Abhidh-d_150 //</l>\n</lg>\n\n<p>caturthe khalu dhyāne bāhyādhyātmikā apakṣālā na vidyante tasmānna saṃvartano utpādyate | prathame hi dhyāne vitarkavicāra vagnikalpāvapakṣālabhūtau vidyete | dvitīye prītirapkalpā cetopahāriṇī | tṛtīye dhyāne āśvāsapraśvāsā (<hi rend='it'>Jaini_116</hi>) vāyvātmakāḥ | ityato yasyāṃ dhyānasamāpattau yathābhūto 'pakṣālastathābhūtena bāhyena vināśaḥ | caturthe tu bāhyo 'pakṣālo na pravartata iti nāsti saṃvartanī | nityaṃ tarhi caturthadhyānaṃ prāpyam | kasmāt ? 'vimānasya samatvasya'; karmakṣayena'pradhvaṃsāt'; iti ||</p>\n\n<p>kathaṃ punaretāḥ saṃvartanyaḥ kayā vānupūrvyā bhavanti ? taducyate | nirantaraṃ tāvat-</p>\n\n<lg rend='bold'>\n<l>sapta tejobhirekādbhirgate 'dbhiḥ saptake punaḥ /</l>\n<l>tejasā saptakāntyaikā vāyusaṃvartanī tataḥ // Abhidh-d_151 //</l>\n</lg>\n\n<p>sapta saṃvartanyastejobhiḥ bhavanti | aṣṭhamo 'pām | evaṃ saptako bhavati | tasmin saptake 'tikrānte punastejasā saptakaḥ | tasminnapyatikrānte vāyusaṃvartanyaikayā nāśo bhavati | sā tu nityaṃ tejasaḥ saptakapṛṣṭhe vāyusaṃvartanī bhavati | ta ete piṇḍena bhavanti ṣaṭpañcāśat tejaḥsaṃvartanyaḥ, saptāpsaṃvartanyaḥ, ekā vāyusaṃvartanī ||</p>\n\n<p>kiṃ punastatra kāraṇaṃ yatpaścādvāyursavartanyekaiva bhavati ? taducyate-</p>\n\n<note><hi rend='it'>Jaini_117</hi></note>\n<lg rend='bold'>\n<l>āgneyātsaptakādekaḥ pāvanīkimanantaram /</l>\n<l>āyuṣparigrahādevaṃ śubhakṛtsnāyuredhanam // Abhidh-d_152 //</l>\n</lg>\n\n<p>evaṃ ca kṛtvā prajñaptibhāṣyamanulomitaṃ bhavati- 'catuḥṣaṣṭhiḥkalpāḥ śubhakṛtsnānāṃ devanāmāyuṣpramāṇam' iti ||</p>\n\n<p>atha kasmāt pṛthivīsaṃvartanī na bhavati ? tadatra kāraṇamucyate-</p>\n\n<lg rend='bold'>\n<l>vātādidoṣasādharmyātsattvānāṃ tadvināśakāḥ /</l>\n<l>ādhyātmiketi sārūpyānna bhūsaṃvartanī matā // Abhidh-d_153 //</l>\n</lg>\n\n<p>yathā khalu vātapittaśleṣmabhistribhiḥ sattvānāṃ marmacchedaḥ pṛthivīdhātutvalakṣaṇo bhavati tadvadagnijalavāyubhirbhūrūtsādyate | kiñca, ete tadvināśakāḥ .............tannāśāya pravṛttatvāt | kiñca, 'ādhyātmiketi sārūpyācca'; | yathā cādhyātmikyastrisraścittasya tayorbhavanti vitarkavicāraprītyucchvāsapraśvāsalakṣaṇaistathā bāhyā apyupadravā vahnyambhovāyuprakopalakṣaṇā bhavantīti ||</p>\n\n<p>abhidharmadīpe vibhāṣāprabhāyāṃ vṛttau tṛtīyasyādhyāyasyacaturthaḥ pādaḥ samāptaḥ ||</p>\n\n<p>tṛtīyo 'dhyāyaḥ samāptaḥ ||</p>\n\n<note><hi rend='it'>Jaini_118</hi></note>\n<p>caturtho 'dhyāyaḥ |</p>\n\n<p>prathamaḥ pādaḥ |</p>\n\n<p>atha yaduktaṃ 'sattvakarmadvidhākhyena pūritaṃ vāyumaṇḍalam' ityetaducyatām | kāni tāni kiyanti vā karmāṇītyataḥ karmāṇi prastūyante |</p>\n\n<lg rend='bold'>\n<l>sattvopapattihetūnāṃ vipatsaṃpadvidhāyinām /</l>\n<l>lokavacitryakartṛṇāṃ karma heturitīṣyate // Abhidh-d_154 //</l>\n</lg>\n\n<p>dṛśyate khalu sattvānāṃ hīnamadhyopkṛṣṭajātiparigrahāyāmāśrayabhogādisampadvipattiśca | yacca dvividhasya lokasya vicitratā tatra karmāṇi hetuḥ | atasteṣāṃ tattvāni vakṣyāmi | yadapyuktaṃ kāni kiyanti veti tadupavyākhyāyate ||</p>\n\n<p>sūtre dve karmaṇī nidiśyoktam- 'dve karmaṇī cetanā karma cetayitvā ca' iti | tāni punastrīṇyuktāni | katham ?</p>\n\n<lg rend='bold'>\n<l>kāyikaṃ vāṅmayaṃ caiva cetanākhyaṃ ca mānasam /</l>\n<l>karmāṇyetāni lokasya kāraṇaṃ neśvarādayaḥ // Abhidh-d_155 //</l>\n</lg>\n\n<p>etāni khalu trīṇi karmāṇi śubhāśubhāni dvividhasyāpi sattvabhājanalokasya hitāhitanimittānyutpattau ca sampattau ca vaicitryasya ca kāraṇam | neśvarakālapuruṣapradhānādayaḥ ||</p>\n\n<note><hi rend='it'>Jaini_119</hi></note>\n<p>tatra tāvadyathā neśvaraḥ kāraṇaṃ tathā pūrvamullikhitam, idānīṃ tu vispaṣṭataramāviṣkriyate-</p>\n\n<l rend='bold'>vaiśvarūpyātkramotpādāttadvadanyatprasaṅgataḥ /</l>\n\n<p>yadi khalveko nityaśceśvaro lokasyotpattisthitipralayakāraṇaṃ syāt, tena khalu kāraṇānuvidhāyitvātkāryasyaitat trayaṃ viruddhaṃ yugapat syāt | na caitad dṛṣṭamiṣṭaṃ vetyasadetat | kiñca lokaścāpyavicitraḥ syāt | yugapaccotpadyeta nagnaḥ kapālapāṇiśca paryaṭettadicchānuvidhāyī ca syāt | na caitadevam | tasmānneśvaraḥ kāraṇam |</p>\n\n<p>grāmādyadhipativiśeṣotkarṣāvasthānādīśvaraprasiddhiriti cet | na | grāmādhikṛtādiha paratantratvānityatvakāryāntaraśaktivighātādidarśanāt, gomayapiṇḍopamasūtrokteśca |</p>\n\n<note><hi rend='it'>Jaini_120</hi></note>\n<p>bhāgavatāditannindādarśanācca | bhāgavatādyā hi maheśvaraṃ nindyanto dṛśyante | māheśvarāśca viṣṇumiti |</p>\n\n<p>kāraṇasāpekṣaṃ tapaḥsāmarthyādutpādayatīti cet | tatrāpadiśyate |</p>\n\n<l rend='bold'>nānyāpekṣā tapoyogo pakṣahānyādidoṣataḥ // Abhidh-d_156 //</l>\n\n<p>yadi khalu sahakārikāraṇāpekṣaḥ tapobalalabdhyaiśvaryaśca lokaṃ sṛjati kumbhakārabaddhaṭādīn | na | cevaṃ sati pūrvapakṣotsargaḥ kṛto bhavati | yaduktaṃ nityaścaikaśca svatantraḥ kāraṇamiti taddhīnam | tapobalasāmarthyābhyupagame cānityatvaṃ pāratantryaṃ cābhyupagataṃ bhavati | tadabhyupagamāccānaiśvaryamiti | etena kālapuruṣapradhānādikāraṇaparigrahāḥ pratyūḍhā veditavyāḥ |</p>\n\n<p>yadi khalu karma kāraṇaṃ neśvarādayaḥ kathaṃ tarhi lokastatkāraṇaparigrahaṃ karotīti ? atra brūmaḥ-</p>\n\n<lg rend='bold'>\n<l>karmaṇāṃ bodhyate śaktirvidhikālagrahādibhiḥ /</l>\n<l>yato 'tasteṣu tācchabdyaṃ gauṇyā vṛttyā prayujyate // Abhidh-d_157 //</l>\n</lg>\n\n<lg>\n<l>yathoktam-</l>\n<l>'vidhirvidhānaṃ niyatiḥ svabhāvaḥ kālo grahā īśvarakarmadaivam |</l>\n<l>puṇyāni bhāgyāni kṛtāntayogaḥ paryāyanāmāni purākṛtasya ||'</l>\n</lg>\n\n<note><hi rend='it'>Jaini_121</hi></note>\n<p>kiñca, yataśca</p>\n\n<lg>\n<l>'grahayogo bhujāspandaḥ svapnaḥ pūrṇaghaṭādayaḥ |</l>\n<l>sūcayanti nṛṇāmete vṛttilābhaṃ svakarmaṇaḥ ||'</l>\n</lg>\n\n<p>ityato 'pi teṣu tācchabdyaṃ prayujyata iti ||</p>\n\n<p>kathaṃ punareṣāṃ trayāṇāṃ karmaṇāṃ vyavasthānam ? yadyāśrayataḥ, sarveṣāṃ kāyāśritatvādekatvam | svabhāvataścet, vākkarmaivaikaṃ prāptam | samutthānataścet, manaḥkarmaikaṃ prāptam | sarveṣāṃ manasotthāpitatvāt | tribhirapīti vaibhāṣikāḥ ||</p>\n\n<p>te punarete prathame dve karmaṇī pratyekaṃ dviprabhede | katham ? tadapadiśyate-</p>\n\n<p><hi rend='bold'>pūrve vijñaptyavijñaptī</hi></p>\n\n<p>kāyakarma khalu kāyavijñaptiḥ kāyāvijñaptiśca | vākkarmāpi vāgvijñaptirvāgavijñaptiśca | tṛtīyaṃ tu karma-</p>\n\n<l rend='bold'>cetanā mānasī kriyā // Abhidh-d_158 //</l>\n\n<p>uktaṃ hi bhagavatā- 'cetanā karma cetayitvā |' tatpunastridhoktam- 'kāyakarma vākkarma manaskarma ca' iti |</p>\n\n<p>kiṃ svabhāvaṃ punaridaṃ kāyakarma kiṃ tāvatkāyasvabhāvam ? yathā vākkarma (<hi rend='it'>Jaini_122</hi>) vāksvabhāvam, āhosvitkāyādanyadyathā manaskarma manasonyadityetadāha | ..............</p>\n\n<p>abhidharmadīpe vibhāṣāprabhāyāṃ vṛttau caturthādhyāyasya prathamaḥ pādaḥ</p>\n\n<note><hi rend='it'>Jaini_123</hi></note>\n<p>caturthādhyāye</p>\n\n<p>dvitīyapādaḥ |</p>\n\n<p>..................parābhavantītyapadiśyate |</p>\n\n<lg rend='bold'>\n<l>annamatyagninirdagdhaṃ yathā sthālī ca saṃskṛtā /</l>\n<l>pāpadṛṣṭestathā śīlaṃ śāṭhyerṣyādikṣatātmanaḥ // Abhidh-d_159 //</l>\n</lg>\n\n<lg rend='bold'>\n<l>saṃvṛtsaddṛṣṭyupetāto bhikṣutvaṃ paramārthataḥ /</l>\n<l>ekasampattu saṃvṛtyā dvayābhāve dvidhāpi na // Abhidh-d_160 //</l>\n</lg>\n\n<p>dṛṣṭisampadviśuddhā khalu śaīlasampat 'bhikṣutvaṃ paramārthataḥ | anyataravikalastu saṃvṛtyā bhikṣurbhavati | dvyaṅgavikalastu nāpi saṃvṛtyā nāni paramārthata iti |</p>\n\n<p>yadi khalu vinā saṃvareṇāṣṭau nikāyā na vyavasthāpyante kathaṃ tarhi (<hi rend='it'>Jaini_124</hi>) bhagavatoktaiḥ- 'ekadeśakārī, pradeśakārī, yadbhūyaskārī, paripūrṇakārī' ityatrāpyayamartho dṛśyate ? kaścitkhalvakāryaikadeśaviratikṣamo bhavati | kaścidyāvatsamagradauḥśīlyaviratikṣamaḥ | ityato bhagavānakāryaikadeśaviratyāpyupāsakatvaṃ (<hi rend='it'>Jaini_125</hi>) śāsti | na hi sarvaśīlavikalaḥ kaściccharaṇagamanecchāmātrakeṇopāsako bhavati ṣaḍaṅgoṣadhaikadvyaṅgavaikalyopayogavaditi |</p>\n\n<p>atha yaduktam- 'buddhaṃ dharmaṃ saṃghaṃ śaraṇaṃ gacchati' iti tatka ete buddhādayaḥ ? tadidamabhidhīyate-</p>\n\n<lg rend='bold'>\n<l>vigatāvaṇe jñāne buddhoktermukhyakalpanā /</l>\n<l>tadāśraye phale cāpi vijñeyā guṇakalpanā // Abhidh-d_161 //</l>\n</lg>\n\n<p>dvividhaḥ khalu buddhaḥ saṃvṛtyā paramārthataśca | tatra paramārthato yathoktaṃ śāstre- 'yo buddhaṃ śaraṇaṃ gacchati kimasau śaraṇaṃ gacchati ? tānevāsau buddhakārakānaśaikṣāndharmāñcharaṇaṃ gacchati | te hi buddhaśabdapravṛttinimittacihnam |' iti | tebhyo 'pi nirāvaraṇaṃ jñānaṃ pradhānaṃ sarvajña iti lokaprasiddha eṣa tāvat pāramārthiko buddhaḥ | saṃvṛtyāpi 'tadāśraye'; dvātriśatā lakṣaṇairaśītyā cānuvyañjanairvirājite rūpakāye 'pi buddhākhyeti | tatphale ca balavaiśāradyamahākaruṇādiṣu buddhoktiriti |</p>\n\n<note><hi rend='it'>Jaini_126</hi></note>\n<lg rend='bold'>\n<l>śāśvatatvaśubhatvābhyāṃ sarvānarthanivṛttitaḥ /</l>\n<l>mukhyakalpanayā tadvaddharmo nirvāṇamucyate // Abhidh-d_162 //</l>\n</lg>\n\n<p>nityāvikṛtasvalakṣaṇadhāraṇāttatprāptānāṃ cātyantadhāraṇe nirvāṇaṃ pāramārthiko dharmaḥ | guṇakalpanathā tu pratyekabuddhabodhisattvasantāniko mārgaḥ | trīṇi ca piṭakāni dharmo nirvāṇaprāpakatvāt ||</p>\n\n<l rend='bold'>āryāḥ śiṣyaguṇāḥ saṃghastathaiva paramārthataḥ /</l>\n\n<p>navānāmaśaikṣāṇāmaṣṭādaśānāṃ ca śaikṣāṇāṃ śiṣyāṇāṃ santāne yo mārgaḥ sa pāramārthikaḥ saṃgha ityucyate | saṃvṛtyā tu pṛthagjanakalyāṇakabhikṣusaṃgha ityapadiśyate |</p>\n\n<l rend='bold'>etānyo yāti śaraṇaṃ sa yāti śaraṇatrayam // Abhidh-d_163 //</l>\n\n<p>etānyathoktalakṣaṇān buddhadharmasaṃdhān śaraṇaṃ gacchati 'yo yāti śaraṇatrayam'; iti ||</p>\n\n<note><hi rend='it'>Jaini_127</hi></note>\n<p>kiṃ svabhāvāni punaḥ śaraṇagamanāni ? vāgvijñaptitatsamutthadharmasvabhāvāni ||</p>\n\n<p>kaḥ punaḥ śaraṇārthaḥ ? trāṇārthaḥ śaraṇārthaḥ | tadāśrayeṇa sarvaduḥkhātyantavimokṣāt | uktaṃ hi bhagavatā-</p>\n\n<lg>\n<l>'bahavaḥ śaraṇaṃ yānti parvatāṃśca vanāni ca |</l>\n<l>ārāmāṃścaityavṛkṣāṃśca manuṣyā bhayatarjitāḥ ||</l>\n</lg>\n\n<lg>\n<l>na caitaccharaṇaṃ śreṣṭhaṃ naitaccharaṇamuttamam |</l>\n<l>naitaccharaṇamāgamya sarvaduḥkhātpramucyate ||</l>\n</lg>\n\n<lg>\n<l>yastu buddhaṃ ca dharmaṃ ca saṃghaṃ ca śaraṇaṃ gataḥ |</l>\n<l>catvāri cāryasatyāni paśyati prajñayā yadā ||</l>\n</lg>\n\n<lg>\n<l>duḥkhaṃ duḥkhasamutpādaṃ duḥkhasya samatikramam |</l>\n<l>āryaṃ cāṣṭāṃgikaṃ mārgaṃ kṣemaṃ nirvāṇagāminam ||</l>\n</lg>\n\n<p>etaddhi śaraṇaṃ śreṣṭhametaccharaṇamuttamam |\netaccharaṇamāgamya sarvaduḥkhātpramucyate ||' iti |</p>\n\n<p>ata eva śaraṇagamanāni sarvasaṃvarasamādāneṣu dvārabhūtāni, dṛṣṭisaṃpannasya teṣāṃ prarohāt |</p>\n\n<p>kiṃ punaḥ kāraṇaṃ kāmamithyācārādevopāsakasya viratiḥ śikṣāpadeṣu vyavasthāpitā na sarvasmādabrahmacaryāt ? anyebhyaśca prakṛtisāvadyebhyo mṛṣāvāda eva śikṣāpadeṣu vyavasthāpyate, na pāruṣyādi ? sarvebhyaśca pratipakṣapaṇasāvadyebhyaḥ madyapānādeva viratiḥ śikṣāpadaṃ vyavasthāpitam ? taducyate-</p>\n\n<l rend='bold'>mithyācāraḥ satāṃ garhyātparatrākaraṇāptitaḥ /</l>\n<note><hi rend='it'>Jaini_128</hi></note>\n<l rend='bold'>pāpiṣṭhatvānmṛṣāvādo madyapānaṃ smṛtikṣayātū // Abhidh-d_164 //</l>\n\n<p>kāmamithyācāro hi loke 'tyarthaṃ garhitaḥ | pareṣāṃ dāropaghātādāpāyikatvācca | na tathābrahmacaryam | sukarā ca gṛhasthasya kāmamithyācāravi ratiḥ, duṣkarā tvabrahmacaryāt | āryaścākaraṇasaṃvaraṃ kāmamithyācārādeva janmāntarito 'pi labhate na tvabrahmacaryāt |</p>\n\n<p>mṛṣāvādo 'pi bhagavatā pāpiṣṭhatvādrāhulamuddiṣya paramenādareṇoktaḥ- 'yasya rāhula mṛṣāvāde nāsti lajjā nāsti kaukṛtyaṃ nāhaṃ tasya kiñcidakaraṇīyaṃ vadāmi' iti |</p>\n\n<p>madyapāne 'pi smṛtilopo bhavati, sarvaśikṣāpadakṣobho bhavatītyataḥ pratikṣepaṇasāvadyamapi sanmadyapānaṃ kuśāgreṇāpi bhagavatā nābhyanujñātam ||</p>\n\n<p>idamidānīmucyatām | ya ete trayaḥ prātimokṣadhyānānāsravasaṃvarāḥ kimeṣāṃ yata eko labhyate tataḥ śeṣā apīti ? brūmaḥ-</p>\n\n<l rend='bold'>sarvebhyo vartamānebhyo dvividhebhyo 'pi kāmajaḥ /</l>\n\n<note><hi rend='it'>Jaini_129</hi></note>\n<p>prātimokṣasaṃvaraḥ khalu sarvebhyo maulaprayogapṛṣṭhebhyo vartamānebhyaḥ skandhāyatanadhātubhyaḥ sattvādhiṣṭhānapravattatvāt, nātītānāgatebhyasteṣāmasattvasaṃkhyātatvāllabhyate | 'dvividhebhyo 'pi'; sattvāsattvākhyebhyaḥ, prakṛtipratikṣepaṇasāvadyebhyaśca |</p>\n\n<l rend='bold'>trikālebhyastu maulebhyo labhyete bhāvanāmayau // Abhidh-d_165 //</l>\n\n<p>etau hi maulebhya eva karmapathebhyo labhyete na prayogapṛṣṭhebhyo nāpi prajñaptisāvadyebhyaḥ, sarvakālebhyaśca skandhāyatanadhātubhyo labhyete 'tītānāgatebhyo 'pi |</p>\n\n<p>catuṣkoṭikā cātra bhavati | 'santi te skandhāyatanadhātavo yebhyaḥ prātimokṣasaṃvaro labhyate na dhyānānāsravasaṃvarau' iti vistaraḥ | prathamā koṭiḥ- pratyutpannebhyaḥ sāmantakapṛṣṭhebhyaḥ pratikṣepaṇasāvadyācca | dvitīyāatītānāgatebhyo maulebhyaḥ karmapathebhyaḥ | tṛtīyā- pratyutpannebhyaḥ maulebhyaḥ karmapathebhyaḥ | caturthī- atītānāgatebhyaḥ sāmantakapṛṣṭhebhya iti ||</p>\n\n<p>kiṃ punarimau saṃvarāsaṃvarau sarvasattvebhya eva labhyete ? sarvāṅgebhyaḥ sarvakāraṇaiśca ? athāsti kaścidbhedaḥ ? tatra tāvadavaśyaṃ labhyate-</p>\n\n<lg rend='bold'>\n<l>sarvebhyaḥ sattvajātibhyaḥ saṃvaro vāṅgakāraṇaiḥ /</l>\n<l>sarvebhyo saṃvarāṅgebhyaḥ sattvebhyaśca na kāraṇaiḥ // Abhidh-d_166 //</l>\n</lg>\n\n<p>sarvasattvebhyaḥ khalu saṃvaro labhyate na kebhyaścit | aṅgebhyastu vibhāṣā kaścitsarvebhyo labhyate bhikṣusaṃvaraḥ | kaściccaturbhyaḥ | tato 'nyaḥ | karmapathā hi saṃvarābhyāṅgāni | kāraṇairapi kenacitparyāyeṇa sarvaiḥ, kenacidekena |</p>\n\n<note><hi rend='it'>Jaini_130</hi></note>\n<p>kathaṃ tāvatsarvairyadyalobhādveṣāmohāḥ kāraṇānīṣyante ? kathamekena yadi mṛdumadhyādhimātrāṇi cittāni kāraṇānīṣyante ? paścimena paryāyeṇa niyamocyate | asti saṃvarasthāyo sarvasattveṣu saṃvṛto na sarvāṅgairna sarvakāraṇairyo mṛdunā cittena madhyenādhimātreṇa vā upāsakopavāsaśrāmaṇerasaṃvaraṃ samādatte | asti sarvasattveṣu saṃvṛtaḥ sarvāṅgaiśca, na tu sarvakāraṇairyo mṛdunā cittena madhyenādhimātreṇa vā bhikṣusaṃvaraṃ samādatte | asti sarvasattveṣu sarvāṅgaiḥ sarvakāraṇaiśca yastrividhena cittena trīnsaṃvarān samādatte | asti sarvasattveṣu sarvakāraṇaiśca na tu sarvāṅgairya upāsakopavāsaśrāmaṇerasavarānmṛdumadhyādhimātraiścittaiḥ samādatte | yastu na sarvasattveṣu syādīdṛśo nāsti yasmātsarvasattvānugatakalyāṇāśaye sthitaḥ saṃvaraṃ pratilabhate nānyathā, pāpāśayasyānuparatatvāt |</p>\n\n<p>pañcaniyamān kurvan prātimokṣasaṃvaraṃ labhate | sattvāṅgadeśakālasamayamiyamāḥ- amuṣmātsattvādviramāmīti sattvaniyamaḥ | amuṣmādaṅgādityaṅganiyamaḥ | amuṣmindeśa iti deśaniyamaḥ | māsādyāvaditi kālaniyamaḥ | anyatra yuddhāditi samayaniyamaḥ | sucaritamātraṃ tu tatsyādevaṃ gṛhṇato na saṃvaraḥ |</p>\n\n<p>kathamaśakyebhyaḥ saṃvaralābhaḥ ? sarvasattvajīvitānupaghātādhyāśayenābhyupagamāt | uktaṃ yathā saṃvaro labhyate ||</p>\n\n<p>asaṃvaro 'pi sarvasattvebhyaḥ sarvakarmapathebhyaśca na tu sarvakāraṇaiḥ, yugapanmṛdvādicittābhāvāt |</p>\n\n<p>ke punarasāṃvarikāḥ ? aurabhrikāḥ kaukkuṭikāḥ saukarikāḥ śākuntikā (<hi rend='it'>Jaini_131</hi>) mātsikā mṛgalubdhakāścaurāḥ vadhyaghātakā bandhanapālakā nāgabandhāśvapākā vāgurikāśca | rājāno daṇḍanetāro vyāvahārikāśca nīticalitā asāvarikāḥ | asaṃvare bhavāḥ, asaṃvaro vā eṣāṃ vidyata ityasāṃvarikāḥ ||</p>\n\n<p>uktamidaṃ yebhyaḥ asaṃvaro labhyate | kathaṃ tu tallābha iti noktaṃ tadā rabhyate-</p>\n\n<lg rend='bold'>\n<l>kriyayāsaṃvarapraptiḥ sa hābhyupagamena vā /</l>\n<l>avijñaptirato 'nyasyāḥ kṣetrāṅgādiviśeṣataḥ // Abhidh-d_167 //</l>\n</lg>\n\n<p>dvābhyāṃ kāraṇābhyāmasaṃvaro labhyate | kriyayābhyupagamena vā | kriyayā tatkulīnatatkarmābhyupagamāt | atatkulīnairvayamapyanayā jīvikayā jīviṣyāma iti | śeṣāvijñaptilābhastu kṣetrāṅgaviśeṣāditi | kṣetraṃ vā tadrūpaṃ bhavati yathārāmādipranānamātreṇāvijñaptirutpadyate | yathaupadhikeṣu puṇyakriyāvastuṣu | ādareṇa vā samādatte | buddhamavanditvā na bhokṣya iti | māsārdhamāsabhaktāni vā nityaṃ kariṣyāmītyevamādi | ādareṇa vā tadrūpeṇa kriyāmīhate kuśalāmakuśalāṃ vā yato 'syā vijñaptirutpadyate |</p>\n\n<p>uktametadyathā saṃvarāsaṃvarāṇāṃ pratilambhaḥ ||</p>\n\n<p>tyāga idānīṃ vaktavyaḥ | tatra tāvat-</p>\n\n<lg rend='bold'>\n<l>kāmāptasaṃvaratyāgaḥ śikṣānikṣepaṇādibhiḥ /</l>\n<l>patanīyarapītyeke tannetyanye tvayogataḥ // Abhidh-d_168 //</l>\n</lg>\n\n<note><hi rend='it'>Jaini_132</hi></note>\n<p>kāmāptasyāṣṭaprakārasaṃvarasya pañcabhiḥ kāraṇaistyāgaḥ | śikṣānikṣepaṇanikāyasabhāgatyāgobhayavyañjanotpādakuśalasamucchedebhyo niśātyayenāṣṭamasya | tānyetānyabhisamasya pañca bhavanti |</p>\n\n<p>kiṃ punaḥ kāraṇamebhistyāgo bhavati ? samādānaviruddhavijñaptyutpādādāśrayatyāgādāśrayakopanānnidānacchedāttāvadevākṣepācca |</p>\n\n<p>anye punarāhuḥ- caturṇāṃ patanīyānāmanyatamena bhikṣuśrāmaṇerasaṃvaratyāgaḥ |' 'tanna'; iti, 'ayogataḥ'; |</p>\n\n<p>kaḥ punarayogaḥ ?</p>\n\n<l rend='bold'>ayogo nāṃśuvidhvaṃsātpaṭadravyaṃ vinaśyati /</l>\n\n<p>na hyavayavanāśādavayavivināśo bhavati | avayavirūpaśca prātimokṣasaṃvaraḥ | tasyāvayavakṣobhācchidratvaṃ bhavati mālinyaṃ ca | yathoktaṃ bhagavatā- 'duḥśīlo bhavati pāpadharmā |'</p>\n\n<note><hi rend='it'>Jaini_133</hi></note>\n<p>sūtravirodhādayuktamiti cedatropadiśanti-</p>\n\n<l rend='bold'>sūtre dhvaṃsoktiranyārthā yatherṣyāśaṭhanādiṣu // Abhidh-d_169 //</l>\n\n<p>bhagavatātra 'abhikṣurbhavati' iti śāsanasthityarthaṃ durvṛttavineyāvasādanārthaṃ coktam | yathā- 'īrṣyiko bhavati matsarī śaṭho māyāvī mithyādṛṣṭirityevamādidoṣayuktaḥ kaśambakajātīyaḥ pāpabhikṣurnirvāsayitavyaḥ |' na ca cittāvidūṣaṇādabhikṣutvaṃ bhavati vineyaśāsanārthatattvavidbhirityuktam | tadvadatrāpi draṣṭavyamiti |</p>\n\n<p>tasmātpūrvoktalakṣaṇa eva bhikṣurna yathāha kośakāraḥ |</p>\n\n<note><hi rend='it'>Jaini_134</hi></note>\n<l rend='bold'>saddharmāntarddhito 'nye 'nye nāpūrvāpratilambhataḥ /</l>\n\n<p>anye punarbrūvate- saddharmāntardhāne 'pi saṃvaratyāgo bhavati | tattu naivam | yasmādapūrvastadā notpadyate | utpannastu yathoktai reva kāraṇairvinaśyati ||</p>\n\n<p>atha dhyānānāsravasaṃvarayostyāgaḥ katham ? tadidamapadiśyate-</p>\n\n<l rend='bold'>bhūsaṃcāreṇa hānyā ca tyajyate dhyānajaṃ śubham // Abhidh-d_170 //</l>\n\n<p>sarvameva khalu dhyānāptaṃ kuśalaṃ dvyābhyāṃ kāraṇābhyāṃ tyajyate | upapattitto vā bhūmisaṃcārādardhvaṃ vādho vā | parihāṇito vā | samāpatternikāyasabhāgatyāgācceti ||</p>\n\n<l rend='bold'>tathārūpyāptamāryantu phalāptyakṣavihānibhiḥ /</l>\n\n<p>yathaiva rūpāptaṃ kuśalaṃ bhūmisaṃcārahānibhyāṃ tyajyate tathaivārūpyāptam | āryaṃ tu kuśalaṃ tribhiḥ kāraṇastyajyate | phalaprāptitaḥ pūrvako mārgastyajyate | (<hi rend='it'>Jaini_135</hi>) akṣottāpanena mṛdvindriyamārgaḥ | parihāṇita uttaro mārgaḥ | phalaṃ phalaviśiṣṭo vā | evaṃ tāvatsaṃvarastyajyate |</p>\n\n<l rend='bold'>asaṃvaro damaprāptirjīvitotsarjanā dibhiḥ // Abhidh-d_171 //</l>\n\n<p>tribhiḥ kāraṇairasaṃvaracchedaḥ | saṃvaraprāptitaḥ | yadi saṃvaraṃ samāpadyate dhyānasaṃvaraṃ vā pratilabhate hetupratyayabalenasamādhilābhāttenāsaṃvarastyājyate | pratidvandvabalīyastvāt | maraṇena cāśrayatyāgāt | dvivyañjanotpādena cāśrayavikopanāt | śastrajalatyāge 'pyakaraṇāśayataḥ saṃvaramantareṇāsaṃvaracchedo nāsti | nidānaparivarjanena pravṛddharogānivṛttivat ||</p>\n\n<p>atha saṃvarāsaṃvaravinirmuktā kathamavijñaptistyajyate ? taducyate-</p>\n\n<l rend='bold'>cittavegādivicchedairavijñaptistu madhyamā /</l>\n\n<p>yena khalvasau prasādakleśavegenāvijñaptirākṣiptā tasya vicchedātsāpi vicchidyate, kumbhakāracakragativat | samādānatyāgādapi vicchidyate | kriyāvicchedādapi vicchidyate | caityavihārakṣetrāderapyarthasya vicchedādvicchidyate | āyuṣo 'pi kuśalamūlānāmapi vicchedādvicchidyate |</p>\n\n<l rend='bold'>kāmāptaṃ kuśalaṃ nāma tribhirmūlacchidādibhiḥ // Abhidh-d_172 //</l>\n\n<p>kāmāvacaraṃ punaḥ kuśalamarūpasvabhāvaṃ dvābhyāṃ kāraṇābhyāṃ tyajyate | kuśalamūlasamucchedāt, rūpārūpyadhātūpapattitaśca |</p>\n\n<l rend='bold'>pratipakṣodayātkliṣṭaṃ tridhātvāptaṃ vihīyate /</l>\n\n<note><hi rend='it'>Jaini_136</hi></note>\n<p>kliṣṭaṃ tvarūpasvabhāvaṃ sarvameva pratipakṣodayādvihīyate | yasyopakleśaprakārasya yaḥ prahāṇamārgaḥ, tenāsau saparivāraḥ parityajyate | nānyathā ||</p>\n\n<p>atha keṣāṃ sattvānāmasaṃvaro bhavati keṣāṃ saṃvaraḥ ? tadapadiśyate-</p>\n\n<l rend='bold'>sarve kāmeṣu rūpe dvāveko 'rūpiṣu lābhataḥ // Abhidh-d_173 //</l>\n\n<p>kāmeṣu khalu sarvaśaṇḍhapaṇḍakādīni hitvā kurūṃśca hitvā | devānāmapi saṃvaraḥ | ityato gatidvaye saṃvarāsaṃvarau vidyete | nānyatreti ||</p>\n\n<p>karmādhikārādidānīṃ sū troktoddiṣṭānāṃ karmaṇāṃ nirdeśaṃ kariṣyāmaḥ | uktaṃ hi sūtre- 'trīṇi karmāṇi kuśalamakuśalamavyākṛtaṃ ca |' teṣāṃ lakṣaṇamidamucyate-</p>\n\n<lg rend='bold'>\n<l>yadiṣṭaphaladaṃ karma kuśalaṃ tadudāhṛtam /</l>\n<l>viparyayeṇākuśalamavyākṛtamato 'nyathā // Abhidh-d_174 //</l>\n</lg>\n\n<p>yatkhalviṣṭavipākaṃ nirvāṇaprāpakaṃ ca duḥkhaparitrāṇāt, tatkālamatyantaṃ vā, tatkuśalam | niruktirapīyam | niravadyadevamanuṣyastrīrūpanirvartanācchikṣitacitrakararūpanirvartanavat | kuśalamiva kuśalamaupamiko 'yaṃ śabdaniveśaḥ | tadyathā śikṣitaḥ puruṣaḥ kuśānakṣatahasto lunāti sa kuśala iti nirucyate, tadvadanyāmapi kriyāmavikṛtāṃ saṃpādayan kuśala (<hi rend='it'>Jaini_137</hi>) ityucyate | 'viparyayeṇākuśalam'; uṣṭrolūkādivat | 'avyākṛtamato 'nyathā'; ubhayavipākānirvartanāt ||</p>\n\n<p>anyānyapi trīṇi karmāṇyuktāni | puṇyamapuṇyamānejyaṃ ca | tatra tāvat</p>\n\n<lg rend='bold'>\n<l>kāmāptaṃ prathamaṃ puṇyamapuṇyamaśubhātmakam /</l>\n<l>ūrdhvabhūmikamānejyaṃ vipākaṃ pratyanejanāt // Abhidh-d_175 //</l>\n</lg>\n\n<p>kāmāvacaraṃ hi kuśalaṃ karma puṇyamakuśalamapuṇyamityucyate | ūrdhvabhūmikamānejyam |'; tadūrdhvaṃ dhātudvaye śubhaṃ karmānejyamityucyate | kasmātpunaretadānejyamityuktam ? 'vipākaṃ pratyanejanāt |'; kāmāvacaraṃ hi karma vipākaṃ (<hi rend='it'>Jaini_138</hi>) prati kampate lavaṇopamasūtraṇyāyena | katham ? avyavasthānāt | anyagatikamapi hyanyasyāṃ gatau vipacyate | tadanyadevanaikāyikaṃ cānyatra devanikāye | yadeva hi pramāṇabalavarṇasukhabhogādisaṃvartanīyaṃ karma deveṣu vipacyeta tadeva kadācidanyapratyayavaśānmanuṣyatiryakpreteṣu vipacyate | karmajāticodaneyaṃ bhagavato vivakṣitā na dravyacodaneti |</p>\n\n<p>atrāha | nanu ca trīṇi dhyānāni señjitānyuktāni bhagavatā- 'yadatra vitarkitaṃ vicāritamidamatrāryā iñjitamityāhuḥ' ityevamādi ? samādhyapakṣālāṃsteṣāṃ sandhāyaivamuktam | ānejyānyapi tu tānyuktānyānejyasūtre, ānejyasaṃpreyagāminīṃ pratipadamārabhya ||</p>\n\n<note><hi rend='it'>Jaini_139</hi></note>\n<p>punaranyāni trīṇi karmāṇyuktāni- 'sukhavedanīyaṃ duḥkhavedanīyaṃ, aduḥkhāsukhavedanīyaṃ ca |' tatra</p>\n\n<lg rend='bold'>\n<l>sukhavedyaṃ śubhaṃ karma dhyānādarvākturīyakāt /</l>\n<l>upekṣāvedyamanyatra duḥkhavedyantu pāpakam // Abhidh-d_176 //</l>\n</lg>\n\n<p>tatra śubhaṃ karma yāvattṛtīye dhyāne sukhavedyamityucyate | etāvatī khalu bhūmiḥ sukhāyā vedanāyāḥ | tadeva caturthadhyānātprabhṛtyupekṣāvedanīyamityucyate | akuśalaṃ tu karma duḥkhavedanīyamityucyate |</p>\n\n<p>kiṃ punarvedanaiva vipākaḥ ? netyāha | prādhāniko 'yaṃ rnirdeśaḥ | sacatuskandhasambhāraṃ hi sukhamabhipretam | dārṣṭāntikānāṃ tu sukhaiva vedanā vipākaḥ cetanaiva ca karma | ābhidhārmikānāṃ tu pañcaskandho vipākahetuḥ pañcaskandhāśca vipāka iti |</p>\n\n<p>kathaṃ punaravedanāsvabhāvaṃ karma sukhavedanīyamityucyate ? sukhāyā vedanāyā hitaṃ sukhavedanīyam | sukhāsyā vedanīyo vipāka iti vā |</p>\n\n<p>kiṃ punaraduḥkhāsukhā vedanā caturthadhyānādadho na vidyate ? na khalu na vidyate | kiṃ tarhi?</p>\n\n<lg rend='bold'>\n<l>adho 'pi madhyamaṃ karma dhyānenāntyepi nirvṛteḥ /</l>\n<l>yugapattrivipākeṣṭerdhyānāntaravipākataḥ // Abhidh-d_177 //</l>\n</lg>\n\n<note><hi rend='it'>Jaini_140</hi></note>\n<p>aduḥkhāsukhavedanīyaṃ khalu karma caturthadhyānādadho 'pyasti tṛtīye dvitīye prathame ca dhyāne | parinirvṛte upekṣāyāṃ ca sthitaḥ parinirvāti | kiñca, 'yugapat trivipākeṣṭeḥ |'; uktaṃ hi- 'syāt trayāṇāṃ karmaṇāmapūrvācaramo vipāko vipacyeta | syātsukhavedanīyasya rūpaṃ, duḥkhavedanīyasya cittacaitasikā dharmāḥ, aduḥkhāsukhavedanīyasya cittaviprayuktāḥ' iti | ato 'pyastyadhastādaduḥkhāsukhavedanīyaṃ karma | kiñca, 'dhyānāntaravipākataḥ |'; nahi dhyānāntare upekṣāmantareṇa vipāko 'nyā vedanā vipacyate | tatra sukhaduḥkhayorabhāvāt ||</p>\n\n<l rend='bold'>punaścaturvidhaṃ karma dṛṣṭavedyādibhedataḥ /</l>\n\n<note><hi rend='it'>Jaini_141</hi></note>\n<p>tadetatkarma samāsato dvividhaṃ, niyatavedanīyamaniyatavedanīyaṃ ca | tatra niyatavedanīyaṃ trividham | dṛṣṭadharmavedanīyamupapadyavedanīyamaparaparyāyavedanīyaṃ ca- ityetat trividhaṃ karma niyatavedanīyam | caturthamaniyatavedanīyam |</p>\n\n<p>tatra dṛṣṭadharmavedanīyaṃ yatraiva janmani kṛtaṃ tatraiva vipacyate | upapadyavedanīyaṃ yad dvitīye janmani | aparaparyāyavedanīyaṃ tasmātpareṇa |</p>\n\n<p>ataḥ punaścaturvidhātkarmaṇaḥ katamena janmākṣipyate?</p>\n\n<l rend='bold'>janmanastribhirākṣepo dṛṣṭadharmāhvayādṛte // Abhidh-d_178 //</l>\n\n<p>na khalu dṛṣṭadharmavedanīyena karmaṇā nikāyasabhāga ākṣipyate ||</p>\n\n<p>atha kasmindhātau kasyāṃ vāṃ gatau katividhaṃ karmākṣipyate ?</p>\n\n<lg rend='bold'>\n<l>caturṇāmapi cākṣepaḥ sarvatra narakādṛte /</l>\n<l>na tatreṣṭaphalābhāvācchubhaṃ yasmādvipacyate // Abhidh-d_179 //</l>\n</lg>\n\n<p>sarveṣu khalu triṣu dhātuṣu sarvāsu ca pañcasu gatiṣu caturṇāmapi karmaṇāmākṣepaḥ kuśalānāmakuśalānāṃ ca | narakānvarjayitvā | narakeṣu hi dṛṣṭadharmavedanīyaṃ kuśalaṃ nākṣipyate | tatreṣṭavipākābhāvādanyat trividhamākṣipyate | kiñca,</p>\n\n<note><hi rend='it'>Jaini_142</hi></note>\n<lg rend='bold'>\n<l>notpadyavedyakṛttatra yadviraktaḥ pṛthagjanaḥ /</l>\n<l>sthiro nāparakṛccāryaścalo 'pi bhavamūlayoḥ // Abhidh-d_180 //</l>\n</lg>\n\n<p>yataḥ khalu bhūmerviraktaḥ pṛthagjanaḥ sa ca sthiro bhavatyaparihāṇadharmā sa tatropapadyavedyaṃ karma nākṣipati | trividhamanyatkaroti | āryapudgalastu vītarāgo na ca parihāṇadharmā tatropapadyavedyamaparaparyāyavedanīyaṃ ca karma na karoti | na hyasau bhavyaḥ punaradharimaṃ bhūmimāyātum | aniyataṃ tu kuryād dṛṣṭadharmavedanīyaṃ yatropapannaḥ kāmadhātau bhavāgre ca | parihāṇadharmāpi tvāryaḥ kāmadhātau vītarāgaḥ, bhavāgrādvā, tayorupapadyāparaparyāyavedanīyaṃ karmābhavyaḥ kartum | kiṃ kāraṇam ? phalāddhyasau parihīṇo bhavati | na cāsti phalaparihīṇasya kālakriyeti |</p>\n\n<p>atha kimantarābhavikaḥ karmākṣipati nākṣipati ? ākṣipatītyāha | (<hi rend='it'>Jaini_143</hi>) tatra kāmāvacaro 'ntarābhavaḥ dvāviṃśatividhaṃ karmākṣipati | pañca garbhāvasthāḥ kalalārbudaghanapeśīpraśākhāvasthāḥ | pañca jātāvasthāḥ | bālyakaumārayuvamadhyamasthavirāvasthāḥ | tā etā niyatāniyatabhedena viṃśatirākṣipyante, ekanikāyatvāt | ata evāntarābhavavedanīyaṃ karma noktam | upapadyavedanīyenaiva tasyākṣepāt ||</p>\n\n<p>kīdṛśaṃ punaḥ karma niyataṃ bhavatyaniyataṃ vā ?</p>\n\n<lg rend='bold'>\n<l>yadārtraraudracittena karmābhīkṣṇaṃ niṣevyate /</l>\n<l>satkṣetre kriyate yacca phalaṃ tasya niyamyate // Abhidh-d_181 //</l>\n</lg>\n\n<p>yadi karma raudreṇa tīvrakleśānugatena cittena kṛtaṃ bhavati, yacca ghanaśraddhāsalilābhyukṣitena kriyate, yacca mṛdvapyabhīkṣṇaṃ niṣevyate, yacca kiñcidguṇavati kṣetre kriyate śubhamaśubhaṃ vā phalaṃ tasya karmaṇo niyamyate ||</p>\n\n<p>atha dṛṣṭadharmavedanīyaṃ karma kīdṛśamityucyate-</p>\n\n<lg rend='bold'>\n<l>kṣetrāśayaviśeṣācca phalaṃ sadyo vipacyate /</l>\n<l>nirodhavyutthitādau ca sadyaḥ kālaphalakriyā // Abhidh-d_182 //</l>\n</lg>\n\n<p>tatra kṣetraviśeṣādyathā da(?) kṣajātakādiṣu | āśayaviśeṣādyathā bakalāta(?) syokṣanirmocanādiṣu |</p>\n\n<note><hi rend='it'>Jaini_144</hi></note>\n<p>kīdṛśe punastat kṣetre viśiṣṭaṃ bhavati yatra dṛṣṭe dharme vipāko vipacyate ? buddhapramukhastāvadbhikṣusaṃgho | 'nirodhavyutthitādau ca sadyaḥ kālaphalakriyā |'; pañcasu ca pudgaleṣu kṛtaṃ nirodhasamāpattya raṇāmaitrīdarśanamārgādarhatphalādvyutthiteṣu kārāpakārā dṛṣṭadharmavedanīyaphalā bhavanti | nirodhasamāpatteḥ khalu vyutthitaḥ parāṃ śāntiṃ labhate | nirvāṇasadṛśadharmānubhavanāt | araṇāvyutthitasyāpyapramāṇasattvahitādhyāśayapravṛttā santatirvartate | evaṃ maitrīvyutthitasya | strautaāpannasyāpi nirmalajñānalābhāt | arhato 'pi sarvakleśaprahāṇānnirmalā vartante ||</p>\n\n<p>niyatavipākasya ca karmaṇaḥ śubhāśubhasya yā bhūmistadatyantavairāgyāttatkarma dṛṣṭe dharme vipacyata ityataḥ</p>\n\n<p><hi rend='bold'>tadbhūmyapunarutpatteḥ</hi></p>\n\n<p>dṛṣṭadharmavedanīyaṃ saṃgṛhītaṃ bhavati | kīdṛśaṃ punaretatkarma ?</p>\n\n<l rend='bold'>vipākaniyataṃ ca yat /</l>\n\n<p>taccaitatkarma vipākaniyataṃ draṣṭavyam |</p>\n\n<p><hi rend='bold'>tacca dṛṣṭaphalaṃ vidyāt</hi></p>\n\n<p>dṛṣṭe dharme khalu tasya vipāko vipacyate | kataratpunaretat ?</p>\n\n<l rend='bold'>karmādaḥ paripūrakam // Abhidh-d_183 //</l>\n\n<p>nākṣepakamiti ||</p>\n\n<p>vipākaḥ khalu vedanāpradhāna ityata idaṃ vicāryate | syātkarmaṇaścaitasikyeva vedanā vipāko na kāyikī ? syātkāyikyeva na caitasikī syādityāha-</p>\n\n<note><hi rend='it'>Jaini_145</hi></note>\n<lg rend='bold'>\n<l>kuśalasyāvicārasya caitasikyeva vedanā /</l>\n<l>vipākaḥ kāyikī tviṣṭā duḥkhavedyasya karmaṇaḥ // Abhidh-d_184 //</l>\n</lg>\n\n<p>kuśalaṃ khalvavicāraṃ karma dhyānāntarātprabhṛti yāvadbhavāgram | tasyāvicārasya kuśalasya karmaṇaścaitasikyeva vedanā vipākaḥ | kasmānna kāyikī ? tasyāḥ avaśyaṃ savitarkavicāratvāt | kāyikyeva tvaśubhasya duḥkhavedanāyasya kāyikyeva vedanā vipākaḥ | kasmānna caitasikī ? caitasikaṃ hi daurmanasyaṃ na vipākaḥ |</p>\n\n<p>yattarhi karmavaśātsattvānāṃ cittakṣepaḥ tatsaṃprayuktā vedanā kathaṃ na vipākaḥ ? na hi tatra cittaṃ karmaṇo vipākaḥ | kiṃ tarhi ? yo mahābhūtātāṃ prakopaḥ sa vipākaḥ | tatastajjātaṃ cittaṃ vipākaśabdenopacaryate ||</p>\n\n<p>punaścaturvidhaṃ karmoktam- 'asti karma kṛṣṇaṃ kṛṣṇavipākam | asti śuklaṃ śuklavipākam | asti karma kṛṣṇaśuklaṃ kṛṣṇaśuklavipākam | astyakṛṣṇamaśuklamavipākaṃ karma karmakṣayāya saṃvartate'; iti | tatra</p>\n\n<note><hi rend='it'>Jaini_146</hi></note>\n<lg rend='bold'>\n<l>sapākamaśubhaṃ kṛṣṇaṃ sapākaṃ rūpajaṃ sitam /</l>\n<l>śubhāśubhaṃ dvidhā kāme nirmalaṃ tatprahāṇakṛt // Abhidh-d_185 //</l>\n</lg>\n\n<p>aśubhaṃ khalu karma ekāntena kṛṣṇaṃ kliṣṭatvāt | kṛṣṇavipākaṃ cāmanojñavipākatvāt | rūpāptantu śubhamekāntena śuklam, akuśalenāvyavakīrṇatvāt | śuklavipākaṃ ca manojñavipākatvāt |</p>\n\n<p>ārūpyāptaṃ kasmānnocyate ? yatra hi dvividho 'sti vipākaḥ- antarābhavikaścopapattibhavikaśca; trividhasya ca kāyavāṅmanaskarmaṇastatraivoktamiti |</p>\n\n<p>'kāmāptaṃ śuklaṃ kuṣṇaśuklamakuśalavyavakīrṇatvāt, kṛṣṇaśuklavipākaṃ vyavakīrṇavipākatvāt |' santānata etadvyavasthāpitaṃ na svabhāvato na hyevaṃjātīyakamevaṃ karmāsti vipāko vā yatkṛṣṇaṃ ca syācchuklaṃ ca, anyonyavirodhāt | nanu caivamakuśalasyāpi karmaṇaḥ kuśalavyavakīrṇatvātkṛṣṇaśuklatvaṃ prāpnoti ? nāvaśyamakuśalaṃ kuśalena vyavakīryate | kāmadhātau tvasya balavatvātkuśalantu vyavakīryate durbalatvāditi |</p>\n\n<p>anāsravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate | taddhyakṛṣṇamakliṣṭatvādaśuklaṃ vipākaśuklatābhāvāt | ābhiprāyiko 'pyeṣa śuklaśabdaḥ | uktaṃ tu bhagavatā mahatyāṃ śūnyatāyāmaśaikṣadharmānārabhya- (<hi rend='it'>Jaini_147</hi>) 'ime te ānanda, dharmā ekāntaśuklā ekāntānavadyāḥ' iti | śāstre ca- 'śukladharmāḥ katame ? kuśalā dharmā anivṛtāvyākṛtāśca |' iti | avipākaṃ dhātvapatitatvāt pravṛttivirodhācca |</p>\n\n<p>kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate ? netyucyate | kiṃ tarhi ?</p>\n\n<lg rend='bold'>\n<l>casasro dṛkpathā dṛṣṭau cetanābhāvanāpathāt /</l>\n<l>ānantaryapathāḥ kāme karmaitatkṛṣṇanāśakṛt // Abhidh-d_186 //</l>\n</lg>\n\n<lg rend='bold'>\n<l>navame cetanā yā tu sā kṛṣṇākṛṣṇayāghātinī /</l>\n<l>antānantaryamārgasthā dhyāne dhyāne sitasya tu // Abhidh-d_187 //</l>\n</lg>\n\n<p>tatra darśanamārge tāvaccatasṛṣu dharmajñānakṣāntiṣu kāmavairāgye cāṣṭāsvānantaryamārgeṣu yā cetanā dvādaśaprakārā sā kṛṣṇasya karmaṇaḥ prahāṇakārī | kāmavairāgyānantaryamārgeṇāvaseyā cetanā sā kṛṣṇaśuklakarmakṣayakārī | dhyāne dhyāne tvānantaryamārge paścime yā cetanā caturvidhā sā śuklakarmāpahantrī |</p>\n\n<p>kiṃ punaḥ kāraṇamantyenaivānantaryamārgeṇa kuśalasya karmaṇaḥ prahāṇaṃ nānyena ? na hi tasya svabhāvaprahāṇaṃ prahīṇasyāpi saṃmukhībhāvāt | kiṃ tarhi ? tadālambanakleśaprahāṇāt | ato yāvadeko 'pi tadālambanaḥ kleśaprakāro (<hi rend='it'>Jaini_148</hi>) 'sti tāvadasya prahāṇaṃ nopalabhyate | taccaitadasat | prahīṇaṃ hi tat, na tu vihīnam | ataḥ samudācaratīti | gatametat ||</p>\n\n<p>sūtra uktam- 'trīṇi duścaritāni | kāyaduścaritaṃ vāṅmanoduścaritam | evaṃ sucaritāni' iti | teṣāṃ kaḥ svabhāvaḥ ? tatra tāvat-</p>\n\n<l rend='bold'>kāyādyakuśalaṃ karma sarvaṃ duścaritaṃ matam /</l>\n\n<p>sarvamiti sasāmantakamaulapṛṣṭhamityarthaḥ |</p>\n\n<l rend='bold'>abhidhyādīnyapi trīṇi manoduścaritatrayam // Abhidh-d_188 //</l>\n\n<p>sarvamevākuśalaṃ kāyakarma kāyaduścaritam | evaṃ vāṅmanoduścaritam | akarmasvabhāvānyapi tvabhidhyādīni manoduścaritasvabhāvāni |</p>\n\n<p>'abhidhyādaya eva karmasvabhāvāni' iti sthitibhāgīyāḥ | tacca na, karmakleśaikatvadoṣāt | sthitibhāgīyā nāma śākyāḥ sva(śva?) lāṃgūlikadvitīyanāmānaḥ | te khalvabhidhyādīni manaskarmasvabhāvānīcchanti | teṣāṃ (<hi rend='it'>Jaini_149</hi>) karmakleśaikatvasaṅkaraḥ prāpnoti | kośakāraḥ- 'ko 'tra doṣaḥ' ? yadi kaścitkleśaḥ karmāpi syādvāyasaḥ sārasaḥ syāt | karmakleśānāṃ cātyantasvabhāvaprabhāvakriyāphalabhedabhinnānāmekatvaparikalpaiḥ sāṃkhyīyādidarśanamabhyupagataṃ syāt |</p>\n\n<p>'api'; śabdātpunaratra sūtroktāstrayo vaṅkāstrayo doṣāstrayaḥ kaṣāyā ākṛṣyante | teṣāṃ punaridaṃ lakṣaṇaṃ yathākrameṇa | śāṭhyajaṃ kāyakarma kāyavaṅka (<hi rend='it'>Jaini_150</hi>) ityucyate | kuṭilānvayatvāt | evaṃ śāṭhyajaṃ vāṅmanaskarma vāṅmanovaṅka ityucyate | dveṣajāḥ punasta eva trayo doṣā ityākhyāyante, cittapradoṣānvayatvāt | rāgajaṃ punaḥ kāyakarma kāyakaṣāya ityuktaṃ rañjanātmakatvāt | evaṃ vāṅmanaḥkaṣāyau draṣṭavyau | tāni punaḥ kuśalāni kāyavāṅmanaskarmāṇi trīṇi sucaritāni boddhavyāni | etānyeva trīṇi śauceyānyuktāni |</p>\n\n<p>aśaikṣasantāne trīṇi mauneyānyucyante | tatra kāyasucaritaṃ kāyamauneyaṃ vāksucaritaṃ vāṅmauneyaṃ mana eva tu mithyāsaṃkalpoparamānmunirityākhyāyate | taduparamāddhi kāyavāgjalpoparamo bhavati | muneridaṃ mauneyamiti niruktiḥ | (<hi rend='it'>Jaini_151</hi>)\nkasmātpunararhata eva mauneyāni ? tasya paramārthamunitvāt | sa khalu sarvakleśajalpoparamānmunirityucyate |</p>\n\n<p>eṣā punarmauneyaśauceyadeśanā mithyāmaunaśaucābhiyuktānadhikṛtyadeśiteti tadetatsaha mauneyaśauceyarnirdiṣyate ||</p>\n\n<lg rend='bold'>\n<l>śubhaṃ tatsānabhidhyādi proktaṃ sucaritatrayam /</l>\n<l>dvayaṃmaulamadaḥ karma mārgā daśa śubhāśubhāḥ // Abhidh-d_189 //</l>\n</lg>\n\n<p>dvayaṃ punaretatsucaritaduścaritākhyaṃ yanmaulaṃ te daśa śubhāścāśubhāśca karmapathā bhavanti prayogapṛṣṭhavarjyāḥ |</p>\n\n<p>tatra kāyasucaritasya pradeśaḥ pṛyogapṛṣṭhākhyo madyādiviratidānejyādikaḥ | vāksucaritasya priyavacanādikaḥ | manaḥsucaritasya śubhā cetanā |</p>\n\n<p>kāyaduścaritasyāpi pareṣāṃ jīvitabhogadārāpahāraprayogapṛṣṭhākhyaḥ | vāgduścaritasyāpyapriyavacanādyākhyaḥ | manoduścaritasyāpyakuśalaṃ manaskarmai..................steṣāṃ nātyaudārikatvāt |</p>\n\n<p>yastu prāṇātipātādattādānakāmamithyācāraviratyākhyo maulaḥ sa kuśalaḥ karmapathaḥ, tasyaudārikatvena mahānuśaṃsatamaphalatvāt | yastu pareṣāṃ jīvitabhogaparadārāpahārakāyaparispandaḥ sa maulaḥ sa cākuśalaḥ karmapathaḥ | evaṃ yathāsaṃbhavamanyeṣāṃ draṣṭavyamiti ||</p>\n\n<p>abhidharmadīpe vibhāṣāprabhāyāṃ vṛttau caturthādhyāyasya dvitīyaḥ pādaḥ |</p>\n\n<note><hi rend='it'>Jaini_152</hi></note>\n<p>caturthādhyāye</p>\n\n<p>tṛtīyapādaḥ |</p>\n\n<p>idamidānīṃ vaktavyam | ye ete daśakarmapathā eṣāṃ kati vijñaptisvabhāvāḥ katyavijñaptisvabhāvāḥ katyubhayasvabhāvāḥ ?</p>\n\n<p>tatrākuśalānāṃ tāvat-</p>\n\n<l rend='bold'>kāritāḥ ṣaḍavijñaptirdvyātmaikaste 'pi ṣaṭ kṛtāḥ /</l>\n\n<p>tatra prāṇātipātādattādānamṛṣāvādapaiśūnyapāruṣyasaṃbhinnapralāpāḥ | ete nāvaśyaṃ vijñaptisvabhāvāḥ | pareṇa kārayato maulīvijñaptyabhāvāt | kāmamithyācārastu nityaṃ dvyātmakaḥ, tasya pareṇāśakyatvāt | te 'pi 'ṣaṭ kṛtāḥ'; yadā svayameva prāṇātipātādīn ṣaṭ karmapathān karoti tadā dvyātmāno bhavanti | vijñaptyavijñaptisvabhāvatvāt |</p>\n\n<p>kuśalānāṃ punaḥ</p>\n\n<l rend='bold'>śubhāḥ sapta dvidhā jñeyā ekadhaite samāhitāḥ // Abhidh-d_190 //</l>\n\n<p>sapta khalu rūpiṇaḥ kuśalāḥ karmapathāḥ dvidhā bhavanti | vijñaptyadhīnatvāt samāhitaśīlasya | dhyānānāsravasaṃvarasaṃgṛhītāstvavijñaptisvabhāvā eva | samāhitasya vijñaptyabhāvāt |</p>\n\n<l rend='bold'>yā sāmanteṣvavijñaptiḥ pṛṣṭheṣu tu viparyayaḥ /</l>\n\n<note><hi rend='it'>Jaini_153</hi></note>\n<p>sāmantakaḥ khalu yadā tīvreṇa paryavasthānena prayogamārabhate, prasādena vā ghanarasena tadā dvisvabhāvā | yadā mṛdunā tadā vijñaptireva | viparyayeṇa tu pṛṣṭheṣvavaśyamavijñaptiḥ | yadi punaḥ karmapathaṃ kṛtvā punastatravānuceṣṭate syādvijñaptirapīti | tīvreṇa tu prahāreṇa jīvitādvyaparopayati | tatra yā vijñaptistatkṣaṇikā cāvijñaptiḥ sa maulaḥ karmapathaḥ | dvābhyāṃ hi kāraṇābhyāṃ prāṇātipātāvadyena spṛśyate | prayogataḥ phalaparipūritaśca | tata ūrdhvamavijñaptikṣaṇāḥ pṛṣṭhībhavanti | yāvaddhataṃ paśuṃ kṛṣṇāti śodhayati vikrīṇāti pacati khādati kīrtayati | yadi tāvadasya vijñaptikṣaṇā api pṛṣṭhaṃ bhavanti | evamanyeṣvapi yathāsaṃbhavaṃ yojyam |</p>\n\n<p>abhidhyādīnāṃ nāsti prayogo na pṛṣṭhaṃ saṃmukhībhāvamātrādeva karmapathāḥ |</p>\n\n<p>sūtre bhagavatoktam- 'prāṇātipāto bhikṣavastrividhaḥ | lobhajo dveṣaja mohajaḥ, yāvanmithyādṛṣṭiḥ' iti | tatraiṣāṃ karmapathānāṃ keṣāñcillobhena niṣṭhā, keṣāñcid dveṣeṇa, keṣāñcinmohena | sarveṣāmapi</p>\n\n<p><hi rend='bold'>prayogastu trimūlotthaḥ</hi></p>\n\n<note><hi rend='it'>Jaini_154</hi></note>\n<p>prayogasteṣāmakuśalamūlatrayājjātaḥ | tatra lobhajaḥ prāṇātipātastaccharīrāvayavārthaṃ mṛgalubdhānāmaurabhrikamātsikaśākuntakādīnāṃ ca | dveṣajo yathā vairaniryātanārtham | mohajo yājñikānāṃ dharmabuddhyā rājñāṃ ca dharmapāṭhakaprāmāṇyāddhiṃsatām | pārasīkādīnāṃ ca dharmabuddhyā mātaraṃ pitaramabhighnatām |</p>\n\n<p>lobhajamadattādānaṃ yastenārthī taddharati | dveṣajaṃ vairaniryātanārtham | mohajaṃ yathā rājñāṃ dharmapāṭhakaprāmāṇyād dṛṣṭanigrahārtham | yathā ca duṣṭabrāhmaṇā āhuḥ- 'sarvamidaṃ prajāpatinā brāhmaṇebhyo dattaṃ brāhmaṇānāṃ daurbalyādvṛṣalāḥ paribhuñjante | tasmādapaharan brāhmaṇaḥ svamādatte svameva tu koṣṭhaṃ vaste svaṃ dadāti' iti |</p>\n\n<p>lobhajaḥ kāmamithyācāraḥ paradārādiṣu tatsaṃrāgādabrahmacaryam | dveṣajo vairaniryātanārtham | mohajo yathā pārasīkānāṃ mātrādigamanam | gosave ca yajñe 'upahā uadakaṃ cūṣayati, tṛṇāni cchinatti, upaiti mātaramupasvasāramupasagotrāmiti |'</p>\n\n<p>mṛṣāvādādayo lobhajā dveṣajāśca yathā pūrvamuktam | mohajo mṛṣāvādo yathāha-</p>\n\n<p>'na narmayuktamanṛtaṃ hinasti\nna strīṣu rājanna vivāhakāle |\n<note><hi rend='it'>Jaini_155</hi></note>\nprāṇātyaye sarvadhanāpahāre\npañcānṛtānyāhurapātakāni ||' iti |</p>\n\n<p>paiśūnyādayastu mithyādṛṣṭipravartitā mohajā yaśca vedādyasacchāstrapralāpaḥ |</p>\n\n<l rend='bold'>abhidhyādyāstrimūlajāḥ // Abhidh-d_191 //</l>\n\n<p>abhidhyādayastu lobhādanantarasaṃbhūtatvāt trimūlajāḥ |</p>\n\n<p>uktāḥ akuśalāḥ karmapathāḥ |</p>\n\n<l rend='bold'>kuśalāḥ prayogapṛṣṭhāśca kuśalatrayamūlajāḥ /</l>\n\n<p>kuśalānāṃ tu prayogaḥ pṛṣṭhaṃ ca trimūlottham | teṣāṃ kuśalacittasamutthitatvāt, tatra ca tadbhāvāt |</p>\n\n<p>kena punareṣāṃ karmapathānāṃ samāptirbhavati ? tadidamapadiśyate-</p>\n\n<l rend='bold'>dveṣeṇa vadhapāruṣyavyāpattīnāṃ samāpanam // Abhidh-d_192 //</l>\n\n<p>prāṇātipātapāruṣyavyāpādānāṃ khalu dveṣeṇa niṣṭhā bhavati | parityāgaparuṣacittasaṃmukhībhāvāt ||</p>\n\n<l rend='bold'>steyasyānyāṅganāyāterabhidhyāyāśca lobhataḥ /</l>\n<note><hi rend='it'>Jaini_156</hi></note>\n<p>adattādānaparastrīgamanābhidhyānāṃ lobhena niṣṭhā |</p>\n\n<p><hi rend='bold'>mithyādṛśastu mohena</hi></p>\n\n<p>mithyādṛṣṭeḥ khalu mohena samāptirbhavati | adhimātramūḍhābhihitāṃ niṣṭhāpayati |</p>\n\n<l rend='bold'>tadanyeṣāṃ tribhirmatam // Abhidh-d_193 //</l>\n\n<p>ke punaranye ? mṛṣāvādapaiśunyasaṃbhinnapralāpāḥ | teṣāṃ tribhirapi niṣṭhā lobhena dveṣeṇa mohena vā ||</p>\n\n<p>athaiṣāṃ caturṇāṃ kāṇḍānāṃ kimadhiṣṭhānam ? taducyate-</p>\n\n<lg rend='bold'>\n<l>caturṇāmapyadhiṣṭhānaṃ jñeyameṣāṃ yathākramam /</l>\n<l>prāṇinaścātha bhogāśca nāmarūpaṃ ca nāma ca // Abhidh-d_194 //</l>\n</lg>\n\n<p>tatra sattvādhiṣṭhānā vadhādayaḥ | bhogādhiṣṭhānāḥ parastrīgamanādayaḥ | nāmarūpādhiṣṭhānā mithyādṛṣṭiḥ | nāmakāyādhiṣṭhānā mṛṣāvādādayaḥ ||</p>\n\n<p>kathaṃ punaḥ prāṇātipātaṃ svayaṃ kurvataḥ karmapatho bhavati kathaṃ yāvanmithyādṛṣṭiriti ? lakṣaṇaṃ karmapathānāṃ vaktavyam | tadārabhyate-</p>\n\n<l rend='bold'>prāṇātipāto dhīpūrvamabhrāntyā paramāraṇam /</l>\n\n<p>yadi khalu haniṣyāmi hanmyenamiti saṃcintyābhrāntacittaḥ paraṃ jīvitādvyaparopayati, (<hi rend='it'>Jaini_157</hi>) evaṃ prāṇātipāto bhavati | prāṇo vā vāyuḥ kāyacittāśrito vartate | tamatipātayatīti prāṇātipātaḥ |</p>\n\n<p>na, anupapatteḥ | vināśānuṣaktā khalu saṃskārāḥ pratikṣaṇavinaśvarāścābhyupagamyante | teṣāmitthaṃbhūtānāṃ sthitiśaktikriyābhāve satyanāgatānāṃ ca tulyātulyajātīyānāṃ nirātmakatvāviśeṣe kena hantrā kimāpadyate ?</p>\n\n<p>atra sautrāntikāḥ parihāramāhuḥ- 'na | pradīpanirvāpanaghaṇṭaśabdanirodhavattatsiddheḥ |'</p>\n\n<p>na, samānatvāt | ayaṃ tvatra parihāraḥ- hanturhetusāmarthyopaghātakaraṇe satyanāgatasaṃskāraśaktikriyādhānavidhānavighnakaraṇāt prāṇātipātopapattiḥ | kasya punastajjīvitaṃ yastena viyojyate, te vā prāṇā iti ? prasiddhasya (<hi rend='it'>Jaini_158</hi>) pudgalasya yo 'sāvevaṃ nāmaivaṃ gotra iti vistaraḥ |</p>\n\n<p>abuddhipūrvādapi prāṇivadhātkarturadharmo bhavati yathāgnisparśāddāha iti nagnāṭāḥ | teṣāṃ paradāradarśanasparśane 'pyeṣa prasaṃgaḥ | tuṣṭaruṣṭanagnāṭavāhlīkanirgranthaśiroluñcane ca |</p>\n\n<note><hi rend='it'>Jaini_159</hi></note>\n<p>buddhipūrvātprāṇivadhāddharmo 'pi bhavatīti yājñikāḥ | katham viṣabhakṣaṇavat | tadyathā kiñcidviṣabhakṣaṇaṃ mantrapūrvaṃ hitāya bhavati | kiñcidahitāya yadamantrapūrvaṃ tadvaditi | na | galāmreḍanaśastranipātamantareṇa mantramātrakena paśuvadhasāmarthyādarśanāt | piṣṭamayacchāgā hutimātreṇa paśuvadhādiyajñadharmotpattyasāmarthyācca | kiñca, viṣasya māraṇajīvitaśaktidvayasāmarthyadarśanāt | tatra mantrapūrvakaṃ kiñcijjīvayati kiñciddurgatāriṣṭeṣu na jīvayati | amantrapūrvakamapi kiñcījjīvayati kiñcinna jīvayati | bhuktaviṣasyāpekṣikatvāt | kiñca, śabarādimantrāṇāṃ viṣamāraṇāśaktyupaghāte 'pi pāpapraṇāśanaśaktyadarśanāt | kiñca, hiṃsāhiṃsayordharmādharmasvālakṣaṇyāparityāgabhūtatvāt | juhotyādikriyāvyaṅgyo (<hi rend='it'>Jaini_160</hi>) dharmaḥ iti cet | na | tadrūpāsiddhatvāt, abhivyaktyanupapatteśca | kriyāmātramapūrvamiti cet | na | kriyāyā nityatvānupapatterniruktyanupapatteśca ||</p>\n\n<l rend='bold'>atyaktānyadhanādānamadattādānamucyate // Abhidh-d_195 //</l>\n\n<p>abhrāntyeti vartate | yadi balacauryabuddhyā paradravyaṃ svīkaroti ||</p>\n\n<l rend='bold'>parastrīgamanaṃ kāmamithyācāro vikalpavān /</l>\n\n<p>agamyagamanaṃ khalvapi kāmamithyācāraḥ | sa ca bahuprakāravikalpo bhavati | agamyāṃ gacchati mātaraṃ vā duhitaraṃ vā paraparigṛhītāṃ vā svāmapyanaṅge gacchatyadeśe ca | niyamasthāṃ vā | abhrāntyetyuktam |</p>\n\n<l rend='bold'>arthajñāyānyathāvādo drohabuddhyā mṛṣāvacaḥ // Abhidh-d_196 //</l>\n\n<p>vaktṛśrotṛbuddhyapekṣayā khalu mṛṣāvādo bhavati | yadi vaktārthānāmabhijño bhavati sa taṃ vigopya drohabuddhyānyathā brūte | śrotā ca tathaivāvagacchati | tadāsya mṛṣāvādaḥ kamapatho bhavati ||</p>\n\n<note><hi rend='it'>Jaini_161</hi></note>\n<p>ye khalvime māhakīmātṛsūtrā diṣvaṣṭāvanāryā vyavahārāḥ proktāḥ, aṣṭau cāryāḥ- 'adṛṣṭe dṛṣṭavāditānāryo vyavahāraḥ | aśrute, amate, avijñāte, śrutamatavijñātavāditānāryo vyavahāraḥ | dṛṣṭaśrutamatavijñāte cādṛṣṭādivāditānāryo vyavahāraḥ | viparyayeṇa tvaṣṭāvevāryā vyavahārāḥ |' teṣāṃ punaridaṃ lakṣaṇaṃ vyākhyāyate-</p>\n\n<lg rend='bold'>\n<l>dṛṣṭayā śrutyādibhiścākṣairmanasā yacca gṛhyate /</l>\n<l>dṛṣṭaṃ śrutaṃ mataṃ jñātamityuktaṃ tadyathākramam // Abhidh-d_197 //</l>\n</lg>\n\n<note><hi rend='it'>Jaini_162</hi></note>\n<p>yatkhalu cakṣuṣālocitaṃ cakṣurvijñānamanovijñānābhyāṃ cānubhūtaṃ taddṛṣṭamityucyate | yacchrotreṇa śrotramanovijñānābhyāṃ cānubhūtaṃ tacchrutam | yat tribhirghrāṇajihvākāyaistadvijñānamanovijñānaiścānubhūtaṃ tanmatamityucyate | teṣāṃ prāpyaviṣayagrāhitvāt, kabaḍiṃkārāhāraviṣayatvācca | tatreṣṭaparyāyavācī mataśabdaḥ | yatpunarmanovijñānenānubhūtaṃ tadvijñātaṃ tadadhyavasāye niścayaparisamāpteḥ |</p>\n\n<p>gatametat | prakṛtamevānuvartatām ||</p>\n\n<p>yaḥ kāyenānyathātvaṃ prāpayet, syānmṛṣāvādaḥ ? syāt | tadapadiśyate- syānna kāyena parākrameta prāṇātipātāvadyena ca spṛśyeta | syādvācā parākrameta syānna vācā parākrameta mṛṣāvādāvadyena ca spṛśyeta | syātkāyena parākrameta, syānna kāyena vācā parākrameta, ubhayāvadyena ca spṛśyeta | syādṛṣīṇāṃ manaḥpradoṣeṇa proṣadhanidarśanaṃ cātra iti |</p>\n\n<note><hi rend='it'>Jaini_163</hi></note>\n<p>kathaṃ punarvijñaptyā vinā tatrāvijñaptiḥ kāmāvacarī karmapatho yokṣyate | sati hi cittaparispande mahābhūtatajjakāyaparispando 'vaśyaṃ bhāvīti kartavyo 'tra yatnaḥ |</p>\n\n<p>ukto mṛṣāvādaḥ ||</p>\n\n<p><hi rend='bold'>paiśunyaṃ bhedakṛdvākyaṃ</hi></p>\n\n<p>yatkhalu kliṣṭacittasya parabhedāya vacanamabhrāntyā tatpaiśunyamityucyate |</p>\n\n<l rend='bold'>pāruṣyaṃ tu yadapriyam /</l>\n\n<p>abhrāntyā kliṣṭacittasya yadvacanaṃ tatpārūṣyamiti |</p>\n\n<note><hi rend='it'>Jaini_164</hi></note>\n<l rend='bold'>kliṣṭaṃ saṃbhinnalāpitvamanye gītakathādivat // Abhidh-d_198 //</l>\n\n<p>kliṣṭaṃ khalu sarvaṃ vacanaṃ saṃbhinnapralāpitvam | yasya guṇasya bhāvād dravye śabdaniveśastabhidhāne tvatalau | kaścāsau guṇaḥ ? saṃbhinnapralāpa eva | sa yasyāsti sa saṃbhinnapralāpī | tadbhāvaḥ saṃbhinnapralāpitvam |</p>\n\n<p>anye punarbruvate | yadetanmṛṣāvādāditribidhaṃ vacanaṃ tato yadanyatkliṣṭaṃ lapanagītanāṭyatīrthaśāstrādi tatsarvaṃ sabhinnapralāpaḥ ||</p>\n\n<lg rend='bold'>\n<l>parasvāsatspṛhābhidhyā vyāpādaḥ sattvagocaraḥ /</l>\n<l>vidveṣānānantadṛṣṭistu mithyādṛṣṭirahetukā // Abhidh-d_199 //</l>\n</lg>\n\n<p>abhidhyā tāvad dviṣataḥ spṛhā | aho bata yatpareṣāṃ tanmama syādityeṣā viṣayaprārthanā viṣamalobhākhyā abhidhyetyucyate |</p>\n\n<p>vyāpādaḥ khalvapi sattvaparityāgabudhyā pratighaḥ |</p>\n\n<p>mithyādṛṣṭirapi hetuṃ vā phalaṃ vā kriyāṃ vā sadvā vastu nāśayataḥ yā dṛṣṭirmatirityevamādi sā mithyādṛṣṭirityucyate |</p>\n\n<note><hi rend='it'>Jaini_165</hi></note>\n<p>tayā punarmithyādṛṣṭyā prakarṣaprāptayā navaprakārayā navaprakārāṇi kuśalamūlāni samucchidyante | bhāvanāheyakleśaprahāṇavat |</p>\n\n<p>yattarhi śāstra uktam- 'katamānyadhimātrāṇyakuśalamūlāni yairakuśalamūlaiḥ kuśalamūlāni samucchinatti ? kāmavairāgyaṃ cānuprāpnuvan yāni tatprathamata upalikhati ?' naiṣa doṣaḥ | akuśalamūlādhyāhṛtatvāt | mithyādṛṣṭesteṣveva tatkarmopacaryate | tadyathāgnireva grāmasya dagdhā caurāstu tasyādhyāhārakāstadvaditi |</p>\n\n<note><hi rend='it'>Jaini_166</hi></note>\n<p>kāmāvacarāṇyupapattilambhikānyeva ca samucchidyante, prāyogikebhyaḥ pūrvaṃ parihīṇatvāt |</p>\n\n<p>evaṃ hyūktaṃ bhagavatā- 'samanvāgato 'yaṃ puruṣaḥ kuśalairapi dharmairakuśalairapi dharmaiḥ' iti vistaraḥ | tatra samanvāgato 'yaṃ pudgalaḥ kuśalairapi dharmairaviśeṣeṇa dvividhaiḥ- prāyogikairupapattilābhikaiśca | te 'sya pudgalasya kuśalā dharmā antardhāsyanti, prāyogikāḥ anupūrvasamucchede, pūrvaṃ tadvihāneḥ | asti cāsya kuśalamūlamanusahagatamanupacchinnamupapattilābhikam | tadapyapareṇa samayena (<hi rend='it'>Jaini_167</hi>) sarveṇa sarvaṃ samucchetsyate | yasya samucchedātsamucchinnakuśalamūla iti saṃkhyāṃ gamiṣyatīti | ataḥ sarvākuśalamūlabhūtā mithyādṛṣṭiriti saugatāḥ |</p>\n\n<note><hi rend='it'>Jaini_168</hi></note>\n<p>'sūkṣmaṃ kuśaladharmabījaṃ tasminnakuśale cetasyavasthitaṃ yataḥ punaḥ pratyayasāmagrīsannidhāne sati kuśalaṃ cittamutpadyate' iti kośakāraḥ |</p>\n\n<note><hi rend='it'>Jaini_169</hi></note>\n<p>yuktyāgamavirodhāttanneti dīpakāraḥ |</p>\n\n<p>tatra yuktivirodhastāvadvijātīyāddhetorvijātīya phalānutpattidarśanādyavabījācchāliphalavadyoniśo manasikāraparataḥ sadghoṣābhyāṃ mithyādṛṣṭivacca | (<hi rend='it'>Jaini_170</hi>) cakṣūrūpābhyāṃ vijñānavaditi cet | na | sabhāgahetau sati cakṣūrūpayornimittakāraṇamātratvāt, dadhyutpattāvātañcanavat | kiñca, viruddhānāmanyataropapatteśca | na hi viruddhānāṃ sukhaduḥkhālokatamaḥprabhṛtīnāṃ caikatra saṃbhavadavasthānaṃ dṛṣṭam | nāpi parasparaṃ bījaphalābhisaṃbandhaḥ | kiñca, cittabījaikatvābhyupagamācca | akuśalameva hi cittaṃ bhavatāṃ bījamiṣṭam | tasya kuśale cittakṣaṇe viruddhakriye ca cittāntare bījaleśānupapattiḥ | (<hi rend='it'>Jaini_171</hi>) uktottaratvācca | vistareṇa hyatrottaramuktam | tatsmaryatāmiti |</p>\n\n<p>āgamavirodho 'pi, 'sarvaṃ sarveṇa cchetsya te' iti ...........cyamānaṃ bījamavasthitaṃ gaṃsyate | iti |</p>\n\n<p>vyākhyātāḥ salakṣaṇāḥ karmapathāḥ ||</p>\n\n<p>kaḥ punaḥ salakṣaṇaḥ karmapathārthaḥ ? karma ca karmaṇaśca cetanākhyasya panthāna iti karmapathāḥ | tatra sapta karma ca karmaṇaśca panthā iti karmapathāḥ, trayastvabhidhyādayaḥ karmaṇaḥ panthāno na karma | cetanā hi tat saṃprayogiṇī bhavati | (<hi rend='it'>Jaini_172</hi>) saṃprayuktātadvaśenagacchatyabhisaṃskarotītyarthaḥ | sā tu karmaiva na karmapathaḥ | na hyasau trayāṇāṃ vaśena vartate | idamucyate-</p>\n\n<l rend='bold'>cetanā na kriyāmārgastaistu sattā pravartate /</l>\n\n<p>katibhiḥ punaḥ karmapathaiḥ sārdhaṃ cetanā yugapadutpannā vartate ? tadārabhyate-</p>\n\n<l rend='bold'>yugapadyāvadaṣṭābhiraśubhaiścetanaiḥ saha // Abhidh-d_200 //</l>\n\n<p>ekena tāvatsaha vartate | vinānyenābhidhyādisaṃmukhībhāve akliṣṭacetaso vā tatprayogeṇa rūpiṇāmanyatamaniṣṭhāgamane |</p>\n\n<note><hi rend='it'>Jaini_173</hi></note>\n<p>dvābhyāṃ saha vartate | vyāpannacittasya prāṇivadye | abhidhyāviṣṭasya cādattādāne kāmamithyācāre saṃbhinnapralāpe vā |</p>\n\n<p>tribhiḥ saha | vyāpannacittasya parakīyaprāṇimāraṇāpaharaṇe yugapat | abhidhyāviṣṭasya tatprayogeṇa rūpidvayaniṣṭhāgamane tribhireva |</p>\n\n<p>caturbhiḥ saha vartate | bhedābhiprāyasya nandanavacane paruṣavacane vā | tatra hi mānasa eko bhavati vācikāstrayaḥ | abhidhyādigatasya vā tatprayoge 'nyatrayaniṣṭhāgamane |</p>\n\n<p>evaṃ pañcaṣaṭsaptabhiryojyam |</p>\n\n<p>aṣṭābhiḥ saha vartate | ṣaṭsu prayogaṃ kṛtvā pare saṃpreṣaṇena svayaṃ kāmamithyācāraṃ kurvataḥ samaniṣṭhāgamane | evaṃ tāvadakuśalaḥ ||</p>\n\n<l rend='bold'>śubhaistu daśabhiryāvatsārdhaṃ naikāṣṭapañcabhiḥ /</l>\n\n<p>śubhaiḥ khalu karmapathairyāvaddaśabhiḥ saha vartata ityutsṛṣṭiḥ | tadapavādoyam- 'naikāṣṭapañcabhiḥ'; | na khalvekena pañcabhiraṣṭābhirvā saha vartate |</p>\n\n<note><hi rend='it'>Jaini_174</hi></note>\n<p>tatra dvābhyāṃ saha vartate | kuśaleṣu pañcasu vijñāneṣu sthitasyārūpyasamāpattisaṃgṛhīte ca kṣayānutpādajñānasaṃprayuktāvijñānaṃ tatsaṃprayuktā ca prajñānadṛṣṭiriti |</p>\n\n<p>tribhiḥ saha vartate | samyagdṛṣṭisaṃprayukte manovijñāne | yatra saṃvaro nāsti |</p>\n\n<p>caturbhirakuśalāvyākṛtacittasyopāsakasya śrāmaṇerasaṃvarasamādāne |</p>\n\n<p>ṣaḍbhiḥ kuśaleṣu pañcasu vijñāneṣu tatsamādāne |</p>\n\n<p>saptabhiḥ kuśale manovijñāne tatsamādāna eva | akuśalāvyākṛtacittasya ca bhikṣusaṃvarasamādāne |</p>\n\n<note><hi rend='it'>Jaini_175</hi></note>\n<p>navabhiḥ kuśaleṣu pañcasu vijñāneṣu tatsamādāne, kṣayānutpādajñānasaṃprayukte ca manovijñāne tasminneva ca dhyānasaṃgṛhīte |</p>\n\n<p>daśabhistato 'nyatra kuśale manovijñāne bhikṣusaṃvarasamādāna eva | sarvā ca dhyānānāsravasaṃvarasamāvartinī cetanānyatra kṣayānutpādajñānābhyām | saṃvaranirmuktena tvekenāpi saha syādanyacittasyaikāṅgaviratisamādāne | pañcāṣṭābhirapi syāt | kuśalamanovijñānasya dvipañcāṅgasamādāne yugapat |</p>\n\n<p>kasyāṃ punargatau kati kuśalāścākuśalāśca karmapathāḥ saṃmukhībhāvataḥ samanvāgato vā santīti ?</p>\n\n<l rend='bold'>vilāpadveṣapāruṣyāṇyuṣanti narake dvidhā // Abhidh-d_201 //</l>\n\n<p>ete trayaḥ saṃbhinnapralāpapārūṣyavyāpādā nārake saṃmukhībhāva taḥ samanvāgamataśca vidyante |</p>\n\n<l rend='bold'>tadvadeva matābhidhyā mithyādṛṣṭistathaiva ca /</l>\n\n<p>kecitkhalu bruvate- abhidhyā mithyādṛṣṭiścāpi dvābhyāṃ prakārābhyāṃ vidyete |</p>\n\n<p>anye punarāhuḥ- samanvāgamata evābhidhyāmithyādṛṣṭī vidyete | rañjanīyavastvabhāvāt, karmaphalapratyakṣatvācca |</p>\n\n<p>taccaitadakāraṇam | tatra tāvattṛṣṇāvidyādhimātratamatvāditi pūrvamapākṣikaḥ |</p>\n\n<note><hi rend='it'>Jaini_176</hi></note>\n<l rend='bold'>abhidhyāditrayaṃ tadvatkurau pralapanaṃ dvidhā // Abhidh-d_202 //</l>\n\n<p>kurau khalvevameva trayo 'bhidhyāvyāpādamithyādṛṣṭayaḥ |</p>\n\n<p>anye punarāhuḥ- samānvāgamata eva na saṃmukhībhāvataḥ amamāparigrahatvāt, snigdhasantānatvādāghātavastvabhāvādapāpāśayatvācca ||</p>\n\n<p><hi rend='bold'>aśubhāstu daśānyatra</hi></p>\n\n<p>narakottarakurubhyāṃ kāmadhātau dvābhyāṃ prakārābhyāṃ daśāśubhā vidyante |</p>\n\n<l rend='bold'>sarvatra kuśalāstrayaḥ /</l>\n\n<p>śubhāstu 'trayaḥ'; | trayo 'nabhidhyāvyāpādasamyagdṛṣṭayaḥ sarvatra traidhātuke pañcasvapi gatiṣu dvābhyāṃ prakārābhyāṃ santīti |</p>\n\n<l rend='bold'>ārūpyāryāsaṃjñināṃ ca rūpiṇaḥ sapta lābhataḥ // Abhidh-d_203 //</l>\n\n<p>ārūpyeṣu khalvāryāṇāmevātītānāgatenānāsravasaṃvareṇa samanvāgamo 'styasaṃjñināṃ ca | dhyānasaṃvareṇa yāvadbhūbhyāśrayaṃ hyanāsravaśīlamārya utpāditanirodhitaṃ kṛtvā ārūpyeṣūpapanno bhavati tenātītena samanvāgato bhavati | ṣaḍbhūbhyāśrayeṇānāgatenāpi, na tu saṃmukhībhāvataḥ, ārūpyāṇāṃ catuskandhātmakatvādasaṃjñisattvānāṃ cācittakatvāt | bhūtacittapratibaddho hi tatsaṃvarasaṃmukhībhāvaḥ ||</p>\n\n<note><hi rend='it'>Jaini_177</hi></note>\n<l rend='bold'>kurūnsanarakānhitvā sarvatrānyatra te dvidhā /</l>\n\n<p>kurūn hitvā narakāṃśca | anyatra gatau saṃmukhībhāvato hyete sapta kuśalāḥ karmapathā vidyante | saṃvaranirmuktā eva tu tiryakpreteṣu | saṃvarasaṃgṛhītā eva rūpadhātāvanyatrobhayathā |</p>\n\n<p>te khalvete dvividhā karmapathāḥ</p>\n\n<l rend='bold'>sarve vipākaniṣyandādhipatyaphaladā daśa // Abhidh-d_204 //</l>\n\n<p>tatrākuśalaiḥ sarvairāsevitairbhāvitairbahulīkṛtairnarakeṣūpapadyate tadeṣāṃ vipākaphalam | saceditthatvamāgacchati sa manuṣyāṇāṃ sabhāgatām, prāṇātipātenālpāyuṣko bhavati | adattādānena bhogavyasanī | kāmamithyācāreṇa sapatnadāraḥ | mṛṣāvādenābhyākhyānabahulaḥ | paiśūnyenādṛḍhamitraḥ | pāruṣyeṇāmanojñaśabdaśrāvī | saṃbhinnapralāpenānādeyavākyaḥ | abhidhyayā tīvrarāgaḥ | vyāpādena tīvradveṣaḥ | mithyādṛṣṭyā tīvramohaḥ | itīdameṣāṃ niṣyandaphalam |</p>\n\n<p>prāṇātipātenātyāsevitena bāhyā bhāvā alpaujaskā bhavanti | adattādānena parīttaphalā alpasasyā aśanibahulāḥ | kāmamithyācāreṇa rajo 'vakīrṇāḥ | mṛṣāvādena durgandhāḥ | paiśūnyenotkūlanikūlāḥ | pāruṣyeṇa duḥsparśāḥ kaṇḍukaprāyāśca | saṃbhinnapralāpena viṣamapariṇāmāḥ | abhidhyayā pacitaphalāḥ | vyāpādena kaṭukarmaphalāḥ | mithyādṛṣṭyā bījādapakṛṣṭaphalā aphalā vā | idameṣāmādhipatyaphalam |</p>\n\n<note><hi rend='it'>Jaini_178</hi></note>\n<p>tatpunaretat</p>\n\n<lg rend='bold'>\n<l>duḥkhopasaṃhṛterduḥkhamalpāyuṣṭvantu māraṇāt /</l>\n<l>tejonāśātkṛśaujastvamidaṃ tattrividhaṃ phalam // Abhidh-d_205 //</l>\n</lg>\n\n<p>yattena parasya duḥkhā vedanā janitā tatonarakeṣūpapadyate | yadiṣṭaṃ jīvitamupacchinnaṃ tato 'lpāyuḥ | yattejo nāśitaṃ tena bāhyā bhāvāḥ kṛśaujasaḥ | evamanyeṣāmapi yojyam |</p>\n\n<p>kuśalānāmapi karmapathānāmevameva tatphalatrayaṃ viparyayeṇa lakṣayitavyam | prāṇivadhaviratyā sevitayā deveṣūpapadyate | saceditthatvamāgacchati manuṣyāṇāṃ sabhāgatāṃ dīrghāyurbhavati | tadādhipatyenaiva bāhyā bhāvā mahojaso bhavantīti | sarvaṃ viparyayeṇa draṣṭavyam ||</p>\n\n<p>atra pūrvaṃ yāni pañca phalānyuktāni teṣāṃ kataratkarma katibhiḥ phalaiḥ saphalam ?</p>\n\n<lg rend='bold'>\n<l>ānantaryapathe karma phalavatpañcabhiḥ phalaiḥ /</l>\n<l>caturbhistvamalenāryaṃ tadvadanyacchabhāśubham // Abhidh-d_206 //</l>\n</lg>\n\n<note><hi rend='it'>Jaini_179</hi></note>\n<p>prahāṇamārge samale pañcabhiḥ phalaiḥ karma saphalaṃ bhavati | tulyā adhikā api tasya paścādutpannāḥ sadaśā dharmā niṣyandaphalam | vipākaphalaṃ svabhūminiyato vipākaḥ | visaṃyogaphalaṃ yatkleśaprahāṇam | puruṣakāraphalaṃ ye tadbalasamutpannā dharmāḥ | na tathā sahabhuvaḥ | yaccānantarotpanno vimuktimārgaḥ, yaccānāgataṃ bhāvyate, yacca tatprahāṇaṃ tadbalena hi tatprāptyupattiḥ | adhipatiphalaṃ svabhāvādanye sarvasaṃskārāḥ pūrvotpanna varjjā iti draṣṭavyam | prahāṇamapi tanmārgasyādhipatiphalaṃ yujyate | tadādhipatyena tatsākṣātkaraṇādityanye | yattu nirmalaprahāṇamārge karma taccaturbhiḥ phalaiḥ saphalaṃ vipākaphalaṃ muktvā | 'tadvadanyacchubhāśubham |'; anyadapi sāsravaṃ yacchubhāśubham, yacca prahāṇamārgādanyatkuśalasāsravaṃ karmaṃ yaccākuśalaṃ tadapi caturbhireva phalaiḥ saphalaṃ visaṃyogaphalaṃ tyaktvā ||</p>\n\n<l rend='bold'>tato 'nyannirmalaṃ jñeyaṃ tribhiravyākṛtaṃ tathā /</l>\n\n<p>śeṣaṃ punaranāsravaṃ yatprahāṇamārgādanyat, yaccāvyākṛtaṃ tattribhirvipākavisaṃyogaphalaṃ muktvā |</p>\n\n<l rend='bold'>phalaṃ śubhasya catvāri dve trīṇi ca śubhādayaḥ // Abhidh-d_207 //</l>\n\n<p>kuśalasya karmaṇaḥ kuśalā dharmāścatvāri phalāni vipākaphalaṃ hitvā | akuśalā dve puruṣakārādhipatiphale | avyākṛtāstrīṇi niṣyandavisaṃyogaphale hitvā ||</p>\n\n<l rend='bold'>śubhādyāstvaśubhasya dve trīṇi catvāri ca kramāt /</l>\n\n<note><hi rend='it'>Jaini_180</hi></note>\n<p>akuśalasya karmaṇaḥ kuśalā dharmā dve puruṣakārādhipatiphale | akuśalāstrīṇi vipākavisaṃyogaphale hitvā | avyākṛtāścatvāri visaṃyogaphalaṃ hitvā | avyākṛtamapi hyakuśalānāṃ niṣyandaphalamasti | yathā kāmāvacare satkāyāntargrāhadṛṣṭī | sarveṣāṃ duḥkhadarśanaprahātavyānāṃ samudayadarśanaprahātavyānāṃ ca sarvatragānām |</p>\n\n<l rend='bold'>avyākṛtasya te tu dve trīṇi trīṇi śubhādayaḥ // Abhidh-d_208 //</l>\n\n<p>avyākṛtasya karmaṇaḥ kuśalā dharmāḥ dve puruṣakārādhipatiphale | akuśalāstrīṇi visaṃyogaphale hitvā | avyākṛtasya tānyeva trīṇi ||</p>\n\n<lg rend='bold'>\n<l>sarve catvāryatītasya madhyamasya ca bhāvinaḥ /</l>\n<l>madhyamā dve svakasyaiva trīṇyanāgāmijanmanaḥ // Abhidh-d_209 //</l>\n</lg>\n\n<p>tatra 'sarve'; iti traikālikāḥ | atītasya karmaṇo 'tītānāgatapratyutpannā dharmāścatvāri phalāni visaṃyogamapāsya | pratyutpannasyāpi karmaṇo 'nāgatā dharmāścatvāri phalānyetānyeva | vartamānāstu dharmā vartamānasya karmaṇaḥ dve puruṣakārādhipatiphale | ajātasya tvajātā dharmāstrīṇi phalāni niṣyandavisaṃyogaphale hitvā ||</p>\n\n<l rend='bold'>catvāryekabhuvo dve vā trīṇi cāparabhūmikāḥ /</l>\n\n<p>svabhūmikā dharmāḥ karmaṇo yathāsaṃbhavaṃ catvāri phalāni visaṃyogaphalaṃ hitvā | anyabhūmikā dharmāḥ te cedanāsravāstrīṇi, vipākavisaṃyogaphale hitvā | niṣyandaphalaṃ hyadhātupatitānāmanyabhūmikaṃ na vāryate | sāsravāśced dve, puruṣakārādhipatiphale |</p>\n\n<l rend='bold'>śaikṣādyāstrīṇi śaikṣasya ta evāśaikṣakarmaṇaḥ // Abhidh-d_210 //</l>\n\n<p>śaikṣasya karmaṇaḥ śaikṣā dharmāstrīṇi phalāni, vipākavisaṃyogaphale (<hi rend='it'>Jaini_181</hi>) hitvā | aśaikṣā apyevam | naivaśaikṣānāśaikṣāstrīṇyeva niṣyandavipākaphale hitvā ||</p>\n\n<p>aśaikṣasya tu karmaṇaḥ</p>\n\n<p><hi rend='bold'>ekaṃ trīṇi dvayaṃ caiva śaikṣādyāḥ paścimasya tu /\ndve dve pañca yathāsaṃkhyaṃ</hi></p>\n\n<p>aśaikṣasya khalu karmaṇaḥ śaikṣā dharmā ekamadhipatiphalam, aśaikṣāstrīṇi vipākāvisaṃyogaphale hitvā | naivaśaikṣānāśaṃkṣā dve puruṣakārādhipatiphale | naivaśaikṣānāśaikṣāṇāṃ punaḥ śaikṣā dharmā dve puruṣākārādhipatiphale | evamaśaikṣāḥ | naivaśaikṣānāśaikṣāḥ pañcaphalāni |</p>\n\n<l rend='bold'>dṛggheyasya tu karmaṇaḥ // Abhidh-d_211 //</l>\n\n<l rend='bold'>trīṇi catvāri caikaṃ ca dṛṣṭiheyādayaḥ smṛtāḥ /</l>\n\n<p>darśanaheyasya khalu karmaṇaḥ darśanaheyā dharmāstrīṇi phalāni, vipākavisaṃyogaphale hitvā | bhāvanāheyāścatvāri, visaṃyogaphalaṃ hitvā | apraheyā ekamadhipatiphalam |</p>\n\n<l rend='bold'>te tvabhyāsapraheyasya dve catvāri tridhā matāḥ // Abhidh-d_212 //</l>\n\n<l rend='bold'>kramādekadvicatvāri te tvaheyasya karmaṇaḥ /</l>\n\n<p>bhāvanāheyasya khalu karmaṇo darśanaheyā dharmāḥ dve, puruṣakārādhipatiphale | bhāvanāheyāścatvāri visaṃyogaphalaṃ hitvā | apraheyāstrīṇi, vipākaniṣyandaphale hitvā | apraheyasya tu karmaṇo darśanaprahātavyā dharmā ekamadhipatiphalam | bhāvanāheyā dve, puruṣakārādhipatiphale | apraheyāścatvāri vipākaphalaṃ hitvā ||</p>\n\n<p>atha kimekaṃ karmaikaṃ janmākṣipati, athānekam ? tadādarśyate-</p>\n\n<note><hi rend='it'>Jaini_182</hi></note>\n<l rend='bold'>ekenākṣipyatejanma bhūribhiḥ paripūryate // Abhidh-d_213 //</l>\n\n<p>ekena khalu karmaṇā sakalamekaṃ janmākṣipyate | bahubhistu paripūryate | tadyathā citrakara ekayā vartyā katsnaṃ rūpamākṣipati, bahvībhiḥ paripūrayati tadvaditi |\n<note><hi rend='it'>Jaini_183</hi></note>\natha yaduktaṃ bhagavatā- 'karmasvako 'yaṃ bhikṣavo lokaḥ' iti | tatkeyaṃ karmasvakatā nāma ? tadārabhyate-\n<lg rend='bold'>\n<l>kuśalaṃ vāthavā pāpaṃ yadatītaṃ dadatphalam /</l>\n<l>svaṃ kāyavāṅmanaskarma sā karmasvakatā matā // Abhidh-d_214 //</l>\n</lg></p>\n\n<p>yatkhalu kāyavāṅmanaskarma svayaṃ kṛtaṃ kuśalākuśalamabhyatītaṃ dadatphalaṃ sā karmasvakatā draṣṭavyā ||</p>\n\n<p>kathaṃ punaḥ pratikṣaṇabhidureṣu saṃskāreṣu parasparākṛtasaṅketeṣu satsu, asati ca nitye kartari bhoktari ca karmasvakatābhidhīyate ? tadatra pratisamādhīyate-</p>\n\n<lg rend='bold'>\n<l>saṃvṛtyā skandhasantāne tatkriyāphaladarśanāt /</l>\n<l>kartṛtā bhoktṛtā coktā niṣiddhā śāśvatasya tu // Abhidh-d_215 //</l>\n</lg>\n\n<p>svātmābhyudayaviśeṣārthaḥ khalu karmārabhyate | kaścidahaṃ viśiṣṭajñānavijñānasaukhyarūpakāntilāvaṇyasauṣṭhavayuktaṃ janma pratilabheyeti | śāśvate tvātmani niṣkriye pūrvapaścādviśeṣābhāvāt kartṛtvaṃ cātyantāpadhvastayuktividhānam | skandhasantāne tu viśiṣṭaskandhāntarotpattau satyāṃ bījajalābhiṣekādyanugrahād viśiṣṭaphalotpattivaditi | pūrvamevāviṣkṛtametaditi ||</p>\n\n<p>idamidānīṃ vaktavyam |</p>\n\n<l rend='bold'>syātkarmasvakatā nāsti tasya ceti catuṣkikā /</l>\n\n<p>syātkhalu karmasvakatā nāpi ca tasya karmaṇo vipāke 'vasthita iti catuṣkoṭikā |</p>\n\n<l rend='bold'>prathamā tatphalasthasya vihānāttasya karmaṇaḥ // Abhidh-d_216 //</l>\n\n<p>yadi tasya karmaṇaḥ phale 'vasthitastacca karma vihīnaṃ bhavati ||</p>\n\n<note><hi rend='it'>Jaini_184</hi></note>\n<lg rend='bold'>\n<l>dvitīyā tatphalasthasya karmaṇā tena cānvayāt /</l>\n<l>tṛtīyobhayayuktasya caturthyanubhayasya tu // Abhidh-d_217 //</l>\n</lg>\n\n<l rend='bold'>syātkarmasvakatā nāpi tatphalaṃ vedayiṣyati /</l>\n\n<p>dvitīyā catuṣkoṭikā | tatra prathamā koṭiḥ-</p>\n\n<l rend='bold'>tatphalāvasthitasyādyā jñeyā taccarame phale // Abhidh-d_218 //</l>\n\n<lg rend='bold'>\n<l>dvitīyā dhruvapākasya tadvipākānavasthite /</l>\n<l>tṛtīyā dvayasadbhāvā caturthī tūbhayaṃ vinā // Abhidh-d_219 //</l>\n</lg>\n\n<p>tṛtīyā catuṣkoṭikā-</p>\n\n<l rend='bold'>syātkarmaṇānvitaścaiva no ca tatphalavedanam /</l>\n\n<p>syātkhalu karmaṇā samanvāgato na ca tasya karmaṇaḥ phalaṃ vedayate | catuṣkoṭikā |</p>\n\n<l rend='bold'>ādyā dattavipākena niruddhānāgatādinā // Abhidh-d_220 //</l>\n\n<lg rend='bold'>\n<l>dvitīyā tu vihīnena dhruvapākena karmaṇā /</l>\n<l>tṛtīyā dvayamuktasya caturthī tu dvayādṛte // Abhidh-d_221 //</l>\n</lg>\n\n<p>atha yadidaṃ śāstre yogavihitamayogavihitaṃ ca karmoktaṃ tasya kiṃ lakṣaṇam ? tadabhidhīyate-</p>\n\n<lg rend='bold'>\n<l>ayuktavihitaṃ karma kleśopakleśadūṣitam /</l>\n<l>śikṣāliṅgādyapetaṃ ca kecidāhurvipaścitaḥ // Abhidh-d_222 //</l>\n</lg>\n\n<p>yatkiñcitkhalu kliṣṭaṃ kāyavāṅmanaskarma kleśopakleśadūṣitaṃ sarvaṃ tadayogavihitama, ayoniśomanaskārasamutthāpitatvāt | anye punarbruvate- yatkhalu śikṣāvyapetaṃ yathā gantavyaṃ sthātavyamityevamādi, yattu liṅgavacanahīnamasaṃbaddhaṃ nirarthakaṃ ca vākkarma tadayogavihitam | vidhibhraṣṭatvāditi | viparyayādyogavihitaṃ draṣṭavyamiti ||</p>\n\n<p>abhidharmadīpe vibhāṣāprabhāyāṃ vṛttau caturthasyādhyāyasya tṛtīyaḥ pādaḥ ||</p>\n\n<note><hi rend='it'>Jaini_185</hi></note>\n<p>caturthādhyāye</p>\n\n<p>caturthapādaḥ |</p>\n\n<p>athaitāṃ paramagambhīrāṃ duravabodhāṃ prakṛtipuruṣeśvarādikudarśanatimirotsādanakarīṃ karmasvakatāṃ kaḥ svayamabhisaṃbuddhya lokānugrahāya pradarśayatīti ? brūmaḥ | puruṣaḥ tu so bodhisattvaḥ |</p>\n\n<p>sa punaḥ kiṃ cittotpādātprabhṛti bodhisattvo bhavati ? atha lākṣaṇikakarmākṣepeṇa, āhosviccaramabhavika iti ? ata idaṃ prastūyate-</p>\n\n<lg rend='bold'>\n<l>bodhisattvaḥ kuto yāvadavivartyamanā yataḥ /</l>\n<l>badhnāti bodhisannāhamaṅgīkṛtvā jagaddhitam // Abhidh-d_223 //</l>\n</lg>\n\n<p>yataḥ prabhṛti kalyāṇamitraṃ bhagavantaṃ samyaksaṃbuddhamāpadya tadupadarśitadakṣiṇamārgaḥ yoniśo manasikārādhiṣṭhitabuddhiḥ kṛtsnaṃ lokamatrāṇamaśaraṇamaparāyaṇaṃ pañcagatimahāvarte jātijarāvyādhimaraṇādiduḥkhakṣārāmbhasi, karmarākṣasādhiṣṭhitatīre, pāpamitrakumbhīrānubaddhabele, rūpādiviṣayavikalpapavanoddhatatṛṣṇātaraṅge, mohakarṇadhāraparibhrāmitabuddhinauke saṃsāramahāsamudre nimagnamavalokya kṛpāviṣṭacetāstadabhyuddharaṇāya vīryabāhumabhiprasārya, avivartyaṃ cittamevamutpādayati- (<hi rend='it'>Jaini_186</hi>) avidyāndhaḥkāropahatabuddhinayano 'yaṃ lokaḥ sa mayā samyagdṛṣṭiprabhāvabhāsitena śīlasaṃkrameṇottārayitavyaḥ | pratighabhujaṅgadaṃṣṭrā viṣadūṣito 'yaṃ lokaḥ sa mayā maitryāgadena praśamitavyaḥ | tṛṣṇāpiśācīlalitābhibhūtamatirayaṃ lokaḥ sa mayā śamathabalena tṛṣṇānirodhasukhaṃ lambhayitavyaḥ | parāmarśabhūtagrahāviṣṭo 'yaṃ lokaḥ sa mayā vimokṣasukhasvastyayanena nirbhayamamṛtapadaṃ praveśayitavyaḥ | mānagiriśikharādhirūḍhabuddhirayaṃ lokaḥ sa mayā karmasvakatājñānavajreṇa mānagirīnvicūrṇya praśāntamānamadāmarśaśāntipade sthāpayitavyaḥ | vicikitsākathaṃkathībhāvaśalyaviddhahṛdayo 'yaṃ lokaḥ sa mayā pratītyasamutpādapravicayaśalākayā kāṅkṣāśalyamutpāṭyāmṛtarasaṃ pāyayitavyaḥ | jarāvyādhimaraṇamakaradaṃṣṭrāntargato 'yaṃ lokaḥ sa mayā sarvānarthaviyuktaṃ nirvṛtisukhaṃ prāpayitavyaḥ | śraddhādiguṇadhanadaridro 'yaṃ lokaḥ sa mayā bodhyaṅgaratnakhacite mahati guṇaiśvaryapade sanniveśayitavyaḥ | ityetasmādavivartyād bodhicittotpādātprabhṛti baudhisattvo vaktavya ityācāryakam ||</p>\n\n<p>yattarhi śāstra uktam- 'bodhisattvaḥ kutaḥ prabhṛti ? yato lakṣaṇavaipākyaṃ karma karoti' iti | naiṣa doṣaḥ | yasmādasau-</p>\n\n<lg rend='bold'>\n<l>yadā lākṣaṇikaṃ karma prakarotyanapāyagaḥ /</l>\n<l>mahākulaḥ samagrākṣaḥ svaparṣatsaṃgrahe rataḥ // Abhidh-d_224 //</l>\n</lg>\n\n<l rend='bold'>pumāñjātismaro vāgmī prajñāvīryakriyānvitaḥ /</l>\n\n<p>yadā khalvayaṃ puruṣatvajātismaratvādiṣu padasthāneṣu niyatībhato bhavati-</p>\n\n<l rend='bold'>tadā devamanuṣyāṇāmabhivyaktiṃ nigacchati // Abhidh-d_225 //</l>\n\n<p>ato jñānaprasthāne 'smādavadheḥ prabhṛti bodhisattvaḥ anenābhiprāyeṇa paṭhitaḥ |</p>\n\n<note><hi rend='it'>Jaini_187</hi></note>\n<lg rend='bold'>\n<l>sa hi tribhirasaṃkhyeyairdharmakāyaguṇārṇavam /</l>\n<l>pracinoti tadādhāraṃ kāyaṃ kalpaśatena tu // Abhidh-d_226 //</l>\n</lg>\n\n<lg rend='bold'>\n<l>dvātriṃśallakṣaṇopetamaśītivyañja nojjvalam /</l>\n<l>dviṣatāmapi yaṃ dṛṣṭvā manaḥ sadyaḥ prasīdati // Abhidh-d_227 //</l>\n</lg>\n\n<p>eṣā khalu dharmatā yattribhiḥ kalpāsaṃkhyeyairanirastaśraddhāśīlaśrutatyāgaprajñādiguṇadhanaiśvaryaprayogānāṃ bhagavatāṃ samyaksaṃbuddhānāṃ puruṣottamānāṃ dharmakāyacaraṇaparisamāptirbhavati | kalpaśatena khaḍgaviṣāṇakalpānāṃ pratyekabuddhānām | ṣaṣṭhyā kalpaiḥ prajñāvatāmagryāṇām | catvāriṃśadbhiḥ ṛddhimacchreṣṭhānām | viṃśatibhiḥ kalpaiḥ śrutadharapravarāṇāṃ dharmakāyacaraṇaparipūrirbhavati |</p>\n\n<p>yatpunarjanmaśarīraṃ bhagavatāṃ samyaksaṃbuddhānāṃ bodherāśrayabhūtaṃ dvātriṃśatā mahāpuruṣalakṣaṇaiḥ khacitamaśītyānuvyañjanairvirājitam, yatkhalu dṛṣṭvā svavikalpasamutthitapratighadūṣitabuddhīnāmapi (<hi rend='it'>Jaini_188</hi>) mārapakṣyāṇāṃ tīrthyāṇāṃ ca manaḥ prasīdati |</p>\n\n<p>kāni punastāni dvātriṃśanmahāpuruṣalakṣaṇāni ? kāni vāśītyanuvyañjanāni ? tadidaṃ pradarśyate-</p>\n\n<p>tatra tāvadamūni dvātriṃśanmahāpuruṣalakṣaṇāni-</p>\n\n<l>buddhā hi bhagavantaḥ samamahītalākramaṇāt supratiṣṭhitapādāḥ || 1 ||</l>\n\n<l>sahasrārasanābhikasanemikasarvākāraparipūrṇacakrāṅkitapāṇipādatvāccakrāṅkahastapādāḥ || 2 ||</l>\n\n<l>āyatahastapādāṅgulitvāddīrghāṅgulayaḥ || 3 ||</l>\n\n<l>dīrghāyatatvādāyatapārṣṇipādāḥ || 4 ||</l>\n\n<l>tūlapicutaruṇasukumāropamakomalakaracaraṇatvānmṛdutaruṇapāṇipādāḥ || 5 ||</l>\n\n<l>abhitāmrāṣṭāpadavicitratanujālāvanaddhatvādabhijātahaṃsarājavajjālāvanaddhapādāḥ || 6 ||</l>\n\n<l>uccaiḥ sujātagulphatvāducchaṅkucaraṇāḥ || 7 ||</l>\n\n<l>anupūrvopacitavṛttataragarbhaiṇeyamṛgajaṅghatvādaiṇeyajaṅghāḥ || 8 ||</l>\n\n<l>prāṃśubāhutvādanavanatakāyajānumaṇḍalasparśinaḥ || 9 ||</l>\n\n<l>paramābhirūpanirgūḍhapuruṣanimittatvādabhijātahastyaśvājāneyavatkośagatavastiguhyāḥ || 10 ||</l>\n\n<l>kāyavyāmasamāyāmatvānnyagrodhaparimaṇḍalāḥ || 11 ||</l>\n\n<l>anupūrvordhvamukhajātatvādūrdhvāṅgaromāṇaḥ || 12 ||</l>\n\n<l>suvibhaktādvitīyanīlajātaromatvādekaikābhinīlapradakṣiṇāvartaromāṇaḥ || 13 ||</l>\n\n<note><hi rend='it'>Jaini_189</hi></note>\n<l>uttaptahāṭakasannibhadṛgvyāmamātraprabhāvabhāsanāt suvarṇavarṇāḥ || 14 ||</l>\n\n<l>suparikarmīkṛtarajatajātarūpaślakṣṇacchavitvādrajomalānupakleśanācca sūkṣmacchavayaḥ || 15 ||</l>\n\n<l>samupacitahastapādāṃsagrīvatvātsaptotsadakāyāḥ || 16 ||</l>\n\n<l>kāñcanaśilātalaślakṣṇopacitoraskandhāccitāntarāṃsāḥ || 17 ||</l>\n\n<l>siṃhavadvistīrṇasaṃhatordhvāṅgatvātsiṃhapūrvārdhakāyāḥ || 18 ||</l>\n\n<l>avakropacitadaśatālasamucchritatvād bṛhadṛjugātrāḥ || 19 ||</l>\n\n<l>samantopacitamāṃsanirgūḍhajatrudeśatvātsusaṃvṛttaskandhāḥ || 20 ||</l>\n\n<l>adhastādupariṣṭācca samadantaviṃśatitvāccatvāriṃśaddantāḥ || 21 ||</l>\n\n<l>anunnatāvanatasamapramāṇatvātsamadantāḥ || 22 ||</l>\n\n<l>nirantarāvasthitatvādaviraladantāḥ || 23 ||</l>\n\n<l>kundenduśaṅkhāvabhedasitatvācchakladantāḥ || 24 ||</l>\n\n<l>ślakṣṇavṛttopacitadarśanīyamahāhanutvātsiṃhahanavaḥ || 25 ||</l>\n\n<l>vātapittaśleṣmānabhibhūtarasaharaṇirasārasapravibhāvanāsadṛśavijñānatvādrasanarasāgraprāptāḥ || 26 ||</l>\n\n<l>vistīrṇapeśalatvājjihvāyāḥ sarvamukhamaṇḍalapraticchādanātprabhūtatanujihvāḥ || 27 ||</l>\n\n<l>gambhīravalguhṛdayaṅgamavispaṣṭaśravaṇīyapañcāṅgopetasvaratvādbrahmasvarāḥ || 28 ||</l>\n\n<l>kalaviṅkamanojñabhāṣiṇo dundubhisvaranirghoṣāḥ || 29 ||</l>\n\n<l>śuklakṛṣṇapradeśānupakliṣṭalohitarājyavinaddhanīlotpalasamānavarṇatvādabhinīlanetrāḥ || 30 ||</l>\n\n<l>adharordhvāvasthitānāṃ samyagavanatāsaṃluḍitadīrghatvādakṣipakṣmāṇāṃ gopakṣmāṇaḥ || 31 ||</l>\n\n<l>vṛttaparimaṇḍalasamānupūrvopacitadarśanīyāsthivajrajātamūrdhatvāduṣṇīṣālaṅkṛtaśirasaḥ śaṅkhāvadātapradakṣiṇāvartorṇāvidyotitabhrūvinatatvādūrṇāṅkitamukhāḥ || 32 ||</l>\n\n<p>etāni dvātriṃśanmahāpuruṣalakṣaṇāni buddhānāṃ bhagavatāmiti ||</p>\n\n<note><hi rend='it'>Jaini_190</hi></note>\n<p>aśītyanuvyañjanānyapyucyante | buddhā hi bhagavantaḥ apṛthupramāṇamṛdutāmratuṅgasnigdhanakhāḥ || 1 ||</p>\n\n<l>vṛttanirantarānupūrvopacitāṅgulayaḥ || 2 ||</l>\n\n<l>nirgranthinirgūḍhālpatanuśirāpratānāḥ || 3 ||</l>\n\n<l>nirgūḍhasamātīkṣṇagulphāḥ || 4 ||</l>\n\n<l>aviṣamāvakraraktasnigdhapādāḥ || 5 ||</l>\n\n<l>mṛgapatidviradavṛṣabhahaṃsarājapradakṣiṇāvartacārugatayaḥ || 6 ||</l>\n\n<l>alomasāśleṣasamapramāṇobhayajaṅghāḥ || 7 ||</l>\n\n<l>suvṛtasamasaṃhatanirgūḍhajānavaḥ || 8 ||</l>\n\n<l>kadalīskandhopamapīnanibiḍāviṣamānupūrvopacitacārūravaḥ || 9 ||</l>\n\n<l>ardhacandrākṛtivistīrṇasamunnatāpagataromavakṣāṇaḥ || 10 ||</l>\n\n<l>ślakṣṇasusaṃhatacaturastranābhyāyatakukundarasundarakaṭīdeśāḥ || 11 ||</l>\n\n<l>gambhīrācchidraraktapradakṣiṇāvartanābhayaḥ || 12 ||</l>\n\n<l>ślakṣṇālomaśāślathānukramakṣāmodarāḥ || 13 ||</l>\n\n<l>anābhugnānibhugnasuvattapaṣṭhakukṣayaḥ || 14 ||</l>\n\n<l>samavatīrṇopacitanātidīrghaślakṣṇapārśvāḥ || 15 ||</l>\n\n<l>animnopacitahrasvavajrasaṃsthānopapannasūkṣmadīrghalekhāṅkitādṛśyārithasandhicārupṛṣṭhāḥ || 16 ||</l>\n\n<l>vistīrṇopacitadṛḍhasandhihṛdayāḥ || 17 ||</l>\n\n<l>aviṣamonnatavistīrṇorasaḥ || 18 ||</l>\n\n<l>anatisthūlonnataśaṅkhāvartanibhasūkṣmalekhāparikṣiptasamaraktastanāḥ || 19 ||</l>\n\n<l>hṛdayaviprakṛṣṭadeśajātatvādvistīrṇastanāntarāḥ || 20 ||</l>\n\n<l>māṃsopacitānativistīrṇatvādunnatakakṣāḥ || 21 ||</l>\n\n<l>sthūladṛḍhasubaddhanimagnasamākṣakāḥ || 22 ||</l>\n\n<l>aślakṣṇapṛthumāṃsanimagnāviṣamapramāṇasphijaḥ || 23 ||</l>\n\n<l>karikaranibhanirgūḍhasandhipīnakaṭhinaślakṣṇasamabāhavaḥ || 24 ||</l>\n\n<l>vartitaślakṣṇaromaśasiṃhopamadṛḍhaprakoṣṭhāḥ || 25 ||</l>\n\n<l>samatāmradīrghapāṇayaḥ || 26 ||</l>\n\n<note><hi rend='it'>Jaini_191</hi></note>\n<l>gambhīrācchidrāsaṃkīrṇavakrāyatasnigdhatanutāmrapāṇilekhāḥ || 27 ||</l>\n\n<l>sūkṣmayamalīkṛtādhyākulāraktāṅguliparvāṇaḥ || 28 ||</l>\n\n<l>anāmikāparvādhikapramāṇakanīnikāṅgulayaḥ || 29 ||</l>\n\n<l>anatibahutanumṛdusnigdhasubaddhamūlasamaromāṇaḥ || 30 ||</l>\n\n<l>snigdhāsaṃkucitānupahatasāracchavayaḥ || 31 ||</l>\n\n<l>śotoṣṇasparśāvyakacchavīva varṇāḥ || 32 ||</l>\n\n<l>sthiranibiḍānatisthūlānatikṛśamāṃsāḥ || 33 ||</l>\n\n<l>javāpuṣpābhitāmrasvacchasnigdhamadhuracandanagandhirudhirāḥ || 34 ||</l>\n\n<l>māṃsopagūḍhasthūladṛḍhasuśirāsthikāḥ || 35 ||</l>\n\n<l>nāgagranthyavasthitanirgūḍhāsthisandhayaḥ || 36 ||</l>\n\n<l>vajravadabhedyaśarīratvātsusaṃhananāḥ |37 ||</l>\n\n<l>cārusuvibhaktāṅgapratyaṅgāḥ || 38 ||</l>\n\n<l>anupūrvopacitasuparimṛṣṭasukumārādīptasvacchaśarīrāḥ || 39 ||</l>\n\n<l>nirmaśakatilakālapilyāḥ || 40 ||</l>\n\n<l>jarādaurbalyakṛtāpagatavalayaḥ || 41 ||</l>\n\n<l>siṃhaśayyānuṣṭhānavyapagatakāyavikṣepāḥ || 42 ||</l>\n\n<l>svedamalānupakliṣṭaśucisaumyacchāyāḥ || 43 ||</l>\n\n<l>jvalanamaṇimahauṣadhiśaśāṅkasavitṛsamatejasaḥ || 44 ||</l>\n\n<l>mahīdharavaragurutvopetāḥ || 45 ||</l>\n\n<l>ṛtusukhakālindikasukhasaṃsparṣāḥ || 46 ||</l>\n\n<l>madhuramṛdusurabhikusumacandanasamānaromakūpagandhāḥ || 47 ||</l>\n\n<l>abhinavanīlotpalatulyasārvakālikamukhagandhāḥ || 48 ||</l>\n\n<l>adbhutamṛdudīrghasnigdhapiṇḍitavyapagataśabdaniśvāsāḥ || 49 ||</l>\n\n<p>anaśanakadannāśanātaṅkāttu vipariṇāmānuparatadharmadeśanābhirapyasañjitasvarabhedāḥ\n|| 50 ||</p>\n\n<l>nātisaṃkucitavidāritaraktāsyāḥ || 51 ||</l>\n\n<l>śucisamācārāḥ || 52 ||</l>\n\n<l>deśastha ttaptavispaṣṭaparipūrṇavyañjanāḥ || 53 ||</l>\n\n<l>samantaprāsādikatvādasecanakadarśanāḥ || 54 ||</l>\n\n<l>anatihrasvānatidīrghavṛttopacitatrivalivibhūṣitakambugrīvāḥ || 55 ||</l>\n\n<l>samapramāṇadṛḍhāvakrahrasvavipulacibukāḥ || 56 ||</l>\n\n<note><hi rend='it'>Jaini_192</hi></note>\n<l>bimbaphalātāmranātyāyatasamasnigdharucirauṣṭhāḥ || 57 ||</l>\n\n<l>bandhūkapuṣpopamaślakṣṇadaśanamāṃsāḥ || 58 ||</l>\n\n<l>śucisnigdhaspaṣṭaracanākṣīṇadantāḥ || 59 ||</l>\n\n<l>anupūrvavṛttasnigdhatīkṣṇasamasitadaṃṣṭrāḥ || 60 ||</l>\n\n<l>saprayojanadakṣiṇadantaraśmipradarśitamuhūrtasmitāḥ || 61 ||</l>\n\n<l>apamalamṛdutāmrasnigdhajihvāḥ || 62 ||</l>\n\n<l>nityoṣṇaślakṣṇamāṃsajālagajatālusamavarṇatālavaḥ || 63 ||</l>\n\n<l>dhuroccāyatasaṃgatatuṅganāsāḥ || 64 ||</l>\n\n<l>aghanamṛdudṛḍhamūlasnigdhatanunīlakuṇḍalitasmaśruvaḥ || 65 ||</l>\n\n<l>anunnatātīkṣṇamāṃsalamārṣṭipiṇḍitagaṇḍāḥ || 66 ||</l>\n\n<l>ādarśasamopacitāślatharucirakapolāḥ || 67 ||</l>\n\n<l>pīnāyatasamānopahatacārukarṇāḥ || 68 ||</l>\n\n<l>lalāṭakarṇagaṇḍasandhiśleṣānimnapūrṇacandrākṛtiśaṅkhāḥ || 69 ||</l>\n\n<l>viśālāyatasnigdhamadhuraprasannasamanetrāḥ || 70 ||</l>\n\n<l>prahasitāñcitāgrapakṣmāṇaḥ || 71 ||</l>\n\n<l>somyabhrājiṣṇusthiravisandhidṛṣṭayaḥ || 72 ||</l>\n\n<l>aparimitabalatvādapagatonmeṣanimeṣāḥ || 73 ||</l>\n\n<l>dīrghāsitaślakṣṇānupūrvavartitasnigdhatanubhruvaḥ || 74 ||</l>\n\n<l>kāñcanapaṭṭaślakṣṇārdhacandrākṛtivipulalalāṭāḥ || 75 ||</l>\n\n<l>paripūrṇacandramaṇḍalasamavadanāḥ || 76 ||</l>\n\n<l>ekaghanavajrasaṃhataśiraskapālāḥ || 77 ||</l>\n\n<l>suparipūrṇacchatrākṛtiśirasaḥ || 78 ||</l>\n\n<l>ślakṣṇacitāsaṃluḍitapalitadoṣāpanatabhramarābhasnigdhamṛdusubaddhamūlasurabhisvastikanandyāvartākṛtikeśaracanāḥ || 79 ||</l>\n\n<l>sasurāsuramanujādilokānavalokitamūrdhānaḥ || 80 ||</l>\n\n<p>atha tadādyaṃ bodhicittaṃ bodhisattvānāṃ dāḍharyeṇa kathamiva draṣṭavyam ? naitallaukikena vastunopapādayituṃ śakyam | kasmāt ? yataḥ</p>\n\n<note><hi rend='it'>Jaini_193</hi></note>\n<lg rend='bold'>\n<l>yugāntavāyunā meruḥ vahninā varuṇālayaḥ /</l>\n<l>vajreṇa dhvasyate vajramavikāri tu tanmanaḥ // Abhidh-d_228 //</l>\n</lg>\n\n<p>kiṃ paryāpannam, katarat, kati prakāram, kiṃ purassaram, kasminvā kāle ko vā tadutpādayati ? ityetadapadiśyate -</p>\n\n<lg rend='bold'>\n<l>kāmāptaṃ ṣaṣṭhajaṃ tredhā kṛpāśraddhāparamparam /</l>\n<l>buddhotpāde naraḥ strī vā tadādyaṃ cittamaśnute // Abhidh-d_229 //</l>\n</lg>\n\n<p>tatkhalu bodhicittamādyaṃ kāmadhātuparyāpannameva | ṣaṣṭhajaṃ manodhātujamityarthaḥ | triprakāramupapattilābhikaṃ śrutamayaṃ cintāmayaṃ ceti | kṛpāpurassareṇa śraddhābahulena ca manaskāreṇa saṃprayuktam | buddhotpāda eva nāsati buddhaśāsane | manuṣyo vā strī votpādayati nānya iti |</p>\n\n<p>tasyāsya bodhibījasthānīyasya cittaratnasya sarvadhātugativyāpibuddhatvamahāvṛkṣāṅkurābhivṛddhaye bhūmijalasekādihetupratyayasthānīyān prajñādicaturadhiṣṭhānaparivārānpāramitādyānguṇānvakṣyamāṇasvarūpānbodhisattvaḥ krameṇābhyasyati |</p>\n\n<p>kathaṃ punaḥ krameṇa dānādipāramitānāṃ paripūrirbhavati ? tatra tāvat-</p>\n\n<l rend='bold'>sarvebhyaḥ sarvadā sarvaṃ vadato dānapūraṇam /</l>\n\n<p>prathame khalvasaṃkhyeye vartamāno bodhisattvaḥ na sarvasmai nāpi sarvaṃ na sarvadā dadāti | dvitīye sarvasmai sarvadā natu sarvam | tṛtīye sarvai sarvasmai sarvadā ca prayacchati | iyatā dānapāramitā paripūrṇā bhavati |</p>\n\n<note><hi rend='it'>Jaini_194</hi></note>\n<l rend='bold'>maraṇe 'pi damātyāgaḥ śīlasyotkṛṣṭirucyate // Abhidh-d_230 //</l>\n\n<p>yadā punaḥ prāṇaparityāgenāpi prāṇātipātādiśikṣāpadaṃ na kṣobhayati, iyatā śīlapāramitā paripūrṇā veditavyā | krauñcādirājaduhitābhikṣudṛṣṭāntāścātrodāhāryāḥ |</p>\n\n<l rend='bold'>vīryasya tiṣyasaṃstutyā dhiyo vajropamātparam /</l>\n\n<p>bhagavantaṃ khalu tiṣyaṃ samyaksaṃbuddhaṃ ekayā gāthayā ekapādena sthitvā saptāhamabhiṣṭhuvataḥ śākyamunervīyapāramitā paripūrṇā nava ca kalpāḥ pratyudāvartitāḥ |</p>\n\n<p>prajñāpāramitāyāstu vajropamātsamādherurdhvaṃ kṣayajñāne paripūrirbhavati |</p>\n\n<l rend='bold'>'sarvāsāṃ tu kṣayajñāne paripūrirvidhīyate'; // Abhidh-d_231 //</l>\n\n<note><hi rend='it'>Jaini_195</hi></note>\n<p>ityāgamaḥ |\natra punaḥ 'kṣāntidhyānapāramite śīlaprajñāparivāratvānnārthāntaram' iti vaibhāṣikāḥ | vinayadharavaibhāṣikāstu vinaye catasraḥ pāramitāḥ paṭhanti |</p>\n\n<p>atra punaḥ kecid buddhavacane bahiṣkṛtabuddhayaḥ prāhuḥ- 'na hi piṭakatraye bhagavatā bodhisattvamārga upadiṣṭaḥ |' ta evaṃ vyāhartavyāḥ | bhrāntā hyatra bhavantaḥ | yasmāt</p>\n\n<note><hi rend='it'>Jaini_196</hi></note>\n<lg rend='bold'>\n<l>tripuṇyakṛtivastvādyāstallābhopāyadeśanāḥ /</l>\n<l>tathā caturadhiṣṭhānaṃ saptasaddharmaśāsanam // Abhidh-d_232 //</l>\n</lg>\n\n<lg rend='bold'>\n<l>saptayogāstrayaḥskandhāstriśikṣādyāśca deśitāḥ /</l>\n<l>tathā pāramitāścāpi catasro vinayoditāḥ // Abhidh-d_233 //</l>\n</lg>\n\n<l rend='bold'>bodhipakṣyāśca kaṇṭhoktāḥ saptatriṃśatsvayaṃbhuvā /</l>\n<note><hi rend='it'>Jaini_197</hi></note>\n<l rend='bold'>hetavaḥ sarvabodhināṃ trividhā mṛdutādibhiḥ // Abhidh-d_234 //</l>\n\n<lg rend='bold'>\n<l>tasmānna bodhimārgo 'nyaḥ sūtrādipiṭakatrayāt /</l>\n<l>ato 'nyamiha yo brūyātsa bhavenmārabhāṣitaḥ // Abhidh-d_235 //</l>\n</lg>\n\n<p>uktaṃ hi bhagavatā- 'yadbhikṣavaḥ sūtrenāvatarati, vinayena dṛśyate, dharmatāṃ ca vilomayati nedaṃ śāstuḥ śāsanam' iti kṛṣṇāpadeśaḥ | śuklāpadeśoviparyayeṇa | yatkhalu sūtraṃ bhagavatā buddhena bhāṣitaṃ taccaturṣvāgameṣu sthaviramahākāśyapasthavirānandādibhiḥ saṃgītikartṛbhirūddānagāthābhirnibaddhaṃ tadeva grāhyam | gatametat |</p>\n\n<note><hi rend='it'>Jaini_198</hi></note>\n<p>idamidānīṃ vaktavyam | katameṣāṃ kalpānāmasaṃkhyeyatrayeṇa buddhatvaṃ prāpyate ?</p>\n\n<note><hi rend='it'>Jaini_199</hi></note>\n<l rend='bold'>kalpānāṃ mahatāmetadasaṃkhyeyatrayaṃ matam /</l>\n\n<p>kalpānāṃ yadi saṃkhyā na vidyate kathaṃ tarhi trayamiti nirdhāryate ? na khalu saṃkhyā na vidyate | kiṃ tarhi ?</p>\n\n<l rend='bold'>sthānāntaramasaṃkhyākhyamadaḥsaṃkhyopari sthitam // Abhidh-d_236 //</l>\n\n<p>sthānāntaraviśeṣasya khalvetannāmāsaṃkhyeyamiti | na tu na saṃkhyā vidyata ityetadvivakṣitam |</p>\n\n<p>atha yaṃ śākyamunirbhagavānsamyaksaṃbuddho bodhisattvacaryāyāmeṣu triṣvasaṃkhyeyeṣu kiyatāṃ buddhānāṃ paryupāsāṃ cakre ? tadatra varṇayanti | prathame 'saṃkhyeye pañcasaptatisahasrāṇi | dvitīye ṣaṭsaptatim | tṛtīye saptasaptatim |</p>\n\n<note><hi rend='it'>Jaini_200</hi></note>\n<p>kasya punaḥ kalpāsaṃkhyeyasyāvasāne katamo buddho babhūva ? atrāpi varṇayanti | ratnaśikhini samyaksaṃbuddhe prathamo 'saṃkhyeyaḥ samāptaḥ | bhagavati dīpaṅkare dvitīyaḥ | bhagavati vipaśyini tṛtīyaḥ samāptaḥ |</p>\n\n<p>kasminpunaḥ samyaksaṃbuddhe buddhatve prathamaṃ cittamutpāditam ? śākyamunī | śākyamunirnāma prathamasyāsaṃkhyeyasyādau babhūva yatra bhagavatā bhārgavabhūtena sukhodakenāṅgaparicaryābhirupasthānaṃ kṛtvā prathamaṃ bodhicittamutpāditamahamapyevaṃ prakāro bhūyāsamiti |</p>\n\n<note><hi rend='it'>Jaini_201</hi></note>\n<p>prabhāseturājani tadeva punardraḍhimānamāpāditamiti ||</p>\n\n<p>kasminpunaḥ kāle buddhā bhagavanto buddhādityāḥ prādurbhavanti ? tadārabhyate-</p>\n\n<lg rend='bold'>\n<l>apakarṣe jinotpattiryāvacchatasamāyuṣaḥ /</l>\n<l>dvayoḥ pratyekabuddhānāmutkarṣe cakravartinām // Abhidh-d_237 //</l>\n</lg>\n\n<p>kalpāpakarṣe khalu buddhānāmutpattirbhavati | utkarṣe cāpakarṣe ca pratyekajinānām | utkarṣa eva cakravartinām ||</p>\n\n<p>cakravartināṃ punarayaṃ niyamaḥ-</p>\n\n<l rend='bold'>nādho 'śītisahasrāyostatsamutpattiriṣyate /</l>\n\n<p>aśītibarṣasahasrāyurbhyaścakravartināmūrdhvamutpattirbhavati nādha iti |</p>\n\n<l rend='bold'>te hemarūpyatāmrāyaścakrāḥ puṇyaprabhāvataḥ // Abhidh-d_238 //</l>\n\n<note><hi rend='it'>Jaini_202</hi></note>\n<p>caturvidhāḥ khalu cakravartinaḥ- sauvarṇacakrāḥ, rūpyacakrāḥ, tāmracakrāḥ, lohitacakrāśca svapuṇyaprakarṣāditi | yathākramaṃ caite catustridvyekadvīpeśvarāḥ ||</p>\n\n<p>atha yaduktam- 'tasmānna bodhimārgo 'nyaḥ sūtrādipiṭakatrayāt |'; iti | yadi tarhi mārgabhedo nāsti buddhapratyekabuddhaśrāvakānāṃ phalabhedenāpi tarhi na bhavitavyam | naiṣa doṣaḥ | yasmāt-</p>\n\n<note><hi rend='it'>Jaini_203</hi></note>\n<lg rend='bold'>\n<l>tulye 'pi sādhanopāye tadbhedo 'kṣādibhedataḥ /</l>\n<l>bhavamokṣārthinormātroḥ pradānaphalabhedavat // Abhidh-d_239 //</l>\n</lg>\n\n<p>yāvatkhalu kaścidguṇaḥ samyaksaṃbodhimabhisaṃbudhya bhagavatā deśito vinirmuktidvayaprāptihetubhūtaḥ sarvo 'sau piṭakatrayānuvartī | tatpunarvimuktidvayaṃ (<hi rend='it'>Jaini_204</hi>) tribhiḥ pudgalaiḥ prāpyate | bhagavatā samyaksaṃbuddhena pratyekajinenāryaśrāvakeṇa ca | teṣāṃ punastulye bodhivartmani patitānāmindriyapraṇidhānāvaraṇabhedādbhedaḥ | tadyathā dvayormātrostulyaṃ vastu tulye kṣetre pratipādayatoścetanāviśeṣādatulyaṃ (<hi rend='it'>Jaini_205</hi>) phalaṃ bhavati, tadvaduttamārthaṃ prārthayamānānāṃ trayāṇāmapi pudgalānāṃ praṇidhānendriyasatataghananirantarabhāvanāprayogapaṭutvābhyāsādiviśeṣāttulye 'pi mārge patitānāṃ kaścitphalaviśeṣo bhavati |</p>\n\n<p>itaśca</p>\n\n<lg rend='bold'>\n<l>karuṇābhāvanodrekātsvasaṃviccittayostathā /</l>\n<l>parasaṃvidgurostadvattadviśeṣo vidhīyate // Abhidh-d_240 //</l>\n</lg>\n\n<p>tatra bhagavato buddhasya karuṇābhāvanā codrekena vartate bhagavānbuddhaḥ | svasaṃviccintā ca pratyekabuddhasyādhikyena vartate | parasaṃvitparato ghoṣaśca śrāvakasya | kiñca, parato ghoṣamantareṇāpi carame janmani suyoniśomanaskārabalena hetupratyayaphalāvabodhopalambhāt, hetupratyayabalairaśeṣapranaṣṭaṃ niśreyasaṃ mārgaṃ prathamamadhigamya paratropadeśādityevamādi ||</p>\n\n<note><hi rend='it'>Jaini_206</hi></note>\n<p>atha tulyāyāṃ vimuktau sthitānāṃ trayāṇāmabhisametṛṇāṃ ko viśeṣaḥ ? taducyate-</p>\n\n<note><hi rend='it'>Jaini_207</hi></note>\n<lg rend='bold'>\n<l>hetutattvaphalodbhūtaṃ mahattvaṃ śāsitustridhā /</l>\n<l>vimuktāvapi tulyāyāṃ trayāṇāṃ bodhilambhanāt // Abhidh-d_241 //</l>\n</lg>\n\n<p>tatra hetukṛtaṃ tāvadbhagavato buddhasya mahattvaṃ triṣu kalpāsaṃkhyeyeṣu sūtravinayābhidharmālokena vineyajanamanograheṣvajñānatimirotsādanāt | svabhāvakṛtamapi balavaiśāradyasmṛtyupasthānamahākaruṇādisvarūpatvāt | phalakṛtamapi (<hi rend='it'>Jaini_208</hi>) sadevakeṣu lokeṣvapratihataśāsanapratiṣṭhānānmāracatuṣṭayanirjayanācceti ||</p>\n\n<p>atha yadetatsarvasattvaprativiśiṣṭaṃ puruṣottamasya janmaśarīraṃ tatkimaniyatakālākṣepam, āhosvinniyatakālākṣepamiti ? tadabhidhīyate-</p>\n\n<l rend='bold'>buddhasya saṃmukhīnasya bauddhamākṣipyate vapuḥ /</l>\n\n<p>nānyasminkāle | cintāmayena jñānena viśiṣṭatamatvāt | tatra punaḥ-</p>\n\n<l rend='bold'>saikapuṇyaśatodbhūtamekaikaṃ lakṣaṇaṃ muneḥ // Abhidh-d_242 //</l>\n\n<p>tatra pañcāśaccetanāḥ prayogabhūtāḥ pañcāśatpṛṣṭhabhūtāḥ, ekayā tallakṣaṇamākṣipati ||</p>\n\n<p>tā punaḥ pañcāśaccetanāḥ katamāḥ ? taducyate-</p>\n\n<l rend='bold'>yathākarmapathāstadvatpuṇyāditrayamiṣyate /</l>\n\n<p>pratikarmapathaṃ pañca, maulakarmapathapariśuddhiḥ sāmantakasyavitarkānupaghātaḥ smṛtyanuparigrahaḥ, nirvāṇapariṇāmanaṃ ca | tāḥ sarvāstadālamvanāḥ pañcāśatprayogabhūtāḥ | pṛṣṭhe 'pyetāvatya eva |</p>\n\n<note><hi rend='it'>Jaini_209</hi></note>\n<p>anye tu bruvate- buddhā dviśarīrādhiṣṭhānāḥ | janmaśarīrādhiṣṭhānāḥ, dvātriṃśanmahāpuruṣalakṣaṇālambanāḥ | dharmaśarīrādhiṣṭhānāścāṣṭādaśāveṇikabuddhaguṇālambanāḥ sāmantakapṛṣṭhasaṃgṛhītāḥ |</p>\n\n<p>anye punarāhuḥ- prāṇivadhaviraticetanā mṛdumadhyādhimātrādhimātrataratamabhedāddevamanuṣyeṣu yojyā |</p>\n\n<p>kecinmantrayante- dvidhā samudrāścatvāro dvīpāḥ ṣoḍaśanarakāḥ, tiryakpretau ṣaṭkāmāvacarāviṃśatīrūpārūpyāḥ devāḥ | etānsarvān bhagavān karuṇāyate |</p>\n\n<p>evantu varṇayanti- sannikṛṣṭaṃ bodhisattvaṃ sthāpayitvā yatsarvasattvānāṃ bhogaiśvaryādhipatyaphalamiyadekasya puṇyasya pramāṇam ||</p>\n\n<note><hi rend='it'>Jaini_210</hi></note>\n<p>atha yaduktam- 'dānapāramitā'; iti | tatra kaḥ samāsaḥ kiṃ sādhano vā dānaśabdaḥ, ko vā svabhāvo dānasya iti ? tadapadiśyate | dānasya pāramitāyā niścayabuddhiḥ sā dānapāramitā | evaṃ śeṣāsvapi vācyam |</p>\n\n<p>yatpunarucyate- 'kiṃ sādhano vāyaṃ dānaśabdaḥ, ko vā dānasya svabhāvaḥ'; iti tatrāpadiśyate-</p>\n\n<l rend='bold'>dānaṃ hi dīyate yena svaparārthādyapekṣayā // Abhidh-d_243 //</l>\n\n<l rend='bold'>kāyādikarma tattattvamavijñaptiḥ kvacitpunaḥ /</l>\n\n<p>karaṇasādhano 'yaṃ dānaśabda | dīyate teneti dānaṃ mānavat | hastādiṣu tarhi dānaprasaṃgaḥ | astu tarhi karmasādhano dīyate taditi dānam | suvarṇādiṣu dānaprasaṃgaḥ | bhavatu ko doṣaḥ | vipākaphalābhāvaḥ, suvarṇādīnāmavyākṛtatvāt | bhavatu tarhi karaṇasādhana eva | nanūktaṃ hastādiṣu prasaṃgaḥ ? naiṣa doṣaḥ | kuśalakarmatrayaparigrahāt | spardhāyaśoguptisevādivyudāsārthamidamārabhyate | (<hi rend='it'>Jaini_211</hi>) 'svaparārthādyapekṣayā'- svātmaparārthānugrahādyapekṣayā | svātmānugrahāya parānugrahāya ubhayānugrahāya |ādiśabdāt pūjākāmyayā ceti | svabhāvo 'pi 'kāyādikarmāvijñaptiḥ'; | kvacitpunaḥ kāyavāṅmanaḥ karma | sasaṃprayogaṃ saparivāraṃ cātra manaskarma dṛṣṭavyam | tatpunaretaddānam-</p>\n\n<l rend='bold'>prādhānyānmuninā proktaṃ mahābhogaphalaṃ hi tat // Abhidh-d_244 //</l>\n\n<p>svargāvapargahetutve 'pi prādhānyānmahābhogatāyāṃ tadviniyogaḥ | tatpunaretaddānam-</p>\n\n<lg rend='bold'>\n<l>svānyobhayārthasiddhyarthaṃ dānaṃ dadati kecana /</l>\n<l>sādhuvṛttyanuvṛtyarthaṃ nobhayārthāya cāpare // Abhidh-d_245 //</l>\n</lg>\n\n<p>dvābhyāṃ khalu kāraṇābhyāṃ svānyātmahitacikīrṣuśca, ubhayahitapratipannaśca sa evaṃguṇayuktaṃ dānaṃ dadāti | ātmanaśca kuśalamūlopacayārthaṃ parasya cendriyamahābhūtopacayārtham | tatra svahitāyaiva yathā pṛthagjanaḥ parinirvate bhagavati caityāya dadāti parārthameva yathā arhan saṃghāya dadāti, na ceṣṭadharmavedanīyaṃ bhavati | ubhayārthaṃ yadavītarāgaḥ saṃghāya dadāti | nobhayārthaṃ yadarhaṃścaityāya dadāti tacca na dṛṣṭadharmavedanīyaṃ bhavati kevalaṃ tu satpuruṣapraśastamārgāvasthānapradarśanārtham ||</p>\n\n<p>tatpunaretaddānaṃ kathaṃ phalato viśiṣyate ? taducyate-</p>\n\n<l rend='bold'>dātṛvastvādivaiśiṣṭyāttatphalātiśayaḥ smṛtaḥ /</l>\n\n<p>tatra kathaṃ dātṛviśeṣaḥ kathaṃ vastuviśeṣaḥ kathaṃ kṣetraviśeṣaḥ ?</p>\n\n<l rend='bold'>śraddhādibhirguṇairdātā datte 'taḥ satkriyādibhiḥ // Abhidh-d_246 //</l>\n\n<note><hi rend='it'>Jaini_212</hi></note>\n<p>yadā dātā hetuphalasaṃbandhaniścaye śraddadhāno dadāti śīlavān kalyāṇadharmā buddhavacanabahuśrutaśca bhavati nirmatsarī muktahastaśca bhavati nirvāṇānuśaṃsaḥ satkṛtya svahastaṃ kālena parānanupahatya dadāti, sa khalu</p>\n\n<l rend='bold'>satkārādiguṇopetaṃ phalaṃ tasmādavāpnute /</l>\n\n<p>ataḥ satkṛtya dānātsatkāralābhī bhavati | svahastadānādudāreṣu bhogaparibhogeṣu ruciṃ labhate | kāladānātkālabhogāna labhate | parānupaghātādanācchedyāṃllabhate nirapakṣālamanyādibhirasādhāraṇān | etāvaddātā viśiṣyate |</p>\n\n<p>kathaṃ vastu ?</p>\n\n<l rend='bold'>vastu varṇādisaṃpannaṃ saurūpyādi phalapradam // Abhidh-d_247 //</l>\n\n<p>yadi vastu varṇagandharasasparśasampannaṃ bhavati tadā viśiṣyate | tataḥ surupitvaṃ yaśasvitā priyatā sukumāratvaṃ sukhasparśāṅgatā bhavati yathākramam | evaṃ vastu viśiṣṭa bhavati ||</p>\n\n<l rend='bold'>guṇaduḥkhopakārākhyardharmaiḥ kṣetraṃ viśiṣyate /</l>\n\n<p>guṇādhikaṃ kṣetraṃ bhavati | tiryañcamupādāya yāvanmanuṣyāṇāṃ guṇāstaratamakrameṇa yāvadbuddhasya | yathoktam- 'tiryagyonigatāya dānaṃ datvā śataguṇo vipākaḥ pratikāṅkṣitavyaḥ syāt | duḥśīlāya manuṣyabhūtāya datvā sahasraguṇaḥ |' duḥkhaviśeṣātkṣetraṃ viśiṣyate | yathaupadhikeṣu puṇyakriyāvastuṣu | 'glānāya dānaṃ glānopasthāya kāyadānaṃ śītalikāvardalikādiṣu (<hi rend='it'>Jaini_213</hi>) ca dānam' iti vistaraḥ | upakāritvaviśeṣāt | yathā mātāpitroranyeṣāṃ copakāriṇāṃ ye aṭavīdurgakāntāre bhūtavyasanebhyo nistārayanti |</p>\n\n<p>yaduktam- 'cetanāviśeṣātphalaviśeṣaḥ'; iti | atha kathaṃ cetanāyāḥ viśeṣo bhavati ? brūmaḥ-</p>\n\n<l rend='bold'>āśayādi mṛdutvādermṛdutvādīni karmaṇaḥ // Abhidh-d_248 //</l>\n\n<p>paṇyāṃ khalu kāraṇānāṃ mṛdutvādiviśeṣātkarma viśiṣyate | āśayacetanāprayogādhiṣṭhānakṣetrapṛṣṭhānāṃ mṛdutvādeḥ karmaviśeṣaḥ |</p>\n\n<p>tatrāśayābhiprāyaḥ yathā- evaṃ caivaṃ ca kuryāṃ kariṣyāmīti vā cetanāyā karmapathaṃ samākṣipati | prayogastadadhiṣṭhānaṃ kāyavākkarma | adhiṣṭhānaṃ karmapathaḥ | kṣetraṃ yasmai vastu pratipādyate | pṛṣṭhaṃ nāma yatkṛtvā punaḥ sakṛdasakṛdvānukaroti ||</p>\n\n<p>yaduktam- 'āryebhyo dānamaprameyaphalam'; iti | atha kimanāryebhyaḥ sarvebhyaḥ prameyam ? netyāha-</p>\n\n<lg rend='bold'>\n<l>dharmadātre 'pi bālāya pitre mātre 'tha rogiṇe /</l>\n<l>ameyaṃ bodhisattvāya dānamanyabhavāya ca // Abhidh-d_249 //</l>\n</lg>\n<p>ebhyaḥ pañcabhyaḥ pṛthagjanebhyo 'pi dānamaprameyaṃ bhavati ||</p>\n\n<p>atha kasya kasmai datvā dānamagryaphalaṃ bhavati ? tadabhidhīyate-</p>\n\n<lg rend='bold'>\n<l>bodhisattvasya yaddānamanyasyāpi yadaṣṭamam /</l>\n<l>vipaścidbhistadākhyātaṃ śreṣṭhaṃ yaccārhato 'rhate // Abhidh-d_250 //</l>\n</lg>\n\n<note><hi rend='it'>Jaini_214</hi></note>\n<p>yatkhalu bodhisattvaḥ sarvasattvahitādhyāśayeṇa dānaṃ dadāti tadagryamuttamārthaphalatvāt bhagavatāṣṭau khalu dānānyuktāni sūtre 'āsādya dānam | bhayadānam | adāt me dānam | dāsyati me dānam | dattapūrvaṃ me pitṛbhirdānam | dadāti svargārtham | kītyartham | yāvaduttāmārthasya prāptaye dadātyetadagryam | yacca traidhātukavītarāgo 'rhannarhate dadāti dānamidamagryam' iti |</p>\n\n<p>sūtra uktam- 'sāṃcetanikasyāhaṃ karmaṇaḥ kṛtopacitasya nāpratisaṃvedyaphala vadāmi' iti | atha kimidaṃ kṛtamupacitaṃ vā ? taducyate-</p>\n\n<lg rend='bold'>\n<l>saṃpradhārya yadākṣiptaṃ pūraṇādidṛḍhīkṛtam /</l>\n<l>vigatapratipakṣaṃ ca tatkarmopacitaṃ matam // Abhidh-d_251 //</l>\n</lg>\n\n<p>tatra saṃpradhāryākṣiptaṃ nābuddhipūrvaṃ yadṛcchayā yacca kṛtvā paripūrikābhiścetanābhiḥ paripūritaṃ bhavati | pṛṣṭhataśca dṛḍhīkṛtaṃ bhavayi | niṣkaukṛtyādipratipakṣaṃ ca bhavati | tatkarmopacitamucyate ||</p>\n\n<p>kathaṃ caittādiṣvasati pratigṛhītari puṇyopajātirbhavati ? brūmaḥ |</p>\n\n<note><hi rend='it'>Jaini_215</hi></note>\n<lg rend='bold'>\n<l>svasmāttyāgaguṇāpekṣāścaittāścaityārcatādiṣu /</l>\n<l>vinā pratigṛhītrāpi phalaṃ maitrīvihāravat // Abhidh-d_252 //</l>\n</lg>\n\n<p>tadyathā maitrīvihāriṇo maharṣayo na ca lokaṃ sukhena yojayantyatha cāparimitaṃ puṇyaṃ pratigṛhṇantyevaṃ caityādiṣu tadguṇādhimuktivaśena svacittaprasādādeva puṇyaprasūtimicchanti ||</p>\n\n<p>sūtra uktam- 'dve dāne | dharmadānamāmiṣadānaṃ ca |' tatrāmiṣadānamuktam | dharmadānamucyate-</p>\n\n<lg rend='bold'>\n<l>dharmadānasvabhāvo vāktattvanāmādigocaraḥ /</l>\n<l>avyākṛtasvabhāvatvānna nāmādyannadānavat // Abhidh-d_253 //</l>\n</lg>\n\n<p>yathaiva kuśalatvāt trikarmasvabhāvamāmiṣadānaṃ nānnapānam | suvarṇādisvabhāvaṃ tat, avyākṛtatvāt | tadvadvācaḥ kuśalatvāddharmadānaṃ vāksvabhāvam | na nāmakāyādisvabhāvam ||</p>\n\n<p>uktaṃ dānamayaṃ puṇyakriyādivastu | śīlamayamārabhyate |</p>\n\n<l rend='bold'>śīlaṃ śubhamayaṃ rūpaṃ vyākhyātaṃ tatprabhedataḥ /</l>\n\n<p>kuśalameva rūpaṃ śīlamayaṃ puṇyakriyāvastu | tatpunarvijñaptyavijñaptirūpam | avijñaptirūpamapi triprabhedaṃ prātimokṣadhyānānāsravasaṃgṛhītam | tadapivyākhyātaṃ (<hi rend='it'>Jaini_216</hi>) vistaraśaḥ | etadapi śīlamayaṃ puṇyakriyāvastu mahābhogatāphalaṃ mokṣaphalaṃ ca, praṇidhipariṇāmanaviśeṣāt |</p>\n\n<l rend='bold'>śāstre tu tappradhānatvātproktaṃ svargopapattaye // Abhidh-d_254 //</l>\n\n<p>tatpunaretacchīlaṃ viśuddhaṃ cāviśuddhaṃ ca bhavati | tatra viśuddham</p>\n\n<lg rend='bold'>\n<l>dauḥśīlyāśubhamūlādyairdoṣairyanna vidūṣitam /</l>\n<l>tadvipakṣaśamāṅgaṃ ca yattacchadvamihocyate // Abhidh-d_255 //</l>\n</lg>\n\n<p>yatkhalu śīlaṃ dauḥśīlyena na vidūṣitaṃ prāṇātipātādināṣṭaprakāreṇa, tatsamutthāpakaiśca kleśopakleśairmithyādṛṣṭyādibhiranupahatam, kleśopakleśavipakṣaiśca smṛtyupasthānādibhiḥ parigṛhetam, nirvāṇapariṇāmitaṃ ca na saṃsārabījabhūtaṃ bhavati |</p>\n\n<p>pañcabhiḥ kāraṇairityanye | maulaiḥ karmapathairviśuddham, sāmantakairviśuddham, vitarkairanupahatam, smṛtyānuparigṛhītam, nirvāṇābhimukha ceti tadviśuddhaśīlamiṣyate | tadviparyayādaviśuddhaṃ veditavyam |</p>\n\n<p>vyākhyātaṃ śīlamayaṃ puṇyakriyāvastu ||</p>\n\n<p>bhāvanāmayamucyate-</p>\n\n<l rend='bold'>puṇyaṃ samāhitaṃ tvatra bhāvanā cittabhāvanāt /</l>\n\n<p>yatsamādhisvabhāvaṃ samāhitaṃ puṇyaṃ tadbhāvanetyucyate | kasmāt ? (<hi rend='it'>Jaini_217</hi>) cittabhāvanāt | yathā tailaṃ puṣpaiścampakādibhirvāsitaṃ tanmayi bhavati tatsamādhisaṃprayuktaistatsahabhūkaiśca dharmaiścittaṃ bhāvitaṃ vāsitamityucyate, tanmayīkaraṇāt | na caivamasamāhitamiti | samāhitameva cittaṃ bhāvanāmayaṃ puṇyakriyāvastu maitryādiguṇasaṃprayuktaṃ draṣṭavyam |</p>\n\n<p>kathaṃ punaretatpuṇyakriyāvastu mantavyam ? kiṃ puṇyaṃ kriyā ca vastu ca puṇyakriyāvastu, samāhāralakṣaṇo 'yaṃ dvandvaḥ samāso 'tha puṇyakriyayorvastu puṇyakriyāvastu ? atha puṇyakriyāyā vastu puṇyakriyāvastviti ? yathā na doṣastathāstu | kathaṃ ca na doṣaḥ ? tatra tāvat | kāyavākkarmasvabhāvatvāt tridhā kuśalatvātpuṇyam | karmātmakatvātkriyā | tatsamutthāpikāyāścetanāyā adhiṣṭhānātvādvastu | yā tatsamutthāpikā cetanā sā puṇyaṃ ca kriyā ca, tatsahabhuvo dharmāḥ puṇyameva | śīlamayaṃ tu kāyavākkarmaiveti tridhā bhavati | bhāvanāmayaṃ maitro puṇyaṃ ca puṇyakriyāśca vastu | tatsaṃprayuktāyāścetanāyā maitryadhiṣṭhānenābhisaṃskārāṇāṃ maitrīsahabhūcetanā śīlaṃ ca puṇyakriyā ca | anye tatsahabhuvaḥ puṇyameveti |</p>\n\n<p>tatpunaretadbhāvanāmayaṃ puṇyakriyāvastu sarvaṃ tatsarvahetutve 'pi sati</p>\n\n<l rend='bold'>pradhānyādapavargāya taduktaṃ sarvadarśinā // Abhidh-d_256 //</l>\n\n<p>uttamārthaprāptaye khalvāsannatamo heturbhāvaneti kṛtvā bhagavatā bhāvanāmayameva kuśalamūlaṃ visaṃyogāya vidhiyuktamuktam | puṇyakriyāvastubhedena triprakāraṃ śubham |</p>\n\n<p>punaranyena prakāratrayeṇa śubhabhedo vyākhyāyate-</p>\n\n<note><hi rend='it'>Jaini_218</hi></note>\n<lg rend='bold'>\n<l>puṇyanirvāṇabhāgīyaṃ nirvedhānuguṇaṃ tathā /</l>\n<l>śāsane 'sminsamāsena śubhamūlaṃ tridheṣyate // Abhidh-d_257 //</l>\n</lg>\n\n<p>puṇyabhāgīyaṃ yena devamanuṣyopapattibījaṃ pratigṛhṇāti maheśākhyaiśca kulamahābhogarūpyacakravartiśakrapuṣpaketubrahmatvādīnāṃ prāptaye phalamākṣipati | mokṣabhāgīyaṃ yenāvikampya mokṣāśayāvasthānādavaśyaṃ parinirvāṇadharmā bhavati | nirvedhabhāgīyamūṣmagatamūṣmaṃ caturvidham ||</p>\n\n<p>atha yadidaṃ loka ucyate lipimudrāgaṇanāsaṃkhyeti eṣāṃ kaḥ svabhāvaḥ ? ucyate-</p>\n\n<lg rend='bold'>\n<l>lipimudrātha gaṇanā kāyavākkarmalakṣaṇā /</l>\n<l>saṃkhyā khalvapi vijñeyā manaskarmasvabhāvikā // Abhidh-d_258 //</l>\n</lg>\n\n<p>tatra tāvallipimudre yogapravartitaṃ kāyakarmasamutthānamiti pañcaskandhātmikā lipiḥ | yena tu karmaṇākṣarāṇi nirvartyante tatkarma lipirityucyate | nāma yatkhanyate dantaviṣāṇasuvarṇādiṣu sā mudrā | natu yena karmaṇā khanyate tatkarmocyate | kāvyamapi yogapravartitaṃ vākkarmasamutthānaṃ pañcaskandhāḥ | saṃkhyāpi yogapravartitaṃ manaskarma | yanmanasā saṃkalitaṃ dharmāṇāṃ sā tu saparivārā catuskandhasvabhāveti ||</p>\n\n<p>abhidharmadīpe vibhāṣāprabhāyāṃ vṛttau caturthādhyāyaḥ samāptaḥ ||</p>\n\n<note><hi rend='it'>Jaini_219</hi></note>\n<p>pañcamo 'dhyāyaḥ |</p>\n\n<p>prathamaḥ pādaḥ</p>\n\n<p>uktāni karmāṇa | atha yadayaṃ lokaḥ pañcagati cakrāvartaparivartanimittāni karmāṇyācinoti, kāryāṇi cotsṛjyākāryakarmakārī bhavati, dakṣiṇaṃ ca mārgaṃ hitvā vāmaṃ vartmāśrayati, paramapraśāntaṃ ca paraṃ brahmāpāsyānekaduḥkhopadravanīḍabhūte saṃsāre janma pratipadyate tatra ko heturityabhidhīyate-</p>\n\n<lg rend='bold'>\n<l>akāryapravaṇo loko duḥkhabhāgī ca yadvaśāt /</l>\n<l>rāgādīn bhavasaṃbandhānkleśānvakṣyāmi tānaham // Abhidh-d_259 //</l>\n</lg>\n\n<p>te punaḥ kleśāḥ</p>\n\n<lg rend='bold'>\n<l>svaśaktijakriyodbhūtairviśeṣaiste tu nāmabhiḥ /</l>\n<l>āttasāmānyasaṃjñākāścodyante 'nuśayādibhiḥ // Abhidh-d_260 //</l>\n</lg>\n\n<p>tatra tāvatsāmānyasaṃjñā svakriyānirjātāḥ kliśnantīti kleśāḥ anuśerata (<hi rend='it'>Jaini_220</hi>) ityanuśayāḥ | ābhavāgramupādāya yāvadavīciṃ stravanti srāvayanti ca cittasantatimityāsravāḥ | āsravāniti pañcalakṣaṇānatra saṃyojantīti saṃyojanāni | granthayantīti granthāḥ | yojayantīti yogāḥ | apaharantītyoghāḥ | upādadata ityupādānānyeṣāṃ sāmānyanāma kleśa iti ||</p>\n\n<p>tatra ke kiyanto vānuśayāḥ ? tadavadyotyate-</p>\n\n<lg rend='bold'>\n<l>rāgapratighasaṃmohamānakāṅkṣākudṛṣṭayaḥ /</l>\n<l>ṣaḍete 'nuśayāḥ proktāḥ śreyodvāravibandhinaḥ // Abhidh-d_261 //</l>\n</lg>\n\n<p>ete khalu ṣaḍanuśayāḥ saṃsārapravṛttihetavaḥ śreyomārgavivandhinaśca śāstra uktāḥ | teṣāṃ niruktiḥ santānānugatā ityanuśayāḥ dhātrocailamalavat | anubadhnantīti vānuśayāḥ, khavarajalacaravat | ta ete vṛttitaśca draṣṭavyāḥ, hiṅgvādibhakṣaṇavat | phalataśca pārāvatabhujaṅgasūkarajanmāpātanavat | pudgalataśca nandāṅgulimālasunakṣatrādivat ||</p>\n\n<p>atha rāgādayo 'nuśayāḥ kathaṃ draṣṭavyāḥ ? kiṃ rāgādaya evānuśayāḥ, āhosvidrāgādīnāmanuśayāḥ ? kiñcātaḥ | rāgādaya evānuśayāścetsūtravirodhaḥ- (<hi rend='it'>Jaini_221</hi>) 'ihaikatyo na kāmarāgaparyavasthitena cetasā bahulaṃ viharatyutpannasya kāmarāgaparyavasthānasyottaranissaraṇaṃ yathābhūtaṃ prajānāti | tasya tatkāmarāgaparyavasthānaṃ sthāmaśaḥ samyaksusaṃvahataṃ sānuśayaṃ prahīyate' iti | rāgādīnāmanuśayā iti cedviprayuktānuśayaprasaṅgādabhidharmavirodhaḥ- 'kāmarāgānuśayastribhirindriyaissaprayuktaḥ' iti | karmadhāraya eva parigṛhyate na ṣaṣṭhīsamāsa iti vaibhāṣikāḥ | nanu coktaṃ sūtravirodha iti | sānuśayaṃ sānubandhamityarthaḥ | aupacāriko vā sūtre 'nuśayaśabdaḥ (<hi rend='it'>Jaini_222</hi>) prāptau yathā duḥkho 'gniriti | lākṣaṇikastvabhidharme kleśa evānuśayaḥ | tasmāsaṃprayuktā evānuśayāḥ |</p>\n\n<p>'evaṃ tu sādhu yathā dārṣṭāntikānām' iti kośakāraḥ | kathaṃ ca dārṣṭāntikānām ? 'kāmarāgasyānuśayaḥ kāmarāgānuśayaḥ | na cānuśayaḥ saṃprayukto na viprayuktaḥ; tasyādravyāntaratvāt | supto hi kleśo 'nuśayaityucyate | prabuddhaḥ paryavasthānam | kā ca tasya prasuptiḥ ? asaṃmukhībhūtasya bījabhāvānubandhaḥ | kaḥ praboadhaḥ ? saṃmukhībhāvaḥ | ko 'yaṃ vījabhāvo nāma ? ātmabhāvasya kleśajā kleśotpādakaśaktiḥ, yathā cāṅkurādīnāṃ śāliphalajā (<hi rend='it'>Jaini_223</hi>) śāliphalotpādanaśaktiḥ' iti |</p>\n\n<p>yattarhi sūtra eva kleśo 'nuśaya uktaḥ ṣaṭṣaṭke- 'so 'sya bhavati sukhāyāṃ vedanāyāṃ rāgānuśayaḥ' iti ? bhavatīti vacanādadoṣaḥ | nāso tadaivānuśayaḥ | kadā tarhi ? yadā prasupto bhavati | | hetau vā phalopacāra eṣaḥ' iti |</p>\n\n<note><hi rend='it'>Jaini_224</hi></note>\n<p>tadetatsautrāntikairantargataṃ buddhavacananītiśravaṇakausīdyamāvirbhāvyate | (<hi rend='it'>Jaini_225</hi>) katham ? uktottaratvāt | uktamatra karmacintāyāmuttaraṃ tattvasaptatau ca | tatsmaryatām | mā pramoṣīḥ |</p>\n\n<p>punaścāpadiśyate | sautrāntikaparikalpite pratibījakalpe cittaśaktibījabhāvanāpakṣe nivṛttyuttaramanyānanyatvādidoṣāt | nānyānanya iti bījavāsanāvasthāne cittavināśābhyupagame ca madhyamāpratipatsiddhiriti cet | na | cittasvabhāvaśaktikriyābhāve tadantadvayāsiddhau madhyamāpratidanupapatteḥ khapuṣpamayadaṇḍavat |</p>\n\n<p>te punaḥ</p>\n\n<lg rend='bold'>\n<l>rāgadvedhāt matāḥ sapta dṛṣṭibhedāddaśa smṛtāḥ /</l>\n<l>bhūyo 'ṣṭānavatirjñeyā dhātvākārādibhedataḥ // Abhidh-d_262 //</l>\n</lg>\n\n<p>tatra kāyarāgabhavarāgabhedaṃ purastādvakṣyate | dṛṣṭibhedo 'pi satkāyadṛṣṭyādibhedena pañcadhā | rāgabhedaṃ ca dvidhā vakṣyāmaḥ | te punarete sarva evānuśayā yathāsaṃbhavaṃ dhātvākāraprakārabhedenāṣṭānavatirbhavanti |</p>\n\n<p>tatra kecitpaṇḍitā darśayanti | dhātubhedena kāmāvacarāḥ ṣaḍtriṃśaddarśanabhāvanāheyāḥ | dvātriṃśaddarśanaheyāḥ | rūpāvacarā ekatriṃśadubhayaheyāḥ, aṣṭāviṃśatirdarśanaheyāḥ pañca pratighavarjyāḥ | evamārūpyāvacarāḥ |</p>\n\n<p>tatra kathaṃ kāmāvacarāḥ ṣaḍtriṃśadbhavanti ? darśanabhāvanāheyaprakāranaiyamyabhedāt | dṛṣṭīnāmapidhātvākāraprakārabhedāt ṣaḍtriṃśatvam | pratighasya dhātunaiyamyāt pañcatvam | vayaṃ punareṣāṃ bhedaṃ ślokānugatameva darśayiṣyāmaḥ |</p>\n\n<p>tatra katyeṣāmaṣṭānavateranuśayāṇāṃ duḥkhadarśanaheyāḥ kati yāvadbhāvanāheyāḥ ? tatra kāmadhātau tāvat | pratiduḥkhādisatyaṃ yathākramaṃ daśa sapta saptāṣṭau duḥkhādidarśanaheyā dvātriṃśatkāmadhātau bhavanti | teṣu teṣāṃ vipratipatteḥ | evaṃ rūpārūpyadhātvorabhyuhya vaktavyam ||</p>\n\n<note><hi rend='it'>Jaini_226</hi></note>\n<lg rend='bold'>\n<l>kāmarāgo bhavākhyaśca dvidhāḥ rāgaḥ prabhidyate /</l>\n<l>prāyo bahiṣpravṛttatvādantarvattyādibhedataḥ // Abhidh-d_263 //</l>\n</lg>\n\n<p>yathākramam | ukto rāgabhedaḥ |</p>\n\n<p>dṛṣṭibhedo nirdiśyate-</p>\n\n<lg rend='bold'>\n<l>satkāyāntadvayagrāhau mithyādarśanameva ca /</l>\n<l>dṛṣṭiśīlavratāmarśāvityetāḥ pañca dṛṣṭayaḥ // Abhidh-d_264 //</l>\n</lg>\n\n<p>te punarete prabhidyamānā dhātuprakārākārabhedenāṣṭānavatirbhavanti | ṣaṭtriṃśatkāmāvacarāḥ | ekatriṃśadrūpāvacarāḥ | ekatriṃśadārūpyāvacarāḥ | darśanabhāvanāheyaprakāranaiyamyāt ||</p>\n\n<note><hi rend='it'>Jaini_227</hi></note>\n<p>kati punarebhyaḥ kāmadhātau darśanaheyāḥ kati yāvadbhāvanāheyāḥ ? tadavadyotyate-</p>\n\n<p><hi rend='bold'>daśeha duḥkhadṛggheyāḥ</hi></p>\n\n<p>sarve 'pi daśeha kāmadhātau duḥkhe vipratipannatvādduḥkhadarśanaheyāḥ |</p>\n\n<l rend='bold'>sapta hetvīkṣaṇakṣayāḥ /</l>\n\n<p>ebhyo daśabhyaḥ satkāyāntargrāhadṛṣṭiśīlavrataparāmarśatrayaṃ hitvā |</p>\n\n<p><hi rend='bold'>saptāpavargadṛggheyāḥ</hi></p>\n\n<p>eta eva</p>\n\n<l rend='bold'>aṣṭau mārgekṣaṇakṣayāḥ // Abhidh-d_265 //</l>\n\n<p>satkāyāntargrāhadṛṣṭī hitvā | te 'pi phalabhūteṣu skandheṣu vipratipannatvādduḥkhadarśanaheyaiva |</p>\n\n<lg rend='bold'>\n<l>dṛṣṭiheyāvalambitvātsadākāraparigrahāt /</l>\n<l>rāgādayastu catvāro jñeyā mārgadvayakṣayāḥ // Abhidh-d_266 //</l>\n</lg>\n\n<p>te darśanaprahātavyāsteṣāṃ caturṇāṃ rāgādīnāṃ yasmādālambanamatastatprahāṇātteṣāmapi (<hi rend='it'>Jaini_228</hi>) prahāṇaṃ stambhanipātādupastambhanipātanavat | ye tu rāgādayaścatvāraḥ svalakṣaṇakleśāste bhāvanāprahātavyā draṣṭavyā rāgapratighamānāvidyāḥ ||</p>\n\n<p>atra punaḥ</p>\n\n<l rend='bold'>pratikalpavaśotpatterdṛṣṭikāṅkṣe tu dṛkkṣaye /</l>\n\n<p>avidyamāne khalu vastunyete skandheṣu viparītasaṃdehākāragrahaṇaṃ kṛtvā pravartete | tasmādete darśanaheye cetoddhāṭanamātreṇa sāradravyāstitvasaṃdehāpagamavat |</p>\n\n<l rend='bold'>rūpepyevaṃ tathārūpye pratighānuśayādṛte // Abhidh-d_267 //</l>\n\n<p>yathā kāmadhātau proktāḥ, rūpārūpyadhātvorapyevaṃ draṣṭavyāḥ | pratighānuśayaṃ varjayitvā | tatra hi śamathasnigdhasantānatvātpratighanimittābhāvācca pratighānuśayo nāsti |</p>\n\n<p>tatra satkāyāntargrāhadṛṣṭī ekaprakāre duḥkhadarśanamātraheyatvāt | mithyādṛṣṭidṛṣṭiparāmarśavicikitsāḥ pratyekaṃ catuṣprakārāḥ, catussatyadarśanaheyatvāt | śīlavrataparāmarśo dviprakāro duḥkhamārgadarśanaheyatvāt | rāgādayaḥ pañcaprakārāḥ, catussatyadarśanabhāvanāheyatvāt | ta ete kāmadhātau ṣaṭtriṃśadbhavanti | rūpadhātāvekatriṃśadārūpyadhātāvekatriṃśaditi samastā daśanabhāvanāheyā aṣṭānavatirbhavanti | tebhyaḥ punaraṣṭāśīti darśanaprahātavyāḥ | daśa bhāvanāprahātavyāḥ ||</p>\n\n<p>atha ya ete 'ṣṭāśītiranuśayā darśanaprahātavyāḥ kimete darśanamārgeṇaiva prahīyante ? netyāha | kiṃ tarhi ?</p>\n\n<l rend='bold'>bhavāgre kṣāntiheyā ye dṛggheyā eva te matāḥ /</l>\n<note><hi rend='it'>Jaini_229</hi></note>\n<p>te hyekāntenānvayakṣāntivadhyāḥ |</p>\n\n<l rend='bold'>jñānavadhyāstu ye tasminnabhyāsenaiva tatkṣayaḥ // Abhidh-d_268 //</l>\n\n<p>evamanyāsvapi bhūmiṣu ye 'nuśayā jñānavadhyāsta āryāṇāṃ pṛthagjanānāṃ ca bhāvanāmārgeṇaiva prahīyante | śeṣāstūbhayathā | yathāyogaṃ śeṣāsu khalu bhūmiṣu yathāsaṃbhavaṃ dharmānvayakṣāntibadhyā anuśayā āryāṇāṃ darśanaheyāḥ, pṛthagjanānāṃ ca bhāvanāheyā iti boddhavyam ||</p>\n\n<p>atha yā imāḥ pañca dṛṣṭayo dhātvākāraprakārabhedena ṣaṭtriṃśaddhā bhinnāstāsāṃ pratyekaṃ kaḥ svabhāvaḥ ? tadārabhyate -</p>\n\n<lg rend='bold'>\n<l>ahaṃ mameti yā dṛṣṭirasau satkāyadṛk smṛtā /</l>\n<l>taducchedadhruvagrāhau yau sāntargrāhadṛṅmatā // Abhidh-d_269 //</l>\n</lg>\n\n<p>hetubalasāmarthyādasacchāstraśravaṇācca pṛthagjanasyāhaṃ mamemi pañcasūpādānaskandheṣu ya ātmagrāhaḥ sā satkāyadṛṣṭirityucyate | sati sīdati vā kāye dṛṣṭirviparītākārā satkāyadṛṣṭiriti nirvacanam | saiṣātmātmīyākārabhedāddviprakārā | punaḥ pañcaskandhālambanāḥ pañcātmadṛṣṭayo bhavanti | (<hi rend='it'>Jaini_230</hi>) pañcadaśātmīyadṛṣṭayaḥ | tāḥ samastā viṃśatikoṭikā satkāyadṛṣṭiriti vyākhyāyate |</p>\n\n<p>tayorgṛhītasya viparyāsenātmākhyasyāsadvastuno 'satpuruṣasaṃsargānnityatvagrāho vā nityatvagrāheṇa vā sāntargrāhadṛṣṭiriti ||</p>\n\n<l rend='bold'>phalahetvapavādo yaḥ sā mithyādṛṣṭirucyate /</l>\n\n<p>phalahetugrahaṇe vastukriyāgrahaṇaṃ pratyetavyam | anena śāstraproktayā mithyādṛṣṭeḥ sākalyena grahaṇaṃ pratyetavyam |</p>\n\n<l rend='bold'>jñeyo dṛṣṭiparāmarśaḥ hīnavastūttamagrahaḥ // Abhidh-d_270 //</l>\n\n<note><hi rend='it'>Jaini_231</hi></note>\n<l rend='bold'>ahetāvapathe caiva taddhi śīlavratāhvayaḥ /</l>\n\n<p>sarvaṃ khalu sāsravaṃ vastu hīnārhatvāddhīnam | ādigrahaṇaśabdasya cātra lopo draṣṭavyaḥ | dṛṣṭyādiparāmarśo dṛṣṭiparāmarśaḥ | catasro dṛṣṭīḥ pratyavaraṃ ca vastvagrato gṛhṇāti kathamagryeyaṃ dṛṣṭiḥ ? yeyamātmadṛṣṭiḥ- ātmānamahaṃ pūjayiṣyāmi vāsudevo 'tra pūjito bhaviṣyatīti hīnapuruṣaṃpañcopādānaskandhātmakamagrataḥ pratipadyate | nāsti dattaṃ yathāsukhaṃ pravartiṣyata ityevamādiḥ |</p>\n\n<p>akāraṇe kumārge ca kāraṇamārgagrahaṇaṃ śīlavrataparāmarśaḥ | tadyathā prakṛtīśvarapuruṣādihetukaṃ pañcopādānaskandhātmakaṃ na tṛṣṇāhetukamityakāraṇe kāraṇadarśanam | kumārgaṃ cāgnijalapraveśādau prakṛtipuruṣāntarajñānādau ca svargāpavargahetutvam |</p>\n\n<p>śīlaṃ tvatrāgnihotrānuṣṭhānaṃ pratijuhotyādyāstistro 'ntaraṅgakriyāḥ, paśvālambhanādyāḥ bahiraṅgāḥ, tadubhayasya yāvajjīvamanuṣṭhānaṃ śīlam | yathoktam- 'jarāmaryaṃ vaitatsatraṃ yadagnihotraṃ juhoti' iti |</p>\n\n<p>vratam- āgneyamagniparicaraṇaṃ śaukramāpo hi ṣṭhādyanuṣṭhānam apāṃ śukradaivatyatvāt | vārhaspatyaupaniṣadagodānīyaṃ jaṭāvatāraṇam | athavā govratādīni vratānyebhiḥ śudhyate mucyata ityāhuḥ |</p>\n\n<note><hi rend='it'>Jaini_232</hi></note>\n<p>trayīdharmāṇasta eva te hariharahiraṇyagarbhādayo na kāraṇamupādānaskandhātmakatvāt | na ca nityāḥ, na cāgryā ityetadvistareṇāviṣkṛtam | paśvālambhanāgnijalapraveśādayaśca na svargāpavargaheturdānaśīlabhāvanānāṃ taddhetutvāt | ityato viparītadarśanametacchīlavrataparāmarśākhyamiti ||</p>\n\n<p>yadi tarhi puruṣeśvarādikāraṇadvāreṇa śīlavrataparāmarśaḥ pravartate, prāptastarhi samudayadarśanaprahātavyaḥ ? naitadasti | yasmādasau</p>\n\n<l rend='bold'>duḥkhabhrāntyapathādānāttadṛṣṭyutsārya eva saḥ // Abhidh-d_271 //</l>\n\n<note><hi rend='it'>Jaini_233</hi></note>\n<p>duḥkhabhūteṣūpādānaskandheṣu hariharahiraṇyagarbhādiṣvakāraṇeṣu buddhyā bhrāntaḥ | tasmādyatraiva bhrāntastatraivāviparītadarśanatprahīyate | kāpathe ca (<hi rend='it'>Jaini_234</hi>) satpathabuddhyā bhrānta iti samyaksvamārgadarśanātprahīyate | iti siddhaṃ dvidarśanaheyaḥ śīlavrataparāmarśaḥ |</p>\n\n<lg rend='bold'>\n<l>satkāyadṛṣṭyavacchedo dharmamātrekṣaṇādyataḥ /</l>\n<l>duḥkhābhisamaye tacca taddṛggheyaiva so 'pyataḥ // Abhidh-d_272 //</l>\n</lg>\n\n<p>yadā khalvasya dharmeṣu dharmamātrabuddhirutpannā bhavatyanityāḥ, duḥkhāḥ, śūnyāḥ, anātmānaśca dharmā iti tadaiva satkāyadṛṣṭyavacchedo bhavati, tatpravartitā cāntargrāhadṛṣṭiḥ, tatropāttasyā api samudghāta iti | tatra dharmadarśanamanityādyanyatamākāraṃ yasmādduḥkhābhisamayamātrādbhavatyata etad dṛṣṭidvayaṃ dukhadarśanaheyameveti siddham ||</p>\n\n<p>atha ya ete catvāro viparyāsāḥ- 'anitye nityam' evamādayaste kiṃ svabhāvāḥ ? tadārabhyate-</p>\n\n<lg rend='bold'>\n<l>dvayaṃ dṛṣṭiparāmarśādekaḥ satkāyadṛṣṭitaḥ /</l>\n<l>antargrāhārdhamanyastu viparyāsaḥ prakalpyate // Abhidh-d_273 //</l>\n</lg>\n\n<p>tatra tavat | dṛṣṭiparāmarśātsukhaśuciviparyāsau prakalpyete | satkāyadṛṣṭerātmadṛṣṭiviparyāsaḥ, antargrāhadṛṣṭyardhātnityaviparyāsaḥ prakalpyata (<hi rend='it'>Jaini_235</hi>) iti | nanu satkāyadṛṣṭerardhātprāpnoti ? na | dṛṣṭyantaratvāt | śāśvatadṛṣṭerucchedadṛṣṭirdṛṣṭyantaram | puruṣameva tu svatantraṃ kartāraṃ vaśinamātmavādī manyamāno mamedamityabhyupagacchati tasmādātmadṛṣṭirevāsau | yadi ca mametyetad dṛṣṭyantaraṃ syānmayā mahyamityevamādyapi dṛṣṭyantaraṃ syāt | tasmādahaṃkāraparyāyā evaite draṣṭavyāḥ |</p>\n\n<p>nanu ca sarve kleśā viparyāsāḥ viparītapravṛtatvāt ? tatkimucyate catvāra iti ? naiṣa doṣaḥ | yasmāt</p>\n\n<lg rend='bold'>\n<l>nitīraṇasamāropaviparītapravṛttitaḥ /</l>\n<l>viparyāsoktireṣveva dṛgvaśāt cittasaṃjñayoḥ // Abhidh-d_274 //</l>\n</lg>\n\n<p>viparītato nitīraṇātsamāropādekāntaviparyāsācca | na hyetadanyeṣāṃ kleśānāṃ samastamasti | mithyādṛṣṭyucchedadṛṣṭī yadyapi nitīrayataḥ, ekāntaviparyaste ca, na tu samāropike dravyanāśapravṛttatvāt | śīlavrataparāmarśo naikāntaviparītaḥ kāmavairāgyādisaṃbhavāt | anye kleśā na santīrakāḥ | iti catvāra eva |</p>\n\n<note><hi rend='it'>Jaini_236</hi></note>\n<p>nanu ca sūtra uktam- 'ānitye nityamiti saṃjñāviparyāsaḥ, cittaviparyāso dṛṣṭiviparyāsa evaṃ yāvadātmani' iti dvādaśa bhavanti | naiṣa doṣaḥ | nahi saṃjñācitte nitīrake | tasmāccaturṣveva dṛṣṭisvabhāveṣu viparyāsoktiḥ | 'dṛgvaśāt cittasaṃjñayoḥ'; taduktiriti | saṃjñā hi lokakāryavyavahārapatitā darśanavaśādviparyastamālambananimittamudgṛhṇāti | cittaṃ ca tadvaśānuvartīti tayoreva grahaṇam | loke 'pi viparyastasaṃjño viparyastacittaścocyate na viparyastavedano viparyastacetana iti ||</p>\n\n<p>atha kiṃ dṛṣṭyanuśayavat mānānuśayasyāpi kaścidbhedo 'sti ? vidyata ityāha | kathamityādarśyate-</p>\n\n<lg rend='bold'>\n<l>sapta mānavidhāstribhyo nava mānavidhāstridhā /</l>\n<l>tridhātyunnamanādibhyaḥ svotkarṣādyasti nāstitā // Abhidh-d_275 //</l>\n</lg>\n\n<p>tadasya ślokasya saṃkṣepavistāravyākhyāprabhedo 'yamādaryate | tatra tāvatkarmasvakatāsāmarthyasaṃmugdhasya yena kenacidvastunā cittasyonnatirmānaḥ | pratidyamānaḥ saptadhā bhavati mānaḥ, atimānaḥ, mānātimānaḥ, asmimānaḥ, abhimānaḥ, ūnamānaḥ, mithyāmānaśca | eteṣāṃ prapañco yathā prakaraṇeṣu |</p>\n\n<note><hi rend='it'>Jaini_237</hi></note>\n<p>nanu punarjñānaprasthāne navamānavidhā uktāstadyathā- 'śreyānahamasmīti mānavidhā | sadṛśo 'hamasmīti taddṛṣṭisaṃniśritaiva mānavidhā | sadṛśāddhīno 'hamasmīti mānavidhā | asti me śreyānasti me sadṛśo 'sti me hīnaḥ, nāsti me śreyo nāsti me sadṛśo nāsti me hīnaḥ' iti |</p>\n\n<p>tatra śreyānahamasmīti satkāyadṛṣṭisanniśritā atimānavidhā | sadṛśo 'hamasmīti taddṛṣṭisanniśritaiva mānavidhā | hīno 'hamasmīti taddṛṣṭisanniśritaivonamānavidhā | asti me śreyānityūnamānavidhā | asti me sadṛśa iti mānavidhā | asti me māna iti mānātimānavidhā | nāsti me śreyāniti mānavidhā | nāsti me sadṛśa ityatimānavidhā | nāsti me hīna ityūnamānavidhā | iti evametā navamānavidhāstribhyo mānebhyo vyavasthāpyante mānāmimānonamānebhyaḥ |</p>\n\n<p>ta ete saptamānāḥ sarve 'pi darśanabhāvanāheyāḥ sthavirakṣemakasūtrokteḥ- 'asti me eṣu pañcasūpādānaskandheṣvasmīti māno 'prahīṇaḥ' iti ||</p>\n\n<note><hi rend='it'>Jaini_238</hi></note>\n<p>kiṃ punaryadbhāvanāheyamaprahīṇaṃ sarvaṃ tadāryasya samudācarati ? netyāha | prahīṇamapi hi kiñcitsamudācarati | tadyathā śraddhādīni pañcendriyāṇi middhaṃ duḥkhendriyaṃ cakṣurādyaṣṭakaṃ ceti | aprahīṇamapi khalu kiñcinna samudācarati | tadyathā</p>\n\n<lg rend='bold'>\n<l>vadhādiparyavasthānaṃ kaukṛtyamaśubhaṃ vidhāḥ /</l>\n<l>vibhavecchā ca nāryasya jāyante hetvabhāvataḥ // Abhidh-d_276 //</l>\n</lg>\n\n<p>yena khalu kleśaparyavasthānena saṃcitya prāṇivadhādattādānakāmamithyācāramṛṣāvādānadhyāpadyetaitadvadhādyaprahīṇamapi na samudācarati bhāvanāheyatvāt | kaukṛtyaṃ cākuśalaṃ na samudācarati | mānavidhāśca nava na samudācaranti | vibhavatṛṣṇāpi bhāvanāprahātavyāpi satī na samudācarati | 'ca'śabdādbhavatṛṣṇāyāśca kaścitpradeśaḥ | aho vatāhamairāvaṇaḥ syāṃ nāgarājā aho vatāhamasurendraḥ syāṃ vaimacitrādiḥ | aho vatāhamuttareṣu kuruṣu janma labheyetyevamādi |</p>\n\n<note><hi rend='it'>Jaini_239</hi></note>\n<p>kiṃ punaratra kāraṇaṃ yadete 'prahīṇāḥ khalvapi santo nāryasya samudācaranti ? śūnyatāyāḥ subhāvitatvātkarmaphalasaṃbandhayukteśca viditatvāt, dṛṣṭipuṣṭatvācca ||</p>\n\n<p>tatra mānavidhā asmimānaśca satkāyadṛṣṭipuṣṭāḥ | vadhādiparyavasthānaṃ mithyādṛṣṭipuṣṭam | vibhavatṛṣṇocchedadṛṣṭipuṣṭā | bhavatṛṣṇāpradeśaḥ śāśvatadṛṣṭipuṣṭaḥ | iti vidhādayastatpoṣakakleśābhāvādāryasya notsahante santānamadhyāroḍhum | kaukṛtyamapi cākuśalamavītarāgasyāryasyāprahīṇaṃ na cāsya tatsaṃbhavati cikitsāsamutthitatvāditi ||</p>\n\n<p>athānuśayāḥ sarvatragāḥ kasmātkleśanikāyā vyavasthāpyante ? tadārabhyate-</p>\n\n<l rend='bold'>duḥkhātsamudayāccaiva sarvagānāṃ vyavasthitiḥ /</l>\n\n<p>duḥkhasamudayadarśanaprahātavyāḥ khalvanuśayāḥ sarvagāḥ | yasmāt</p>\n\n<l rend='bold'>taddṛṣṭiheyajātīnāṃ sarvāsāṃ dvipadasthiteḥ // Abhidh-d_277 //</l>\n\n<p>dvayoḥ khalu nikāyayoḥ duḥkhasamudayākhyayostaddarśanaheyāṇāṃ vakṣyamāṇānāṃ kleśānāmubhayatra labdhapratiṣṭhatvāt ||</p>\n\n<p>kiṃ punaḥ sarve duḥkhasamudayaheyāḥ na heyāḥ sarvatragāḥ ? netyāha | kiṃ tarhi ?</p>\n\n<lg rend='bold'>\n<l>kāṅkṣā pañca dṛśo 'vidyā tadvyāmiśrātha kevalāḥ /</l>\n<l>sapta sarvatragā duḥkhāddhenorebhyaścatuṣṭayam // Abhidh-d_278 //</l>\n</lg>\n\n<p>saptadṛṣṭayo dve vicikitse tābhiśca saṃyuktāvidyā āveṇikī ca (<hi rend='it'>Jaini_240</hi>) dviprakārā ityekādaśānuśayā dhātau dhātau svadhātubhūmisarvatragā jñeyāḥ | sakalasvadhātubhūmyālambanatvāt | ete ca paripiṇḍya trayastriṃśatsarvatragā bhavanti ||</p>\n\n<p>ete punaḥ sarvatragāḥ</p>\n\n<l rend='bold'>dravyato daśa caikaśca nāmnā sapta tu te matāḥ /</l>\n\n<p>tisṛṇāmapyavidyānāṃ dvayośca vicikitsayorekanāmatvāt |</p>\n\n<p>atha kasmādrāgapratighamānā na sarvatragāḥ ? taducyate-</p>\n\n<l rend='bold'>rāgapratighamānāstu paricchedapravartinaḥ // Abhidh-d_279 //</l>\n\n<p>ete khalu svalakṣaṇakleśāḥ pratikleśamanavayavaṃ cālambyotpadyate | tasmānna sarvagāḥ ||</p>\n\n<p>vicikitsādyāstu</p>\n\n<lg rend='bold'>\n<l>prakārāntaravartitvātsakṛtsarvasvabhūgatiḥ /</l>\n<l>dhātvantarāvalambitvātpūrvoktā eva sarvagāḥ // Abhidh-d_280 //</l>\n</lg>\n\n<note><hi rend='it'>Jaini_241</hi></note>\n<p>atra punaḥ</p>\n\n<l rend='bold'>navordhvadhātukāsteṣāmādyā dṛṣṭidvayādṛte /</l>\n\n<p>satkāyāntargrāhadṛṣṭī hitvānye nava visabhāgadhātusarvatragāḥ |</p>\n\n<p>kiṃ punaranuśayā eva sarvatragāḥ ? netyāha | kiṃ tarhi ?</p>\n\n<l rend='bold'>teṣāṃ sahabhuvo dharmāḥ prāptivarjyāśca sarvagāḥ // Abhidh-d_281 //</l>\n\n<p>ye sarvatragānuśayasahabhuvo vedanādayo dharmāḥ, jātyādayaśca te 'pi sarvatragāstadekaphalatvāt ||</p>\n\n<p>teṣāṃ punaraṣṭānavatīnāmanuśayānāṃ kati sāsravālambanāḥ katyanāsravālambanāḥ ? tadārabhyate-</p>\n\n<lg rend='bold'>\n<l>kāṅkṣāmithyādṛgābhyāṃ ca miśrāvidyātha kevalā /</l>\n<l>nirodhamārgadṛggheyāḥ ṣaḍete nirmalekṣiṇaḥ // Abhidh-d_282 //</l>\n</lg>\n\n<p>nirodhamārgadarśanaheyā mithyādṛṣṭivicikitsā tatsaṃprayuktā cāvidyā sahāveṇikyāvidyayā | ityete dhātau dhātau ṣaḍanuśayā anāsravālambanāḥ | śeṣāḥ sāsravālambanāḥ ||</p>\n\n<p>athaite nirmalālambanāḥ kati katyuparamamālambyante, kati bhūmipratipakṣaṃ ca ? taducyate-</p>\n\n<lg rend='bold'>\n<l>svabhūmereva nirvāṇaṃ mārgasthannavabhūmikaḥ /</l>\n<l>taddṛśyaviṣayo 'nyo 'nyo hetutvāddhetubhāvataḥ // Abhidh-d_283 //</l>\n</lg>\n\n<note><hi rend='it'>Jaini_242</hi></note>\n<p>svabhūminirodha eva nirodhālambanānāṃ mithyādṛṣṭyādīnāmālambanam | kāmāvacarāṇāṃ kāmāvacaranirodhaḥ | evaṃ yāvadbhavāgrabhūmikānāṃ bhavāgrasyaiva | mārgālambanānāṃ tu kāmāvacarāṇāṃ sarva eva svabhūmikāḥ kleśāḥ mārga ālambanam | yo 'pyasau rūpārūpyapratipakṣaḥ, rūpārūpyāvacarāṇāmapyaṣṭamūmikānāṃ mithyādṛṣṭyādīnāṃ navabhūmi- ko 'nvayajñānapakṣyo mārga ālambanaḥ | kiṃ punaḥ kāraṇaṃ mithyādṛṣṭyā nirodhaḥ paricchinna ālambyate, na mārgeṇa ? taducyate | 'hetutvāddhetubhāvataśca |'; mārgo hi parasparahetukaḥ, na tu nirodha ityasti viśeṣaḥ ||</p>\n\n<p>atha kasmādrāgapratighamānā dṛṣṭiśīlavrataparāmarśo ca nānāsravālambanā iṣyante ? tatrāpadiṣyate-</p>\n\n<lg rend='bold'>\n<l>na rāgaḥ śaktyahetutvānna dveṣo 'naparādhataḥ /</l>\n<l>namāno 'tipraśāntatvānna bhāvatvād dṛśo 'parāḥ // Abhidh-d_284 //</l>\n</lg>\n\n<p>tatra rāgastāvadyadyanāsravālambanaḥ syānnirvāṇābhilāṣapravṛttatvātkuśaladharmacchandavat, na yogināṃ varjanīyaḥ syāt | dveṣo 'pyapakāravastunyutpadyate, mokṣastu sarvaduḥkhoparamādupakārī | māno 'pyapraśāntatvādunnatilakṣaṇaḥ, nirmalāstu dharmāstadapaghātinaḥ | parāmarśī ca yadyanāsravālambanau syātāṃ samyagdṛṣṭitvaṃ pratipadyeyātām | tasmātpūrvoktā evānuśayā nirmalagocarāḥ ||</p>\n\n<p>athaiteṣāmaṣṭānavateranuśayānāṃ katyālambanato 'nuśerate kati saṃprayogataḥ ?</p>\n\n<note><hi rend='it'>Jaini_243</hi></note>\n<lg rend='bold'>\n<l>sarvago 'nuśayaḥ kṛtsnāmanuśete svadhātugaḥ /</l>\n<l>svāmālambanato bhūmiṃ svanikāyaṃ tvasarvagaḥ // Abhidh-d_285 //</l>\n</lg>\n\n<p>dvividhāḥ khalu sarvagāḥ | svadhātubhūmisarvagāḥ, visabhāgadhātubhūmisarvagāśca | asarvagā api dvividhāḥ | sāsravālambanāḥ, anāsravālambanāśca | tatra te ye 'nuśayāḥ svadhātubhūmisarvatragāste sakalāmeva pañcaprakārāṃ svadhātubhūmimālambanato 'nuśerate | ye tvasarvatragāḥ sāsravālambanāste svabhūmau svanikāyamālambanato 'nuśerate | duḥkhadarśanaprahātavyāḥ duḥkhadarśana prahātavyameva nikāyaṃ yāvadbhāvanāprahātavyā bhāvanāprahātavyameveti ||</p>\n\n<p>ālambanataśca</p>\n\n<l rend='bold'>asvīkārādvipakṣatvānnordhvabhūmārgagocaraḥ /</l>\n\n<p>ālambanato 'nuśerata iti vartate | kiṃ kāraṇam ? anyabhūmikasyānāsravasya ca vastunaḥ 'asvīkārādvipakṣatvā'cca | ātmadṛṣṭitṛṣṇābhyāṃ hi svīkṛte vastunyanuśayo 'nuśayitumutsahate | anāsrave tu vastunyūrdhvabhūmike ca pravṛttireva satkāyadṛṣṭitṛṣṇayornāstīti na tatrānuśerate |</p>\n\n<l rend='bold'>saṃprayogiṇi tu svasminnahīne saṃprayogataḥ // Abhidh-d_286 //</l>\n\n<p>anuśerata ityadhikṛtam | yo yena dharmeṇānuśayaḥ saṃprayuktaḥ sa tasminsaṃprayogiṇi saṃprayogato 'nuśerate yāvadaprahīṇo bhavatīti 'tu'; śabdo viśinaṣṭi | tataścedamapi siddhaṃ bhavati- anāsravālambanā visabhāgadhātubhūmyālambanāśca saṃprayogata evānuśerate | sāsravālambanāḥ svabhūmāvālambanataḥ saṃprayogataśceti ||</p>\n\n<p>kutaḥ punarete 'nuśayā ucyante ? taducyate | prāgāviṣkṛtametatprasaṅgāgataṃ na tu sūtritamiti | tadidānīṃ sūtragataṃ pradarśyate |</p>\n\n<lg rend='bold'>\n<l>dhātrīvastramalanyāyaiḥ khacarāmbucarakramaiḥ /</l>\n<l>ete 'nuśerate yasmāttasmādanuśayāḥ smṛtāḥ // Abhidh-d_287 //</l>\n</lg>\n\n<note><hi rend='it'>Jaini_244</hi></note>\n<p>itaśca,</p>\n\n<lg rend='bold'>\n<l>svairiṣṭādibhirākāraiḥ paramāṇukṣaṇeṣvapi /</l>\n<l>yato 'nuśerate caite tataścānuśayā matāḥ // Abhidh-d_288 //</l>\n</lg>\n\n<p>tatra rāgastāvadiṣṭākāreṇa khaṇḍakṣīrabhakṣaṇavat | dveṣastvaniṣṭākāreṇa kāñjikakodravaudanabhakṣaṇavadityevamādi | paramāṇuṣu kṣaṇeṣu ca sūkṣmeṣvekeṣvapyanuśerata ityanuśayāḥ | niruktanyāyena pūrvaṃ vā prāptimutsṛjya paścātsamudācārato 'nuśerata ityanuśayāḥ | anyat pūrvameva vyākhyātamiti ||</p>\n\n<p>abhidharmadīpe vibhāṣāprabhāyāṃ vṛttau pañcamasyādhyāyasya prathamaḥ pādaḥ ||</p>\n\n<note><hi rend='it'>Jaini_245</hi></note>\n<p>pañcamādhyāye</p>\n\n<p>dvitīyapādaḥ |</p>\n\n<p>athaiṣāmaṣṭānavateranuśayānāṃ katyakuśalāḥ katyavyākṛtāḥ ? tadārabhyate-</p>\n\n<lg rend='bold'>\n<l>ādyaṃ dṛṣṭidvayaṃ kāme nivṛtāvyākṛtaṃ matam /</l>\n<l>dhātudvaye tu sarve 'pi nivṛtāvyākṛtā malāḥ // Abhidh-d_289 //</l>\n</lg>\n\n<p>kāmadhātau tāvat | satkāyāntargrāhadṛṣṭī tatsaṃprayuktāvidye nivṛtāvyākṛte | satkāyadṛṣṭistāvaddānaśīlabhāvanābhiraviruddhatvātkuśalamūlasamucchedavairodhikatvācca nākuśalā | viparītākāratvānna kuśalā | tṛṣṇāvadakuśaleti cet | na | tṛṣṇāprakarṣe sarvākāryapravṛttidarśanā t | antargrāhadṛṣṭirapi janmocchedapravṛttatvānnirvāṇavirodhinī saṃvegānukūlā ceti nākuśalā | yathoktaṃ bhagavatā- 'yeyaṃ dṛṣṭiḥ sarvaṃ me na kṣamata itīyaṃ dṛṣṭirasaṃrāgāya na saṃrāgāya' iti | tathoktam- idamagryaṃ bāhyakānāṃ dṛṣṭikṛtānāṃ yaduta no ca syānna ca me syānna bhaviṣyāmi na me bhaviṣyati' iti | rūpārūpyadhātvoḥ (<hi rend='it'>Jaini_246</hi>) 'sarve 'pi nivṛtāvyākṛtā malāḥ |'; samādhisamāpattyupahatatvāt na śaknuvanti nivartayitum | kuśalāstu dharmā avyābādhaphalatvādvipākaṃ janayitumutsahante ||</p>\n\n<p><hi rend='bold'>kāmeṣvakuśalāḥ śeṣāḥ</hi></p>\n\n<p>satkāyāntargrāhadṛṣṭitatsaṃprayuktāvidyāvarjitāḥ kleśāḥ kāmadhātāvakuśalāḥ, savyābādhaphalanirvartakatvāt |</p>\n\n<p>ebhyaḥ punaḥ katyakuśalamūlāni kati neti ? taducyate-</p>\n\n<lg rend='bold'>\n<l>rāgadveṣatamāṃsyataḥ /</l>\n<l>trīṇyevāśubhamūlāni pañcakāraṇayogataḥ // Abhidh-d_290 //</l>\n</lg>\n\n<p>ye dharmā akuśalāścākuśalamūlaṃ ca darśanabhāvanāheyāśca pañcaprakārāśca ṣaḍvijñānakāyikāśca ta evākuśalamūlānīṣyante ||</p>\n\n<p>kiṃ punaryathākuśalāni anuśayānāṃ mūlāni santyevamavyākṛtānāmapi santīti ?</p>\n\n<lg rend='bold'>\n<l>avyākṛtadvayasyāpi trīṇi mūlāni tatsamāḥ /</l>\n<l>avidyā dhīśca tṛṣṇā ca na kāṅkṣāmānadṛṣṭayaḥ // Abhidh-d_291 //</l>\n</lg>\n\n<p>'trīṇi khalvavyākṛtamūlāni, avyākṛtāvidyā tṛṣṇā prajñā' iti kāśmīrāḥ | hetvartho hi mūlārthaḥ | anivṛtāvyākṛtā ca prajñā hetutvena vartata ityasāvapyavyākṛtamūlam | vicikitsā nāvyākṛtamalam | na ca mānaḥ ||</p>\n\n<note><hi rend='it'>Jaini_247</hi></note>\n<l rend='bold'>calatvādūrdhvavṛttitvādavyāpitvādyathākramam /</l>\n\n<p>calā hi vicikitsā pratiṣṭhārthaścamūlārthaḥ | ūrdhvavṛttirunnatalakṣaṇo mānaḥ, adhogamanavṛttīni ca mūlāni | na caitau kleśau ṣaḍvijñānakāyikau | tasmādavyāpitvānna mūleṣu vyavasthāpyete |</p>\n\n<p>avyākṛtāḥ tṛṣṇādṛṣṭimānāvidyā iti bahirdeśīyakāḥ, dhyāyisūtrokteḥ | trayo hi dhyāyinaḥ- tṛṣṇādṛṣṭimānottaradhyāyibhedāt | sarve ca te 'vidyāvaśādbhavantīti catvāryeva iti |</p>\n\n<p>etacca na te | kasmāt ?</p>\n\n<l rend='bold'>sūtrasyārthāparijñānādaheturdhyāyicodanāt // Abhidh-d_292 //</l>\n\n<note><hi rend='it'>Jaini_248</hi></note>\n<p>na khalveṣā dhyāyitritvacodanāvyākṛtamūlanirdeśaparā | kiṃ parā tarhyeṣā ? yogināṃ vipattidhyānādhimokṣavyāvṛttipareti pūrvoktameva sādhuḥ ||</p>\n\n<p>atha yāni sūtre caturdaśāvyākṛtavastūnyuktāni, kiṃ tāni kuśalākuśalapakṣāvyākaraṇādavyākṛtavastūni ? netyāha | kiṃ tarhi ? sthāpanīyatvāt |</p>\n\n<lg rend='bold'>\n<l>praśnavyākaraṇānyākhyaccatvāri vadatāṃ varaḥ /</l>\n<l>śiṣyāṇāṃ vādaśikṣārthaṃ sthitīnāṃ ca catuṣṭayīm // Abhidh-d_293 //</l>\n</lg>\n\n<p>trīṇi khalu kathāvastūnyārabhya catvāri vyākaraṇānyāvabudhya catasraśca sthitīravagamya vigṛhya sabhāyāṃ pañcabhiravayavaiḥ svapakṣaṃ pratiṣṭhāpya vādaḥ karaṇīyo nāto 'nyathā ityatra viniścayāt ||</p>\n\n<note><hi rend='it'>Jaini_249</hi></note>\n<p>kāni punastāni catvāri vyākaraṇāni ? kāśca tāścatasraḥ sthitayaḥ ? tadavadyotyate-</p>\n\n<lg rend='bold'>\n<l>ekāṃśākhyaṃ vibhajyākhyaṃ pṛcchākhyaṃ sthāpyameva ca /</l>\n<l>maraṇaprasavotkarṣajīvadravyānyatādivat // Abhidh-d_294 //</l>\n</lg>\n\n<p>tatraikāṃśavyākaraṇam- kiṃ yaḥ kaścijjāyate sarvosau mriyate? omiti vācyam | atha yaḥ kaścinmriyate sarvosau jāyata iti ? vibhajya vyākartavyam- kṣīṇāsravo na jāyate 'nyaḥ sarvoṃ jāyate | kiṃ manuṣyo viśiṣṭo 'tha hīna iti ? paripṛcchya vyākartavyam- kānadhikṛtya pṛcchasi ? devāṃstiryagādīnvā ? yadi devānārabhya hīna iti vācyam | atha tiraścaḥ śreṣṭha iti vyākartavyam | kimanyaḥ skandhebhyaḥ puruṣo vānanya iti ? eṣa praśnaḥ sthāpanīyaḥ, sadasatoranyānanyatvavyākaraṇāyogāt, khapuṣpasaugandhyadaurgandhyavyākaraṇavat ||</p>\n\n<note><hi rend='it'>Jaini_250</hi></note>\n<p>sthitayaścatasro nirdiśyante |</p>\n\n<lg rend='bold'>\n<l>sthānavāditvasaṃjñaikā parikalpāhvayā parā /</l>\n<l>anyā pratipadākhyānyā jñānavāditvasaṃjñitā // Abhidh-d_295 //</l>\n</lg>\n\n<note><hi rend='it'>Jaini_251</hi></note>\n<p>kaściddhi vādī sthānāsthāne saṃbhavāsaṃbhavākhye saṃtiṣṭhate kaścinna saṃtiṣṭhate | prathamaḥ kathyaḥ, dvitīyastvakathyaḥ | parikalpe saṃtiṣṭhate, yaḥ parikalpite dṛṣṭānte dārṣṭāntikārthe prasādhake saṃtiṣṭhate, sa ca kathyo yo na santiṣṭhate so 'kathyaḥ | evaṃ pratipadi jñānavāditāyāṃ yaḥ santiṣṭhate sa kathyate | yastu na saṃtiṣṭhate sa durmatirakathyate |</p>\n\n<p>idamidānīṃ vaktavyam | atha kenānuśayena kasminvastuni saṃyuktaḥ ? tatra tāvadvastu kṣetravastvādipañcaprakāram | tadiha saṃyogavastvadhikṛtaṃ veditavyam | tad dvividhamāśrayālambananaiyamyena prakāranaiyamyena ca |</p>\n\n<p>tatrāśrayālambananaiyamyena tāvaccakṣurvijñānakāyikairanuśayaiḥ, rūpeṣvālambanataḥ saṃyuktaḥ | tatsaṃprayukteṣu saṃprayogataḥ | te ca manodharmāyatane | evaṃ yāvatkāyavijñānikairyathāviṣayamālambanataḥ, tatsaṃprayukteṣu saṃprayogataḥ | manovijñānakāyikairdvādaśasvāyataneṣvālambanataḥ | saṃprayukteṣu saṃprayogataḥ | ityāśrayālambananiyamaḥ |</p>\n\n<p>prakāranaiyamyena tu duḥkhadarśanaprahātavyaiḥ sarvatragaiḥ pañcasu nikāyeṣvālambanataḥ saṃyuktaḥ | tatsaṃprayukteṣu saṃprayogataḥ | asarvatragaistu svanaikāyikeṣvālambanataḥ | saṃprayukteṣu saṃprayogataḥ | ityevaṃ sarvatra yathāsaṃbhavaṃ vaktavyam ||</p>\n\n<p>athedānīmatītānāgatapratyutpannanaiyamyena kaḥ pudgalaḥ kasminvastuni katamenānuśayena saṃyuktaḥ ? tadidamudbhāvyate-</p>\n\n<note><hi rend='it'>Jaini_252</hi></note>\n<lg rend='bold'>\n<l>mānapratighasaṃrāgairvartamāno 'jjhitakriyaiḥ /</l>\n<l>jātā yatrāprahīṇāśca saṃyuktastatra vastuni // Abhidh-d_296 //</l>\n</lg>\n\n<p>ete hi mānapratigharāgāḥ svalakṣaṇakleśāḥ sadvastuviṣayatvāt | sāmānyalakṣaṇakleśāstu dṛṣṭivicikitsādyāḥ | ata ete mānādayo 'tītāḥ pratyutpannāśca yasminvastunyutpannā na ca prahīṇāstasminvastuni taiḥ saṃprayukto veditavyaḥ | nahyete sarvasya sarvatrotpadyante svalakṣaṇakleśatvāt ||</p>\n\n<note><hi rend='it'>Jaini_253</hi></note>\n<lg rend='bold'>\n<l>ajātairmānasairetaiḥ sarvatrānyaiḥ svakādhvikaiḥ /</l>\n<l>sarvatrājaistathā śeṣaiḥ saṃyuktā skandhasantatiḥ // Abhidh-d_297 //</l>\n</lg>\n\n<p>yathā prahīṇā iti vartate | yasya khalu yo 'tītaḥ kleśaprakāraḥ prahīṇo 'nāgato 'pi | ato ye mānarāgadayo nāgatā na prahīṇāstaiḥ sarvasmiṃstraiyadhvike vastuni saṃyuktaḥ | tadālambanānāmutpattisaṃbhavānmānasānāṃ ca traiyadhvaviṣayatvāt | ato 'nyai rāgādibhiranāgatairanāgata eva vastuni saṃyukto 'tītairatīta eva pratyutpannaiḥ pratyutpanna eva | mānasebhyo hyanye pañcavijñānakāyikāḥ | tataḥ siddhaṃ bhavatyatītapratyutpannairapi mānasairasvādhvike 'pi vastunyaprahīṇaiḥ saṃyuktaḥ syānna ca kevalaṃ mānasairevānāgatairebhiḥ sarvatra | kiṃ tarhi ? pañcavijñānakāyikairapi | anutpattidharmikaistu pañcavijñānakāyikaiḥ sarvatra traiyadhvikairvastuni saṃyuktaḥ, tadviṣayasyātītānāgatapratyutpannatvāt | sāmānyakleśaistu dṛṣṭivicikitsāvidyākhyaistraiyadhvikairapi sarvasmiṃstraiyadhvike vastuni saṃyuktaḥ, teṣāṃ sāmānyakleśatvādyāvadaprahīṇā ityanuvartate |</p>\n\n<p>kathaṃ punargamyate 'tītādiṣu vastuṣu rāgādaya utpadyante taiśca tatra saṃyukto bhavatīti ? sūtrādeva hi | bhagavatoktam- 'trayaśchandarāgasthānīyā dharmāḥ | atītāśchandarāgasthānīyā dharmāḥ, anāgatapratyutpannāḥ | atītāṃśchandarāgasthānīyāndharmānpratītyotpadyate cchandaḥ | utpanne cchande saṃprayuktastairdharmairvaktavyo (<hi rend='it'>Jaini_254</hi>) na visaṃyuktaḥ |' tathā- 'yasmin rūpe 'tītānāgatapratyutpanne utpadyate 'nunayo vā pratigho vā |' ityevamādi |</p>\n\n<p>kaḥ punaratra saṃyujyate ? yadā śūnyāḥ sarvasaṃskārāḥ, nityena dhruveṇa śāśvatenāvipariṇāmadharmeṇātmanātmīyena vā ? yathoktam- 'asti karmāsti vipākaḥ kārakastu nopalabhyate ya imāṃśca skandhān pratinikṣipyānyān skandhān pratisaṃdadhātītyanyatra dharmasaṃketāt' iti vistaraḥ |</p>\n\n<note><hi rend='it'>Jaini_255</hi></note>\n<p>tatra pratisamādhānam- 'saṃyuktā skandhasantatiḥ |'; skandhasantatau hi skandhalakṣaṇasantānaikatvābhimānāt, saṃṣṛtyā sattvasaṃjñaptirityadoṣaḥ ||</p>\n\n<p>trayātpunaretasmāt-</p>\n\n<l rend='bold'>dvayamevātra niṣpannaṃ tṛtīyaṃ tūpacārataḥ /</l>\n\n<p>vastusaṃyo nākhyaṃ dvayaṃ paramārthato vidyate sattvākhyastu tṛtīyo 'rthaḥ saṃvṛtyā vidyata iti |</p>\n\n<note><hi rend='it'>Jaini_256</hi></note>\n<p>kutaḥ punaretad dvayaṃ paramārthato vidyate ? taducyate-</p>\n\n<l rend='bold'>sadasaddhetutā yasmānmadhyasthaiśca parigrahāt // Abhidh-d_298 //</l>\n\n<p>śubhāśubhaphalaṃ karmanaiyamyād guṇadoṣaphalaniyamyatā | kiñca, 'madhyasthaiśca parigrahāt |'; madhyasthā ucyante vītakleśāḥ | taiḥ śubhaṃ ca śubhato 'śubhaṃ cāśubhataḥ, guṇāśca guṇataḥ doṣāśca doṣataḥ parigṛhītaḥ | tatphalaṃ ceṣṭamiṣṭataḥ parigṛhītamaniṣṭaṃ cāniṣṭataḥ | iti siddhaṃ dvayaṃ pariniṣpannaṃ tṛtīyaṃ tūpacārata iti |</p>\n\n<p>yuktaṃ tāvadidam | yadidaṃ pratyuktaṃ vastuhetupratyayātpratītyotpannaṃ paramārthato vidyate pratyātmavedanīyatvāt, tadālambanāśca rāgādayaḥ dravyataḥ santīti | yatpunaridamuktamatītānāgate vastuni traiyadhvikairanuśayaiḥ saṃyukta iti tadetatsāhasamāhopuruṣikamātram | kaḥ punaretadatītānāgatādi dravyato 'bhivāñcchatītyāhābhidhārmikāḥ ||</p>\n\n<note><hi rend='it'>Jaini_257</hi></note>\n<p>catvāraḥ khalviha pravacane vādinaḥ | katame catvāraḥ ? tadapadiśyate-</p>\n\n<lg rend='bold'>\n<l>sarvamasti pradeśo 'sti sarvaṃ nāstīti cāparaḥ /</l>\n<l>avyākṛtāstivādīti catvāro vādinaḥ smṛtāḥ // Abhidh-d_299 //</l>\n</lg>\n\n<p>tatra sarvāstivādasyādhvatrayamasti sa dhruvatrayamiti | vibhajyavādinastu dārṣṭāntikasya ca pradeśo vartamānādhvasaṃjñakaḥ | vaitulikasya ayogaśūnyatāvādinaḥ (<hi rend='it'>Jaini_258</hi>) sarvaṃ nāstīti | paudgalikasyāpi avyākṛtavastuvādinaḥ pudgalo 'pi dravyato 'stīti |</p>\n\n<p>atra punaḥ</p>\n\n<lg rend='bold'>\n<l>ebhyo yaḥ prathamo vādī bhajate sādhutāmasau /</l>\n<l>tarkābhimāninastvanyeyuktyāgamabahiṣkṛtāḥ // Abhidh-d_300 //</l>\n</lg>\n\n<p>yaḥ khalveṣa prathamo vādī sarvāstivādākhyaḥ, eṣa khalu yuktyāgamopapannābhidhāyitvātsadvādī | tadanye bādino dārṣṭāntikavaitulikapaudgalikāḥ na yuktyāgamābhidhāyinaḥ, tarkābhimāninaste | mithyāvāditvādete lokāyatikavaināśikanagnāṭapakṣe (<hi rend='it'>Jaini_259</hi>) prakṣeptavyāḥ | ityataśca sarvaṃ sarvagatamupadarśayiṣyāmīti ||</p>\n\n<p>kaḥ punarayaṃ sarvāstivādī sādhutāṃ bhajate ? tadidamavadyotyate | eṣa khalu vādī</p>\n\n<lg rend='bold'>\n<l>icchatyadhvatrayaṃ yasmāt kṛtyataśca dhruvatrayam /</l>\n<l>sarvāstivāda ityuktastasmādādyaścaturvidhaḥ // Abhidh-d_301 //</l>\n</lg>\n\n<p>khalveṣa sarvāstivādaścaturdhā bhedaṃ pratipannaḥ | katham ? tadārabhyate-</p>\n\n<lg rend='bold'>\n<l>bhāvāṅkānyathikākhyau dvāvavasthānyathiko paraḥ /</l>\n<l>anyathānyathikaścānyaḥ, tṛtīyo yuktivādyataḥ // Abhidh-d_302 //</l>\n</lg>\n\n<p>tatra bhāvānyathiko bhadantadharmatrātaḥ | sa hyevamāha- dharmasyādhvasu pravartamānasyānāgatādibhāvamātramanyathā bhavati | na dravyānyathātvam | yathā suvarṇasya kaṭakādisaṃsthānāntareṇa kriyamāṇasya pūrvasaṃsthānanāśe suvarṇanāśaḥ | kṣīrasya vā dadhitvena pariṇamato yathā rasavīryavipākaparityāgo na varṇasyeti | tadeṣa vārṣagaṇyapakṣabhajamānatvāttadvargya eva draṣṭavyaḥ | yasmāt eṣo 'vasthitasya dravyasya jātilakṣaṇasya samudāyarūpasya vānyathānyathāvasthānalakṣaṇaṃ pariṇāmamicchati |</p>\n\n<p>lakṣaṇānyathiko bhadantaghoṣaka iha paśyatyatīto dharmo 'tītalakṣaṇena yukto 'nāgatapratyutpannalakṣaṇābhyāmaviyuktaḥ, evamanāgatapratyutpannāvapi | yathā puruṣaḥ (<hi rend='it'>Jaini_260</hi>) ekasyāṃ striyāṃ rakto 'nyāsvaviraktaḥ | tadasyāpyadhvasaṃkaro bhavatyekasya dharmasya trilakṣaṇayogābhyupagamāt | eṣo 'pi puruṣakāraṇi(?)vāgurāyāṃ praveśayitavyaḥ |</p>\n\n<p>avasthānyathiko bhadantavasumitraḥ | sa khalvāha- dharmo 'dhvasu pravartamāno 'vasthāmavasthāṃ prāpyānyathānyathāstīti nirdiśyate | avasthāntaraviśeṣavikārātsvabhāvāparityāgācca | yathā nikṣepavartikaikāṅkavinyastaiketyucyate, saiva śatāṅke śataṃ sahasrāṅke sahasramiti |</p>\n\n<p>anyathānyathiko bhadantabuddhadevaḥ | sa brūte | dharmo 'dhvasu pravartamānaḥ pūrvāparamavekṣyānyathā cānyathā cocyate | naivāsya bhāvānyathātvaṃ bhavati dravyānyathātvaṃ vā | athaikā strī pūrvāparamapekṣya mātā cocyate duhitā ca | tadvaddharmo 'nāgatapratyutpannamapekṣyātīta ityucyate | tathetaro 'pītaradvayamapekṣyeti |</p>\n\n<p>asyāpyekasyātītasyādhvanaḥ pūrvottarakṣaṇadvayamapekṣyādhvatritvāpattidoṣaprasaṅgaḥ |</p>\n\n<p>tadebhyaścaturbhyaḥ sarvāstivādebhyastṛtīyaḥ sthaviravasumitraḥ pañcaviṃśatitattvanirāsī paramāṇusaṃcayavādonmāthīca | ityato 'sāveva yuktyāgamānusāritvādāptaḥ prāmāṇika ityadhyavaseyam |</p>\n\n<p>bhadantabuddhadevo 'pi tīrthyapakṣyabhajamānatvānna parigṛhyate |</p>\n\n<p>bhadantaghoṣako 'pyadhvasaṃkaravāditvādekaikasyādhvano 'dhvatrayalakṣaṇabhāgbhavati |</p>\n\n<note><hi rend='it'>Jaini_261</hi></note>\n<p>ityatastṛtīya evāpadoṣaḥ | yasmāt-</p>\n\n<lg rend='bold'>\n<l>kāritreṇādhvanāmepa vyavasthāmabhivāñchati /</l>\n<l>tatkurvanvartamāno 'dhvā kṛte 'tīto 'kṛte paraḥ // Abhidh-d_303 //</l>\n</lg>\n\n<p>ye khalu bhagavatoktāḥ svabhāvasiddhāstraiyādhvikā dharmā atītānāgatapratyutpannāsteṣāmayamācāryaḥ kriyādvāreṇāvasthābhedamicchatyajahatsvarūpo hetusāmagrīsannidhānaprabodhitaśaktiḥ | kriyāvān hi saṃskāro vartamāna ityucyate | sa eva tyaktakriyo 'tīto 'nupāttakriyo 'nāgataḥ | ityevaṃ ca sati kālatrayasyaikādhikaraṇyamekādhiṣṭhānavyāpāraparicchedyatvaṃ copapannam | anyathaikadravyajātinimittābhāve vaiyadhikaraṇye sati kālatrayasaṃbandhābhāvaḥ prāpnuyāditi |</p>\n\n<p>atrāha codakaḥ- na, atītānāgatasyārthasya prajñaptyā vyapadeśasiddheḥ | na, paramārthadravyābhāve niradhiṣṭhānaprajñaptivyapadeśānupapatteḥ | vartamānāpekṣyastadvyapadeśa iti cet | na | vartamānasvarūpasthitiśaktikriyābhāve sattvānupapatteḥ, sadasatorapekṣāsaṃbandhābhāvācca | sattvalakṣaṇamidānīmeva dyotyate atītādīnāṃ padārthānām-</p>\n\n<note><hi rend='it'>Jaini_262</hi></note>\n<lg rend='bold'>\n<l>buddhyā yasyekṣyate cihnaṃ tatsaṃjñeyaṃ caturvidham /</l>\n<l>paramārthena saṃvṛtyā dvayenāpekṣayāpi ca // Abhidh-d_304 //</l>\n</lg>\n\n<p>yasya khalvarthavastunaḥ svabhāvasiddhasvarūpasyāviparītākārayā dharmopalakṣaṇayā paricchinnaṃ lakṣaṇamupalakṣyate tatsaddravyamityucyate | tatpunaḥ sat pratibhidyamānaṃ caturvidhaṃ bhavati |</p>\n\n<note><hi rend='it'>Jaini_263</hi></note>\n<p>paramārthena yannityaṃ svabhāvena saṃgṛhītaṃ na kadācitsvamātmānaṃ jahāti, viśiṣṭajñānābhidhānāpauruṣeyaviṣayisaṃbandhaṃ tatparamārthasadityucyate |</p>\n\n<p>yatpunaranekaparamārthasatyapṛṣṭhena byavahārārthaṃ prajñaptirūpatayā nirdiśyate tatsaṃvṛtisat | tadyathā dhaṭapaṭavanapugdalādikam |</p>\n\n<p>kiñcidubhayathā | tadyathā pṛthivyādi | kiñcitsattvā pekṣayā pitṛputraguruśiṣyakartṛkriyādi ||</p>\n\n<p>atha yadidamuktaṃ dravyasanto 'tītānāgatādhvasthā dharmā iti tadāgamayuktyanabhidhānādabhidhānamātram | tasmādāgamayuktibhyāmupapādyo 'yamartha ityata idaṃ pratijñāyate-</p>\n\n<note><hi rend='it'>Jaini_264</hi></note>\n<lg rend='bold'>\n<l>sadatītāsamutpannaṃ buddhoktervartamānavat /</l>\n<l>dhīnāmagocaratvacca tatsattvaṃ vartamānavat // Abhidh-d_305 //</l>\n</lg>\n\n<p>uktaṃ hi bhagavatā- 'asti bhikṣavo 'tītaṃ rūpaṃ nocedatītaṃ rūpaṃ abhaviṣyanneme sattvā atīte rūpe samarañjyantaḥ | yasmāttarhyastyatītaṃ rūpaṃ tasmādime sattvā atīte rūpe saṃrañjyante |' evamanāgatapratyutpannaṃ ceti vācyam | vibhaktipratirūpako 'yaṃ nipāta iti cet | na | vartamāne 'pi tatprasaṅgāt | kriyāvacanena cottarapadena pūrvasya kriyāvacanasyaiva padasya sāmānādhikaraṇyāt |</p>\n\n<note><hi rend='it'>Jaini_265</hi></note>\n<p>punaścoktaṃ bhagavatā- 'rūpamanityamatītānāgatam, kaḥ punarvādaḥ pratyutpannasya ? evaṃdarśī śrutavānāryaśrāvako 'tīte rūpe 'napekṣo bhavatyanāgataṃ rūpaṃ nābhinandati | pratyutpannasya rūpasya nirvide virāgāya nirodhāya pratipanno bhavati | atītaṃ cedrūpaṃ nābhaviṣyanna śrutavānāryaśrāvako 'tīte rūpe 'napekṣo 'bhaviṣyat; yasmāttarhyastyatītaṃ rūpaṃ tasmācchrutavānāryaśrāvakaḥ atīte rūpe 'napekṣo bhavati' iti vistaraḥ |</p>\n\n<p>tathoktam- yacchāriputra karmābhyatītaṃ kṣīṇaṃniruddhaṃ vigataṃ vipariṇataṃ tadastīti | taccet karma śāriputra nābhaviṣyannehaikatīyastaddhetoḥ tatpratyayādapāya durgativinipātaṃ kāyasya bhedānnarakeṣūpapatsyate' iti vistaraḥ | (<hi rend='it'>Jaini_266</hi>) tadāhitacittabhāvanāṃ sandhāya vacanādadoṣa iti cet | na | uktottaratvāt | uktottaro hyeṣa vādaḥ | kiṃ tilapīḍakavatpunarāvartase ?</p>\n\n<p>kiñca, bhāvanābhāvyamānacittayoḥ svarūpaśaktikriyānupapatteḥ puṣṭavāsitatailavat, anyānanyatvādivakṣyamāṇadoṣācca |</p>\n\n<p>paramārthaśūnyatāsūtrādasaditi cet | na | tadarthāparijñānāt | tata evānāgatādyastitvasiddheśca | tatraitat syāt- paramārthaśūnyatā sūtre bhagavatā (<hi rend='it'>Jaini_267</hi>) vispaṣṭamanāgatādināstitvaṃ pradarśitam | tatra hyaktam- 'cakṣurūtpadyamānaṃ na kutaścidāgacchati, nirudhyamānaṃ na kvacitsaṃnicayaṃ gacchati' iti vistaraḥ | atītānāgatasadbhāve cāgatigatidoṣābhyupagamaḥ prāpnotīti |</p>\n\n<p>etacca na | kutaḥ ? sūtrārthāparijñānāt | ata evānāgatādyastitvasiddheśca |</p>\n\n<p>sūtrasya tāvadayamarthaḥ | yaduktam- 'cakṣurutpadyamānaṃ na kutaścidāgacchati, nirudhyamānaṃ na kvacitsaṃnicayaṃ gacchati' iti tadvedoktavādavidhipratiṣedhārthaṃ sāṃkhyamatavyudāsārthaṃ ca |</p>\n\n<p>vede hyaktam- 'pañcatvamāpadyamānasya cakṣurādityādāgataṃ punastatraiva prativigacchati | śrotramākāśam | ghrāṇaṃ pṛthivīm | jihvā āpaḥ | kāyo vāyum | manaḥ salilaṃ somamityarthaḥ |' tatpratiṣedhārthaṃ bhagavānavocat- 'cakṣurutpadyamānaṃ na kutaścidāgacchati' iti vistaraḥ |</p>\n\n<note><hi rend='it'>Jaini_268</hi></note>\n<p>sāṃkhyāḥ khalvapyācakṣate- 'cakṣuṣpradhānādāgacchati tatraiva ca punarvigacchati' iti | tannirāsārtha ca bhagavānavocat- 'cakṣarutpadyamānaṃ na kutaścidāgacchati |' adeśapradeśasthāḥ khalvanāgatātītaparamāṇvavijñaptisaṃjñitā dharmāḥ iti tadāgamanagamanānupapattiḥ |</p>\n\n<p>kastarhi vākyārtha |- 'abhūtvā bhavati | bhūtvā ca prativigacchati' iti ? dvividhaṃ hi cakṣurdravyasadeva paramārthasato yadaprabuddhamubhayam(?) | anyatprabuddhamanu(- ddhamu ?)pāttakriyam | pūrvaṃ taddhetūnpratītya kriyāmupādatte prabudhyata ityarthaḥ | upāttakriyaṃ ca dvitīyam | taddhi kriyāmujjhatprativigacchatītyuktaṃ bhavati |</p>\n\n<p>sāṃkhyamataniṣedhārthaṃ vā | sāṃkhyānāṃ khalvekaṃ kāraṇaṃ nityaṃ svāṃ jātimajahattena tena vikāraviśeṣātmanā bhūtvā bhūtvānyenānyena kāryaviśeṣātmanā pariṇamatīti | tatpratiṣedhārthaṃ bhagavānavocat- 'cakṣurutpadyamānaṃ na kutaścidāgacchati nirudhyamānaṃ na kvacitsaṃnicayaṃ gacchati' iti | cakṣurabhūtvā vartamāne 'dhvani kṣaṇamātraṃ kriyārūpamādaya tyaktvā punaradarśanaṃ gacchati |</p>\n\n<p>kiñcānyat, ata evānāgatāstitvasiddheḥ | yaduktamasminneva sūtre cakṣurutpadyamānaṃ na kutaścidāgacchati' ityatraitadādarśitam | sadidaṃ cakṣurantaraṅgabahiraṅgakāraṇasāmagrīsannidhānopādhivaśena kriyāmupādadānaṃ na kutaścidāgacchati | kutaḥ punastatsattvamiti cet | mukhyasattāviṣṭe kartari śānacovidhānānnirudhyamānavaditi | tasmād durvihitavetāḍotthānavat sautrāntikaiḥ svapakṣopaghātāya sūtrametadāśrīyate |</p>\n\n<p>evaṃ tāvadāgamātsiddhamadhvatrayāstitvam |</p>\n\n<p>yuktito 'pi- 'dhīnāmagocaratvācca tatsattvaṃ vartamānavat |'; tadākārayā khalu buddhyā yasyārthasya svasāmānyalakṣaṇaṃ paricchidyate, yaśca buddhoktanāmakāyadharmakāyābhyāmabhidyotyate sa paramārthato vidyate | katham ? vartamānacakṣūrūpādivat | jñānajñeyābhidhānābhidheyasaṃbandhaḥ khalvakṛtakaiti śiṣṭāḥ pratipadyante ||</p>\n\n<p>asadālambanāpi buddhirastīti cet | atrāpadiśyate-</p>\n\n<note><hi rend='it'>Jaini_269</hi></note>\n<l rend='bold'>nāsadālambanā buddhirāgamādupapattitaḥ /</l>\n\n<p>āgamastāvat- 'cakṣuḥ pratītya rūpaṃ cotpadyate cakṣurvijñānaṃ yāvanmanaḥ pratītya dharmāṃścotpadyate manovijñānam | etāvaccaitatsarvamasti' ityuktaṃ bhagavatā | tatra manovijñānaṃ traiyadhvikāsaṃskṛtadharmaviṣayāyama, pañcavijñānakāyāḥ pratyutpannapañcaviṣayālambanāḥ | na tu kvacidasadālambanamuktaṃ nāpi tadastīti tadviṣayabuddhyabhāvaḥ |</p>\n\n<p>tathoktam- 'yaduta loke nāsti tadahaṃ drakṣyāmi' iti vistaraḥ | (<hi rend='it'>Jaini_270</hi>)\ntathā- 'trayāṇāṃ sannipātaḥ sparśaḥ | sahajātā vedanā' iti vistaraḥ | etenābhidhānābhidheyasaṃbandhaḥ pratyuktaḥ | tadevaṃ sati sūtre 'sminmadhyamāpratipatpradarśitā | yaduta- kenacitprakāreṇa śūnyāḥ saṃskārāḥ mithyāparikalpitena puruṣālayavijñānābhūtaparikalpādinā | kenacidaśūnyāḥ, yaduta- svalakṣaṇasāmānyalakṣaṇābhyāmiti | yathā kātyāyana sūtre- 'lokasamudayaṃ jñātvā yā loke nāsti tā sā na bhavati | lokanirodhaṃ jñātvā yā loke 'sti tā sā na bhavati itīmau dvāvantau parityajya madhyamayā pratipadā tathāgato dharmaṃ deśayati |' na caitad dva yamastināstitvākhyamekādhikaraṇaṃ virodhādupapadyate na ca niradhiṣṭhānam | nāpi khapuṣpaśūnyādhiṣṭhitam |</p>\n\n<note><hi rend='it'>Jaini_271</hi></note>\n<p>yuktirapi | jñānajñeyābhidhānābhidheyasaṃbandhasyākṛtakatvāt | nāstiśaśaviṣāṇamityasya jñānasyābhidhānasya cāsadviṣayatvamiti cet | tatra brūmaḥ-</p>\n\n<l rend='bold'>anyāpekṣye 'tha saṃbandhaprtiṣedho 'śvaśṛṅgayoḥ // Abhidh-d_306 //</l>\n\n<p>yo 'yaṃ nāsti śaśaviṣāṇādipratiṣedho 'sya tarhi kiṃ pratiṣedhyam ? yadyasadālambanā buddhirnāstyabhidhānaṃ vā nirabhedheyamiti ? atrāpadiśyate | 'anyāpekṣye 'tha saṃbandhapratiṣedhaḥ |'; kāryakāraṇādistrividhaḥ saṃbandho 'tra goviṣāṇādiṣu pūrvadṛṣṭaḥ śaśaviṣāṇādiṣu pratiṣiddhyate | śaśaśiromātrakākāśadhātusaṃbandhadarśanādyadi śaśaśirasyapi viṣāṇama viṣyattadvadevopalapsyata | na copalabhyate | tasmātsaṃbandhāntarāpekṣaṃ śaśaviṣāṇaśabdagaḍumātraṃ nañā saṃbandhyantarasaṃbandhabuddhyapekṣeṇāvadyotyate, na tu kiñcidabhidhānamabhidheyaṃ vā pratiṣedhyātmanā śrīyata iti siddhaṃ sarvā buddhiḥ sadviṣayeti |</p>\n\n<p>etenājātaṃ dhvastaṃ ca goviṣāṇaṃ pratyuktam | gośiromātramākāśadhātuveṣṭitaṃ dṛṣṭvā janiṣyate dhvastaṃ vā goviṣāṇamiti draṣṭavyam |</p>\n\n<p>trayodaśāyatanapratiṣedhabuddhiviṣayād astitvādasadālambanā buddhirastīti cet | na | bhagavataiva vāgvastumātrametaditi nirṇītatvāt | uktaṃ hi bhagavatā hastatālopame sūtre- 'etāvatsarvaṃ yaduta cakṣū rūpaṃ ca yāvanmano dharmāṃśca | yaḥ kaścidetad dvaya pratyākhyāyānyad dvayaṃ jñeyamabhidheyaṃ vā (<hi rend='it'>Jaini_272</hi>) kalpayet vāgvastumātramevāsya syāt | pṛṣṭo vā na saṃprajānīyāduttare vā saṃmohamāpadyeta | yathāpi tadaviṣayatvāt |' iti |</p>\n\n<p>kiñca, astiśaśaviṣāṇābhidhānābhidheyavannāstyuktirapi vāgvastumātraṃ viṣāṇākhyābhidheyārthasaṃbandhavihīnam | etena ṣaṣṭhaḥ skandhaḥ pratyuktaḥ | kiñca, pañcaskandhaviṣayaviparītajñānapratiṣedhāt | alātacakrabuddhipratiṣedhavat, dvicandrabuddhipratiṣedhavacca | uktaṃ hi bhagavatā- 'ye kecidātmeti samanupaśyantaḥ samanupaśyanti sarve ta imāneva pañcopādānaskandhānsamanupaśyantaḥ samanupaśyanti' iti skandhaviṣaye caiṣā nityātmadravyabhrāntirityavadyotyate |</p>\n\n<p>kiñca, nañaḥ sadasatpratiṣedhyaviṣayatvānupapatteśca | santaṃ tāvadarthaṃ na pratiṣeddhum samarthaḥ | yadi hi santamarthaṃ śaknuyātpratiṣeddhuṃ na rājāno hastyaśvaṃ bibhṛyurna santi dasyava ityevaṃ brūyuḥ | ityukte dasyūnāmabhāvaḥ syāt | na caitadasti | athāsantaṃ pratiṣedhayati, tenābhāvapratiṣedhādbhāva eva syāditi | tasmānnaño na goviṣāṇādiḥ nāpi śaśaviṣāṇādiḥ pratiṣidhyate | kiṃ tarhi | śaśākāśadhātusaṃbandhabuddhyapekṣeṇa goviṣāṇādidravyāsaṃbandhabuddhayo 'vadyotyante | siddhā sadālambanaiva buddhiḥ | evamanyatrāpi |</p>\n\n<lg rend='bold'>\n<l>rūpādau vastuni kṣīṇe satyevotpadyate matiḥ /</l>\n<l>sā jñānasyāsanākārā śāstustathānyacittavat // Abhidh-d_307 //</l>\n</lg>\n\n<p>rūpādau khalvapivastunyabhyatīte satyeva buddhirutpadyate | na hyasadālambanā buddhirutpadyate | sadālambanā buddhirastītyupapāditam | na ca no dravyaṃ vinaśyatītyuktam | yadetada rūpādidravyaṃ pūrvānubhūtaṃ tadeva tatsmṛtyā gṛhyata ityupariṣṭādapi sādhayiṣyāmaḥ |</p>\n\n<p>yā tarhi niruddhadevadattānusmṛtirdhaṭānusmṛtirvā sā kathaṃ jāyate ? atītānāga tayordevadattaghaṭaprajñaptyupādānayoriti | atra brūmaḥ | sāpi khalu sāvidyāsyāsadākārotpadyate sthāṇvādau puruṣādibuddhivat | niravidyasya tu śāstustattvākārā bhavati rūpādidharmamātrabuddhireva | (<hi rend='it'>Jaini_273</hi>) tadyathā paracittavidaḥ svalakṣaṇākārā buddhirutpadyate | tatsāmarthyopādhivaśenānyathāpi jānīte | tadvattatsāmarthyeṇa bhāvinīṃ bhūtāṃ ca saṃjñāṃ rūpādiṣu devadattaghaṭalakṣaṇāṃ pratipadyata iti ||</p>\n\n<p>itaśca sadatītānāgatam-</p>\n\n<l rend='bold'>harṣotpādabhayodvegasmṛtyutpattyaṅgabhāvataḥ /</l>\n\n<p>atītānāgataṃ hi mitramamitraṃ vā manasi kṛtvā harṣotpādabhayādayo 'bhyupajāyante | te cānimittā na bhavitumarhanti | katham ? vartamānavat | | tadyathā sati vartamāne mitre 'mitre vā harṣabhayādayo bhavanti nāsatīti tadvat |</p>\n\n<p>kiñca,</p>\n\n<l rend='bold'>sāṅgasya śaktyabhivyakteḥ sadīpaghaṭarūpavat // Abhidh-d_308 //</l>\n\n<p>vidyamānasya khalvanāgatasya vastuno 'tītapratyutpannasahakārikāraṇasāmagrīgṛhītasya śaktimātramāvirbhavati | katham ? 'sadīpaghaṭarūpavat |'; tadyathā tamasi vidyamānasya ghaṭarūpasya svātmodbhāvanaśaktiḥ pradīpādikāraṇasāmagrīsannidhāne sati bhavati tadvaditi | itaścāstyanāgatam ||</p>\n\n<l rend='bold'>janīhākartṛ sādhyatvātpañcabhāvavikāravat /</l>\n\n<p>tadyathā asti vipariṇamate vardhate kṣīyate vinaśyatīti sati mukhyasattāviṣṭe kartari ete pañca bhāvavikārā bhavanti | tadvajjāyata ityayamapi ṣaṣṭhaḥ bhāvavikāraḥ sati mukhyāviṣṭe kartari bhavitumarhatīti | kiñca jāyamānatā sattā naśyatā nāsāmānādhikaraṇye satyananyatāpattisaṅkaradoṣaprasaṅgāt | vaiyadhikaraṇyābhyupagame saṃbandhābhāvādekatra tadvyapadeśānupapattiḥ | kiñca, jāyamānatādikriyābhāve 'stitvāyogāt | katham ? śaśaviṣāṇavaditi | upacārasatteti cet | na | mukhyasattāyāṃ satyāmupacārasadbhāvāt, vakṣyamāṇadoṣācca |</p>\n\n<p>itaścāsti-</p>\n\n<l rend='bold'>sataḥ kriyāṅgatādṛṣṭervikāryaprāpyakarmavat // Abhidh-d_309 //</l>\n\n<p>tadyathā vikārye karmaṇi sati karaṇaṃ dṛṣṭaṃ kāśātkaṭī karoti | prāpye ca karmaṇi sati grāmaṃ gacchati devadattaḥ sūryaṃ ca paśyatīti gamanadṛśikriye sati karmaṇi bhavataḥ | tadvannirvartye 'pi karmaṇi mukhyadravyāstitve sati devadattakartṛkā ghaṭakriyopapadyata iti ||</p>\n\n<p>sāṃkhyaḥ paśyati- vidyamānameva jāyate | tadyathā kṣīre vidyamānaṃ dadhi, kāryakāraṇayorekatvāt | taṃ pratyapadiśyate-</p>\n\n<note><hi rend='it'>Jaini_274</hi></note>\n<l rend='bold'>dvitīyaṃ janma jātasya vastuno nopapadyate /</l>\n\n<p>yadi khalu kṣīre dadhyādayo vikārāḥ santi bīje cāṅkurādayaḥ śukraśoṇite ca kalalādayaḥ, teṣāṃ jātānāṃ kṣīrādivajjanma punarna yujyate | yathā ca na yujyate tathā pūrvamevāviṣkṛtam |</p>\n\n<p>vaiśeṣiko manyate- kapāleṣvavidyamānaṃ ghaṭadravyaṃ tantuṣu cāvidyamānaṃ paṭadravyaṃ kapālatantusaṃyogādutpadyate | gauṇyā ca kalpanayā viprakṛtā(ṣṭā ?)vasthāviṣayā janikartṛ sattā vyapadiśyata iti | asyāpyavayavidravyaṃ sahāvayavaiḥ pūrvameva vihitottaram | yatpunaruktamupacārasattayā janikartopadiśyata ityatra brūmaḥ-</p>\n\n<l rend='bold'>mukhyasattā guṇābhāvādgauṇī sattā na vidyate // Abhidh-d_310 //</l>\n\n<p>na hi mukhyasattāyāṃ guṇābhāve 'vayavābhāve vā kāraṇeṣu prāgutpattyabhāve vā kāryasattopacāro yujyate ||</p>\n\n<p>kasmāt ?</p>\n\n<l rend='bold'>sādharmye sati tadvṛttervyāhāraṃ madhuroktivat /</l>\n\n<p>tadyathā madhuravāgdevadatta iti vāci mādhuryaguṇayuktasya guḍadravyasya madhuno vā sādharmyamabhilaṣaṇīyatā vidyate ityato vāci mādhuryaśabdaḥ prayujyate | kanyāmukhe ca candrakāntisādṛśyaṃ dṛṣṭvā candraśabdaḥ prayujyate | vāhīke ca jāḍyasādharmyādgośabdaḥ prayujyate- gaurayaṃ vāhīka ityevamādi | na ca tathā kaścidaguṇāvayavagandho 'pi tantuṣu tatsaṃyoge vā prāgutpattyabhāve nirātmanaḥ kāryasyāstīti | na ca kāryaṃ kiñcidīṣatkṛtamupapadyate | niṣṭhāsattaikakālābhyupagamāt | prāgavyapadeśyaṃ vastumātraṃ viprakṛtaṃ jāyata iti cet | na | uktottaratvāt | mama tu candrakoṭīprakāśalakṣaṇo dṛṣṭānto vidyate |</p>\n\n<l rend='bold'>āviṣṭaliṅgamukhyasya janmeṣṭaṃ dārakādivat // Abhidh-d_311 //</l>\n\n<p>ayaṃ hi janirabhiniṣkramaṇādivacano nāsatprādurbhāvavacanaḥ | katham ? 'dārakādivat'; | tadyathā dārako mukhyasattāviṣṭo mātṛkukṣerniṣkramaṇe jāyata ityucyate | tadvadatrāpīti |</p>\n\n<p>dārṣṭāntikaḥ khalu brūte- kāraṇaśaktiṣu nirātmakajanikartrupacāraḥ pravartate | taṃ prati brūmaḥ-</p>\n\n<lg rend='bold'>\n<l>syātkhapuṣpaiḥ khamutphullaṃ syāñjaṭālaśca darduraḥ /</l>\n<l>svabhāvo yadi bhāvanāṃ prāgabhūtvā samudbhavet // Abhidh-d_312 //</l>\n</lg>\n\n<p>na hyasataḥ kasyacicchaśaviṣāṇāderutpādo bhavati nairātmyāviśeṣasarvāsadutpattiprasaṅgāt | (<hi rend='it'>Jaini_275</hi>) taddhetukānāṃ ca jāyamānajātanaśyatkāleṣvātmāstitvasthitaśaktīnāmanupapatteḥ | kāraṇānāṃ ca kāryātmakatvāt prāgutpatterasattvam, asattvādanupapattidoṣāpattiḥ | kutaśca nābhāvo bhāvībhavati ? sthitiśaktikriyāyogāt ||</p>\n\n<p>kathamayoga iti cet | tadāviṣkriyate-</p>\n\n<lg rend='bold'>\n<l>sthitiśaktiparityaktāndharmānnāśānvitodayān /</l>\n<l>vada somya kathaṃ yāti pratītyā vastu vastutām // Abhidh-d_313 //</l>\n</lg>\n\n<p>iha khalu bhavatāmahetuko vināśaḥ sarvotpattimatāṃ nityasaṃnihitaḥ | tasmiṃśca sati janmasthitiśaktikriyā na vidyante, virodhāt | tāsvasatīṣu kāraṇamapi caiva vinaṣṭam | tadasminnasati kiṃ pratītya asannirātmakaṃ vastu vastutāṃ yātītyācakṣva | kathaṃ te kāryaṃ kāraṇaṃ vopapadyate ? satāṃ hi saṃjñāsaṃjñijñānajñeyakriyākāraṇahetuphalādīnāmanyonyāpekṣaprajñapteḥ | atha tavābhāvo na kaścidasti bhāvavirodhī, kathaṃ tarhi sa bhāvo naṣṭa ityucyate ? tasmādbhavato vāṅmātrametat, mama tu vidyamānayorevopakāryupakārakabhāvo yuktaḥ |</p>\n\n<p>yasmāt-</p>\n\n<note><hi rend='it'>Jaini_276</hi></note>\n<lg rend='bold'>\n<l>loke dṛṣṭaḥ satoreva parasparamanugrahaḥ /</l>\n<l>tadvadevopaghāto 'pi nāśvaśṛṅgāhipādayoḥ // Abhidh-d_314 //</l>\n</lg>\n\n<p>anugrahopaghātayośca kāryakāraṇasaṃbandhopacāraśca satoreva bhavatītyāstanandhayebhyaḥ prasiddhametat, nāsatoḥ na ca sadasatoriti ||</p>\n\n<p>vaitulikaḥ kalpayati-</p>\n\n<l rend='bold'>yatpratītyasamutpannaṃ tatsvabhāvānna vidyate /</l>\n\n<p>yatkhalu nisvabhāvaṃ nirātmakaṃ hetūnpratītya jāyate tasya khalu svabhāvo nāsti | na hi tatkāraṇeṣu pratyekamavasthitaṃ nāpi bhāgaśo nāpyanyatra kvacit | nāpi hetusamudāye tadrūpābhāvāt | yacca na kvacidasti tatkatamena svabhāvenotpatsyata iti nāsti svabhāvaḥ | yasya ca nāsti svabhāvaḥ tatkathamastītyucyate ? tasmādalātacakravannisvabhāvatvāt sarvadharmā nirātmāna iti |</p>\n\n<p>taṃ pratyapadiśyate-</p>\n\n<note><hi rend='it'>Jaini_277</hi></note>\n<l rend='bold'>na vidyate svabhāvādyadvidyate tattato 'nyathā // Abhidh-d_315 //</l>\n\n<p>brahmodyametat- yatpratītyasamutpannaṃ tatsaṃvṛtyātmanā vidyate vanasaṃghādivat | yatparamārthato vidyate taraya pratītyāvasthāśaktimūrtikriyādimātramutpadyata iti ||</p>\n\n<p>tasya tarhi hetavo vidyamānasya kamupakāraṃ kurvantīti ? atrābhidhīyate | na khalu dravyasvabhāvāstitvaṃ prati kañcidupakāraṃ kurvanti | na ca svabhāvasyāpekṣya prajñaptiḥ | kiṃ tarhi ?</p>\n\n<lg rend='bold'>\n<l>prakurvanti daśāmātraṃ hetavo vastunaḥ sataḥ /</l>\n<l>rājatvaṃ rājaputrasya sātmakasyaiva mantriṇaḥ // Abhidh-d_316 //</l>\n</lg>\n\n<p>tadyathābhijātasya rājaputrasya vidyamānasya mantriṇaḥ sabalasamudayāḥ parigrahānugrahamātreṇopakurvanto rājatvaṃ kurvantyevamanāgatasya vastunaḥ sato hetupratyayāḥ sametya lakṣaṇamātraṃ vartamānākhyamaiśvaryādhipatyaṃ kurvantītyavaboddhavyam ||</p>\n\n<p>anye punarvarṇayanti-</p>\n\n<lg rend='bold'>\n<l>dharmāṇāṃ sati sāmagrye sāmarthyamupajāyate /</l>\n<l>citānāṃ paramāṇūnāṃ yadvadātmopalambhane // Abhidh-d_317 //</l>\n</lg>\n\n<p>yathā khalu paramāṇusaṃcayaścakṣuṣā gṛhyate, pratyekaṃ paramāṇavo na gṛhyante, tathā kāraṇasāmagrye sati dharmāṇāṃ kriyāsāmarthyamupajāyata iti draṣṭavyam |</p>\n\n<p>bhadantakumāralātaḥ paśyati- vātāyanapraviṣṭasyāntaḥpārśvadvaye 'pi truṭayaḥ santi | raśmigatasya tu darśanamasya truṭe raśmipārśvagāstvanumeyāḥ | etena vyākhyātaṃ dharmāṇāmadhvayordvayorastitvam | prāpya jñānātiśayaṃ munayaḥ paśyanti, tāstu dhīrhi trikajā ||</p>\n\n<note><hi rend='it'>Jaini_278</hi></note>\n<p>yastu manyate 'tītaṃ karmābhāvībhavatyanāgataṃ ca na vidyate taṃ pratyapadiśyate-</p>\n\n<lg rend='bold'>\n<l>karmātītamasadyasya phalaṃ bhāvi karotyasat /</l>\n<l>vyaktaṃ vandhyāsutastasya jāyate vyantarātmajāt // Abhidh-d_318 //</l>\n</lg>\n\n<p>na hi bhavato vartamānakālāstitvamupapadyate, atītānāgatahetuphalābhāvāt, vandhyāvyantaraputrajanmavat ||</p>\n\n<p>atra pratyavatiṣṭhante dārṣṭāntikāḥ- na brūmaḥ sarvathātītaṃ na vidyate | kiṃ tarhi ? dravyātmanā na vidyate prajñaptyātmanā tu saditi | tatra pratisamādhīyate-</p>\n\n<note><hi rend='it'>Jaini_279</hi></note>\n<lg rend='bold'>\n<l>nāmasallakṣaṇābhāvād dravyasatyāṅkasiddhitaḥ /</l>\n<l>anāgatābhyatītasya nāsti prajñaptisatyatā // Abhidh-d_319 //</l>\n</lg>\n\n<p>sopādānaṃ hi sarvaṃ prajñaptisat | na ca vartamānamupādānamupapadyate | anāgatābhyatītasya tasmānnirupādānasya prajñaptyabhāvādasadetat |</p>\n\n<p>yadi tarhyanāgataṃ cakṣurādidravyaṃ vidyate kasmānna paśyati na dṛśyate na vijānāti ? na vyaktaṃ kāritrābhāvāditi ||</p>\n\n<p>tadatra kośakāraḥ praśnayati-</p>\n\n<p><hi rend='bold'>ko vighnaḥ</hi></p>\n\n<p>yadi cakṣurvidyate kiṃ na paśyati ? vayaṃ brūmaḥ-</p>\n\n<p><hi rend='bold'>aṅgavaikalyam</hi></p>\n\n<p>dṛṣṭaṃ hi pradīpādyaṅgavaikalye vartamānasyāpi cakṣuṣo rūpādarśanam |</p>\n\n<p>sa pratyācaṣṭe- sarvasya sadāstitve kuto 'ṅgavaikalyam ? vayamācakṣmahe-</p>\n\n<l rend='bold'>na tatsarvāstitā sadā /</l>\n\n<p>traiyadhvikāni khalvatrāṅgāni vivakṣitāni | tatra keṣāñcidasāṃnidhyaṃ bhavati tadvaikalyātkāritraṃ na karotīti |</p>\n\n<p>sa pratyācaṣṭe-</p>\n\n<p><hi rend='bold'>tatkathaṃ</hi></p>\n\n<note><hi rend='it'>Jaini_280</hi></note>\n<p>kiṃ lakṣaṇātkāritraṃ tato vā dravyāt, kimanyadāhosvidananyaditi ? tatra vayaṃ prativadmaḥ-</p>\n\n<p><hi rend='bold'>śrūyatāṃ sadbhyaḥ</hi></p>\n\n<p>chātrāsanamadhyāsya na hi sarvajñapravacanagāmbhīryaṃ sadevakenāpi lokena śakyaṃ tarkamātreṇāvaboddhum | yasmātsomya-</p>\n\n<l rend='bold'>durbodhā khalu dharmatā // Abhidh-d_320 //</l>\n\n<p>tathāpi tu śrūyatām ||</p>\n\n<note><hi rend='it'>Jaini_281</hi></note>\n<lg rend='bold'>\n<l>vartamānādhvasaṃpātāt sāmagryāṅgaparigrahāt /</l>\n<l>labdhaśakteḥ phalākṣepaḥ kāritramabhidhīyate // Abhidh-d_321 //</l>\n</lg>\n\n<p>anāgatasya khalu dharmasya vartamānādhvasaṃpātādantaraṅgavahiraṅgasāmagryāṅgaparigrahāt labdhasāmarthyasya dharmasya yaḥ phalākṣepastatkāritramityucyate | sā ca vartamānakālā vṛttiḥ kāritramityākhyāyate | tatra yo brūte 'nanyatkāritramiti tasya dravyasvabhāvaparityāgaḥ prasajyate ||</p>\n\n<p>śāstre tu khalu-</p>\n\n<lg rend='bold'>\n<l>na vartamānatā rūpamatītājātatā na ca /</l>\n<l>yato 'to nādhvasaṃcārād rūpātmānyathateṣyate // Abhidh-d_322 //</l>\n</lg>\n\n<p>yadi dravyātmano nānyathātvaṃ kiṃ tarhi hetūn pratītya jāyate ? brūmaḥ-</p>\n\n<lg rend='bold'>\n<l>avasthā jāyate kācidvidyamānasya vastunaḥ /</l>\n<l>tathā śaktistathā velā tathā sattā tathā kriyā // Abhidh-d_323 //</l>\n</lg>\n\n<p>tatrāvasthāśaktipracayakriyāpekṣā dravyavaśā śaktiḥ kriyāpekṣākṛtaṃ sāmarthyam | kriyānāgataphalā | dravyavṛttirvelā kālo vartamānākhyaḥ | mūrtiḥ paramāṇupracayaviśeṣaḥ | sattā prabodhākhyaṃ prajñaptisatyam | iti sarvametadantaraṅgabahiraṅgakāraṇasāmagrīsannidhānāpekṣāsaktasvarūpam ||</p>\n\n<note><hi rend='it'>Jaini_282</hi></note>\n<p>atra sarvāstivādavibhraṣṭirvaituliko nirāha- vayamapi trīn svabhāvān kalpayiṣyāmaḥ | tasmai prativaktavyam-</p>\n\n<lg rend='bold'>\n<l>parikalpairjagadvyāptaṃ mūrkhacittānurañjibhiḥ /</l>\n<l>yastu vidvanmanogrāhī parikalpaḥ sa durlabhaḥ // Abhidh-d_324 //</l>\n</lg>\n\n<p>te khalvete bhavatkalpitāstrayaḥ svabhāvāḥ pūrvameva pratyūḍhāḥ | evamanye 'pyasatparikalpāḥ protsārayitavyāḥ | ityetadaparamadhvasaṃmohāṅkanāsthānaṃ kośakārakasyeti |</p>\n\n<p>gatametatprāsaṅgikaṃ prakaraṇam | śāstramevānuvartatām ||</p>\n\n<p>vyākhyātamidaṃ yasminvastuni yaiḥ kleśairyadavasthairyaḥ saṃyuktaḥ | idamidānīṃ vaktavyam | yadvastvaprahīṇaṃ saṃyuktaḥ sa tasminvastuni ? yasmi vā vastuni saṃyukto 'prahīṇaṃ tasya tadvastu ? yattāvadvastvaprahīṇaṃ saṃyuktaḥ sa tasminvastuni | syādvastuni saṃyukto na ca tadvastvaprahīṇaṃ yathā tāvaddarśanamārge |</p>\n\n<note><hi rend='it'>Jaini_283</hi></note>\n<l rend='bold'>anyasarvatragairbaddhaḥ prahīṇe duḥkhadṛkkṣaye /</l>\n\n<p>duḥkhajñāne utpanne samudayajñāne cānutpanne duḥkhadarśanaprahātavyaṃ vastu prahīṇaṃ bhavati | tasminprahīṇe 'pi samudayadarśanaprahātavyo 'prahīṇaḥ, tadālambanaiḥ sarvatragaiḥ saṃyuktaḥ |</p>\n\n<p>bhāvanāmārge 'pi-</p>\n\n<l rend='bold'>prahīṇe prākprakāre 'pi śeṣaistadavalambibhiḥ // Abhidh-d_325 //</l>\n\n<p>navānāṃ prakārāṇāṃ yo yaḥ prakāraḥ pūrva prahīṇastasminprahīṇe 'pi śeṣaistadavalambibhiḥ kleśaiḥ saṃyukto vijñātavyaḥ ||</p>\n\n<p>atha kasminvastuni katyanuśayā anuśerate ? atra cālambananiyama eva tāvaddarśayitavyaḥ | katamo dharmaḥ katamasya vijñānasyālambanam ? tata eva tadvispaṣṭaṃ gamyate- amuṣminvastuni iyanto 'nuśayā anuśerata iti | tadidamabhidharmagahvaraṃ pratāyate-</p>\n\n<lg rend='bold'>\n<l>dharmāḥ ṣoḍaśa vijñeyāḥ pratyekaṃ tribhavātmakāḥ /</l>\n<l>pañcadhā nirmalāścaiva vijñānāni tathaiva ca // Abhidh-d_326 //</l>\n</lg>\n\n<p>dharmāstāvat kāmarūpārūpyadhātuṣu pratyekaṃ pañcaprakārā duḥkhādidarśanaheyā apraheyāśca nirmalā iti ṣoḍaśa bhavanti | evaṃ vijñānāni draṣṭavyāni ||</p>\n\n<p>tatra tāvadābhidhārmiko 'nyaiḥ pṛṣṭaḥ-</p>\n\n<lg rend='bold'>\n<l>dhātvāyatanasatyeṣu prakāreṣu ca lakṣayet /</l>\n<l>dharmasaṃgrahavijñānajñānānuśayacoditaḥ // Abhidh-d_327 //</l>\n</lg>\n\n<p>dharmasaṃgrahavijñāne vā pṛṣṭo dhātvāyatanaskandheṣu pātayitvā lakṣayet | (<hi rend='it'>Jaini_284</hi>) jñāneṣu pṛṣṭaḥ satyeṣu pātayitvā lakṣayet | anuśayeṣu pṛṣṭaḥ prakāreṣu pātayitvā nirdiśet | evamasaṃmūḍho vyākarotīti ||</p>\n\n<p>tatra tāvat | vijñāneṣu ṣoḍaśadharmāścodyante | kasya vijñānasya katame dharmā gocarā iti ? tadāviṣkriyate-</p>\n\n<lg rend='bold'>\n<l>saduḥkhahetudṛggheyāḥ kāmāptā bhāvanākṣayāḥ /</l>\n<l>svakatrayaikarūpāptivirajāścittagocarāḥ // Abhidh-d_328 //</l>\n</lg>\n\n<p>kāmāvacarāḥ khalu duḥkhasamudayadarśanabhāvanāprahātavyā dharmāḥ pratyekaṃ pañcānāṃ vijñānānāṃ gocarībhavanti | katameṣāṃ pañcānām ? sveṣāṃ trayāṇāṃ kāmāvacarasya duḥkhadarśanaprahātavyasya vijñānasyālambanam | samudayadarśanaprahātavyasya sarvatragasaṃprayuktasya | bhāvanāprahātavyasya kuśalasya | ekasya ca rūpāptasya bhāvanāprahātavyasya kuśalasyānāsravasya ceti | evaṃ samudayadarśanabhāvanāprahātavyāvapi vaktavyau ||</p>\n\n<p>eta eva trayo dharmāḥ</p>\n\n<l rend='bold'>ātmīyādhastrayaikordhvanirmalānāṃ tu rūpajāḥ /</l>\n\n<p>rupāvacaro hi duḥkhadarśanaprahātavyo dharmaḥ aṣṭānāṃ vijñānānāmālambanam | svakatrayasyādharatrayasyordhvaikasyāmalasya ca | svadhātukasya trayasya pūrvavat | adharadhātukasya tu kāmāvacarayorduḥkhasamudayadarśanaprahātavyavisabhāgadhātvālambanayoḥ | bhāvanāprahātavyasya ca kuśalasya ūrdhvaikasyārūpyāvacarasya bhāvanāprahātavyasya kuśalasyānāsravasya ca | evaṃ samudayadarśanabhāvanāprahātavyau vācyau |</p>\n\n<l rend='bold'>ārūpyāptāstridhātvāptatrikanirmalagocarāḥ // Abhidh-d_329 //</l>\n\n<note><hi rend='it'>Jaini_285</hi></note>\n<p>ārūpyāvacarāsta eva trayo dharmāḥ, daśānāṃ vijñānānāmālambanam | traidhātukānāṃ pratyekaṃ trayāṇām, eṣāmevānāsravasya ca | ityevaṃ tāvat traidhātukāḥ duḥkhasamudayadarśanaheyābhāvanāheyāśca dharmā uktāḥ ||</p>\n\n<l rend='bold'>sarve svādhikavijñeyāḥ samaniryāṇadṛkkṣayāḥ /</l>\n\n<p>sarva eva traidhātukāḥ nirodhamārgadarśanaheyāḥ svanaikāyikādhikacittagocarā vijñātavyāḥ | kāmāvacaro hi nirodhadarśanaprahātavyo dharmo duḥkhadarśanaprahātavyādivat pañcānāṃ vijñānānāmālambanam | svanaikāyikasya cānirodhadarśanaprahātavyasyeti ṣaṇṇām | evaṃ mārgadarśanaprahātavyo 'pi veditavyaḥ | rūpāvacarau nirodhamārgadarśanaprahātavyau pūrvavadaṣṭānāṃ vijñānānāṃ pratyekamālambanaṃ svanaikāyikasya cādhikasyeti navānām | evamārūpyāvacarau pūrvavaddaśānāṃ svanaikāyikasya cādhikasyetyekādaśānāmālambanaṃ bhavataḥ | uktāḥ pañcadaśadharmāḥ |</p>\n\n<l rend='bold'>niṣkleśāstribhavāptāntyatrayanirmalagocarāḥ // Abhidh-d_330 //</l>\n\n<p>traidhātukānāṃ pañcānāṃ prakārāṇāṃ pratyekaṃ ye 'ntyāstrayaḥ prakārā nirodhamārgadarśanabhāvanāheyākhyāḥ, teṣāṃ navānāmanāsravasya ceti | evamanāsravā dharmā daśānāṃ vijñānānāmālambanaṃ bhavanti ||</p>\n\n<p>punaraṣyeṣa evārthapiṇḍaḥ ślokenāvadyotyate-</p>\n\n<lg rend='bold'>\n<l>kāmāptaṃ pañcaviṣayo rūpāptaṃ tvaṣṭagocaraḥ /</l>\n<l>ārupyāptaṃ daśānāṃ tu daśānāmeva cāmalam // Abhidh-d_331 //</l>\n</lg>\n\n<note><hi rend='it'>Jaini_286</hi></note>\n<p>duḥkhasamudayadarśanabhāvanāheyānuśayasaṃprayuktaṃ vijñānaṃ traidhātukamanāsravaṃ ca pañcāṣṭadaśadaśavijñānagocaram | evameṣāṃ ṣoḍaśānāṃ dharmāṇāmetāni ṣoḍaśacittāni traidhātukāni pañcaprakārāṇyanāsravaṃ ca vyavasthāpyānuśayakāryaṃ yojayitavyam |</p>\n\n<p>tatra tāvatkāmāvacaraduḥkhadarśanaprahātavyā dharmā daśānuśayāḥ, tatsaṃprayuktāśca cittacaitasikā dharmāḥ salakṣaṇānulakṣaṇāḥ aprāptiprāptiprāptayaḥ | ete dharmā viṣayaḥ pañcānāṃ vijñānānām, duḥkhadarśanaprahātavyasya sarvasya vijñānasya, samudayadarśanaheyasya sarvatragasaṃprayuktasya, bhāvanāheyasya kuśalasyākliṣṭasya, dvividhasya kuśalasāsravasyāvyākṛtasya ca, rūpāvacarasyākliṣṭasya kuśalasāsravasya, akliṣṭasyāvyākṛtasya ca kuśalasyoṣmagatādivimokṣāpramāṇādisaṃprayuktasya | avyākṛtasya tu vipākajasya manobhaumasya sukhasaumanasyopekṣāsaṃprayuktasyānāsravasya ca duḥkhadharmajñānasamudayadharmajñānatatkṣāntisaṃprayuktasya vijñānasya |</p>\n\n<p>tatrānāsrave vijñāne na kecidanuśayā anuśerate | sāsrave tu tatra tāvat-</p>\n\n<lg rend='bold'>\n<l>kāmāptamūrdhvadharmārthe vijñāne svabhuvastrayaḥ /</l>\n<l>rūpāptā bhāvanāheyāḥ sarvagāścānuśerate // Abhidh-d_332 //</l>\n</lg>\n\n<p>kāmāptaduḥkhadarśanaprahātavye vijñāne kāmāvacarā duḥkhasamudayabhāvanāheyāḥ sarve 'nuśerate | rūpāvacare tvakliṣṭe kāmāvacaradharma gocarā eva rūpāvacarāḥ sarvatragāḥ, bhāvanāheyāścānuśerate ||</p>\n\n<lg rend='bold'>\n<l>catvāraḥ parivṛtte sve rūpāptāḥ khalvapi trayaḥ /</l>\n<l>ārūpyāvacarāḥ sārdhaṃ sarvagairbhāvanākṣayāḥ // Abhidh-d_333 //</l>\n</lg>\n\n<p>parivṛtte tu khalvālambanālambane vijñāna ityarthaḥ | pūrvakāḥ kāmāvacararūpāvacarā yathoktāḥ | kenādhikībhavanti ? kāmāvacarastāvaccaturtho nikāyo mārgadarśanaprahātavyaḥ | kathaṃ kṛtvā ? yattadduḥkhasamudayajñānaṃ tatkṣāntisaṃprayuktaṃ vijñānaṃ kāmāvacaraduḥkhadarśanaheyadharmālambanam | tatkhalvālambanaṃ mārgadarśanaheyamithyādṛṣṭivicikitsāvidyāsaṃprayuktasya vijñānasya | (<hi rend='it'>Jaini_287</hi>) tasminvijñāne te 'nāsravālambanāḥ saṃprayogato 'nuśerate | sāsravālambanāḥ ālambanataḥ | evaṃ kāmāvacarāścatvāro nikāyā bhavanti |</p>\n\n<p>rūpāvacare vijñāne sarvatragasaṃprayukte tvasarvatragālambate(?) | evaṃ rūpāvacarāstrayo nikāyā bhavanti | tasya tu caturthadhyānabhaumasyākliṣṭasya vijñānasya kāmadhātvālambanasyoṣmagatavimokṣāpramāṇā śubhādisaṃprayuktasyopekṣopavicārasaṃyuktasya vijñānasyālambanam | tatpunarākāśānantyāyatanasāmantakena kuśalenālambyate | atastatrārūpyāḥ sarvatragā bhāvanāheyāścānuśerate | uktaṃ duḥkhadarśanaprahātavyam |</p>\n\n<l rend='bold'>tadvadeva dvitīye 'pi pañcame 'pi tathaiva ca /</l>\n\n<p>evaṃ samudayadarśanabhāvanāprahātavyayorapi vijñānayorthathoktayordraṣṭavyam | ayaṃ tu viśeṣaḥ | duḥkhe duḥkhadarśanaheyāḥ sarve, samudayasarvatragāśca | samudaye tu samudayadarśanaheyāḥ sarve, duḥkhadarśanaheyāśca sarvatragāḥ | anyatsarvaṃ samānam |</p>\n\n<l rend='bold'>sāsravālambanāḥ sve ca tṛtīye 'pyanuśerate // Abhidh-d_334 //</l>\n\n<p>nirodhadarśanaprahātavyaṃ tṛtīyaṃ vijñānam | tatrāpyete ca trayo nirodhadarśanaheyāśca sāsravālambanāḥ ||</p>\n\n<l rend='bold'>parivṛtte tu kāmāptāḥ saṃskṛtārthāvalambinaḥ /</l>\n\n<p>parivṛtte tu vijñāne kāmāvacarāścatvāro nikāyāḥ, nirodhadarśanaheyālambanāśca sāsravālambanāḥ | ye hyanāsravālambanāste nirvāṇālambane vijñāne 'nuśerate, na vijñānālambane |</p>\n\n<p><hi rend='bold'>śeṣaṃ pūrvavadākhyeyam</hi></p>\n\n<p>pūrve catvāro nikāyāḥ, duḥkhasamudayamārgabhāvanāheyāścānuśerata ityarthaḥ |</p>\n\n<l rend='bold'>caturthe 'pi tṛtīyavat // Abhidh-d_335 //</l>\n\n<p>caturthe 'pi khalu mārgadarśanaheye vijñāne kāmāvacarāstrayo mārgadarśanaheyāśca sāsravālambanā rūpāvacarāḥ savatragā bhāvanāheyāśca ||</p>\n\n<l rend='bold'>parivṛtte tu kāmāptāścatvāro 'nyatra pūrvavat /</l>\n\n<p>parivṛtte tu khalu vijñāne kāmāvacarāścatvāro nirodhadarśanaheyaṃ (<hi rend='it'>Jaini_288</hi>) muktvā | rūpāvacarāstrayo duḥkhasamudayadarśanabhāvanāheyāḥ | ārūpyāḥ sarvatragāḥ bhāvanāheyāśca | samāptaṃ kāmāvacaraṃ vijñānam ||</p>\n\n<l rend='bold'>rūpāpte prathame 'dhastāt trayaḥ sve khalvapi trayaḥ // Abhidh-d_336 //</l>\n\n<l rend='bold'>ārūpyāḥ sarvagāḥ sārdhaṃ bhāvanāpathasaṃkṣayaiḥ /</l>\n\n<p>rūpāvacare prathame khalu vijñāne kāmāvacarāstrayo duḥkhasamudayavisabhāgadhātvālambanāḥ saṃprayogataḥ | asarvatragāstvālambanato bhāvanāheyāśca sve ca trayaḥ | eta evārūpyāḥ sarvatragā bhāvanāheyāśca |</p>\n\n<p><hi rend='bold'>parivṛtte trayo 'dhastāt</hi></p>\n\n<p>duḥkhasamudayadarśanabhāvanāheyāḥ |</p>\n\n<l rend='bold'>catvāraśca svadhātutaḥ // Abhidh-d_337 //</l>\n\n<p>mārgadarśanaheyāśca duḥkhasamudayānvayajñānakṣāntisaṃprayukte vijñāne ||</p>\n\n<l rend='bold'>ārūpyāptāśca catvāro nikāyā anuśerate /</l>\n\n<p>duḥkhasamudayayoḥ mārgadarśanamithyādṛṣṭyādisaṃprayuktacittālambanatvāt |</p>\n\n<l rend='bold'>tadvadeva dvitīye 'pi pañcame 'pi tathaiva ca // Abhidh-d_338 //</l>\n\n<p>dvitīye 'pi khalu kāmāvacararūpāvacarāstrayo duḥkhasamudayabhāvanāheyāḥ | ārūpyāḥ sarvagā bhāvanāheyāśca ||</p>\n\n<l rend='bold'>sāsravālambanāḥ sve ca tṛtīye 'pyanuśerate /</l>\n\n<p>yathā nirdiṣṭa iti |</p>\n\n<l rend='bold'>parivṛtte tu rūpāptāḥ saṃskṛtārthāvalambinaḥ // Abhidh-d_339 //</l>\n\n<p>nirodhadarśanaheyā asaṃskṛtālambanān muktvā ||</p>\n\n<l rend='bold'>anyattu pūrvavajjñeyaṃ caturthe 'pi tṛtīyavat /</l>\n\n<p>kāmāvacarāḥ trayo duḥkhasamudayabhāvanāheyākhyāḥ, ārūpyāvacarāścatvāraḥ, nirodhākhyaṃ muktvā | 'caturthe 'pi'; mārgadarśanaheye 'tṛtīyavat'; draṣṭavyam | yathā tṛtīye sāsravālambanāḥ svanaikāyikā adhikībhavanti, tathā caturthe 'pi sve sāsravālambanā adhikībhavanti |</p>\n\n<note><hi rend='it'>Jaini_289</hi></note>\n<p><hi rend='bold'>tṛtīyavatparāvṛtte</hi></p>\n\n<p>catvāro duḥkhasamudayamārgadarśanabhāvanāheyākhyāḥ rūpāvacarāḥ, kāmāvacarāsrayaḥ, ārūpyāvacarāścatvāro nirodhadarśanaheyaṃ muktvā | mārgācca trayaḥ | samāptaṃ rūpāvacaram |</p>\n\n<l rend='bold'>ārūpyādye nibodhayet // Abhidh-d_340 //</l>\n\n<l rend='bold'>sve trayaḥ kāmadhātvāptā rūpāptāśca trayastrayaḥ /</l>\n\n<p>sve trayo duḥkhasamudayadarśanabhāvanāheyāḥ kāmāptāḥ eta eva | rūpāptāśca eta eva trayaḥ |</p>\n\n<l rend='bold'>rūpāptavatparāvṛtte dvitīye pañcame tathā // Abhidh-d_341 //</l>\n\n<p>parāvṛtte 'pi trayo nirodhamārgadarśanaheyau hitvā | rūpyārūpyāścatvāro nirodhadarśanaheyaṃ muktvā ||</p>\n\n<p>yathā prathame dvitīye pañcame ca,</p>\n\n<l rend='bold'>tṛtīye khalvapi sve ca sāsravārthāvalambinaḥ /</l>\n\n<p>tṛtīye 'pi khalveta eva 'sve ca sāsravārthāvalambinaḥ'; |</p>\n\n<l rend='bold'>parāvṛtte svadhātvāptāḥ saṃskṛtārthāvalambinaḥ // Abhidh-d_342 //</l>\n\n<p>parāvṛtte khalu sarve '; 'rūpyāvacarā asaṃskṛtālambanānmuktvā ||</p>\n\n<l rend='bold'>anyattvādyavadākhyeyaṃ caturthe 'pi tṛtīyavat /</l>\n\n<p>kāmāvacararūpāvacarāḥ pūrvavadākhyātavyāḥ | 'caturthe 'pi tṛtīyavat |'; sve sāsravālambanāstvatrādhikī bhavanti |</p>\n\n<l rend='bold'>ādyavattu parāvṛtte vijñāne nirdiśed budhaḥ // Abhidh-d_343 //</l>\n\n<p>parāvṛtte khalu vijñāne ādyavatkāmāvacarāstrayaḥ, nirodhamārgadṛggheyau hitvā | rūpāvacarāścatvāraḥ, nirodhadarśanaheyaṃ muktvā | aprahātavyadharmālambane vijñāne nirodhamārgadarśanaheyānāsravālambanasaṃprayukte | tatra traidhātukāstrayo 'nuśerate | ālambanālambanaṃ tu duḥkhasamudayamārgadarśanabhāvanāheyeta nikāyenālambate | nirodhadarśanaheyena ca sāsravālambanenālambyate | tatra saṃskṛtālambanāścatvāro nikāyāḥ, nirodhālambanaṃ muktvā | te hi nirvāṇālambane vijñāne nānuśerate, vijñānālambane tu ||</p>\n\n<note><hi rend='it'>Jaini_290</hi></note>\n<p>samāptāni ṣoḍaśacittāni | teṣu cānuśayanidaśaḥ kṛtaḥ | adhunā cakṣurindriyādīnāṃ vaktavyaḥ | so 'yamupadiśyate-</p>\n\n<lg rend='bold'>\n<l>bhāvanāpathahātavyo nikāyaḥ sarvagaiḥ saha /</l>\n<l>anuśete dvidhātvāpto vyārūpyāścakṣurindriye // Abhidh-d_344 //</l>\n</lg>\n\n<p>cakṣurindriye khalu bhāvanāheyāḥ sarvatragāścānuśayāḥ kāmāvacararūpāvacarā anuśerate | evaṃ yāvatkāyendriye cakṣurdhātau rūpadhātau cakṣurvijñānadhātau yāvadvistareṇa kāyavijñānadhātau yāvadrūpaskandhe vācyam ||</p>\n\n<p>adhunā cakṣurindriyālambane vijñāne vaktavyāḥ-</p>\n\n<lg rend='bold'>\n<l>nikāyāḥ kāmarūpāptāścakṣurindriyagocare /</l>\n<l>duḥkhahetudṛgabhyāsaprahātavyāstrayastrayaḥ // Abhidh-d_345 //</l>\n</lg>\n\n<l rend='bold'>ārūpyā bhāvanāheyāḥ sarvagāścānuśerate /</l>\n\n<p>cakṣurindriyālambane khalu vijñāne kāmāvacararūpāvacarāḥ duḥkhasamudayadarśanabhāvanāprahātavyāḥ, ārūpyāvacarāśca bhāvanāprahātavyāḥ, sarvatragāścānuśerate |</p>\n\n<l rend='bold'>parivṛtte tu catvāraḥ samadṛkkṣayavarjitāḥ // Abhidh-d_346 //</l>\n\n<p>cakṣurindriyālambanālambane tu vijñāne catvāro nikāyā anuśerate | nirodhadarśanaheyaṃ hitvā | taddhi cakṣurindriyālambanaṃ vijñānaṃ sarvatra saṃprayuktam | tadapyālambanaṃ sarvatragāṇām | evaṃ trayaḥ parāvṛtte |</p>\n\n<p>dviṣparāvṛtte tu cakṣurindriyaṃ khalvālambanaṃ duḥkhasamudayadharmajñānakṣāntisaṃprayuktasya cittasya | tatpunarālambanaṃ kāmāvacaramārgadarśanaprahātavyam | mithyādṛṣṭivicikitsāvidyātatsaṃprayuktānāṃ vijñānānām | teṣu vijñāneṣvanāsravālambanāḥ saṃprayogataḥ, sāsravālambanāstvālambanato 'nuśerate | evaṃ caturtho nikāyo vardhate mārgadarśanaheyaḥ | tadevaṃ sati kāmāvacarāścatvāraḥ, ārūpyāvacarāścatvāraḥ, sarve 'bhisamasya traidhātukāścatvāro bhavanti |</p>\n\n<p>ākāśānantyāyatanasya khalu kuśalasya cakṣurindriyamālambanam | tatrārūpyāḥ sarvatragā bhāvanāheyāścānuśerate | tatrāpi sarvatragasaṃprayukte cetasi asarvatragā vardhanta iti trayo bhavanti | duḥkhasamudayālambanajñānakṣāntisaṃprayuktasya ca vijñānasya cakṣurindriyamālambanam | tadārupyamārgadarśanaprahātavyasya mithyādaṣṭyādisaṃprayukttasya vijñānasyālambanam | tatra te 'nāsravālambanāḥ saṃprayogataḥ, sāsravālambanāḥ ālambanataḥ | evamārūpyāvacarā api catvāro nikāyā bhavantīti ||</p>\n\n<note><hi rend='it'>Jaini_291</hi></note>\n<lg rend='bold'>\n<l>duḥkhendriye tu kāmāptaḥ svaireva saha sarvagaiḥ /</l>\n<l>tadgocare tu vijñāne nikāyā anuśerate // Abhidh-d_347 //</l>\n</lg>\n\n<lg rend='bold'>\n<l>kāmāpannāstrayo rūpāḥ sarvagābhyāsasaṃkṣayāḥ /</l>\n<l>paravṛtte tu catvāraḥ kāmāptā anuśerate // Abhidh-d_348 //</l>\n</lg>\n\n<lg rend='bold'>\n<l>trayo rūpabhavādantyādbhāvanāheyasarvagāḥ /</l>\n<l>sakalā dviṣparāvṛtteścatvāraścānuśerate // Abhidh-d_349 //</l>\n</lg>\n\n<lg rend='bold'>\n<l>sukhendriye tadālambe citte tadgocare 'pi ca /</l>\n<l>kāmādyāptāḥ yathāyogaṃ sarvagāścānuśerate // Abhidh-d_350 //</l>\n</lg>\n\n<p>tatra tāvat | sukhendriyaṃ saptavidham | kāmāvacaraṃ bhāvanāprahātavyam, rūpāvacaraṃ pañcaprakāram, anāsravaṃ ceti | tadetatsamāsato dvādaśavidhasya vijñānasyālambanaṃ bhavati | kāmāvacarasya catuṣprakārasya anyatra nirodhadarśanaheyāt, rūpāvacarasya pañcaprakārasya, ārūpyāvacarasya dviprakārasya mārgadarśanabhāvanāheyasya anāsravasya ca | idaṃ dvādaśavidhaṃ sukhendriyālambanaṃ vijñānam | tatra yathāyogaṃ kāmāvacarāścatvāro nikāyāḥ rūpāvacarāḥ saṃskṛtāvalambanāḥ, ārūpyāvacarau dvau nikāyau, sarvatragāścānuśayā anuśerata iti |</p>\n\n<p>tatpunaḥ sukhendriyālambanaṃ vijñānaṃ yasya cittasyālambanaṃ taccittaṃ sukhendriyā lambanālambanam | tasmin katyanuśayānuśerate ? tatkhalu sukhendriyālambanaṃ (<hi rend='it'>Jaini_292</hi>) dvādaśavidhaṃ cittaṃ katamasya vijñānasyālambanam ? tasyaiva ca dvādaśavidhasyārūpyāvacarasya ca bhūyo dviprakārasya duḥkhasamudayadarśana prahātavyasya | idaṃ caturdaśavidhaṃ sukhendriyālambanaṃ vijñānam | tatrārūpyāvacarau duḥkhasamudayadarśanaheyau vardhayitvā kāmāvacarā ārūpyāvacarāśca catvāro nikāyāḥ, rūpāvacarāśca saṃskṛtālambanā anuśayānuśerata iti 'yathāyoga'- vacanāt, 'api'śabdācca draṣṭavyam ||</p>\n\n<lg rend='bold'>\n<l>tridhātusaṃgṛhītāstu sakalā manaindriye /</l>\n<l>tadālambini vijñāne sarvasaṃskṛtagocarāḥ // Abhidh-d_351 //</l>\n</lg>\n\n<p>manaindriye khalu sarvatraidhātukāḥ ye 'pi te nirvāṇālambanāste 'pi saṃprayogataḥ | manaindriyālambanaṃ khalu vijñānaṃ saṃskṛtālambanam | atastatra saṃskṛtālambanāste 'nuśayā anuśerate |</p>\n\n<lg rend='bold'>\n<l>saṃskṛtālambanā eva parivṛtte 'nuśerate /</l>\n<l>viśeṣo dviḥparāvṛttau vidyate 'tra na kaścana // Abhidh-d_352 //</l>\n</lg>\n\n<p>pūrvanītyā vātra parivṛtte 'nuśayakāryaṃ boddhavyam | dviṣparāvṛtte 'pyatra na kaścidviśeṣa iti draṣṭavyam ||</p>\n\n<p>adhunā ṣoḍaśānāṃ cittānāṃ kasya cittasya samanantaraṃ kati cittānyutpadyanta ityupadiśyate |</p>\n\n<lg rend='bold'>\n<l>duḥkhaṃ darśanaheyādeścittāccittāni kāminaḥ /</l>\n<l>bhavatyanantaraṃ ṣaḍ vā tasyorddhvaṃ pañca pañca vā // Abhidh-d_353 //</l>\n</lg>\n\n<p>kāmadhātūpapannasya duḥkhadarśanaheyādeścittādanantaraṃ svabhūmikāni pañca, ṣaṣṭhaṃ ca bhāvanāprahātavyaṃ prathamadhyānasāmantakāt | sa yadā kāmadhātoścyutvā rūpadhātāvupapadyate tasya tatratyāni pañca bhavanti | evamārūpyeṣūpapadyamānasyārūpyāṇi pañca bhavantīti ||</p>\n\n<lg rend='bold'>\n<l>rūpadhātūpapannasya cittāni tu vinirdiśet /</l>\n<l>ekaṃ vā pañca vā ṣaḍ vā sapta vā yadi vā daśa // Abhidh-d_354 //</l>\n</lg>\n\n<note><hi rend='it'>Jaini_293</hi></note>\n<p>tatra 'ekam'; vītarāgasyoparisāmantakādbhāvanāmayam | 'ṣaḍ'; vītarāgasya kāmāvacaraṃ bhāvanāprahātavyaṃ nirmāṇacittaṃ prathamadhyānaphalam | 'pañca'; svabhaumāni | 'sapta vā'; uparisāmantakādbhāvanāprahātavyaṃ kuśalaṃ sāsravam | 'daśa vā'; rūpebhyaḥ pracyutasya kāmarūpeṣūpapadyamānasyeti ||</p>\n\n<lg rend='bold'>\n<l>ārūpyadhātujātasya cittānīmāni lakṣayet /</l>\n<l>svadhātukāni pañcaiva cyutikāle daśānyataḥ // Abhidh-d_355 //</l>\n</lg>\n\n<p>rūpakāmeṣūpapadyamānasya tatratyāni daśa bhavanti | svāni pañca pañcānyataḥ | gatametat ||</p>\n\n<p>idānīṃ vaktavyam | atha yadidaṃ sānuśayaṃ cittamuktaṃ tatkatham ? ityatrābhidhīyate-</p>\n\n<lg rend='bold'>\n<l>sācivyādanuśāyitvāccittaṃ sānuśayaṃ matam /</l>\n<l>dvidhā vā kliṣṭamakliṣṭamekadhaivāpadiśyate // Abhidh-d_356 //</l>\n</lg>\n\n<p>dvābhyāṃ khalu prakārābhyāṃ cittaṃ sānuśayamucyate | sācivyabhāvenānuśāyitvena ca | tatra kliṣṭaṃ dvābhyāṃ kāraṇābhyāṃ sānuśayaṃ yadaprahīṇakleśam | akliṣṭaṃ punarekadhā sācivyabhāvanaiveti | tatra kliṣṭaṃ cittamanuśayaiḥ saṃprayuktairaprahīṇaiḥ sānuśayaṃ tadālambanaiścāprahīṇaiḥ |</p>\n\n<p>kathamiha yo 'nuśayo yena cittena saṃprayuktaḥ sa khalvaprahīṇastasmiṃścitte 'nuśete ? yāvaddhi tadanuśayānuprāptiviśeṣeṇa sā cittasantatiravaṣṭabdhā cādhiṣṭhitā ca bhavati, niṣyandaphalasya cānāgatasya tasyāṃ cittasantatau sabhāgaheturutpattaye kṛtāspado bhavati, tāvadasāvanuśayastaśmiṃścetasyanuśeta ityucyate | tasya punaḥ kleśāśīviṣasya prāptidraṃṣṭrāvabhaṅge kṛte vidyamāno 'pi san kleśastasmiṃścetasyanarthānutpādanāt sannapi saṃprayogataḥ nānuśeta ityucyate | (<hi rend='it'>Jaini_294</hi>) nityaṃ ca tadālambanato kāritrākaraṇāt, tasminnālambane mārgavidūṣaṇākāradūṣite ālambanato 'pi nānuśeta ityucyate | na tu kadācinmuñjeśīkāvaduddhṛtya śakyate tasmāt kleśaḥ cittātpṛthakkartuṃ nirnāśayituṃ vā svālambanādvā vimukhīkartum | uktaṃ hi- 'yo dharmo yasya dharmasyālambanaṃ kadācitsa dharmastasya dharmasya nālambanam ? āha- na kadācit' iti | atastaccittaṃ sahāyabhāvena sānuśayaṃ sahāyabhāvasyāparityāgāt | na tvanuśayabhāvena sānuśayaṃ tatrānarthānutpādanāt |</p>\n\n<p>kataratpunaścittaṃ sānuśayam ? traidhātukaṃ pratyekaṃ pañcaprakāram | punaḥ pratyekaṃ dvidhā bhidyate | sarvatragāsarvatragasāsravā nāsravālambanakliṣṭākliṣṭabhedaiḥ |</p>\n\n<p>tatra duḥkhadarśanaprahātavyaṃ satkāyadṛṣṭisaṃprayuktam | tayā ca satkāyadṛṣṭyā tatsaṃprayuktayā cāvidyayā sahāyabhāvena cānuśayāne ca sānuśayam | śeṣaiḥ svanikāyikaiḥ samudayadarśanaprahātavyaiśca sarvatragairanuśayabhāvenaiva | śeṣarnobhayathā | evaṃ sarvaiḥ duḥkhadarśanaprahātavyaṃḥ samudayadarśanaprahātavyaiśca saṃprayuktaṃ cittaṃ yathāyogamabhyūhitavyam |</p>\n\n<p>nirodhadarśanaprahātavyaṃ mithyādṛṣṭisaṃprayuktam | tathaiva tatsaṃprayuktayā cāvidyayobhayathā | śeṣaiḥ svānikāyikasāsravālambanaiḥ sarvatragaiścānuśayabhāvenaiva | svānikāyikānāsravālambanaistadanyaiśca nobhayathā | evamanyairnirodhadarśanaprahātavyaiḥ mārgadarśanaprahātavyaiśca yathāsaṃbhavaṃ vaktavyam |</p>\n\n<p>bhāvanāprahātavyaṃ rāgasaṃprayuktam | tenaiva tatsaṃprayuktayā cāvidyayobhayathā | śeṣairbhāvanāprahātavyaiḥ sarvatragaiścānuśayairbhāvanairvā | anyairnobhayathā | evamanyadbhāvanāheyasaṃprayuktamapi yathāyogaṃ vācyam |</p>\n\n<p>akliṣṭantu svānikāyikaiḥ sarvatragaiścānuśayabhāvenaiva sānuśayamiti ||</p>\n\n<p>kaḥ punareṣāmanuśayānāṃ pravṛttyanukramaḥ ? taducyate | mohastāvat sarvakleśāgraṇī, tasmātkleśapuroyāyinaḥ |</p>\n\n<lg rend='bold'>\n<l>mohātsatkāyadṛktasyā antagrāhekṣaṇaṃ tataḥ /</l>\n<l>kāṅkṣāmithyekṣaṇaṃ tasyāḥ śīlāmarśastato dṛśaḥ // Abhidh-d_357 //</l>\n</lg>\n\n<note><hi rend='it'>Jaini_295</hi></note>\n<lg rend='bold'>\n<l>rāgaḥ svadṛśi mānaśva dveṣo 'nyatra pratāyate /</l>\n<l>jñeyaḥ pravṛttibāhulyādevameṣāmanukramaḥ // Abhidh-d_358 //</l>\n</lg>\n\n<p>iha tāvad bālasya pañcopādānaskandhātmake duḥkhe saṃmugdhasya phalabhūtān pañcopādānaskandhānajānataḥ satkāyadṛṣṭirūpajāyate | sattvajīvapudgalātmagrāhayogena | tato 'sya tacchāśvatocchedāntagrāhalakṣaṇāntagrāhadṛṣṭiḥ | tasyaivaṃ bhavati- yadi tāvadayaṃ nityo 'vikārī puruṣaḥ kiṃ dharmeṇa yaḥ sukhena nānugṛhyate, duḥkhena vā notpīḍyate | athāyamucchedadharmānityastathāpi kiṃ dharmeṇeti vicārayataḥ kāṅkṣotpadyate | kāṅkṣāpravṛddhyā mithyādarśanamāvahati | tadakāraṇe kāraṇābhiniveśānnihīnaṃ cāgrato grahaṇāt śīlavratadṛṣṭiparāmarśāvākarṣati | tato 'sya 'rāgaḥ svadṛśi mānaśca dveṣo 'nyatra pratāyate |'; tasya khalu mithyādarśanabhūtagrahāvedha śādaśreyasi śreyobuddhyā pravṛttasyānagre cāgryabuddhyabhiniviṣṭasya svapakṣe rāgo bhavati parapakṣe ca dveṣaḥ pravartate | ityataḥ tat 'jñeyaḥ pravṛttibāhulyādevameṣāmanukramaḥ'; ||</p>\n\n<p>vayaṃ tu paśyāmaḥ</p>\n\n<l rend='bold'>sadasanmitrayogāttu tadvṛttyaniyamo mataḥ /</l>\n<p>kalyāṇamitrapāpamitrasaṃsargāddhi prāyeṇa śraddhādīnāṃ guṇānāmeṣāṃ ca kleśānāṃ samudācārapravṛttiḥ ācāryāṇāmabhimateti | sa punareṣaḥ-</p>\n\n<l rend='bold'>kleśa utpadyate kaścitsaṃpūrṇaiḥ kāraṇaistribhiḥ // Abhidh-d_359 //</l>\n\n<p>hetuprayogaviṣayabalaiḥ kaścit tribhirutpadyate | kaścid dvābhyāmiti | (<hi rend='it'>Jaini_296</hi>) tatra hetubalaṃ sabhāgasarvatragādihetubhāvanāgatotpattaye vartamānaprāptyutsarge meghikādinidarśanāt | prayogabalamapyayoniśo manaskārādisaṃnidhānam | pratyayabalamaparijñātaviṣayābhāsagamanaṃ nidarśanamarhatparihāṇisūtramiti ||</p>\n\n<p>abhidharmadīpe vibhāṣāprabhāyāṃ vṛttau</p>\n\n<p>pañcamasyādhyāyasya dvitīyaḥ pādaḥ ||</p>\n\n<note><hi rend='it'>Jaini_297</hi></note>\n<p>pañcamādhyāye</p>\n\n<p>tṛtīyapādaḥ |</p>\n\n<p>atha ya ime bhagavatā traya āsravā ākhyātāḥ- 'kāmāsravo bhavāsravo 'vidyāsravaśca |' eṣāṃ kaḥ svabhāvaḥ ? tadidamārabhyate-</p>\n\n<lg rend='bold'>\n<l>vyavidyāḥ sakalāḥ kleśāḥ kāme kāmāsravo mataḥ /</l>\n<l>styānauddhatye ca hitvordhvaṃ samānatvādbhavāstravaḥ // Abhidh-d_360 //</l>\n</lg>\n\n<p>sarve hyete samānā nivṛtāvyākṛtatvādantarmukhapravṛttatvācca |</p>\n\n<l rend='bold'>avidyākhyastu mūlatvādavidyā sārvadhātukī /</l>\n\n<p>avidyā khalu saṃsāramūlam | uktaṃ hi bhagavatā- 'avidyāpratyayāḥ saṃskārāḥ |' tathā- 'yāḥ kāścana durgatayo 'smilloke paratra ca |</p>\n\n<p>sarvāstā avidyāmūlikāḥ ' iti |</p>\n\n<p>tatra tāvatkāmāsravaḥ ekacatvāriṃśad dravyāṇi | rāgapratighamānāḥ pratyekaṃ pañcaprakāratvāt pañcadaśa bhavanti | vicikitsāḥ catasraḥ | dṛṣṭayo dvādaśa | daśa paryavasthānāni | ityetānyekacatvāriṃśad dravyāṇa kāmāsrava ityākhyāyate |</p>\n\n<note><hi rend='it'>Jaini_298</hi></note>\n<p>bhavāsravaḥ catuṣpañcāśad dravyāṇi | rāgamānau viṃśatiḥ | aṣṭau vicikitsāḥ | caturviṃśati dṛṣṭayo 'vidyāṃ hitvā | dve ca paryavasthāne styānauddhatyākhye, paratantratvāt |</p>\n\n<p>avidyāsravaḥ pañcadaśadravyāni | tāni piṇḍenāṣṭottaraṃ dravyaśatamāsravāṇāṃ svabhāvaḥ |</p>\n\n<l rend='bold'>tathaughayogā dṛgvarjjaṃ tatpṛthaktvantu pāṭavāt // Abhidh-d_361 //</l>\n\n<p>kāmāsrava eva khalu kāmaughaḥ kāmayogaśca | dṛṣṭī varjayitvā | dṛṣṭayastu paṭutvātpṛthagogheṣu yogeṣu ca vyavasthāpyante | haraṇaśleṣaṇakāryapradhānabhūtā hi dṛṣṭayaḥ | yathā hi sarve kleśāḥ dṛṣṭivarjyāḥ, apaharanti śleṣayanti ca (<hi rend='it'>Jaini_299</hi>) tathaivaikākinyo 'pi dṛṣṭaya iti | tadevaṃ sati kāmaugha ekānnatriṃśat dravyāṇi | rāgapratighamānāḥ pañcadaśa | vicikitsāścatasraḥ | daśa paryavasthānānīti |</p>\n\n<p>bhavaugho 'ṣṭāviṃśatirdravyāṇi | rāgamānā viṃśatiḥ | vicikitsā aṣṭau | dṛṣṭyoghaḥ ṣaṭtriṃśad dravyāṇi | avidyaughaḥ pañcadaśadravyāṇi | evameva yogā draṣṭavyāḥ ||</p>\n\n<lg rend='bold'>\n<l>sāvidyā dve upādāne yathāktau dve tu dṛṅmaye /</l>\n<l>catasro 'pyekamantyaikaṃ kumārgādisamāśrayāt // Abhidh-d_362 //</l>\n</lg>\n\n<l rend='bold'>śeṣāstraidhātukāstvantye sātmabhāvapravṛttitaḥ /</l>\n\n<p>tatra kāmayoga eva sahāvidyayā kāmopādānaṃ catustriṃśad dravyāṇi | rāgapratighamānāvidyā viṃśatiḥ | vicikitsāścatasraḥ | daśaparyavasthānāni |</p>\n\n<p>bhavayoga eva sahāvidyayā ātmavādopādānam, aṣṭātriṃśad dravyāṇi | rāgamānāvidyāstriṃśat | vicikitsā aṣṭau |</p>\n\n<note><hi rend='it'>Jaini_300</hi></note>\n<p>dṛṣṭiyogācchīlavrataṃ niṣkṛṣya dṛṣṭyupādānaṃ triśad dravyāṇi | śīlavratopādānaṃ ṣaḍdravyāṇi | kasmātpunaretad dṛṣṭibhyo niṣkṛṣṭam ? 'kumārgādisamāśrayāt |'; mārgapratidvandvabhūtaṃ hyetadubhayapakṣavipralabhbhakaṃ ca | gṛhiṇo 'pi hyanena vipralabdhāḥ anaśanādibhiḥ svargamārgasaṃjñayā | pravrajitā apīṣṭaviṣayavivarjane śuddhipratyāgamanāditi |</p>\n\n<p>'śeṣāstraidhātukāḥ |'; dṛṣṭayo dṛṣṭyupādānam | traidhātukāśca śīlavrataparāmarśāḥ parāmarśopādānam | kāmāsravastu ekadhātukaḥ | bhavāsravastu dvidhātukaḥ | tasmādeva tat 'antyam'; dvayaṃ sārvadhātukameva | 'ātmabhāvapravṛttitaḥ |'; ātmabhāvālambanapravṛttaṃ khalvetaditi |</p>\n\n<p>te khalvete anuśayāḥ</p>\n\n<l rend='bold'>saṃyojanādibhiḥ śabdairdarśitāḥ pañcadhā punaḥ // Abhidh-d_363 //</l>\n\n<p>saṃyojanabandhanānuśayopakleśaparyavasthānabhedena pañcadhā bhittvoktāḥ |</p>\n\n<lg rend='bold'>\n<l>nava saṃyojanānyasminnīrṣyāmātsaryameva ca /</l>\n<l>dravyāmarṣaṇasāmānyād dṛśaḥ saṃyojanadvayam // Abhidh-d_364 //</l>\n</lg>\n\n<p><hi rend='bold'>śeṣāṇyanuśayāḥ pañca</hi></p>\n\n<p>nava khalu sayojanāni sūtra uktāni- anunayapratighamānāvidyādṛṣṭiparāmarśavicikitserṣyāmātsaryasaṃyojanāni |</p>\n\n<note><hi rend='it'>Jaini_301</hi></note>\n<p>tatrānunayasaṃyojanaṃ traidhātuko rāgaḥ | evamanyāni yathāyogaṃ vaktavyāni | dṛṣṭisaṃyojanaṃ tisro dṛṣṭayaḥ parāmarśasaṃyojanaṃ dve dṛṣṭī |</p>\n\n<p>kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃyojanaṃ pṛthaguktam ? dve punardṛṣṭī parāmarśasaṃyojanaṃ pṛthagiti ? taducyate- 'dravyāmarṣaṇasāmānyād dṛśaḥ saṃyojanadvayam |'; aṣṭādaśadravyāṇi khalu tisro dṛṣṭayaḥ | aṣṭādaśaiva dve parāmarśadṛṣṭī | dvayośca nāmasāmānyam | tasmādetad dvayamekaṃ saṃyojanamuktamiti |</p>\n\n<p>punarapyanyatra bhagavānsaṃyojanam</p>\n\n<lg rend='bold'>\n<l>pañcadhā pañcadhā punaḥ /</l>\n<l>jagādāvarabhāgīyamūrdhvabhāgīyameva ca // Abhidh-d_365 //</l>\n</lg>\n\n<note><hi rend='it'>Jaini_302</hi></note>\n<l rend='bold'>ādyantye dve dṛśau kāṅkṣākāmacchando dvireva yaḥ /</l>\n\n<p>tatra pañca saṃyojanānyavarabhāgīyāni | tadyathā- satkāyadṛṣṭiḥ śīlavrataparāmarśo vicikitsā kāmacchando vyāpāda iti | ete hi kāmadhātuhitatvādavarabhāgīyā ityucyante | avarā hi kāmadhātūretāni ca tadanuguṇāni | yasmāt</p>\n\n<l rend='bold'>dvābhyāṃ kāmānatikrāntiḥ punarānayanaṃ tribhiḥ // Abhidh-d_366 //</l>\n\n<p>kāmacchandavyāpādābhyāṃ kāmadhātuṃ nātikrāmati | satkāyadṛṣṭyādibhistribhiratikrānto 'pi punarāvartate dauvārikānucarasādharmyāt |</p>\n\n<p>anye punarāhuḥ- tribhiḥ sattvāvaratāṃ nātikrāmati pṛthagjanatvam, dvābhyāṃ dhātvavaratāṃ kāmadhātumiti |</p>\n\n<p>yadā khalu strotaāpannasya paryādāya trisaṃyojanaprahāṇe ṣaṭ kleśāḥ prahīṇāḥ kimarthaṃ tisro dṛṣṭīrapahāya trayamevāha satkāyadṛṣṭiṃ śīlavrataparāmarśaṃ vicikitsāṃ ca ? taducyate-</p>\n\n<note><hi rend='it'>Jaini_303</hi></note>\n<lg rend='bold'>\n<l>dvyekadṛggheyakāryokterdṛṣṭiheyamukhagrahāt /</l>\n<l>sarvadṛggheyabhāktve 'pi trayametadudāhṛtam // Abhidh-d_367 //</l>\n</lg>\n\n<p>pravartakagrahaṇe khalu pravartyamapi gahītaṃ bhavati pradīpālokavat | tatra satkāyadṛṣṭyā tatpravartitāntagrāhadṛṣṭirgṛhītā | śīlavrataparāmarśeṇa dṛṣṭiparāmarśaḥ pravartitaḥ | vicikitsayā mithyādṛṣṭiḥ pravartitā | ato hetugrahaṇātkāryagrahaṇaṃ veditavyam |</p>\n\n<p>athavā trividhā kleśāḥ- ekaprakārāḥ, dviprakārāḥ, catuṣprakārāśca | tatra satkāyadṛṣṭyā ekaprakārā gṛhītāḥ | śīlavrataparāmarśena dviprakārāḥ | vicikitsayā catuṣprakārāḥ gṛhītā bhavantīti ||</p>\n\n<p>vayaṃ brūmaḥ-</p>\n\n<lg rend='bold'>\n<l>sarvānarthanidānatvānmārgapratyarthibhāvataḥ /</l>\n<l>tathyohāvidhuratvācca trisaṃyojanadeśanā // Abhidh-d_368 //</l>\n</lg>\n\n<p>satkāyadṛṣṭiḥ khalu sarvānarthamalānāṃ kleśasya ca bhavatrayasya ca mūlam | atastayotkhātayā sarvānarthavṛkṣasyotsādanaṃ bhavati | mārgasya ca sadbhūtasya pratyarthibhūtaḥ kumārgāvalambī śīlavrataparāmarśaḥ | tena prahīṇena sanmārgeṇa mokṣapurapraveśo bhavati | samyagdṛṣṭyādimārgapratipattipratibandhabhūtā ca vicikitsā | (<hi rend='it'>Jaini_304</hi>) tayā prahīṇayā samyagdṛṣṭisaṃkalpapuraḥsaro mārgo nirvibandhaḥ pravartate | ityaṣṭāśītyanuśayaprahāṇe 'pi sati trayāṇāmeva grahaṇam |</p>\n\n<p>vaibhāṣāḥ punaḥ paśyanti- mokṣāntarāyāḥ trayodbhāvanāḥ | yathā khalu trayo 'ntarāyā mārgagamane bhavantyagantukāmatānyamārgagrahaṇaṃ mārgabahutvasaṃdehācca mārgagamanāpratipattiḥ | evaṃ mokṣagamane trayo 'ntarāyā bhavanti | satkāyadṛṣṭyā mokṣāduttrāsaṃ gatasyāgantukāmatā bhavati | śīlavrataparāmarśenānyamārgagrahaṇāt mārgavibhrāntiḥ | vicikitsā mārgasaṃśaye sati mārgāpratipattirityeṣāṃ mokṣagamanāntarāyāṇāṃ prahāṇaṃ strotaāpannasya dyotayadbhagavānkleśatrayasyaiva grahaṇamakārṣīditi ||</p>\n\n<p>yathā ca pañcavidhamavarabhāgīyaṃ saṃyojanamuktavāṃstathā pañcordhvabhāgīyānisaṃyojanānyākhyātavān sūtre |</p>\n\n<l rend='bold'>dvau rūpārūpajau rāgau mānamohoddhavāstrayaḥ /</l>\n\n<p>pañca khalurdhvabhāgīyāni saṃyojanāni | tadyathā- rūparāgaḥ, ārūpyarāgaḥ, auddhatyam, māno 'vidyā ca | eṣāmaprahīṇānāṃ ūrdhvadhātudvayaṃ nātikrāmanti sattvāḥ | samāptaḥ saṃyojanādhikāraḥ |</p>\n\n<p>bandhanānīdānīmucyante | trīṇi bandhanāni | rāgo bandhanaṃ dveṣo moho (<hi rend='it'>Jaini_305</hi>) bandhanam | ebhistraidhātukāḥ sattvāḥ saṃsāracārake baddhāḥ yathāyogam | kasmātpunaretāni bandhanānītyuktāni ? taducyate-</p>\n\n<l rend='bold'>trivedanānuśāyitvād dṛḍhatvādbandhanatrayam // Abhidh-d_369 //</l>\n\n<p>trivedanāvaśātkhalu bandhanatrayamuktam | tatra sukhāyāṃ vedanāyāṃ rāgo 'nuśerate | duḥkhāyāṃ dveṣaḥ | aduḥkhāsukhāyāṃ mohaḥ | ete ca trayo mūlakleśāḥ ṣaḍvijñānabhaumāḥ pañcaprakārāḥ | tasmādete dṛḍhatvād bandhanaśabdenoktāḥ ||</p>\n\n<p>punaranye bhagavatā sūtre-</p>\n\n<lg rend='bold'>\n<l>dvipakṣagranthanād granthāścatvāraḥ samudāhṛtāḥ /</l>\n<l>abhidhyākhyāstathā dveṣaḥ parāmarśadvayaṃ tathā // Abhidh-d_370 //</l>\n</lg>\n\n<p>tatra gṛhī abhidhyayā viṣayeṣu grathitastadvyāghātakartṛṣu vivādamārabhamāno dveṣeṇānubadhyate | pravrajitaḥ śīlavrataparāmarśagrathitastadapavādaśravaṇādidameva satyamiti satyābhiniveśaparāmarśena dṛṣṭiparāmarśākhyena badhyate | iti catvāro bhavanti ||</p>\n\n<p>uktāḥ kleśāḥ |</p>\n\n<note><hi rend='it'>Jaini_306</hi></note>\n<lg rend='bold'>\n<l>upakleśāstu vijñeyāḥ saṃrambhādyā yathoditāḥ /</l>\n<l>sarve vā caitasāḥ kliṣṭāḥ saṃskāraskandhasaṃjñitāḥ // Abhidh-d_371 //</l>\n</lg>\n\n<p>ye tāvatkhalu kleśā upakleśā api te cittopakleśanāt | iha tu paryavasthānakleśamalasaṃgṛhītāḥ kṣudrakavastukoddiṣṭā veditavyāḥ | ye 'pi cānye caitasikāḥ saṃskāraskandhasaṃgṛhītāḥ te 'pyupakleśā ityākhyāyante ||</p>\n\n<p>ke punaste kleśamalāḥ kāni vā paryavasthānāni ? tatra tāvat-</p>\n\n<l rend='bold'>mūlakleśamalāstvanye ṣaḍupakleśasaṃjñitāḥ /</l>\n\n<p>ta ime ucyante-</p>\n\n<l rend='bold'>śāṭhyopanāhapradāśamāyāmadaviheṭhanāḥ // Abhidh-d_372 //</l>\n\n<note><hi rend='it'>Jaini_307</hi></note>\n<p>tatra cittakauṭilyaṃ śāṭhyaṃ cittasyānṛjutā vakrībhāvaḥ | upanāhaḥ pratighaniṣyando vairānubandhakṛdrandhrāvadhānatā | santoṣyamānasyāpyadharmadṛḍhagrāhitā pradāśaḥ | parābhisandhānāya mithyopadarśanakārī paravañcanāmāyā | cittasmayo madaḥ | saturūpakulabalabhogayauvanārogyaparijanasaṃpattisaṃrāgajaḥ pramādāspadaṃ vividhendriyavibhramotpādajanakaḥ | sattvavyāpādo vihiṃsā viheṭhanetyarthāntaram | uktāḥ ṣaṭ kleśamalāḥ ||</p>\n\n<note><hi rend='it'>Jaini_308</hi></note>\n<p>daśa paryavasthānānyucyante |</p>\n\n<lg rend='bold'>\n<l>mrarkṣyerṣyāhryanapatrāpyastyānamiddhoddhavakrudhaḥ /</l>\n<l>mātsaryaṃ kukṛtatvaṃ ca daśadhā paryavasthitiḥ // Abhidh-d_373 //</l>\n</lg>\n\n<p>ete hyanubandhādārḍhyānnānuśayāḥ | na hyeṣāmanubandhadārḍhyamastyanuśayāstu dṛḍhānubandhāḥ | tasmādetāni kālāntaramātraṃ cittaparyavasthāpanāt paryavasthānānītyucyante |</p>\n\n<p>avadyaṃ chādayataḥ cittāpalepo mrakṣaḥ, cittaṃ mrakṣayatīti mrakṣaḥ | parasampattyamarṣaṇamīrṣyā | akāryaṃ kurvataḥ svātmānamavekṣyālajjanāhrīḥ | (<hi rend='it'>Jaini_309</hi>) paramapekṣyālajjanānapatrāpyam | kāyākarmaṇyatā styānaṃ tandrīparyāyavacanam | kāyacittākarmaṇyatā middhaṃ cittābhisaṃkṣepaḥ svapnākhyaḥ, sa tu kliṣṭa eva paryavasthānam | cittāvyupaśāntirauddhatyam | parāpakāranimittodbhavo 'parityāgayogena caṇḍībhāvaḥ krodhaḥ | svavastunyāgraho mātsaryam, matto mā saredetaditi niruktiḥ | kukṛtabhāvaḥ kaukṛtyam | ityenāni daśa paryavasthānāni ||</p>\n\n<p>athaiṣāmupakleśamalaparyavasthānānāṃ kaḥ kasya rāgādermūlakleśasya niṣyandaḥ ? tadidamārabhyate ||</p>\n\n<l rend='bold'>ebhyo 'nunayaniṣyandā āhrīkyauddhatatādayaḥ /</l>\n\n<p>ime khalūpakleśāḥ rāganiṣyandāḥ | yaduta- ahrīkyauddhatyamadamātsaryakuhanālapanānaimittikatānaiṣpeśikatā lābhena lābhasya niścikīrṣatā pāpecchatā mahecchatecchasvitā kāmajñātijanapadavitarkapāpamitratādayaḥ |</p>\n\n<note><hi rend='it'>Jaini_310</hi></note>\n<p>tatrāhrīkyānapatrāpyamadā vyākhyātalakṣaṇāḥ | lābhasatkārayaśolobhādabhūtaguṇadarśanārthamīryāpathavikalpakṛccaittaviśeṣaḥ kuhanā | lābhādyarthameva guṇapriyālapanakṛllapanā | upakaraṇārthitvanimittadarśanakṛccaittaviśeṣo naimittakatā | paraguṇavaddoṣavacananiṣpeṣaṇakṛdeva caitasiko naiṣpeṣikatā | labdhalābhakhyāpanenānyalābhaniścakīrṣaṇatā lābhena lābhasya niścikīrṣatā | parairabhūtaguṇasambhāvanecchā pāpecchatā | lābhasatkāraparivāraprārthanā mahecchatā |</p>\n\n<p>lobhātparairbhūtaguṇasambhāvanecchā icchasvitā | kāmarāgapratisaṃyukto vitarkaḥ kāmavitarkaḥ | jñātisnehaparītasya tadāvāhavivāhakṛṣivaṇigrājasevādīnāṃ gṛhasandhāraṇamupajīvanopāyānāṃ rājataskarādibhayapraśamanopāyānāṃ ca vitarkāṇāṃ vitarkaḥ jñātivitarkaḥ | paryāptajīvitopakaraṇāparituṣṭasya lokamitratā, chandarāgāpahṛtacetasasteṣāṃ janapadānāṃ bhūmiramaṇīyatāsubhikṣakṣematāpracuragorasekṣuvikāragodhūmaśālyādīnāṃ vitarkaṇājjanapadavitarkaḥ śīladṛṣṭyācāravipannānāṃ ratikṛtā saṃsevā pāpamitratā |</p>\n\n<l rend='bold'>mrakṣānapatrapāstyānamiddhādyā mohasaṃbhavāḥ // Abhidh-d_374 //</l>\n\n<p>tatra 'mrakṣānapatrapāstyānamiddhāḥ'; | 'ādi'grahaṇāllayaḥ, amanasikārodanādaratā, daurvacasyaṃ tandrī bhaktāsamatetyevamādayaḥ |</p>\n\n<p>tatra layonāma doṣaguṇatyāgārjanaṃ prati ātmaparibhavajaścittasaṃkocaḥ | kuśalāsamanvāhāra audāsīnyayogeṇāmanasikāraḥ | guṇeṣu guṇavatsu cābahumānavṛttiranādaratā | (<hi rend='it'>Jaini_311</hi>) dharmānuśāstṛṣu sāsūyitapratimantrakṛddaurvacasyam | jṛmbhikodgamādakṣivartmastambhanidrāspadaḥ caittaviśeṣaḥ styānākhyā tandrī | kuśalapakṣānukūlabhojanasamatāprativedhaścetaso bhaktāsamatā ||</p>\n\n<l rend='bold'>kaukṛtyaṃ vicikitsotthaṃ krodhādyā dveṣasambhavāḥ /</l>\n\n<p>kaukṛtyaṃ khalu yathoktalakṣaṇaṃ vicikitsāsamutthitam | krodhādyā dveṣaniṣyandāḥ | 'ādi'śabdādīrṣyākṣāntyupanāhapradāśasaṃrambhādayaḥ |</p>\n\n<p>tatrerṣyā pūrvoktalakṣaṇā | sahyāsahiṣṇutākṣāntiḥ | randhrāvadhānānivṛttirupanāhaḥ | saṃtoṣamānasyāpyadṛḍhagrāhitā pradāśaḥ | parānvimardiṣataḥ pāṇipādauṣṭhakapolaśarīrakampayonirbhrāntamanasaḥ kṣobhaḥ saṃrambhaḥ | nimittamātreṇa sātatyaviheṭhanakṛcchṛṅgī | nistanato 'bhīkṣṇavivādakṛtyaṃ stambhanatā | kāmyānviṣayānanusmarato rativiparītamanasaḥ pravṛttiraratiḥ | cittāpaiśalyamanārjavatā | vyāpādārtha prayukto vitarko vyāpādavitarkaḥ | vihiṃsāsaṃprayukto vitarkaḥ vihiṃsāvitarkaḥ |</p>\n\n<l rend='bold'>pramādastambhamārdva(?)kṣya māyāśāṭhyavijṛmbhikāḥ // Abhidh-d_375 //</l>\n\n<l rend='bold'>kāyaduṣṭhūlatādyāśca jñeyā vyāmiśrasambhavāḥ /</l>\n\n<p>tatra doṣapravaṇasya guṇānabhisaṃmukhyaṃ pramādaḥ | pūjārheṣvasaṃnatiḥ stambhaḥ | parānurodhātpāpānuvṛttikṛccaitto mārdvakṣyam(?) | parābhisandhānāya mithyopadarśanakṛccaitto māyā | cittakauṭilyaṃ śāṭhyam | kleśasamutthitaḥ kāyasyānamanavinamanakṛccaitto vijambhikā | kleśakṛtā vividhālambanasaṃjñā nānātvasaṃjñāḥ | ativīryabhaktāsamatānirjātakāyavaiṣamyābādhaḥ kāyadauṣṭhulyam | kalyāṇamitrāṇāṃ guṇeṣvananuśikṣā asabhāgānuvartanatā | kleśasamutthā parasampadvitarkaṇā, parodayapratisaṃyukto vitarkaḥ | ityevamādayo vyāmiśrasamutthitā draṣṭavyāḥ |</p>\n\n<l rend='bold'>pradāśo dṛkparāmarśaniṣyandaḥ śaṭhatā dṛśaḥ // Abhidh-d_376 //</l>\n\n<p>pūrvoktalakṣaṇaḥ pradāśaḥ parāmarśaniṣyandaḥ | śāṭhyaṃ dṛṣṭisamutthitamiti ||</p>\n\n<p>atha kaḥ kleśaḥ kayā vedanayā saṃprayujyate ? tadidamārabhyate-</p>\n\n<note><hi rend='it'>Jaini_312</hi></note>\n<l rend='bold'>saumanasyena rāgasya saṃprayogaḥ sukhena ca /</l>\n\n<p>rāgaḥ khalu sukhasaumanasyābhyāṃ saṃprayuktaḥ |</p>\n\n<l rend='bold'>dveṣasya daurmanasyena duḥkhena ca nigadyate // Abhidh-d_377 //</l>\n\n<p>saṃyoga iti vartate | pratighaḥ khalu duḥkhadaurmanasyābhyāṃ saṃprayuktaḥ ||</p>\n\n<p><hi rend='bold'>sarvairmohasya</hi></p>\n\n<p>mohasya tu pañcabhirapīndriyaiḥ saṃprayogaḥ |</p>\n\n<l rend='bold'>vittibhyāṃ caitasībhyāmasaddṛśaḥ /</l>\n\n<p>mithyādṛṣṭirhi daurmanasyasaumanasyābhyāṃ saṃprayujyate, pāpakarmaṇāṃ puṇyakarmaṇāṃ ca yathākramam |</p>\n\n<p><hi rend='bold'>kāṅkṣā ca daurmanasyena</hi></p>\n\n<p>sāṃśayito hi niścayākāṅkṣī daurmanasyena saṃbadhyate |</p>\n\n<l rend='bold'>śeṣāṇāṃ sumanastayā // Abhidh-d_378 //</l>\n\n<p>śeṣāstvanuśayāḥ- catasro dṛṣṭayaḥ, mānaśca | harṣākāravṛttitvātsaumanasyena saṃprayuktāḥ ||</p>\n\n<p><hi rend='bold'>upekṣayā tu sarveṣām</hi></p>\n\n<p>sarve 'pyaviśeṣeṇānuśayā upekṣayā saṃprayujyante | pravāhacchedakāle khalu kleśānāmavaśyamupekṣā saṃmukhībhavati |</p>\n\n<l rend='bold'>kāmāptānāmayaṃ vidhiḥ /</l>\n\n<note><hi rend='it'>Jaini_313</hi></note>\n<p>kāmāvacarāṇāṃ khalvanuśayānāmeṣa vidhiḥ draṣṭavyaḥ |</p>\n\n<l rend='bold'>ito 'nyadhātujānāṃ tu pratibhūmyantaraṃ svakaiḥ // Abhidh-d_379 //</l>\n\n<p>yasyāṃ yasyāṃ bhūmau yāvantīndriyāṇi santi tatrāpi cāturvijñānakāyikāścāturvijñānakāyikairmanobhūmikā manobhūmikaireva yathāsaṃbhavam ||</p>\n\n<p>uktāḥ kleśānāmindriyasaṃprayogaḥ | upakleśānāmucyate-</p>\n\n<lg rend='bold'>\n<l>īrṣyayā daurmanasyena kaukṛtyasya tathā krudhaḥ /</l>\n<l>pradaṣṭeścopanaddheśca vihiṃsāyāstathaiva ca // Abhidh-d_380 //</l>\n</lg>\n\n<p>daurmanasyena khalvīrṣyākaukṛtyakrodhapradāśopanāhavihiṃsāḥ saṃprayujyante ||</p>\n\n<l rend='bold'>mātsaryaṃ daurmanasyena saumanasyena kasyacit /</l>\n\n<p>prārthyamāno hyaprayacchan parasya jahrīyamāno durmanāyate | kecitpunaḥ vyācakṣate- saumanasyena saṃprayujyate lobhānvayatvena harṣākāravartitvāt |</p>\n\n<l rend='bold'>dvābhyāṃ māyā tathā śāṭhyaṃ mrakṣo middhaṃ tathaiva ca // Abhidh-d_381 //</l>\n\n<p>daurmanasyasaumanasyābhyāṃ māyāśāṭhyamiddhāni saṃprayujyante | kadāciddhi sumanāḥ paraṃ vañcayate | kadāciddurmanāḥ | evaṃ yāvatsvapīti ||</p>\n\n<l rend='bold'>madastu sumanaḥskandhasukhābhyāṃ saṃprayujyate /</l>\n\n<p>tṛtīye dhyāne sukhenādhastātsaumanasyenordhvaṃ copekṣayā | 'tu'śabdasya viśeṣaṇatvādayaṃ viśeṣo labhyate |</p>\n\n<l rend='bold'>āhrīkyamanapatrāpyaṃ styānauddhatye ca pañcabhiḥ // Abhidh-d_382 //</l>\n\n<note><hi rend='it'>Jaini_314</hi></note>\n<p>pañcabhirapīndriyaiḥ āhrīkyānapatrāpyastyānauddhatyāni saṃprayujyante | eṣāṃ caturṇāṃ paryavasthānānāmakuśalamahābhūmikatvāt kleśamahābhaumikatvācca ||</p>\n\n<p>idamidānīṃ vaktavyam | ka eṣāṃ kiṃ prahātavyaḥ ? yāni tāvaddaśa paryavasthānāni tebhyaḥ-</p>\n\n<l rend='bold'>āhrīkyamanapatrāpyaṃ styānamiddhaṃ tathoddhavaḥ // Abhidh-d_383 //</l>\n\n<p>..........abhidharmadīpe vibhāṣāprabhāyāṃ vṛttau pañcamādhyāyasya tṛtīyaḥ pādaḥ ||</p>\n\n<p>..........pañcamodhyāyaḥ samāptaḥ ||</p>\n\n<note><hi rend='it'>Jaini_315</hi></note>\n<p>ṣaṣṭho 'dhyāyaḥ</p>\n\n<p>prathamaḥ pādaḥ.....\n..............rvaudārikam | atastutpūrvam | tato vedanāsmṛtyupasthānaṃ dvābhyāṃ sthūlataraṃ vedanāskandhavat | tataḥ cittasmṛtyupasthānaṃ rūpādiprativijñaptisvābhāvyātsulakṣam | dharmāstu saṃjñācetanādyā saṃprayuktāḥ, prāptyādayaḥ viprayuktāḥ, saṃskṛtāśca paramasūkṣmāstasmādante dharmasmṛtyupasthānam | ata evotpattikramopi tathaiva |</p>\n\n<note><hi rend='it'>Jaini_316</hi></note>\n<p>prāyeṇa hi sattvāḥ rūpādyupabhogaratatvāt mokṣavimukhā bhavanti vedanābhinanditvāt, sā cābhinandanā cittasyādāntatvāt | taccādāntatvaṃ rāgādibhiḥ | śraddhādibhiśca dāntatvaṃ bhavati |</p>\n\n<p>catuṣṭvamapi caturviparyāsapratipakṣatvāt | aśucau śucisaṃjñāviparyāsapratipakṣo hi kāyaparīkṣā | duḥkhe sukhasaṃjñāviparyāsapratipakṣo vedanāparīkṣā | anitye nityasaṃjñāviparyāsapratipakṣaścittaparīkṣā, cittasya laghuparivartitvāt | anātmanyātmasaṃjñāviparyāsapratipakṣo dharmaparīkṣā | dharmasmṛtyupasthānasya vaicitryādekātmasaṃjñāviparyāso nivartate | 'ādi'śabdāccaturāhārapañcaskandhapratipakṣatvādyathāyogam ||</p>\n\n<p>sa tadānīṃ yogācāraḥ</p>\n\n<l rend='bold'>samastālambināntyena tānvettyadhruvatādibhiḥ /</l>\n\n<p>sambhinnālambanaṃ hi dharmasmṛtyupasthānaṃ tricatuṣpañcaskandhālambanatvāt | (<hi rend='it'>Jaini_317</hi>) pañcaskandhālambanameva tu sāmānyālambanamiti nirdiśyate | tena tu catvāryapi smṛtyupasthānānyabhisamasyānityato duḥkhataḥ śūnyato 'nātmataśceti caturbhirākāraiḥ pratyavekṣate | tataḥ punaryogī kāyaṃ paramāṇusaṃghātakṣaṇasantānabhedena prabhidya paramāṇuśaḥ kṣaṇaśaśca nirīkṣate | kalalādīnāṃ vā bījādyaśucyaṅgāni pṛthaṅmiśrībhūtāni ca yogī rūpāṇi nimitteṣu paśyati | tadūrdhvaṃ tasyānityatvādibhiḥ sāmānyalakṣaṇena yathāyogaṃ sarvadharmakajātīyatvādhimokṣe satyahaṃkāramamakāraviṣkambhanaprahāṇaṃ bhavati | tanprahāṇādrāgādayopi doṣāḥ śrutacintāmayābhyāṃ jñānābhyāṃ viṣkambhyante |</p>\n\n<p>katamena punaratra smṛtyupasthānena kleśātyantakṣayo bhavati ? brūmaḥ |</p>\n\n<l rend='bold'>kleśātyantakṣayo 'ntyena saṃbhinnālambanena vā // Abhidh-d_384 //</l>\n\n<note><hi rend='it'>Jaini_318</hi></note>\n<p>saṃsargasmṛtyupasthānena khalu 'saṃbhinnālambanena atyantakleśaprahāṇaṃ kriyate | 'vā'; śabdo vikalpārthaḥ ||</p>\n\n<p>yasmāt-</p>\n\n<l rend='bold'>asaṃbhinnārtha viṣayaṃ trayametad dvidheṣyate /</l>\n\n<p>sāsravānāsravabhedāt | tataḥ punaḥ skandhānanityādinā</p>\n\n<l rend='bold'>tasyaivaṃ paśyataḥ sākṣādudayavyayadarśanam // Abhidh-d_385 //</l>\n\n<l rend='bold'>skandheṣu jāyate paścāccakrabhramarikādivat /</l>\n\n<note><hi rend='it'>Jaini_319</hi></note>\n<p>eṣā ca smṛtyupasthānakuśalamūlaniṣṭhā | tasya khalvanityākāramabhyasyataḥ sarvasaṃskāreṣu pratikṣaṇamudayavyayadarśanamutpadyate, 'cakrabhramarikādivadi'ti |</p>\n\n<l rend='bold'>sa pratītyasamutpādaṃ skandhānāṃ pratyavekṣate // Abhidh-d_386 //</l>\n\n<p>tasya pratikṣaṇaṃ utpādavyayaṃ paśyataḥ evaṃ bhavati- kathaṃ caite saṃskārāḥ santānena pravartante nocchidyante | sa pratītyasamutpādaṃ paśyati traiyadhvikānāṃ saṃskārāṇāṃ hetuphalasambandhaniyamāvasthitānām | tataḥ punaḥ pratītyasamutpādam ||</p>\n\n<lg rend='bold'>\n<l>satyeṣu pātayitvataṃ tadā kaścitparīkṣate /</l>\n<l>tadanityatvaduḥkhatve samavetya tataḥ punaḥ // Abhidh-d_387 //</l>\n</lg>\n\n<p>ekaikamaṅgaṃ satyeṣu pātayitvānityato duḥkhataśca pratyavekṣya</p>\n\n<lg rend='bold'>\n<l>akartṛkānnirīhāṃśca pratyayādhīnasaṃbhavān /</l>\n<l>dṛṣṭvā sarveṣvanātmeti tattvākāraṃ niṣevate // Abhidh-d_388 //</l>\n</lg>\n\n<p>tatra svatantrakartṛvirahitvācchūnyānpaśyati svavaśena vinā sahakāribhiḥ pratyayaiḥ kriyākaraṇāt, parādhīnajanmatvāccānātmānaṃ paśyati 'dṛṣṭvā sarveṣvanātmeti tattvākāraṃ niṣevate'; ||</p>\n\n<p>tadabhyasyataḥ</p>\n\n<l rend='bold'>anadhiṣṭhātṛkatvaṃ ca pāratantryaṃ ca paśyataḥ /</l>\n\n<p>na hyatra kaścitpuruṣo vā parameṣṭhī veśvaraḥ svatantraścaikaśca vidyate, paratantrajanmaprasarā eva sarvasaṃskārāḥ svasāmānyalakṣaṇādhiṣṭhitasvabhāvāḥ, iti parīkṣyamāṇasya</p>\n\n<l rend='bold'>sarvadharmeṣu nairātmye sthirā buddhiḥ pravartate // Abhidh-d_389 //</l>\n\n<p>yathoktam-</p>\n\n<lg>\n<l>'sarvadharmā anātmānaḥ paśyati prajñayā yadā |</l>\n<l>tadā nirvidyate duḥkhādeṣa mārgo viśuddhaye || '</l>\n</lg>\n\n<note><hi rend='it'>Jaini_320</hi></note>\n<p>atha kasmādiha śūnyākāro na deśitaḥ ? taducyate-</p>\n\n<lg rend='bold'>\n<l>svabhāvenāviśūnyatvād dharmamudrā udāhṛtā /</l>\n<l>taduktyā ca taduktatvācchūnyākāro na deśitaḥ // Abhidh-d_390 //</l>\n</lg>\n\n<p>na khalu saṃskārāḥ svabhāvena śūnyāḥ pṛthivyaptejovāyuprabhṛtīnāṃ kāṭhinyādilakṣaṇasya dhṛtyādikriyāyāśca pratyakṣatvāt | rāgādīnāṃ doṣāṇāṃ śraddhādīnāṃ ca guṇānāṃ cittamālyaśuddhikaraṇasāmarthyāt | teṣāṃ ca sāmarthyaṃ yathā dravyāṇāṃ harītakīcitrakadantīprabhṛtīnāṃ rasavīryavipākaprabhāvādidarśanāta sasvabhāvaprabhāvāḥ sarvadharmāḥ dharmamudrāyāśca 'śūnyākāro'; noktaḥ | tasmādihāpi nocyate | athavātaduktyā ca tadukteḥ |'; anātmākāroktyā ca śūnyatāpyuktā bhavati ||</p>\n\n<p>tadevaṃ nairātmye sthiramatiḥ</p>\n\n<lg rend='bold'>\n<l>gotradvārasamūhādīn dhātvādīnāṃ yathāyatham /</l>\n<l>svasādhāraṇacihnābhyāṃ sadatopaparīkṣate // Abhidh-d_391 //</l>\n</lg>\n\n<p>dhātvāyatanaskandheṣu svasāmānyalakṣaṇaparicchinneṣu</p>\n\n<lg rend='bold'>\n<l>pratiskandhaṃ tatastasya svābhāvyādiṣu tattvataḥ /</l>\n<l>krameṇa jāyate paścātkauśalaṃ sthānasaptake // Abhidh-d_392 //</l>\n</lg>\n\n<p>'rūpaṃ yathābhūtaṃ prajānāti rūpasamudayaṃ rūpanirodhaṃ rūpanirodhagāminīṃ pratipadaṃ rūpasyāsvādaṃ rūpasyādīnavaṃ rūpasya niḥsaraṇamevaṃ yāvadvijñānasya |' uktaṃ hi bhagavatā- 'saptasthāne kuśalo bhikṣuḥ trividhārthopaparīkṣī kṣipramevāsravakṣayaṃ karoti' iti ||</p>\n\n<p>abhidharmadīpe vibhāṣāprabhāyāṃ vṛttau ṣaṣṭhasyādhyāyasya prathamaḥ pādaḥ ||</p>\n\n<note><hi rend='it'>Jaini_321</hi></note>\n<p>ṣaṣṭhādhyāye</p>\n\n<p>dvitīyapādaḥ |</p>\n\n<p>tasyedānīṃ yoginaḥ smṛtyupasthānādiṣu kuśalamūleṣu dṛṣṭapūrvaṃ jñeyaṃ satyākāravyavasthānenānucitaśrutacintāmayākārasamudācāranyāyena</p>\n\n<lg rend='bold'>\n<l>nirmathnataḥ krameṇāsya duḥkhasatyabhavāraṇim /</l>\n<l>śraddhāvīryasahāyasya tattvajñānānalārthinaḥ // Abhidh-d_393 //</l>\n</lg>\n\n<lg rend='bold'>\n<l>ākārapatitaṃ jñānaṃ tataḥ śamaniyāmakam /</l>\n<l>bhāvanāmayamūṣmākhyaṃ jāyate sānuvartakam // Abhidh-d_394 //</l>\n</lg>\n\n<p>tatkhalūṣmagataṃ prakarṣitatvāt ṣoḍaśākāram, pratisatyaṃ caturākāratvāt, sāmānyaṃ dharmasmṛtyupasthānaṃ bhaviṣyasyāryamārgāgnernimittabhūtaṃ dhūmāgnivat | tasmiṃśca labdhe śamaḥ pratyāsannībhavati | atastat 'śamaniyāmakaṃ bhāvanāmayam'; iti | dhyānasaṃvarāśritasamādhibalena dṛḍhībhāvāccittaṃ bhāvayati campakapuṣpatilatailavaditi | 'sānuvartakaṃ'; ca pañcaskandhasvabhāvaṃ nairātmyabuddhiparitoṣāccānuskandhaśaḥ prasāda utpadyate- skandhamātrakamevedaṃ satkāyadṛṣṭervastubhūtaṃ nātrātmāstyātmīyaṃ vā ||</p>\n\n<lg rend='bold'>\n<l>tatastathaiva mūrdhāno mithyādṛṣṭyupaghātinaḥ /</l>\n<l>ūṣmabhyo 'dhikasāmarthyādratnaśraddhāvivardhinaḥ // Abhidh-d_395 //</l>\n</lg>\n\n<p>tadūrdhvaṃ tato mūrdhānastathaiva ṣoḍaśākārāḥ | teṣāṃ punarayaṃ viśeṣaḥ | (<hi rend='it'>Jaini_322</hi>) mithyādṛṣṭiśaktyupaghātitvam, tadupaghātāt kuśalamūlāni na samucchindanti | ūṣmabhyo 'dhiko viśeṣaḥ ratnatrayaśraddhāvivardhinaśca | teṣu khalvadhimātreṇa buddhādiṣu ratneṣu triṣvākārataḥ prasādo 'bhivardhate, na skandhaśaḥ, prāgevoṣmagateṣu tadbuddhiparitoṣāt | mūrdhasū..............</p>\n\n<note><hi rend='it'>Jaini_323</hi></note>\n<l rend='bold'>........netvasminnubhayatrāpi paścimā // Abhidh-d_396 //</l>\n\n<p>vinyāse vivardhane caiva dharmasmṛtyupasthānaṃ pratyutpannaṃ tadeva cānāgataṃ bhāvyate ||</p>\n\n<l rend='bold'>bhāvyate skandhadṛktvādau na tannirvāṇadarśinaḥ /</l>\n\n<p>na khalu skandhoparamadarśinaḥ skandhamatirbhāvyate |</p>\n\n<l rend='bold'>ākārāṃstulyajātīyān sarvatrātra tu nirdiśet // Abhidh-d_397 //</l>\n\n<p>yādṛśāḥ pratyutpannāstādṛśā evānāgatā bhāvyante ||</p>\n\n<lg rend='bold'>\n<l>draṣṭavyānyatarā tābhyaḥ pratyutpannā vivardhane /</l>\n<l>catasṛbhyastvanyatamā pratyutpannā vivardhane // Abhidh-d_398 //</l>\n</lg>\n\n<note><hi rend='it'>Jaini_324</hi></note>\n<lg rend='bold'>\n<l>anāgatāstu bhāvyante catasro 'pyatra niścayāt /</l>\n<l>mokṣe 'ntye saṃmukhībhūtāḥ samagrāḥ khalvanāgatāḥ // Abhidh-d_399 //</l>\n</lg>\n\n<p>nirodhe tu pratyutpannaṃ dharmasmṛtyupasthānaṃ catvāri tvanāgatāni bhāvyante ||</p>\n\n<l rend='bold'>ākārāḥ khalu sarvepi bhāvyante gotralābhataḥ /</l>\n\n<p>gotrāṇi khalu labdhāni nirodhasatyato 'tra ṣoḍaśāpyākārā bhāvyante |</p>\n\n<l rend='bold'>gotralābhe tu vijñeyā sabhāgākārabhāvanā // Abhidh-d_400 //</l>\n\n<p>prathamayoḥ satyayoḥ gotrāṇi ālambanāni | tenātra na visabhāgākārabhāvanā ||</p>\n\n<lg rend='bold'>\n<l>sarvatrākiraṇe mūrdhno nirodhākiraṇaidhane /</l>\n<l>dharmākhyāḥ saṃmukhībhūtāścatasraḥ khalvanāgatāḥ // Abhidh-d_401 //</l>\n</lg>\n\n<p>mūrdhākāravinyāse 'nirodhākiraṇaidhane'; ca dharmasmṛtyupasthānaṃ pratyutpannam, catvāryanāgatāni bhāvyante ||</p>\n\n<lg rend='bold'>\n<l>ākārāḥ sakalāstatra bhāvyante gotralābhataḥ /</l>\n<l>sarvābhyo 'nyatarotpannāḥ satyatrayavivardhane // Abhidh-d_402 //</l>\n</lg>\n\n<note><hi rend='it'>Jaini_325</hi></note>\n<lg rend='bold'>\n<l>anāgatāścatasrastu bhāvyante tatra niścayāt /</l>\n<l>ākārāḥ sakalā jñeyāḥ kṣāntivinyasane śṛṇu // Abhidh-d_403 //</l>\n</lg>\n\n<lg rend='bold'>\n<l>sarvatrāntyāḥ samutpannāścatasraḥ khalvanāgatāḥ /</l>\n<l>ākārāḥ sakalāstatra bhāvyante cāpyanāgatāḥ // Abhidh-d_404 //</l>\n</lg>\n\n<lg rend='bold'>\n<l>pratyutpannāgryadharmeṣu dharmākhyā smṛtyupasthitiḥ /</l>\n<l>anāgatāstu bhāvyante catastrasteṣu niścayāt // Abhidh-d_405 //</l>\n</lg>\n\n<lg rend='bold'>\n<l>ākārāḥ khaluḥ catvāro dṛṅmārgasadṛśatvataḥ /</l>\n<l>yathoṣmakiraṇe tadvad draṣṭavyaṃ dṛṣṭivartmani // Abhidh-d_406 //</l>\n</lg>\n\n<lg rend='bold'>\n<l>antyāṃ mārgānvayajñāne pratyutpannāṃ vinirdiśet /</l>\n<l>catasro 'nāgatāstadvat ṣoḍaśākārabhāvanāḥ // Abhidh-d_407 //</l>\n</lg>\n\n<lg rend='bold'>\n<l>tadūrdhvamapi cāryasya sarvāpūrvaguṇodaye /</l>\n<l>śrutacintāmayaṃ hitvā sūkṣmasūkṣmaṃ vyapohya ca // Abhidh-d_408 //</l>\n</lg>\n\n<p>evaṃ tāvadāryasya smṛtyupasthānabhāvanā draṣṭavyā ||</p>\n\n<lg rend='bold'>\n<l>bālasyārambhamārge tu caturbhūmivinirjayaiḥ /</l>\n<l>bhūtāmanyatarāṃ tābhyaścatasraḥ khalvanāgatāḥ // Abhidh-d_409 //</l>\n</lg>\n\n<lg rend='bold'>\n<l>ānantaryapathe muktāvantyāṃ sarvāstvanāgatāḥ /</l>\n<l>antye dhyāne prayogādimārgeṣvaṣṭāsu pūrvavat // Abhidh-d_410 //</l>\n</lg>\n\n<note><hi rend='it'>Jaini_326</hi></note>\n<lg rend='bold'>\n<l>tisrastu navame vidyāt maulabhūmipraveśataḥ /</l>\n<l>sāmantakaprayoge tu catasro 'ntyāthavā bhavet // Abhidh-d_411 //</l>\n</lg>\n\n<lg rend='bold'>\n<l>divyākṣiśrutyabhijñāyāṃ vimokṣādau tathaiva ca /</l>\n<l>prathamāṃ saṃmukhībhūtāṃ catasraḥ khalvanāgatāḥ // Abhidh-d_412 //</l>\n</lg>\n\n<lg rend='bold'>\n<l>paracitte tṛtīyā tu catasraścāpyanāgatāḥ /</l>\n<l>prāṅnivāsāpramāṇānāmantyāṃ sarvāstvanāgatāḥ // Abhidh-d_413 //</l>\n</lg>\n\n<lg rend='bold'>\n<l>ārūpyāṇāṃ vimokṣāṇāṃ tisṛbhyo 'nyatamāṃ vadet /</l>\n<l>saṃmukhe nāma jātāstu tisra eva vinirdiśet // Abhidh-d_414 //</l>\n</lg>\n\n<lg rend='bold'>\n<l>ārūpyakṛtsnayostvantyāṃ pratyupannāmudāharet /</l>\n<l>tisraḥ khalvasamutpannāḥ kathayanniyamena tu // Abhidh-d_415 //</l>\n</lg>\n\n<lg rend='bold'>\n<l>āryasya khalu vairāgyaprayoge kṣepaṇe pi ca /</l>\n<l>sarvebhyo 'nyatarābhūtāścatasraścāpyanāgatāḥ // Abhidh-d_416 //</l>\n</lg>\n\n<lg rend='bold'>\n<l>ānantaryapathe muktāvantyāḥ sarvāstvanāgatāḥ /</l>\n<l>ṛdhyādau tu guṇāḥ sarvamanāryasyaiva nirdiśet // Abhidh-d_417 //</l>\n</lg>\n\n<lg rend='bold'>\n<l>antyapūrvanivāsādau ca dharmapratisaṃvidi /</l>\n<l>tathāparasamādhyādāvaraṇāyāṃ tathaiva ca // Abhidh-d_418 //</l>\n</lg>\n\n<lg rend='bold'>\n<l>ārūpyākhyavimokṣādau saṃjñāsūkṣmodaye tathā /</l>\n<l>sarvābhyo 'nyatarābhūtāścatasraḥ khalvanāgatāḥ // Abhidh-d_419 //</l>\n</lg>\n\n<lg rend='bold'>\n<l>brūyāttu sūkṣmasūkṣme 'ntyāṃ bhūtāṃ tisrastvanāgatāḥ /</l>\n<l>samāseneyamākhyātā smṛtyupasthānabhāvanā // Abhidh-d_420 //</l>\n</lg>\n\n<p>nirvedhabhāgīyānadhikṛtya</p>\n\n<l rend='bold'>etannirvedhabhāgīyaṃ caturdhā bhāvanāmayam /</l>\n\n<note><hi rend='it'>Jaini_327</hi></note>\n<p>paramārthadakṣiṇīyabhikṣusaṅghapraveśadvārabhūtatvāt bhāvanāmayaṃ na śrutamayaṃ cintāmayam | kutaḥ punarupapattiprātilambhikaṃ bhaviṣyatītyetacca sandhāya (<hi rend='it'>Jaini_328</hi>) bhagavatoktam- 'cyutau batemau mohapuruṣāvasmāddharmavinayādyatra nāmānayoḥ mohapuruṣayorūṣmagatamapi nāsti' iti | taccaitatsarvam</p>\n\n<l rend='bold'>ṣaḍbhaumaṃ ṣoḍaśākāraṃ pañcaskandhā vināptibhiḥ // Abhidh-d_421 //</l>\n\n<p>'ṣaḍbhaumaṃ'; darśanamārgavato, 'ṣoḍaśākāraṃ'; darśanamārgavat sānuparivartakaṃ | 'pañcaskandhaṃ vināptibhiḥ |'; prāptayaḥ khalu noṣmāgatādisvabhāvāḥ | tatsvābhāvye (<hi rend='it'>Jaini_329</hi>) hi tāsāmāryasyoṣmagatādisaṃmukhībhāvaḥ syāt | na ceṣyate | satyadarśanasamaṅgino dṛṣṭasatyasya vā satyadarśanaprayogasaṃmukhībhāve prayojanābhāvāditi |</p>\n\n<p>āha | ke punaste ṣoḍaśākārāḥ yeṣāṃ bhāvanayā strotaāpanno bhavati ? taducyate | caturbhirākārairanityaduḥkhaśūnyānātmākāraiḥ duḥkhaṃ parīkṣate | tatra bodhisattvādṛte tṛṣṇācaritaḥ prāyo 'nityākāreṇa, kausīdyādhiko duḥkhākāreṇa, ātmīyadṛṣṭicaritaḥ śūnyākāreṇa, ātmadṛṣṭicarito 'nātmākāreṇa |</p>\n\n<p>hetusamudayaprabhavapratyayataḥ samudayam | hetutaḥ ahetudṛṣṭicaritaḥ | samudayataḥ ekakāraṇadṛṣṭicaritaḥ prabhavato nityakāraṇadṛṣṭicaritaḥ | pratyayato 'buddhipūrvakṛtadṛṣṭicaritaḥ |</p>\n\n<p>nirodhaśāntapraṇītaniḥsaraṇato nirodham | ebhiścaturbhirnirodhaḥ | nāsti mokṣa ityevaṃ dṛṣṭicarito nirodhataḥ śarīrādimata ityevaṃ caritaḥ śāntataḥ | viṣayasukhacaritaḥ praṇītataḥ | dhyānādisukhacarito niḥsaraṇataḥ |</p>\n\n<p>mārganyāyapratipannairyāṇikato mārgam | ebhiścaturbhirmārgaḥ | nāsti mokṣamārga ityevaṃ dṛṣṭicarito mārgataḥ | kaṣṭatapobhirityevaṃ dṛṣṭicarito nyāyataḥ | laukikavairāgyamārgacaritaḥ pratipattitaḥ | asakṛllaukikamārgaparihāṇiko nairyāṇikataḥ | ityevamādite(ke?) samaye vyabhicaraṇakāle tvekopi sarvaiḥ (<hi rend='it'>Jaini_330</hi>) parīkṣate | rogagaṇḍaśalyāghātākārādibhirna tu tairatyantaprahāṇamityataḥ ṣoḍaśaivāryākārā ityucyante | purastāccaitacchlokānugatamevopadarśayiṣyāmi ||</p>\n\n<p>nirvedhabhāgīyebhyaḥ punaḥ</p>\n\n<lg rend='bold'>\n<l>paścāttu khalunirvedha āryamārgāhvayastataḥ /</l>\n<l>sa yasmānniścito vedhastasmānnirvedha ucyate // Abhidh-d_422 //</l>\n</lg>\n\n<note><hi rend='it'>Jaini_331</hi></note>\n<p>iti prāgāviṣkṛtametat ||</p>\n\n<lg rend='bold'>\n<l>dharmajñānarucirduḥkhe nirmalaṃ dharmadarśanam /</l>\n<l>tatastatraivāvadhṛtiḥ dharmajñānamanantaram // Abhidh-d_423 //</l>\n</lg>\n\n<p>laukikebhyaḥ khalvagradharmebhyo nirāsravā lokottarā dharmamātrekṣaṇadṛṣṭirutpadyate | (<hi rend='it'>Jaini_332</hi>) sūtra uktam 'laukikāgradharmānantaraṃ samaṃ niyāmamavakrāmati (<hi rend='it'>Jaini_333</hi>) yadavakrāntau pṛthagjanabhūmiṃ samatikrāmati' iti | tadanantaraṃ duḥkhe dharmajñānaṃ (<hi rend='it'>Jaini_334</hi>) niścayātmakam | kṣāntyā vā saṃyogaprāptiṃ chinatti jñānena visaṃyogaprāptimāvahatīti (<hi rend='it'>Jaini_335</hi>) viśeṣaḥ |</p>\n\n<l rend='bold'>evaṃ triṣvapi satyeṣu tathaivānvayadhīrdvidhā /</l>\n\n<p>dvābhyāṃ dharmajñānakṣāntidharmajñānekṣaṇābhyāṃ samanantaraṃ rūpārūpyāvacare duḥkhe 'nvayajñānakṣāntyanvayajñānekṣaṇamutpadyate | evaṃ triṣvapi satyeṣu draṣṭavyam | atra punaḥ</p>\n\n<note><hi rend='it'>Jaini_336</hi></note>\n<l rend='bold'>anantyāstatra dṛṅmārgāḥ jñeyāḥ pañcadaśakṣaṇāḥ // Abhidh-d_424 //</l>\n\n<p>antyakṣaṇaṃ muktvā pañcadaśasvabhāvo darśanamārgaḥ yastvasau sthāpitaḥ sa khalu</p>\n\n<note><hi rend='it'>Jaini_337</hi></note>\n<l rend='bold'>kṣaṇo 'ntyo bhāvanāmārgāt phalameṣo 'rthasiddhitaḥ // Abhidh-d_425 //</l>\n\n<p>yogācāryasya khalvabhi...............\n................... strotāśceti pañcabhavanti ||</p>\n\n<note><hi rend='it'>Jaini_338</hi></note>\n<p>atra punarya eṣa pañcamaḥ sa khalu</p>\n\n<note><hi rend='it'>Jaini_339</hi></note>\n<l rend='bold'>dhyānāni vyavakīryātaḥ pañcamastvakaniṣṭhagaḥ /</l>\n\n<p>śuddhāvāsopapattiḥ khalu dhyānavyavakiraṇaphalā |</p>\n\n<l rend='bold'>caturdhārūpyagāmyanyo dṛṣṭanirvāyako 'paraḥ // Abhidh-d_426 //</l>\n\n<p>ūrdhvagasyānāgāminaḥ pañcadhā bheda uktaḥ | ārūpyagāmī tu caturdhā nirdiśyate pūrvoktebhyaḥ antarāparinirvāyiṇamapāsya | ityete ṣaḍ bhavanti | dṛṣṭadharmanirvāyakaḥ saptama ihaiva janmani yaḥ parinirvāti ||</p>\n\n<l rend='bold'>punastridhā tridhā kṛtvā trīnato rūpagā nava /</l>\n\n<p>ete khalu rūpopagāḥ pañcānāgāminastrayo bhavanti | antaropapadyaparinirvāyiṇamū(nnū ?)rdhvastrotāśca | (<hi rend='it'>Jaini_340</hi>) dvitīyādyā hi trayo 'nāgāminaḥ sarva evopapadya parinirvāyiṇo bhavanti | anupapannānāṃ parinirvāṇāt | teṣāṃ pratyekaṃ tridhā bhedānnavānāgāmino bhavanti | kathamiti ? antarāparinirvāyiṇastāvadutpatata evādūraṃ gatvopapattyāsannībhūtasya ca parinirvāṇabhedāt | upapadyaparinirvāyiṇaḥ upapadya sābhisaṃskārānabhisaṃskārabhedādūrdhvastrotasaḥ plutādibhedāt |\n<hi rend='bold'>tadviśeṣaḥ punarjñeyaḥ karmakleśākṣabhedataḥ // Abhidh-d_427 //</hi>\n</p>\n\n<p>teṣāṃ punastrayāṇāṃ navānāṃ vā anāgāmināṃ karmakleśendriyabhedādyathāyogaṃ viśeṣo boddhavyaḥ | trayāṇāṃ tāvatkarmataḥ, abhinirvṛtyupapattyaparaparyāyavedanīyakarmopacitatvāt | kleśataḥ mṛdumadhyādhimātrakleśasamudācārāt | indriyato 'dhimātramadhyamṛdvindriyabhedāt ||</p>\n\n<p>yadi tarhi kleśendriyabhedānnavānāgāmino bhavanti, kathaṃ sūtre sapta satpuruṣagatayo deśitāḥ ? tadapadiśyate-\n<note><hi rend='it'>Jaini_341</hi></note>\n<l rend='bold'>ṣaḍdhordhvastrotasā sārdhaṃ saptadhā sadgatirmatā /</l></p>\n\n<p>dvau khalvatrānāgāminau tridhā tridhā bhittvā ṣaḍdhā vyavasthāpitau | (<hi rend='it'>Jaini_342</hi>) tṛtīyastūrdhvastrotānākulīkaraṇārthamabhedenaivoktaḥ | iti saptadhā deśitā satpuruṣagatiḥ |</p>\n\n<note><hi rend='it'>Jaini_343</hi></note>\n<p>kasmāt punaḥ strotaāpannasakṛdāgāminoḥ satpuruṣagatirna deśitā satpuruṣasūtroddeśe lakṣaṇepi sati taducyate-</p>\n\n<l rend='bold'>sati vṛtteranairyāṇāduktaiṣāmeva sadgatiḥ // Abhidh-d_428 //</l>\n\n<p>yasmādanāgāminaḥ satyeva vṛttirbhavati nāsatī | itarayostu kuśalākuśale vṛttiḥ | yasmāccānāgāmī yato gatastatra na punarāgacchati, tau tu gatāgatī kurvāte tasmāttasyaiva sā gatirdeśitā netarayoriti ||</p>\n\n<p>kiṃ punaḥ parāvṛttajanmāpyanāgāmī satpuruṣagatau vyavasthāpitaḥ ? netyāha | yasmāt-</p>\n\n<l rend='bold'>parāvṛttabhavo hyāryo neha dhātvantaropagaḥ /</l>\n\n<p>rūpadhātau hi parāvṛttajanmanaḥ āryasya dhātvantaragamane 'sti saṃbhavaḥ | kāmadhātau tu parāvṛttajanmāryo na dhātvantaraṃ gacchati tatraiva janmani parinirvāṇāt |</p>\n\n<note><hi rend='it'>Jaini_344</hi></note>\n<p>yaścaiṣa kāmadhātau parivṛttajanmārya uktaḥ</p>\n\n<l rend='bold'>eṣa cordhvagatiścaiva nākṣamaṃ cārahānibhāk // Abhidh-d_429 //</l>\n\n<p>ūrdhvadhātūpapannaḥ ūrdhvagatirārya ityapi kṛtaṃ dvayorapyanayornāstīndriyasaṃcāro na parihāṇiḥ | janmāntaraparivāsenāryamārgasya santatau dṛḍhataraniveśāt, āśrayaviśeṣalābhādāryasya janmāntare rūpārūpyapraveśendriyasaṃcāraparihāṇayo na santi ||</p>\n\n<p>atha yaduktaṃ dhyānavyavakiraṇāditi tatra katamaddhyānamādau vyavakīryate ?</p>\n\n<l rend='bold'>antyakāmīryate pūrvaṃ siddhirdvikṣaṇamiśraṇāt /</l>\n\n<p>caturthe hi praśrabdhisukhotkaṭaḥ samādhiḥ sarvakarmaṇyo yatastatsaṃmukhībhāvāt, āśrayasyopacaye satyāmṛtābhivṛddhiḥ yena śaknoti dhyānāni vyavakaritum |</p>\n\n<p>kathaṃ punardhyānāni vyakīryante ? ādau tāvadanāsravaṃ pravāhayuktaṃ caturthaṃ dhyānaṃ samāpadyate | tasmādvyutthāya tadeva sāsravaṃ pravāhayuktaṃ samāpadyate | (<hi rend='it'>Jaini_345</hi>) punaśca tadutthitaḥ anāsravaṃ tathaiva sa tān pravāhānhrasitvā yāvatkṣaṇa dvaye tiṣṭhatītyeṣa prayogaḥ |</p>\n\n<p>siddhistu kṣaṇadvayamisraṇāt | yadā tu śaknotyekenāsravakṣaṇānantaramekaṃ laukikaṃ saṃmukhīkartum, ekalaukikakṣaṇāntaraṃ caikamanāsravamayatnena, evamanāsravābhyāṃ sāsravasya miśrīkaraṇānniṣpannā bhavati dhyānavyavakiraṇā |</p>\n\n<p>kimarthaṃ punardhyānavyavakiraṇam ? taducyate-</p>\n\n<l rend='bold'>udbhavārthaṃ sukhārthaṃ ca kleśāśaṅkārthameva ca // Abhidh-d_430 //</l>\n\n<p>tribhiḥ kāraṇairdhyānāni vyavakīryante | upapattyarthaṃ sukhavihārārthaṃ kleśaparihāṇibhīrutayā ca | tatra dṛṣṭiprāptaḥ upapattyabhilāṣasamāpattipriyatābhyām | śraddhādhimuktastu pūrvābhyāṃ ca kāraṇābhyāṃ kleśabhīrūtayā ca | (<hi rend='it'>Jaini_346</hi>) asamayavimukto 'pyarhan dṛṣṭadharmasukhavihārārtham | samayavimuktaśca kleśabhīrutayā ceti ||</p>\n\n<p>yaccaitadvyavakiraṇamuktam,</p>\n\n<l rend='bold'>tatpāñcavidhyataḥ pañca śuddhāvāsabhuvaḥ smṛtāḥ /</l>\n\n<p>taddhi caturthadhyānavyavakiraṇaṃ pañcaprakāraṃ mṛdumadhyādhimātratara madhimātratamabhedāt | ato hetupāñcavidhyāt phalamapi pañcavidhaṃ bhavati |</p>\n\n<p>etāḥ punaḥ śuddhāvāsabhūmayaḥ</p>\n\n<l rend='bold'>na jātu dṛṣṭapūrvāstāḥ sarvairapi pṛthagjanaiḥ // Abhidh-d_431 //</l>\n\n<note><hi rend='it'>Jaini_347</hi></note>\n<p>bhavāgramupādāya brahmalokamindralokaṃ yāvadavīcimupādāya sarvabālapṛthagjanairadṛṣṭapūrvamanyatra śuddhāvāsebhya iti |</p>\n\n<p>abhidharmapradīpe vibhāṣāprabhāyāṃ vṛttau ṣaṣṭhasyādhyāyasya dvitīyaḥ pādaḥ ||</p>\n\n<note><hi rend='it'>Jaini_348</hi></note>\n<p>ṣaṣṭhādhyāye</p>\n\n<p>tṛtīyapādaḥ |</p>\n\n<l rend='bold'>yo nirodhasamāpattimaśnute kāyasākṣyasau /</l>\n\n<p>yaḥ khalu nirodhasamāpattilābhyanāgāmī sa kāyasākṣītyucyate | (<hi rend='it'>Jaini_349</hi>) nirvāṇasadṛśasya dharmasya kāyena sākṣātkaraṇāt | sa khalu dharmaḥ kāyāśrayeṇopajāyate | tatprāptilābhādapi nirodhalābhītyucyate |</p>\n\n<l rend='bold'>bhavāgrāṣṭāṃśahā yāvadarhattvapratipannakaḥ // Abhidh-d_432 //</l>\n\n<p>prathamadhyānavairāgyādekaprakāramārabhya yāvadbhavāgrāṣṭaprakāraprahāṇādarhattvapratipannakodraṣṭavyaḥ ||</p>\n\n<l rend='bold'>yaścānantaryamārge 'ntye vajraupamyāhvayesthitaḥ /</l>\n\n<note><hi rend='it'>Jaini_350</hi></note>\n<p>navamasyāpi bhāvāgrikasya prakārasya prahāṇāyānantaryamārge 'ntye 'ntyaphalapratipannakaḥ evāvagantavyaḥ |</p>\n\n<l rend='bold'>tatphalārthaṃ kṣayajñānaṃ tadekālambanaṃ na vā // Abhidh-d_433 //</l>\n\n<p>tasya vajropamasya samādherbalādutthitaṃ tadbalotthamantyavimuktimārgākhyaṃ tena sahaikālambanaṃ bhavati na vā | kṣayajñānasya catuḥsatyālambanatvāt ||</p>\n\n<lg rend='bold'>\n<l>tadavāpteraśaikṣo 'sāvarhaṃstrailokyasatkṛtaḥ /</l>\n<l>sarvakleśavisaṃyuktaḥ śikṣātritayapāragaḥ // Abhidh-d_434 //</l>\n</lg>\n\n<p>sa khalu trayāṇāmāsravāṇāṃ niravaśeṣaprahāṇāttisṛṇāṃ ca śikṣāṇāṃ pāragamanāt sabrahmakasyāpi lokasya pūjāmarhatītyarhannirucyate ||</p>\n\n<note><hi rend='it'>Jaini_351</hi></note>\n<p>eṣāṃ punastrayāṇāṃ mārgāṇāṃ katamaḥ sāsravo katamo nirāsravaḥ ? taducyate-</p>\n\n<lg rend='bold'>\n<l>bhāvanākhyo dvidhā mārgaḥ samalāmalabhedataḥ /</l>\n<l>darśanākhyastu vijñeyaḥ sarvasyaiva nirāsravaḥ // Abhidh-d_435 //</l>\n</lg>\n\n<lg rend='bold'>\n<l>ānupūrvikayadbhūyovītarāgāvītāvītarāgiṇām /</l>\n<l>aśaikṣākhyopi boddhavyo nityamevāmalīmasaḥ // Abhidh-d_436 //</l>\n</lg>\n\n<p>katamatpunaḥ katamāṃ bhūmimatyeti ? tadapadiśyate-</p>\n\n<l rend='bold'>bhavāgraṃ nirmalo 'tyeti........ // Abhidh-d_437 //</l>\n\n<note><hi rend='it'>Jaini_352</hi></note>\n<p>..........tatra tāvadaśaikṣasya catvāri dhyānāni trīṇyārūpyāṇyanāgamyadhyānāntaraṃ ca | śaikṣasya tu ṣaḍārūpyatrayaṃ hitvā | kiṃ punaratra kāraṇam ?</p>\n\n<l rend='bold'>saviśeṣaṃ yatastyaktvā phalaṃ paramupāśnute /</l>\n\n<p>iha khalu yaḥ phalaviśiṣṭamārgasthaḥ indriyāṇi saṃcarati saphalaṃ phalaviśiṣṭaṃ ca mṛdvindriyamārgaṃ tyaktvā tīkṣṇendriyamārgasaṃgṛhītaṃ phalamātrameva pratilabhate | yaścāśaikṣaḥ ārūpyabhūmiṃ niḥśrityendriyāṇi saṃcarati niyatamanāgāmiphalaviśeṣamārgasthasya na cāstyanāgāmiphalamārūpyabhūmisaṃgṛhītam | ityetat kāraṇam |</p>\n\n<p>yaduktaṃ bhagavatā- 'kleśān prahāyeha hi yastu pañcāhāryadharmā paripūrṇaśaikṣaḥ' iti | kiyatā paripūrṇaśaikṣo bhavati ?</p>\n\n<note><hi rend='it'>Jaini_353</hi></note>\n<l rend='bold'>śaikṣasya tribhirakṣādyairdvābhyāṃ saṃpūrṇaṃtārhataḥ // Abhidh-d_438 //</l>\n\n<p>śaikṣasya khalu tribhiḥ kāraṇaiḥ paripūrṇatā bhavati | samāpattīndriyaphalaiḥ | tadyathā dṛṣṭiprāptasya kāmasākṣiṇaḥ anyataravaikalyāttu na paripūrṇatā syātprāgeva sarvavaikalyāt | tadyathā kāmāvītarāgasya śraddhādhimuktasyaivaṃ tāvacchaikṣasya |</p>\n\n<p>aśaikṣasya dvābhyāmindriyasamāpattibhyām | tadyathobhayabhāgavimuktasya asamayavimuktasyeti ||</p>\n\n<p>abhidharmadīpe vibhāṣāprabhāyāṃ vṛttau ṣaṣṭhasyādhyāyasya tṛtīyaḥ pādaḥ ||</p>\n\n<note><hi rend='it'>Jaini_354</hi></note>\n<p>ṣaṣṭhādhyāye</p>\n\n<p>caturthapādaḥ |</p>\n\n<p>laukikalokottaradarśanabhāvanāśaikṣāśaikṣamārgabhedenānekavidho mārga uktaḥ | sa tu</p>\n\n<lg rend='bold'>\n<l>vijñātavyaḥ samāsena punamārgaścaturvidhaḥ /</l>\n<l>ānantaryavimuktyākhyau prārambhotkarṣalakṣaṇau // Abhidh-d_439 //</l>\n</lg>\n\n<p>tatra prayogamārgaḥ kuśalamūlaphalasyārambha ityarthaḥ | tasyānantaramānantaryamārgaḥ yena kleśāñjahāti | vimuktimārgo yaḥ tatpraheyāvaraṇavimukte (<hi rend='it'>Jaini_355</hi>) santāne visaṃyogaprāptisahāyotpadyate | viśeṣamārgo yastadūrdhvamanyakuśalamūlaprāptyarthamutkarṣagamanalakṣaṇaḥ ||</p>\n\n<p>punarmārgo bhagavatā mokṣapurapratipādanāt pratipacchabdenoktaḥ 'catasraḥ pratipadaḥ | asti pratipatsukhā dhandhābhijñā | asti sukhā kṣiprābhijñā | asti duḥkhā dhandhābhijñā | asti duḥkhā kṣiprābhijñā |' tāsāṃ punarindriyato bhūmitaśca vyavasthānaṃ tadidaṃ pradarśyate-</p>\n\n<lg rend='bold'>\n<l>tīkṣṇendriyasya mauleṣu dhyāneṣu pratipatsukhā /</l>\n<l>kṣiprābhijñālpabuddhestu dhandhānyatra viparyayāt // Abhidh-d_440 //</l>\n</lg>\n\n<p>mauleṣu khalu caturṣu dhyāneṣu yo mārgaḥ sā sukhāpratipat | sā ca tīkṣṇendriyasya kṣiprābhijñā tatrāyatnavāhitvāt | nairyāṇavatsukhā tatrāyatnavāhitvāt śamathavidarśanayoḥ sāmyāt | tatraiva sā mṛdvindriyasya dhandhābhijñā | anyāsu tu pañcasu bhūmiṣvanāgamyadhyānāntarikārūpyatrayasaṃgṛhītāsvanaṅgaparigṛhītatvāt | śamathavidarśanānyūnatvāt anāgamyadhyānāntarikayorārūpyatraye (<hi rend='it'>Jaini_356</hi>) cānāsravo mārgaḥ tīkṣṇendriyasya pratipat, duḥkhā kṣiprābhijñā | mṛdvindriyasya duḥkhā dhandhābhijñā |</p>\n\n<p>kathaṃ punarāryamārgo duḥkho bhavati ? nāsau duḥkhātmakaḥ na duḥkhasaṃprayuktaḥ ? naiṣa doṣaḥ | yatnavāhitvābhisandhervivakṣitatvāt ||</p>\n\n<p>punarapyeṣa mārgo bodhipakṣyaśabdenocyate 'saptatriṃśadbodhipakṣyā dharmāḥ | (<hi rend='it'>Jaini_357</hi>) catvāri smṛtyupasthānāni catvāri samyakprahāṇāni catvāro ṛddhipādāḥ pañcendriyāṇi pañca balāni saptabodhyaṅgānyaṣṭāṅgo mārgaḥ' iti |</p>\n\n<p>kā punariyaṃ bodhiḥ ?</p>\n\n<lg rend='bold'>\n<l>kṣayajñānaṃ matā bodhistathānutpādadhīrapi /</l>\n<l>daśa caikaśca tatpakṣyāḥ saptatriṃśattu nāmataḥ // Abhidh-d_441 //</l>\n</lg>\n\n<p>sā punareṣā bodhiḥ kṣayānutpādajñānarūpāsatī pudgalabhedena tridhā bhidyate | (<hi rend='it'>Jaini_358</hi>) tisro bodhayaḥ | buddhapratyekabuddhaśrāvakabodhayaḥ | uttamanirvāṇāṅgabhūtā taddhi tisṛṇāmapi bodhīnāṃ puruṣakāraphalaṃ tatprādhānyatvāt | mṛdumadhyādhimātrāḥ saptatriṃśadbodhipakṣyā dharmāḥ mṛdumadhyādhimātrabhedabhinnā mahāyānam | mṛdumadhyādhimātrabhedabhinnaṃ buddhapratyekabuddhaśrāvakayāna mityucyate |</p>\n\n<p>tasyāḥ punastriprakārāyā bodheranukūladharmāḥ smṛtyupasthānādayaḥ 'saptatriṃśannāmataḥ'; | dravyatastvekādaśa | śraddhādīni pañca balāni prītiprasrabdhyupekṣāsamyaksaṃkalpavākkarmāntāśca ṣaḍiti | ata idamucyate-</p>\n\n<lg rend='bold'>\n<l>sopekṣāprītisaṃkalpaṃ śraddhādīndriyapañcakam /</l>\n<l>saprasrabdhirdvirūpotthaṃ nāmabhedastvapekṣayā // Abhidh-d_442 //</l>\n</lg>\n\n<lg rend='bold'>\n<l>balānyatrendriyāṇyeva prajñaiva smṛtyupasthitiḥ /</l>\n<l>vīryaṃ samyakpradhānākhyaṃ ṛddhipādā manasthitiḥ // Abhidh-d_443 //</l>\n</lg>\n\n<p>kathaṃ punarekaṃ vīryaṃ caturdhā nirdiśyate ? tadapadiśte-</p>\n\n<lg rend='bold'>\n<l>doṣahāṇamanutpādaṃ guṇotpādaṃ vivardhanam /</l>\n<l>sakṛtkaroti yattaddhi sa prahāṇacatuṣṭayam // Abhidh-d_444 //</l>\n</lg>\n\n<p>utpannānāṃ rāgādīnāṃ khalu doṣāṇāṃ prahāṇāyānutpannānāṃ cānutpādāya yadvīryam, guṇānāṃ ca smṛtyupasthānardhipādādīnāmanutpannānāmutpādāya, utpannānāṃ ca sthitaye yadvīryaṃ, tatprayojananiṣpattibhedāccatvāri samyakprahāṇāni bhavanti ||</p>\n\n<note><hi rend='it'>Jaini_359</hi></note>\n<lg rend='bold'>\n<l>chandavyāyāmamīmāṃsā cittākṛṣṭāḥ samādhayaḥ /</l>\n<l>ṛddhipādāstu catvāro guṇasampattiyonayaḥ // Abhidh-d_445 //</l>\n</lg>\n\n<p>chandamadhipatiṃ kṛtvā yo niṣpadyate samādhiḥ sa chandasamādhiḥ | kuśalamūlacchandamūlakatvāt samādhyādiguṇaniṣpatteḥ, tasmādasau chandasamādhirityucyate | tatprabhavāḥ sarvā guṇardhayaḥ | evaṃ vīryaṃ cittaṃ mīmāṃsāmadhipatiṃ kṛtvā niṣpannaḥ samādhiḥ sa eṣa cchandavīryacittamīmāṃsāsamādhiścaturvidhaḥ | prahāṇasaṃskāraiḥ cchandavīryasmṛtibuddhiśraddhāprasrabdhicetanopekṣābhiḥ pratyekaṃ samanvāgataḥ sarvaguṇasamṛddhiniṣpādako bhavati chandavīryacittamīmāṃsāparigrahaḥ sāmarthyāt | kuśaladharmacchande hyasati kutastat prāptyārambhaḥ ? ārabdhepi ca vīrye yadi na tatpraguṇameva cittaṃ bhavati na kāryābhiniṣpattirbhavati | yathāraṇīmabhinirmathyāpyantarāyavyuparamo bhavati punaḥ śaityamāpadyate tadvaditi | vīryānuvṛttaye cittamadhipatimiṣyate | tatpravaṇepi citte yadi sūkṣmān samādhyupakleśānnopalakṣya parivarjayati yadi samādhyanuguṇān, guṇāṃstu sāmānyalakṣaṇaśaktikriyānuttamārthāṅgabhūtānupalakṣya, prajñayā nopacinoti tasyānyāyārabdhavīrye trayamapyetanna prayojananiṣpattaye bhavati | evaṃ chandavīryaśraddhāsmṛtibuddhiprasrabdhicetanopekṣākhyānāmaṣṭāṇāṃ prahāṇasaṃskārāṇāṃ samādhiparigrahasāmarthyaṃ yathāyogamavagantavyam ||</p>\n\n<lg rend='bold'>\n<l>proktaṃ bodhitrayeśitvācchraddhādīndriyapañcakam /</l>\n<l>kathitaṃ balaśabdena tadevānabhibhūtitaḥ // Abhidh-d_446 //</l>\n</lg>\n\n<p>śraddhāvīryasmṛtisamādhiprajñārūpāṇi khalu pañcendriyāṇi bodhipakṣyeṣu vyavasthāpyante | bodhitrayādhigame śraddhādīnāṃ pañcānāmaiśvaryādhikyāt, sarvabhūmīṣūpalabdheśca | eteṣāṃ cādhimātramadhyamṛdutaratamaviśeṣādarhatprabhṛtīnāṃ vyavasthānaṃ bhavati | tānyeva bodhipakṣyeṣvindriyāṇyuktāni, na cakṣurādīnyājñātavatendriyaparyavasānāni | eṣāmevaiśvaryarddhiliṅgatvāt | ihendrāḥ dvividhāḥ | citteśvarāśca dhaneśvarāaścetyataḥ indraliṅgamindriyamitikṛtvendriyāṇi | (<hi rend='it'>Jaini_360</hi>) yathā pṛthivīśvarāṇāṃ paṭṭādīni liṅgāni bhavanti yaiḥ pṛthivīśvaroyamiti prajñāyate | yathā ca pṛthivīśvarāḥ vibhūṣaṇopabhogaiḥ parijñāyante tathā citteśvarāṇāmāryadhanasamṛddhānāṃ ca śraddhādīni viṣkambhitaprahīṇavipakṣāṇi nirmalāni liṅgāni bhavanti |</p>\n\n<p>tatra tāvacchraddhāyāḥ svalakṣaṇaṃ buddhadharmasaṅghān sambhāvayataścittaṃ prasādamupayāti sadbhūtaguṇayogādapetadoṣatvācca, taddharmeṣu ca prasādātmakamevārthitvamutpadyate | pratītyasamutpādādīnāṃ vā yathābhūtapratyavekṣaṇāt karmaphalādiṣu tatra saṃbhāvanā bhavati | tathā ca saṃbhāvayato yaścetasaḥ prasādaḥ sā śraddhā nāma dharmaścittena saṃprayuktaḥ | yathādarśādau dharmasamūhe, dharmāntaramādarśaprasādādayaḥ, evamarūpiṇi cittādidharmasamudayā dharmāntaraṃ śraddhādayaḥ, cittasyāśrayabhāvāt prādhānyāt santānānuvṛtteśca cittavyapadeśaḥ |</p>\n\n<p>vīryaṃ nāma cetasobhyutsāhalakṣaṇaṃ prayojane vārthiśakyatāṃ saṃbhāvya vividhamīryata iti vīryam |</p>\n\n<p>smṛtīndriyaṃ nāma kāyādiṣu prajñayopalakṣiteṣu yā khalvaviparītābhilapanā pratyabhijñānam, yenāvadhārite viṣayasaṃmoṣaścetasi na bhavati sa khalvasaṃmoṣaḥ smṛtīndriyam |</p>\n\n<p>cetasa ekāgralakṣaṇaṃ samādhīndriyam | viṣayagrāhiviṣayiṇo dharmāstadekālambanaṃ cittamekāgramityucyate | vicitraviṣayapradyute hyanavasthite cetasi tattvāvadhāraṇaṃ na bhavati | yathā khalu vidrutajavanāśvārūḍhaḥ puruṣaḥ pratimukhamāgacchatāṃ dṛṣṭapūrvāṇāmapi manuṣyādīnāṃ na śaknoti vyaktimupalakṣayitumevamanekaviṣayapradrute laghuparivartini citte na kāyādiviṣayatattvopalakṣaṇā bhavati | yadā tu susārathineva samādhinaikasmin viṣaye ciraṃ cittamādhāryate tadā dharmatattvamupalakṣayati | tasmāt kuḍya iva raṅgasya śleṣaḥ samādhirālambane cittasyādhāraḥ |</p>\n\n<p>prajñendrisaṃ yat svasāmānyalakṣaṇamupalakṣayati | yacca kāyadīnāṃ tattvamabhimukhavadavasthitaṃ prāptamiva ślaṣṭamiva pṛṣṭha iva ca lakṣayati sopalakṣaṇāt (<hi rend='it'>Jaini_361</hi>) prajñendriyam | yadyapi sarvacitteṣu yathāviṣaye pratyupalakṣaṇā vidyate na tu sā yathārthapravṛtteti na sendriyam |</p>\n\n<p>etānyevendriyāṇi śraddhādīni yasmādyoginaḥ kleśasaṃgrāmāvatīrṇasya kleśānīkavijaye pradhānāṅgabhūtāni rājña iva hastyādayastasmādbalānītyucyante |</p>\n\n<lg rend='bold'>\n<l>bodhanārthena nirdiṣṭaṃ śāstrā bodhyaṅgasaptakam /</l>\n<l>pratītyā paramārthena prajñetyantamanugrahāt // Abhidh-d_447 //</l>\n</lg>\n\n<p>samānepi bodhipākṣikatve viśeṣeṇaite saptadharmā bodhyaṅgāni bhavanti | bhāvanāmārge khalveteṣāṃ prādhānyaṃ dṛṣṭasatyasthānata eva | dharmopalakṣaṇopalakṣitasvarūpādiṣu guṇadoṣeṣu smṛtipramoṣadoṣāpanayanārthamādau smṛtisaṃbodhyaṅgamuktam |</p>\n\n<p>hlādaḥ prasrabdhiḥ | rāgajādiparidāhaprataptacittaśarīrasya grīṣmārkaprataptasyeva śītodakahradāvagāhanādanāsravajñānasaṃmukhībhāvā dyat kāyacittaprahlādaḥ sa dharmaḥ prasrabdhiḥ |</p>\n\n<p>upekṣā nāma rāgadveṣapakṣapātavipakṣeṇa yathābhūtajñeyamavekṣamānasya yaccittasamatānyatarapakṣābhisaṃskāravipakṣo nirvāṇāśayā sopekṣā bodhyaṅgamityucyate |</p>\n\n<p>atra punaḥ prītyādīni trīṇyapi kṛtāvaśeṣāṇi catvāri pūrvameva vyākhyātāni | teṣāṃ punaḥ saptānāṃ buddhirdharmapravicayalakṣaṇā bodhiśca bodhyaṅgaṃ ca | jñānaṃ hi bodhiḥ jñānaṃ ca prajñā śeṣāṇyaṅgānyeva ||</p>\n\n<p>teṣāmapi ca</p>\n\n<l rend='bold'>prītiprasrabdhyupekṣāṇāmuktāddhetostadaṅgatā /</l>\n\n<p>nirāmiṣaprītiprasrabdhyupekṣābhiḥ prīṇitendriyagrāmaḥ sukhamanudvigno bodhimadhigacchati | (<hi rend='it'>Jaini_362</hi>) yāni caiṣāṃ lakṣaṇanirdeśakāraṇānyuktāni tataśca bodhyaṅgatvamiti |</p>\n\n<l rend='bold'>saṃkalpādeścatuṣkasya patho jñeyānukūlyataḥ // Abhidh-d_448 //</l>\n\n<p>aṅgateti vartate | samyaksaṃkalpasamyagvākkarmāntājīvānāṃ samyagdṛṣṭisamyagvyāyāmasamyaksmṛtisamyaksamādhīnāmiva mārgānukūlyādaṅgatvam ||</p>\n\n<p>ayaṃ punarāryamārgasatattvapiṇḍārthaḥ-</p>\n\n<lg rend='bold'>\n<l>vidyāprabhaḥ ślakṣṇavikalpabhūmiḥ śīlānuyātraḥ smṛtivīryamitraḥ /</l>\n<l>samādhisarvādhisukhopabhogo mārgo vimuktidvayadhiṣṇyago 'yam // Abhidh-d_449 //</l>\n</lg>\n\n<l rend='bold'>prādhānyaṃ saptavargasya prārambhoṣmagatādiṣu /</l>\n\n<p>atra punaḥ\n<l rend='bold'>yathākramaṃ viboddhavyaṃ bhāvanādṛṣṭimārgayoḥ // Abhidh-d_450 //</l></p>\n\n<p>tatra smṛtyupasthānānyādikarmikāvasthāprabhāvitāni kāyādisvabhāvopalakṣaṇāt | samyakprahāṇānyūṣmagateṣu | tatra saṃsāranirvāṇayorādīnavānuśaṃsadarśane balavadvīryāśrayaṇāt saṃsārapāramuttarati | mūrdhāvasthāyāmṛddhipādāḥ prabhāvyante teṣu samādhibalalābhāccittanigrahe sati parihāṇyabhāvānna kadācid guṇadhanadaridro bhavati | indriyāṇi kṣāntiṣvapāyātyantanivṛttau tadādhipatyāt | balānyagradharmeṣu kleśānavamardanīyatvāt | bodhyaṅgānāṃ bhāvanāmārge prādhānyaṃ vāsīdaṇḍopamayā mārgabhāvanayā niravaśeṣakleśaprahāṇāt | navaprakāratayā vā malaprahāṇe sati bodherāsannībhāvāt | darśanamārge mārgāṅgāni darśanaheyakleśaprahāṇārthamāśu traidhātukātikramaṇotpādāt | ānupūrvīvyatikramastu deśanānukūlyāt ||</p>\n\n<p>atha kasmāccaitasikadharmadharmibhūtaṃ cittaṃ bodhipakṣyeṣu na vyavasthāpitam ? (<hi rend='it'>Jaini_363</hi>) saṃjñācetanāmanaskāracchandādhimokṣādayaśca dharmā bodhipakṣyeṣu na vyavasthāpyante ? tadidamanuvarṇyate-</p>\n\n<l rend='bold'>na cittaṃ rājakalpatvād guṇadoṣānuvartanāt /</l>\n\n<p>rājasthānīyaṃ khalu cittaṃ tadbodhipakṣyairdharmairviśodhya mokṣasukhamupalabhyate | yathaiva ca guṇānuvarti cittaṃ tathaiva doṣānuvarti | yathoktam- 'cittasaṃkleśātsattvā saṃkliṣyante | cittavyavadānahetośca viśuddhyante |' tasya rāgādayaḥ saṃkleśakarāḥ, śraddhādayo vyavadānādhāyinastasmāccittaṃ na vyavasthāpitam |</p>\n\n<l rend='bold'>vyavahārānukūlyatvāt saṃjñā hyeteṣu neṣyate // Abhidh-d_451 //</l>\n\n<p>prāyo hi vyavahārānupatitā saṃjñā bodhipakṣyāstvekāntena paramārthapakṣabhajamānāḥ ||</p>\n\n<l rend='bold'>vipākaphalanimnatvānmārgokteśca na cetanā /</l>\n\n<p>cetanā khalviṣṭāniṣṭavipākanirvartanatvāt mārgaśabdenābhidhānācca nocyate |</p>\n\n<l rend='bold'>nāprādhānyānmanaskāro vidyāvidyāpravartanāt // Abhidh-d_452 //</l>\n\n<p>manaskāropi samyagdṛṣṭeraṅgabhūtatvādapradhānaṃ vidyāvidyāpravartanācca ||</p>\n\n<l rend='bold'>kriyārambhapradhānatvānna cchando vīryabṛṃhaṇāt /</l>\n\n<p>chandaḥ khalu kartukāmatārūpaḥ kriyārambhaḥ prabhāvyate | vīrya cānubṛṃhayati | tadvīryaṃ bodhipratilambhakartavyatāparisamāpterūrdhvaṃ yāvadanuvartate |</p>\n\n<l rend='bold'>nādhimokṣaḥ samāropānna sparśo daurvibhāvyataḥ // Abhidh-d_453 //</l>\n\n<p>prāyeṇa khalvadhimokṣo 'dhimuktamanaskāreṣu vartate | sparśopi trisannipātamātravipratipatterduravadhāravṛttiḥ | tasmānnoktaḥ ||</p>\n\n<l rend='bold'>nāryavaṃśa hryapatrāpyā aviśāradavṛttitaḥ /</l>\n\n<note><hi rend='it'>Jaini_364</hi></note>\n<p>catvāraḥ khalvāryavaṃśāḥ hryapatrāpye ca | navapravrajitabhikṣuvadaviśāradavṛttitvānna bodhipakṣyāḥ |</p>\n\n<l rend='bold'>nāpramādaḥ parāṅgatvānnāvihiṃsāviheṭhanāt // Abhidh-d_454 //</l>\n\n<p>vīryabhāṇḍāgārikaḥ khalvapramādaḥ | avihiṃsā ca viheṭhanāmātrapratipakṣatvānnoktā ||</p>\n\n<l rend='bold'>sattvādhiṣṭhānavṛttitvānna maitrīkaruṇādayaḥ /</l>\n\n<p>dharmādhiṣṭhānāḥ khalu bodhipakṣyāḥ maitryādayastvekāntena sattvādhiṣṭhānāḥ |</p>\n\n<l rend='bold'>mārgāṅgākṣaikadeśatvānnāpyavetyaprasattayaḥ // Abhidh-d_455 //</l>\n\n<p>avetyaprasādāḥ khalu mārgāṅgaikadeśasvabhāvatvādakṣaikadeśarūpatvācca na punarbodhipakṣyeṣūktāḥ |</p>\n\n<l rend='bold'>nādveṣaḥ śubhamūlebhyaḥ sattvagocarabhāvataḥ /</l>\n\n<p>sattvādhiṣṭhānapravṛtto hi adveṣaḥ | tasmānna bodhipakṣyaḥ |</p>\n\n<l rend='bold'>audāsīnyānna nirvāṇaṃ daviṣṭhyānna paradhvaniḥ // Abhidh-d_456 //</l>\n\n<p>niṣkriyaṃ khalu nirvāṇaṃ kriyāvantastu bodhipakṣyā dharmāḥ | parato ghoṣaḥ khalvapi bodhipakṣyāṅgabhāvo bodherbahiraṅgabhāvādviprakṛṣyate | tasmāt saptatriṃśadeva dharmā bodhipakṣyāḥ ||</p>\n\n<p>kati punarbodhipakṣyāḥ sāsravāḥ katyanāsravāḥ ? tadidaṃ pradarśyate-</p>\n\n<lg rend='bold'>\n<l>bodhyaṅgānyarajaskāni bodhernediṣṭabhāvataḥ /</l>\n<l>tadanyānyavabodhyāni samalānyamalānyapi // Abhidh-d_457 //</l>\n</lg>\n\n<p>bodhyaṅgāni khalu bodherāsannatamatvādekāntānāsravāṇi | tadanye tu sāsravānāsravāḥ sarve hi kuśalā dharmā āryamārgāvāhakā nirvāṇāśayāśca | bodhitrayasaṃnikṛṣṭaviprakṛṣṭāṅgabhāvā bodhipakṣyā ityucyante | uktaṃ hi bhagavatā- (<hi rend='it'>Jaini_365</hi>) 'adhigato me paurāṇo mārgaḥ' iti vacanāt | śāstre tu bodhyaṅgopari ye paṭhyante samyagdṛṣṭyādayo dharmāste 'nāsravā iti ||</p>\n\n<p>kasyāṃ punarbhūmau kiyanto bodhipakṣyā vidyante ?</p>\n\n<lg rend='bold'>\n<l>ādye dhyāne 'khilā maule 'nāgamye prītyapākṛtāḥ /</l>\n<l>dvitīye 'pyapasaṃkalpā dvayoścāsmāt dvayādṛte // Abhidh-d_458 //</l>\n</lg>\n\n<lg rend='bold'>\n<l>śīlāṅgebhyaśca tābhyāṃ ca draṣṭavyā triṣvarūpiṣu /</l>\n<l>bodhyaṅgebhyaśca sarvebhyo kāme bodhyaṅgavarjitāḥ // Abhidh-d_459 //</l>\n</lg>\n\n<p>tatra tāvanmaule dhyāne sarvepi saptatriṃśadbodhipakṣyā vidyante | anāgamye tu prītivarjitāḥ | tatra prīterabhāvāt | vītarāgāvītarāgasādhāraṇaiṣā bhūmiriti nāsti prītiḥ | dvitīye tu dhyāne saṃkalpavarjitāḥ sarve vidyante | tṛtīyacaturthayostu dhyānayoḥ saṃkalpaprītivarjyāḥ pañcatriṃśat | 'ca'śabdād dhyānāntarepi pañcatriṃśat saṃkalpaprītivarjitāḥ | triṣvārūpyeṣu samyagvākkarmāntājīvaistribhiḥ prītisaṃkalpābhyāṃ ca | bhavāgrepi śīlāṅgatrayaprītisaṃkalpabodhyaṅgavarjitāḥ pañcaviṃśatiḥ | kāmadhātāvapi bodhyaṅgavarjitāstriṃśadvidyanta iti | ye punaranāstravāṇyeva mārgāṅgānīcchanti teṣāṃ tairapi varjitāḥ śeṣā bodhipakṣyā vidyanta iti | gatametat ||</p>\n\n<p>idaṃ tu vaktavyam | bodhipākṣikādhikāre-</p>\n\n<lg rend='bold'>\n<l>yastatprathamatāḥ proktāścatasrastatra kovidaiḥ /</l>\n<l>nyāmāvakrāntivairāgyaphalāptyakṣavivṛddhiṣu // Abhidh-d_460 //</l>\n</lg>\n\n<note><hi rend='it'>Jaini_366</hi></note>\n<p>nyāmāvakrāntitatprathamatā, vairāgyatatprathamatā, phalaprāptitatprathamatā, irndriyāntaravivṛddhitatprathamatā tāsu khalvetāsu catasṛṣu tatprathamatāsu-</p>\n\n<lg rend='bold'>\n<l>aṣṭānāṃ nīrajaskānāṃ mārgāṅgānāṃ yathāyatham /</l>\n<l>tāsvekasyādhvasu jñeyau lābhālābhau navāśrayau // Abhidh-d_461 //</l>\n</lg>\n\n<p>bodhipakṣyabhāvanāprayuktasyāvetyaprasādapratilambho 'vaśyambhāvītyato vaktavyaṃ kasmin satye dṛśyamāne kasyāvetyaprasādasya lābhaḥ ? tadidaṃ nirdiśyate-</p>\n\n<lg rend='bold'>\n<l>trisatyādhigame lābhaḥ śīladharmaprasādayoḥ /</l>\n<l>mārgasatyekṣaṇe buddhasaṅghagocarayorapi // Abhidh-d_462 //</l>\n</lg>\n\n<p>duḥkhasatyamabhisamāgacchannāryakāntāni ca śīlāni pratilabhate dharme cāvetyaprasādaḥ | katarasmin dharme ? tasminneva duḥkhasatye | dharmamātramidaṃ sarvaṃ dvādaśāyatanamātramityarthaḥ | nātra kaścidekaḥ sarvabhedānvayī jātidravyākhyo dharmī vidyate | na cātra santi puruṣajīvapugdalā bhūtakoṭayaḥ śaśaviṣāṇakalpā nirātmāna iti | evaṃ samudayamabhisamāgacchato dvayoreva lābhaḥ | tadvinnirodhaṃ samāgacchato draṣṭavyam | mārgasatyekṣaṇe tu buddhe bhagavati prasādo labhyate tatsaṅghe ca | sadbhūtamārgākhyāyī bhagavānmārgajño mārgadeśikaḥ | yepi ca taṃ mārgaṃ pratipannāḥ śrāvakāḥ śaikṣāśaikṣāḥ puruṣavṛṣabhāḥ ye ca saptasaddharmādipradīpaprakāśitabuddhyāśayasā(?)ca bodhisattvasiṃhāḥ darśanamārgaguhādhyāsinaḥ teṣu ca prasādo bhavati dvyākāraśraddhāsvarūpaḥ | so 'yaṃ vistareṇocyate ||</p>\n\n<lg rend='bold'>\n<l>bauddhātsaṅghādṛte mārgādyā śraddhā satyagocarā /</l>\n<l>dharmāvetyaprasādosau saṃpratītyaprabhāvataḥ // Abhidh-d_463 //</l>\n</lg>\n\n<p>sa punardharmo nirvāṇaṃ bodhisattvasantānikaśca mārgaḥ ||</p>\n\n<p>kaḥ punareṣa buddhaḥ ko vā tatprasāda ityapadiśyate-</p>\n\n<note><hi rend='it'>Jaini_367</hi></note>\n<lg rend='bold'>\n<l>mohanidrātamonāśāddhīnetronmīlanāt svayam /</l>\n<l>buddho yastadguṇe śraddhā prasādaḥ sa jine mataḥ // Abhidh-d_464 //</l>\n</lg>\n\n<p>dviprakāro hi buddhaśabdasyārtho mukhyo gauṇaśca | tatrādyo buddhakārakā buddhasyāśaikṣā dharmāḥ | gauṇastu tadādhārepi śarīre tatphalabhūteṣu cāṣṭādaśasvāveṇikeṣu buddhaguṇeṣu buddhaśabdasādhutvaṃ pūrvameva pradarśitam ||</p>\n\n<lg rend='bold'>\n<l>śaikṣāśaikṣaguṇāḍhyānāṃ pudgalānāṃ ya ākaraḥ /</l>\n<l>tadguṇālambanā śraddhā prasādaḥ saṅkhagocaraḥ // Abhidh-d_465 //</l>\n</lg>\n\n<p>uktaṃ hi sūtre- 'kati bhadanta loke dakṣiṇīyāḥ ? dvau gṛhapate śaikṣā aśaikṣāśca | tatrāṣṭādaśa śaikṣāḥ nava śaikṣāḥ |' iti vistaraḥ ||</p>\n\n<l rend='bold'>śīlānāṃ yattu vaimalyaṃ tatprasādastathaiva tu /</l>\n\n<p>kati punareṣāṃ dravyataḥ kati nāmataḥ ?</p>\n\n<l rend='bold'>dravyato dvayamevaitannāmatastu catuṣṭayam // Abhidh-d_466 //</l>\n\n<p>śraddhā ratnatrayālambanabhedena tridhā bhitvāryakāntāni ca śīlānyekadhā kṛtvā tatrāpi vaimalyaprasādoktiḥ | yaddhi nirmalaṃ tat prasannamityucyate ||</p>\n\n<p>idamidānīṃ vācyam | atha kasmātsamanvāgatopi śaikṣaḥ samyagjñānena samyagvimuktyā cāṣṭābhiraṅgaiḥ samanvāgataḥ śaikṣaḥ prātipada ityuktaṃ daśabhirarhan kṣīṇāsrava iti ? taducyate-</p>\n\n<l rend='bold'>śaikṣasya bandhaśeṣatvādvimuktirnāṅgamiṣyate /</l>\n\n<note><hi rend='it'>Jaini_368</hi></note>\n<p>śaikṣasya vidyamānāpi anākāritvānnāṅgamucyate | satyāmapi hi tasyāṃ kleśabandhanabaddhaḥ śaikṣo na ca vimokṣo yujyate |</p>\n\n<p>kā punariyaṃ vimuktiḥ katidhā ca ? tadapadiśyate-</p>\n\n<l rend='bold'>mokṣādhimokṣarūpatvānnityānityatvato dvidhā // Abhidh-d_467 //</l>\n\n<p>svarūpabhedādapi dvidhā prakārabhedādapīti | svabhāvabhedāt mokṣādhimokṣasvabhāvā | prakārabhedopi kṣarākṣarabhedāt, sāmayikī kāntākopyabhedādvā rāgavirāgāvidyāvirāgabhedācca ||</p>\n\n<note><hi rend='it'>Jaini_369</hi></note>\n<p>atha samyagjñānaṃ katamattaducyate-</p>\n\n<l rend='bold'>pūrvoktaiva hi yā bodhiḥ sā samyagjñānamucyate /</l>\n\n<p>kṣayānutpādajñāne bodhirityuktam | te eva samyagjñānaṃ veditavyam |</p>\n\n<p>katarat punaścittaṃ vimucyate ? kiṃ jātaniruddhamathājātaniruddhamatha jātameva ?</p>\n\n<l rend='bold'>mucyate 'nāgataṃ cittamaśaikṣaṃ kleśarodhataḥ // Abhidh-d_468 //</l>\n\n<p>kaścit khalvāha- anāgataṃ khalu cittamutpādyamānaṃ vimucyate 'dhvavimuktyā sarvameva tvanāgataṃ vimucyate | kleśāvaraṇāt santānavimuktyā | tatpunaraśaikṣameva kleśopakleśaprāptivibandhāpagamāt | yadapi tadrūpārūpyapratisaṃyuktaṃ karmopapattiphalaṃ tadapyarhattvaprāptivibandhakaraṃ tacca sarvaṃ vajropamena prahīyata ityāvaraṇavigamāt sarvamevānāgatamaśaikṣaṃ cittaṃ vimucyate ||</p>\n\n<p>dharmā eva tu paramārthataḥ śikṣante | yasmāt-</p>\n\n<note><hi rend='it'>Jaini_370</hi></note>\n<l rend='bold'>dharmavyāpārato loke dharmyapi vyāpṛto mataḥ /</l>\n\n<p>auṣṇyākhyasya dharmasyendhanādidahanavyāpāre satyagnerapi dharmiṇo vyāpāra ucyate | agninā kāṣṭhaṃ dagdhamityagnidahanavyāpāre ca devadattena dagdhosmītyupacaryate | tathā dharmāṇāṃ kleśaprahāṇaśikṣaṇe sati tatsambandhāpekṣayā bhikṣuraśaikṣa ityucyate |</p>\n\n<l rend='bold'>mārgastūpāttakāritro nirasyati tadāvṛtim // Abhidh-d_469 //</l>\n\n<p>'tu'śabdānnirudhyamāna evetyarthaḥ, vartamānasya hi kriyābandhāt sāmarthyopapatteḥ |</p>\n\n<p>atha yeyamasaṃskṛtā vimuktiḥ ye ca trayo dhātavaḥ prahāṇadhātvādayaḥ, te tataḥ kimanye 'thānanye ? brūmaḥ-</p>\n\n<lg rend='bold'>\n<l>vimuktiḥ śāśvatī yaiva sā virāgādayastrayaḥ /</l>\n<l>ākhyātā dhātavaḥ sūtre tridhā bhedo hyapekṣayā // Abhidh-d_470 //</l>\n</lg>\n\n<p>prajñaptiviśeṣāpekṣayā khalveṣāṃ traividhyamuktam | katham ?</p>\n\n<lg rend='bold'>\n<l>virāgo rāganirmokṣaḥ prahāṇākhyo 'nyasaṃkṣayaḥ /</l>\n<l>nirodhadhāturanyasya sopādānasya vastunaḥ // Abhidh-d_471 //</l>\n</lg>\n\n<p>rāgaprahāṇaṃ khalu virāgadhāturityucyate | tadanyeṣāṃ kleśopakleśānāṃ prahāṇadhātuḥ | tadanyasya sopādānasya vastunaḥ nirodho nirodhadhāturākhyāyate ||</p>\n\n<p>yena vastunā nirvidyate virajyate 'pi tena vastunā ? catuṣkoṭikaḥ praśnaḥ | katham ?</p>\n\n<note><hi rend='it'>Jaini_371</hi></note>\n<lg rend='bold'>\n<l>duḥkhahetvavalambinyā yogī nirvidyate dhiyā /</l>\n<l>virajyate tu saṃraktastataḥ koṭicatuṣṭayī // Abhidh-d_472 //</l>\n</lg>\n\n<p>duḥkhasamudayakṣāntibhiḥ tajjñānaiśca nirvidyate, nānyaiḥ | virajyate tu yaḥ saṃraktaḥ sa ca sarvairapi duḥkhasamudayanirodhamārgakṣāntijñānairvirajyate yaiḥ kleśān prajahāti | evaṃ catuṣkoṭiko bhavati |</p>\n\n<p>tatra virvidyata evaṃ kāmavītarāgo niyāmamavakrāman duḥkhasamudayadharmakṣāntibhyāṃ taddharmajñānābhyāṃ ca pūrvaprahīṇatvānna kṣāntibhyāṃ jahātyapratipakṣatvānna jñānābhyāmato na virajyate | bhāvanāmārgepi prayogavimuktiviśeṣāt mārgasaṃgṛhītābhyāṃ duḥkhasamudayajñānābhyāṃ na virajyate vimuktatvānnirviddhavastvālambanatvāttu nirvidyate |</p>\n\n<p>dvitīyā koṭiḥ- virajyate evāvītarāgaḥ kāmebhyo niyāmamavakrāmannirodhamārgadharmānvayakṣāntibhiḥ bhāvanāmārge ca nirodhamārgajñānaistraidhātukādvairāgyaṃ gacchanna nirvidyate |</p>\n\n<p>prāmodyavastvālambanatvādubhayam | vītarāgaḥ kāmebhyo niyāmamavakrāman duḥkhasamudayadharmānvayakṣāntibhirbhāvanāmārge ca duḥkhasamudayajñānaistraidhātukādvairāgyaṃ gacchan |</p>\n\n<p>nobhayam- kāmavītarāgo niyāmamavakrāmannirodhamārgadharmajñānakṣāntibhyāṃ taddharmajñānābhyāṃ ca bhāvanāmārge cānantaryamārgetarābhyāṃ nirodhamārgadharmajñānābhyām ||</p>\n\n<p>ya ete trayo dhātavastā eva tisraḥ saṃjñāḥ prahāṇavirāganirodhasaṃjñāḥ | vistareṇa tu</p>\n\n<lg rend='bold'>\n<l>saṃjñā anityasaṃjñādyā daśa tābhyo 'śubhādayaḥ /</l>\n<l>tisro mārgavidhirmārgaścatastro 'ntyāstrayī phalam // Abhidh-d_473 //</l>\n</lg>\n\n<note><hi rend='it'>Jaini_372</hi></note>\n<p>aśubhasaṃjñā maraṇasaṃjñā sarvaloke 'nabhiratisaṃjñā | mārgaprayogastisṛbhirābhiruktaḥ | catasṛbhiśca mārgo 'nityaduḥkhaśūnyānātmasaṃjñābhiḥ | prahāṇavirāganirodhasaṃjñābhiḥ phalamākhyātamiti ||</p>\n\n<p>kati punarāsāṃ sāsravāḥ katyanāsravāḥ ?</p>\n\n<lg rend='bold'>\n<l>tritayyaśubhasaṃjñādyā jñeyā tatkhalu sāsravāḥ /</l>\n<l>samalā nirmalāstvanyā bodhyā nava bhuvo 'malāḥ // Abhidh-d_474 //</l>\n</lg>\n\n<p>aśubhā maraṇasarvalokānabhiratisaṃjñāstisraḥ samalāḥ | śeṣāstu sāsravānāsravāḥ, navabhūmikā anāsravā avaboddhavyāḥ ||</p>\n\n<lg rend='bold'>\n<l>bhūmiṣvekādaśasvantyā dhyānādyāsūpalakṣayet /</l>\n<l>caturthī pañcamī ṣaṣṭhī vidyāt saptasu bhūmiṣu // Abhidh-d_475 //</l>\n</lg>\n\n<p>abhidharmadīpe vibhāṣāprabhāṇaṃ vṛttau ṣaṣṭhasyādhyāyasya caturthaḥ pādaḥ ||</p>\n\n<p>samāptaśca ṣaṣṭho 'dhyāyaḥ ||</p>\n\n<note><hi rend='it'>Jaini_373</hi></note>\n<p>saptamo 'dhyāyaḥ</p>\n\n<p>prathamaḥ pādaḥ |</p>\n\n<p>atrāha | bhagavatoktastriskandho 'yaṃ mārgaḥ | tatra śīlaskandhaḥ karmādhyāye vistareṇa vyākhyātaḥ | samādhiskandho 'ṣṭame 'vyāye vyākhyāyiṣyate | prajñāskandha idānīṃ vyākhyātavyaḥ | so 'yamārabhya-</p>\n\n<lg rend='bold'>\n<l>loko 'yaṃ tattvasaṃmugdho jñeyatattve pramuhyati /</l>\n<l>tāni jñānāni vakṣyāmi svarūpādiprapañcataḥ // Abhidh-d_476 //</l>\n</lg>\n\n<p>kāni punastāni kiyanti veti ? taducyate-</p>\n\n<lg rend='bold'>\n<l>jātidravye nirākṛtya pratipakṣādyapekṣayā /</l>\n<l>tadbhedo daśadhā prokto dharmajñānādināmabhiḥ // Abhidh-d_477 //</l>\n</lg>\n\n<p>jātyāśrayaṇe khalvekatraprasaṅgo dravyāśrayaṇe hyānantyaṃ taccāśakyaṃ vaktum | tasmādubhayametadupekṣya yayāpekṣyayā daśa bhavanti yacca teṣāṃ svalakṣaṇaṃ sāmānyalakṣaṇaṃ ca tatsarvaṃ vistareṇa vakṣyāmaḥ ||</p>\n\n<p>tatra tāvat-</p>\n\n<lg rend='bold'>\n<l>dharmānvayaviśeṣye dve duḥkhādyaiśca catuṣṭayam /</l>\n<l>dve saṃvṛtyanyacittābhyāṃ kṣayeṇājanmanā dvayam // Abhidh-d_478 //</l>\n</lg>\n\n<note><hi rend='it'>Jaini_374</hi></note>\n<p>dharmānvayajñāne khalu dharmānvayābhyāmeva viśeṣyete | duḥkhādīni tu catvāri svaviṣayaireva caturbhirāryasatyaiḥ viśeṣyante | saṃvṛtyā paracittena ca saṃvṛtiparacittajñāne viśeṣyete | kṣayeṇāpunarutpattyā ca kṣayānutpādajñānadvayaṃ viśiṣyate |</p>\n\n<p>athavā</p>\n\n<lg rend='bold'>\n<l>pratipakṣaprayogābhyāṃ svabhāvākāragocaraiḥ /</l>\n<l>tadvyavasthā niboddhavyā kṛtyenopacayena vā // Abhidh-d_479 //</l>\n</lg>\n\n<p>tatra kāmadhātuvipakṣapratipakṣo dharmajñānam | rūpārūpyāvacaravipakṣapratipakṣo 'nvayajñānam | prayogataḥ paracittajñānaṃ cittaṃ jñāsyāmīti tatprayogāt | svabhāvataḥ saṃvṛtijñānaṃ pipīlikādiṣvapi tadbhāvāt | satyākārairgocaraiścatvāri (<hi rend='it'>Jaini_375</hi>) jñānāni | kṛtyataḥ kṣayajñānaṃ kṛtyaparisamāpteḥ | hetūpacayato 'nutpādajñānaṃ sarvairanāsravairjñānaistatsabhāgahetūpacayāt ||</p>\n\n<lg rend='bold'>\n<l>dhātusatyārthacitteṣu jātidhvaṃsāprajanmanoḥ /</l>\n<l>saṃmohasya nivṛttyarthaṃ tadbhedo daśadhaiva vā // Abhidh-d_480 //</l>\n</lg>\n\n<p>tatra dhātusaṃmoho dvābhyāṃ dharmānvayajñānābhyāṃ nivartyate | satyasaṃmohaścaturbhiḥ duḥkhajñānādibhiḥ | arthasaṃmohaḥ saṃvṛtijñānena | cittasaṃmohaḥ paracittajñānena | jātisaṃmohaḥ kṣayajñānena | punarutpattisaṃmoho 'nutpādajñāneneti daśaiva jñānāni bhagavānavocat | nātibhūyāṃsi nālpīyāṃsīti ||</p>\n\n<p>atra punaḥ</p>\n\n<l rend='bold'>parijñātādyavagamaḥ duḥkhādau kṣayadhī phalam // Abhidh-d_481 //</l>\n\n<p>'dukhaṃ parijñātaṃ samudayo me prahīṇaḥ,................</p>\n\n<p>..............miti vādavipakṣeṇa vā anārambhiṇāṃ saṃsāreṇaiva śuddhiriti vādavipakṣeṇa pratipadākāraḥ | laukikavairāgyamārgamārasaṃjñāvipakṣeṇa vā anātyantikavairāgyagamanavipralambhāt sarvatrābahumānavipakṣeṇa nairyāṇikākāraḥ ||</p>\n\n<p>athākāro nāma ka eṣa dharmaḥ | kiṃ vā tenākāryata iti ? tadubhayaṃ nirdiśyate-</p>\n\n<l rend='bold'>dhīrākāraḥ sadākāryaṃ sākārāstvavalambinaḥ // Abhidh-d_482 //</l>\n\n<note><hi rend='it'>Jaini_376</hi></note>\n<p>prajñā khalvākāra ityucyate | na tarhi prajñā sākārā bhavati dvayoḥ prajñayoḥ yaugapadyābhāvāt | tataśca na sarve caitasikāḥ sākārāḥ prāpnuvanti | na khalu brū maḥ prajñāsaṃprayogātsākārā vaikākārā vā | kiṃ tarhi ? svavṛttibhirākaraṇādālambanagrahaṇādityarthaḥ |</p>\n\n<p>kiṃ punastadākāryam ? sadākāryam | yatkiñcid dravyataḥ prajñaptito vā vidyate tadākāryate | cittacaittāstu sākārāḥ viṣayagrāhiṇa ityarthaḥ ||</p>\n\n<p>kiṃ punarjñānaṃ kati smṛtyupasthānāni ?</p>\n\n<lg rend='bold'>\n<l>paricittamatistrīṇi dharmasaṃjñaṃ nirodhadhīḥ /</l>\n<l>catvāri smṛtyupasthānānyato 'nyajjñānamiṣyate // Abhidh-d_483 //</l>\n</lg>\n\n<p>paracittajñānaṃ khalu trīṇi vedanācittadharmākhyāni | nirodhajñānaṃ dharmasmṛtyupasthānam | paracittanirodhajñānābhyāmanyāni jñānāni catvāri smṛtyupasthānāni ||</p>\n\n<p>atha katamasya jñānasya kati jñānānyālambanam ?</p>\n\n<l rend='bold'>mārgadharmānvayajñānagocaro navaśo dhiyaḥ // Abhidh-d_484 //</l>\n\n<note><hi rend='it'>Jaini_377</hi></note>\n<p>mārgadharmānvayajñānānāṃ pratyekaṃ navajñānānyālambanam | mārgajñānasya tāvatsaṃvṛtijñānaṃ hitvā | dharmajñānasyānvayajñānam | anvayajñānasya dharmajñānam |</p>\n\n<p>duḥkhahetudhiyordve dve</p>\n\n<p>duḥkhasamudayajñānayoḥ saṃvṛtijñānaṃ sāsravaṃ ca paracittajñānamālambanam |</p>\n\n<p>caturṇāṃ daśa</p>\n\n<p>saṃvṛtiparacittakṣayānutpādajñānānāṃ sarvāṇyeva daśajñānānyālambanam |</p>\n\n<p>nāparam ||</p>\n\n<p>nirodhajñānaṃ khalu naiva jñānālambanam ||</p>\n\n<p>punarapi daśadharmān sthāpayitvā kasya jñānasya kati dharmā viṣaya iti vācyam | katham ? taducyate-</p>\n\n<lg rend='bold'>\n<l>pañcadharmāstridhātvāptān mārgarūpān sanātanān /</l>\n<l>vyutpattyarthaṃ dvidhā kṛtvā darśayejjñānagocaram // Abhidh-d_485 //</l>\n</lg>\n\n<p>traidhātukān dharmān pratyekaṃ dvidhā kṛtvā saṃprayuktā viprayuktāśca, apratisaṃyuktāṃśca dvidhā kṛtvā saṃyuktaviprayuktabhedenaiva, asaṃskṛtamapi dvidhākṛtvā kuśalāvyākṛtabhedenaivaṃ kṛtvā daśa bhavanti |</p>\n\n<p>tatra tāvatsaṃvṛtijñānasya sarva eva daśadharmā viṣayaḥ | dharmajñānasya pañca (<hi rend='it'>Jaini_378</hi>) kāmapratisaṃyuktānāsravāḥ saṃprayuktaviprayuktākuśalaṃ cāsaṃskṛtam | anvayajñānasya sapta rūpārūpyapratisaṃyuktānāsravāḥ saṃprayuktaviprayuktakuśalaṃ cāsaṃskṛtam | paracittajñānasya trayaḥ kāmarūpapratisaṃyuktānāsravāsaṃprayuktā eva | duḥkhasamudayajñānayoḥ ṣaṭkāmarūpārūpyapratisaṃyuktāsaṃprayuktaviprayuktāḥ | nirodhajñānasyaiko 'saṃskṛtameva kuśalam | mārgajñānasya dvāvanāsravaḥ saṃprayukto viprayuktaśca | kṣayānutpādajñānayornava dharmā viṣayo 'saṃskṛtamavyākṛtaṃ muktvā ||</p>\n\n<p>idamidānīṃ vaktavyam | kaḥ katibhirjñānaiḥ samanvāgataḥ ? sarvastāvatpṛthagjanaḥ saṃvṛtijñānenaiva | ayaṃ tu niyamaḥ-</p>\n\n<l rend='bold'>dṛṅmārge prathame jñāne tribhirjñānaiḥ samanvitaḥ /</l>\n\n<p>dvitīyakṣaṇe tribhiḥ saṃvṛtijñānaduḥkhajñānadharmajñānaiḥ |</p>\n\n<l rend='bold'>caturṣvekaikavṛddhyordhvaṃ virakto 'nyamano dhiyā // Abhidh-d_486 //</l>\n\n<p>ataḥ paraṃ caturṣu cittakṣaṇeṣvekaikaṃ jñānaṃ vardhate | tadyathā duḥkhe 'nvayajñāne 'nvayajñānaṃ vardhate | samudayadharmajñāne samudayajñānam | nirodhadharmajñāne nirodhadharmajñānam | mārgadharmajñāne mārgadharmajñānaṃ vardhate | samudayanirodhamārgānvayajñāneṣu kṣāntiṣu ca nāstyapūrvajñānavṛddhiḥ | sarvatra tu vītarāgasya paracittajñānaṃ vardhata iti vācyam ||</p>\n\n<p>abhidharmadīpe vibhāṣāprabhāyāṃ vṛttau saptamasyādhyāyasya prathamaḥ pādaḥ ||</p>\n\n<note><hi rend='it'>Jaini_379</hi></note>\n<p>saptamādhyāye</p>\n\n<p>dvitīyapādaḥ |</p>\n\n<p>idamidānīṃ vaktavyam | kasyāṃ bhūmau kasyāṃ vāvasthāyāṃ kasya vā pudgalasya kati jñānāni bhāvyante ? tadārabhyate-</p>\n\n<lg rend='bold'>\n<l>tridhyānakāmavairāgye paścime muktivartmani /</l>\n<l>mauladhyānaprayoge ca jñeyānāgatabhāvanā // Abhidh-d_487 //</l>\n</lg>\n\n<lg rend='bold'>\n<l>bālasya smṛtyupasthānadhyānādyutpādane tathā /</l>\n<l>prayogamuktimārgeṣu saṃvṛtyānyamanodhiyaḥ // Abhidh-d_488 //</l>\n</lg>\n\n<p>bālasya khalvādyadhyānatrayavairāgye paścime vimuktimārge mauladhyānaprayogamārge ca smṛtyupasthānādikuśalamūlotpādane ca prayogavimuktimārge ca saṃvṛtijñānasya paracittajñānasya cānāgatabhāvanā veditavyā ||</p>\n\n<p>āryasya tu</p>\n\n<l rend='bold'>kṣāntijñānāni bhāvyante svajātīyāni dṛkpathe /</l>\n\n<p>darśanamārge khalu yadyeva saṃmukhībhūtaṃ bhavati kṣāntirvā jñānaṃ vā tajjātīyamevānāgataṃ bhāvyate | nānyajātīyamanyaviṣayaṃ vā pṛthakkāryatvāt |</p>\n\n<l rend='bold'>sāṃvṛtaṃ cānvayajñāne duḥkhahetusamāhvaye // Abhidh-d_489 //</l>\n\n<p>saṃvṛtijñānaṃ khalu darśanamārge triṣu citteṣu duḥkhasamudayanirodhānvayajñānākhyeṣu bhāvyate | na dharmajñāneṣu, akṛtārthatvādālambanākāraparijayo hi nādyāpi parisamāptaḥ ||</p>\n\n<p>kasmātpunaḥ saṃvṛtijñāna tatra bhāvanāṃ gacchati ? taducyate-</p>\n\n<l rend='bold'>samānapratipakṣatvātteṣu mārgāyitatvataḥ /</l>\n\n<note><hi rend='it'>Jaini_380</hi></note>\n<p>yathaivānvayakṣāntijñānāni trīṇi tatprahātavyakleśapratipakṣaḥ, tathā tānyapi saṃvṛtijñānāni pratipakṣaḥ | tairapi tatra mārgāyitaṃ nirvedhabhāgīyāvasthāyām |</p>\n\n<l rend='bold'>ato 'bhisamayātyākhyaṃ tattrisatyāntalābhataḥ // Abhidh-d_490 //</l>\n\n<p>ata eva tadābhisamayāntikaṃ saṃvṛtijñānamityākhyāyate | dharmajñāneṣu khalu tadbhāvanāyāmabhisamayamadhyāni syuriti | taccaitadanutpattidharmakamapi saddharmatayā cintyate |</p>\n\n<p>kasmātpunastadanutpattidharmakameva ? śraddhādharmānusāryāśrayeṇa tadutpattipratibaddhatvāt | darśanamārge ca saṃmukhībhūte tannotpannam | tasmādanutpattikadharmameva bhāvanāṃ gacchati | tatpunaretatsaptabhūmikaṃ kāmāvacaraṃ darśanamārgasamānabhūmikaṃ ca | uktā darśanamārgabhāvanā ||</p>\n\n<note><hi rend='it'>Jaini_381</hi></note>\n<p>bhāvanāmārge vaktavyā |</p>\n\n<l rend='bold'>mārgākhye tvanvayajñāne ṣaḍ bhāvyante 'tha sapta vā /</l>\n\n<p>ṣoḍaśetu vartamānānvayajñānacitte bhāvanāvartmanyavītarāgasya ṣaḍ bhāvyante | saṃvṛtiparacittakṣayānutpādajñānāni hitvā | vītarāgasya tu saptānāgatāni bhāvyante paracittajñānaṃ vardhayitvā |</p>\n\n<l rend='bold'>ānantaryapathe corddhvaṃ bhāvyate nānyacittadhīḥ // Abhidh-d_491 //</l>\n\n<p>sarāgasyāpi bhāvanāmārge tasmāt ṣoḍaśātkṣaṇādūrdhvaṃ yāvatkāme vīta rāgo bhavati tāvatsarveṣu prayogānantaryavimuktiviśeṣamārgeṣu sapta jñānāni bhāvyante | anyatra paracitakṣayānutpādajñānebhyaḥ ||</p>\n\n<lg rend='bold'>\n<l>prahāṇamuktimārgeṣu vināntyāyā vimuktitaḥ /</l>\n<l>bhavāgrapratipakṣatvātsaṃvṛtasya na bhāvanā // Abhidh-d_492 //</l>\n</lg>\n\n<p>dhyānacatuṣṭvārūpyatrayavairāgye pañcasvabhijñāsu, akopyāprativedhe ca vyavakīrṇabhāvite ca dhyāne | śaikṣasya sarveṣvānantaryavimuktimārgeṣu saptaiva jñānāni ............. |</p>\n\n<p>........abhidharmadīpe vibhāṣāprabhāyāṃ vṛttau saptamasyādhyāyasya dvitīyapādaḥ samāptaḥ ||</p>\n\n<note><hi rend='it'>Jaini_382</hi></note>\n<p>saptamādhyāye</p>\n\n<p>tṛtīyapādaḥ |.....</p>\n\n<p>.........sthānavastuhetuvipākaprativistarairboddhavyam | tatrātītānāgate pratyutpanne ca tadākṣeptākṣepavaicitryaṃ pratikarmasamādānaṃ (<hi rend='it'>Jaini_383</hi>) bhavati | kiciddhi sahasā pratyayavaśātkriyate | kiñcid dṛṣṭacetasā | kiñcitpunaḥ samādāya kriyate tena karmaṇā mayā jīvitavyamiti | tathā dharmo 'yamadharmo veti samādāyāsamādāya karoti | sthānādipravibhāgataśca gāmbhīryaṃ boddhavyam | tatra sthānamāyatyutpattyāyattānāmavakāśakāraṇāt | heturapi yena hetunā kriyate | yathoktam- 'vastu sthānādhikaraṇamucyate | sādhikaraṇaṃ vastu sthānam | tadyathā prāṇivadhakarmaṇaḥ svabhāvaḥ | sa ca prāṇī yasya cārthe vadhyate yayā pratyayasāmagryā sarvametadvastu sambhavati | kutaḥ ? sthānahetuvipākānāṃ pṛthagukteḥ | yasya khalvetat sthānaṃ yaccāsya sthānaṃ kriyate yasya tatkarma hetuḥ, yaddhetukaṃ ca tat, ayaṃ cāsya karmaṇo vipāko 'yamanyasya' iti | tadetadaṣṭajñānasvabhāvaṃ nirodhamārgajñāne hitvā ||</p>\n\n<lg rend='bold'>\n<l>dhyānādīnāṃ svabhāvādāvavyāghātavisāri yat /</l>\n<l>dhyānādijñānasaṃjñaṃ tannavajñānamayaṃ balam // Abhidh-d_493 //</l>\n</lg>\n\n<note><hi rend='it'>Jaini_384</hi></note>\n<p>dhyānavimokṣasamādhisamāpatti jñānabalaṃ khalu yatsaṃkleśavyavadānavyavasthānaviśuddhiṣu nivṛttipakṣe dhyānānāṃ vimokṣāṇāṃ samādhīnāṃ samāpattīnāṃ ca saṃkleśavyavadānavyavasthānaviśuddhiṣu yadbalamavyāhatam | tatra saṃkleśādicatuṣṭayaṃ hānaviśeṣasthitinirvedhabhāgīyaṃ sāsvādaśuddhakānāsravādibhedāt | tadetaddhyānavimokṣasamādhisamāpattijñānabalaṃ navajñānātmakaṃ boddhavyam ||</p>\n\n<lg rend='bold'>\n<l>yatsattvākṣamṛdutvādau paricchede pravartate /</l>\n<l>akṣottamāvarajñānabalaṃ tannavadhīmayam // Abhidh-d_494 //</l>\n</lg>\n\n<p>indriyaparāparajñānabalam yatsarvasattvānāṃ śreyaḥprāptiśaktitraividhye jñānamavyāhataṃ tadindriyaparāparajñānabalaṃ navajñānātmakaṃ nirodhajñānaṃ hitvā ||</p>\n\n<lg rend='bold'>\n<l>yatsattvādhirucitraidhe hīnādau sampravartate /</l>\n<l>nānādhimuktidhīsaṃjñe balaṃ tacca navātmakam // Abhidh-d_495 //</l>\n</lg>\n\n<p>yatkhalu sarvasattvānāṃ hīnamadhyamottamādhimuktiṣvavyāhataṃ jñānaṃ tacca nānādhimuktijñānabalaṃ navajñānātmakameva nirodhajñānaṃ hitvā ||</p>\n\n<lg rend='bold'>\n<l>yannānādhātvapekṣākhyaṃ sattvārthāya pravartate /</l>\n<l>navajñānamayaṃ tadvattannānādhātudhībalam // Abhidh-d_496 //</l>\n</lg>\n\n<note><hi rend='it'>Jaini_385</hi></note>\n<p>te punaḥ pūrvābhyāsavāsanādhātavaḥ pūrvajanmasu guṇadoṣavidyāśilpakarmābhyāsebhyo yā vāsanāstāḥ khalviha dhātavo viśeṣeṇa boddhavyāḥ | gotrārthenāvasthānāṃ ta evāśayā ityavagantavyāḥ, tadvaśāccaratītyucyate | uktaṃ ca bhagavatā- 'dhātuśaḥ sattvāḥ saṃsyandante' iti ||</p>\n\n<lg rend='bold'>\n<l>gatidharmāryabhedaṃ yadvetti pratyayabhedataḥ /</l>\n<l>taddhiyo daśa sarvatragāminīpratipadbalam // Abhidh-d_497 //</l>\n</lg>\n\n<p>yatkhalu sattvopapattinirvartakeṣu tatkṣayakareṣu ca dharmeṣu jñānamavyāhataṃ tatsarvatragāminīpratipajjñānabalam | bhavyaviśeṣauṣadhavad draṣṭavyam | mokṣabhavyānāṃ nānādhātūnāṃ sattvānāmanekadhātūnāṃ sarvakleśaprahāṇāyauṣadhaviśeṣavatsāmānyapratipakṣaviśeṣapratipakṣaṃ ca sarvatra jānīte gatihetuṃ cānena dhāturekasantāne yo yadgatacittastadvaśena tadavataraṇabhavyo 'bhavyaśca bhavati tatsarvaṃ yathāvatpratijānātīti sarvākārajñatāpyuktā bhavati | tadetat saphalamārgaprahāṇāddaśajñānātmakaṃ bhavati | kecittu kevalamārgagrahaṇānnavajñānātmakam ||</p>\n\n<note><hi rend='it'>Jaini_386</hi></note>\n<lg rend='bold'>\n<l>yat svānyātītajanmekṣisaṃvṛtijñānasaṃjñakam /</l>\n<l>prāgjātyānusmṛtijñānabalaṃ tatsaphalaṃ matam // Abhidh-d_498 //</l>\n</lg>\n\n<p>svaparasantā nikānāmatītajanmaparamparāṇāṃ vicitrasukhaduḥkheṣu prāṇiṣvayamamuṣyakarmaṇo vipāko 'yamamuṣyasvapnanimittadhyāyimanasikāracihnārthāvadhāraṇavadanekavidhasambandhāvabodhavaśitvamasya sūcitaṃ bhavati | yathā khalu bhavyārthasūcakān svapnānanekaśo dṛṣṭvā tāṃścārthānabhiniṣpannān prāyaśaḥ sadṛśānapekṣya niścayo bhavati tadvaditi | yathā ca dhyāyināṃ manasikāreṣu dharmacihnānyutpadyante taiśca suvyakto dharmaparicchedo bhavati | tadvatsarvadharmeṣu mudrā bhagavato viditā | kiṃ punastatkarma vipākasambandhamudrāsviti ? tadetadbalaṃ saṃvṛtijñānātmakameva ||</p>\n\n<lg rend='bold'>\n<l>sattvānāṃ cyutisambhūtyorjñānamanyādhvavṛtti yat /</l>\n<l>taccyutyutpattibuddhyākhyaṃ balaṃ pūrvavaducyate // Abhidh-d_499 //</l>\n</lg>\n\n<p>divyacakṣurāśrayācca jñānātkarmaphalavaicitryacaritāvataraṇajñānaparapratyayo bhavati | pratyutpannaviṣayamapyevam | taddivyacakṣurāśrayajñānaṃ saha praṇidhijñānenāparānte prabhāvyate | tadetatsaṃvṛtijñānātmakameva ||</p>\n\n<l rend='bold'>āsravakṣayadhīsaṃjñaṃ ṣaḍjñānānyathavā daśa /</l>\n\n<p>ata idānīṃ bhagavato vineyakāryaṃ kimavaśiṣṭam ? āsravakṣayaḥ | tasminyajjñānaṃ yasya yadā yairavataraṇadeśanāvidhibhirakṛcchreṇa saṃpadyate tadbhagavān sarvākāramanena jñānena vetti nānyaḥ kaścit | ato 'syaiva tadbalaṃ nānyasya | tatpunaretat ṣaḍjñānasvabhāvaṃ daśātmakaṃ vā | yadyāsravakṣaye jñānam, ṣaḍbhavanti | (<hi rend='it'>Jaini_387</hi>) paracittaduḥkhasamudayamārgajñānāni hitvā | atha sopāye kṣaye jñānaṃ darśanaṃ bhavati, daśajñānāni bhavanti |</p>\n\n<p>ukto daśabalasvabhāvaḥ |</p>\n\n<p>ākāraniyamo vaktavyaḥ | so 'yamucyate-</p>\n\n<l rend='bold'>ṣoḍaśākāramatrādyamanyaiścāpyuttaraṃ bhuvā // Abhidh-d_500 //</l>\n\n<lg rend='bold'>\n<l>saptamaṃ ṣoḍaśākāramavibhaktākṛtidvayam /</l>\n<l>aṣṭākāraṃ dvitīyaṃ tu navajñānamayaṃ tu yat // Abhidh-d_501 //</l>\n</lg>\n\n<l rend='bold'>tathāgatabalaṃ proktaṃ tajjñeyaṃ dvādaśākṛti /</l>\n\n<p>sthānāsthānajñānabalaṃ ṣoḍaśabhirākāraiḥ pravartate | anyaiśca tannirmuktairāsravakṣayajñānabalamapi yadi sopāyaṃ kṣayaṃ vivakṣati tadapi ṣoḍaśākāram | atha kṣayamātraṃ tat, ṣaḍjñānamayairākāraiḥ sarvatragāminīṃ pratipajjñānabalaṃ saptamaṃ tadapi tathaiva ṣoḍaśākāram | dvayaṃ tu pūrvenivāsānusmṛticyutyupapattijñānabalamavibhaktākārabalam | dvitīyaṃ tu karmavipākajñānabalamaṣṭākāram | yattu samādhisamāpattijñānabalaṃ tasya navajñānasvabhāvaṃ taireva dvādaśabhirākāraiḥ pravartate | anyadyannoktaṃ tadabhyūhyam |</p>\n\n<p>kiṃ punaḥ kiṃ gocaram ?</p>\n\n<l rend='bold'>sarvagocaramatrādyamantyaṃ śāntyavalambi vā // Abhidh-d_502 //</l>\n\n<p>sarvaviṣayaṃ sthānāsthānabalam | āsravakṣayajñānabalaṃ nirvāṇaviṣayaṃ vā catuḥsatyaviṣayaṃ vā ||</p>\n\n<note><hi rend='it'>Jaini_388</hi></note>\n<l rend='bold'>dvidhā hetubhavālambaṃ saptamaṃ satyagocaram /</l>\n\n<p>karmavipākajñānabalaṃ bhavaviṣayam | sarvatragāminī pratipatjñānabalaṃ catuḥsatyālambanam |</p>\n\n<l rend='bold'>atītādyaddhi dhātvarthamaṣṭamaṃ samudāhṛtam // Abhidh-d_503 //</l>\n\n<p>pūrvenivāsānusmṛtijñānabalaṃ 'atītādyaddhi'; dhātugocaram ||</p>\n\n<l rend='bold'>navamaṃ khalu rūpārthaṃ saṃskṛtālambyate param /</l>\n\n<p>cyutyupapattijñānabalaṃ rūpāyatanaviṣayam anyadyadavaśiṣṭaṃ tatsaṃskṛtadharmagocaraṃ draṣṭavyam |</p>\n\n<p>atra punaḥ</p>\n\n<l rend='bold'>dvyapekṣo balaśabdo 'yaṃ balaṃ tvapratighātataḥ // Abhidh-d_504 //</l>\n\n<p>parābhibhavāpekṣaśca sarvāpratighātitvena ca | yatkhalu apratihatasāmathya tadbalamityucyate | mānasaṃ balaṃ daśavidhaṃ bhagavato vyākhyātam ||</p>\n\n<p>kāyikamapyabhidhīyate-</p>\n\n<l rend='bold'>sandhau sandhau ca buddhasya kāyenārāyaṇaṃ balam /</l>\n\n<note><hi rend='it'>Jaini_389</hi></note>\n<l rend='bold'>spraṣṭavyamadhikaṃ tattu daśa hastyādisaptakāt // Abhidh-d_505 //</l>\n\n<p>nārāyaṇaṃ nāma balamucyate | tacca bhagavato marmaṇi marmaṇi vidyate | nāgagranthiśaṅkalāśaṅkusandhayaśca yathākramaṃ buddhapratyekabuddhacakravartinaḥ |</p>\n\n<p>kiṃ pramāṇaṃ punastannārāyaṇaṃ balam ? yatkhalu daśānāmitarahastīnāṃ balaṃ tadekasya gandhahastinaḥ | evaṃ daśottaravṛttyā mahānagnapraskandivarāṅgacānūranārāyaṇānāṃ vācyam | airāvaṇasahasrasyetyanye | sa hi devodyānayātrāsamaye trayastriṃśacchirasamātmānamabhinirmāyātyadbhutavicitrodyānāyāyamānāni tāvantyeva devakulānyanekasahasraparivārāṇi bhūrjapatravadādāya gacchaḥyeṣa balasamudayastasya | evaṃ tu varṇayanti mānasabalavadanantaṃ kāyikamapi balaṃ buddhānāṃ bhagavatāmiti | tatpunaḥ kāyikaṃ balaṃ spṛṣṭavyāyatanasaṃgṛhītam | gurutvena balasaṃgraho laghutvena daurbalyasyeti varṇayanti |</p>\n\n<lg rend='bold'>\n<l>svaparārthāntasamprāptervaiśāradyacatuṣṭayam /</l>\n<l>ādyantabalarūpe dve dve karma pratipaddhiyoḥ // Abhidh-d_506 //</l>\n</lg>\n\n<note><hi rend='it'>Jaini_390</hi></note>\n<p>sūtra uktam- 'samyaksambuddhasya vata me sata ime dharmāstvayānabhisambuddhāḥ' iti vistaraḥ | atra hi prathamadvitīyābhyāṃ svārthasampadbhagavatodbhāvitā | pūrveṇa jñānasampat | dvitīyena prahāṇasampat | dvābhyāmanyābhyāṃ parārthasampadā darśitā vyavadānasaṃklelodbhāvanāt |</p>\n\n<p>kataratpunarvaiśāradyaṃ kati jñānātmakam ? taducyate | sthānāsthānabalarūpamādyam | āsravakṣayajñānarūpaṃ dvitīyam | karmasvakajñānabalaṃ tṛtīyam | sarvatragāminīpratipatjñānabalaṃ caturthaṃ vaiśāradyam | tadyāvajjñānasvabhāvānyetāni valāni tāvatsvabhāvāni yathākramaṃ catvāri vaiśāradyāni boddhavyāni |</p>\n\n<p>sūtra uktam- 'trīṇīmāni smṛtyupasthānāni yānyāryaḥ sevate' iti vistaraḥ | teṣāṃ punaridaṃ lakṣaṇam-</p>\n\n<note><hi rend='it'>Jaini_391</hi></note>\n<lg rend='bold'>\n<l>śrotṛsampattrayāpekṣā trividhā smṛtyupasthitiḥ /</l>\n<l>saṃsmārāhitasāmarthyasaṃprajanyasvalakṣaṇā // Abhidh-d_507 //</l>\n</lg>\n\n<p>śuśrūṣakāśuśrūṣakādibhedādvineyānāṃ traividhyena vyavasthānam | śuśrūṣakādivargatrayābhisandheḥ | svabhāvaḥ punaḥ smṛtiviśiṣṭasaṃprajanyatrayasvabhāvāni trīṇi smṛtyupasthānāni | smṛtiviśiṣṭasaṃprajanyato hi bhagavataḥ śuśrūṣamāṇāśuśraṣamāṇatadubhayayukteṣu vineyasamūheṣu nānando bhavatyāghāto vā ||</p>\n\n<p>mahākaruṇā punaḥ</p>\n\n<lg rend='bold'>\n<l>saṃvṛtijñānarūpatvāddīrghakālānusārataḥ /</l>\n<l>sarvatra samavṛttyāderbaddhasyaiva mahākṛpā // Abhidh-d_508 //</l>\n</lg>\n\n<p>yadā śrāvakasyāpi karūṇā vidyate pratyekabuddhasyāpi kasmād buddhasyaiva mahākṛpetyucyate ? yasmādiyaṃ saṃvṛtijñānasvabhāvā śrāvakādīnāmadveṣasvabhāvā buddhasya ca dīrghakālānugatā sūkṣmānugatā sarvasattvasamagrahapravṛttā sarvatrānugatā ca dvātriṃśanmahāpuruṣalakṣaṇavidyotitaśarīrādhyāsinī daśabalaparigṛhītā ca | tasmād buddhasyaiva bhagavato mahākṛpetyucyate | uktā asādhāraṇaguṇāḥ ||</p>\n\n<note><hi rend='it'>Jaini_392</hi></note>\n<p>śrāvakasādhāraṇā ucyante-</p>\n\n<lg rend='bold'>\n<l>araṇā praṇidhijñānaṃ catasraḥ pratisaṃvidaḥ /</l>\n<l>arhatsāntānikā hyete pañca tu prāntakoṭikāḥ // Abhidh-d_509 //</l>\n</lg>\n\n<lg rend='bold'>\n<l>itarairapi sāmānyā apramādādayo guṇāḥ /</l>\n<l>eṣāṃ yathopadiṣṭānāṃ śṛṇu vakṣyāmi lakṣaṇam // Abhidh-d_510 //</l>\n</lg>\n\n<p>tatra tāvat |</p>\n\n<lg rend='bold'>\n<l>araṇā saṃvṛtijñānaṃ nṛjāntyadhyānaniśrayāt /</l>\n<l>āryasantānikā jātā savastukamalekṣiṇī // Abhidh-d_511 //</l>\n</lg>\n\n<p>iha kaścidarhannakopyadharmā sarvakleśaprahāṇātparamāmṛtasukhamanubhavatyevaṃ cittamutpādayati- kathaṃ nāma pare 'pi ime santānālambanād kleśān notpādayeyuḥ kathañca tamaniṣṭaphalaṃ nānubhaveyuḥ | caturthaṃ dhyānaṃ vivṛddhikāṣṭhāgataṃ samāpadya tathā karoti yathāsya cāravihāragatasya santāne na kaścitkleśamutpādayati |</p>\n\n<lg rend='bold'>\n<l>praṇidhijñānamapyevaṃ sarvadharmāvalambi tu /</l>\n<l>akopyadharmaṇo khyāte tathaiva pratisaṃvidaḥ // Abhidh-d_512 //</l>\n</lg>\n\n<p>praṇidhijñānamapi saṃvṛtijñānasvabhāvaṃ prāntakoṭika caturthadhyānalābhāt, arhadyadyatpraṇidhatte tattajjānīte praṇidhijñānasya sarvadharmālambanatvāt ||</p>\n\n<note><hi rend='it'>Jaini_393</hi></note>\n<p>pratisaṃvidaḥ khalvapi</p>\n\n<lg rend='bold'>\n<l>vivakṣitārthasambandhināmasaṃmohabhedinī /</l>\n<l>ādyānyā tadabhivyaṅgyā jñeyā jñānavicāriṇī // Abhidh-d_513 //</l>\n</lg>\n\n<lg rend='bold'>\n<l>tṛtīyā śabdasaṃskārā jñānasaṃmohaghātinī /</l>\n<l>turīyā tu prabandhoktirdhyānādyutpādanonmukhī // Abhidh-d_514 //</l>\n</lg>\n\n<p>tatra dvādaśāṅgapravacanasaṃgṛhīteṣu vakṣyamāṇārthasambandhiṣu vivakṣiteṣu nāmakāyādiṣu yadavivartyaṃ jñānaṃ sā dharmapratisaṃvit | tadavadyotyeṣu paurūṣeyāpauruṣeyasambandheṣu parārthasaṃvṛtyartharāśiṣu yadavivartyaṃ jñānaṃ sārthapratisaṃvit | nāmakāyādivācaka eva vākchabdeṣvarūpadravyaliṅgasaṃkhyāsādhanakriyākālapuruṣo pagrahasambandhini yadavivartyaṃ jñānaṃ sā niruktipratisaṃvit | dharmārthaniruktiṣu dhyānavimokṣasamādhisamāpattivaśitvasaṃprakhyāne yadavivartyaṃ jñānaṃ sā pratibhānapratisaṃvit |</p>\n\n<note><hi rend='it'>Jaini_394</hi></note>\n<p>ta ete ṣaḍguṇāḥ prāntakoṭikamityucyante ||</p>\n\n<p>kā kati bhūmikāḥ punarāsāṃ pratisaṃvidāṃ kā vā kati jñānamayī ? tadavadyotyate-</p>\n\n<l rend='bold'>arthākhyā khalu sarvatra ṣaḍjñānānyathavā nava /</l>\n\n<p>arthapratisaṃvit sarvāsu bhūmiṣu kāmadhātau yāvadbhavāgre navajñānasvabhāvā nirodhajñānaṃ varjayitvā ṣaḍjñānāni nirvāṇasyaiva paramārthatvāt, paracittaduḥkhasamudayamārgajñānāni varjayitvā |</p>\n\n<l rend='bold'>pratibhānāhvayāpyevaṃ daśajñānamayī tvasau // Abhidh-d_515 //</l>\n\n<p>pratibhānapratisaṃvidapi sarvāsu bhūmiṣu daśajñānamayī |</p>\n\n<p>tatra</p>\n\n<l rend='bold'>kāme dhyāneṣu dharmākhyā tadanyā tvādyakāmayoḥ /</l>\n\n<p>dharmapratisaṃvit kāmadhātau caturṣu dhyāneṣu niruktipratisaṃvit kāmadhātau prathame ca dhyāne |</p>\n\n<l rend='bold'>saṃvṛtijñānamayyau tu dve ete pratisaṃvidau // Abhidh-d_516 //</l>\n\n<p>ubhe apyete saṃvṛtijñānasvabhāve dharmaniruktipratisaṃvidāviti ||</p>\n\n<p>abhidharmadīpe vibhāṣāprabhāyāṃ vṛttau saptamasyādhyāyasya tṛtīyaḥ pādaḥ samāptaḥ ||</p>\n\n<note><hi rend='it'>Jaini_395</hi></note>\n<p>saptamādhyāye</p>\n\n<p>caturthapādaḥ |</p>\n\n<p>pṛthagjanasādhāraṇāḥ idānīmabhijñādayo guṇā vaktavyāḥ | ta ima ucyante-</p>\n\n<lg rend='bold'>\n<l>ṛddhau śrotre 'nyacitte prāgbhāve cyutyudaye kṣaye /</l>\n<l>jñānasākṣātkriyābhijñā ṣaḍvā dhīḥ muktivartmani // Abhidh-d_517 //</l>\n</lg>\n\n<p>jñānasākṣātkriyā khalu vimuktimārgasaṃgṛhītābhijñetyucyate | keṣāṃ punarguṇānāṃ jñānasākṣātkriyā ? tadapadiśyate | ṛddhipādadivyaśrotracetaḥ- paryāyapūrvenivāsānusmṛticyutyupapādāsravakṣayajñānānāṃ yā jñānasākṣātkriyā sābhijñā | abhijānātītyabhijñāyate vā tayeti abhijñā |</p>\n\n<p>kasmātpunarvimuktimārga evābhijñā śrāmaṇyaphalavat na ānantaryamārgasvabhāvāḥ ? paracittajñānasyānantaryamārgapratiṣedhādarhataścāsravakṣayānantaryamārgatyāge kasyacinnirabhijñatvaprasaṃgāt ||</p>\n\n<p>āsāṃ punaḥ</p>\n\n<note><hi rend='it'>Jaini_396</hi></note>\n<lg rend='bold'>\n<l>catasraḥ saṃvṛtijñānaṃ pañca jñānāni cittadhīḥ /</l>\n<l>sarvāsravakṣayābhijñā ṣaḍjñānānyathavā daśa // Abhidh-d_518 //</l>\n</lg>\n\n<p>cetaḥparyāyāsravakṣayābhijñe hitvā | cetaḥparyāyābhijñā pañcajñānāni dharmānvayamārgasaṃvṛtiparacittajñānāni | āsravakṣayajñānasākṣātkriyābhijñā ṣaḍjñānāni daśa vā paracittaduḥkhasamudayamārgajñānāni hitvāathavā daśe'ti ||</p>\n\n<l rend='bold'>ṣaṣṭhī sarvatra pañcānyā maulīṣu dhyānabhūmiṣu /</l>\n\n<p>āsravakṣayajñānasākṣātkriyā sarvāsu bhūmiṣu | śeṣā maulīṣu catasṛṣu dhyānabhūṣviti |</p>\n\n<l rend='bold'>yatnavairāgyato labhyāḥ svabhūmyadharagocarāḥ // Abhidh-d_519 //</l>\n\n<p>sarvāḥ abhijñāḥ yatnato labhyante vairāgyataśca | tatrānucitā yatnataḥ | ucitā vairāgyataḥ | janmāntarābhyastāḥ khalvabhijñā vairāgyato labhyante | vaiśeṣikyo yatnataḥ | 'svabhūmyadharagocarā'ścaitāḥ | ṛddhyā svabhūmiṃ gacchatyadharāṃ ca bhūmim | nirmitanirmāṇamapyevam | divyaśrotrābhijñayāpi svabhūmikamadhobhūmikaṃ ca śabdaṃ śṛṇoti | evaṃ paracittajñānaṃ pūrvenivāsānusmṛtijñānaṃ ca | cyutyupapādābhijñayā ca svādhobhūmiviṣayaṃ rūpaṃ jānāti ||</p>\n\n<p>katamā punarāsāṃ kati smṛtyupasthānāni ?</p>\n\n<lg rend='bold'>\n<l>smṛtyupasthitayastistraścetaḥparyāyadhīrmatā /</l>\n<l>ṛddhiśrotrākṣyabhijñāsnu prathamā smṛtyupasthitiḥ // Abhidh-d_520 //</l>\n</lg>\n\n<p>paracittābhijñā trīṇi smṛtyupasthānāni kāyasmṛtyupasthānaṃ hitvā | cittacaittālambanā khalveṣā | ṛddhiśrotracakṣurabhijñāḥ kāyasmṛtyupasthānaṃ rūpālambanatvāt | ṛddhiḥ khalu caturbāhyāyatanālambanā | divyaśrotracakṣuṣī yathākramaṃ śabdarūpāyatanālambane |</p>\n\n<note><hi rend='it'>Jaini_397</hi></note>\n<p>kuśalādibhedena tu</p>\n\n<l rend='bold'>divyamavyākṛtaṃ śrotraṃ netraṃ cānyā śubhā matāḥ /</l>\n\n<p>divyaśrotracakṣuṣī kilāvyākṛte | tacca na | abhijñānāṃ vimuktimārgasvabhāvyāccakṣuḥśrotravijñānayoścāvikalpatvādvimuktijñānānutpattiḥ | caturṣu dhyāneṣu tu asti prajñāviśeṣaḥ svabhūmikabhūtaphalo yatsaṃmukhībhāvātsvabhūmikaphalameva cakṣuḥśrotraṃ saṃmukhībhāvaṃ gacchati | yattaccakṣuḥśrotravijñānayorāśrayī bhavati tasmānna tadvijñāne saṃprayuktā prajñābhijñeti |</p>\n\n<p>kathaṃ punaretayorabhijñāśabdaḥ ? taducyate-\n<l rend='bold'>abhijñāphalatābhijñā manovijñānaprajñayā // Abhidh-d_521 //</l></p>\n\n<p>abhijñāphalamatrābhijñāśabdenoktam | manovijñānasaṃprayuktayā tu prajñayābhijānātīti | saivābhijñā nirūpakatvāt |</p>\n\n<p>kati punarāsāṃ vidyā ?</p>\n\n<lg rend='bold'>\n<l>tisro vidyā matāstryadhvasaṃmohādivyudastaye /</l>\n<l>ekā svabhāvato 'śaikṣī dve tvaśaikṣāśrayodayāt // Abhidh-d_522 //</l>\n</lg>\n\n<p>pūrvanivāsacyutyupapādāsravakṣayajñānatatsākṣātkriyāstisraḥ khalvaśaikṣyo vidyā ucyante | kasmādetā eva ? eta eva tisro vidyāḥ yasmādābhiravidyātrayaṃ vinivartate | pūrvenivāsābhijñājñayāpūrvāntasaṃmohaḥ nivartate | cyutyupapādābhijñayā tvaparāntasaṃmoho nivartate | āsravakṣayābhijñayā madhyādhvasaṃmohaḥ |</p>\n\n<note><hi rend='it'>Jaini_398</hi></note>\n<p>yadyapi ca tisro 'pyaśaikṣāstathāpi 'ekā svabhāvato 'śaikṣī dve tvaśaikṣāśrayodayāt'; | antyā vāśaikṣī svabhāvataḥ santānataśca | ādye dve tvaśaikṣasantānādaśaikṣāvityucyante |</p>\n\n<p>kati punarāsāṃ prātihāryāṇi ?</p>\n\n<lg rend='bold'>\n<l>ṛddhicittakṣayābhijñā pratihāryatrayaṃ smṛtam /</l>\n<l>harato dve kuśāstṛbhyo mārebhyo harate param // Abhidh-d_523 //</l>\n</lg>\n\n<p>ṛddhyādeśanāprātihārye khalu kuśāstṛbhyaḥ kapilolūkākṣapādādibhyo vineyajanacittamapahṛtya buddhe bhagavati paramārthaśāstari saṃniyojayataḥ | anuśāsanāpratihāryaṃ mārebhyo 'pahṛtya sarvajñaṃ mārgadeśike pravare pratiṣṭhāpayati ||</p>\n\n<p>kā punariyamṛddhiḥ ?</p>\n\n<lg rend='bold'>\n<l>samādhī ṛddhirityuktā phalamaiśvaryaṣṭadhā /</l>\n<l>dvidhaitadgatinirmāṇe trividhā gatiriṣyate // Abhidh-d_524 //</l>\n</lg>\n\n<note><hi rend='it'>Jaini_399</hi></note>\n<p>ṛddhiḥ khalu samādhirūpā tatphalatvāttu prātihāryamṛddhiratyuktaṃ sūtre | aṅgaparigṛhīte samādhau sati sarvametatprātihārya mṛddhyati | tasmātsamādhireva ṛddhiḥ | tasyāḥ phalamaṣṭaguṇamaiśvaryamaṇimādi |</p>\n\n<note><hi rend='it'>Jaini_400</hi></note>\n<p>yacca sūtre 'padiṣṭamekānekayathecchitarūpāvasthānādistatpunaretamṛddhiphalaṃ dvividhaṃ gatiśca nirmāṇaṃ ca | gatirapi trividhā | tatra</p>\n\n<lg rend='bold'>\n<l>manomayī gatiḥ śāsturicchāmātrapravṛttitaḥ /</l>\n<l>adhimokṣakṛtānyeṣāṃ tato dehābhivāhinī // Abhidh-d_525 //</l>\n</lg>\n\n<p>manojavāḥkhalu ṛddhirbuddhasyaiva | manasa iva javastasyāḥ | yāvatā kālena cakṣurvijñānaṃ nīlaṃ pratipadyate yāvatā kālena bhagavāñccharīreṇa sarvalokāntarāṇi vyāpnotyanantarddhiśarīrā hi buddhā bhagabanto 'nābhogena yathecchitābhiprāyasiddheḥ bhagavato buddhasya | śrāvakādīnāṃ punaḥ śarīravāhinī gatirbhavati yathā devānāṃ pakṣiṇāṃ vā | ādhimokṣikī ca dūramapyāsannamadhimucyāstagamanaṃ saṃpadyate | bāhuprasāraṇamātreṇa sumerumūrddhani prādurbhavati | vyākhyātaṃ samādhiphalam ||</p>\n\n<p>gamanaṃ nirmāṇamidānīṃ vaktavm | taddvividhaṃ kāmāvacaraṃ rūpāvacaraṃ ca | tatra tāvat-</p>\n\n<lg rend='bold'>\n<l>rūpagandharasasparśāḥ kāme nirmāṇamiṣyate /</l>\n<l>rūpasparśau matau rūpe sveśarīre 'tha vā bahiḥ // Abhidh-d_526 //</l>\n</lg>\n\n<p>kāmāvacaraṃ khalu bāhyamāyatanacatuṣṭayaṃ nirmīyate | nānyadīśvarakartṛtvavādābhyupagamaprasaṃgāt | rūpāvacaraṃ tvāyatanadvayaṃ tatra gandharasābhāvāt | tatpunaretat svaśarīre paraśarīre ca draṣṭavyam | etaccaturvidhaṃ nirmāṇaṃ kāmadhātāvevaṃ rūpadhātau draṣṭavyam | ityaṣṭavidhaṃ nirmāṇam |</p>\n\n<p>kiṃ khalu nirmāṇamabhijñayā nirmīyate ? kiṃ tarhi ?</p>\n\n<note><hi rend='it'>Jaini_401</hi></note>\n<lg rend='bold'>\n<l>abhijñāphalacittena tattāni tu caturdaśa /</l>\n<l>ādyadhyānaphalaṃ dve tairūrdhvabhūmyekavṛddhitaḥ // Abhidh-d_527 //</l>\n</lg>\n\n<p>prathamadhyānaphale khalu nirmāṇacitte kāmāvacaraṃ prathamadhyānabhūmikaṃ ca, dvitīyadhyānaphalāni trīṇi, tṛtīyadhyānaphalāni catvāri, caturthadhyānaphalāni pañca ||</p>\n\n<p>kathaṃ punarnirmāṇacittāni labhyante ?</p>\n\n<p><hi rend='bold'>tallābho dhyānavat jñeyaḥ</hi></p>\n\n<p>yathā khalu dhyānāni vairāgyata upapattitaḥ prayogataśca labhyante tathā nirmāṇacittāni |</p>\n\n<p>kathaṃ punastadutpadyate ?</p>\n\n<l rend='bold'>śuddhakācca svataśca tat /</l>\n\n<p>śuddhakād dhyānādanantaraṃ nirmāṇacittamutpādyate nirmāṇacittādeva vā nānyataḥ | tataḥ khalvapi nirmāṇacittādanantaraṃ śuddhakadhyānaṃ nirmāṇacittaṃ cotpadyate nānyat | sarvasya ca nirmitasya</p>\n\n<l rend='bold'>svabhūmenaiva nirmāṇamadhareṇāpi bhāṣaṇam // Abhidh-d_528 //</l>\n\n<p>na khalvanyabhūmikaṃ nirmāṇamanyabhūmikena nirmāṇacittena nirmīyate | bhāṣaṇaṃ tu svabhaumenādharabhaumena ca | kāmadhātuprathamadhyānabhūmiko hi nirmitaḥ svabhūmikenaiva cittena bhāṣate | ūrdhvabhūmikāstu prathamadhyānabhūmikena, tatraiva vijñaptisamutthāpakacittasadbhāvāt ||</p>\n\n<p>kiṃ punarnirmitanirmātroḥ krameṇa vāgbhāṣaṇaṃ bhavatyatha yugapat ? taducyate-</p>\n\n<l rend='bold'>nirmātraiva sahaiteṣāṃ bhāṣaṇaṃ sugatādṛte /</l>\n\n<note><hi rend='it'>Jaini_402</hi></note>\n<p>uktaṃ hi</p>\n\n<lg>\n<l>'ekasya bhāṣamāṇasya sarve bhāṣanti nirmitāḥ |</l>\n<l>ekasya tūṣṇīṃ bhūtasya sarve tūṣṇīṃ bhavanti te || '</l>\n</lg>\n\n<p>bhagavatastu icchātaḥ pūrvaṃ paścādyugapadvā nirmitā bhāṣante | teṣāṃ punaḥ</p>\n\n<l rend='bold'>ekasya bruvataḥ sarve nirmitā bruvate samam // Abhidh-d_529 //</l>\n\n<l rend='bold'>adhiṣṭhāya tu nirmāṇaṃ bhāṣante 'nyena cetasā /</l>\n\n<p>'adhiṣṭhāya tu nirmāṇaṃ'; saṃsthāpyetyarthaḥ | anyena cetasā vijñaptisamutpādakākhyena vācaṃ pravartayatītyato 'pi nāsti nirmāṇāntardhāno doṣaḥ | tatpunaretadadhiṣṭhānaṃ na kevalaṃ jīvata eva | kiṃ tarhi ?</p>\n\n<l rend='bold'>adhiṣṭhānaṃ mṛtasyāpi sthirasyaiva tu vastunaḥ // Abhidh-d_530 //</l>\n\n<p>āryamahākāśyapādhiṣṭhānena tadasthiśaṃkalāpasthānaśravaṇāt sthirasyāsthilakṣaṇasya na māṃsarudhirādīnāmasti ||</p>\n\n<p>kiṃ punarekacittenaikaṃ nirmitaṃ nirmiṇotyatha bahūn ?</p>\n\n<l rend='bold'>ajayyekamanekena jayiṇastadviparyayaḥ /</l>\n\n<p>ādyābhinirhārairbahubhirnirmāṇacittairekaṃ sopādānaṃ ca nirmitaṃ nirmiṇoti | (<hi rend='it'>Jaini_403</hi>) rjitāyāṃ tvabhijñāyāṃ nirmāturicchayā bahūnapyekacittena nirūpādānamapi ca nirmiṇoti |</p>\n\n<p>tatputaretannirmāṇacittaṃ dvividhaṃ bhāvanāmayamupapattiprātilambhikañca | tatra</p>\n\n<l rend='bold'>avyākṛtamabhijñotthaṃ upapattya tvayaṃ tridhā // Abhidh-d_531 //</l>\n\n<p>yatkhalu bhāvanāphalaṃ nirmāṇacittaṃ tadavyākṛtaṃ bhavati | upapattiprātilambhikaṃ tu kuśalādinā triprakāram | tadupapattiphalaṃ daśātiśayayuktam |</p>\n\n<lg rend='bold'>\n<l>arhatāṃ daśadhā tvetadaiśvaryamupapadyate /</l>\n<l>sarvāsravakṣayajñānavimuktidvayayogataḥ // Abhidh-d_532 //</l>\n</lg>\n\n<p>yadetatadaṇimādiśaikṣāntaṃ daśavidhamaiśvaryasukhaṃ tadatiśayayuktamarhatāmevopapadyate ||</p>\n\n<p>yadi tarhi trayāṇāmarhatāmetadaiśvaryaṃ samānamasti kastarhi viśeṣaḥ śāstṛśiṣyayoḥ ? tatredamupadiśyate-</p>\n\n<lg rend='bold'>\n<l>aiśvaryapi samānesminyathokte śāstṛśiṣyayoḥ /</l>\n<l>antaraṃ sumahacchāsturyattatpūrvamudāhṛtam // Abhidh-d_533 //</l>\n</lg>\n\n<p>daśabalādyāveṇikabuddhaguṇacintāyāṃ catuṣpratyayatā nadyuttaraṇe gandhahastya śvaśaśakadṛṣṭāntaiśca viśeṣāntaraṃ boddhavyamiti ||</p>\n\n<p>abhidharmapradīpe vibhāṣāprabhāyāṃ vṛttau saptamasyādhyāyasya caturthaḥ pādaḥ ||</p>\n\n<p>samāptaśca jñānavibhāgo nāma saptamo 'dhyāyaḥ ||</p>\n\n<note><hi rend='it'>Jaini_404</hi></note>\n<p>aṣṭamo 'dhyāyaḥ |</p>\n\n<p>prathamaḥ pādaḥ |</p>\n\n<p>vyākhyātā hi vistaraśo vidarśanā | śamatha idānīṃ vaktavyaḥ | sa khalveṣa śamathaścaturthadhyānārūpyasaṃgṛhītaḥ | tatra tu</p>\n\n<l rend='bold'>sāṅgā cittasthitirdhyānaṃ taccaturdhāṅgabhedataḥ /</l>\n\n<p>śamathaḥ khalu sāṅgā kuśalā cittaikāgratā dhyānamityucyate | yasya khalu dharmasyāṅgaparigṛhītato(syo ?) drekāt cittacaittānyālambanāntaraṃ na pratipadyante sa dharmaścaitasikaḥ samādhirityākhyāyate | tadaṅgabhedena caturvidhamiti vakṣyāmaḥ | tasyāṃ punaścittasthitau</p>\n\n<l rend='bold'>dhyānoktirāñjasī tatra bhāktī tatsahabhūṣvapi // Abhidh-d_534 //</l>\n\n<note><hi rend='it'>Jaini_405</hi></note>\n<p>samādhisvabhāvaṃ khalu paramārthena dhyānam | saparivāraṃ tu gṛhyamāṇaṃ pañcaskandhasbabhāvam | bhaktikalpanayā tatsahabhūṣvapi dharmeṣu tācchabdyam ||</p>\n\n<l rend='bold'>saṃkṣepādiyamākhyātā dhyānajātiścaturvidhā /</l>\n\n<p>prathamaṃ dhyānaṃ dvitīyaṃ tṛtīyaṃ caturthamiti |</p>\n\n<l rend='bold'>dravyabhedānahaṃ tasyāḥ pravakṣyāmi yathāgamam // Abhidh-d_535 //</l>\n\n<p>dravyabhedastu dhyānajāteścaturvidhāyāḥ samāpattijāteśca tāvatyā eva samāsena vakṣyāmi ||</p>\n\n<p>tatra tāvat |</p>\n\n<lg rend='bold'>\n<l>sahārūpyacatuṣṭvena samāpattirmatāṣṭadhā /</l>\n<l>catuḥ pañceṣu skandheṣu taduktervargavṛttitaḥ // Abhidh-d_536 //</l>\n</lg>\n\n<p>pañcaskandheṣu vargībhūteṣu dhyānasamāpattiḥ prajñāpyate | catuḥpañceṣvārūpyasamāpattiriti ||</p>\n\n<lg rend='bold'>\n<l>bhedena tu samāpattidravyāṇi daśa sapta ca /</l>\n<l>sāmantakaiḥ sahāṣṭābhirdhyānāntarikayāpi ca // Abhidh-d_537 //</l>\n</lg>\n\n<p>aṣṭānāṃ khalu samāpattibhūmīnāmaṣṭānāmeva sāmantakadravyāṇāṃ tatpraveśopāyabhūtāni dhyānāntarikā ca prathamadhyānasaṃgṛhītā | etāni khalu saptadaśa yathāsthaulyaṃ bhidyamānāni saptadaśa bhavantītyata āha-</p>\n\n<l rend='bold'>tadbhedāḥ khalvime 'nyepi vakṣyante śāstracoditāḥ /</l>\n\n<note><hi rend='it'>Jaini_406</hi></note>\n<p>anye 'pi khalu samāpattibhedāstadantargatā eva sūtrābhidharmoditā vakṣyante |</p>\n\n<l rend='bold'>buddhabuddhestu te sarve tattvenāyānti gocaram // Abhidh-d_538 //</l>\n\n<p>bhagavāneba hi sarvaprathamadhyānasamāpattyādibhedeṣu, anantasvabhāvaprabhāvakriyāphaleṣvaparokṣabuddhivṛttiriti ||</p>\n\n<p>ta ete dhyānārūpyāstriprakārāḥ katham ? tadārabhyate-</p>\n\n<lg rend='bold'>\n<l>tridhā dhyānāni maulāni sāsvādādiprabhedataḥ /</l>\n<l>tathaiva traya ārūpyā bhavāgraṃ tu dvidhā matam // Abhidh-d_539 //</l>\n</lg>\n\n<p>tatra maulāni tāvad dhyānāni traividhyānyāsvādanāsaṃprayuktaśuddhakānāsravabhedāt | evaṃ trayo maulā ārūpyāḥ | bhavāgraṃ tu nāstyanāsravam | kāmadhātorbhavāgrasya ca bhavamūlatvāt ||</p>\n\n<lg rend='bold'>\n<l>sāmantāni dvidhā sapta prathamaṃ tu tridhā matam /</l>\n<l>dhyānāntaraṃ tridhā tadvadakliṣṭaṃ tvadharāśrayam // Abhidh-d_540 //</l>\n</lg>\n\n<p>prathamadhyānasāmantaṃ hitvānyāni sapta sāmantāni dviprakārāṇyanyatrānāsravāt | prathamadhyānasāmantakaṃ tu triprakāram | kecittu āsvādanāsaṃprayuktaṃ necchanti | tadvad dhyānāntarikā tridheti vartate | yattatrākliṣṭaṃ tadadharāśrayaṃ dravyamiti ||</p>\n\n<p>kiṃ punareṣāmāsvādanādisaṃprayuktānāṃ trayāṇāṃ lakṣaṇam ? ucyate-</p>\n\n<lg rend='bold'>\n<l>āsvādavatsatṛṣṇaṃ yacchaddhakaṃ laukikaṃ matam /</l>\n<l>ado(dho?)dhvastaṃ tadāsvādyamatilokamanāsravam // Abhidh-d_541 //</l>\n</lg>\n\n<note><hi rend='it'>Jaini_407</hi></note>\n<p>yatkhalu satṛṣṇaṃ tadāsvādanāsaṃprayuktamityucyate | tṛṣṇāyā āsvādaparyāyatvāt | yattu na saṃprayuktaṃ tadapi tṛṣṇāsahagatatvādāsvādavadityucyate tṛṣṇayaikaphalatvāt | yattu sāsravaṃ kuśalaṃ samāpattidravyaṃ tacchuddhakamākhyāyate | kleśamalāsaṃparkādalobhādiśukladharmayogācca |</p>\n\n<p>tadetacchuddhakaṃ tasyāsvādanāsaṃprayuktasyāsvādyam | tena hi tatsamanantarātītamāsvādyate | yenāsvādayati tamāpanno yadāsvādayati tasmādvyutthitaḥ | anyonyasaṃsargāddhi tṛṣṇāsamādhyornnāmanirvṛtiḥ | tṛṣṇāvaśātsamādherāsvāda nāma, samādhivaśāttṛṣṇāyāḥ dhyāna nāma, anyathā vipratiṣiddhaṃ syāt | na hi kaścittṛṣṇāṃ samāpadyate, na ca samādhināsvādayatoti | lokottaraṃ tu samāpattidravyamanāsravamityucyate ||</p>\n\n<p>āsāṃ punaḥ samāpattīnāṃ dhyānānyevāṅgavarti nārūpyāḥ | kati punaḥ kasya dhyānasyāṅgāni ? tadidaṃ prastūyate-</p>\n\n<lg rend='bold'>\n<l>aṅgānyādye śubhe pañca vitarkaścittasūkṣmatā /</l>\n<l>prītiḥ sukhaṃ samādhānaṃ kliṣṭaṃ sukhavivarjitam // Abhidh-d_542 //</l>\n</lg>\n\n<p>prathame tāvacchubhe dhyāne pañcāṅgāni vitarkavicāraprītisaukhyasamādhayaḥ | kliṣṭe catvāri sukhaṃ hitvā ||</p>\n\n<lg rend='bold'>\n<l>sādhyātmasaprasādāstu sukhaprītisamādhayaḥ /</l>\n<l>dvitīye 'ṅgāni catvāri kliṣṭe śraddhā sukhādṛte // Abhidh-d_543 //</l>\n</lg>\n\n<note><hi rend='it'>Jaini_408</hi></note>\n<p>dvitīye kuśale dhyāne catvāryaṅgāni | ādhyātmasaṃprasādaḥ prītiḥ sukhaṃ cittaikāgratā ca kliṣṭe dve śraddhā sukhaṃ hitvā ||</p>\n\n<lg rend='bold'>\n<l>tṛtīye pañcame prajñā smṛtyupekṣā sukhaṃ sthitiḥ /</l>\n<l>kliṣṭe tvaṅgadvayaṃ jñeyaṃ samādhirvedanāsukham // Abhidh-d_544 //</l>\n</lg>\n\n<p>tṛtīye śubhe dhyāne upekṣā smṛtiḥ saṃprajñānaṃ sukhaṃ samādhiśca | kliṣṭe tu dve 'samādhirvedanāsukham'; ||</p>\n\n<lg rend='bold'>\n<l>antye catvāryupekṣe dve samādhiḥ smṛtireva ca /</l>\n<l>kliṣṭe dhyāne caturthe tu dve aṅge vedanā sthitiḥ // Abhidh-d_545 //</l>\n</lg>\n\n<p>caturthe khalu dhyāne śubhe catvāryaṅgāni | aduḥkhāsukhāvedanā upekṣā ca smṛtipariśuddhiḥ samādhiśca | kliṣṭe tu dve vedanā sthitiśca ||</p>\n\n<p>kati punareṣāṃ dravyato bhavanti kati nāmataḥ ?</p>\n\n<lg rend='bold'>\n<l>dravyātmanā daśaikaṃ ca nāmnā tvaṣṭau daśaiva ca /</l>\n<l>aṅgānyetāni kathyante catuṣkoṭirataḥ smṛtaḥ // Abhidh-d_546 //</l>\n</lg>\n\n<p>dravyataḥ khalvekādaśa bhavanti | prathame dhyānāṅgāni pañca | dvitīye 'dhyātmasaṃprasādo vardhate | tṛtīye samādhivarjyāni vardhante | caturthe tvaduḥkhāsukhāvedaneti |</p>\n\n<p>nanu ca yat tṛtīye dhyāne sukhamuktaṃ tathā prathamadvitīyayoḥ..........</p>\n\n<note><hi rend='it'>Jaini_409</hi></note>\n<p>abhidharmadīpe vibhāṣāprabhāyāṃ vṛttau aṣṭamasyādhyāyasya prathamaḥ pādaḥ samāptaḥ ||</p>\n\n<note><hi rend='it'>Jaini_410</hi></note>\n<p>aṣṭamādhyāye</p>\n\n<p>dvitīyapādaḥ |</p>\n\n<lg rend='bold'>\n<l>śamathasya ca /</l>\n<l>dhyānasāmantakārūpyeṣvaṅgānāmavyavasthitiḥ // Abhidh-d_547 //</l>\n</lg>\n\n<p>dhyānasāmantakeṣu khalu vidarśanodṛktā śamatho nyūnaḥ | ārūpyeṣu sarvatra śamatho 'dhikavṛttirvipaśyanā nyūnatarā | vipaśya paśyato saṃjñāyāmiti vacanādaṅginyapi paścāduddeśo bhavati | tataḥ siddhaṃ vipaśyanāḥ ||</p>\n\n<p>yadā khalu catvāryapi dhyānāni vipākaṃ prati neñjante kasmāccaturthamevānejyamucyate ? tatrāpadiśyate-</p>\n\n<lg rend='bold'>\n<l>vitarkacāravidhvaṃsātpraśvāsāśvāsasaṃkṣayāt /</l>\n<l>upekṣāveditābhāvādantyamānejyamucyate // Abhidh-d_548 //</l>\n</lg>\n\n<p>trīṇi khalvapi dhyānāni señjitānyuktāni bhagavatā vitarkādyapakṣālayogāt | vitarkavicārāśvāsapraśvāsau sukhaduḥkhasaumanasyadaurmanasyānītyaṣṭāpakṣālāḥ | taiścaturthaṃ dhyānamakampyamityuktamabhidharme | vitarkavicāraprītisukhairakampanīyatvādānejyaṃ caturthamuktaṃ sūtre | ābhiprāyikaḥ sūtranirdeśo lākṣaṇikastvabhidharme | tathāhi 'sukhaduḥkhayoḥ prahāṇātsaumanasyadaurmanasyayoścāstaṅgamāccaturthaṃ dhyānamupasampadya viharati' ityuktam | abhidharme vitarkavicāraprītisukhānyeveñjitam ||</p>\n\n<note><hi rend='it'>Jaini_411</hi></note>\n<p>idamidānīṃ vaktavyam | iha dhyānasamāpattiṣu prathamadvitīyayordhyānayoḥ saumanasyamuktaṃ prītivacanāt | prītirhi saumanasyam | tṛtīye sukhaṃ caturthe upekṣā | tatkiṃmupapattidhyāneṣvapyeṣa eva vedanāniyamaḥ ? netyucyate | kiṃ tarhi ?</p>\n\n<lg rend='bold'>\n<l>ādye prītisukhopekṣā dvitīye tu sukhādṛte /</l>\n<l>sukhopekṣe tṛtīye 'ntye upekṣaiva vidiṣyate // Abhidh-d_549 //</l>\n</lg>\n\n<p>prathamadhyānopapattau khalu tisro vedanāḥ | sukhaṃ trivijñānakāyikaṃ, saumanasyaṃ manobhaumamupekṣā caturvijñānakāyikī | dviṃtīyadhyānopapattau dve vedane saumanasyopekṣe manobhūmike | nātra sukhamasti pañcavijñānakāyābhāvāt | tṛtīyadhyānopapattau dve vedane manobhūmike | caturthadhyānopapattāvupekṣaiva vedanā vidyata iti ||</p>\n\n<p>nanu ca dvitīyādiṣu dhyāneṣu rūpaśabdaspraṣṭavyānāmupalabdhayaḥ santi vijñaptisamutthāpakaṃ ca cittam | tatkathaṃ tatra trivijñānakāyikā vedanā nāstītyucyate, vitarkavicārau ceti ? naiṣa doṣaḥ | svabhūmikapratiṣedhāt | kutastena tarhi rūpādayo vijñāyante ka yavijñaptiścotthāpyate ? tadapadiśyate-</p>\n\n<lg rend='bold'>\n<l>dṛkchrotrakāyavijñānaṃ vijñaptijanakaṃ tathā /</l>\n<l>yadbhūmāvavicārāyāmādyādavyākṛtaṃ tu tat // Abhidh-d_550 //</l>\n</lg>\n\n<p>dvitīyadhyānopapannāḥ khalu rūpaśabdaspraṣṭavyānyupalipsavo jigamiṣavo prathamadhyānabhūmikāni cakṣuvijñānādīni trīṇi vijñānāni vijñaptisamutthāpakaṃ ca saṃmukhīkṛtya nirmāṇacittavadupalabhante spandante ceti | tatpunaḥ prathamadhyānabhūmikaṃ cittamavyākṛtameva saṃmukhīkurvanti na kuśalaṃ nyūnenābahumānatvānna kliṣṭaṃ vītarāgatvāt | tadyathā kaścidīśvaro daridramitragṛhaṃ gataḥ | tenāsau suhṛdā sarvasvapradānenopanimantrito mitracittānuvartanayā hīnotkṛṣṭaṃ vastu hitvā yatkiñcid gṛhṇīte tadvaditi | vyākhyātasvarūpāṇi dhyānāni ||</p>\n\n<note><hi rend='it'>Jaini_412</hi></note>\n<p>ārūpyāḥ vaktavyāḥ | tadārabhyate-</p>\n\n<lg rend='bold'>\n<l>khanimittodgrahākṛṣṭaḥ proktānantamanaskṛtiḥ /</l>\n<l>visarvarūpa ārūpya ākāśānantyasaṃjñakaḥ // Abhidh-d_551 //</l>\n</lg>\n<p>anantākāśanimittodgrahaḥ tatsaṃjñāpravṛttinimittaṃ paścāttu catuḥskandhālambanāstadanyatamālambanā anyadharmālambanā vā manaskārāḥ saṃmukhībhāvaṃ gacchanti | uktaṃ hi bhagavatā- 'sarvvaśo rupasaṃjñānāṃ samatikramātpratidhasaṃjñānāmastagamānnānātvasaṃjñānāmamanasikārādanantamākāśamānantyayāyatanamupasampadya viharati' iti |</p>\n\n<p>kaḥ punarāsāṃ tisṛṇāṃ rūpādisaṃjñānāṃ viśeṣaḥ ? prapañcarūpasaṃjñābhiratra viśeṣo boddhavyaḥ | tadasmādāgamādvividhādyā rūpārūpyaskandhāḥ saṃgṛhītāḥ | tatra samāpattilakṣaṇā cittānuparivartinā śīlena viyutā śeṣenopapatti lakṣaṇāt | ta eta ārūpyāḥ prathamārūpyasāmantakaṃ hitvā vibhūtarūpasaṃjñā bhavanti | prathamasāmantakaṃ tu caturthadhyānāvidūṣitavṛttitvādgāḍhabandha miti | atastadekaṃ na vibhūtarūpasaṃjñākhyaṃ labhate |</p>\n\n<p>kathaṃ punarnirdhāryate nārūpyeṣu rūpamastīti ? āgamādyuktitaśca | (<hi rend='it'>Jaini_413</hi>) āgamastāvat- 'sarvaśo rūpasaṃjñānāṃ samatikramāt' ityāviṣkṛtamidam | anyadāptavacanam- 'arūpiṇaḥ santi sattvāḥ' iti | īṣadrūpatvādarūpiṇonudarā kanyāvaditi cet | na | sarvaśa ityapadeśāt, niḥsaraṇokteśca | uktaṃ hi 'rūpāṇāṃ niḥsaraṇamārūpyāḥ' iti | yathā hi 'yat kiñcidabhisaṃskṛtamabhisaṃviditaṃ nirodhastasya niḥsaraṇam |' nirodhe khalu sarvasaṃskṛtaviyogo 'myupagamyate | na hi mūrtivigrahalakṣaṇo mokṣaḥ tatpravṛttinirodhitvāt |</p>\n\n<p>yuktirapi | rūpāśrayādīnyavadhūya svodvegamukhena tadāśrayāddasyūpadrutatadviyuktadeśāśrayavat | uktastarhyārūpyebhyo rūpiṣūpapadyamānānāṃ rūpamutpadyate hetupratyayādhipatipratyayabalāt, nāmarūpasyānyonyahetutvācca | tatra sabhāgavipākahetvoreva tayorapyastitvāt kāraṇatvaṃ rūpapratyayena ca vijñānotpattidarśanāt, cittaviśeṣotpādāt mahābhūtendriyaprasādādirūpotpattidarśanāccānyonyahetutvasiddhiḥ ||</p>\n\n<note><hi rend='it'>Jaini_414</hi></note>\n<p>uktaḥ prayogaprathamārupyaḥ | dvitīyo 'pyucyate-</p>\n\n<l rend='bold'>tadvaccittavibhutvekṣī vijñānānantyalakṣaṇaḥ /</l>\n\n<p>ākāśānantyasaṃjñādveṣī tadālambanānantyavijñānādhimokṣābhimukhabuddhiranantaṃ vijñānānantyāyatanamupasampadya viharati | atrāpi paścāccatuḥskandhālambanāstadanyataskandhālambanā śāśvatadharmālambanāśca manaskārāḥ saṃmukhībhavanti | tadvikṣiptasaṃjñakaḥ</p>\n\n<l rend='bold'>vijñānānantyadveṣī ca akiñcanyāhvayaḥ punaḥ // Abhidh-d_552 //</l>\n\n<p>sa khalu yogī vijñānānantyasaṃjñādveṣī tatrākiñcanasaṃjñitvādākiñcanyāyatanamupasampadya viharati | athavā nāsti kiñciṃdupekṣāprayoganiṣpattirākiñcanyāyatanamityucyate | anantākāraudārikadarśano hi tadviveke saṃjñāvimokṣaḥ pravartate | ata evākiñcanyāyatanaṃ paramopekṣetyucyate | yasmāttatrānantākārānabhisaṃcetanā cetaso 'nābhogatā saṃtiṣṭhate ||</p>\n\n<l rend='bold'>tadvittūcchedaśaṅkī ca na saṃjñāsaṃjñasaṃjñakaḥ /</l>\n\n<p>sa khalu saṃkṣiptāmapi vibhutvasaṃjñāṃ saṃjñāśalya iti kṛtvā tāmalpāmapi vispaṣṭaparicchinnarūpāṃ saṃjñāmutsṛjyocchedaśaṅkī ca vispaṣṭarūpāṃ satīṃ naivasaṃjñaṃ nāsaṃjñamupasampadyate | ato naivasaṃjñānāsaṃjñāyatanaṃ samāpadyate | na saṃjñāveditanirodhaṃ nāpi vispaṣṭāṃ pūrvasamāpattisaṃjñām | sarvaiṣu cārūpyeṣu</p>\n\n<l rend='bold'>ādau tathā prayuktatvāt tatsaṃjñā vyapadiśyate // Abhidh-d_553 //</l>\n\n<p>na tu tanmātrasaṃjñā evārūpyā ityāviṣkṛtametatpūrvameveti | vyākhyātāni maulānyaṣṭau samāpattidravyāṇi ||</p>\n\n<note><hi rend='it'>Jaini_415</hi></note>\n<p>sāmantakānāṃ punarādidhyānasāmantakasyānāgamyākhyasya kiṃ rūpam ? tadapadiśyate-</p>\n\n<lg rend='bold'>\n<l>savitarkavicāraṃ yatsāpekṣaṃ sānuvartakam /</l>\n<l>cittamāryetarākāraṃ tadānāgamyamucyate // Abhidh-d_554 //</l>\n</lg>\n\n<p>yatkhalu prathamamauladhyānapraveśopāyacittaṃ savitarkaṃ savicāramupekṣāvedanāsaṃprayuktaṃ sānuparivartakaṃ...............</p>\n\n<p>......abhidharmadīpe vibhāṣāprabhāyāṃ vṛttau aṣṭamasyādhyāyasya dvitīyapādaḥ || .......</p>\n\n<note><hi rend='it'>Jaini_416</hi></note>\n<p>aṣṭamādhyāye</p>\n\n<p>tṛtīyapādaḥ | ......</p>\n\n<p>..........vyutkrāntakasamāpattiṃ, samāpadyante tadapadiśyate-</p>\n\n<lg rend='bold'>\n<l>catvāro dhyāyinaḥ proktāścaturdhyānavidarśanāt /</l>\n<l>sampadvipattisaṃjñāyā hānapakṣyādivedinaḥ // Abhidh-d_555 //</l>\n</lg>\n\n<p>catvāro hi dhyāyino bhagavatoktāḥ | 'teṣāmekaḥ samāpattau vipattisaṃjñī, dvitīyo vipattau sampattisaṃjñī, tṛtīyaḥ sampattau sampattisaṃjñī, caturtho vipattau vipattisaṃjñī' iti | ete hānasthitiviśeṣotkarṣadhyānabhedadarśanayogāt catvāro bhavanti ||</p>\n\n<p>kaḥ punarayaṃ dhyātā kāni vā dhyānadhyeyadhyānaphalāni ? tadāviṣkriyate-</p>\n\n<l rend='bold'>dhyātā proktastathā dhyeyaṃ dhyānaṃ dhyānaphalaṃ tathā /</l>\n\n<p>sarvametaccatuṣṭayaṃ pūrvameva vistareṇābhihitam | bhavatastu</p>\n\n<l rend='bold'>asiddheruktadoṣatvānnāstyātmādicatuṣṭayam // Abhidh-d_556 //</l>\n\n<p>na hi tavaitaccatuṣṭayaṃ siddham aupaniṣadasāṃkhyavaiśeṣikādiparikalpitapramātṛpramāṇaprameyapramāṇaphalāni pūrvamevoktadoṣāṇi ||</p>\n\n<note><hi rend='it'>Jaini_417</hi></note>\n<p>kiṃ punaḥ karmānuṣṭhānānmokṣo bhavati, āhosvijjñānānuṣṭhānāditi ? tatra brūmaḥ-</p>\n\n<lg rend='bold'>\n<l>karmānuṣṭhānato mokṣo jñānānuṣṭhānatastathā /</l>\n<l>vyāpāre sati sadbhāvādyāthātmyāvagamepi ca // Abhidh-d_557 //</l>\n</lg>\n\n<p>trīṇi khalu karmāṇi | dānaśīlabhāvanākhyānyanuṣṭhāya daśa ca jñānāni dharmasvasāmānyalakṣaṇasaṃmohapratipakṣabhūtānyanuṣṭhāya paraṃ brahma prāpnoti nānyatheti | tadetadāviṣkriyate-</p>\n\n<l rend='bold'>karma tvatra dvidhā jñeyaṃ puṇyāpuṇyakriyākriye /</l>\n\n<p>tatra khalu</p>\n\n<l rend='bold'>puṇyakriyā tridhā proktā viratistadvidhoditā // Abhidh-d_558 //</l>\n\n<p>karmādicintāyām ||</p>\n\n<lg rend='bold'>\n<l>jñānaṃ tu naiṣṭhikaṃ jñeyaṃ yathāpūvaṃmudāhṛtam /</l>\n<l>ato 'nyadbhajate yastu khalīnaṃ carvayatyasau // Abhidh-d_559 //</l>\n</lg>\n\n<p>yastu manyate paśvādyālaṃbhanādibhiḥ karmabhiḥ bhoktṛbhogyāntaraparijñānādibhiśca mokṣo bhavati sa vaktavyaḥ 'khalīnaṃ carvayati |'; yasmāt</p>\n\n<lg rend='bold'>\n<l>parapīḍāpravṛttatvādvadhalobhānṛtādayaḥ /</l>\n<l>apāyahetavo jñeyāḥ śreyodvāravibandhinaḥ // Abhidh-d_560 //</l>\n</lg>\n\n<p>hiṃsānṛtalobhādayo hi doṣāḥ kugatigamanahetavo na svargāpavargagamanopāyāḥ | śāstracoditā hiṃsā nādharma iti cet | na | śāstralakṣaṇāparijñānāt | katham ? yasmāt</p>\n\n<lg rend='bold'>\n<l>yuktārthacodanād duḥkhatrāṇāddoṣānuśāsanāt /</l>\n<l>śāstramityucyate 'to 'nyajjñeyaṃ vātikabhāṣitam // Abhidh-d_561 //</l>\n</lg>\n\n<p>yatkhalu pramāṇatrayaviruddhārthaṃ vākyam, yacca pāpakebhyaḥ karmebhyaḥ kugatigamanahetubhyo nivāraṇena trāyate, yacca rāgadveṣamohānanuśāsti tadvākyaṃ (<hi rend='it'>Jaini_418</hi>) śāstramityucyate | nānyaditi | tasmādanyadanāptavacanam | na | vedamantrāṇāṃ viṣopaśamanasāmarthyadarśanāt | pratyakṣaṃ hi pramāṇaṃ balīyastatpūrvake ca dve pramāṇe trayīdharmābhihite pramāṇamiti | tatredaṃ pratyucyate-</p>\n\n<lg rend='bold'>\n<l>pārasīkādimantrāṇāṃ viṣotsadabalaṃ kvacit /</l>\n<l>dṛśyate na tu sarvasminnariṣṭādyanivartanāt // Abhidh-d_562 //</l>\n</lg>\n\n<p>dṛṣṭaṃ hi sāmarthyaṃ pārasīkaśabarakāpālikādimantrāṇāmapi na tu tairmantraiḥ pāpanāśo 'bhyupagabhyate bhavadbhiḥ, na ca sarvasya viṣamaṃ praśamayanti; tadgatāriṣṭādinā maraṇadarśanāt | yadi ca śāstracoditā hiṃsā mantrasāmarthyāddharmāṅgaṃ sampadyate kasmānna mantrasāmarthyādeva paśuṃ ghātayati ? kiṃ śastrapātanagalāmreḍakādyupakramānuṣṭhānena ? mantrasāmarthyādeva ca piṣṭakṛtapuroḍāśānāṃ svargagamanahetorapūrvasyābhivyaktirbhavatvalaṃ paśvādivadheneti | dṛṣṭaṃ ca mantrāṇāṃ viṣopaśamane sāmarthyaṃ na tu vināhārapānādibhiḥ kṣuttṛṣṇapraśamanādiṣu | evaṃ mantrāṇāṃ viṣopaśamane sāmarthyaṃ bhavatu | mā bhūtpāpavināśana iti |</p>\n\n<p>yadapyucyate bhavadbhiḥ | vaitānakarmānuṣṭhātāro brāhmaṇā eva mokṣavartmanyadhikriyante netare varṇā iti tadapi ḍimbhābhihitameva satāṃ pratibhāti | yasmāt |</p>\n\n<lg rend='bold'>\n<l>rāgādyairdūṣyate cittaṃ śraddhādyaiśca viśudhyate /</l>\n<l>viprasyāpi yatastasmād guṇavāneva mucyate // Abhidh-d_563 //</l>\n</lg>\n\n<p>tadyathauṣadhaṃ viśuddhakoṣṭhasyaivārogyaṃ janayati nolbanavātādidoṣasya | tasmādbhavyajātīyaḥ śraddhādiguṇaparibhāvitātmā kumbhakāro 'pi mokṣavartmanyadhikriyate | na caturvedo rāgadveṣamohādidoṣorarīkṛtacittabhūmiriti | alamatiprasaṅgena prakṛtameva prastūyatām | tadidamārabhyate-</p>\n\n<lg rend='bold'>\n<l>śuddhaṃ caturvidhaṃ hānabhāgīyādi yathākramam /</l>\n<l>nyūnatulyabalotkṛṣṭanirmalānuguṇaṃ hi tat // Abhidh-d_564 //</l>\n</lg>\n\n<p>caturvidhaṃ khalu śuddhakaṃ hānabhāgīyaṃ sthitibhāgīyaṃ viśeṣabhāgīyaṃ nirvedhabhāgīyam evamārupyamanyatra bhavāgrāt | taddhi trividhaṃ viśeṣabhāgīyaṃ hitvā ||</p>\n\n<p>kiṃ punareṣāṃ lakṣaṇam ?</p>\n\n<note><hi rend='it'>Jaini_419</hi></note>\n<l rend='bold'>kleśasvoparimasthānanīrajaskānuvarti vā /</l>\n\n<p>yathākramaṃ khalu kleśotpattyanuguṇaṃ hānabhāgīyaṃ, svabhūmyanuguṇaṃ sthitibhāgīyamūrdhvabhūmyanuguṇaṃ viśeṣabhāgīyamanāsravānuguṇaṃ nirvedhabhāgīyam | tasmādanāsravamutpadyate |</p>\n\n<p>athaiṣāṃ caturṇāṃ kati kasmādanantaramutpadyante ?</p>\n\n<l rend='bold'>dve trīṇi trīṇi ca dve vā hānapakṣyādyanantaram // Abhidh-d_565 //</l>\n\n<p>hānabhāgīyasya khalvanantaraṃ dve utpadyete hānasthitibhāgīye | sthitibhāgīyasya trīṇyanyatra nirvedhabhāgīyāt | viśeṣabhāgīyasyāpi trīṇyanyatra hānabhāgīyāt | nirvedhabhāgīyānantaraṃ tadevaikamiti ||</p>\n\n<l rend='bold'>vyutkrāntakasamāpattirarhato 'kopyadharmaṇaḥ /</l>\n\n<p>sa khalveṣārhato 'kopyadharmaṇa eva niṣkleśatvātsamādhivaśitvācca | dṛṣṭiprāptasya yadyapi tīkṣṇendriyatvātsamādhau vaśitvaṃ na tu niṣkleśā santatiḥ | samayavimukto yadyapi niṣkleśo na tvasya samādhau vaśitvamiti |</p>\n\n<p>kathaṃ punariyamutpādyate ?</p>\n\n<l rend='bold'>tatprayogo dvidhā bhūmirgatvāgamyajigīṣayā // Abhidh-d_566 //</l>\n\n<lg rend='bold'>\n<l>dharmabhūmyutkrameṇāṣṭau śuddhakākhyādanāsravam /</l>\n<l>śuddhakācca tṛtīyaṃ svaṃ niṣṭhā śuddhācca nirmalam // Abhidh-d_567 //</l>\n</lg>\n\n<p>'gatve'tyanulomamaṣṭau bhūmīḥ samāpadya | 'āgamye'ti pratilome samāpadya | 'dvidhe'ti sāsravānāsravā | 'jigīṣaye'ti jayaṃ cikīrṣandharmabhūmyutkrameṇa jetukāmaḥ | śuddhakādanāsravaṃ 'śuddhakācca tṛtīyaṃ svaṃ |'; 'niṣṭhā'; tu śuddhādanāsravam | sa khalvevaṃ vijityānāsravāśca sapta paścātsāsravā prathamāddhyānātsāsravaṃ tṛtīyaṃ samāpadyate | tasmādākāśānantyāyatanaṃ tasmādākiñcanyāyatanamevaṃ punaḥ pratilomaṃ nirjityānāsravā apyekavilaṅghitā anulomaṃ pratilomaṃ ca samāpadyate | eṣa prayogo vyutkrāntasamāpatteḥ |</p>\n\n<note><hi rend='it'>Jaini_420</hi></note>\n<p>yadā tu prathamāḥ sāsravāḥ tṛtīyamanāsravaṃ dhyānaṃ samāpadyate tasmātsāsravamākāśānantyāyatanaṃ tasmādanāsravākiñcanyāyatanamevaṃ punaḥ pratilomam | tadā visabhāgatṛtīyadravyagamanādabhiniṣpannā bhavati | ativiprakṛṣṭatvānna caturthaṃ samāpadyate | tāṃ ca triṣu dvīpeṣu samāpadyate ||</p>\n\n<lg rend='bold'>\n<l>svordhvā evopajanyante dhyānārūpyabhavaḥ śubhāḥ /</l>\n<l>bhavāgrasthastvagatyādau nirmalāmavalambate // Abhidh-d_568 //</l>\n</lg>\n\n<p>bhavāgraṃ bhavāgre ca saṃmukhīkriyate | adhaśca yāvatkāmadhātorevaṃ śeṣāṇi svasyāṃ ca bhūmāvadhaśceti | ūrdhvo papanno nādharāṃ samāpattiṃ saṃmukhīkaroti vaiyarthyāt | na hi tatrānāsravo mārgo 'sti saṃsāramūlatvāt | na ca vinānāsraveṇa mārgeṇa tatratyāḥ kleśā hantuṃ śakyante | caitanyarūpaṃ puruṣamālambya tadvairāgyamiti cet | na | yuṣmatpuruṣasya kriyāvattve sattvānekatvaikatvopapatteḥ saṃsargidharmitvopapatteḥ buddhivaditi vijñānajñānopalabdhe ca..............................................ti ||</p>\n\n<p>kasya punardhyānasya prāptyā kataradbhāvyate ? tadanukramyate-</p>\n\n<l rend='bold'>bālādyadhyānasaṃprāptau laukikasyaiva bhāvanā /</l>\n\n<p>yadā khala pṛthagjanaḥ prathamaṃ dhyānaṃ labhate tadāsyānāgataṃ laukikameva bhāvyate |</p>\n\n<l rend='bold'>ūṣmādivarjye cālabdhe dhyānāntarasamudbhave // Abhidh-d_569 //</l>\n\n<note><hi rend='it'>Jaini_421</hi></note>\n<p>caramabhavikasyoṣmādivarjite '.....................gikasvā(?)nucitam | tatra dhyānāntare prathamaṃ sāsravameva bhāvyate | ucite tu vairāgyalabdhatvānna bhāvyate | ūṣmagatādiṣu tu na bhāvyate | tānyeva dhyānāntarasaṃgṛhītāni bhāvyante prathamaṃ nānāgamyam ||</p>\n\n<l rend='bold'>vītarāgasya cālabdhe pūrvasāmantake tathā /</l>\n\n<p>vītarāgasyānāgamye 'pyalabdhe 'nucite prathamaṃ bhāvyate......................a nāgamyasaṃgṛhītāni bhāvyante na prathamāryamārgasādṛśyāt |</p>\n\n<l rend='bold'>viraktasya tu pūrvasya nirmalasyaiva bhāvanā // Abhidh-d_570 //</l>\n\n<p>vītarāgasya tvāryasya prathamasyānāsravasyaiva bhāvanānyāme vā 'bhisamayāntikakṣaṇavarjyeṣu anāsravameva bhāvyate | śaikṣasya ca dvābhyāṃ kṣaṇābhyāmakṣavivardhane bhavāgre ca saptadaśasu .................. | evaṃ navaprakāratayākopyaprativedhe tatpṛṣṭhe ca yatkiñcidbhāvanāmayaṃ saṃmukhīkarotyalabdhaṃ tatrānāsravameva prathamaṃ bhāvyate nobhayabhāvanocyate ||</p>\n\n<lg rend='bold'>\n<l>nyāmamārgānvayajñāne śaikṣasyākṣavivardhane /</l>\n<l>ānantaryāhvaye mārge dṛṅmārge dvādaśakṣaṇāḥ // Abhidh-d_571 //</l>\n</lg>\n\n<lg rend='bold'>\n<l>bhavāgrasya ca vairāgye kṣayajñānavivarjite /</l>\n<l>ākopyā ................................ // Abhidh-d_572 //</l>\n</lg>\n\n<lg rend='bold'>\n<l>āryasya kāmavairāgye carame muktivartmani /</l>\n<l>jñānatraye trayākhye ca nyāme 'nāgamyavarjite // Abhidh-d_573 //</l>\n</lg>\n\n<lg rend='bold'>\n<l>śaikṣasya rāgiṇaḥ pūrvatribhūmīndriyavardhane /</l>\n<l>prayogamuktimārgeṣu kāmādyadhyānajasya ca // Abhidh-d_574 //</l>\n</lg>\n\n<lg rend='bold'>\n<l>dvividhārhatvasaṃprāptau muktivartmani paścime /</l>\n<l>viraktānāṃ ca śaikṣāṇāmavyagrānyatribhūjaye // Abhidh-d_575 //</l>\n</lg>\n\n<p><hi rend='bold'>bhāvanā dvividhasyāpi</hi></p>\n\n<p>........................su sāsravānāsravasyāpi prathamasya dhyānasya bhāvanā bhavatīti |</p>\n\n<l rend='bold'>nobhayasya tu bhāvanām /</l>\n\n<note><hi rend='it'>Jaini_422</hi></note>\n<l rend='bold'>anāgamyāśraye nyāma tadbhāgīyodbhavādiṣu // Abhidh-d_576 //</l>\n\n<p>yadyanāgamyaṃ niḥśrito niyāmamavakrāmati, tasyānāgamyameva bhāvyate na tu prathamaṃ dhyānaṃ kiñcidapi bhāvyate | yadā khalvapyanāgamyānirvedhabhāgīyānyutpādayati................bhāvanayā bhāvyate na tu prathamaṃ dhyānaṃ darśanamārgasādṛśyādityāviṣkṛtametaditi ||</p>\n\n<lg rend='bold'>\n<l>dvitīyādiṣvanenaiva vidhinābhyuhya yuktitaḥ /</l>\n<l>abhidharmanayajñāne jñeyānāgatabhāvanā // Abhidh-d_577 //</l>\n</lg>\n\n<p>dvitīyādiṣu khalvadhidhyāneṣvanayaiva prathamadhyānānāgatābhāvanānītyā tatra yuktimanusaratā yathātantrama............ |</p>\n\n<p>dhyānaṃ kasya kimālambanamityata idamanukramyate |</p>\n\n<lg rend='bold'>\n<l>sāsvādaḥ svabhavālambaḥ śubhaṃ dhyānaṃ samantadṛk /</l>\n<l>ārupyāḥ kuśalā maulā nādholokāvalambinaḥ // Abhidh-d_578 //</l>\n</lg>\n\n<p>āsvādanāsraṃprayuktaḥ svabhūmikaṃ bhavamālambate sāsravaṃ vastvityarthaḥ | nādharāṃbhūmimālambate vītarāgatvānnottarāṃ tṛṣṇāparicchinnatvāt | nānāsravaṃ kuśalatvaprasaṅgāt | kuśalaṃ tu dhyānaṃ śuddhakamanāsravaṃ vā sarvālambanaṃ yatkiñcidasti saṃskṛtamasaṃskṛtaṃ vā | maulānāṃ tu kuśalārūpyāṇāmadhobhūmikaṃ ca sāsravaṃ vastu nālambanam | svabhūmyordhvabhūmyālambanatvāt | anāsravaṃ tvālambanam | sarvānvayajñānapakṣo na dharmajñānapakṣo nādhobhūminirodhaḥ | sāmantakānantaryamārgāṇāṃ tvadharābhūmirālambanam ||</p>\n\n<p>eṣāñca punastrividhānāṃ dhyānārūpyāṇām</p>\n\n<lg rend='bold'>\n<l>dhyānārūpyaiḥ prahīyante nirmalairmānaso malāḥ /</l>\n<l>adhobhūmestu labhyante sāmantairapi śuddhakaiḥ // Abhidh-d_579 //</l>\n</lg>\n\n<p>anāsraveṇaiva dhyānārūpyeṇa kleśāḥ prahīyante na kuśalena | kuta eva kliṣṭena ? vītarāgavannādhaḥ prahīyante tasyaiva tadapratipakṣatvāt, na svabhūmau (<hi rend='it'>Jaini_423</hi>) viśiṣṭarataratvānnorddhvamiti | dhyānārūpyasāmantakena śuddhakenāpi kleśāḥ prahīyante 'dhobhūmipratipakṣatvāt ||</p>\n\n<p>punaśca | sarvaṃ samādhiṃ saṃkalayya trayaḥ samādhaya uktāḥ sūtre-</p>\n\n<lg rend='bold'>\n<l>savitarkavicārādyāstrayaḥ proktāḥ samādhayaḥ /</l>\n<l>dhyānāntare sa cārodhaḥ sadvayo 'nyatra nirdvayaḥ // Abhidh-d_580 //</l>\n</lg>\n\n<p>'savitarkaḥ savicāraḥ samādhiḥ avitarko vicāramātro 'vitarko 'vicāraḥ' iti | tatra dhyānāntaraṃ tāvadavitarko vicāramātraḥ | satatodhaḥ savitarkaḥ savicāraḥ samāviḥ | paratastvavitarko 'vicāraśca ||</p>\n\n<p>punaḥ</p>\n\n<lg rend='bold'>\n<l>sāsravānāsravaścānya ekādaśabhuvastrayaḥ /</l>\n<l>āryākāramatidyotāḥ śūnyatādyaḥ samādhayaḥ // Abhidh-d_581 //</l>\n</lg>\n\n<p>śūnyatābhidheyaḥ samādhirapraṇihita animittaśca tṛtīyaḥ ||</p>\n\n<note><hi rend='it'>Jaini_424</hi></note>\n<p>katamaiḥ punareta āryākārāḥ..........................vat ṣoḍaśabhirākārairityatastrayo 'pyanityatādiṣoḍaśākāramatidyotāḥ(?) | pratyekaṃ tu</p>\n\n<lg rend='bold'>\n<l>daśāpraṇihitākārāḥ śūnyatāyā dvayaṃ matam /</l>\n<l>animitto 'mṛtākāraiścaturbhiḥ saṃpravartate // Abhidh-d_582 //</l>\n</lg>\n\n<p>apraṇihitaḥ khalu samādhiranityaduḥkhākārābhyāṃ saṃprayuktaścaturbhiḥ samudayākāraiścaturbhiśca mārgākāraiḥ..............................tānātmākārābhyāṃ saṃprayuktaḥ | animittaḥ samādhirnirodhākāraiścaturbhirnirodhākārādibhiḥ saṃprayuktaḥ ||</p>\n\n<lg rend='bold'>\n<l>vimukterdviprakārāyāḥ prāptaye nirmalāḥ punaḥ /</l>\n<l>vimokṣasu(mu ?)khaśabdena ta evāviṣkṛtāstrayaḥ // Abhidh-d_583 //</l>\n</lg>\n\n<p>rāgavirāgāccetovimuktiravidyāvirāgāt prajñāvimuktiḥ | tasya vimuktidvayasya.................āviṣkṛtāni | tatra śūnyatāyāḥ saṃprayuktaḥ samādhiḥ śūnyatāsamādhiḥ | na praṇidhatte bhavamityapraṇihitaḥ | daśanimittāpagamādanimittaṃ tadālambanasamādhiranimittaḥ || punaḥ</p>\n\n<l rend='bold'>trayo 'parasamādhyākhyā śūnyatāśūnyatādayaḥ /</l>\n\n<p>teṣāṃ trayāṇāṃ samādhīnāmutsargopāyapradarśanārthaṃ śūnyatāśūnyatādayaḥ trayaḥ samādhayo 'bhidharmebhihitāḥ |</p>\n\n<note><hi rend='it'>Jaini_425</hi></note>\n<l rend='bold'>dvayamālambate 'śaikṣaṃ śūnyato 'nityatastathā // Abhidh-d_584 //</l>\n\n<l rend='bold'>kṣayamapratisaṃkhyākhyamantyo gṛhṇāti śāntataḥ /</l>\n\n<p>śūnyatādyālambanatvāttannāma aśaikṣaṃ samādhiṃ dvāvaparasamādhī ālambete | śūnyatāśūnyatā aśaikṣaṃ śūnyatāsamādhimālambate śūnyākāreṇa | apraṇihitāpraṇihito 'pyaśaikṣamapraṇihitam anityākāreṇa | na duḥkhato na hetvādito 'nāsravasya atallakṣaṇatvāt | na mārgākārairdūṣaṇīyatvāt | animittānimittatvāt samādhiraśaikṣasyānimittasyāpratisaṃkhyānirodhamālambate | śāntākāreṇānāsravasya pratisaṃkhyānirodhābhāvāt | na nirodhapraṇītaniḥsaraṇākārairanityatānirodhasādhāraṇatvādavyākṛtatvādavisaṃyogācca |</p>\n\n<p>te punarete samādhayaḥ</p>\n\n<l rend='bold'>ekādaśabhuvaḥ sarve sāsravā nṛṣvakopinaḥ // Abhidh-d_585 //</l>\n\n<p>tatra sāsravā āryamārgadveṣitvānmanuṣyeṣūtpādyante | akopyasyārhataḥ ekādaśabhuvaśca saptasāmantakāni hitvānyāsvekādaśasu bhūmiṣu kāmadhātvanāgamyadhyānāntaradhyānārūpyeṣu |</p>\n\n<p>punaḥ</p>\n\n<lg rend='bold'>\n<l>samādhibhāvanādhyānaṃ sukhāya prathamaṃ śubham /</l>\n<l>darśanāyākṣyabhijñoktā prajñābhedāya yātnikāḥ // Abhidh-d_586 //</l>\n</lg>\n\n<p>'catasraḥ khalu samādhibhāvanāḥ | asti samādhibhāvanā āsevitā bhāvitā bahulīkṛtā dṛṣṭadharmavihārāya saṃvartate' iti vistaraḥ | kuśalaṃ khalu (<hi rend='it'>Jaini_426</hi>) prathamaṃ dhyānaṃ śuddhakamanāsravaṃ vā dṛṣṭadharmasukhavihārāya samādhibhāvanā | tadadhikatvāt anyānyapi jñeyāni | nāvaśyaṃ samparāyasukhavihārāya, parihīṇordhvopapannaḥ parinirvitatadabhāvāt | divyacakṣurabhijñādarśanāya samādhibhāvanā | prayogajāḥ khalu sarve guṇāstraidhātukānāsravāḥ prajñāprabhedāya samādhibhāvanāḥ ||</p>\n\n<l rend='bold'>yo 'ntyo vajropame dhyāne sarvakleśakṣayāya sā /</l>\n\n<p>yaścaturthe dhyāne vajropamaḥ samādhiḥ sa āsravakṣayāya samādhibhāvanā |</p>\n\n<l rend='bold'>sūtraṃ caitatsamākhyātaṃ buddhenātmopanāyikam // Abhidh-d_587 //</l>\n\n<p>ataścaturthameva dhyānamuktamiti ||</p>\n\n<p>abhidharmapradīpe vibhāṣāprabhāyāṃ vṛttau aṣṭamasyādhyāyasya tṛtīyaḥ pādaḥ samāptaḥ ||</p>\n\n<note><hi rend='it'>Jaini_427</hi></note>\n<p>aṣṭamādhyāye</p>\n\n<p>caturthapādaḥ |</p>\n\n<p>nirdiṣṭāḥ samādhayaḥ | ataḥ paraṃ samādhisanniśritā guṇā nirdiśyante |</p>\n\n<p>apramāṇāki catvāri maitrī karuṇā muditopekṣā ca | apramāṇāḥ, sattvādhiṣṭhānapravṛtterapramāṇapuṇyanirvartakatvādaprameyeṣu phalahetutvācca |</p>\n\n<p>athāpramāṇānāṃ kaḥ svabhāvaḥ ?</p>\n\n<lg rend='bold'>\n<l>caturṇāmapramāṇānāṃ maitryadveṣastathā kṛpā /</l>\n<l>muditā prītirekeṣāmupekṣālobha iṣyate // Abhidh-d_588 //</l>\n</lg>\n\n<p>adveṣasvabhāvā maitrī | tathā karuṇā adveṣasvabhāvā | kastarhyetayorapramāṇayorviśeṣaḥ ? ubhayoradveṣātmakatve 'pi maitrī sattvāparityāgavartino dveṣasya pratipakṣo harṣākārapravṛttā ca | karuṇā tāḍanapīḍanābhiprāyavartino dveṣasya pratipakṣo dainyākārapravṛttā ca | ityasti viśeṣaḥ | 'somanasyasvabhāvāmuditā' iti paurāṇāḥ | upekṣāpyalobhātmakaiva | eṣo 'pramāṇānāṃ svabhāvaḥ |</p>\n\n<p>kasmāccatvāryeva na nyūnānyadhikāni vā ?</p>\n\n<note><hi rend='it'>Jaini_428</hi></note>\n<lg rend='bold'>\n<l>vyāpādasya vihiṃsāyā aratestṛḍdviṣastathā /</l>\n<l>pratipakṣo 'yamākhyāto damanārthaṃ svacetasaḥ // Abhidh-d_589 //</l>\n</lg>\n\n<p>sūtra uktam- 'maitrī āsevitā bhāvitā bahulīkṛtā vyāpādaprahāṇāya saṃvartate | karuṇā vihiṃsāprahāṇāya | aratiprahāṇāya muditā kāmarāgavyāpādaprahāṇāyopekṣā || '</p>\n\n<p>vṛttiḥ punardraṣṭavyā-</p>\n\n<lg rend='bold'>\n<l>sukhādhāne sukhā maitrī duḥkhanāśonmukhī kṛpā /</l>\n<l>muditā modanānimnā sattvā ebhyeva paścimā // Abhidh-d_590 //</l>\n</lg>\n\n<p><hi rend='bold'>draṣṭavyā vṛttireteṣāṃ</hi></p>\n\n<p>ākārastu punaḥ kathaṃ pratipattavya iti | tadapadiśyate-</p>\n\n<l rend='bold'>ākāraiḥ sukhitādi bhiḥ /</l>\n\n<p>sukhitā vata santu sattvā iti manasi kurvan maitrīṃ samāpadyate | duḥkhitā vata sattvā iti karuṇām | modantāṃ vata sattvā iti muditām | sattvā ityeva manasi kurvannupekṣāṃ samāpadyate mādhyasthyāt |</p>\n\n<l rend='bold'>ebhyastvanyatamenāpi brahmasāyujyamaśnute // Abhidh-d_591 //</l>\n\n<note><hi rend='it'>Jaini_429</hi></note>\n<p>ebhyo 'pramāṇebhya ekenāpi bhāvitena brahmatvaṃ pratilabhyata iti ||</p>\n\n<p>kimālambanā apramāṇāḥ, kati bhūmikā vetyapadiśyate-</p>\n\n<lg rend='bold'>\n<l>nṛṣu kāmāvalambīni dhyānayormuditāhvayoḥ /</l>\n<l>ṣaḍbhaumāni tadanyāni kecidicchanti saptasu // Abhidh-d_592 //</l>\n</lg>\n\n<p>maitrīkaruṇāmuditāstrayaḥ kāmāvacarasattvālambanāḥ | upekṣā aniyatā iti | yeṣāṃ tāvadbhāvanāmayānyetāni muditā ca saumanasyendriyaṃ teṣāṃ prathamadvitīyayordhyānayormuditā | nordhvaṃ saumanasyendriyābhāvāt | anyāni trīṇyapramāṇāni ṣaṭsu bhūmiṣvanāgamye dhyānāntare caturṣu dhyāneṣu | kecit punaḥ cintāmayānyapyetāni pramodyaṃ ca prīterdharmāntaraṃ iti teṣāṃ saptabhūmikā | prāmodyasya vedanādvayasaṃyogitvāt | uktānyapramāṇāni ||</p>\n\n<p>atha kati vimokṣāḥ |</p>\n\n<l rend='bold'>vimokṣāḥ kathitā aṣṭau teṣāṃ dvāvaśubhātmakau /</l>\n<note><hi rend='it'>Jaini_430</hi></note>\n<l rend='bold'>tāvādyadhyānayorantye tṛtīyo 'lobhalakṣaṇaḥ // Abhidh-d_593 //</l>\n\n<p>rūpī rūpāṇi paśyatīti prathamo vimokṣaḥ | ādhyātmamarūpasaṃjñī bahirdhā rūpāṇi paśyatīti dvitīyo vimokṣaḥ | śubhaṃ vimokṣaṃ kāyeṇa sākṣātkṛtvopasampadya viharatīti tṛtīyaḥ | teṣāṃ dvāvaśubhasvabhāvau prathamau tadākāratvād bhūmitaśca tau sasāmantakayoḥ prathamadvitīyayordhyānayordhyānāntare ca | sasāmantake caturthe dhyāne śubho vimokṣaḥ | ca cālobhasvabhāva eva na tvaśubhātmakaḥ, tacchubhākārapravṛttatvāt | saparivārāstvete pañcaskandhasvabhāvāḥ ||</p>\n\n<lg rend='bold'>\n<l>catvāraḥ kuśalārūpā vimokṣākhyā samāhitāḥ /</l>\n<l>nirodhākhyasamāpattirvimokṣaḥ kathito 'ṣṭamaḥ // Abhidh-d_594 //</l>\n</lg>\n\n<p>catvāro 'nye vimokṣāḥ samāhitāḥ kuśalā evārūpyāḥ draṣṭavyāḥ | saṃjñāveditanirodhastvaṣṭamo vimokṣaḥ | vaimukhyārtho hi vimokṣārthaḥ, nirodhasamāpattiḥ; sarvasālambanapravṛttivaimukhyāt ||</p>\n\n<l rend='bold'>tasyāstu saṃmukhībhāvaḥ sūkṣmasūkṣmādanantaram /</l>\n\n<p>trividhaṃ hi bhāvāgrikaṃ cittaṃ saṃjñāsūkṣmasūkṣmākhyabhedāt | etadyathākramamaudārikam | (<hi rend='it'>Jaini_431</hi>) ataḥ sūkṣmasūkṣmākhyaṃ bhavāgrānantaraṃ tāṃ samāpattiṃ samāpadyante | tathā samāpannānāṃ tu</p>\n\n<l rend='bold'>vyutthānacittamapyasyāḥ svaṃ śuddhaṃ nirmalaṃ tvadhaḥ // Abhidh-d_595 //</l>\n\n<p>sāsravānāsravatvāt | tadvyutthānacittasya sāsraveṇa cedvyuttiṣṭhate bhāvāgrikeṇa | anāsraveṇa cedākiñcanyāyatanabhūmikena ||</p>\n\n<p>athaiva vimokṣāḥ kiṃ viṣayāḥ ?</p>\n\n<l rend='bold'>kāmāvacaradṛśyārthā vimokṣāḥ prathamāstrayaḥ /</l>\n\n<p>kāmāvacaraṃ rūpāvacarameṣāmālambanaṃ yathāyogamaśubhataḥ śubhataśca |</p>\n\n<l rend='bold'>anye tvanvayadhīpakṣasvordhvaduḥkhādyavekṣiṇāḥ // Abhidh-d_596 //</l>\n\n<p>ārūpyavimokṣāṇāṃ svabhūmyūrdhvabhūmikaṃ duḥkhamālambanaṃ taddhetunirodhau ca | sarvacānvayajñānapakṣyo mārga ūrdhvādharabhūmisaṃgṛhītaḥ, apratisaṃkhyānirodhaśca | uktā vimokṣāḥ ||</p>\n\n<lg rend='bold'>\n<l>sūtre 'bhibhavasaṃjñākhyaṃ proktamāyatanāṣṭakam /</l>\n<l>vimokṣādhikavṛttyetaccittaiśvaryapradarśakam // Abhidh-d_597 //</l>\n</lg>\n\n<p>sūtre bhagavatā aṣṭau abhibhavāyatanānyākhyātāni 'adhyātmaṃ rūpasaṃjñī (<hi rend='it'>Jaini_432</hi>) bahirdhā rūpāṇi paśyati suvarṇadurvarṇāni khalu rūpāṇi abhibhūya jānāti, abhibhūya paśyati, evaṃ saṃjñī ca bhavatīdaṃ prathamamabhibhvāyatanam | adhyātmaṃ rūpasaṃjñī bahirdhā rūpāṇi paśyatyapramāṇāni suvarṇadurvarṇānīti vistaro yāvadidaṃ dvitīyamabhibhvāyatanam | evamadhyātmamarūpasaṃjñī bahī rūpāṇi paśyati parīttānyapramāṇāni ceti catvāri | adhyātmamarūpasaṃjñyeva ca bahirdhā rūpāṇi paśyati nīlapītalauhitāvadāta.......'...............</p>\n\n<p>........... abhidharmadīpe vibhāṣāprabhāyāṃ vṛttau aṣṭamasyādhyāyasya caturthaḥ pādaḥ samāptaḥ ||</p>\n\n<p>aṣṭamo 'dhyāyaḥ samāptaḥ ||</p>\n\n<p>abhidharmadīpe vibhāṣāprabhāvṛttiḥ samāptā ||</p>\n\n  </body>\n\n"
}