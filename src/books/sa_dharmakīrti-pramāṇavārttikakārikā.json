{
  "title": "sa_dharmakīrti-pramāṇavārttikakārikā",
  "body": "<body xmlns='http://www.tei-c.org/ns/1.0'>\n<div>\n<p>Explanatory Remarks</p>\n\n<p>  A number of five figures at the left side indicates the location of the key word\nin the basic texts. In the case of the SV, the HB and the VN, the first three figures\nindicate the page number, and the last two indicate the line number (for example,\nSV16026=SV 160,26; HB02314=HB 23,14; VN06110=VN 61,10). In the case of the\nPV and the NB, the second figure indicates the chapter number and the last three\nfigures indicate the karika or sutra number (for example, PV02232=PV, the\nPramanasiddhi-chapter v.232; NB03015=NB, the Pararthanumana-chapter sutra 15.\nIn the case of the SP, the last two figures indicate the karika number (for example,\nSP00015=SP, v.15).</p>\n\n<p>3. In this database, sentences are artificially divided into word-units, although they\ninvolve a phonetic fusion or union in the basic texts. Further, compound words are\ndivided into their shortest constitutive elements (we use a hyphen to indicate that\nhyphenated elements originally form a compound word) with the following\nexceptions:</p>\n\n<p>3.1. The prefixes a-, dur-, nih- remain undivided, irrespective of attachment to\nwords or compound words.</p>\n\n<p>3.2. Suffixes making an adverb, for example -vat, -vasa, are divided. But suffixes\nmaking a possessive adjective, for example -vat, -mat, remain undivided, and terms\nsuch as a numeral+ -dha/-vidha/-prakara remain also undivided.</p>\n\n<p>3.3. Compound words with the suffixes -ta/-tva or -bhava/-bhuta fundamentally\nremain undivided. For example: karyakaranabhava/-bhuta/-ta.</p>\n\n<p>3.4. Compound words with evam-, tat-, tatha-, para-, yatha-, su-, sva- in the\nwordhead fundamentally remain undivided. For example: evamjatiya, tadutpatti,\ntathakrta, paratantra, yathartha, yathasvam, sujnanatva, svabhava.</p>\n\n<p>3.5. Some compound words which are regarded as terminology remain also\nundivided. For example: agnihotra, ayogavyavaccheda, arthapatti, padartha,\nparamartha, prasajyapratisedha, viruddhavyabhicarin, samanantarapratyaya,\nsamtanaparinama, samanyalaksana, svabhavapratibandha.</p>\n\n<p>4. Those terms whose wordhead is subject to the Sandhi rules (for example, -d\ndhetu-) are cited in their original form (for example, -d *hetu-) for the sake of\nusing this database to make an KWIC index.</p>\n\n<p>1. August. 1997 / Tsukuba\nMotoi ONO</p>\n\n<p>Note:\n  This database is quite a tentative one, and I must admit that there are a lot of\nerrors and defects in this version. I would appreciate it very much if the user would\npoint out any errors in this version so that we can make a better new version in the\nfuture.</p>\n\n<p>  E-mail: ono@logos.tsukuba.ac.jp</p>\n\n</div>\n<div>\n\n<p>02001 pramāṇam avisaṃvādi jñānam arthakriyā-sthitiḥ\n02001 avisaṃvādanaṃ śabde apy abhiprāya-nivedanād\n02002 vaktṛ-vyāpāra-viṣayo yo artho buddhau prakāśate\n02002 prāmāṇyaṃ tatra śabdasya na artha-tattva-nibandhanam\n02003 gṛhīta-grahaṇān na iṣṭaṃ sāṃvṛtaṃ dhī-pramāṇatā\n02003 pravṛttes tat-pradhānatvād heya-upādeya-vastuni\n02004 viṣaya-ākāra-bhedāc ca dhiyo adhigama-bhedataḥ\n02004 bhāvād eva asya tad-bhāve svarūpasya svato gatiḥ\n02005 prāmāṇyaṃ vyavahāreṇa śāstraṃ moha-nivartanam\n02005 ajñāta-artha-prakāśo vā svarūpa-adhigateḥ paraṃ\n02006 prāptaṃ sāmānya-vijñānam avijñāte svalakṣaṇe\n02006 yaj jñānam ity abhiprāyāt svalakṣaṇa-vicārataḥ\n02007 tadvat pramāṇaṃ bhagavān abhūta-vinivṛttaye\n02007 bhūta-uktiḥ sādhana-apekṣā tato yuktā pramāṇatā\n02008 nityaṃ pramāṇaṃ na eva asti prāmāṇyād vastu-saṃgateḥ\n02008 jñeya-anityatayā tasyā adhrauvyāt krama-janmanaḥ\n02009 nityād utpatti-viśleṣād apekṣāyā ayogataḥ\n02009 kathaṃcin na upakāryatvād anitye apy apramāṇatā\n02010 sthitvāpravṛtti-saṃsthāna-viśeṣa-arthakriyā-ādiṣu\n02010 iṣṭasiddhir asiddhir vā dṛṣṭānte saṃśayo athavā\n02011 siddhaṃ yādṛg adhiṣṭhātṛ-bhāva-abhāva-anuvṛttimat\n02011 saṃniveśa-ādi tad yuktaṃ asmād yad anumīyate\n02012 vastu-bhede prasiddhasya śabda-sāmānyād abhedinaḥ\n02012 na yuktā anumitiḥ pāṇḍu-dravyād iva hutāśane\n02013 anyathā kumbhakāreṇa mṛd-vikārasya kasyacid\n02013 ghaṭa-ādeḥ karaṇāt sidhyed valmīkasya api tat-kṛtiḥ\n02014 sādhyena anugamāt kārye sāmānyena api sādhane\n02014 sambandhi-bhedād bheda-ukti-doṣaḥ kāryasamo mataḥ\n02015 jāty-antare prasiddhasya śabda-sāmānya-darśanāt\n02015 na yuktaṃ sādhanaṃ gotvāc śabda-ādīnāṃ viṣāṇi-vat\n02016 vivakṣā-paratantratvān na śabdāḥ santi kutra vā\n02016 tad-bhāvād artha-siddhau tu sarvaṃ sarvasya sidhyai\n02017 etena kāpila-ādīnām acaitanya-ādi cintitam\n02017 anitya-ādeś ca caitanyam maraṇāt tvag-apohataḥ\n02018 vastu-svarūpe asiddhe ayaṃ nyāyaḥ siddhe viśeṣaṇam\n02018 abādhakam asiddhāv apy ākāśa-āśraya-vad dhvaneḥ\n02019 asiddhāv api śabdasya siddhe vastuni sidhyati\n02019 aulūkyasya yathā bauddhena uktaṃ mūrtya-ādi-sādhanam\n02020 tasya eva vyabhicāra-ādau śabde apy avyabhicāriṇī\n02020 doṣa-vat sādhanaṃ jñeyaṃ vastuno vastu-siddhitaḥ\n02021 yathā tat kāraṇaṃ vastu tathā eva tad-akāraṇam\n02021 yadā ta kāraṇaṃ kena mataṃ na iṣṭam akāraṇam\n02022 śāstra-oṣadha-abhisambandhāc caitrasya vraṇa-rohaṇe\n02022 asambaddhasya kiṃ sthāṇoḥ kāraṇatvaṃ na kalpyate\n02023 svabhāva-bhedena vinā vyāpāro api na yujyate\n02023 nityasya avyatirekitvāt sāmarthyaṃ ca duranvayam\n02024 yeṣu satsu bhavaty eva yat tebhyo anyasya kalpane\n02024 tad-hetutvena sarvatra hetūnām anavasthitiḥ\n02025 svabhāva-pariṇāmena hetur aṅkura-janmani\n02025 bhūmy-ādis tasya saṃskāre tad-viśeṣasya darśanāt\n02026 yathā viśeṣeṇa vinā viṣaya-indriya-saṃhatiḥ\n02026 buddher hetus tathā idaṃ cen na tatra api viśeṣataḥ\n02027 pṛthak pṛthag aśaktānāṃ svabhāva-atiśaye asati\n02027 saṃhatāv apy asāmarthyaṃ syāt siddho atiśayas tataḥ\n02028 tasmāt pṛthag aśakteṣu yeṣu sambhāvyate guṇaḥ\n02028 saṃhatau hetutā teṣāṃ na īśvara-āder abhedataḥ\n02029 prāmāṇyaṃ ca parokṣa-artha-jñānaṃ tat sādhanasya ca\n02029 abhāvān na asty anuṣṭhānam iti kecit pracakṣate\n02030 jñānavān mṛgyate kaścit tad-ukta-pratipattaye\n02030 ajñā-upadeśa-karaṇe vipralambhana-śaṅkibhiḥ\n02031 tasmād anuṣṭheya-gataṃ jñānam asya vicāryatām\n02031 kīṭa-saṃkhyā-parijñānaṃ tasya naḥ kva upayujyate\n02032 heya-upādeya-tattvasya hāny-upāyasya vedakaḥ\n02032 yaḥ pramāṇam asāv iṣṭo na tu sarvasya vedakaḥ\n02033 dūraṃ paśyatu vā mā vā tattvam iṣṭaṃ tu paśyatu\n02033 pramāṇaṃ dūra-darśī ced eta gṛdhrān upāsmahe\n02034 sādhanaṃ karuṇā-abhyāsāt sa buddher deha-saṃśrayāt\n02034 asiddho abhyāsa iti cen na āśraya-pratiṣedhataḥ\n02035 prāṇa-apāna-indriya-dhiyāṃ dehād eva na kevalāt\n02035 sva-jāti-nirapekṣāṇāṃ janma janma-parigrahe\n02036 atiprasaṅgād yad dṛṣṭaṃ pratisandhāna-śaktimat\n02036 kim āsīt tasya yan na asti paścād yena na sandhimat\n02037 na sa kaścit pṛthivy-āder aṃśo yatra na jantavaḥ\n02037 saṃsvedaja-ādyā jāyante sarvaṃ bīja-ātmakaṃ tataḥ\n02038 tat sva-jāty-anapekṣāṇām akṣa-ādīnāṃ samudbhave\n02038 pariṇāmo yathā ekasya syāt sarvasya aviśeṣataḥ\n02039 pratyekam upadhāte api na indriyāṇāṃ mano mateḥ\n02039 upaghāto asti bhaṅge asyās teṣāṃ bhaṅgaś ca dṛśyate\n02040 tasmāt sthity-āśrayo buddher buddhim eva samāśritaḥ\n02040 kaścin nimittam akṣāṇāṃ tasmād akṣāṇi buddhitaḥ\n02041 yādṛśy-ākṣepikā sā āsīt paścād apy astu tādṛśī\n02041 taj-jñānair upakāryatvād uktaṃ kāya-āśritaṃ manaḥ\n02042 yady apy akṣair vinā buddhir na tāny api tayā vinā\n02042 tathā apy anyonya-hetutvaṃ tato apy anyonya-hetuke\n02043 na akramāt kramiṇo bhāvo na apy apekṣā aviśeṣiṇaḥ\n02043 kramād bhāvantī dhīḥ kāyāt kramaṃ tasya api śaṃsati\n02044 pratikṣaṇam apūrvasya pūrvaḥ pūrvaḥ kṣaṇo bhavet\n02044 tasya hetur ato hetur dṛṣṭa eva astu sarvadā\n02045 citta-antarasya sandhāne ko virodho antya-cetasaḥ\n02045 tadvad apy arthataś cittam asandhānaṃ kuto matam\n02046 asiddha-arthaḥ pramāṇena kiṃ siddhānto anugamyate\n02046 hetor vaikalyatas tac cet kiṃ tad eva atra na uditam\n02047 tad-dhī-vad grahaṇa-prāpter mano-jñānaṃ na sa indriyāt\n02047 jñāna-utpādana-sāmarthya-bhedān na sakalād api\n02048 acetanatvān na anyasmād hetv-abhedāt sahasthitiḥ\n02048 akṣa-vad rūpa-rasa-vad artha-dvāreṇa vikriyā\n02049 sattā-upakāriṇī yasya nityaṃ tad-anubandhataḥ\n02049 sa hetuḥ saptamī tasmād utpādād iti ca ucyate\n02050 astu upakārako vā api kadācic citta-santateḥ\n02050 vahny-ādi-vad ghaṭa-ādīnāṃ vinivṛttir na tāvatā\n02051 anivṛtti-prasaṅgaś ca dehe tiṣṭhati cetasaḥ\n02051 tad-bhāve bhāvād vaśyatvāt prāṇa-apānau tato na tat\n02052 preraṇa-ākarṣaṇe vāyoḥ prayatnena vinā kutaḥ\n02052 nirhrāsa-atiśaya-āpattir nirhrāsa-atiśayāt tayoḥ\n02053 tulyaḥ prasaṅgo api tayor na tulyaṃ citta-kāraṇe\n02053 sthity-āvedhakam anyac ca yataḥ kāraṇam iṣyate\n02054 na doṣair viguṇo deho hetur varty-ādi-vad yadi\n02054 mṛte śamīkṛte doṣe punar ujjīvanaṃ bhavet\n02055 nivṛtte apy anale kāṣṭha-vikāra-avinivṛtti-vat\n02055 tasya anivṛttir iti cen na cikitsā-prayogataḥ\n02056 apunarbhāvataḥ kiṃcid vikāra-jananaṃ kvacit\n02056 kiṃcit viparyayād agnir yathā kāṣṭha-suvarṇayoḥ\n02057 ādyasya anyo apy asaṃhāryaḥ pratyāneyas tu yat kṛtaḥ\n02057 vikāraḥ syāt punarbhāvaḥ tasya hemni kharatva-vat\n02058 durlabhatvāt samādhātur asādhyaṃ kiṃcid īritam\n02058 āyuḥ kṣayād vā doṣe tu kevale na asty asādhyatā\n02059 mṛte viṣa-ādi-saṃhārāt tad daṃśac chedato api vā\n02059 vikāra-hetor vigame sa na ucchvasiti kiṃ punaḥ\n02060 upādāna-avikāreṇa na upādeyasya vikriyā\n02060 kartuṃ śakya-avikāreṇa mṛdaḥ kuṇḍa-ādino yathā\n02061 avikṛtya hi yad vastu yaḥ padārtho vikāryate\n02061 upādānaṃ na tat tasya yuktaṃ go-gavaya-ādivat\n02062 cetaḥ-śarīrayor evaṃ tad-hetoḥ kārya-janmanaḥ\n02062 sahakārāt sahasthānam agni-tāmra-dravatva-vat\n02063 anāśrayāt sad-asator na āśrayaḥ sthiti-kāraṇam\n02063 sataś ced āśrayo na asyāḥ sthātur avyatirekataḥ\n02064 vyatireke api tad-hetus tena bhāvasya kiṃ kṛtam\n02064 avināśa-prasaṅgaḥ sa nāśa-hetor mato yadi\n02065 tulyaḥ prasaṅgas tatra api kiṃ punaḥ sthiti-hetunā\n02065 ānāśaka-āgamāt sthānaṃ tataś ced vastu-dharmatā\n02066 nāśasya satya-bādho asāv iti kiṃ sthiti-hetunā\n02066 yathā jala-āder ādhāra iti cet tulyam atra ca\n02067 pratikṣaṇa-vināśe hi bhāvānāṃ bhāva-santateḥ\n02067 tathā utpatteḥ sahetutvād āśrayo ayuktam anyathā\n02068 syād ādhāro jala-ādīnāṃ gamana-pratibandhataḥ\n02068 agatīnāṃ kim ādhārair guṇa-sāmānya-karmaṇām\n02069 etena samavāyaś ca samavāyī ca kāraṇam\n02069 vyavasthitatvaṃ jāty-ādern nirastam anapāśrayāt\n02070 parato bhāva-nāśaś cet tasya kiṃ sthiti-hetunā\n02070 sa vinaśyed vinā apy anyairn na śaktāḥ sthiti-hetavaḥ\n02071 sthitimān sāśrayaḥ sarvaḥ sarva-utpattau ca sāśrayaḥ\n02071 tasmāt sarvasya bhāvasya na vināśaḥ kadācana\n02072 svayaṃ vinaśvara-ātmā cet tasya kaḥ sthāpakaḥ paraḥ\n02072 svayaṃ na naśvara-ātmā cet tasya kaḥ sthāpakaḥ paraḥ\n02073 buddhi-vyāpāra-bhedena nirhrāsa-atiśayāv api\n02073 prajñā-āder bhavato deha-nirhrāsa-atiśayau vinā\n02074 idaṃ dīpa-prabhā-ādīnām āśritānāṃ na vidyate\n02074 syāt tato api viśeṣo asya na citte anupakāriṇi\n02075 rāga-ādi-vṛddhiḥ puṣṭy-ādeḥ kadācit sukha-duḥkhajā\n02075 tayoś ca dhātu-sāmya-āder antararthasya saṃnidheḥ\n02076 etena saṃnipāta-ādeḥ smṛti-bhraṃśa-ādayo gatāḥ\n02076 vikārayati dhīr eva abhyantarartha-viśeṣajā\n02077 śārdūla-śoṇita-ādīnāṃ santāna-atiśaye kvacit\n02077 moha-ādayaḥ sambhavanti śravaṇa-īkṣaṇato yathā\n02078 tasmāt svasya eva saṃskāraṃ niyamena anuvartate\n02079 yathā śruta-ādi-saṃskāraḥ kṛtaś cetasi cetasi\n02079 kālena vyajyate abhedāt syād dehe api tato guṇaḥ\n02080 ananya-sattva-neyasya hīna-sthāna-parigrahaḥ\n02080 ātma-snehavato duḥkha-sukha-tyāga-āpti-vāñchayā\n02081 duḥkhe viparyāsa-matis tṛṣṇā ca ābandha-kāraṇam\n02081 janmino yasya te na sto na sa janma adhigacchati\n02082 gaty-āgatī na dṛṣṭe ced indriyāṇām apāṭavāt\n02082 adṛṣṭir manda-netrasya tanu-dhūma-āgatir yathā\n02083 tanutvān mūrtam api tu kiṃcit kvacid aśaktimat\n02083 jala-vat sūta-vad hemni na adṛṣṭer asad eva vā\n02084 pāṇy-ādi-kampe sarvasya kampa-prāpter virodhinaḥ\n02084 ekasmin karmaṇo ayogāt syāt pṛthak siddhir anyathā\n02085 ekasya ca āvṛttau sarvasya āvṛttiḥ syād anāvṛttau\n02085 dṛśyeta rakte ca ekasmin rāgo araktasya vā gatiḥ\n02086 na asty eka-samudāyo asmād anekatve api pūrvavat\n02086 aviśeṣād aṇutvāc ca na gatiś cen na sidhyati\n02087 aviśeṣo viśiṣṭānām aindriyatvam ato anaṇuḥ\n02087 etena āvaraṇa-ādīnām abhāvaś ca nirākṛtaḥ\n02088 kathaṃ vā sūta-hema-ādi-miśraṃ tapta-upala-ādi vā\n02088 dṛśyaṃ pṛthag aśaktānām akṣa-ādīnāṃ gatiḥ katham\n02089 saṃyogāc cet samāno atra prasaṅgo hema-sūtayoḥ\n02089 dṛśyaḥ saṃyoga iti cet kuto adṛṣṭa-āśraye gatiḥ\n02090 rasa-rūpa-ādi-yogaś ca viruddha upacārataḥ\n02090 iṣṭas/ ced buddhi-bhedo astu paṅktir dīrghā iti vā katham\n02091 saṃkhyā-saṃyoga-karma-āder api tadvat svarūpataḥ\n02091 abhilāpāc ca bhedena rūpaṃ buddhau na bhāsate\n02092 śabda-jñāne vikalpena vastu-bheda-anusāriṇā\n02092 guṇa-ādiṣv iva kalpya-arthe naṣṭa-ajāteṣu vā yathā\n02093 mato yady upacāro atra sa iṣṭo yan nibandhanaḥ\n02093 sa eva sarva-bhāveṣu hetuḥ kiṃ na iṣyate tayoḥ\n02094 upacāro na sarvatra yadi bhinna-viśeṣaṇam\n02094 mukhyam ity eva ca kuto abhinne bhinna-arthatā iti cet\n02095 anartha-antara-hetutve apy aparyāyaḥ sita-ādiṣu\n02095 saṃkhyā-ādi-yoginaḥ śabdās tatra apy artha-antaraṃ yadi\n02096 guṇa-dravya-aviśeṣaḥ syād bhinno vyāvṛtti-bhedataḥ\n02096 syād anartha-antara-arthatve apy akarma-adravya-śabda-vat\n02097 vyatirekī iva yac ca api sūcyate bhāva-vācibhiḥ\n02097 saṃkhyā-ādi-tadvataḥ śabdais tad-dharma-antara-bhedakam\n02098 śrutis tan-mātra-jijñāsor na vā kṣipta-akhilā parā\n02098 bhinnaṃ dharmam iva ācaṣṭe yogo aṅgulyā iti kvacit\n02099 yuktā aṅgulī iti sarveṣām ākṣepād dharmi-vācinī\n02099 khyāta-eka-artha-abhidhāne api tathā vihita-saṃsthitiḥ\n02100 rūpa-ādi-śakti-bhedānām anākṣepeṇa vartate\n02100 tat-samāna-phalā ahetu-vyavacchede ghaṭa-śrutiḥ\n02101 ato na rūpaṃ ghaṭa ity eka-adhikaraṇā śrutiḥ\n02101 bhedo ayam īdṛśo jāti-samudāya-abhidāyinoḥ\n02102 rūpa-ādayo ghaṭasya iti tat-sāmānya-upasarjanāḥ\n02102 tac-śakti-bhedāḥ khyāpyante vācyo anyo apy anayā diśā\n02103 hetutve ca samastānām eka-aṅga-vikale api na\n02103 pratyekam api sāmarthye yugapad bahu-sambhavaḥ\n02104 na anekatvasya tulyatvāt prāṇa-apānau niyāmakau\n02104 ekatve api bahu-vyaktis tad-hetor nitya-saṃnidheḥ\n02105 na aneka-hetur iti cen na aviśeṣāt kramād api\n02105 na eka-prāṇe apy aneka-artha-grahaṇān niyamas tataḥ\n02106 ekayā aneka-vijñāne buddhyā astu sakṛd eva tat\n02106 avirodhāt krameṇa api mā bhūt tad-aviśeṣataḥ\n02107 bahavaḥ kṣaṇikāḥ prāṇā asvajātīyakāḥ kila\n02107 tādṛśām eva cittānāṃ kalpyante yadi kāraṇam\n02108 kramavantaḥ kathaṃ te syuḥ krama-vad hetunā vinā\n02108 pūrva-sva-jāti-hetutve na syād ādyasya sambhavaḥ\n02109 tad hetus tādṛśo na asti sati vā anekatā dhruvam\n02109 prāṇānāṃ bhinna-deśatvāt sakṛj janma dhiyāmataḥ\n02110 yady eka-kāliko aneko apy eka-caitanya-kāraṇam\n02110 ekasya api na vaikalye syān manda-śvasita-ādiṣu\n02111 atha hetur yathābhāvaṃ jñāne api syād viśiṣṭatā\n02111 na hi tat tasya kāryaṃ yady asya bhedān na bhidyate\n02112 vijñānaṃ śakti-niyamād ekam ekasya kāraṇam\n02112 anya-artha-asakti-viguṇe jñāne anartha-antara-grahāt\n02113 śarīrāt sakṛd utpannā dhīḥ sva-jātyā niyamyate\n02113 parataś cet samarthasya dehasya viratiḥ kutaḥ\n02114 anāśrayān nivṛtte syāc śarīre cetasaḥ sthitiḥ\n02114 kevalasya iti cec citta-santānaṃ sthiti-kāraṇam\n02115 tad-hetu-vṛtti-lābhāya na aṅgatāṃ yadi gacchati\n02115 hetur deha-antara-utpattau pañca-āyatanam aihikam\n02116 tad-aṅga-bhāva-hetutva-niṣedhe anupalambhanam\n02116 aniścayakaraṃ proktam indriya-ādy api śeṣavat\n02117 dṛṣṭā ca śaktiḥ pūrveṣām indriyāṇāṃ sva-jātiṣu\n02117 vikāra-darśanāt siddham aparāpara-janma ca\n02118 śarīrād yadi taj-janma prasaṅgaḥ pūrvavad bhavet\n02118 cittāc cet tata eva astu janma deha-antarasya ca\n02119 tasmān na hetu-vaikalyāt sarveṣām antya-cetasām\n02119 asandhir īdṛśaṃ tena śeṣavat sādhanaṃ matam\n02120 abhyāsena viśeṣe api laṅghana-udaka-tāpa-vat\n02120 svabhāva-atikramo mā bhūd iti ced āhitaḥ sa cet\n02121 punar yatnam apekṣeta yadi syāt asthira-āśrayaḥ\n02121 viśeṣo na eva bardheta svabhāvaś ca na tādṛśaḥ\n02122 tatra upayukta-śaktīnāṃ viśeṣa-anuttarān prati\n02122 sādhanānām asāmarthyān nityaṃ ca anāśraya-sthiteḥ\n02123 viśeṣasya asvabhāvatvād vṛddhāv apy āhito yadā\n02123 na apekṣeta punar yatnaṃ yatno anyaḥ syād viśeṣa-kṛt\n02124 kāṣṭha-pārada-hema-āder agny-āder iva cetasi\n02124 abhyāsajāḥ pravartante sva-rasena kṛpā-ādayaḥ\n02125 tasmāt sa teṣām utpannaḥ svabhāvo jāyate guṇaḥ\n02125 tad-uttarottaro yatno viśeṣasya vidhāyakaḥ\n02126 yasmāc ca tulya-jātīya-pūrva-bīja-pravṛddhayaḥ\n02126 kṛpā-ādi-buddhayas tāsāṃ saty abhyāse kutaḥ sthitiḥ\n02127 na ca evaṃ laṅghanād eva laṅghanaṃ bala-yatnayoḥ\n02127 tad-hetvoḥ sthita-śaktitvāl laṅghanasya sthita-ātmatā\n02128 tasya ādau deha-vaiguṇyāt paścād-vad avilaṅghanaṃ\n02128 śanair yatnena vaiguṇye niraste sva-bale sthitiḥ\n02129 kṛpā sva-bīja-prabhavā sva-bīja-prabhavair na cet\n02129 vipakṣair bādhyate cet te prayāty atyanta-sātmatām\n02130 tathā hi mūlam abhyāsaḥ pūrvaḥ pūrvaḥ parasya tu\n02130 kṛpā-vairāgya-bodha-ādeś citta-dharmasya pāṭave\n02131 kṛpā-ātmakatvam abhyāsād ghṛṇā-vairāgya-rāga-vat\n02131 niṣpanna-karuṇā-utkarṣa-para-duḥkha-kṣamer itaḥ\n02132 dayāvān duḥkha-hāna-artham upāyeṣv abhiyujyate\n02132 parokṣa-upeya-tad-hetos tad-ākhyānaṃ hi duṣkaram\n02133 yukty-āgamābhyāṃ vimṛśan duḥkha-hetuṃ parīkṣate\n02133 tasya anitya-ādi-rūpāṃ ca duḥkhasya eva viśeṣaṇaiḥ\n02134 yatas tathā sthite hetau nivṛttir na iti paśyati\n02134 phalasya hetor hāna-arthaṃ tad-vipakṣaṃ parīkṣate\n02135 sādhyate tad-vipakṣo api heto rūpa-avabodhataḥ\n02135 ātma-ātmīya-graha-kṛtaḥ snehaḥ saṃskāra-gocaraḥ\n02136 hetur virodhī nairātmya-darśanaṃ tasya bādhakam\n02136 bahuśo bahudhā upāyaṃ kālena bahunā asya ca\n02137 gacchanty abhyasyatas tatra guṇa-doṣāḥ prakāśatām\n02137 buddheś ca pāṭavād hetor vāsanātaḥ prahīyate\n02138 padārtha-vṛtteḥ khaṅga-āder viśeṣo ayaṃ mahā-muneḥ\n02138 upāya-abhyāsa eva ayaṃ tādarthyāc śāsanaṃ matam\n02139 niṣpatteḥ prathamaṃ bhāvād hetur uktam idaṃ dvayam\n02139 hetoḥ prahāṇaṃ tri-guṇaṃ sugatatvam aniśrayāt\n02140 duḥkhasya śastaṃ nairātmya-dṛṣṭes tad yuktito api vā\n02140 punar āvṛttir ity uktau janma-doṣa-samudbhavau\n02141 ātma-darśana-bījasya hānād apunarāgamaḥ\n02141 tad-bhūta-bhinna-ātmatayā aśeṣam akleśa-nirjaram\n02142 kāya-vāg-buddhi-vaiguṇyaṃ mārga-ukty-apaṭutā api vā\n02142 aśeṣa-hānam abhyāsād ukty-āder doṣa-saṃkṣayaḥ\n02143 na ity eke vyatireko asya sandigdha-avyabhicāry ataḥ\n02143 akṣayitvaṃ ca doṣāṇāṃ nityatvād anupāyataḥ\n02144 upāyasya aparijñānād iti vā parikalpayet\n02144 hetumattvād viruddhasya hetor abhyāsataḥ kṣayāt\n02145 hetu-svabhāva-jñānena taj-jñānam api sādhyate\n02145 tāyaḥ sva-dṛṣṭa-mārga-uktir vaiphalyād vakti na anṛtam\n02146 dayālutvāt parārthaṃ ca sarva-ārambha-abhiyogataḥ\n02146 tataḥ pramāṇaṃ tāyo vā catuḥsatya-prakāśanam\n02147 duḥkhaṃ saṃsāriṇaḥ skandhā rāga-ādeḥ pāṭava-īkṣaṇāt\n02147 abhyāsān na yadṛcchāto ahetor janma-virodhataḥ\n02148 vyabhicārān na vāta-ādi-dharmaḥ prakṛti-saṃkarāt\n02148 adoṣaś cet tad-anyo api dharmaḥ kiṃ tasya na īkṣyate\n02149 na sarva-dharmaḥ sarveṣāṃ sama-rāga-prasaṅgataḥ\n02149 rūpa-ādi-vad adoṣaś cet tulyaṃ tatra api codanam\n02150 ādhipatyaṃ viśiṣṭānāṃ yadi tatra na karmaṇām\n02150 viśeṣe api ca doṣānām aviśeṣād asiddhatā\n02151 na vikārād vikāreṇa sarveṣāṃ na ca sarvajāḥ\n02151 kāraṇe vardhamāne ca kārya-hānirn na yujyate\n02152 tāpa-ādiṣv iva rāga-āder vikāro api sukha-ādi-jaḥ\n02152 vaiṣamyajena duḥkhena rāgasya anudbhavo yadi\n02153 vācyaṃ kena udbhavaḥ sāmyān mada-vṛddhiḥ smaras tataḥ\n02153 rāgī viṣam adoṣo api dṛṣṭaḥ sāmye api na aparaḥ\n02154 kṣayād asṛk-sruto apy anye na eka-strī-niyato madaḥ\n02154 te na ekasyāṃ na tīvraḥ syāt aṅga-rūpa-ādy api iti cet\n02155 na sarveṣām anekāntān na ca apy aniyato bhavet\n02155 aguṇa-grāhiṇo api syād aṅgaṃ so api guṇa-grahaḥ\n02156 yadi sarvā guṇa-grāhī syād hetor aviśeṣataḥ\n02156 yad avastho mato rāgī na dveṣī syāc ca tādṛśaḥ\n02157 tayor asamarūpatvān niyamaś ca atra na īkṣyate\n02157 sajāti-vāsanā-bheda-pratibaddha-pravṛttayaḥ\n02158 yasya rāga-ādayas tasya na ete doṣāḥ prasaṅginaḥ\n02158 etena bhūta-dharmatvaṃ niṣiddhaṃ niśrayasya ca\n02159 niṣedhān na pṛthivy-ādi-niśritā dhavalā-ādayaḥ\n02159 tad-upādāya śabdaś ca hetv-arthaḥ svāśrayeṇa ca\n02160 avinirbhāga-vartitvād āśrayā ayuktam anyathā\n02160 mada-ādi-śakter iva ced vinirbhāgo na vastunaḥ\n02161 śaktir artha-antaraṃ vastu naśyen na āśritam āśraye\n02161 tiṣṭhaty avikale yāti tat-tulyaṃ cen na bhedataḥ\n02162 bhūta-cetanayor bhinna-pratibhāsa-avabodhataḥ\n02162 āvikāraṃ ca kāyasya tulya-rūpaṃ bhaven manaḥ\n02163 rūpa-ādi-vad vikalpasya kā eva artha-paratantratā\n02163 anapekṣya yadā kāyaṃ vāsanā-bodha-kāraṇam\n02164 jñānaṃ syāt kasyacit kiṃcit kadācit tena kiṃcana\n02164 avijñānasya vijñāna-anupādānāc ca sidhyati\n02165 vijñāna-śakti-sambandhād iṣṭaś cet sarva-vastunaḥ\n02165 etat sāṃkhya-paśoḥ ko anyaḥ salajjo vaktum īhate\n02166 adṛṣṭa-pūrvam asti iti tṛṇa-agre kariṇāṃ śatam\n02166 yad rūpaṃ dṛśyatāṃ yātaṃ tad rūpaṃ prāṅ na dṛśyate\n02167 śatadhā viprakīrṇe api hetau tad vidyate katham\n02167 rāga-ādy-aniyamo apūrva-prādurbhāve prasajyate\n02168 bhūta-ātmatā-anatikrānteḥ sarvo rāga-ādimān yadi\n02168 sarvaḥ samāna-rāgaḥ syād bhūta-atiśayato na cet\n02169 bhūtānāṃ prāṇitā-bhede apy ayaṃ bhedo yad āśrayaḥ\n02169 tan nirhrāsa-atiśaya-vat tad-bhāvāt tāni hāpayet\n02170 na ced bhede api rāga-ādi-hetu-tulya-ātmatā-akṣayaḥ\n02170 sarvatra rāgaḥ sadṛśaḥ syād hetoḥ sadṛśā-ātmanaḥ\n02171 na hi go-pratyayasya asti samāna-artha-bhuvaḥ kvacit\n02171 tāratamyaṃ pṛthivy-ādau prāṇitā-āder iha api vā\n02172 auṣṇyasya tāratamye api na anuṣṇo agniḥ kadācana\n02172 tathā iha api iti cen na agner auṣṇyād bheda-niṣedhataḥ\n02173 tāratamya-anubhavino yasya anyasya sato guṇāḥ\n02173 te kvacit pratihanyante tad-bhede dhavalā-ādi-vat\n02174 rūpa-ādi-van na niyamas teṣāṃ bhūta-avibhāgataḥ\n02174 tat-tulyaṃ cen na rāga-ādeḥ saha-utpatti-prasaṅgataḥ\n02175 vikalpya-viṣayatvāc ca viṣayā na niyāmakāḥ\n02175 sabhāga-hetu-virahād rāga-āder niyamo na vā\n02176 sarvadā sarva-buddhīnāṃ janma vā hetu-saṃnidheḥ\n02176 kadācid upalambhāt tad adhruvaṃ doṣa-niśrayāt\n02177 duḥkhaṃ hetu-vaśatvāc ca na ca ātmā na apy adhiṣṭhitam\n02177 na akāraṇam adhiṣṭhātā nityaṃ vā janakaṃ katham\n02178 tasmād anekam ekasmād bhinna-kālaṃ na jāyate\n02178 kārya-anutpādato anyeṣu saṃgateṣv api hetuṣu\n02179 hetv-antara-anumānaṃ syān na etan nityeṣu vidyate\n02179 kādācitkatayā siddhā duḥkhasya asya sahetutā\n02180 nityaṃ sattvam asattvaṃ vā ahetor anya-anapekṣaṇāt\n02180 taikṣṇya-ādīnāṃ yathā na asti kāraṇaṃ kaṇḍaka-ādiṣu\n02181 tathā akāraṇam etat syād iti kecit pracakṣate\n02181 saty eva yasmin yaj janma vikāre vā api vikriyā\n02182 tat tasya kāraṇaṃ prāhus tat teṣām api vidyate\n02182 sparśasya rūpa-hetutvād darśane asti nimittatā\n02183 nityānāṃ pratiṣedhena na īśvara-ādeś ca sambhavaḥ\n02183 asāmarthyād ato hetur bhava-vāñchā-parigrahaḥ\n02184 yasmād deśa-viśeṣasya tat prāpty-āśākṛto nṛṇām\n02184 sā bhava-icchā āpty-anāpti-icchoḥ pravṛttiḥ sukha-duḥkhayoḥ\n02185 yato api prāṇinaḥ kāma-vibhava-icche ca te mate\n02185 sarvatra ca ātma-snehasya hetutvāt sampravartate\n02186 asukhe sukha-saṃjñasya tasmāt tṛṣṇā bhava-āśrayaḥ\n02186 virakta-janma-adṛṣṭer ity ācāryāḥ sampracakṣate\n02187 adeha-rāga-adṛṣṭeś ca dehād rāga-samudbhavaḥ\n02187 nimitta-upagamād iṣṭam upādānaṃ tu vāryate\n02188 imān tu yuktiman vicchan bādhate sva-mataṃ svayam\n02188 janmanā sahabhāvaś cet jātānāṃ rāga-darśanāt\n02189 sabhāga-jāteḥ prāk siddhiḥ kāraṇatve api na uditam\n02189 ajñānam uktā tṛṣṇā eva santāna-preraṇād bhave\n02190 ānantaryān na karma api sati tasminn asambhavāt\n02190 tad anātyantikaṃ hetoḥ pratibandha-ādi-sambhavāt\n02191 saṃsāritvād anirmokṣo na iṣṭatvād aprasiddhitaḥ\n02191 yāvad ātmani na premṇo hāniḥ sa paritasyati\n02192 tāvad duḥkhitam āropya na ca svastho avatiṣṭhate\n02192 mithyā-adhyāropa-hāna-arthaṃ yatno asaty api moktari\n02193 avasthā-vīta-rāgāṇāṃ dayayā karmaṇā api vā\n02193 ākṣipte avinivṛtti-iṣṭeḥ sahakāri-kṣayād alam\n02194 na ākṣeptum aparaṃ karma bhava-tṛṣṇā-vilaṅghinām\n02194 duḥkha-jñāne aviruddhasya pūrva-saṃskāra-vāhinī\n02195 vastu-dharma-udaya-utpattir na sā sattva-anurodhinī\n02195 ātma-antara-samāropād rāgo dharme atad-ātmake\n02196 duḥkha-santāna-saṃsparśa-mātreṇa eva dayā-udayaḥ\n02196 mohaś ca mūlaṃ doṣāṇāṃ sa ca sattva-graho vinā\n02197 tena ādya-hetau na dveṣo na doṣo ataḥ kṛpā matā\n02197 na amuktiḥ pūrva-saṃskāra-kṣaye anya-apratisandhitaḥ\n02198 akṣīṇa-śaktiḥ saṃskāro yeṣāṃ tiṣṭhanti te anaghāḥ\n02198 mandatvāt karuṇāyāś ca na yatnaḥ sthāpane mahān\n02199 tiṣṭhanty eva para-adhīnāḥ yeṣāṃ tu mahatī kṛpā\n02199 satkāyadṛṣṭer vigamād ādya eva abhavo bhavet\n02200 mārge cet sahaja-ahāner na hānau vā bhavaḥ kutaḥ\n02200 sukhī bhave ayaṃ duḥkhī vā mā bhūvam iti tṛṣyataḥ\n02201 yā eva aham iti dhīḥ sā eva sahajaṃ sattva-darśanam\n02201 na hy apaśyann aham iti snihyaty ātmani kaścana\n02202 na ca ātmani vinā premṇā sukha-kāmo abhidhāvati\n02202 duḥkha-utpādasya hetutvaṃ bandho nityasya tat kutaḥ\n02203 aduḥkha-utpāda-hetutvaṃ mokṣo nityasya tat kutaḥ\n02203 anityatvena yo avācyaḥ sa heturn na hi kasyacit\n02204 bandha-mokṣāv avācye api na vidyete kathaṃ ca na\n02204 nityaṃ tam āhur vidvāṃso yaḥ svabhāvo na naśyati\n02205 tyaktvā imāṃ hrepaṇīṃ dṛṣṭim ato nityaḥ sa ucyatām\n02205 ukto mārgasya tad abhyāsād āśrayaḥ parivartate\n02206 sātmye api doṣa-bhāvaś cen mārgavan na avibhutvataḥ\n02206 viṣaya-grahaṇaṃ dharmo vijñānasya yathā asti saḥ\n02207 gṛhyate so asya janako vidyamāna-ātmanā iti ca\n02207 eṣā prakṛtir asyās tan nimitta-antarataḥ skhalat\n02208 vyāvṛttau pratyaya-apekṣam adṛḍhaṃ sarpa-buddhi-vat\n02208 prabhāsvaram idaṃ cittaṃ prakṛtyā āgantavo malāḥ\n02209 tat-prāg apy asamarthānāṃ paścāc śaktiḥ kva tanmaye\n02209 na alaṃ praroḍhum atyantaṃ syandinyām agni-vad bhuvi\n02210 bādhaka-utpatti-sāmarthya-garbhe śakto api vastuni\n02210 nirupadrava-bhūta-artha-svabhāvasya viparyayaiḥ\n02211 na bādhā yatnavattve api buddhes tat pakṣa-pātataḥ\n02211 ātma-graha-eka-yonitvāt kāryakāraṇabhāvataḥ\n02212 rāga-pratighayor bādhā bhede api na parasparam\n02212 moha-avirodhān maitry-āder na atyantaṃ doṣa-nigrahaḥ\n02213 tan-mūlāś ca malāḥ sarve sa ca satkāyadarśanam\n02213 vidyāyāḥ pratipakṣatvāc caittatvena upalabdhitaḥ\n02214 mithyā-upalabdhir ajñāna-yuktes ca anyad ayuktimat\n02214 vyākhyeyo atra virodho yas tad-virodhāc ca tanmayaiḥ\n02215 virodhaḥ śūnyatā-dṛṣṭeḥ sarva-doṣaiḥ prasidhyati\n02215 na akṣayaḥ prāṇi-dharmatvād rūpa-ādi-vad asiddhitaḥ\n02216 sambandhe pratipakṣasya tyāga-saṃsarjanād api\n02216 na kāṭhinya-vad utpattiḥ punar doṣa-virodhinaḥ\n02217 sa ātmatvena anapāyatvād anekāntāc ca bhasma-vat\n02217 yaḥ paśyaty ātmānaṃ tatra aham iti śāśvataḥ snehaḥ\n02218 snehāt sukheṣu tṛṣyati tṛṣṇā doṣāṃs tiraskurute\n02218 guṇa-darśī paritṛṣyan mama iti tat sādhanāny upādatte\n02219 tena ātma-abhiniveśo yāvat tāvat sa saṃsāre\n02219 ātmani sati para-saṃjñā sva-para-vibhāgāt parigraha-dveṣau\n02220 anayoḥ sampratibaddhāḥ sarve doṣāḥ prajāyante\n02220 niyamena ātmani snihyaṃs tadīye na virajyate\n02221 na ca asty ātmani nirdoṣe sneha-apagama-kāraṇam\n02221 snehaḥ sadoṣa iti cet tataḥ kiṃ tasya varjanam\n02222 adūṣite asya viṣaye na śakyaṃ tasya varjanam\n02222 prahāṇir icchā-dveṣa-āder guṇa-doṣa-anubandhinaḥ\n02223 tayor adṛṣṭir viṣaye na tu bāhyeṣu yaḥ kramaḥ\n02223 na hi sneha-guṇāt snehaḥ kiṃ tv artha-guṇa-darśanāt\n02224 kāraṇe avikale tasmin kāryaṃ kena nivāryate\n02224 kā vā sadoṣatā dṛṣṭā snehe duḥkha-samāśrayaḥ\n02225 tathā api na virāgo atra svatva-dṛṣṭer yathā ātmani\n02225 na tair vinā duḥkha-hetur ātmā cet te api tādṛśāḥ\n02226 nirdoṣaṃ dvayam apy evaṃ vairāgyaṃ na dvayos tataḥ\n02226 duḥkha-bhāvanayā asyāc ced ahi-daṣṭa-aṅga-hāni-vat\n02227 ātmīya-buddhi-hānyā atra tyāgo na tu viparyaye\n02227 upabhoga-āśrayatvena gṛhīteṣv indriya-ādiṣu\n02228 svatva-dhīḥ kena vāryeta vairāgyaṃ tatra tat kutaḥ\n02228 pratyakṣam eva sarvasya keśa-ādiṣu kalevarāt\n02229 cyuteṣu sā ghṛṇā buddhir jāyate anyatra saspṛhā\n02229 samavāya-ādi-sambandha-janitā tatra hi sva-dhīḥ\n02230 sambandhaḥ sa tathā eva iti dṛṣṭāv api na hīyate\n02230 samavāya-ādy-abhāve api sarvatra asty upakāritā\n02231 duḥkha-upakārān na bhaved aṅgulyām iva cet sva-dhīḥ\n02231 na hy ekāntena tad duḥkhaṃ bhūyasā saviṣa-anna-vat\n02232 viśiṣṭa-sukha-saṃgāt syāt tad-viruddhe virāgitā\n02232 kiṃcit parityajet saukhyaṃ viśiṣṭa-sukha-tṛṣṇayā\n02233 nairātmye tu yathālābham ātma-snehāt pravartate\n02233 alābhe mattakāśinyā dṛṣṭā tiryakṣu kāmitā\n02234 yasya ātmā vallabhaḥ tasya sa nāśaṃ katham icchati\n02234 nivṛtta-sarva-anubhava-vyavahāra-guṇa-āśrayam\n02235 icchet prema kathaṃ premṇaḥ prakṛtir na hi tādṛśī\n02235 sarvathā ātma-grahaḥ sneham ātmani draḍhayaty alam\n02236 ātmīya-sneha-bījaṃ tat tad-avasthaṃ vyavasthitam\n02236 yatne apy ātmīya-vairāgyaṃ guṇa-leśa-samāśrayāt\n02237 vṛttimān pratibadhnāti tad doṣān saṃvṛnoti ca\n02237 ātmany api virāgaś cet na idānīṃ yo virajyate\n02238 tyajaty asau yathā ātmānaṃ vyarthā ato duḥkha-bhāvanā\n02238 duḥkha-bhāvanayā apy eṣa duḥkham eva vibhāvayet\n02239 pratyakṣaṃ pūrvam api tat tathā api na virāgavān\n02239 yady apy ekatra doṣeṇa tat kṣaṇaṃ calitā matiḥ\n02240 viraktau na eva tatra api kāmi iva vanita-antare\n02240 tyājya-upādeya-bhede hi saktir yā eva eka-bhāvinī\n02241 sā bījaṃ sarva-saktīnāṃ paryāyeṇa samudbhave\n02241 nirdoṣa-viṣayaḥ sneho nirdoṣaḥ sādhanāni ca\n02242 etāvad eva ca jagat kva idānīṃ sa virajyate\n02242 sadoṣatā api cet tatra tasya tatra ātmany api sā samā\n02243 tatra aviraktas tad-doṣe kva idānīṃ sa virajyate\n02243 guṇa-darśana-sambhūtaṃ snehaṃ bādhita-doṣa-dṛk\n02244 sa ca indriya-ādau na tv evaṃ bāla-āder api darśanāt\n02244 doṣavaty api sadbhāvāt svabhāvād guṇavaty api\n02245 anyatra ātmīyatāyāṃ vā vyatīta-ādau vihānitaḥ\n02245 tata eva ca na ātmīya-buddher api guṇa-īkṣaṇam\n02246 kāraṇaṃ hīyate sa api tasmān na aguṇa-darśanāt\n02246 api ca asad guṇa-āropaḥ snehāt tatra hi dṛśyate\n02247 tasmāt ta kāraṇā bādhī vidhis taṃ bādhate katham\n02247 parāpara-prārthanā ato vināśa-utpatti-buddhitaḥ\n02248 indriya-ādeḥ pṛthag bhūtam ātmānaṃ vetty ayaṃ janaḥ\n02248 tasmān na ekatva-dṛṣṭyā api snehaḥ snihyan sa ātmani\n02249 upalambha-antaraṅgeṣu prakṛtyā eva anurajyate\n02249 pratyutpannā tu yo duḥkhān nirvedo dveṣa īdṛśaḥ\n02250 na vairāgyaṃ tadā apy asya sneho avasthā-antar eṣaṇāt\n02250 dveṣasya duḥkha-yonitvāt sa tāvan mātra-saṃsthitiḥ\n02251 tasminn nivṛtte prakṛtiṃ svām eva bhajate punaḥ\n02251 audāsīnyaṃ tu sarvatra hāna-upādāna-hānitaḥ\n02252 vāsī-candana-kalpānāṃ vairāgyaṃ nāma kathyate\n02252 saṃskāra-duḥkhatāṃ matvā kathitā duḥkha-bhāvanā\n02253 sā ca naḥ pratyaya-utpattiḥ sā nairātmya-dṛg-āśrayaḥ\n02253 yuktis tu śūnyatā-dṛṣṭes tad-arthāḥ śeṣa-bhāvanāḥ\n02254 anityāt prāha tena eva duḥkhaṃ duḥkhān nirātmatām\n02254 aviraktaś ca tṛṣṇāvān sarva-ārambha-samāśritaḥ\n02255 so amuktaḥ kleśa-karmabhyāṃ saṃsārī nāma tādṛśaḥ\n02255 ātmīyam eva yo na icched bhoktā apy asya na vidyate\n02256 ātmā api na tadā tasya kriyā-bhogau hi lakṣaṇam\n02256 tasmād anādi-santāna-tulya-jātīya-bījikām\n02257 utkhāta-mūlāṃ kuruta sattva-dṛṣṭiṃ mumukṣavaḥ\n02257 āgamasya tathā bhāva-nibandhanam apaśyatām\n02258 muktim āgama-mātreṇa vadan na paritoṣakṛt\n02258 na alaṃ bīja-ādi-saṃsiddho vidhiḥ puṃsām ajanmane\n02259 taila-abhyaṅga-agni-dāha-āder api mukti-prasaṅgataḥ\n02259 prāg guror lāghavāt paścān na pāpa-haraṇaṃ kṛtam\n02260 mā bhūt gauravam eva asya na pāpaṃ gurv-amūrtitaḥ\n02260 mithyā-jñāna-tad-udbhūta-tarṣa-saṃcetanā-vaśāt\n02261 hīna-sthāna-gatir janma tena tacchin na jāyate\n02261 tayor eva hi sāmarthyaṃ jātau tan-mātra-bhavataḥ\n02262 te cetane svayaṃ karma ity akhaṇḍaṃ janma-kāraṇam\n02262 gati-pratītyoḥ kāraṇa-anya-āśrayas tāny adṛṣṭataḥ\n02263 adṛṣṭa-nāśād agatis tat saṃskāro na cetanā\n02263 sāmarthyaṃ karaṇa-utpatter bhāva-abhāva-anuvṛttitaḥ\n02264 dṛṣṭaṃ buddhern na ca anyasya tāni santi na santi kim\n02264 dhāraṇa-preraṇa-kṣobha-nirodhāś cetanā-vaśāḥ\n02265 na syus teṣām asāmarthye tasya dīkṣā-ādy-anantaram\n02265 atha buddhes tadā abhāvān na syuḥ sandhīyate malaiḥ\n02266 buddhes teṣām asāmarthye jīvato api syur akṣamāḥ\n02266 nirhrāsa-atiśayāt puṣṭau pratipakṣa-sva-pakṣayoḥ\n02267 doṣāḥ sva-bīja-santānā dīkṣite apy anivāritāḥ\n02267 nityasya nirapekṣatvāt krama-utpattir virudhyate\n02268 kriyāyām akriyāyāṃ ca kriyā ca sadṛśa-ātmanaḥ\n02268 aikyaṃ ca hetu-phalayor vyatireke tatas tayoḥ\n02269 kartṛ-bhoktṛtva-hāniḥ syāt sāmarthyaṃ ca na sidhyati\n02269 anya-smaraṇa-bhoga-ādi-prasaṅgāś ca na sidhyati\n02270 asmṛteḥ kasyacit tena hy anubhūteḥ smṛta-udbhavaḥ\n02270 sthiraṃ sukhaṃ mama ahaṃ ca ity ādi satya-catuṣṭaye\n02271 abhūtān ṣoḍaśa-ākārān āropya paritṛṣyati\n02271 tatra eva tad-viruddha-ātma-tattva-ākāra-anurodhinī\n02272 hanti sā anucarāṃ tṛṣṇāṃ samyag-dṛṣṭiḥ subhāvitā\n02272 tri-hetorn na udbhavaḥ karma-dehayoḥ sthitayor api\n02273 eka-abhāvād vinā bījaṃ na aṅkurasya iva janmanaḥ\n02273 asambhavād vipakṣasya na hāniḥ karma-dehayoḥ\n02274 aśakyatvāc ca tṛṣṇāyāṃ sthitāyāṃ punar udbhavāt\n02274 dvaya-kṣaya-arthaṃ yatne ca vyarthaḥ karma-kṣaye śramaḥ\n02275 phala-vaicitrya-dṛṣṭeś ca śakti-bhedo anumīyate\n02275 karmaṇāṃ tāpa-saṃkleśāt na eka-rūpāt tataḥ kṣayaḥ\n02276 phalaṃ kathaṃcit taj-janyam alpaṃ syān na vijātimat\n02276 atha api tapasaḥ śaktyā śakti-saṃkara-saṃkṣayaiḥ\n02277 kleśāt kutaścid dhīyeta aśeṣam akleśa-leśataḥ\n02277 yadi iṣṭam aparaṃ kleśāt tat tapaḥ kleśa eva cet\n02278 tat karma-phalam ity asmān na śakteḥ saṃkara-ādikam\n02278 utpitsu-doṣa-nirghāta-ādye api doṣa-virodhinaḥ\n02279 tajje karmaṇi śaktāḥ syuḥ kṛta-hāniḥ kathaṃ bhavet\n02279 doṣā na karmaṇo duṣṭaḥ karoti na viparyayāt\n02280 mithyā-vikalpena vinā na abhilāṣaḥ sukhād api\n02280 tāyāt tattva-sthira-aśeṣa-viśeṣa-jñāna-sādhanam\n02281 bodha-arthatvād gamer bāhya-śaikṣa-aśaikṣa-adhikas tataḥ\n02281 parārtha-jñāna-ghaṭanaṃ tasmāt tac śāsanaṃ dayā\n02282 tataḥ parārtha-tantratvaṃ siddha-arthasya avirāmataḥ\n02282 dayayā śreya ācaṣṭe jñānāt satyaṃ sasādhanam\n02283 tac ca abhiyogavān vaktuṃ yatas tasmāt pramāṇatā\n02283 upadeśa-tathābhāva-stutis tad upadeśataḥ\n02284 pramāṇa-tattva-siddhy-artham anumāne apy avāraṇāt\n02284 prayoga-darśanād vā asya yat kiṃcid udaya-ātmakam\n02285 nirodha-dharmakaṃ sarvaṃ tad ity ādāv anekadhā\n02285 anumāna-āśrayo liṅgam avinābhāva-lakṣaṇam\n02285 vyāpti-pradarśanād hetoḥ sādhyena uktaṃ ca tat sphuṭam\n03001 mānaṃ dvividhaṃ meya-dvaividhyāt śakty-aśaktitaḥ\n03001 arthakriyāyāṃ keśa-ādirn na artho anartha-adhimokṣataḥ\n03002 sadṛśa-asadṛśatvāc ca viṣaya-aviṣayatvataḥ\n03002 śabdasya anya-nimittānāṃ bhāve dhīḥ sad-asattvataḥ\n03003 arthakriyāsamarthaṃ yat tad atra paramārthasat\n03003 anyat saṃvṛtisat proktaṃ te sva-sāmānya-lakṣaṇe\n03004 aśaktaṃ sarvam iti ced bīja-āder aṅkura-ādiṣu\n03004 dṛṣṭā śaktiḥ matā sā cet saṃvṛtyā astu yathā tathā\n03005 sā asti sarvatra ced buddher na anvaya-vyatirekayoḥ\n03005 sāmānyalakṣaṇe adṛṣṭeś cakṣū-rūpa-ādi-buddhi-vat\n03006 etena samaya-ābhoga-ādy-antaraṅga-anurodhataḥ\n03006 ghaṭa-utkṣepaṇa-sāmānyaṃ saṃkhyā-ādiṣu dhiyo gatāḥ\n03007 keśa-ādayo na sāmānyam artha-anabhiniveśataḥ\n03007 jñeyatvena grahād doṣo na abhāveṣu prasajyate\n03008 teṣām api tathābhāve apratiṣedhāt sphuṭa-ābhatā\n03008 jñāna-rūpatayā arthatvāt keśa-ādi iti matiḥ punaḥ\n03009 sāmānya-viṣayā keśa-pratibhāsam anarthakam\n03009 jñāna-rūpatayā arthatve sāmānye cet prasajyate\n03010 tathā-iṣṭatvād adoṣo artha-rūpatvena samānatā\n03010 sarvatra sama-rūpatvāt tad-vyāvṛtti-samāśrayāt\n03011 tad avastv-abhidheyatvāt sāphalyād akṣa-saṃhateḥ\n03011 nāma-ādi-vacane vaktṛ-śrotṛ-vācya-anubandhini\n03012 asambandhini nāma-ādāv arthe syād apravartanam\n03012 sārūpyād bhrāntito vṛttir arthe cet syān na sarvadā\n03013 deśa-bhrāntiś ca na jñāne tulyam utpattito dhiyaḥ\n03013 tathāvidhāyāḥ anyatra tatra anupagamād dhiyaḥ\n03014 bāhya-artha-pratibhāsāyā upāye vā apramāṇatā\n03014 vijñāna-vyatiriktasya vyatireka-aprasiddhitaḥ\n03015 sarva-jñāna-arthavattvāc cet svapna-ādāv anyathā īkṣaṇāt\n03015 ayuktaṃ na ca saṃskārān nīla-ādi-pratibhāsataḥ\n03016 nīla-ādy-apratighātān na jñānaṃ tad-yogya-deśakaiḥ\n03016 ajñātasya svayaṃ jñānān nāma-ādy etena varṇitaḥ\n03017 sā eva iṣṭa-arthavatī kena cakṣur-ādi-matir matā\n03017 artha-sāmarthya-dṛṣṭeś ced anyat prāptam anarthakam\n03018 apravṛttir asambandhe apy artha-sambandha-vad yadi\n03018 atīta-anāgataṃ vācyaṃ na syād arthena tat kṣayāt\n03019 sāmānya-grahaṇāc śabdād aprasaṅgo mato yadi\n03019 tan na kevala-sāmānya-agrahaṇād grahaṇe api vā\n03020 atat-samānatā avyaktī tena nitya-upalambhanam\n03020 nityatvāc ca yadi vyaktir vyakteḥ pratyakṣatāṃ prati\n03021 ātmani jñāna-janane yac śaktaṃ śaktam eva tat\n03021 atha aśaktaṃ kadācic ced aśaktaṃ sarvadā eva tat\n03022 tasya śaktir aśaktir vā yā svabhāvena saṃsthitā\n03022 nityatvād acikitsyasya kas tāṃ kṣapayituṃ kṣamaḥ\n03023 tac ca sāmānya-vijñānam anubandhan vibhāvyate\n03023 nīla-ādy-ākāra-leśo yaḥ sa tasmin kena nirmitaḥ\n03024 pratyakṣa-pratyaya-arthatvān na akṣāṇāṃ vyarthatā iti cet\n03024 sā eva eka-rūpāc śabda-āder bhinna-ābhāsā matiḥ kutaḥ\n03025 na jātir jātimad vyakti-rūpaṃ yena apara-āśrayam\n03025 siddhaṃ pṛthak cet kāryatvaṃ hy apekṣā ity abhidhīyate\n03026 niṣpatter apara-adhīnam api kāryaṃ sva-hetutaḥ\n03026 sambadhyate kalpanayā kim akāryaṃ kathaṃcana\n03027 anyatve tad asambaddhaṃ siddhā ato niḥsvabhāvatā\n03027 jāti-prasaṅgo abhāvasya na apekṣā abhāvatas tayoḥ\n03028 tasmād arūpā rūpāṇām āśrayeṇa upakalpitā\n03028 tad-viśeṣa-avagāha-arthair jātiḥ śabdaiḥ prakāśyate\n03029 tasyāṃ rūpa-avabhāso yas tattvena arthasya vā grahaḥ\n03029 bhrāntiḥ sā anādi-kālīna-darśana-abhyāsa-nirmitā\n03030 arthānāṃ yac ca sāmānyam anya-vyāvṛtti-lakṣaṇam\n03030 yan niṣṭhās ta ime śabdā na rūpaṃ tasya kiṃcana\n03031 sāmānya-buddhau sāmānyena arūpāyām api īkṣaṇāt\n03031 artha-bhrāntir api iṣyeta sāmānyaṃ sā apy abhiplavāt\n03032 artha-rūpatayā tattvena abhāvāc ca na rūpiṇī\n03032 niḥsvabhāvatayā avācyaṃ kutaścid vacanān matam\n03033 yadi vastu na vastūnām avācyatvaṃ kathaṃcana\n03033 na eva vācyam upādāna-bhedād bheda-upacārataḥ\n03034 atīta-anāgate apy arthe sāmānya-vinibandhanāḥ\n03034 śrutayo niviśante sad-asad-dharmaḥ kathaṃ bhavet\n03035 upacārāt tad iṣṭaṃ ced vartamāna-ghaṭasya kā\n03035 pratyāsattir abhāvena yā paṭa-ādau na vidyate\n03036 buddher askhalitā vṛttir mukhya-āropitayoḥ sadā\n03036 siṃhe māṇavake tadvad ghoṣaṇā apy asti laukikī\n03037 yatra rūḍhyā asad-artho api janaiḥ śabdo niveśitaḥ\n03037 sa mukhyas tatra tat-sāmyād gauṇo anyatra skhalad gatiḥ\n03038 yathābhāve apy abhāva-ākhyāṃ yathā-kalpanam eva vā\n03038 kuryād aśakte śakte vā pradhāna-ādi-śrutiṃ janaḥ\n03039 śabdebhyo yādṛśī buddhir naṣṭe anaṣṭe api dṛśyate\n03039 tādṛśy eva sad-arthānāṃ na etac śrotṛ-ādi-cetasām\n03040 sāmānya-mātra-grahaṇāt sāmānyaṃ cetasor dvayoḥ\n03040 tasya api kevalasya prāg grahaṇaṃ vinivāritam\n03041 paraspara-viśiṣṭānām aviśiṣṭaṃ kathaṃ bhavet\n03041 rūpaṃ dvirūpatāyāṃ vā tad-vastv ekaṃ kathaṃ bhavet\n03042 tābhyāṃ tad-anyad eva syād yadi rūpaṃ samaṃ tayoḥ\n03042 tayor iti na sambandho vyāvṛttis tu na duṣyate\n03043 tasmāt samānatā eva asmin sāmānye avastu-lakṣaṇam\n03043 kāryaṃ ca tad anekaṃ syān naśvaraṃ ca tan-matam\n03044 vastu-sattā-anubandhitvād vināśasya na nityatā\n03044 asambandhaś ca jātīnām akāryatvād arūpatā\n03045 yac ca vastu-balāj jñānaṃ jāyate tad apekṣyate\n03045 na saṃketaṃ na sāmānya-buddhiṣv etad vibhāvyate\n03046 yā apy abheda-anugā buddhiḥ kācid vastu-dvaye kṣaṇe\n03046 saṃketena vinā sā artha-pratyāsatti-nibandhanā\n03047 pratyāsattir vinā jātyā yatheṣṭā cakṣur-ādiṣu\n03047 jñāna-kāryeṣu jātir vā yayā anveti vibhāgataḥ\n03048 kathaṃcid api vijñāne tad-rūpa-anavabhāsataḥ\n03048 yadi nāma indriyāṇāṃ syād draṣṭā bhāseta tad-vapuḥ\n03049 rūpavattvāt na jātīnāṃ kevalānām adarśanāt\n03049 vyakti-grahe ca tac śabda-rūpād anyan na dṛśyate\n03050 jñāna-mātra-artha-karaṇe apy ayogya-matā eva tat\n03050 tad ayogyatayā arūpaṃ tad hy avastuṣu lakṣaṇam\n03051 yathokta-viparītaṃ yat tat svalakṣaṇam iṣyate\n03051 sāmānyaṃ trividhaṃ tac ca bhāva-abhāva-ubhaya-āśrayāt\n03052 yadi bhāva-āśrayaṃ jñānaṃ bhāve bhāva-anubandhataḥ\n03052 na ukta-uttaratvād dṛṣṭatvād atīta-ādiṣu ca anyathā\n03053 bhāva-dharmatva-hāniś ced bhāva-grahaṇa-pūrvakam\n03053 taj-jñānam ity adoṣo ayaṃ meyaṃ tv ekaṃ svalakṣaṇam\n03054 tasmād arthakriyā-siddheḥ sad-asattā-vicāraṇāt\n03054 tasya sva-pararūpābhyāṃ gater meya-dvayaṃ matam\n03055 ayathābhiniveśena dvitīyā bhrāntir iṣyate\n03055 gatiś cet pararūpeṇa na ca bhrānteḥ pramāṇatā\n03056 abhiprāya-avisaṃvādād api bhrānteḥ pramāṇatā\n03056 gatir apy anyathā dṛṣṭā pakṣaś ca ayaṃ kṛta-uttaraḥ\n03057 maṇi-pradīpa-prabhayor maṇi-buddhyā abhidhāvataḥ\n03057 mithyā-jñāna-aviśeṣe api viśeṣo arthakriyāṃ prati\n03058 yathā tathā ayathārthatve apy anumāna-tad-ābhayoḥ\n03058 arthakriyā-anurodhena pramāṇatvaṃ vyavasthitam\n03059 buddhir yatra artha-sāmarthyād anvaya-vyatirekiṇī\n03059 tasya svatantraṃ grahaṇam ato anyad vastv atīndriyam\n03060 tasya adṛṣṭa-ātma-rūpasya gater anyo artha-āśrayaḥ\n03060 tad-āśrayeṇa sambandhī yadi syād gamakas tadā\n03061 gamaka-anuga-sāmānya-rūpeṇa eva tadā gatiḥ\n03061 tasmāt sarvaḥ parokṣo artho viśeṣeṇa na gamyate\n03062 yā ca sambandhino dharmād gatir dharmiṇi jāyate\n03062 sā anumānaṃ parokṣāṇām ekaṃ tena eva sādhanam\n03063 na pratyakṣa-parokṣābhyāṃ meyasya anyasya sambhavaḥ\n03063 tasmāt prameya-dvitvena pramāṇa-dvitvam iṣyate\n03064 try-eka-saṃkhyā-nirāso vā prameya-dvaya-darśanāt\n03064 ekam eva aprameyatvād asataś cen mataṃ ca naḥ\n03065 anekānto aprameyatve asad-bhāvasya api niścayāt\n03065 tan niścaya-pramāṇaṃ vā dvitīyaṃ na akṣajā matiḥ\n03066 abhāve artha-balāj jāte artha-śakty-anapekṣaṇe\n03066 vyavadhāna-ādi-bhāve api jāyeta indriyajā matiḥ\n03067 abhāve vinivṛttiś cet pratyakṣasya eva niścayaḥ\n03067 viruddhaṃ sā eva vā liṅgam anvaya-vyatirekiṇī\n03068 siddhaṃ ca para-caitanya-pratipatteḥ pramā-dvayam\n03068 vyavahāra-ādau pravṛtteś ca siddhas tadbhāva-niścayaḥ\n03069 pramāṇam avisaṃvādāt ta kvacid vyabhicārataḥ\n03069 na āśvāsa iti cel liṅgaṃ durdṛṣṭer atad īdṛśam\n03070 yataḥ kadācit siddhā asya pratītir vastunaḥ kvacit\n03070 tad avaśyaṃ tato jātaṃ tat svabhāvo api vā bhavet\n03071 sva-nimittaṃ svabhāvaṃ vā vinā na arthasya sambhavaḥ\n03071 yac ca rūpaṃ tayor dṛṣṭaṃ tad eva anyatra lakṣaṇam\n03072 svabhāve sva-nimitte vā dṛśye darśana-hetuṣu\n03072 anyeṣu satsv adṛśye ca sattā vā tadvataḥ katham\n03073 aprāmāṇye ca sāmānya-buddhes tal-lopa āgataḥ\n03073 pretya-bhāva-vad akṣaiś cet paryāyeṇa pratīyate\n03074 tac ca na indriya-śakty-ādāv akṣa-buddher asambhavāt\n03074 abhāva-pratipattau syād buddhi-janma-animittakam\n03075 svalakṣaṇe ca pratyakṣam avikalpatayā vinā\n03075 vikalpena na sāmānya-grahas tasmiṃs tato anumā\n03076 prameya-niyame varṇa-anityatā na pratīyate\n03076 pramāṇam anyat tad buddhir vinā liṅgena sambhavāt\n03077 viśeṣa-dṛṣṭe liṅgasya sambandhasya aprasiddhitaḥ\n03077 tat pramāṇa-antaraṃ meya-bahutvād bahutā api vā\n03078 pramāṇānām anekasya vṛtter ekatra vā yathā\n03078 viśeṣa-dṛṣṭer eka-tri-saṃkhyā-apoho na vā bhavet\n03079 viṣaya-aniyamād anya-prameyasya ca sambhavāt\n03079 yojanād varṇa-sāmānye na ayaṃ doṣaḥ prasajyeta\n03080 na avastu rūpaṃ tasya eva tathā siddhe prasādhanāt\n03080 anyatra na anya-siddhiś cen na tasya eva prasiddhitaḥ\n03081 yo hi bhāvo yathābhūto sa tādṛg liṅga-cetasaḥ\n03081 hetus tajjā tathābhūte tasmād vastuni liṅgi-dhīḥ\n03082 liṅga-liṅgi-dhiyor evaṃ pāraṃparyeṇa vastuni\n03082 pratibandhāt tad-ābhāsa-śūnyayor apy avañcanam\n03083 tad-rūpa-adhyavasāyāc ca tayos tad-rūpa-śūnyayoḥ\n03083 tad-rūpa-avañcakatve api kṛtā bhrānti-vyavasthitiḥ\n03084 tasmād vastuni boddhavye vyāpakaṃ vyāpya-cetasaḥ\n03084 nimittaṃ tat svabhāvo vā kāraṇaṃ tac ca tad dhiyaḥ\n03085 pratiṣedhas tu sarvatra sādhyate anupalambhataḥ\n03085 siddhiṃ pramāṇair vadatām arthād eva viparyayāt\n03086 dṛṣṭā viruddha-dharma-uktis tasya tat-kāraṇasya vā\n03086 niṣedhe yā api tasya eva sā apramāṇatva-sūcanā\n03087 anyathā ekasya bhāvasya sadbhāva-uktyā parasya tat\n03087 na astitvaṃ kena gamyeta virodhāc ced asāv api\n03088 siddhaḥ kena asahasthānād iti cet tat kuto matam\n03088 dṛśyasya darśana-abhāvād iti cet sā apramāṇatā\n03089 tasmāt sva-śabdena uktā api sā abhāvasya prasādhikā\n03089 yasyā pramāṇaṃ sā avācyo niṣedhas tena sarvathā\n03090 etena tad-viruddha-artha-kārya-uktir upavarṇitā\n03090 prayogaḥ kevalaṃ bhinnaḥ sarvatra artho na bhidyate\n03091 viruddhaṃ tac ca sā upāyam avidhāyā api dhāya ca\n03091 pramāṇa-uktir niṣedhe yā na sā nyāyānusāriṇī\n03092 ukty-ādeḥ sarvavit pretya-bhāva-ādi-pratiṣedha-vat\n03092 atīndriyāṇām arthānāṃ virodhasya aprasiddhitaḥ\n03093 bādhyabādhakabhāvaḥ kaḥ syātāṃ yad yukti-saṃvidau\n03093 tādṛśo anupalabdheś ced ucyatāṃ sā eva sādhanam\n03094 aniścayakaraṃ proktam īdṛk kva anupalambhanam\n03094 tatra atyantaparokṣeṣu sadasattā-viniścayau\n03095 bhinno abhinno api vā dharmaḥ sa viruddhaḥ prayujyate\n03095 yathā agnir ahime sādhye sattā vā janma-bādhanī\n03096 yathā vastv eva vastūnāṃ sādhane sādhanaṃ matam\n03096 tathā vastv eva vastūnāṃ sva-nivṛttau nivartakam\n03097 etena kalpanā-nyasto yatra kvacana sambhavād\n03097 dharmaḥ pakṣasapakṣānyataratva-ādir apoditaḥ\n03098 tatra api vyāpako dharmo nivṛtter gamako mataḥ\n03098 vyāpyasya sva-nivṛttiś cet paricchinnā kathaṃcana\n03099 yad apramāṇatā abhāve liṅgaṃ tasya eva kathyate\n03099 tad atyanta-vimūḍha-artham āgopālam asaṃvṛtteḥ\n03100 etāvan niścaya-phalam abhāve anupalambhanam\n03100 tac ca hetau svabhāve vā adṛśye dṛśyatayā mate\n03101 anumānād anitya-āder grahaṇe ayaṃ kramo mataḥ\n03101 prāmāṇyam eva na anyatra gṛhīta-grahaṇān matam\n03102 na anyās yā anityatā bhāvāt pūrva-siddhaḥ sa ca indriyāt\n03102 na aneka-rūpo vācyo asau vācyo dharmo vikalpajaḥ\n03103 sāmānya-āśraya-saṃsiddhau sāmānyaṃ siddham eva tat\n03103 tad-asiddhau tathā asya eva hy anumānaṃ pravartate\n03104 kvacit tad aparijñānaṃ sadṛśa-apara-sambhavāt\n03104 bhrānter apaśyato bhedaṃ māyā-golaka-bheda-vat\n03105 tathā hy aliṅgam ābālam asaṃśliṣṭa-uttara-udayam\n03105 paśyan paricchinatty eva dīpa-ādi-nāśinaṃ janaḥ\n03106 bhāva-svabhāva-bhūtāyām api śaktau phale adṛśaḥ\n03106 anānantaryato moho viniścetur apāṭavāt\n03107 tasya eva vinivṛtty-artham anumāna-upavarṇanam\n03107 vyayasyanti īkṣaṇād eva sarva-ākārān mahā-dhiyaḥ\n03108 vyāvṛtteḥ sarvatas tasmin vyāvṛtti-vinibandhanāḥ\n03108 buddhayo arthe pravartante abhinne bhinna-āśrayā iva\n03109 yathā-codanam ākhyāś ca so asati bhrānti-kāraṇe\n03109 pratibhāḥ pratisandhatte sva-anurūpāḥ svabhāvataḥ\n03110 siddho atra apy athavā dhvaṃso liṅgād anupalambhanāt\n03110 prāg bhūtvā hy abhavad bhāvo anitya ity abhidhīyate\n03111 yasya ubhaya-anta-vyavadhi-sattā sambandha-vācinī\n03111 anityatā śrutis tena tāvantāv iti kau smṛtau\n03112 prāk paścād apy abhāvaś cet sa eva anityatā na kim\n03112 ṣaṣṭhy-ādy-ayogād iti ced antayoḥ sa kathaṃ bhavet\n03113 sattā-sambandhayor dhrauvyād antābhyāṃ na viśeṣaṇam\n03113 aviśeṣaṇam eva syād antau cet kārya-kāraṇe\n03114 asambandhān na bhāvasya prāg-abhāvaṃ sa vāñchati\n03114 tad-upādhi-samākhyāne te apy asya ca na sidhyataḥ\n03115 sattā sva-kāraṇa-aśleṣa-karaṇāt kāraṇaṃ kila\n03115 sā sattā sa ca sambandho nityau kāryam atha iha kim\n03116 yasya abhāvaḥ kriyeta asau na bhāvaḥ prāg-abhāvavān\n03116 sambandha-anabhyupagamān nityaṃ viśvam idaṃ tataḥ\n03117 tasmād anarthās kandinyo abhinna-artha-abhimateṣv api\n03117 śabdeṣu vācya-bhedinyo vyatirekās padaṃ dhiyaḥ\n03118 viśeṣa-pratyabhijñānaṃ na pratikṣaṇa-bhedataḥ\n03118 na vā viśeṣa-viṣayaṃ dṛṣṭa-sāmyena tad-grahāt\n03119 nidarśanaṃ tad eva iti sāmānya-agrahaṇaṃ yadi\n03119 nidarśanatvāt siddhasya pramāṇena asya kiṃ punaḥ\n03120 vismṛtatvād adoṣaś cet tad eva anidarśanam\n03120 dṛṣṭe tadbhāva-siddhiś cet pramāṇād anya-vastuni\n03121 tattva-ārope viparyāsas tat siddher apramāṇatā\n03121 pratyakṣa-itarayor aikyād eka-siddhir dvayor api\n03122 sandhīyamānaṃ ca anyena vyavasāyaṃ smṛtiṃ viduḥ\n03122 tal-liṅga-apekṣaṇān no cet smṛtir na vyabhicārataḥ\n03123 pratyakṣaṃ kalpanā-apoḍhaṃ pratyakṣeṇa eva sidhyati\n03123 pratyātmavedyaḥ sarveṣāṃ vikalpo nāma-saṃśrayaḥ\n03124 saṃhṛtya sarvataś cintāṃ stimitena antara-ātmanā\n03124 sthito api cakṣuṣā rūpam īkṣate sā akṣajā matiḥ\n03125 punar vikalpayan kiṃcid āsīn me kalpanā īdṛśī\n03125 icchā ca iti na pūrva-ukta-avasthāyām indriyād gatau\n03126 ekatra dṛṣṭo bhedo hi kvacin na anyatra dṛśyate\n03126 na tasmāt bhinnam asty anyat sāmānyaṃ buddhy-abhedataḥ\n03127 tasmād viśeṣa-viṣayā sarvā eva indriyajā matiḥ\n03127 na viśeṣeṣu śabdānāṃ saṃketasya apravṛttitaḥ\n03128 ananvayād viśeṣāṇāṃ saṃketasya apravṛttitaḥ\n03128 viṣayo yaś ca śabdānāṃ saṃyojyeta sa eva taiḥ\n03129 asya idam iti sambandhe yāv arthau pratibhāsinau\n03129 tayor eva hi sambandho na tadā indriya-gocaraḥ\n03130 viśada-pratibhāsasya tadā arthasya avibhāvanāt\n03130 vijñāna-ābhāsa-bhedaś ca padārthānāṃ viśeṣakaḥ\n03131 cakṣuṣo artha-avabhāse api yaṃ paro asya iti śaṃsati\n03131 sa eva yojyate śabdairn na khalv indriya-gocaraḥ\n03132 avyāvṛta-indriyasya anya-vāṅ mātreṇa avibhāvanāt\n03132 na ca anudita-sambandhaḥ svayaṃ jñāna-prasaṅgataḥ\n03133 manasor yugapad vṛtteḥ savikalpa-avikalpayoḥ\n03133 vimūḍho laghuvṛtter vā tayor aikyaṃ vyayasyati\n03134 vikalpa-vyavadhānena vicchinnaṃ darśanaṃ bhavet\n03134 iti ced bhinna-jātīya-vikalpe anyasya vā katham\n03135 alāta-dṛṣṭi-vad bhāva-pakṣaś ced balavān mataḥ\n03135 anyatra api samānaṃ tad varṇayor vā sakṛc śrutiḥ\n03136 sakṛt saṃgata-sarva-artheṣv indriyeṣv iha satsv api\n03136 pañcabhir vyavadhāne api bhāty avyavahita iva yā\n03137 sā matir nāma paryanta-kṣaṇika-jñāna-miśraṇāt\n03137 vicchinna-ābhā iti tac citraṃ tasmāt santu sakṛd dhiyaḥ\n03138 pratibhāsa-aviśeṣaś ca sā antara-anantare katham\n03138 śuddhe mano-vikalpe ca na krama-grahaṇam bhavet\n03139 yo agrahaḥ saṃgate apy arthe kvacid āsakta-cetasaḥ\n03139 saktyā anya-utpatti-vaiguṇyāc codyaṃ vā etad dvayor api\n03140 śīghra-vṛtter alāta-āder anvaya-pratighātinī\n03140 cakra-bhrāntiṃ dṛśā dhatte na dṛśāṃ ghaṭanena sā\n03141 kecid indriyajatva-āder bāla-dhī-vad akalpanām\n03141 āhur bālā vikalpe ca hetuṃ saṃketa-mandatām\n03142 teṣāṃ pratyakṣam eva syād bālānām avikalpanāt\n03142 saṃketa-upāya-vigamāt paścād api bhaven na saḥ\n03143 mano avyutpanna-saṃketam asti tena sa cen mataḥ\n03143 evam indriyaje api syād śeṣavac ca idam īdṛśam\n03144 yad eva sādhanaṃ bāle tad eva atra api kathyatām\n03144 sāmyād akṣa-dhiyām uktam anena anubhava-ādikam\n03145 viśeṣaṇaṃ viśeṣyaṃ ca sambandhaṃ laukikīṃ sthitim\n03145 gṛhītvā saṃkalayya etat tathā pratyeti na anyathā\n03146 yathā daṇḍini jāty-āder vivekena anirūpaṇāt\n03146 tadvatā yojanā na asti kalpanā apy atra na asty ataḥ\n03147 yady apy anvayi vijñānaṃ śabda-vyakty-avabhāsi tat\n03147 varṇa-ākṛty-akṣara-ākāra-śūnyaṃ gotvaṃ hi varṇyate\n03148 samānatve api tasya eva na īkṣaṇaṃ netra-gocaram\n03148 pratibhāsa-dvaya-abhāvād buddher bhedaś ca durlabhaḥ\n03149 samavāya-agrahād akṣaiḥ sambandha-adarśanaṃ sthitam\n03149 paṭas tantuṣv iha ity ādi-śabdāś ca ime svayaṃ kṛtāḥ\n03150 śṛṅgaṅ gavi iti loke syāc śṛṅge gaur ity alaukikam\n03150 gava-ākhya-pariśiṣṭa-aṅga-viccheda-anupalambhanāt\n03151 tais tantubhir iyaṃ śāṭi ity uttaraṃ kāryam ucyate\n03151 tantu-saṃskāra-sambhūtaṃ na eka-kālaṃ kathaṃcana\n03152 kāraṇa-āropataḥ kaścid eka-apodhārato api vā\n03152 tantv-ākhyāṃ vartayet kārye darśayan na āśrayaṃ śruteḥ\n03153 upakāryopakāritvaṃ vicchedād dṛṣṭir eva vā\n03153 mukhyaṃ yad askhalaj jñānam ādi-saṃketa-gocaraḥ\n03154 anumānaṃ ca jāty-ādau vastuno na asti bhedini\n03154 sarvatra vyapadeśo hi daṇḍa-āder api sāṃvṛtāt\n03155 vastu-prāsāda-mālā-ādi-śabdāś ca anya-anapekṣiṇaḥ\n03155 geho yady api saṃyogas tan mālā kiṃ nu tad bhavet\n03156 jātiś ced geha eko api mālā ity ucyeta vṛkṣa-vat\n03156 mālā-bahutve tac śabdaḥ kathaṃ jāter ajātitaḥ\n03157 mālā-ādau ca mahattva-ādir iṣṭo yaś ca aupacārikaḥ\n03157 mukhya-aviśiṣṭa-vijñāna-grāhyatvān na aupacārikaḥ\n03158 ananyahetutā tulyā sā mukhya-abhimateṣv api\n03158 padārtha-śabdaḥ kaṃ hetum anyaṃ ṣaṭkaṃ samīkṣate\n03159 yo yathā rūḍhitaḥ siddhas tat-sāmya-ādyas tathā ucyate\n03159 mukhyo gauṇaś ca bhāveṣv apy abhāvasya upacārataḥ\n03160 saṃketa-anvayinī rūḍhir vaktur icchā anvayī ca saḥ\n03160 kriyate vyavahāra-arthaṃ chandaḥ śabda-aṃśa-nāma-vat\n03161 vastu-dharmatayā eva arthās tādṛg vijñāna-kāraṇam\n03161 bhede api yatra taj-jñānāt tat tathā pratipadyate\n03162 jñānāny api tathā bhede abheda-pratyavamarśane\n03162 ity etat kārya-viśleṣasya anvayo na eka-vastunaḥ\n03163 vastūnāṃ vidyate tasmāt tan niṣṭhā vastuni śrutiḥ\n03163 bāhya-śakti-vyavaccheda-niṣṭhā abhāve api tac-śrutiḥ\n03164 vikalpa-pratibimbeṣu tan niṣṭheṣu nibadhyate\n03164 tato anyāpoha-niṣṭhatvād uktā anyāpoha-kṛc śrutiḥ\n03165 vyatirekī iva yaj jñāne bhāty artha-pratibimbakam\n03165 śabdāt tad api na artha-ātmā bhrāntiḥ sā vāsanā-udbhavā\n03166 tasya abhidhāne śrutibhir arthe ko aṃśo avagamyate\n03166 tasya agatau ca saṃketa-kriyā vyarthā tad arthikā\n03167 śabdo artha-aṃśakam āha iti tatra anyāpoha ucyate\n03167 ākāraḥ sa ca na arthe asti tam vadann artha-bhāk katham\n03168 śabdasya anvayinaḥ kāryam arthena anvayinā sa ca\n03168 ananvayī dhiyo abhedād darśana-abhyāsa-nirmitaḥ\n03169 tad-rūpa-āropa-gatyā anyavyāvṛtta-adhigateḥ punaḥ\n03169 śabda-artho arthaḥ sa eva iti vacanena virudhyate\n03170 mithyā-avabhāsino vā ete pratyayāḥ śabda-nirmitāḥ\n03170 anuyānti imam artha-aṃśam iti vā apoha-kṛc śrutiḥ\n03171 tasmāt saṃketa-kāle api nirdiṣṭa-arthena saṃyutaḥ\n03171 sva-pratīti-phalena anyāpohaḥ sambandhyate śrutau\n03172 anyatra adṛṣṭy-apekṣatvāt kvacit tad-dṛṣṭy-apekṣaṇāt\n03172 śrutau sambadhyate apoho na etad vastuni yujyate\n03173 tasmāj jāty-ādi-tad-yogā na arthe teṣu ca na śrutiḥ\n03173 saṃyojyate anyavyāvṛttau śabdānām eva yojanāt\n03174 saṃketa-smaraṇa-upāyaṃ dṛṣṭa-saṃkalana-ātmakam\n03174 pūrva-apara-parāmarśa-śūnye tac cākṣuṣe katham\n03175 anyatra gata-citto api cakṣuṣā rūpam īkṣate\n03175 tat saṃketa-agrahas tatra spaṣṭas tajjā ca kalpanā\n03176 jāyante kalpanās tatra yatra śabdo niveśitaḥ\n03176 tena icchātaḥ pravarteran na īkṣeran bāhyam akṣajāḥ\n03177 rūpaṃ rūpam iti īkṣeta tad dhiyaṃ kim iti īkṣate\n03177 asti ca anubhavas tasyāḥ so avikalpaḥ kathaṃ bhavet\n03178 tasya eva anubhave dṛṣṭaṃ na vikalpa-dvayaṃ sakṛt\n03178 etena tulya-kāla-anya-vijñāna-anubhavo gataḥ\n03179 smṛtir bhaved atīte ca sā agṛhīte kathaṃ bhavet\n03179 syāc ca anya-dhī-paricchedā abhinna-rūpā sva-buddhi-dhīḥ\n03180 atītam apadṛṣṭāntam aliṅgaṃ ca artha-darśanam\n03180 siddhaṃ tat kena tasmin hi na pratyakṣaṃ na laiṅgikam\n03181 tat svarūpa-avabhāsinyā buddhyā anantarayā yadi\n03181 rūpa-ādir iva gṛhyeta na syāt tat pūrva-dhī-grahaḥ\n03182 so avikalpaḥ sva-viṣayo vijñāna-anubhavo yathā\n03182 aśakya-samayaṃ tadvad anyad apy avikalpakaḥ\n03183 sāmānya-vācinaḥ śabdās tad eka-arthā ca kalpanā\n03183 abhāve nirvikalpasya viśeṣa-adhigamaḥ katham\n03184 asti cen nirvikalpaṃ ca kiṃcit tat-tulya-hetukam\n03184 sarvan tathā eva hetor hi bhedād bhedaḥ phala-ātmanām\n03185 anapekṣita-bāhya-artha-yojanā samaya-smṛteḥ\n03185 tathā anapekṣya samayaṃ vastu-śaktyā eva netra-dhīḥ\n03186 saṃketa-smaraṇa-apekṣaṃ rūpaṃ yady akṣa-cetasi\n03186 anapekṣya na cec śakyaṃ syāt smṛtāv eva liṅga-vat\n03187 tasyās tat-saṃgama-utpatter akṣa-dhīḥ syāt smṛter na vā\n03187 tataḥ kāla-antare api syāt kvacid vyākṣepa-sambhavāt\n03188 krameṇa ubhaya-hetuś cet prāg eva syād abhedataḥ\n03188 anyo akṣa-buddhi-hetuś cet smṛtis tatra apy anarthikā\n03189 yathā samita-siddhy-artham iṣyate samaya-smṛtiḥ\n03189 bhedaś ca asamito grāhyaḥ smṛtis tatra kim arthikā\n03190 sāmānya-mātra-grahaṇe bheda-apekṣā na yujyate\n03190 tasmāc cakṣuś ca rūpāṃ ca pratītya udeti netra-dhīḥ\n03191 sākṣāc cet jñāna-janane samartho viṣayo akṣa-vat\n03191 atha kasmād dvaya-adhīna-janma tat tena na ucyate\n03192 samīkṣya gamakatvaṃ hi vyapadeśo na gṛhyate\n03192 tac ca akṣa-vyapadeśe asti tad-dharmaś ca niyojyatām\n03193 tato liṅga-svabhāvo atra vyapadeśe niyojyatām\n03193 nivartate avyāpakasya svabhāvasya nivṛttitaḥ\n03194 saṃcitaḥ samudāyaḥ sāmānyaṃ tatra ca akṣa-dhīḥ\n03194 sāmānya-buddhiś ca avaśyaṃ vikalpena anubudhyate\n03195 artha-antara-abhisambandhāj jāyante ye aṇavo apare\n03195 uktās te saṃcitās te hi nimittāṃ jñāna-janmanaḥ\n03196 aṇūnāṃ sa viśeṣaś ca na antareṇa aparān aṇūn\n03196 tad eka-aniyamāj jñānam uktaṃ sāmānya-gocaram\n03197 atha eka-āyatanatve api na anekaṃ dṛśyate sakṛt\n03197 sakṛd graha-avabhāsaḥ kiṃ viyukteṣu tila-ādiṣu\n03198 pratyuktaṃ lāghavaṃ ca atra teṣv eva krama-pātiṣu\n03198 kim na akrama-grahas tulya-kālāḥ sarvāś ca buddhayaḥ\n03199 kāścit tāsv akrama-ābhāsāḥ kramavatyo aparāś ca kim\n03199 sarva-artha-grahaṇe tasmād akramo ayaṃ prasajyate\n03200 na ekaṃ citra-pataṃga-ādi rūpaṃ vā dṛśyate katham\n03200 citraṃ tad ekam iti ced idaṃ citrataraṃ tataḥ\n03201 na ekaṃ svabhāvaṃ citraṃ hi maṇi-rūpaṃ yathā eva tat\n03201 nīla-ādi-pratibhāsaś ca tulyaś citra-paṭa-ādiṣu\n03202 tatra avayava-rūpaṃ cet kevalaṃ dṛśyate tathā\n03202 nīla-ādīni nirasya anyac citraṃ citraṃ yad īkṣase\n03203 tulya-artha-ākāra-kālatve na upalakṣitayor dhiyoḥ\n03203 nānā-arthā kramavatyā ekā kim eka-arthā akramā aparā\n03204 vaiśvarūpyād dhiyām eva bhāvānāṃ viśvarūpatā\n03204 tac ced anaṅgaṃ kena iyaṃ siddhā bheda-vyavasthitiḥ\n03205 vijātīnām anārambhān na ālekhya-ādau vicitra-dhīḥ\n03205 arūpatvān na saṃyogaś citro bhakteś ca na āśrayaḥ\n03206 pratyekam avicitratvād gṛhīteṣu krameṇa ca\n03206 na citra-dhī-saṃkalanam anekasya ekayā agrahāt\n03207 nānā-arthā ekā bhavet tasmāt siddhānto apy avikalpikā\n03207 vikalpayann apy eka-arthaṃ yato anyad api paśyati\n03208 citra-avabhāseṣv artheṣu yady ekatvaṃ na yujyate\n03208 sā eva tāvat kathaṃ buddhir ekā citra-avabhāsinī\n03209 idaṃ vastu-bala-āyātaṃ yad vadanti vipaścitaḥ\n03209 yathā yathārthāś cintyante viśīryante tathā tathā\n03210 kiṃ syāt sā citratā ekasyāṃ na syāt tasyāṃ matāv api\n03210 yadi idaṃ svayam arthānāṃ rocate tatra ke vayaṃ\n03211 tasmān na artheṣu na jñāne sthūla-bhāsas tadātmanaḥ\n03211 ekatra pratiṣiddhatvād bahuṣv api na sambhavaḥ\n03212 paricchedo antar anyo ayaṃ bhāgo bahir iva sthitaḥ\n03212 jñānasya abhedino bheda-pratibhāso hy upaplavaḥ\n03213 tatra ekasya apy abhāvena dvayam apy avahīyate\n03213 tasmāt tad eva tasya api tattvaṃ yā dvaya-śūnyatā\n03214 tad-bheda-āśrayiṇī ca iyaṃ bhāvānāṃ bheda-saṃsthitiḥ\n03214 tad-upaplava-bhāve ca teṣāṃ bhedo apy upaplavaḥ\n03215 na grāhya-grāhaka-ākāra-bāhyam asti ca lakṣaṇam\n03215 ato lakṣaṇa-śūnyatvān niḥsvabhāvāḥ prakāśitāḥ\n03216 vyāpāra-upādhikaṃ sarvaṃ skandha-ādīnāṃ viśeṣataḥ\n03216 lakṣaṇaṃ sa ca tattvaṃ na tena apy ete vilakṣaṇāḥ\n03217 yathā sva-pratyaya-apekṣād avidyā-upapluta-ātmanām\n03217 vijñaptir vitatha-ākārā jāyate timira-ādi-vat\n03218 asaṃvidita-tattvā ca sā sarva-apara-darśanaiḥ\n03218 asambhavād vinā teṣāṃ grāhya-grāhaka-viplavaiḥ\n03219 tad-upekṣita-tattva-arthaiḥ kṛtvā gaja-nimīlanam\n03219 kevalaṃ loka-buddhyā eva bāhya-cintā pratanyate\n03220 nīla-ādiś citra-vijñāne jñāna-upādhir ananyabhāk\n03220 aśakya-darśanas taṃ hi pataty arthe vivecayan\n03221 yad yathā bhāsate jñānaṃ tat tathā eva prakāśate\n03221 iti nāma eka-bhāvaḥ syāc citra-ākārasya cetasi\n03222 paṭa-ādi-rūpasya ekatve tathā syād avivekitā\n03222 vivekī na vivakṣā anyad avivekī ca na īkṣate\n03223 ko vā virodho bahavaḥ saṃjāta-atiśayāḥ pṛthak\n03223 bhaveyuḥ kāraṇaṃ buddher yadi na ātma-indriya-ādi-vat\n03224 hetu-bhāvād ṛte na anyā grāhyatā nāma kācana\n03224 tatra buddhir yad ābhāsā tasyās tad-grāhyam ucyate\n03225 kathaṃ vā avayavī grāhyaḥ sakṛt sva-avayavaiḥ saha\n03225 na hi go-pratyayo dṛṣṭaḥ sāsnā-ādīnām adarśane\n03226 guṇa-pradhāna-adhigamaḥ saha apy abhimato yadi\n03226 sampūrṇa-aṅgo na gṛhyeta sakṛn na api guṇa-ādimān\n03227 vivakṣā-paratantratvād viśeṣaṇa-viśeṣyayoḥ\n03227 yad aṅga-bhāvena upāttan tat tena eva hi gṛhyate\n03228 svato vastv-antara-abhedād guṇa-āder bhedakasya ca\n03228 agrahād bheda-buddhiḥ syāt paśyato apy aparāparam\n03229 guṇa-ādi-bheda-grahaṇān nānātva-pratipad yadi\n03229 astu nāma tathā apy eṣāṃ bhavet sambandhi-saṃkaraḥ\n03230 śabda-ādīnām anekatvāt siddho aneka-grahaḥ sakṛt\n03230 saṃniveśa-graha-ayogād agrahe saṃniveśinām\n03231 sarvato vinivṛttasya vinivṛttir yato yataḥ\n03231 tad-bheda-unnīta-bhedo asau dharmiṇo aneka-rūpatā\n03232 te kalpitā rūpa-bhedā nirvikalpasya cetasaḥ\n03232 na vicitrasya citra-ābhāḥ kādācitkasya gocaraḥ\n03233 yady apy asti sitatva-ādir yādṛg indriya-gocaraḥ\n03233 na so abhidhīyate śabdair jñānayo rūpa-bhedataḥ\n03234 eka-arthatve api buddhīnāṃ nānā-āśrayatā sa cet\n03234 śrotṛ-ādi-cittāni idānīṃ bhinna-arthāni iti tat kutaḥ\n03235 jāto nāma āśrayo anyonyaḥ cetasāṃ tasya vastunaḥ\n03235 ekasya eva kuto rūpaṃ bhinna-ākāra-avabhāsi tat\n03236 vṛtter dṛśya-aparāmarśena abhidhāna-vikalpayoḥ\n03236 darśanāt pratyabhijñānaṃ gava-ādīnāṃ nivāritam\n03237 anvayāc ca anumānaṃ yad abhidhāna-vikalpayoḥ\n03237 dṛśye gava-ādau jāty-ādes tad apy etena dūṣitam\n03238 darśanāny eva bhinnāny apy ekāṃ kurvanti kalpanām\n03238 pratyabhijñāna-saṃkhyātāṃ svabhāvena iti varṇitam\n03239 pūrva-anubhūta-grahaṇe mānasasya apramāṇatā\n03239 adṛṣṭa-grahaṇe andha-āder api syād artha-darśanam\n03240 kṣaṇikatvād atītasya darśane ca na sambhavaḥ\n03240 vācyam akṣaṇikatve syāl lakṣaṇaṃ sa-viśeṣaṇam\n03241 niṣpādita-kriye kaṃcid viśeṣam asamādadhat\n03241 karmaṇy aindriyam anyad vā sādhanaṃ kim iti iṣyate\n03242 sakṛd bhāvaś ca sarvāsāṃ dhiyāṃ tadbhāva-janmanām\n03242 anyair akārya-bhedasya tad-apekṣa-avirodhataḥ\n03243 tasmād indriya-vijñāna-anantara-pratyaya-udbhavaḥ\n03243 mano anyam eva gṛhṇāti viṣayaṃ na andhadṛk tataḥ\n03244 svārtha-anvaya-artha-apekṣā eva hetur indriyajā matiḥ\n03244 tato anya-grahaṇe apy asya niyata-grāhyatā matā\n03245 tad atulya-kriyā-kālaḥ katham sva-jñāna-kālikaḥ\n03245 sahakāri bhaved artha iti ced akṣa-cetasaḥ\n03246 asataḥ prāg asāmarthyāt paścāc ca anupayogataḥ\n03246 prāgbhāvaḥ sarva-hetūnāṃ na ato arthaḥ sva-dhiyā saha\n03247 bhinna-kālaṃ kathaṃ grāhyam iti ced grāhyatāṃ viduḥ\n03247 hetutvam eva yuktijñā jñāna-ākāra-arpaṇa-kṣamam\n03248 kāryaṃ hy aneka-hetutve apy anukurvad udeti yat\n03248 tat tena arpita-tad-rūpaṃ gṛhītam iti ca ucyate\n03249 aśakya-samayo hy ātmā rāga-ādīnām ananyabhāk\n03249 teṣām ataḥ svasaṃvittir na abhijalpa-anuṣaṅgiṇī\n03250 avedakāḥ parasya api te svarūpaṃ kathaṃ viduḥ\n03250 eka-artha-āśrayiṇā vedyā vijñānena iti kecana\n03251 tad-atad-rūpiṇo bhāvās tad-atad-rūpa-hetujāḥ\n03251 tat-sukha-ādi kim ajñānaṃ vijñāna-abhinna-hetujam\n03252 sā arthe sati indriye yogye yathāsvam api cetasi\n03252 dṛṣṭaṃ janma sukha-ādīnāṃ tat-tulyaṃ manasām api\n03253 asatsu satsu ca eteṣu na janma-ajanma vā kvacit\n03253 dṛṣṭaṃ sukha-āder buddher vā ta tato na anyataś ca te\n03254 sukha-duḥkha-ādi-bhedaś ca teṣām eva viśeṣataḥ\n03254 tasyā eva yathā buddher māndya-pāṭava-saṃśrayāḥ\n03255 yasya arthasya nipātena te jātā dhī-sukha-ādayaḥ\n03255 taṃ muktvā pratipadyeta sukha-ādīn eva sā katham\n03256 avicchinnā na bhāseta tat-saṃvittiḥ krama-grahe\n03256 tal-lāghavāc cet tat-tulyam ity asaṃvedanaṃ na kim\n03257 na ca ekayā dvaya-jñānaṃ niyamād akṣa-cetasaḥ\n03257 sukha-ādy-abhāve apy arthāc ca jāteḥ tac śakty-asiddhitaḥ\n03258 pṛthak pṛthak ca sāmarthye dvayor nīla-ādi-vat sukham\n03258 gṛhyeta kevalaṃ tasya tad-hetv-artham agṛhṇataḥ\n03259 na hi saṃvedanaṃ yuktam arthena eva saha-grahe\n03259 kiṃ sāmarthyaṃ sukha-ādīnāṃ na iṣṭā dhīr yat tad udbhavā\n03260 vinā arthena sukha-ādīnāṃ vedane cakṣur-ādibhiḥ\n03260 rūpa-ādiḥ stry-ādi-bhedo akṣaṇā na gṛhyeta kadācana\n03261 na hi saty antaraṅge arthe śakter dhīr bāhya-darśanī\n03261 artha-grahe sukha-ādīnāṃ taj-jānāṃ syād avedanam\n03262 dhiyor yugapad utpattau tat-tad-viṣaya-sambhavāt\n03262 sukha-duḥkha-vidau syātāṃ sakṛd arthasya sambhave\n03263 saty āntare apy upādāne jñāne duḥkha-ādi-sambhavaḥ\n03263 na upādānaṃ viruddhasya tac ca ekam iti cen matam\n03264 avijñānasya vijñānaṃ kena upādāna-kāraṇam\n03264 ādhipatyaṃ tu kurvīta tad-viruddhe api dṛśyate\n03265 akṣṇor yathā eka āloko naktaṃcara-tad-anyayoḥ\n03265 rūpa-darśana-vaiguṇya-avaiguṇye kurute sakṛt\n03266 tasmāt sukha-ādayo arthānāṃ sva-saṃkrānta-avabhāsinām\n03266 vedakāḥ svātmanaś ca eṣām arthebhyo janma kevalam\n03267 artha-ātmā svātmabhūto hi teṣāṃ tair anubhūyate\n03267 tena artha-anubhava-khyātir ālambas tu tad-ābhatā\n03268 kaścid bahiḥ sthitān eva sukha-ādīn apracetanān\n03268 grāhyān āha na tasya api sakṛd yukto dvaya-grahaḥ\n03269 sukha-ādy-abhinna-rūpatvān nīla-ādeś cet sakṛd grahaḥ\n03269 bhinna-avabhāsinor grāhyaṃ cetasos tad abhedi kim\n03270 tasya aviśeṣe bāhyasya bhāvanā-tāratamyataḥ\n03270 tāratamyaṃ ca buddhau syān na prīti-paritāpayoḥ\n03271 sukha-ādy-ātmatayā buddher api yady avirodhitā\n03271 sa idānīṃ kathaṃ bāhyaḥ sukha-ādy-ātmā iti gamyate\n03272 agrāhya-grāhakatvāc ced bhinna-jātīyayoḥ\n03272 agrāhakaḥ syāt sarvasya tato hīyeta bhoktṛtā\n03273 kāryakāraṇatā anena pratyukta-akāryakāraṇe\n03273 grāhyagrāhakatā-abhāvād bhāve anyatra api sā bhavet\n03274 tasmāt ta āntarā eva saṃvedyatvāc ca cetanāḥ\n03274 saṃvedanaṃ na yad rūpaṃ na hi tat tasya vedanam\n03275 atat-svabhāvo anubhavo bauddhāṃs tān samavaiti cet\n03275 muktvā adhyakṣa-smṛta-ākārāṃ saṃvittiṃ buddhir atra kā\n03276 tāṃs tān artha-anupādāya sukha-duḥkha-ādi-vedanam\n03276 ekam āvirbhavad dṛṣṭaṃ na dṛṣṭaṃ tv anyad antarā\n03277 saṃsargād avibhāgaś ced ayo-golaka-vahni-vat\n03277 bheda-abheda-vyavasthā evam ucchinnā sarva-vastuṣu\n03278 abhinna-vedanasya aikye yan na evaṃ tad-vibheda-vat\n03278 sidhyed asādhanatve asya na siddhaṃ bheda-sādhanam\n03279 bhinna-ābhaḥ sita-duḥkha-ādir abhinno buddhi-vedane\n03279 abhinna-ābhe vibhinne ced bheda-abhedau kim āśrayau\n03280 tiraskṛtānāṃ paṭunā apy ekadā bheda-darśanāt\n03280 pravāhe vitti-bhedānāṃ siddhā bheda-vyavasthitiḥ\n03281 prāguktaṃ yogināṃ jñānaṃ teṣāṃ tad bhāvanām ayam\n03281 vidhūta-kalpanā-jālaṃ spaṣṭam eva avabhāsate\n03282 kāma-śoka-bhaya-unmāda-caura-svapna-ādy-upaplutāḥ\n03282 abhūtān api paśyanti purato avasthitān iva\n03283 na vikalpa-anubaddhasya spaṣṭa-artha-pratibhāsitā\n03283 svapne api smaryate smārtaṃ ca tat tādṛg arthavat\n03284 aśubhā pṛthivī kṛtsna-ādy-abhūtam api varṇyate\n03284 spaṣṭa-ābhaṃ nirvikalpaṃ ca bhāvanā-bala-nirmitam\n03285 tasmād bhūtam abhūtaṃ vā yad yad eva abhibhāvyate\n03285 bhāvanā-pariniṣpattau tat sphuṭa-akalpa-dhī-phalam\n03286 tatra pramāṇaṃ saṃvādi yat prāṅ nirṇīta-vastu-vat\n03286 tad-bhāvanājaṃ pratyakṣam iṣṭaṃ śeṣā upaplavāḥ\n03287 śabda-artha-grāhi yad yatra taj-jñānaṃ tatra kalpanā\n03287 svarūpaṃ ca na śabda-arthas tatra adhyakṣam ato akhilam\n03288 trividhaṃ kalpanā-jñānam āśraya-upaplava-udbhavam\n03288 avikalpakam ekaṃ ca pratyakṣa-ābhaṃ caturvidham\n03289 anakṣajatva-siddhy-artham ukte dve bhrānti-darśanāt\n03289 siddha-anumā-ādi-vacanaṃ sādhanāya eva pūrvayoḥ\n03290 saṃketa-saṃśraya-anya-artha-samāropa-vikalpane\n03290 pratyakṣa-asan nivṛttitvāt kadācid bhrānti-kāraṇam\n03291 yathā eva iyaṃ parokṣa-artha-kalpanā smaraṇa-ādikā\n03291 samaya-apekṣiṇī na arthaṃ pratyakṣaṃ pratyavasyati\n03292 tathā anubhūta-smaraṇam antareṇa ghaṭa-ādiṣu\n03292 na pratyayo anuyaṃs tac ca pratyakṣāt parihīyate\n03293 apavādaś caturtho atra tena uktam upaghātajam\n03293 kevalaṃ tatra timiram upaghāta-upalakṣaṇam\n03294 mānasaṃ tad api ity eke teṣāṃ grantho virudhyate\n03294 nīla-dvi-candra-ādi-dhiyāṃ hetur akṣāṇy api ity ayam\n03295 pāraṃparyeṇa hetuś ced indriya-jñāna-gocare\n03295 vicāryamāṇe prastāvo mānasasya iha kīdṛśaḥ\n03296 kiṃ vā aindriyaṃ yad akṣāṇāṃ bhāva-abhāva-anurodhi cet\n03296 tat-tulyaṃ vikriyā-vac cet sā iva iyaṃ kiṃ niṣidhyate\n03297 sarpa-ādi-bhrānti-vac ca asyāḥ syād akṣa-vikṛtāv api\n03297 nivṛttir na nivarteta nivṛtte apy akṣa-viplave\n03298 kadācid anya-santāne tathā eva apy eta vācakaiḥ\n03298 dṛṣṭa-smṛtim apekṣeta na bhāseta parisphuṭam\n03299 suptasya jāgrato vā api yā eva dhīḥ sphuṭa-bhāsinī\n03299 sā nirvikalpa-ubhayathā apy anyathā eva vikalpikā\n03300 tasmāt tasya avikalpe api prāmāṇyaṃ pratiṣidhyate\n03300 visaṃvādāt tad-arthaṃ ca pratyakṣa-ābhaṃ dvidhā uditam\n03301 kriyā-sādhanam ity eva sarvaṃ sarvasya karmaṇaḥ\n03301 sādhanaṃ na hi tat tasyāḥ sādhanaṃ yā kriyā yataḥ\n03302 tatra anubhava-mātreṇa jñānasya sadṛśa-ātmanaḥ\n03302 bhāvyaṃ tena ātmanā yena pratikarma vibhajyate\n03303 anātmabhūto bhedo asya vidyamāno api hetuṣu\n03303 bhinne karmaṇy abhinnasya na bhedena niyāmakaḥ\n03304 tasmād yato asya ātma-bhedo asya adhigatir ity ayam\n03304 kriyāyāḥ karma-niyamaḥ siddhā sā tat-prasādhanā\n03305 arthena ghaṭayaty enāṃ na hi muktvā artha-rūpatām\n03305 anyaḥ sva-bhedāj jñānasya bhedako api kathaṃcana\n03306 tasmāt prameya-adhigateḥ sādhanaṃ meya-rūpatā\n03306 sādhane anyatra tat-karma-sambandho na prasidhyati\n03307 sā ca tasya ātmabhūtā eva tena na artha-antaraṃ phalam\n03307 dadhānaṃ tac ca tām ātmany artha-adhigamana-ātmanā\n03308 savyāpāram iva ābhāti vyāpāreṇa sva-karmaṇi\n03308 tad-vaśāt tad-vyavasthānād akārakam api svayam\n03309 yathā phalasya hetūnāṃ sadṛśa-ātmatayā udbhavāt\n03309 hetu-rūpa-graho loke kriyāvattve api kathyate\n03310 ālocanā-akṣa-sambandha-viśeṣaṇa-dhiyāmataḥ\n03310 na iṣṭaṃ prāmāṇyam eteṣāṃ vyavadhānāt kriyāṃ prati\n03311 sarveṣām upayoge api kārakāṇāṃ kriyāṃ prati\n03311 yad antyaṃ bhedakaṃ tasyās tat-sādhakatamaṃ matam\n03312 sarva-sāmānya-hetutvād akṣāṇām asti na īdṛśam\n03312 tad-bhede api hy abhinnasya tasya idam iti tat kutaḥ\n03313 etena śeṣaṃ vyākhyātaṃ viśeṣaṇa-dhiyāṃ punaḥ\n03313 atādrūpye na bhedo api tadvad anya-dhiyo api vā\n03314 na iṣṭo viṣaya-bhedo api kriyā-sādhanayor dvayoḥ\n03314 eka-arthatve dvayaṃ vyarthaṃ na ca syāt krama-bhāvitā\n03315 sādhyasādhanatābhāvaḥ sakṛd-bhāve dhiyo aṃśayoḥ\n03315 tad-vyavasthā-āśrayatvena sādhya-sādhana-saṃsthitiḥ\n03316 sarva-ātmanā api sambaddhaṃ kaiścid eva avagamyate\n03316 dharmaiḥ sa niyamo na syāt sambandhasya aviśeṣataḥ\n03317 tad abhede api bhedo ayaṃ yasmāt tasya pramāṇatā\n03317 saṃskārāc ced atādrūpye na tasya apy avyavasthiteḥ\n03318 kriyā-karaṇayor aikya-virodha iti ced asat\n03318 dharma-bheda-abhyupagamād vastv-abhinnam iti iṣyate\n03319 evaṃprakārā sarvā eva kriyā-kāraka-saṃsthitiḥ\n03319 bhāve hy abhinna-abhimateṣv adhyāropeṇa vṛttitaḥ\n03320 kā artha saṃvid yad eva idaṃ pratyakṣaṃ prativedanam\n03320 tad-artha-vedanaṃ kena tādrūpyād vyabhicāri tat\n03321 atha so anubhavaḥ kva asya tad eva idaṃ vicāryate\n03321 sarūpavanti tat kena sthūla-ābhāsaś ca te aṇavaḥ\n03322 tan na artha-rūpatā tasya satya-artha-avyabhicāriṇī\n03322 tat saṃvedana-bhāvasya na samarthā prasādhane\n03323 tat sārūpya-tadutpattī yadi saṃvedya-lakṣaṇam\n03323 saṃvedyaṃ syāt samāna-arthaṃ vijñānaṃ samanantaram\n03324 idaṃ dṛṣṭaṃ śrutaṃ vedam iti yatra avasāya-dhīḥ\n03324 sa tasya anubhavaḥ sā eva pratyāsattir vicāryate\n03325 dṛśya-darśanayor yena tasya tat-sādhanaṃ matam\n03325 tayoḥ sambandham āśritya draṣṭur eṣa viniścayaḥ\n03326 ātmā sa tasya anubhavaḥ sa ca na anyasya kasyacit\n03326 pratyakṣa-prativedyatvam api tasya tadātmatā\n03327 na anyo anubhāvyas tena asti tasya na anubhavo paraḥ\n03327 tasya api tulya-codyatvāt svayaṃ sā eva prakāśate\n03328 nīla-ādi-rūpas tasya asau svabhāvo anubhavaś ca saḥ\n03328 nīla-ādy-anubhavaḥ khyātaḥ svarūpa-anubhavo api san\n03329 prakāśamānas tādātmyāt svarūpasya prakāśakaḥ\n03329 yathā prakāśo abhimatas tathā dhīr ātma-vedinī\n03330 tasyāś ca artha-antare vedye durghaṭau vedya-vedakau\n03330 avedya-vedaka-ākārā yathā bhrāntair nirīkṣyate\n03331 vibhakta-lakṣaṇa-grāhya-grāhaka-ākāra-viplavā\n03331 tathā akṛta-vyavasthā iyaṃ keśa-ādi-jñāna-bheda-vat\n03332 yadā tadā na saṃcodya-grāhya-grāhaka-lakṣaṇā\n03332 tadā anya-saṃvido abhāvāt svasaṃvit phalam iṣyate\n03333 yadi bāhyo anubhūyeta ko doṣo na eva kaścana\n03333 idam eva kim uktaṃ syāt sa bāhyo artho anubhūyeta\n03334 yadi buddhis tad-ākārā sā asty ākāra-niveśinī\n03334 sā bāhyād anyato vā iti vicāram idam arhati\n03335 darśana-upādhi-rahitasya agrahāt tad-grahe grahāt\n03335 darśanaṃ nīla-nirbhāsaṃ na artho bāhyo asti kevalaḥ\n03336 kasyacit kiṃcid eva antarvāsanāyāḥ prabodhakam\n03336 tato dhiyāṃ viniyamo na bāhya-artha-vyapekṣayā\n03337 tasmād dvi-rūpam asty ekaṃ yad evam anubhūyate\n03337 smaryate ca ubhaya-ākārasya asya saṃvedanaṃ phalam\n03338 yadā niṣpanna-tadbhāva iṣṭo aniṣṭo api vā paraḥ\n03338 vijñapti-hetur viṣayas tasyāś ca anubhavas tathā\n03339 yadā saviṣayaṃ jñānaṃ jñāna-aṃśe artha-vyavasthiteḥ\n03339 tadā ya ātma-anubhavaḥ sa eva artha-viniścayaḥ\n03340 yadi iṣṭa-ākāra ātmā syād anyathā vā anubhūyate\n03340 iṣṭo aniṣṭo api vā tena bhavaty arthaḥ praveditaḥ\n03341 vidyamāne api bāhya-arthe yathānubhavam eva saḥ\n03341 niścita-ātmā svarūpeṇa na aneka-ātmatva-doṣataḥ\n03342 yadi bāhyaṃ na vidyeta kasya saṃvedanaṃ bhavet\n03342 yady agatyā svarūpasya bāhyasya eva na kiṃ matam\n03343 abhyupāye api bhedena na syād anubhavo dvayoḥ\n03343 adṛṣṭa-āvaraṇān no cen na nāma-artha-vaśā gatiḥ\n03344 tam aneka-ātmakaṃ bhāvam eka-ātmatvena darśayet\n03344 tad adṛṣṭaṃ kathaṃ nāma bhaved arthasya vedakam\n03345 iṣṭa-aniṣṭa-avabhāsinyaḥ kalpanā na akṣa-dhīr yadi\n03345 aniṣṭa-ādāv asandhānaṃ dṛṣṭaṃ tatra api cetasām\n03346 tasmāt prameye bāhye api yuktaṃ sva-anubhavaḥ phalam\n03346 yataḥ svabhāvo asya yathā tathā eva artha-viniścayaḥ\n03347 tadā artha-ābhāsatā eva asya pramāṇaṃ na tu sann api\n03347 grāhaka-ātmā aparārthatvād bāhyeṣv artheṣv apekṣyate\n03348 yasmād yathā niviṣṭo asāv artha-ātmā pratyaye tathā\n03348 niścīyate niviṣṭo asāv evam ity ātma-saṃvidaḥ\n03349 ity artha-saṃvit sā eva iṣṭā yato artha-ātmā na dṛśyate\n03349 tasyā buddhi-niveśya-arthaḥ sādhanaṃ tasya sā kriyā\n03350 yathā niviśate so arthaḥ tathā hi sa prakāśate\n03350 artha-sthites tadātmatvāt svavid apy arthavin matā\n03351 tasmād viṣaya-bhedo api na svasaṃvedanaṃ phalam\n03351 uktaṃ svabhāva-cintāyāṃ tādātmyād artha-saṃvidaḥ\n03352 tathā avabhāsamānasya tādṛśo anya-adṛśo api vā\n03352 jñānasya hetur artho api ity arthasya iṣṭā prameyatā\n03353 yathā kathaṃcin na asya artha-rūpaṃ yuktyā avabhāsinaḥ\n03354 avibhāgo api buddhy-ātma-viparyāsita-darśanaiḥ\n03354 grāhya-grāhaka-saṃvitti-bhedavān iva lakṣyate\n03355 mantra-ādy-upapluta-akṣāṇāṃ yathā mṛcchakala-ādayaḥ\n03355 anyathā eva avabhāsante tad-rūpa-rahitā api\n03356 tathā eva adarśanāt teṣām anupapluta-cakṣuṣām\n03356 dūre yathā vā maruṣu mahān alpo api dṛśyate\n03357 yathā anudarśanaṃ ca iyaṃ meya-māna-phala-sthitiḥ\n03357 kriyate avidyamānā api grāhya-grāhaka-saṃvidām\n03358 anyathā ekasya bhāvasya nānā-rūpa-avabhāsinaḥ\n03358 satyaṃ kathaṃ syur ākārās tad ekatvasya hānitaḥ\n03359 anyasya anyatva-hāneś ca na abhedo arūpa-darśanāt\n03359 rūpa-abhedaṃ hi paśyantī dhīr abhedaṃ vyavasyati\n03360 bhāvā yena nirūpyante tad-rūpaṃ na asti tattvataḥ\n03360 yasmād ekam anekaṃ vā rūpaṃ teṣāṃ na vidyate\n03361 sādharmya-darśanāl loke bhrāntirn nāma upajāyate\n03361 atadātmani tādātmya-vyavasāyena na iha tat\n03362 adarśanāj jagat yasminn ekasya api tadātmanaḥ\n03362 asti iyam api yā tv antar upaplava-samudbhavā\n03363 doṣa-udbhavā prakṛtyā sā vitatha-pratibhāsinī\n03363 anapekṣita-sādharmya-dṛg-ādis taimira-ādi-vat\n03364 tatra buddheḥ paricchedo grāhaka-ākāra-sammataḥ\n03364 tādātmyād ātmavit tasya sa tasyā sādhanaṃ tataḥ\n03365 tatra ātma-viṣaye māne yathā rāga-ādi-vedanam\n03365 iyaṃ sarvatra saṃyojyā māna-meya-phala-sthitiḥ\n03366 tatra apy anubhava-ātmatvāt te yogyāḥ svātmasaṃvidi\n03366 iti sā yogyatā mānam ātmā meyaḥ phalaṃ svavit\n03367 grāhaka-ākāra-saṃkhyātā pariccheda-ātmatā ātmani\n03367 sā yogyatā iti ca proktaṃ pramāṇaṃ svātmavedanam\n03368 sarvam eva hi vijñānaṃ viṣayebhyaḥ samudbhavat\n03368 tad-anyasya api hetutve kathaṃ syād viṣaya-ākṛtiḥ\n03369 yathā eva āhāra-kāla-āder hetutve apatya-janmani\n03369 pitros tad ekasya ākāraṃ dhatte na anyasya kasyacit\n03370 tad-hetutvena tulye api tad-anya-viṣayaṃ matam\n03370 viṣayatvaṃ tad-aṅgena tad-abhāve na tad bhavet\n03371 anartha-ākāra-śaṅkā syād apy arthavati cetasi\n03371 atīta-artha-grahe siddhe dvirūpatva-ātma-vedane\n03372 nīla-ādy-ābhāsa-bheditvān na artho jātir atadvatī\n03372 sā vā anityā na jātiḥ syān nityā vā janikā katham\n03373 nāma-ādikaṃ niṣiddhaṃ prāṅ na ayam arthavatāṃ kramaḥ\n03373 icchā-mātra-anubandhitvād artha-śaktirn na sidhyati\n03374 smṛtiś ca īdṛgvidhaṃ jñānaṃ tasyāś ca anubhavād bhavaḥ\n03374 sa ca artha-ākāra-rahitaḥ sā idānīṃ tadvatī katham\n03375 na arthād bhāvas tadā abhāvāt syāt tathā anubhave api saḥ\n03375 ākāraḥ sa ca na arthasya spaṣṭa-ākāra-vivekataḥ\n03376 vyatiriktaṃ tam ākāraṃ pratīyād aparas tathā\n03376 nityam ātmani sambandhe pratīyāt kathitaṃ ca na\n03377 ekā ekena abhisambandhe pratisandhir na yujyate\n03377 eka-artha-abhiniveśa-ātmā pravaktṛ-śrotṛ-cetasoḥ\n03378 tad eka-vyavahāraś cet sādṛśyād atadābhayoḥ\n03378 bhinna-ātma-arthaḥ kathaṃ grāhyas tadā syād dhīr anarthikā\n03379 tac ca anubhava-vijñānam ubhaya-aṅga-avalambinā\n03379 eka-ākāra-viśeṣeṇa taj-jñānena anubadhyate\n03380 anyathā hy atad-ākāraṃ kathaṃ jñāne adhirohati\n03380 eka-ākāra-uttaraṃ jñānaṃ tathā hy uttaram uttaram\n03381 tasya artha-rūpeṇa ākārāv ātma-ākāraś ca kaścana\n03381 dvitīyasya tṛtīyena jñānena hi vivicyate\n03382 artha-kāryatayā jñāna-smṛtāv artha-smṛter yadi\n03382 bhrāntyā saṅkalanaṃ jyotir manaskāre ca sā bhavet\n03383 sarveṣām api kāryāṇāṃ kāraṇaiḥ syāt tathā grahaḥ\n03383 kulāla-ādi-vivekena na smaryeta ghaṭas tataḥ\n03384 yasmād atiśayāj jñānam artha-saṃsarga-bhājanam\n03384 sārūpyāt tat kim anyat syād dṛṣṭeś ca yamala-ādiṣu\n03385 ādyā anubhaya-rūpatve hy eka-rūpe vyavasthitam\n03385 dvitīyaṃ vyatiricyeta na parāmarśa-cetasā\n03386 artha-saṃkalana-aśleṣā dhīr dvitīya-avalambate\n03386 nīla-ādi-rūpeṇa dhiyaṃ bhāsamānāṃ puras tataḥ\n03387 anyathā hy ādyam eva ekaṃ saṃyojyeta artha-sambhavāt\n03387 jñānaṃ na adṛṣṭa-sambandhaṃ pūrva-arthena uttarottaram\n03388 sakṛt-saṃvedyamānasya niyamena dhiyā saha\n03388 viṣayasya tato anyatvaṃ kena ākāreṇa sidhyati\n03389 bhedaś ca bhrānti-vijñānair dṛśyeta indāv iva advaye\n03389 saṃvitti-niyamo na asti bhinnayor nīla-pītayoḥ\n03390 na artho asaṃvedanaḥ kaścid anarthasya api vedanam\n03390 dṛṣṭaṃ saṃvedyamānaṃ tat tayor na asti vivekitā\n03391 tasmād arthasya durvāraṃ jñāna-kāla-avabhāsinaḥ\n03391 jñānād avyatirekitvaṃ hetu-bheda-anumā bhavet\n03392 abhāvād akṣa-buddhīnāṃ satsv apy anyeṣu hetuṣu\n03392 niyamaṃ yadi na brūyāt pratyayāt samanantarāt\n03393 bījād aṅkura-janma-agner dhūmāt siddhir atīdṛśī\n03393 bāhya-artha-āśrayiṇī yā api kāraka-jñāpaka-sthitiḥ\n03394 sā api tad-rūpa-nirbhāsās tathā niyata-saṃgamāḥ\n03394 buddhir āśritya kalpyeta yadi kiṃ vā virudhyate\n03395 anagni-janyo dhūmaḥ syāt tat-kāryāt kāraṇe agatiḥ\n03395 na syāt kāraṇatāyāṃ vā kuta ekāntato gatiḥ\n03396 tatra api dhūma-ābhāsā dhīḥ prabodha-paṭu-vāsanām\n03396 gamayed agni-nirbhāsāṃ dhiyam eva na pāvakam\n03397 tad-yogya-vāsanā-garbha eva dhūma-avabhāsinīm\n03397 vyanakti citta-santāno dhiyaṃ dhūmo agnitas tataḥ\n03398 asty eṣa viduṣāṃ vādo bāhyaṃ tv āśritya varṇyate\n03398 dvairūpyaṃ saha-saṃvitti-niyamāt tac ca sidhyate\n03399 jñānam indriya-bhedena paṭu-manda-āvila-ādikām\n03399 pratibhāsa-bhidām arthe bibhrad ekatra dṛśyate\n03400 arthasya abhinna-rūpatvād eka-rūpaṃ bhaven manaḥ\n03400 sarvaṃ tad-artham arthāc cet tasya na asti tad-ābhatā\n03401 artha-āśrayeṇa udbhavatas tad-rūpam anukruvataḥ\n03401 tasya kenacid aṃśena parato api bhidā bhavet\n03402 tathā hy āśritya pitaraṃ tad-rūpo api sutaḥ pituḥ\n03402 bhedaṃ kenacid aṃśena kutaścid avalambate\n03403 mayūra-candraka-ākāraṃ nīla-lohita-bhāsvaram\n03403 sampaśyanti pradīpa-āder maṇḍalaṃ manda-cakṣuṣaḥ\n03404 tasya tad-bāhya-rūpatve kā prasanna-īkṣaṇe akṣamā\n03404 bhūtaṃ paśyaṃś ca tad-darśī kathaṃ ca upahata-indriyaḥ\n03405 śodhitaṃ timireṇa asya vyaktaṃ cakṣur atīndriyam\n03405 paśyato anya-akṣa-dṛśye arthe tad-avyaktaṃ kathaṃ punaḥ\n03406 āloka-akṣa-manaskārād anyasya ekasya gamyate\n03406 śaktir hetus tato na anyo ahetuś ca viṣayaḥ katham\n03407 sa eva yadi dhī-hetuḥ kiṃ pradīpam apekṣate\n03407 dīpa-mātreṇa sadbhāvād ubhayaṃ na api kāraṇam\n03408 dūra-āsanna-ādi-bhedena vyakta-avyaktaṃ na yujyate\n03408 tat syād āloka-bhedāc cet tat pidhāna-apidhānayoḥ\n03409 tulyā dṛṣṭir adṛṣṭir vā sūkṣmo aṃśas tasya kaścana\n03409 ālokena na mandena dṛśyate ato bhidā yadi\n03410 ekatve arthasya bāhyasya dṛśya-adṛśya-bhidā kutaḥ\n03410 anekatve aṇuśo bhinno dṛśya-adṛśya-bhidā kutaḥ\n03411 māndya-pāṭāv abhedena bhāso buddhi-bhidā yadi\n03411 bhinne anyasminn abhinnasya kuto bhedena bhāsanam\n03412 mandaṃ tad api tejaḥ kim āvṛtter iha sā na kim\n03412 tanutvāt tejaso apy etad asty anyatra apy atānavam\n03413 atyāsanne ca suvyaktaṃ tejas tat syād atisphuṭam\n03413 tatra apy adṛṣṭam āśritya bhaved rūpa-antaraṃ yadi\n03414 anyonya-āvaraṇāt teṣāṃ syāt tejo vihatis tataḥ\n03414 tatra ekam eva dṛśyeta tasya anāvaraṇe sakṛt\n03415 paśyet sphuṭa-asphuṭaṃ rūpam eko adṛṣṭena vāraṇe\n03415 artha-anarthau na yena stas tad-adṛṣṭaṃ karoti kim\n03416 tasmāt saṃvid yathāhetu jāyamāna-artha-saṃśrayāt\n03416 pratibhāsa-bhidāṃ dhatte śeṣāḥ kumati-durnayāḥ\n03417 jñāna-śabda-pradīpānāṃ pratyakṣasya itarasya vā\n03417 janakatvena pūrveṣāṃ kṣaṇikānāṃ vināśataḥ\n03418 vyaktiḥ kuto asatāṃ jñānād anyasya anupakāriṇaḥ\n03418 vyaktau vyajyeta sarvo arthas tad-hetor niyamo yadi\n03419 na eṣā api kalpanā jñāne jñānaṃ tv artha-avabhāsataḥ\n03419 taṃ vyanakti iti kathyeta tad-abhāve api tat-kṛtam\n03420 na ākārayati ca anyo artho anupakārāt saha-uditaḥ\n03420 vyakto na ākārayan jñānaṃ sva-ākāreṇa kathaṃ bhavet\n03421 vajra-upala-ādir apy arthaḥ sthiraḥ so anya-anapekṣaṇāt\n03421 sakṛt sarvasya janayej jñānāni jagataḥ samam\n03422 kramād bhavanti tāny asya sahakāry-upakārataḥ\n03422 āhuḥ pratikṣaṇaṃ bhedaṃ sa doṣo atra api pūrvavat\n03423 saṃvedanasya tādātmye na vivādo asti kasyacit\n03423 tasya artha-rūpatā siddhā sā api sidhyati saṃsmṛteḥ\n03424 bhedena ananubhūtes bhinna-vibhakte sva-gocaraiḥ\n03424 evam etan na khalv evam iti sā syān na bhedinī\n03425 na ca anubhava-mātreṇa kaścid bhedo vivecakaḥ\n03425 vivekinī na ca aspaṣṭa-bhede dhīr yamala-ādi-vat\n03426 dvairūpya-sādhanena api prāyaḥ siddhaṃ svavedanam\n03426 svarūpabhūta-ābhāsasya tadā saṃvedana-īkṣaṇāt\n03427 dhiyā atadrūpayā jñāne niruddhe anubhavaḥ kutaḥ\n03427 svaṃ ca rūpaṃ na sā vetti ity utsanno anubhavo arthinaḥ\n03428 bahir mukhaṃ ca taj-jñānaṃ bhāty artha-pratibhāsa-vat\n03428 buddheś ca grāhikā buddhir nityam antarmukhā-ātmani\n03429 yo yasya viṣaya-ābhāsas taṃ vetti na tad ity api\n03429 prāptā kā saṃvid anyā asti tādrūpyād iti cen matam\n03430 prāptaṃ saṃvedanaṃ sarva-sadṛśānāṃ parasparam\n03430 buddhiḥ sarūpā tad-vic cet na idānīṃ vit-sarūpikā\n03431 svayaṃ so anubhavas tasyā na sa sārūpya-kāraṇaḥ\n03431 kriyā-karma-vyavasthāyās tal-loke syān nibandhanam\n03432 svabhāvabhūta-tad-rūpa-saṃvid āropa-viplavāt\n03432 nīla-āder anubhūta-ākhyā na anubhūteḥ para-ātmanoḥ\n03433 dhiyo nīla-ādi-rūpatve bāhyo arthaḥ kiṃ pramāṇakaḥ\n03433 dhiyo anīla-ādi-rūpatve sa tasya anubhavaḥ katham\n03434 yadā saṃvedana-ātmatvaṃ na sārūpya-nibandhanam\n03434 siddhaṃ tat svata eva asya kim arthena upanīyate\n03435 sarvātmanā hi sārūpye jñānam ajñānatāṃ vrajet\n03435 sāmye kenacid aṅgena syāt sarvaṃ sarva-vedanam\n03436 yathā nīla-ādi-rūpatvān nīla-ādy-anubhavo mataḥ\n03436 tathā anubhava-rūpatvāt tasya apy anubhavo bhavet\n03437 na anubhūto anubhava ity artha-vat tad-viniścayaḥ\n03437 tasmād adoṣa iti cet na arthe apy asty eṣa sarvadā\n03438 kasmād vā anubhave na asti sati sattā-nibandhane\n03438 api ca idaṃ yad ābhāti dṛśyamāne sita-ādike\n03439 puṃsāṃ sita-ādy-abhivyakti-rūpaṃ saṃvedanaṃ sphuṭam\n03439 tat kiṃ sita-ādy-abhivyakteḥ pararūpam atha ātmanaḥ\n03440 pararūpe aprakāśāyāṃ vyaktau vyaktaṃ kathaṃ sitam\n03440 jñānaṃ vyaktir na sā vyaktā ity avyaktam akhilaṃ jagat\n03441 vyakter vyakty-antara-vyaktāv api doṣa-prasaṅgataḥ\n03441 dṛṣṭyā ca ajñāta-sambandhaṃ viśinaṣṭi tayā katham\n03442 yasmād dvayor eka-gatau na dvitīyasya darśanam\n03442 dvayoḥ saṃsṛṣṭayor dṛṣṭau syād dṛṣṭam iti niścayaḥ\n03443 sarūpaṃ darśanaṃ yasya dṛśyate anyena cetasā\n03443 dṛṣṭa-ākhyā tatra cet siddhaṃ sārūpye asya svavedanam\n03444 atha ātma-rūpan no vetti pararūpasya vit katham\n03444 sārūpyād vedanā-ākhyā ca prāg eva pratipāditā\n03445 dṛṣṭayor eva sārūpya-graho arthaṃ ca na dṛṣṭavān\n03445 prāk kathaṃ darśanena asya sārūpyaṃ so adhyavasyati\n03446 sārūpyam api na icched yaḥ tasya na ubhaya-darśanam\n03446 tadā artho jñānam iti ca jñāte ca iti gatā kathā\n03447 atha svarūpaṃ sā tarhi svayam eva prakāśate\n03447 yat tasyām aprakāśāyām arthaḥ syād aprakāśitaḥ\n03448 etena anātmavit pakṣe sarva-artha-adarśanena ye\n03448 apratyakṣāṃ dhiyaṃ prāhus te api nirvarṇita-uttarāḥ\n03449 āśraya-ālambana-abhyāsa-bhedād bhinna-pravṛttayaḥ\n03449 sukha-duḥkha-abhilāṣa-ādi-bhedā buddhaya eva tāḥ\n03450 pratyakṣās tad-viviktaṃ ca na anyat kiṃcid vibhāvyate\n03450 yat taj-jñānam paro apy enāṃ bhuñjīta anyena vid yadi\n03451 tajjā tat pratibhāsā vā yadi dhīr vetti na aparā\n03451 ālambamānasya anyasya apy asty avaśyam idaṃ dvayam\n03452 atha na utpadyate tasmān na ca tat pratibhāsinī\n03452 sā dhīrn nirviṣayā prāptā sāmānyaṃ ca tad-agrahe\n03453 na gṛhyata iti proktaṃ na ca tad-vastu kiṃcana\n03453 tasmād artha-avabhāso asau na anyas tasyā dhiyas tataḥ\n03454 siddhe pratyakṣa-bhāva-ātmavidau gṛhṇāti tat punaḥ\n03454 na adhyakṣam iti ced eṣa kuto bhedaḥ samarthayoḥ\n03455 adṛṣṭa-eka-artha-yoga-ādeḥ saṃvido niyamo yadi\n03455 sarvathā anyo na gṛhṇīyāt saṃvid bhedo apy apoditaḥ\n03456 yeṣāṃ ca yogino anyasya pratyakṣeṇa sukha-ādikam\n03456 vidanti tulya-anubhavās tadvat te api syur āturāḥ\n03457 viṣaya-indriya-sampāta-abhāvāt teṣāṃ tad-udbhavam\n03457 na udeti duḥkham iti cet na vai duḥkha-samudbhavaḥ\n03458 duḥkha-asaṃvedanaṃ kiṃ tu duḥkha-jñāna-samudbhavaḥ\n03458 na hi duḥkha-ādy-asaṃvedyaṃ pīḍā-anugraha-kāraṇam\n03459 bhāsamānaṃ svarūpeṇa pīḍā duḥkhaṃ svayaṃ yadā\n03459 na tad-ālambanaṃ jñānaṃ na tadā evaṃ prayujyate\n03460 bhinne jñānasya sarvasya tena ālambana-vedane\n03460 artha-sārūpyam ālamba ātmā vittiḥ svayaṃ sphuṭaḥ\n03461 api ca adhyakṣatā abhāve dhiyaḥ syāl liṅgato gatiḥ\n03461 tac ca akṣam artho dhīḥ pūrvo manaskāro api vā bhavet\n03462 kārya-kāraṇa-sāmagryām asyāṃ sambandhinā aparam\n03462 sāmarthya-adarśanāt tatra na indriyaṃ vyabhicārataḥ\n03463 tathā artho dhī-manaskārau jñānaṃ tau ca na sidhyataḥ\n03463 na aprasiddhasya liṅgatvaṃ vyaktir arthasya cen matā\n03464 liṅgaṃ sā eva nanu jñānaṃ vyakto artho anena varṇitaḥ\n03464 vyaktāv ananubhūtāyāṃ tad-vyaktatva-aviniścayāt\n03465 atha arthasya eva kaścit sa viśeṣo vyaktir iṣyate\n03465 na anutpāda-vyayavato viśeṣo arthasya kaścana\n03466 tad iṣṭau vā pratijñānaṃ kṣaṇabhaṅgaḥ prasajyate\n03466 sa ca jñāto athavā ajñāto bhavej jñātasya liṅgatā\n03467 yadi jñāte aparicchinne jñāto asāv iti tat kutaḥ\n03467 jñātatvena aparicchinnam api tad gamakaṃ katham\n03468 adṛṣṭa-dṛṣṭayo anyena draṣṭā dṛṣṭā na hi kvacit\n03468 viśeṣaḥ so anya-dṛṣṭāv apy asti iti syāt sva-dhī-gatiḥ\n03469 tasmād anumitir buddheḥ sva-dharma-nirapekṣiṇaḥ\n03469 kevalān na artha-dharmāt kaḥ sva-dharmaḥ sva-dhiyo paraḥ\n03470 yaḥ pratyakṣo dhiyo hetuḥ tulya-kāraṇa-janmanaḥ\n03470 tasya bhedaḥ kuto buddher vyabhicāry-anyajaś ca saḥ\n03471 rūpa-ādīn pañca viṣayāni indriyāṇy upalambhanam\n03471 muktvā na kāryam aparaṃ tasyāḥ samupalabhyate\n03472 tatra atyakṣaṃ dvayaṃ pañcasv artheṣv eko api na īkṣyate\n03472 rūpa-darśanato jāto yo anyathā vyasta-sambhavaḥ\n03473 yad evam apratītaṃ tal liṅgam ity apy alaukikam\n03473 vidyamāne api liṅge tāṃ tena sārdham apaśyataḥ\n03474 kathaṃ pratīti-liṅgaṃ hi na adṛṣṭasya prakāśakam\n03474 tata eva asya liṅgāt prāk prasiddher upavarṇane\n03475 dṛṣṭānta-antara-sādhyatvaṃ tasya api ity anavasthitiḥ\n03475 ity arthasya dhiyaḥ siddhiḥ na arthāt tasyāḥ kathaṃcana\n03476 tad-aprasiddhāv arthasya svayam eva aprasiddhitaḥ\n03476 pratyakṣāṃ ca dhiyaṃ dṛṣṭvā tasyāś ca iṣṭa-abhidhā-ādikam\n03477 para-citta-anumānaṃ ca na syād ātmany adarśanāt\n03477 sambandhasya mano-buddhāv artha-liṅga-aprasiddhitaḥ\n03478 prakāśitā kathaṃ vā syāt buddhir buddhy-antareṇa vaḥ\n03478 aprakāśa-ātmanoḥ sā syād vyaṅgyavyañjakatā kutaḥ\n03479 viṣayasya kathaṃ vyaktiḥ prakāśe rūpa-saṃkramāt\n03479 sa ca prakāśas tad-rūpaḥ svayam eva prakāśate\n03480 tathā abhyupagame buddheḥ buddhau buddhiḥ svavedikā\n03480 siddhā anyathā tulya-dharmā viṣayo api dhiyā saha\n03481 iti prakāśa-rūpā naḥ svayaṃ dhīḥ samprakāśate\n03481 anyo asyāṃ rūpa-saṃkrāntyā prakāśaḥ samprakāśate\n03482 sādṛśye api hi dhīr anyā prakāśyā na tayā matā\n03482 svayaṃ prakāśanād arthas tad-rūpeṇa prakāśate\n03483 yathā pradīpayor dīpa-ghaṭayoś ca tad-āśrayaḥ\n03483 vyaṅgyavyañjakabhāvena vyavahāraḥ pratanyate\n03484 viṣaya-indriya-mātreṇa na dṛṣṭam iti niścayaḥ\n03484 tasmād yato ayaṃ tasya api vācyam anyasya darśanam\n03485 smṛter apy ātmavit siddhā jñānasya anyena vedane\n03485 dīrgha-ādi-grahaṇaṃ na syād bahu-mātra-anavasthiteḥ\n03486 avasthitāv akramāyāṃ sakṛd ābhāsanān matau\n03486 varṇaḥ syād akramo dīrghaḥ kramavān akramāṃ katham\n03487 upakuryād asaṃśliṣyan varṇa-bhāgaḥ parasparam\n03487 akrameṇa grahād anta-krama-vad dhīś ca no bhavet\n03488 āntyaṃ pūrva-sthitād ūrdhvaṃ vardhamāno dhvanir bhavet\n03489 sthāne svayaṃ na naśyet sā paścād apy aviśeṣataḥ\n03489 doṣo ayaṃ sakṛd utpanna-akrama-varṇa-sthitāv api\n03490 sakṛd yatna-udbhavād vyarthaḥ syād yatnaś ca uttarottaraḥ\n03490 vyaktāv apy eṣa varṇānāṃ doṣaḥ samanuṣajyate\n03491 anekayā tad-grahaṇe yā antyā dhīḥ sā anubhūyate\n03491 na dīrgha-grāhikā sā ca tan na syād dīrgha-dhī-smṛtiḥ\n03492 pṛthak pṛthak ca buddhīnāṃ saṃvittau tad-dhvaniḥ śruteḥ\n03492 avicchinna-ābhatā na syād ghaṭanaṃ ca nirākṛtam\n03493 vicchinnaṃ śṛṇvato apy asya yady avicchinna-vibhramaḥ\n03493 hrasva-dvayoc cāraṇe api syād avicchinna-vibhramaḥ\n03494 vicchinne darśane ca akṣād avicchinna-adhiropaṇam\n03494 na akṣāt sarva-akṣa-buddhīnāṃ vitathatva-prasaṅgataḥ\n03495 sarva-antyo api hi varṇa-ātmā nimeṣa-tulita-sthitiḥ\n03495 sa ca kramād aneka-aṇu-sambandhena nitiṣṭhati\n03496 eka-aṇv-atyaya-kālaś ca kālo alpīyān kṣaṇo mataḥ\n03496 buddhiś ca kṣaṇikā tasmāt kramād varṇān prapadyate\n03497 iti varṇeṣu rūpa-ādāv avicchinna-avabhāsinī\n03497 vicchinnā apy anyayā buddhiḥ sarvā syād vitatha-arthikā\n03498 ghaṭanaṃ yac ca bhāvānām anyatra indriya-vibhramāt\n03498 bheda-alakṣaṇa-vibhrāntaṃ smaraṇaṃ tad-vikalpakam\n03499 tasya spaṣṭa-avabhāsitvaṃ jalpa-saṃsargiṇaḥ kutaḥ\n03499 na akṣa-grāhye asti śabdānāṃ yojanā iti vivecitam\n03500 vicchinnaṃ paśyato apy akṣair ghaṭayed yadi kalpanā\n03500 arthasya tat saṃvitteś ca satataṃ bhāsamānayoḥ\n03501 bādhake asati san nyāye vicchinna iti tat kutaḥ\n03501 buddhīnāṃ śakti-niyamād iti cet sa kuto mataḥ\n03502 yugapad buddhy-adṛṣṭeś cet tad eva idaṃ vicāryate\n03502 tāsāṃ samāna-jātīye sāmarthya-niyamo bhavet\n03503 tathā hi samyak lakṣyante vikalpāḥ krama-bhāvinaḥ\n03503 etena yaḥ samakṣe arthe pratyabhijñāna-kalpanām\n03504 spaṣṭa-avabhāsāaṃ pratyakṣāṃ kalpayet so api vāritaḥ\n03504 keśa-golaka-dīpa-ādāv api spaṣṭa-avabhāsanāt\n03505 pratīta-bhede apy adhyakṣā dhīḥ kathaṃ tādṛśī bhavet\n03505 tasmān na pratyabhijñānād varṇa-ādy-ekatva-niścayaḥ\n03506 pūrva-anubhūta-smaraṇāt tad-dharma-āropaṇād vinā\n03506 sa eva ayam iti jñānaṃ na asti tac ca akṣaje kutaḥ\n03507 na ca artha-jñāna-saṃvittyor yugapat sambhavo yataḥ\n03507 lakṣyate pratibhāsau dvau na artha-artha-jñānayoḥ pṛthak\n03508 na hy artha-ābhāsi ca jñānam artho bāhyaś ca kevalaḥ\n03508 eka-ākāram atigrāhye bheda-abhāva-prasaṅgataḥ\n03509 sūpalakṣyeṇa bhedena yau saṃvittau na lakṣitau\n03509 artha-artha-pratyayau paścāt smaryete tau pṛthak katham\n03510 krameṇa anubhava-utpāde apy artha-artha-manasor ayam\n03510 pratibhāsasya nānātva-codya-doṣo duruddharaḥ\n03511 artha-saṃvedanaṃ tāvat tato artha-ābhāsa-vedanam\n03511 na hi saṃvedanaṃ śuddhaṃ bhaved arthasya vedanam\n03512 tathā hi nīla-ādy-ākāra eka ekaṃ ca vedanam\n03512 lakṣyate na tu nīla-ābhe vedane vedanaṃ param\n03513 jñāna-antareṇa anubhavo bhavet tatra api ca smṛtiḥ\n03513 dṛṣṭā tad-vedanaṃ kena tasya apy anyena ced imām\n03514 mālāṃ jñāna-vidāṃ ko ayaṃ janayaty anubandhinīm\n03514 pūrvā dhīḥ sā eva cen na syāt saṃcāro viṣaya-antare\n03515 tāṃ grāhya-lakṣaṇa-prāptām āsannāṃ janikāṃ dhiyam\n03515 agṛhītvā uttaraṃ jñānaṃ gṛhṇīyād aparaṃ katham\n03516 ātmani jñāna-janane svabhāve niyatāṃ ca tām\n03516 ko nāma anyo vibadhnīyād bahir-aṅge antaraṅgikām\n03517 bāhyaḥ saṃnihito apy arthaḥ tāṃ vibandhuṃ hi na prabhuḥ\n03517 dhiyaṃ na anubhavet kaścid anyathā arthasya saṃnidhau\n03518 na ca saṃnihita-arthā asti daśā kācid ato dhiyaḥ\n03518 utsanna-mūlā smṛtir apy utsannā ity ujjvalaṃ matam\n03519 atīta-ādi-vikalpānāṃ yeṣāṃ na arthasya saṃnidhiḥ\n03519 saṃcāra-kāraṇa-abhāvād utsīded artha-cintanam\n03520 ātmani jñāna-janane śakti-saṃkṣayataḥ śanaiḥ\n03520 viṣaya-antara-saṃcāro yadi sā eva artha-dhīḥ kutaḥ\n03521 śakti-kṣaye pūrva-dhiyaḥ na hi dhīḥ prāg dhiyā vinā\n03521 anya-artha-asakti-viguṇe jñāne jñāna-udaya-agateḥ\n03522 sakṛd vijātīya-jātāv apy ekena paṭīyasā\n03522 cittena āhita-vaiguṇyād ālayān na anya-sambhavaḥ\n03523 na apekṣeta anyathā sāmyaṃ mano-vṛtter mano antaram\n03523 mano-jñāna-krama-utpattir apy apekṣā prasādhanī\n03524 ekatvān manaso anyasmin saktasya anya-agater yadi\n03524 jñāna-antarasya anudayo na kadācit sahodayāt\n03525 samavṛttau ca tulyatvāt sarvadā anya-agatir bhavet\n03525 janma ca ātma-mano yoga-mātrajānāṃ sakṛd bhavet\n03526 ekā eva cet kriyā ekaḥ syāt kiṃ dīpo aneka-darśanaḥ\n03526 krameṇa api na śaktaṃ syāt paścād apy aviśeṣataḥ\n03527 anena deha puruṣāv uktau saṃskārato yadi\n03527 niyamaḥ sa kutaḥ paścād buddheś ced astu sammatam\n03528 na grāhyatā anyā jananāj jananaṃ grāhya-lakṣaṇam\n03528 agrāhyaṃ na hi tejo asti na ca saukṣmya-ādy-anaṃśake\n03529 grāhyatā-śakti-hāniḥ syān na anyasya janana-ātmanaḥ\n03529 grāhyatāyā na khalv anyaj jananaṃ grāhya-lakṣaṇe\n03530 sākṣān na hy anyathā buddhe rūpa-ādir upakārakaḥ\n03530 grāhyatā-lakṣaṇād anyas tadbhāva-niyamo asya kaḥ\n03531 buddher api tad asti iti sā api tattve vyavasthitā\n03531 grāhya-upādāna-saṃvittī cetaso grāhya-lakṣaṇam\n03532 rūpa-ādeś cetasaś ca evam aviśuddha-dhiyaṃ prati\n03532 grāhya-lakṣaṇa-cintā iyam acintyā yogināṃ gatiḥ\n03533 tatra sūkṣma-ādi-bhāvena grāhyam agrāhyatāṃ vrajet\n03533 rūpa-ādi-buddheḥ kiṃ jātaṃ paścād yat prāṅ na vidyate\n03534 sati sva-dhī-grahe tasmāt sā eva anantara-hetutā\n03534 cetaso grāhyatā sā eva tato na artha-antarā gatiḥ\n03535 nānā-eka-śakty-abhāve api bhāvo nānā-eka-kāryakṛt\n03535 prakṛtyā eva iti gaditaṃ nānā-ekasmān na ced bhavet\n03536 na kiṃcid ekam ekasmāt sāmagryāḥ sarva-sambhavaḥ\n03536 ekaṃ syād api sāmagrayor ity uktaṃ tad anekakṛt\n03537 arthaṃ pūrvaṃ ca vijñānaṃ gṛhṇīyād yadi dhīḥ parā\n03537 pūrva-apara-artha-bhāsitvāc cintā-ādāv eka-cetasi\n03538 abhilāpa-dvayaṃ nityaṃ syād dṛṣṭa-kramam akramam\n03538 dvir dvir ekaṃ ca bhāseta bhāsanād ātma-tad-vidoḥ\n03539 viṣaya-antara-saṃcāre yady antyaṃ na anubhūyate\n03539 para-anubhūtivat sarvān anubhūtiḥ prasajyate\n03540 ātma-anubhūtaṃ pratyakṣaṃ na anubhūtaṃ parair yadi\n03540 ātma-anubhūtiḥ sā siddhā kṛto yena evam ucyate\n03541 vyakti-hetv-aprasiddhiḥ syān na vyakter vyaktam icchataḥ\n03541 vyakty-asiddhāv api vyaktaṃ yadi vyaktam idaṃ jagat\n04001 parasya pratipādyatvād adṛṣṭo api svayaṃ paraiḥ\n04001 dṛṣṭaḥ sādhanam ity eke tat-kṣepāya ātma-dṛg-vacaḥ\n04002 anumā-viṣaye na iṣṭaṃ parīkṣita-parigrahāt\n04002 vācaḥ prāmāṇyam asmin hi na anumānaṃ pravartate\n04003 bādhanāya āgamasya ukteḥ sādhanasya paraṃ prati\n04003 so apramāṇaṃ tadā asiddhaṃ tat-siddham akhilaṃ tataḥ\n04004 tad-āgamavataḥ siddhaṃ yadi kasya ka āgamaḥ\n04004 bādhyamānaḥ pramāṇena sa siddhaḥ katham āgamaḥ\n04005 tad-viruddha-abhyupagamas tena eva ca kathaṃ bhavet\n04005 tad-anya-upagame tasya tyāga-aṅgasya apramāṇatā\n04006 tat kasmāt sādhanaṃ na uktaṃ sva-pratītir yad udbhavā\n04006 yuktyā yayā āgamo grāhyo grāhikā asya api sā na kim\n04007 prākṛtasya sataḥ prāg yaiḥ pratipatty-akṣa-sambhavau\n04007 sādhanaiḥ sādhanāny artha-śakti-jñāne asya tāny alam\n04008 vicchinna-anugamā ye ca sāmānyena apy agocarāḥ\n04008 sādhya-sādhana-cintā asti na teṣv artheṣu kācana\n04009 puṃsām abhiprāya-vaśāt tattva-atattva-vyavasthitau\n04009 luptau hetu-tad-ābhāsau tasya vastv-asamāśrayāt\n04010 sann artho jñāna-sāpekṣo na asan jñānena sādhakaḥ\n04010 sato api vastv-asaṃśliṣṭā asaṃgatyā sadṛśī gatiḥ\n04011 liṅgaṃ svabhāvaḥ kāryaṃ vā dṛśya-adarśanam eva vā\n04011 sambaddhaṃ vastutaḥ siddhaṃ tad asiddhaṃ kim ātmanaḥ\n04012 pareṇa apy anyato gantum ayuktaṃ para-kalpitaiḥ\n04012 prasaṅgo dvaya-sambandhād eka-abhāve anya-hānaye\n04013 tad-artha-grahaṇaṃ śabda-kalpanā-āropita-ātmanām\n04013 aliṅgatva-prasiddhy-artham arthād artha-prasiddhitaḥ\n04014 kalpanā-āgamayoḥ kartur icchā-mātra-anurodhataḥ\n04014 vastunaś ca anyathā abhāvāt kalpitā vyabhicāriṇaḥ\n04015 arthād artha-gateḥ śaktiḥ pakṣa-hetv-abhidhānayoḥ\n04015 na arthe tena tayorn na asti svataḥ sādhana-saṃsthitiḥ\n04016 tat pakṣa-vacanaṃ vaktur abhiprāya-nivedane\n04016 pramāṇaṃ saṃśaya-utpatteḥ tataḥ sākṣān na sādhanam\n04017 sādhyasya eva abhidhānena pāraṃparyeṇa na apy alam\n04017 śaktasya sūcakaṃ hetu-vaco aśaktam api svayam\n04018 hetv-artha-viṣayatvena tad-aśakta-uktir īritā\n04018 śaktis tasya api ced hetu-vacanasya pravartanāt\n04019 tat-saṃśayena jijñāsor bhavet prakaraṇa-āśrayaḥ\n04019 vipakṣa-upagame apy etat tulyam ity anavasthitiḥ\n04020 antaraṅgaṃ tu sāmarthyaṃ triṣu rūpeṣu saṃsthitam\n04020 tatra smṛti-samādhānaṃ tad-vacasya iva saṃsthitam\n04021 akhyāpite hi viṣaye hetu-vṛtter asambhavāt\n04021 viṣaya-khyāpanād eva siddhau cet tasya śaktatā\n04022 vyāpti-pūrve vinā apy asmāt kṛtakaḥ śabda īdṛśaḥ\n04022 sarve anityā iti prokte apy arthāt tan nāśa-dhīr bhavet\n04023 anuktāv api pakṣasya siddher apratibandhataḥ\n04023 triṣv anyatam arūpasya eva anuktir nyūnatā uditā\n04024 sādhya-uktiṃ vā pratijñāṃ sa vadan doṣair na yujyate\n04024 sādhana-adhikṛter eva hetvābhāsa-prasaṅgataḥ\n04025 aviśeṣa-uktir apy eka-jātīye saṃśaya-avahā\n04025 anyathā sarva-sādhya-ukteḥ pratijñātvaṃ prasajyate\n04026 siddha-ukteḥ sādhanatvāc cet parasya api na duṣyate\n04026 idānīṃ sādhya-nirdeśaḥ sādhana-avayavaḥ katham\n04027 sābhāsa-ukty-ādy-upakṣepa-parihāra-viḍambanā\n04027 asambaddhā tathā hy eṣa na nyāya iti sūcitam\n04028 gamya-arthatve api sādhya-ukter asammohāya lakṣaṇam\n04028 tac catur-lakṣaṇaṃ rūpa-nipāta-iṣṭa-svayam-padaiḥ\n04029 asiddha-asādhana-artha-ukta-vādy-abhyupagama-grahaḥ\n04029 anukto api icchayā vyāptaḥ sādhya ātma-artha-van mataḥ\n04030 sarva-anya-iṣṭa-nivṛttāv apy āśaṅkā-sthāna-vāraṇam\n04030 vṛttau svayaṃ śruteḥ prāha kṛtā ca eṣā tad-arthikā\n04031 viśeṣas tad-vyapekṣātaḥ kathito dharma-dharmiṇoḥ\n04031 anuktāv api vāñchāyā bhavet prakaraṇād gatiḥ\n04032 ananvayo api dṛṣṭānte doṣas tasya yathoditaḥ\n04032 ātmā paraś cet so asiddha iti tatra iṣṭa-ghātakṛt\n04033 sādhanaṃ yad vivāde na nyastaṃ tac cen na sādhyate\n04033 kiṃ sādhyam anyathā aniṣṭaṃ bhaved vaiphalyam eva vā\n04034 sadvitīya-prayogeṣu niranvaya-viruddhate\n04034 etena kathite sādhyaṃ sāmānyena atha sammatam\n04035 tad eva artha-antara-abhāvād deha-anāptau na sidhyate\n04035 vācyaṃ śūnyaṃ pralapatāṃ tad etaj jāḍya-cintitam\n04036 tulyaṃ nāśe api cec śabda-ghaṭa-bhedena kalpane\n04036 na siddhena vināśena tadvataḥ sādhanād dhvaneḥ\n04037 tathā artha-antara-bhāve syāt tadvān kumbho apy anityatā\n04037 viśiṣṭā dhvaninā anveti no cen na ayoga-vāraṇāt\n04038 dvividho hi vyavacchedo viyoga-apara-yogayoḥ\n04038 vyavacchedād ayoge tu na anyena ananvaya-āgamaḥ\n04039 sāmānyam eva tat sādhyaṃ na ca siddha-prasādhanam\n04039 viśiṣṭaṃ dharmiṇā tac ca na niranvaya-doṣavat\n04040 etena dharmi-dharmābhyāṃ viśiṣṭau dharma-dharmiṇau\n04040 pratyākhyātau nirākurvan dharmiṇy evam asādhanāt\n04041 samudāya-apavādo hi na dharmiṇi virudhyate\n04041 sādhyaṃ yatas tathā na iṣṭaṃ sādhyo dharmo atra kevalaḥ\n04042 ekasya dharmiṇaḥ śāstre nānā-dharma-sthitāv api\n04042 sādhyaḥ syād ātmanā eva iṣṭa ity upāttā svayaṃ-śrutiḥ\n04043 śāstra-abhyupagamād eva sarva-ādānāt prabādhane\n04043 tatra ekasya api doṣaḥ syād yadi hetu-pratijñayoḥ\n04044 śabda-nāśe prasādhye syād gandhe bhū-guṇatā-kṣateḥ\n04044 hetur viruddho aprakṛter no ced anyatra sā samā\n04045 atha atra dharmī prakṛtas tatra śāstra-artha-bādhanam\n04045 atha vādi-iṣṭatāṃ brūyād dharmi-dharma-ādi-sādhanaiḥ\n04046 kaiścit prakaraṇair icchā bhavet sā gamyate ca taiḥ\n04046 balāt tava icchā iyam iti vyaktam īśvara-ceṣṭitam\n04047 vadan na kārya-liṅgāṃ tāṃ vyabhicāreṇa bādhyate\n04047 anāntarīyake ca arthe bādhite anyasya kā kṣatiḥ\n04048 uktaṃ ca na āgama-apekṣam anumānaṃ sva-gocare\n04048 siddhaṃ tena susiddhaṃ tan na tadā śāstram īkṣyate\n04049 vāda-tyāgas tadā syāc cen na tadā anabhyupāyataḥ\n04049 upāyo hy abhyupāye ayam anaṅgaṃ sa tadā api san\n04050 tathā viśuddhe viṣaya-dvaye śāstra-parigraham\n04050 cikīrṣoḥ sa hi kālaḥ syāt tadā śāstreṇa bādhanam\n04051 tad-virodhena cintāyās tat siddha-artheṣv ayogataḥ\n04051 tṛtīya-sthāna-saṃkrāntau nyāyaḥ śāstra-parigrahaḥ\n04052 tatra api sādhya-dharmasya sambaddhasya eva bādhanam\n04052 parihāryaṃ na ca anyeṣām anavasthā-prasaṅgataḥ\n04053 kena iyaṃ sarva-cintāsu śāstraṃ grāhyam iti sthitiḥ\n04053 kṛtā idānīm asiddhāntair grāhyo dhūmena na analaḥ\n04054 riktasya jantoj jātasya guṇa-doṣam apaśyataḥ\n04054 vilabdhā bata kena amī siddhānta-viṣam agrahāḥ\n04055 yadi sādhana ekatra sarvaṃ śāstraṃ nidarśane\n04055 darśayet sādhanaṃ syād ity eṣā lokottarā sthitiḥ\n04056 asambaddhasya dharmasya kim asiddhau na sidhyati\n04056 hetus tat-sādhanāya uktaḥ kiṃ duṣṭas tatra sidhyati\n04057 dharmān anupanīya eva dṛṣṭānte dharmiṇo akhilān\n04057 vāg-dhūma-āder jano anveti caitanya-dahana-ādikam\n04058 svabhāvaṃ kāraṇaṃ vā artho avyabhicāreṇa sādhayan\n04058 kasyacid vāda-bādhāyāṃ svabhāvān na nivartate\n04059 prapadyamānaś ca anyas taṃ nāntarīyakam īpsitaiḥ\n04059 sādhya-arthair hetunā tena katham apratipāditaḥ\n04060 ukto anukto api ced hetur virodho vādino atra kim\n04060 na hi tasya ukti-doṣeṇa sa jātaḥ śāstra-bādhanam\n04061 bādhakasya abhidhānāc ced doṣo yadi vaden na saḥ\n04061 kiṃ na bādheta so akurvan na yuktaṃ kena duṣyati\n04062 anyeṣu hetvābhāseṣu sva-iṣṭasya eva aprasādhanāt\n04062 duṣyed vyartha-abhidhānena na atra tasya prasādhanāt\n04063 yadi kiṃcit kvacic śāstre na yuktaṃ pratiṣidhyate\n04063 bruvāṇo yuktam apy anyad iti rājakula-sthitiḥ\n04064 sarvān arthān samīkṛtya vaktuṃ śakyaṃ na sādhanam\n04064 sarvatra tena utsanne ayaṃ sādhya-sādhana-saṃsthitiḥ\n04065 viruddhayor eka-dharmiṇy ayogād astu bādhanam\n04065 viruddha-ekāntikena atra tadvad asti virodhitā\n04066 abādhyabādhakatve api tayoḥ śāstra-artha-viplavāt\n04066 asambandhe api bādhā cet syāt sarvaṃ sarva-bādhakam\n04067 sambandhas tena tatra eva bādhanād asti ced asat\n04067 hetoḥ sarvasya cintyatvāt sva-sādhye guṇa-doṣayoḥ\n04068 nāntarīyakatā-sādhye sambandhaḥ sā iha na īkṣyate\n04068 kevalaṃ śāstra-pīḍā iha doṣaḥ sā anyakṛte samā\n04069 śāstra-abhyupagamāt sādhyaḥ śāstra-dṛṣṭo khilo yadi\n04069 pratijñā asiddha-dṛṣṭānta-hetu-vādaḥ prasajyate\n04070 uktayoḥ sādhanatvena no ced īpsita-vādataḥ\n04070 nyāya-prāptaṃ na sādhyatvaṃ vacanād vinivartate\n04071 anīpsitam asādhyaṃ ced vādinā anyo apy anīpsitaḥ\n04071 dharmo asādhyas tadā asādhyaṃ bādhamānaṃ virodhi kim\n04072 pakṣa-lakṣaṇa-bāhya-arthaḥ svayaṃ śabdo apy anarthakaḥ\n04072 śāstreṣv icchā-pravṛtty-artho yadi śaṅkā kuto anviyam\n04073 so aniṣiddhaḥ pramāṇena gṛhṇan kena nivāryate\n04073 niṣiddhaś cet pramāṇena vācā kena pravartyate\n04074 pūrvam apy eṣa siddhāntaṃ sva-icchayā eva gṛhītavān\n04074 kathaṃcid anyaṃ sa punar grahītuṃ labhate na kim\n04075 dṛṣṭer vipratipattīnām atra akarṣīt svayaṃ śrutim\n04075 iṣṭa-akṣatim asādhyatvam anavasthāṃ ca darśayan\n04076 samaya-āhita-bhedasya parihāreṇa dharmiṇaḥ\n04076 prasiddhasya gṛhīty-arthaṃ jagāda anyaḥ svayaṃ-śrutim\n04077 vicāra-prastuter eva prasiddhaḥ siddha āśrayaḥ\n04077 sva-icchā-kalpita-bhedeṣu padārtheṣv avivādataḥ\n04078 asādhyatām atha prāha siddha-ādeśena dharmiṇaḥ\n04078 svarūpeṇa eva nirdeśya iti anena eva tad gatam\n04079 siddha-sādhana-rūpeṇa nirdeśasya hi sambhave\n04079 sādhyatvena eva nirdeśya iti idaṃ phala-vad bhavet\n04080 anumānasya sāmānya-viṣayavaṃ ca varṇitam\n04080 iha evaṃ na hy anukte api kiṃcit pakṣe virudhyate\n04081 kuryāc ced dharmiṇaṃ sādhyaṃ tataḥ kiṃ tan na śakyate\n04081 kasmād hetv-anvaya-abhāvān na ca doṣas tayor ayam\n04082 uttara-avayava-apekṣo na doṣaḥ pakṣa iṣyate\n04082 tathā hetv-ādi-doṣo api pakṣa-doṣaḥ prasajyate\n04083 sarvaiḥ pakṣasya bādhātas tasmāt tan-mātra-liṅginaḥ\n04083 pakṣa-doṣā matā na anye pratyakṣa-ādi-virodha-vat\n04084 hetv-ādi-lakṣaṇair bādhyaṃ muktvā pakṣasya lakṣaṇam\n04084 ucyate parihāra-artham avyāpti-vyatirekayoḥ\n04085 svayaṃ nipāta-rūpa-ākhyā vyatirekasya bādhikāḥ\n04085 saha anirākṛtena iṣṭa-śrutir avyāpti-bādhanī\n04086 sādhya-abhyupagamaḥ pakṣa-lakṣaṇaṃ teṣv apakṣatā\n04086 nirākṛte bādhanataḥ śeṣe alakṣaṇa-vṛttitaḥ\n04087 svayam iṣṭa-abhidhānena gata-arthe apy avadhāraṇe\n04087 kṛtya-antena abhisambandhād uktaṃ kāla-antara-cchide\n04088 iha anaṅgam iṣern niṣṭhā tena īpsita-pade punaḥ\n04088 aṅgam eva tathā asiddha-hetv-ādi pratiṣidhyate\n04089 avācakatvāc ca ayuktaṃ tena iṣṭaṃ svayam ātmanā\n04089 anapekṣya akhilaṃ śāstraṃ tad abhīṣṭasya sādhyatā\n04090 tena anabhīṣṭa-saṃsṛṣṭasya iṣṭasya api hi bādhane\n04090 yathā sādhyam abādhātaḥ pakṣa-hetū na duṣyataḥ\n04091 aniṣiddhaḥ pramāṇābhyāṃ sa ca upagama iṣyate\n04091 sandigdhe hetu-vacanād vyasto hetor anāśrayaḥ\n04092 anumānasya bhedena sā bādhā uktā caturvidhā\n04092 tatra abhyupāyaḥ kārya-aṅgaṃ svabhāva-aṅgaṃ jagat sthitiḥ\n04093 ātma-aparodha-abhimato bhūta-niścaya-yukta-vāk\n04093 āptaḥ sva-vacanaṃ śāstraṃ ca evam uktaṃ samatvataḥ\n04094 yathā ātmano apramāṇatve vacanaṃ na pravartate\n04094 śāstra-dṛṣṭe tathā na arthe vicāras tad anāśraye\n04095 tat prastāva-āśrayatve hi śāstraṃ bādhakam ity amum\n04095 vaktum arthaṃ sva-vācā asya sahoktiḥ sāmya-dṛṣṭaye\n04096 udāharaṇam apy atra sadṛśaṃ tena varṇitam\n04096 pramāṇānām abhāve hi śāstra-vācor ayogataḥ\n04097 sva-vāg-virodhe vispaṣṭam udāharaṇam āgame\n04097 diṅmātra-darśanaṃ tatra pretya-dharmo sukha-pradaḥ\n04098 śāstriṇo apy atadālambe viruddha-uktau tu vastuni\n04098 na bādhā pratibandhaḥ syāt tulya-kakṣyatayā dvayoḥ\n04099 yathā sva-vāci tac ca asyā tadā sva-vacana-ātmakam\n04099 tayoḥ pramāṇaṃ yasya asti tat syād anyasya bādhakam\n04100 pratijñām anumānaṃ vā pratijñā-apeta-yuktikā\n04100 tulya-kakṣyā yathārthaṃ vā bādheta katham anyathā\n04101 prāmāṇyam āgamānāṃ ca prāg eva vinivāritam\n04101 abhyupāya-vicāreṣu tasmād doṣo ayam iṣyate\n04102 tasmād viṣaya-bhedasya darśanāya pṛthak kṛtaḥ\n04102 anumāna-abahirbhūto apy abhyupāyaḥ prabādhanāt\n04103 anyathā atiprasaṅgaḥ syād vyarthatā vā pṛthak kṛteḥ\n04103 bhedo vāṅ-mātra-vacane pratibandhaḥ sva-vācy api\n04104 tena abhyupagamāc śāstraṃ pramāṇam sarva-vastuṣu\n04104 bādhakaṃ yadi na icchet sa bādhakaṃ kiṃ punar bhavet\n04105 sva-vāg-virodho abhedaḥ syāt sva-vāk-śāstra-virodhayoḥ\n04105 puruṣa-icchā kṛtā ca asya paripūrṇā pramāṇatā\n04106 tasmāt prasiddheṣv artheṣu śāstra-tyāge api na kṣatiḥ\n04106 parokṣeṣv āgama-aniṣṭau na cintā eva pravartate\n04107 virodha-udbhāvana-prāyā parīkṣā apy atra tad-yathā\n04107 adharma-mūlaṃ rāga-ādi snānaṃ ca adharma-śodhanam\n04108 śāstraṃ yat siddhayā yuktyā sva-vācā ca na bādhyate\n04108 dṛṣṭe adṛṣṭe api tad grāhyam iti cintā pravartate\n04109 artheṣv apratiṣiddhatvāt puruṣa-icchā-anurodhinaḥ\n04109 iṣṭa-śabda-abhidheyatvasya āpto atra akṣata-vāg janaḥ\n04110 uktaḥ prasiddha-śabdena dharmas tad vyavahārajaḥ\n04110 pratyakṣa-ādim iti māna-śruty-āropeṇa sūcitaḥ\n04111 tad-āśraya-bhuvām icchā-vartitvād aniṣedhinām\n04111 kṛtānām akṛtānāṃ vā yogyaṃ viśvaṃ svabhāvataḥ\n04112 artha-mātra-anurodhinyā bhāvinyā bhūtayā api vā\n04112 bādhyate pratirundhānaḥ śabda-yogyatayā tayā\n04113 tad-yogyatā-balād eva vastuto ghaṭito dhvaniḥ\n04113 sarvo asyām apratīte api tasmiṃs tat-siddhatā tataḥ\n04114 asādhāraṇatā na syāt bādhā-hetor iha anyathā\n04114 tan niṣedho anumānāt syāc śabda-arthe anakṣa-vṛttitaḥ\n04115 asādhāraṇatā tatra hetūnāṃ yatra na anvayi\n04115 sattvam ity abhyudāhāro hetor evaṃ phalo mataḥ\n04116 saṃketa-saṃśrayāḥ śabdāḥ sa ca icchā-mātra-saṃśrayaḥ\n04116 na asiddhiḥ śabda-siddhānām iti śabda-prasiddha-vāk\n04117 anumāna-prasādhyeṣu viruddhāvyabhicāriṇaḥ\n04117 abhāvaṃ darśayaty evaṃ pratīter anumā tv ataḥ\n04118 athavā bruvato lokasya anumā abhāva ucyate\n04118 kiṃ tena bhinna-viṣayā pratītir anumānataḥ\n04119 tena anumānād vastūnāṃ sad-asattā-anurodhinaḥ\n04119 bhinnasya atad-vaśād vṛttis tad icchājā iti sūcitam\n04120 candratāṃ śaśino anicchan kāṃ pratītiṃ sa vāñchati\n04120 iti taṃ praty adṛṣṭāntaṃ tad-asādhāraṇaṃ matam\n04121 na udāharaṇam eva idam adhikṛtya idam ucyate\n04121 lakṣaṇatvāt tathā avṛkṣo dhātrī ity uktau ca bādhanāt\n04122 atra api loke dṛṣṭatvāt karpūra-rajata-ādiṣu\n04122 samayād vartamānasya kā asādhāraṇatā abhidhā\n04123 yadi tasya kvacit sidhyet siddhaṃ vastu-balena tat\n04123 pratīti-siddha-upagame aśaśiny apy anivāraṇam\n04124 tasya vastuni siddhasya śaśiny apy anivāraṇam\n04124 tad-vastv-abhāve śaśini vāraṇe api na duṣyati\n04125 tasmād avastu-niyata-saṃketa-dhvani-bhāvinām\n04125 yogyāḥ padārthā dharmāṇām icchāyā anirodhanāt\n04126 tāṃ yogyatāṃ nirundhānaṃ saṃketa-apratiṣedhajā\n04126 pratihanti pratīta-ākhyā yogyatā viṣayā anumā\n04127 śabdānām artha-niyamaḥ saṃketa-anuvidhāyinām\n04127 na ity anena uktam atra eṣāṃ pratiṣedho virudhyate\n04128 naimittikyāḥ śruter artham arthaṃ vā pāramārthikam\n04128 śabdānāṃ pratirundhāno na bādhyas tena varṇitaḥ\n04129 tasmād viṣaya-bhedasya darśanāya pṛthakkṛtā\n04129 anumāna-abahirbhūtā pratītir api pūrvavat\n04130 siddhayoḥ pṛthag-ākhyāne darśayaṃś ca prayojanam\n04130 ete sahetuke prāha na anumā-adhyakṣa-bādhane\n04131 tatra apy adhyakṣa-bādhāyāṃ nānā-rūpatayā dhvanau\n04131 prasiddhasya śrutau rūpaṃ yad eva pratibhāsate\n04132 advayaṃ śabala-ābhāsasya adṛṣṭer buddhi-janmanaḥ\n04132 tad-artha-artha-uktir asya eva kṣepe adhyakṣeṇa bādhanam\n04133 tad eva rūpaṃ tatra arthaḥ śeṣaṃ vyāvṛtti-lakṣaṇam\n04133 avastu-rūpaṃ sāmānyam atas tan na akṣa-gocaraḥ\n04134 tena sāmānya-dharmāṇāṃ apratyakṣatva-siddhitaḥ\n04134 pratikṣepe apy abādhā iti śrāvaṇa-uktyā prakāśitam\n04135 sarvathā avācya-rūpatvāt siddhyā tasya samāśrayāt\n04135 bādhanāt tad-balena uktaḥ śravaṇena akṣa-gocaraḥ\n04136 sarvatra vādino dharmo yaḥ sva-sādhyatayā īpsitaḥ\n04136 tad dharmavati bādhā syān na anya-dharmeṇa dharmiṇi\n04137 anyathā asya uparodhaḥ ko bādhite anyatra dharmiṇi\n04137 gata-arthe lakṣaṇe na asmin sva-dharmi-vacanaṃ punaḥ\n04138 bādhāyāṃ dharmiṇo api syāt bādhā ity asya prasiddhaye\n04138 āśrayasya virodhena tad-āśrita-virodhanāt\n04139 anyathā evaṃvidho dharmaḥ sādhya ity abhidhānataḥ\n04139 tad bādhām eva manyeta sva-dharmi-vacanaṃ tataḥ\n04140 nanv etad apy artha-siddhaṃ satyaṃ kecit tu dharmiṇaḥ\n04140 kevalasya uparodhe api doṣavat tām upāgatāḥ\n04141 yathā parair anutpādyā pūrva-rūpan na kha-ādikam\n04141 sakṛc śabda-ādy-ahetutvād ity ukte prāha dūṣakaḥ\n04142 tadvad vastu-svabhāvo asan dharmī vyoma-ādir ity api\n04142 na evam iṣṭasya sādhyasya bādhā kvacana vidyate\n04143 dvayasya api hi sādhyatve sādhya-dharma-uparodhi yat\n04143 bādhanaṃ dharmiṇas tatra bādhā ity etena varṇitam\n04144 tathā eva dharmiṇo apy atra sādhyatvāt kevalasya na\n04144 yady evam atra bādhā syāt na anya-anutpādya-śaktikaḥ\n04145 sakṛc śabda-ādy-ahetutvāt sukha-ādir iti pūrvavat\n04145 virodhitā bhavet atra hetur aikāntiko yadi\n04146 krama-kriyā anityatayor avirodhād vipakṣataḥ\n04146 vyāvṛtteḥ saṃśayād eṣa śeṣavad bheda iṣyate\n04147 svayam iṣṭo yato dharmaḥ sādhyas tasmāt tad-āśrayaḥ\n04147 bādhyo na kevalo na anya-saṃśrayo vā iti sūcitam\n04148 svayaṃ śrutyā anya-dharmāṇāṃ bādhā abādhā iti kathyate\n04148 tathā sva-dharmiṇā anyasya dharmiṇo api iti kathyate\n04149 sarva-sādhana-doṣeṇa pakṣa eva uparudhyate\n04149 tathā api pakṣa-doṣatvaṃ pratijñā-mātra-saṃjñinaḥ\n04150 uttara-avayava-apekṣo yo doṣaḥ so anubadhyate\n04150 tena ity uktam ato apakṣa-doṣo asiddha-āśraya-ādikam\n04151 dharmi-dharma-viśeṣāṇāṃ svarūpasya ca dharmiṇaḥ\n04151 bādhā-sādhya-aṅga-bhūtānām anena eva upadarśitā\n04152 tatra udāhṛti-diṅmātram ucyate arthasya dṛṣṭaye\n04152 dravya-lakṣaṇa-yukto anyaḥ saṃyoge artho asti dṛṣṭi-bhāk\n04153 adṛśyasya aviśiṣṭasya pratijñā niṣprayojanā\n04153 iṣṭo hy avayavī kāryaṃ dṛṣṭyā adṛśyeṣv asambhavī\n04154 aviśiṣṭasya ca anyasya sādhane siddha-sādhanam\n04154 gurutva-adhogatī syātāṃ yady asau syāt tulā-natiḥ\n04155 tan nirguṇa-kriyas tasmāt samavāyi na kāraṇam\n04155 tata eva na dṛśyo asāv adṛṣṭeḥ kārya-rūpayoḥ\n04156 tad-bādhā-anya-viśeṣasya nāntarīyaka-bhāvinaḥ\n04156 ā sūkṣmād dravyam ālāyās tulyatvād aṃśu-pāta-vat\n04157 dravya-antara-gurutvasya gatirn na ity aparo abravīt\n04157 tasya krameṇa saṃyukte pāṃśu-rāśau sakṛd yute\n04158 bhedaḥ syād gaurave tasmāt pṛthak saha ca tolite\n04158 krameṇa māṣaka-ādīnāṃ saṃkhyā-sāmyaṃ na yujyate\n04159 sarṣapād ā mahā-rāśer uttarottara-vṛddhimat\n04159 gurutvaṃ kāryam ālāya yadi na eva upalakṣyate\n04160 ā sarṣapād gurutvaṃ tad durlakṣitam analpakam\n04160 taulyaṃ tat-kāraṇaṃ kārya-gaurava-anupalakṣaṇāt\n04161 nanv adṛṣṭo aṃśu-vat so artho na ca tat-kāryam īkṣyate\n04161 gurutva-agati-vat sarva-tad-guṇa-anupalakṣaṇāt\n04162 māṣaka-āder anādhikyam anatiḥ sā upalakṣaṇam\n04162 yathāsvam akṣeṇa adṛṣṭe rūpa-ādāv adhika-adhike\n04163 abhyupāyaḥ sva-vāg-ādi-bādhāyāḥ sambhavena tu\n04163 udāharaṇam apy anyad diśā gamyam yathoktayā\n04164 tri-kāla-viṣayatvāt tu kṛtyānām atathātmakam\n04164 tathā param pratinyastam sādhyaṃ na iṣṭaṃ tadā api tat\n04165 pratyāyana-adhikāre tu sarva-asiddha-avarodhinī\n04165 tasmāt sādhya-śrutirn na iṣṭaṃ viśeṣam avalambate\n04166 tena aprasiddha-dṛṣṭānta-hetu-udāharaṇaṃ kṛtam\n04166 anyathā śaśa-śṛṅga-ādau sarva-asiddhe api sādhyatā\n04167 sarvasya ca aprasiddhatvāt kathaṃcit tena na kṣamaḥ\n04167 karma-ādi-bheda-upakṣepa-parihāra-avivecane\n04168 prāg-asiddha-svabhāvatvāt sādhya-avayava ity asat\n04168 tulya-siddhāntatā te hi yena upagama-lakṣaṇāḥ\n04169 samudāyasya sādhyatve apy anyonyasya viśeṣaṇam\n04169 sādhyaṃ dvayaṃ tadā asiddhaṃ hetu-dṛṣṭānta-lakṣaṇam\n04170 asambhavāt sādhya-śabdo dharmi-vṛttir yadi iṣyate\n04170 śāstreṇa alaṃ yathāyogaṃ loka eva pravartatām\n04171 sādhana-ākhyāna-sāmarthyāt tad-arthe sādhyatā gatā\n04171 hetv-ādi-lakṣaṇair vyāpter anāśaṅkyaṃ ca sādhanam\n04172 pūrva-avadhāraṇe tena pratijñā-lakṣaṇa-abhidhā\n04172 vyarthā vyāpti-phalā sā uktiḥ sāmarthyād gamyate tataḥ\n04173 viruddhatā iṣṭa-asambandho anupakāra-sahāsthitī\n04173 evaṃ sarva-aṅga-doṣāṇāṃ pratijñā-doṣatā bhavet\n04174 pakṣa-doṣaḥ para-apekṣo na iti ca pratipāditam\n04174 iṣṭa-asambhavy-asiddhaś ca sa eva syāt nirākṛtaḥ\n04175 anityatva-sahetutve śabda evaṃ prakīrtayet\n04175 dṛṣṭānta-ākhyān ato anyat kim asty atra artha-anudarśanam\n04176 viśeṣe bhinnam ākhyāya sāmānyasya anuvartane\n04176 na tad-vyāpteḥ phalaṃ vā kiṃ sāmānyena anuvartane\n04177 syān nirākaraṇaṃ śabde sthitena eva ity ato abravīt\n04177 viruddha-viṣaye anyasmin vadann āha anyatāṃ śruteḥ\n04178 sā ca bheda-apratikṣepāt sāmānyānāṃ na vidyate\n04178 vṛkṣo na śiṃśapā eva iti yathā prakaraṇe kvacit\n04179 sarva-śruter eka-vṛttirn niṣedhaḥ syān na tāvatā\n04180 jñāpya-jñāpakayor bhedād dharmiṇo hetu-bhāvinaḥ\n04180 asiddher jñāpakatvasya dharmy-asiddhaḥ sva-sādhane\n04181 dharma-dharmi-vivekasya sarva-bhāveṣv asiddhitaḥ\n04181 sarvatra doṣas tulyaś cen na saṃvṛtyā viśeṣataḥ\n04182 paramārtha-vicāreṣu tathābhūta-prasiddhitaḥ\n04182 tattvānyatvaṃ padārtheṣu sāṃvṛteṣu niṣidhyate\n04183 anumāna-anumeya-artha-vyavahāra-sthitis tv iyam\n04183 bhedaṃ pratyaya-saṃsiddham avalambya ca kalpyate\n04184 yathāsvaṃ bheda-niṣṭheṣu pratyayeṣu vivekinaḥ\n04184 dharmī dharmāś ca bhāsante vyavahāras tad-āśrayaḥ\n04185 vyavahāra-upanīto atra sa eva aśliṣṭa-bheda-dhīḥ\n04185 sādhyaḥ sādhanatāṃ nītas tena asiddhaḥ prakāśitaḥ\n04186 bheda-sāmānyayor dharma-bhedād aṅga-aṅgitā tataḥ\n04186 yathā anityaḥ prayatna-utthaḥ prayatna-utthatayā dhvaniḥ\n04187 pakṣa-aṅgatve apy abādhatvān na asiddhir bhinna-dharmiṇi\n04187 yathā aśvo na viṣāṇitvād eṣa piṇḍo viṣāṇavān\n04188 sādhya-kāla-aṅgatā vā na nivṛtter upalakṣya tat\n04188 viśeṣo api pratijñā-artho dharma-bhedān na yujyate\n04189 pakṣa-dharma-prabhedena sukha-grahaṇa-siddhaye\n04189 hetu-prakaraṇa-arthasya sūtra-saṃkṣepa ucyate\n04190 ayogaṃ yogam aparair atyantāyogam eva ca\n04190 vyavacchinatti dharmasya nipāto vyatirecakaḥ\n04191 viśeṣaṇa-viśeṣyābhyāṃ kriyayā ca sahoditaḥ\n04191 vivakṣāto prayoge api tasya artho ayaṃ pratīyate\n04192 vyavaccheda-phalaṃ vākyaṃ yataś caitro dhanurdharaḥ\n04192 pārtho dhanurdharo nīlaṃ sarojam iti vā yathā\n04193 pratiyogi-vyavacchedas tatra apy artheṣu gamyate\n04193 tathā prasiddheḥ sāmarthyād vivakṣā-anugamād dhvaneḥ\n04194 tad ayogavyavacchedād dharmi-dharma-viśeṣaṇam\n04194 tad-viśiṣṭatayā dharmo na niranvaya-doṣa-bhāk\n04195 svabhāva-kārya-siddhy-arthaṃ dvau dvau hetu-viparyayau\n04195 vivādād bheda-sāmānye śeṣo vyāvṛtti-sādhanaḥ\n04196 na hi svabhāvād anyena vyāptir gamyasya kāraṇe\n04196 sambhavād vyabhicārasya dvidhā vṛtti-phalaṃ tataḥ\n04197 prayatnānantaraṃ jñānaṃ prāk sato niyamena na\n04197 tasya āvṛtty-akṣa-śabdeṣu sarvathā anupayogataḥ\n04198 kadācin nirapekṣasya kārya-ākṛti-virodhataḥ\n04198 kādācitka-phalaṃ siddhaṃ tal-liṅgaṃ jñānam īdṛśam\n04199 etena eva prasiddho api svabhāvasya pṛthak kṛtiḥ\n04199 kāryeṇa saha nirdeśe mā jñāsīt sarvam īdṛśam\n04200 vyutpatty-arthī ca hetu-uktir ukta-artha-anumitau kṛtā\n04200 prabheda-mātram ākhyātaṃ lakṣaṇaṃ tu na bhidyate\n04201 tena atra kārya-liṅgena svabhāvo apy ekadeśa-bhāk\n04201 sadṛśa-udāhṛtiś ca ataḥ prayatnād vyakti-janmanaḥ\n04202 yan nāntarīyakā sattā yo vā ātmā svo avibhāgavān\n04202 sa tena avyabhicārī syād ity arthaṃ tat prabhedanam\n04203 saṃyogy-ādiṣu yeṣv asti pratibandho na tādṛśam\n04203 na te hetava ity uktaṃ vyabhicārasya sambhavāt\n04204 sati vā pratibandhes tu sa eva gati-sādhanaḥ\n04204 niyamo hy avinābhāvo anityaś ca na sādhanam\n04205 aikāntikatvaṃ vyāvṛtter avinābhāva ucyate\n04205 tac ca na apratibaddheṣu tata eva anvaya-sthitiḥ\n04206 svātmatve hetu-bhāve vā siddhe hi vyatirekitā\n04206 sidhyaty ato viśeṣe na vyatireko na ca anvayaḥ\n04207 adṛṣṭi-mātram ādāya kevalaṃ vyatirekitā\n04207 uktā anaikāntikas tasmād anyathā gamako bhavet\n04208 prāṇa-ādy-abhāvo nairātmya-vyāptī iti vinivartane\n04208 ātmano vinivarteta prāṇa-ādir yadi tac ca na\n04209 anyasya vinivṛttyā anya-vinivṛtter ayogataḥ\n04209 tadātmā tat-prasūtaś cen na etad ātma-upalambhane\n04210 tasya upalabdhāv agatāv agatau ca prasidhyati\n04210 te ca atyantaparokṣasya dṛṣṭy-adṛṣṭī na sidhyataḥ\n04211 anyatra adṛṣṭa-rūpasya ghaṭa-ādau na iti vā kutaḥ\n04211 ajñāta-vyatirekasya vyāvṛtter vyāpitā kutaḥ\n04212 prāṇa-ādeś ca kvacid dṛṣṭyā sattva-asattvaṃ pratīyate\n04212 tathā ātmā yadi dṛśyeta sattva-asattvaṃ pratīyate\n04213 yasya hetor abhāvena ghaṭe prāṇo na dṛśyate\n04213 dehe api yady asau na syād yukto dehena sambhavaḥ\n04214 bhinne api kiṃcit sādharmyād yadi tattvaṃ pratīyate\n04214 prameyatvād ghaṭa-ādīnāṃ sātmatvaṃ kiṃ na mīyate\n04215 aniṣṭaṃ cet pramāṇaṃ hi sarva-iṣṭīnāṃ nibandhanam\n04215 bhāva-abhāva-vyavasthāṃ kaḥ kartuṃ tena vinā prabhuḥ\n04216 smṛti-icchā-yatnajaḥ prāṇa-nimeṣa-ādis tad-udbhavaḥ\n04216 viṣaya-indriya-cittibhyas tāḥ sva-jāti-samudbhavāḥ\n04217 anyonya-pratyaya-apekṣā anvaya-vyatireka-bhāk\n04217 etāv atyātmabhāvo ayam anavasthā-anya-kalpane\n04218 śrāvaṇatvena tat-tulyaṃ prāṇa-ādi-vyabhicārataḥ\n04218 na tasya vyabhicāritvād vyatireke api cet katham\n04219 na asādhyād eva viśleṣas tasya nanv evam ucyate\n04219 sādhye anuvṛtty-abhāvo arthāt tasya anyatra apy asau samaḥ\n04220 asādhyād eva viccheda iti sādhye astitā ucyate\n04220 arthāpattyā ata eva uktam ekena dvaya-darśanam\n04221 īdṛg-avyabhicāro ato ananvayeṣu na sidhyati\n04221 pratiṣedha-niṣedhaś ca vidhānāt kīdṛśo aparaḥ\n04222 nivṛttirn na asataḥ sādhyād asādhyeṣv eva no tataḥ\n04222 na iti sā eva nivṛttiḥ kiṃ nivṛtter asato matā\n04223 nivṛtty-abhāvas tu vidhir vastu-bhāvo asato api san\n04223 vastv-abhāvas tu na asti iti paśya bāndhya-vijṛmbhitam\n04224 nivṛttir yadi tasmin na hetor vṛttiḥ kiṃ niṣidhyate\n04224 sā api na pratiṣedho ayaṃ nivṛttiḥ kiṃ niṣidhyate\n04225 vidhānaṃ pratiṣedhaṃ ca muktvā śābdo asti na aparaḥ\n04225 vyavahāraḥ sa ca asatsu na iti prāptā atra mūkatā\n04226 satāṃ ca na niṣedho asti so asatsu ca na vidyate\n04226 jagaty anena nyāyena nañ-arthaḥ pralayaṃ gataḥ\n04227 deśa-kāla-niṣedhaś ced yathā asti sa niṣidhyate\n04227 na tathā na yathā so asti tathā api na niṣidhyate\n04228 tasmād āśritya śabda-arthaṃ bhāva-abhāva-samāśrayam\n04228 abāhya-āśrayam atra iṣṭaṃ sarvaṃ vidhi-niṣedhanam\n04229 tābhyāṃ sa dharmī sambaddhaḥ khyāty-abhāve api tādṛśaḥ\n04229 śabda-pravṛtter asti iti so api iṣṭo vyavahāra-bhāk\n04230 anyathā syāt padārthānāṃ vidhāna-pratiṣedhane\n04230 eka-dharmasya sarvātma-vidhāna-pratiṣedhanam\n04231 anānā-ātma-ātmatayā bhede nānā-vidhi-niṣedha-vat\n04231 eka-dharmiṇy asaṃhāro vidhāna-pratiṣedhayoḥ\n04232 ekaṃ dharmiṇam uddiśya nānā-dharma-samāśrayam\n04232 vidhāv ekasya tad-bhājām iva anyeṣām upekṣakam\n04233 niṣedhe tad-viviktaṃ ca tad anyeṣām apekṣakam\n04233 vyavahāram asatya-arthaṃ prakalpayati dhīr yathā\n04234 taṃ tathā eva avikalpya-artha-bheda-āśrayam upāgatāḥ\n04234 anādi-vāsanā-udbhūtaṃ bādhante arthaṃ na laukikam\n04235 tat-phalo atat-phalaś ca artho bhinna ekas tatas tataḥ\n04235 tais tair upaplavairn nīta-saṃcaya-apacayair iva\n04236 atadvān api sambandhāt kutaścid upanīyate\n04236 dṛṣṭiṃ bheda-āśrayais te api tasmād ajñāta-viplavāḥ\n04237 sattā-sādhana-vṛtteś ca sandigdhaḥ syād asan na saḥ\n04237 asattvaṃ ca abhyupagamād apramāṇān na yujyate\n04238 asato avyatireke api sapakṣād vinivartanam\n04238 sandigdhaṃ tasya sandehād vipakṣād vinivartanam\n04239 ekatra niyame siddhe sidhyaty anya-nivartanam\n04239 dvairāśye saty adṛṣṭe api syād adṛṣṭeṣu saṃśayaḥ\n04240 avyakti-vyāpino apy arthāḥ santi taj-jāti-bhāvinaḥ\n04240 kvacin na niyamo dṛṣṭyā pārthiva-aloha-lekhya-vat\n04241 bhāve virodhasya adṛṣṭau kaḥ sandehaṃ nivartayet\n04241 kvacid viniyamāt ko anyas tat-kārya-ātmatayā sa ca\n04242 nairātmyād api tena asya sandigdhaṃ vinivartanam\n04242 astu nāma tathā apy ātmā na anairātmyāt prasidhyati\n04243 yena asau vyatirekasya na abhāvaṃ bhāvam icchati\n04243 yathā na avyatireke api prāṇa-ādirn na sapakṣataḥ\n04244 sapakṣa-avyatirekī ced hetur hetur ato anvayī\n04244 na anvayy avyatirekī ced anairātmyaṃ na sātmakam\n04245 yan nāntarīyakaḥ svātmā yasya siddhaḥ pravṛttiṣu\n04245 nivartakaḥ sa eva ataḥ pravṛttau ca pravartakaḥ\n04246 nāntarīyakatā sā ca sādhanaṃ samapekṣate\n04246 kārye dṛṣṭir adṛṣṭiś ca kāryakāraṇatā hi te\n04247 artha-antarasya tad-bhāve abhāvo niyamato agatiḥ\n04247 abhāva-asambhavāt teṣām abhāve nitya-bhāvinaḥ\n04248 kārya-svabhāva-bhedānāṃ kāraṇebhyaḥ samudbhavāt\n04248 tair vinā bhavato anyasmāt tajjaṃ rūpaṃ kathaṃ bhavet\n04249 sāmagrī-śakti-bhedād hi vastūnāṃ viśvarūpatā\n04249 sā cen na bhedikā prāptam eka-rūpam idaṃ jagat\n04250 bhedaka-abhedakatve syād vyāhatā bhinna-rūpatā\n04250 ekasya nānā-rūpatve dve rūpe pāvaka-itarau\n04251 tat tasya ajananaṃ rūpam anyasya yadi sā eva sā\n04251 na tasya ajananaṃ rūpaṃ tat tasyāḥ sambhavet katham\n04252 tataḥ svabhāvau niyatāv anyonyaṃ hetu-kāryayoḥ\n04252 tasmāt sva-dṛṣṭāv iva tad dṛṣṭe kārye api gamyate\n04253 ekaṃ katham anekasmāt kleda-vad dugdha-vāriṇaḥ\n04253 drava-śakter yataḥ kledaḥ sā tv ekā eva dvayor api\n04254 bhinna-abhinnaḥ kim asya ātmā bhinno atha dravatā katham\n04254 abhinnā ity ucyate buddhes tad-rūpāyā abhedataḥ\n04255 tadvad bhede api dahano dahana-pratyaya-āśrayaḥ\n04255 yena aṃśena adadhad dhūmaṃ tena aṃśena tathā gatiḥ\n04256 dahana-pratyaya-aṅgād eva anya-apekṣāt samudbhavāt\n04256 dhūmo atad-vyabhicāri iti siddhaṃ kāryaṃ tathā param\n04257 dhūma-indhana-vikāra-aṅgatā-pade dahana-sthiteḥ\n04257 anagniś ced adhūmo asau sadhūmaś cet sapāvakaḥ\n04258 nāntarīyakatā jñeyā yathāsvaṃ hetv-apekṣayā\n04258 svabhāvasya yathoktaṃ prāk vināśa-kṛtakatvayoḥ\n04259 ahetutva-gati-nyāyaḥ sarvo ayaṃ vyatirekiṇaḥ\n04259 abhyūhyaḥ śrāvaṇatva-ukteḥ kṛtāyāḥ sāmya-dṛṣṭaye\n04260 hetu-svabhāva-vyāvṛttyā eva artha-vyāvṛtti-varṇanāt\n04260 siddha-udāharaṇā ity ukta-anupalabdhiḥ pṛthag na tu\n04261 tatra apy adṛśyāt puruṣāt prāṇa-āder anivartanāt\n04261 sandeha-hetutā-ākhyātyā dṛśya-arthe sā iti sūcitam\n04262 anaṅgīkṛta-vastv-aṃśo niṣedhaḥ sādhyate nayā\n04262 vastuny api tu pūrvābhyāṃ paryudāso vidhānataḥ\n04263 tatra upalabhyeṣv astitvam upalabdher na ca aparam\n04263 ity ajña-jñāpanāya eka-anupākhya-udāhṛtir matā\n04264 viṣaya-asattvatas tatra viṣayi pratiṣidhyate\n04264 jñāna-abhidhāna-sandehaṃ yathā adāhād apāvakaḥ\n04265 tathā anyā na upalabhyeṣu na astitā anupalambhanāt\n04265 taj-jñāna-śabdāḥ sādhyante tadbhāvāt tan-nibandhanāḥ\n04266 siddho hi vyavahāro ayaṃ dṛśya-adṛṣṭāv asann iti\n04266 tasyāḥ siddhāv asandigdhau tat-kāryatve api dhī-dhvanī\n04267 vidyamāne hi viṣaye mohād atra ananubruvan\n04267 kevalaṃ siddha-sādharmyāt smāryate samayaṃ paraḥ\n04268 kāryakāraṇatā yadvat sādhyate dṛṣṭy-adṛṣṭitaḥ\n04268 kārya-ādi-śabdā hi tayor vyavahārāya kalpitāḥ\n04269 kāraṇāt kārya-saṃsiddhiḥ svabhāva-antargamād iyam\n04269 hetu-prabheda-ākhyāyena darśita-udāhṛtiḥ pṛthak\n04270 eka-upalambha-anubhavād idaṃ na upalabhe iti\n04270 buddher upalabhe vā iti kalpikāyāḥ samudbhavaḥ\n04271 viśeṣo gamyate arthānāṃ viśiṣṭād eva vedanāt\n04271 tathābhūta-ātma-saṃvittir bheda-dhī-hetur asya ca\n04272 tasmāt svato dhiyor bheda-siddhis tābhyāṃ tad-arthayoḥ\n04272 anyathā hy anavasthānād bhedaḥ sidhyen na kasyacit\n04273 viśiṣṭa-rūpa-anubhavān na ato anya-anya-nirākriyā\n04273 tad-viśiṣṭa-upalambho ataḥ tasya apy anupalambhanam\n04274 tasmād anupalambho ayaṃ svayaṃ pratyakṣato gataḥ\n04274 sva-mātra-vṛtter gamakas tad-abhāva-vyavasthiteḥ\n04275 anyathā arthasya nāstitvaṃ gamyate anupalambhataḥ\n04275 upalambhasya nāstitvam anyena ity anavasthitiḥ\n04276 adṛśye niścaya-ayogāt sthitir anyatra vāryate\n04276 yathā aliṅgo anya-sattveṣu vikalpa-ādir na sidhyati\n04277 aniścaya-phalā hy eṣā na alaṃ vyāvṛtti-sādhane\n04277 ādyā adhikriyate hetor niścayena eva sādhane\n04278 tasyāḥ svayaṃ prayogeṣu svarūpaṃ vā prayujyate\n04278 artha-bādhana-rūpaṃ vā bhāve bhāvād abhāvataḥ\n04279 anyonya-bheda-siddher vā dhruva-bhāva-vināśa-vat\n04279 pramāṇa-antara-bādhād vā sāpekṣa-dhruva-bhāva-vat\n04280 hetv-antara-samūhasya saṃnidhau niyamaḥ kutaḥ\n04280 bhāva-hetu-bhavatve kiṃ pāraṃparya-pariśramaiḥ\n04281 nāśanaṃ janayitvā anyaṃ sa hetus tasya nāśanaḥ\n04281 tam eva naśvaraṃ bhāvaṃ janayed yadi kiṃ bhavet\n04282 ātma-upakārakaḥ kaḥ syāt tasya siddha-ātmanaḥ sataḥ\n04282 na ātma-upakārakaḥ kaḥ syāt tena yaḥ samapekṣyate\n04283 anapekṣaś ca kiṃ bhāvo atathābhūtaḥ kadācana\n04283 yathā na kṣepa-bhāg iṣṭaḥ sa eva udbhūta-nāśakaḥ\n04284 kṣaṇam apy anapekṣatve bhāvo bhāvasya na iti cet\n04284 bhāvo hi sa tathābhūto abhāve bhāvas tathā katham\n04285 ye apara-apekṣa-tadbhāvās tadbhāva-niyatā hi te\n04285 asambhavād vibandhe ca sāmagrī kārya-karmaṇi\n04286 anadhyavasita-avagāhanam analpa-dhī-śaktinā apy\n04286 adṛṣṭa-paramārtha-sāram adhika-abhiyogair api\n04286 mataṃ mama jagaty alabdha-sadṛśa-pratigrāhakam\n04286 prayāsyati payonidheḥ paya iva sva-dehe jarām</p>\n\n  </div>\n</body>\n\n"
}