{
  "title": "sa_rūpagosvāmin-laghubhāgavatāmṛta",
  "body": "<body xmlns='http://www.tei-c.org/ns/1.0'>\n<div>\n<p>Laghubhāgavatāmṛta</p>\n\n<p>pūrva-khaṇḍam śrī-kṛṣṇāmṛtam prathama-paricchedaḥ\nsvayaṃrūpa-vilāsa-svāṃśāveśa-prakāśa-lakṣaṇa-bhagavat-tattva-nirūpaṇam |</p>\n\n<p>oṃ namaḥ śrī-kṛṣṇāya --</p>\n\n<lg>\n<l>namas tasmai bhagavate kṛṣṇāyākuṇṭha-medhase |</l>\n<l>yo dhatte sarva-bhūtānām abhavāyośatīḥ kalāḥ // Lbh_1,1.1 //</l>\n</lg>\n\n<lg>\n<l>(BhP 10.87.46)</l>\n<l>kṛṣṇa-varṇaṃ tviṣākṛṣṇaṃ sāṅgopāṅgāstra-pārṣadam |</l>\n<l>yajñaiḥ saṅkīrtana-prāyair yajanti hi su-medhasaḥ // Lbh_1,1.2 //</l>\n</lg>\n\n<p>(BhP 11.5.32)</p>\n\n<lg>\n<l>mukhāravinda-nisyanda-maranda-bhara-tundilā |</l>\n<l>mamānandaṃ mukundasya sandugdhāṃ veṇu-kākalī // Lbh_1,1.3 //</l>\n</lg>\n\n<lg>\n<l>śrī-caitanya-mukhodgīrṇā hare-kṛṣṇeti varṇakāḥ |</l>\n<l>majjayanto jagat premṇi vijayantāṃ tad-āhvayāḥ // Lbh_1,1.4 //</l>\n</lg>\n\n<lg>\n<l>śrīmat-prabhupādāmbhojaiḥ śrīmad-bhāgavatāmṛtam |</l>\n<l>yad-vyatāni tad evedaṃ saṅkṣepeṇa niṣevyate // Lbh_1,1.5 //</l>\n</lg>\n\n<lg>\n<l>idaṃ śrī-kṛṣṇa-tad-bhakta-sambandhād amṛtaṃ dvidhā |</l>\n<l>ādau kṛṣṇāmṛtaṃ tatra suhṛdbhyaḥ pariveṣyate // Lbh_1,1.6 //</l>\n</lg>\n\n<lg>\n<l>nirbandhaṃ yukti-vistāre mayātra parimuñcatā |</l>\n<l>pradhānatvāt parmāṇeṣu śabda eva pramāṇyate // Lbh_1,1.7 //</l>\n</lg>\n\n<lg>\n<l>yatas taiḥ śāstra-yonitvāt iti nyāya-pradarśanāt |</l>\n<l>śabdasyaiva pramāṇatvaṃ svīkṛtaṃ paramarṣibhiḥ // Lbh_1,1.8 //</l>\n</lg>\n\n<lg>\n<l>kiṃ ca tarkāpratiṣṭhānāt iti nyāya-vidhānataḥ |</l>\n<l>amībhir eva suvyaktaṃ tarkasyānādaraḥ kṛtaḥ // Lbh_1,1.9 //</l>\n</lg>\n\n<lg>\n<l>athopāsyeṣu mukhyatvaṃ vaktum utkarṣa-bhūmataḥ |</l>\n<l>kṛṣṇasya tat-svarūpāṇi nirūpyante kramād iha // Lbh_1,1.10 //</l>\n</lg>\n\n<lg>\n<l>svayaṃ rūpas tad-ekātma-rūpa āveśa-nāmakaḥ |</l>\n<l>ity asau trividhaṃ bhāti prapañcātīta-dhāmasu // Lbh_1,1.11 //</l>\n</lg>\n\n<p>tatra svayaṃrūpaḥ --\n<l>ananyāpekṣi yad rūpaṃ svayaṃ-rūpaḥ sa ucyate // Lbh_1,1.12 //</l></p>\n\n<lg>\n<l>īśvaraḥ paramaḥ kṛṣṇaḥ sac-cid-ānanda-vigrahaḥ |</l>\n<l>anādir ādir govindaḥ sarva-kāraṇa-kāraṇam // Lbh_1,1.13 //</l>\n</lg>\n\n<p>iti (BrS 5.1)</p>\n\n<lg>\n<l>atra tad-ekātma-rūpaḥ -</l>\n<l>yad-rūpaṃ tad-abhedena svarūpeṇa virājate |</l>\n<l>ākṛtyādibhir anyādṛk sa tad-ekātma-rūpakaḥ |</l>\n<l>sa vilāsaḥ svāṃśa iti dhatte bheda-dvayaṃ punaḥ // Lbh_1,1.14 //</l>\n</lg>\n\n<lg>\n<l>tatra vilāsaḥ -</l>\n<l>svarūpam anyākāraṃ yat tasya bhāti vilāsataḥ |</l>\n<l>prāyeṇātma-samaṃ śaktyā sa vilāso nigadyate // Lbh_1,1.15 //</l>\n</lg>\n\n<lg>\n<l>parama-vyoma-nāthas tu govindasya yathā smṛtaḥ |</l>\n<l>parama-vyoma-nāthasya vāsudevaś ca yādṛśaḥ // Lbh_1,1.16 //</l>\n</lg>\n\n<lg>\n<l>svāṃśaḥ -</l>\n<l>tādṛśo nyūna-śaktiḥ yo vyanakti svāṃśa īritaḥ |</l>\n<l>saṅkarṣaṇādir matsyādir yathā tat-tat-svadhāmasu // Lbh_1,1.17 //</l>\n</lg>\n\n<lg>\n<l>tatra āveśaḥ -</l>\n<l>jñāna-śakty-ādi-kalayā yatrāviṣṭo janārdanaḥ |</l>\n<l>ta āveśā nigadyante jīvā eva mahattamāḥ // Lbh_1,1.18 //</l>\n</lg>\n\n<lg>\n<l>vaikuṇṭhe'pi yathā śeṣo nāradaḥ sanakādayaḥ |</l>\n<l>akrūra-dṛṣṭānte cāmī daśame parikīrtitāḥ // Lbh_1,1.19 //</l>\n</lg>\n\n<p>iti bheda-trayam |</p>\n\n<l>prakāśas tu na bhedeṣu gaṇyate sa hi no pṛthak // Lbh_1,1.20 //</l>\n\n<lg>\n<l>tathā hi -</l>\n<l>anekatra prakaṭatā rūpasyaikasya yaikadā |</l>\n<l>sarvathā tat-svarūpaiva sa prakāśa itīryate // Lbh_1,1.21 //</l>\n</lg>\n\n<lg>\n<l>dvāravatyāṃ yathā kṛṣṇaḥ pratyakṣaṃ pratimandiram |</l>\n<l>citra bataitad ity ādi-pramāṇena sa setsyati // Lbh_1,1.22 //</l>\n</lg>\n\n<lg>\n<l>kvacic caturbhujatve'pi na tyajet kṛṣṇa-rūpatām |</l>\n<l>ataḥ prakāśa eva syāt tasyāsau dvibhujasya ca // Lbh_1,1.23 //</l>\n</lg>\n\n<lg>\n<l>prapañcātīta-dhāmatvam eṣāṃ śāstre pṛthag-vidhe |</l>\n<l>pādmīyottara-khaṇḍādau vyaktam eva virājate // Lbh_1,1.24 //</l>\n</lg>\n\n<l>iti svayaṃrūpa-vilāsa-svāṃśāveśa-prakāśa-lakṣaṇa-bhagavat-tattva-nirūpaṇam ||1||</l>\n\n</div>\n<div>\n\n<lg>\n<l>dvitīya-paricchedaḥ</l>\n<l>puruṣāvatāra-guṇāvatāra-nirūpaṇam |</l>\n<l>athāvatārāḥ kathyante kṛṣṇo yeṣu ca puṣkalāḥ // Lbh_1,2.1 //</l>\n</lg>\n\n<lg>\n<l>tal-lakṣaṇam -</l>\n<l>pūrvoktā viśva-kāryārthaṃ apūrvā iva cet svayam |</l>\n<l>dvārāntareṇa vāviḥsyur avatārās tadā smṛtāḥ // Lbh_1,2.2 //</l>\n</lg>\n\n<lg>\n<l>tac ca dvāraṃ tad-ekātma-rūpas tad-bhakta eva ca |</l>\n<l>śeṣa-śāyy-ādiko yadvad vasudevādiko'pi ca // Lbh_1,2.3 //</l>\n</lg>\n\n<l>puruṣākhyā guṇātmano līlātmānaś ca te tridhā // Lbh_1,2.4 //</l>\n\n<lg>\n<l>prāyaḥ svāṃśās tathāveśā avatārā bhavanty amī |</l>\n<l>atra yaḥ syāt svayaṃrūpaḥ so'gre vyaktībhaviṣyati // Lbh_1,2.5 //</l>\n</lg>\n\n<p>tatra puruṣa-lakṣaṇaṃ, yathā śrī-viṣṇu-purāṇe (6.8.61)\n<lg>\n<l>tasyaiva yo'nuguṇa-bhug bahudhaika eva</l>\n<l>śuddho'py aśuddha iva mūrti-vibhāga-bhedaiḥ |</l>\n<l>jñānānvitaḥ sakala-sattva-vibhūti-kartā</l>\n<l>tasmai nato'smi puruṣāya sadāvyayāya ||</l>\n</lg></p>\n\n<p>iti |</p>\n\n<l>tasyaivānupūrvoktāt parameśvarāt samanantaram iti svāmī // Lbh_1,2.6 //</l>\n\n<lg>\n<l>tatra kārikā -</l>\n<l>parameśāṃśa-rūpo yaḥ pradhāna-guṇa-bhāg iva |</l>\n<l>tad-īkṣādi-kṛtir nānāvatāraḥ puruṣaḥ smṛtaḥ // Lbh_1,2.7 //</l>\n</lg>\n\n<p>asyāvatāratvaṃ ca śrī-bhāgavate dvitīya-skandhe -\n<l>ādyo'vatāraḥ puruṣaḥ parasya // Lbh_1,2.8 //</l></p>\n\n<p>iti (BhP 2.6.40)</p>\n\n<lg>\n<l>tasya ca bhedāḥ, yathā sātvata-tantre -</l>\n<l>viṣṇos tu trīṇi rūpāṇi puruṣākhyāny atho viduḥ |</l>\n<l>ekaṃ tu mahataḥ sraṣṭṛ dvitīyaṃ tantu-saṃsthitam |</l>\n<l>tṛtīyaṃ sarva-bhūtasthaṃ tāni jñātvā vimucyate ||</l>\n</lg>\n\n<l>iti // Lbh_1,2.9 //</l>\n\n<p>tatra prathamaṃ, yathaikādaśe [BhP 11.4.3] -\n<lg>\n<l>bhūtair yadā pañcabhir ātma-sṛṣṭaiḥ</l>\n<l>puraṃ virājaṃ viracayya tasmin |</l>\n<l>svāṃśena viṣṭaḥ puruṣābhidhānam</l>\n<l>avāpa nārāyaṇa ādidevaḥ // Lbh_1,2.10 //</l>\n</lg></p>\n\n<p>brahma-saṃhitāyāṃ [5.10-13] ca -\ntasminn āvirabhūl liṅge mahā-viṣṇur jagat-patiḥ ||</p>\n\n<lg>\n<l>sahasra-śīrṣā puruṣa ity ārabhya</l>\n<l>nārāyaṇaḥ sa bhagavān āpas tasmāt sanātanāt |</l>\n<l>āvirāsan kāraṇārṇonidhiṃ saṅkarṣaṇātmakaḥ |</l>\n<l>yoga-nidrāṃ gatas tasmin sahasrāṃśaḥ svayaṃ mahān ||</l>\n</lg>\n\n<p>tad-roma-bila-jāleṣu bījaṃ saṅkarṣaṇasya ca |\nhaimāny aṇḍāni jātāni mahā-bhūtāvṛtāni tu || īty etad antam // Lbh_1,2.11 //</p>\n\n<l>liṅgam atra svayaṃ-rūpasyāṅga-bheda udīritaḥ // Lbh_1,2.12 //</l>\n\n<p>dvitīyaṃ, yathā tatraiva [BrS 5.14] tad-anantaraṃ -\n<l>pratyaṇḍam evam ekāṃśād viśati svayam // Lbh_1,2.13 //</l></p>\n\n<p>iti |</p>\n\n<lg>\n<l>garbhodaka-śayaḥ padmanābho'sāv aniruddhakaḥ |</l>\n<l>iti nārāyaṇopākhyāna uktaṃ mokṣa-dharmake |</l>\n<l>so'yaṃ hiraṇyagarbhasya pradyumnatve niyāmakaḥ // Lbh_1,2.14 //</l>\n</lg>\n\n<lg>\n<l>atha yat tu tṛtīyaṃ syād rūpaṃ tac cāpy adṛśyata |</l>\n<l>kecit svadehāntar iti dvitīya-skandha-padyataḥ // Lbh_1,2.15 //</l>\n</lg>\n\n<lg>\n<l>guṇāvatārās tatrātha kathyante puruṣād iha |</l>\n<l>viṣṇur brahmā ca rudraś ca sthiti-sargādi-karmaṇe // Lbh_1,2.16 //</l>\n</lg>\n\n<p>yathā prathame (1.2.23) -\n<lg>\n<l>sattvaṃ rajas tama iti prakṛter guṇās tair</l>\n<l>yuktaḥ parama-puruṣa eka ihāsya dhatte |</l>\n<l>sthity-ādaye hari-viriñci-hareti saṃjñāḥ</l>\n<l>śreyāṃsi tatra khalu sattva-tanor nṝṇāṃ syuḥ ||</l>\n</lg></p>\n\n<l>iti // Lbh_1,2.17 //</l>\n\n<lg>\n<l>atra kārikā --</l>\n<l>yogo niyāmakatayā guṇaiḥ sambandha ucyate |</l>\n<l>ataḥ sa tair na yujyate tatra svāṃśaḥ parasya yaḥ // Lbh_1,2.18 //</l>\n</lg>\n\n<lg>\n<l>tatra brahmā --</l>\n<l>hiraṇyagarbhaḥ sūkṣmo'tra sthūlo vairāja-saṃjñakaḥ |</l>\n<l>bhogāya sṛṣṭaye cābhūt padmabhūr iti sa dvidhā // Lbh_1,2.19 //</l>\n</lg>\n\n<lg>\n<l>vairāja eva prāyaḥ syāt sargādy-arthaṃ caturmukhaḥ |</l>\n<l>kadācid bhagavān viṣṇur brahmā san sṛjati svayam // Lbh_1,2.20 //</l>\n</lg>\n\n<lg>\n<l>tathā ca pādme -</l>\n<l>bhavet kvacin mahākalpe brahmā jīvo'py upāsanaiḥ |</l>\n<l>kvacid atra mahāviṣṇur brahmatvaṃ pratipadyate // Lbh_1,2.21 //</l>\n</lg>\n\n<p>iti ||</p>\n\n<lg>\n<l>viṣṇur yatra mahā-kalpe sraṣṭṛtvaṃ ca prapadyate |</l>\n<l>tatra bhuṅkte taṃ praviśya vairājaḥ saukhya-sampadam |</l>\n<l>ato jīvatvam aiśyaṃ ca brahmaṇaḥ kāla-bhedataḥ // Lbh_1,2.22 //</l>\n</lg>\n\n<lg>\n<l>īśatvāpekṣayā tasya śāstre proktāvatāratā |</l>\n<l>samaṣṭitvena bhagavat-sannikṛṣṭatayocyate |</l>\n<l>asyāvatāratā kaiścid āveśatvena kaiścana // Lbh_1,2.23 //</l>\n</lg>\n\n<p>tathā brahma-saṃhitāyāṃ (5.49)\n<lg>\n<l>bhāsvān yathāśma-śakaleṣu nijeṣu tejaḥ</l>\n<l>svīyam kiyat prakaṭayaty api tadvad atra |</l>\n<l>brahmā ya eṣa jagad-aṇḍa-vidhāna-kartā</l>\n<l>govindam ādi-puruṣaṃ tam ahaṃ bhajāmi // Lbh_1,2.24 //</l>\n</lg></p>\n\n<p>iti |</p>\n\n<p>garbhodaśāyino'syābhūt janma nābhisaroruhāt\n<l>kadācit śrūyate nīrāt tejovātādikād api // Lbh_1,2.25 //</l></p>\n\n<lg>\n<l>rudra ekādaśa-vyūhas tathāṣṭatanur apy asau |</l>\n<l>prāyaḥ pañcānanas tryakṣo daśa-bāhur udīryate // Lbh_1,2.26 //</l>\n</lg>\n\n<lg>\n<l>kvacij jīva-viśeṣatvaṃ harasyoktaṃ vidher iva |</l>\n<l>tat tu śeṣavad evāstāṃ tad-aṃśatvena kīrtanāt // Lbh_1,2.27 //</l>\n</lg>\n\n<lg>\n<l>haraḥ puruṣa-dhāmatvān nirguṇaḥ prāya eva saḥ |</l>\n<l>vikāravān iha tamo-yogāt sarvaiḥ pratīyate ||</l>\n</lg>\n\n<p>yathā śrī-daśame (10.88.3)\n<l>śivaḥ śakti-yutaḥ śaśvat triliṅgo guṇa-saṃvṛtaḥ // Lbh_1,2.28 //</l></p>\n\n<p>iti |</p>\n\n<p>yathā brahma-saṃhitāyāṃ (5.45) -\n<lg>\n<l>kṣīraṃ yathā dadhi vikāra-viśeṣa-yogāt</l>\n<l>sañjāyate na hi tataḥ pṛthag asti hetoḥ |</l>\n<l>yaḥ śambhutām api tathā samupaiti kāryād</l>\n<l>govindam ādi-puruṣaṃ tam ahaṃ bhajāmi ||</l>\n</lg></p>\n\n<l>iti // Lbh_1,2.29 //</l>\n\n<lg>\n<l>vidher lalāṭāj janmāsya kadācit kamalāpateḥ |</l>\n<l>kālāgni-rudraḥ kalpānte bhavet saṅkarṣaṇād api // Lbh_1,2.30 //</l>\n</lg>\n\n<lg>\n<l>sadā-śivākhyā tan-mūrtis tamogandha-vivarjitā |</l>\n<l>sarvakāraṇa-bhūtāsāv aṅga-bhūtā svayaṃ prabhoḥ |</l>\n<l>vāyavyādiṣu saiveyaṃ śiva-loke pradarśitā // Lbh_1,2.31 //</l>\n</lg>\n\n<p>tathā ca brahma-saṃhitāyām ādi-śiva-kathane (5.8) -</p>\n\n<lg>\n<l>niyatiḥ sā ramā devi tat-priyā tad-vaśaṃ tadā |</l>\n<l>tal-liṅgaṃ bhagavān śambhur jyoti-rūpaḥ sanātanaḥ |</l>\n<l>yā yoniḥ sāparā śaktiḥ ity ādi // Lbh_1,2.32 //</l>\n</lg>\n\n<p>śrī-viṣṇuḥ, yathā śrī-tṛtīye (3.8.16)\n<lg>\n<l>tal loka-padmaṃ sa u eva viṣṇuḥ</l>\n<l>prāvīviśat sarva-guṇāvabhāsam |</l>\n<l>tasmin svayaṃ vedamayo vidhātā</l>\n<l>svayambhuvaṃ yaṃ sma vadanti so 'bhūt ||</l>\n</lg></p>\n\n<l>iti // Lbh_1,2.33 //</l>\n\n<lg>\n<l>yo viṣṇuḥ paṭhyate so'sau kṣīrāmbudhiśayo mataḥ |</l>\n<l>garbhodaśāyinas tasya vilāsatvān munśvaraiḥ |</l>\n<l>nārāyaṇo virāḍ antaryāmī cāyaṃ nigadyate // Lbh_1,2.34 //</l>\n</lg>\n\n<lg>\n<l>viṣṇu-dharmottarādy-uktā yāḥ pūryo'jāṇḍa-madhyataḥ |</l>\n<l>santi viṣṇu-prakāśānāṃ tāḥ kathyante samāsataḥ // Lbh_1,2.35 //</l>\n</lg>\n\n<lg>\n<l>yathā -</l>\n<l>rudropariṣṭād aparaḥ pañcāyuta-pramāṇataḥ |</l>\n<l>agamyaḥ sarva-lokānāṃ viṣṇu-lokaḥ prakīrtitaḥ // Lbh_1,2.36 //</l>\n</lg>\n\n<lg>\n<l>tasyopariṣṭād brahmāṇḍaḥ kāñcanoddīpti-saṃyutaḥ |</l>\n<l>meros tu pūrva-dig-bhāge madhye tu lavaṇodadheḥ |</l>\n<l>viṣṇuloko mahān proktaḥ salilāntara-saṃsthitaḥ // Lbh_1,2.37 //</l>\n</lg>\n\n<lg>\n<l>tatra svapiti gharmāmbhe devadevo janārdanaḥ |</l>\n<l>lakṣmī-sahāyaḥ satataṃ śeṣa-paryaṅkam āsthitaḥ // Lbh_1,2.38 //</l>\n</lg>\n\n<lg>\n<l>meroś ca pūrva-dig-bhāge madhye kṣīrārṇavasya ca |</l>\n<l>kṣīrāmbu-madhyagā śubhrā devasyānyā tathā purī // Lbh_1,2.39 //</l>\n</lg>\n\n<lg>\n<l>lakṣmī-sahāyas tatrāste śeṣāsana-gataḥ prabhuḥ |</l>\n<l>tatrāpi caturo māsān suptas tiṣṭhati vārṣikān // Lbh_1,2.40 //</l>\n</lg>\n\n<lg>\n<l>tasminn avāci dig-bhāge madhye kṣīrārṇavasya tu |</l>\n<l>yojanānāṃ sahasrāṇi maṇḍalaḥ pañca-viṃśatiḥ |</l>\n<l>śvetadvīpatayā khyāto dvīpaḥ parama-śobhanaḥ // Lbh_1,2.41 //</l>\n</lg>\n\n<lg>\n<l>narāḥ sūrya-prabhās tatra śītāṃśu-sama-darśanāḥ |</l>\n<l>tejasā durnirīkṣyāś ca devānām api yādava // Lbh_1,2.42 //</l>\n</lg>\n\n<lg>\n<l>brahmāṇḍe ca -</l>\n<l>śveto nāma mahān asti dvīpaḥ kṣīrābdhi-veṣṭitaḥ |</l>\n<l>lakṣa-yojana-vistāraḥ suramyaḥ sarva-kāñcanaḥ // Lbh_1,2.43 //</l>\n</lg>\n\n<lg>\n<l>kundendu-kumuda-prakhyair lola-kallola-rāśibhiḥ |</l>\n<l>dhautām ala-śilopetaḥ samantāt kṣīra-vāridheḥ // Lbh_1,2.44 //</l>\n</lg>\n\n<p>iti |</p>\n\n<lg>\n<l>kiṃ ca viṣṇu-purāṇādau mokṣa-dharme ca kīrtitam |</l>\n<l>kṣīrābdher uttare tīre śveta-dvīpo bhaved iti // Lbh_1,2.45 //</l>\n</lg>\n\n<l>śuddhodād uttare śvetadvīpaṃ syāt pādma-sammatam // Lbh_1,2.46 //</l>\n\n<lg>\n<l>viṣṇuḥ sattvaṃ tanotīti śāstre sattva-tanuṃ smṛtaḥ |</l>\n<l>avatāra-gaṇaś cāsya bhavet sattva-tanus tathā |</l>\n<l>bahiraṅgam adhiṣṭhānam iti vā tasya tat tanuḥ // Lbh_1,2.47 //</l>\n</lg>\n\n<l>ato nirguṇatā samyak sarva-śāstre prasidhyati // Lbh_1,2.48 //</l>\n\n<lg>\n<l>tathā hi śrī-daśame (10.88.4) --</l>\n<l>harir hi nirguṇaḥ sākṣāt puruṣaḥ prakṛteḥ paraḥ |</l>\n<l>sa sarva-dṛg upadraṣṭā taṃ bhajan nirguṇo bhavet ||</l>\n</lg>\n\n<l>iti // Lbh_1,2.49 //</l>\n\n<l>tena sattva-tanor asmāt śreyāṃsi syur itīritam // Lbh_1,2.50 //</l>\n\n<l>ity ato vihitā śāstre tad-bhakter eva nityatā // Lbh_1,2.51 //</l>\n\n<lg>\n<l>tathā hi pādme -</l>\n<l>smartavyaḥ satataṃ viṣṇur vismartavyo na jātucit |</l>\n<l>sarve vidhi-niṣedhāḥ syur etayor eva kiṅkarāḥ // Lbh_1,2.52 //</l>\n</lg>\n\n<p>ataeva tatraiva (PadmaP 4.93.26) --\n<lg>\n<l>vyāmohāya carācarasya jagatas te te purāṇāgamās</l>\n<l>tāṃ tām eva hi devatāṃ paramikāṃ jalpantu kalpāvadhi |</l>\n<l>siddhānte punar eka eva bhagavān viṣṇuḥ samastāgama-</l>\n<l>vyāpāreṣu vivecana-vyatikaraṃ nīteṣu niścīyate // Lbh_1,2.53 //</l>\n</lg></p>\n\n<lg>\n<l>śrī-prathama-skandhe (1.2.26)</l>\n<l>mumukṣavo ghora-rūpān hitvā bhūta-patīn atha |</l>\n<l>nārāyaṇa-kalāḥ śāntā bhajanti hy anasūyavaḥ ||</l>\n</lg>\n\n<l>iti // Lbh_1,2.54 //</l>\n\n<l>atra svāṃśā harer eva kalā-śabdena kīrtitāḥ // Lbh_1,2.55 //</l>\n\n<lg>\n<l>ato vidhi-harādīnāṃ nikhilānāṃ suparvaṇām |</l>\n<l>śrī-viṣṇoḥ svāṃśa-vargebhyo nyūnatābhiprakāśitā // Lbh_1,2.56 //</l>\n</lg>\n\n<p>yathā tatraiva (1.18.21) --\nathāpi yat-pāda-nakhāvasṛṣṭaṃ\n<lg>\n<l>jagad viriñcopahṛtārhaṇāmbhaḥ</l>\n<l>seśaṃ punāty anyatamo mukundāt</l>\n<l>ko nāma loke bhagavat-padārthaḥ // Lbh_1,2.57 //</l>\n</lg></p>\n\n<p>iti |</p>\n\n<lg>\n<l>mahā-vārāhe ca -</l>\n<l>matsya-kūrma-varahādyāḥ samā viṣṇor abhedataḥ |</l>\n<l>brahmādyām asamāḥ proktāḥ prakṛtis tu samāsamā // Lbh_1,2.58 //</l>\n</lg>\n\n<p>iti ||</p>\n\n<lg>\n<l>atra prakṛti-śabdena cic-chaktir abhidhīyate |</l>\n<l>abhinna-bhinna-rūpatvād asyaivoktā samāsamā // Lbh_1,2.59 //</l>\n</lg>\n\n<l>iti puruṣāvatāra-guṇāvatāra-nirūpaṇam ||2||</l>\n\n</div>\n<div>\n\n<p>tṛtīyaḥ paricchedaḥ</p>\n\n<p>līlāvatāra-nirūpaṇam</p>\n\n<lg>\n<l>atha līlāvatārāś ca vilikhyante yathā mati |</l>\n<l>śrīmad-bhāgavatasyānusāreṇa prāyaśas tv amī // Lbh_1,3.1 //</l>\n</lg>\n\n<lg>\n<l>tatra śrī-catuḥsanaḥ śrī-prathame (1.3.6) -</l>\n<l>sa eva prathamaṃ devaḥ kaumāraṃ sargam āśritaḥ |</l>\n<l>cacāra duścaraṃ brahmā brahmacaryam akhaṇḍitam // Lbh_1,3.2 //</l>\n</lg>\n\n<p>iti |</p>\n\n<lg>\n<l>caturbhir avatāro'yam eka eva satāṃ mataḥ |</l>\n<l>sama-śabdāt caturṣv eva catuḥsana iti smṛtaḥ // Lbh_1,3.3 //</l>\n</lg>\n\n<lg>\n<l>śuddha-jñānasya bhakteś ca pracārārtham avātarat |</l>\n<l>pañcaṣābdika-bālābho gauraḥ kamala-yonitaḥ // Lbh_1,3.4 //</l>\n</lg>\n\n<l>śrī-nāradaḥ | tatraiva (1.3.8) -</l>\n<lg>\n<l>tṛtīyam ṛṣi-sargaṃ vai devarṣitvam upetya saḥ |</l>\n<l>tantraṃ sātvatam ācaṣṭa naiṣkarmyaṃ karmaṇāṃ yataḥ // Lbh_1,3.5 //</l>\n</lg>\n\n<lg>\n<l>pravartanāya loke'smin svabhakter eva sarvataḥ |</l>\n<l>harir devarṣi-rūpeṇa candra-śubhro vidher abhūt // Lbh_1,3.6 //</l>\n</lg>\n\n<lg>\n<l>āvirbhūyād idme brāhme kalpa eva catuḥsanaḥ |</l>\n<l>nāradaś cānuvartete kalpeṣu sakaleṣv api // Lbh_1,3.7 //</l>\n</lg>\n\n<l>śrī-varāhaḥ | tatraiva (1.3.7) --</l>\n<lg>\n<l>dvitīyaṃ tu bhavāyāsya rasātala-gatāṃ mahīm |</l>\n<l>uddhariṣyann upādatta yajñeśaḥ saukaraṃ vapuḥ // Lbh_1,3.8 //</l>\n</lg>\n\n<p>śrī-dvitīye ca (2.7.1)\n<lg>\n<l>yatrodyataḥ kṣiti-taloddharaṇāya bibhrat</l>\n<l>krauḍīṃ tanuṃ sakala-yajña-mayīm anantaḥ |</l>\n<l>antar-mahārṇava upāgatam ādi-daityaṃ</l>\n<l>taṃ daṃṣṭrayādrim iva vajra-dharo dadāra // Lbh_1,3.9 //</l>\n</lg></p>\n\n<p>iti |</p>\n\n<lg>\n<l>dvir āvirāsīt kalpe'sminn ādye svāyambhuvāntare |</l>\n<l>ghrāṇād vidher dharoddhṛtyai cākṣuṣīye tu nīrataḥ // Lbh_1,3.10 //</l>\n</lg>\n\n<lg>\n<l>hiraṇyākṣaṃ dharoddhāre nihantuṃ daṃṣṭri-puṅgavaḥ |</l>\n<l>catuṣpāt śrī-varāho'sau nṛ-varāhaḥ kvacin mataḥ // Lbh_1,3.11 //</l>\n</lg>\n\n<lg>\n<l>kadācij jalada-śyāmaḥ kadācic candrapāṇḍaraḥ |</l>\n<l>yajña-mūrtiḥ sthaviṣṭho'yaṃ varṇa-dvaya-yutaḥ smṛtaḥ // Lbh_1,3.12 //</l>\n</lg>\n\n<lg>\n<l>dakṣāt prācetasāt sṛṣṭiḥ śrūyate cākṣuṣe'ntare |</l>\n<l>atas tatraiva janmāsya hiraṇyākṣasya yujyate // Lbh_1,3.13 //</l>\n</lg>\n\n<lg>\n<l>tathā hi śrī-caturthe (4.30.49) --</l>\n<l>cākṣuṣe tv antare prāpte prāk-sarge kāla-vidrute |</l>\n<l>yaḥ sasarja prajā iṣṭāḥ sa dakṣo daiva-coditaḥ // Lbh_1,3.14 //</l>\n</lg>\n\n<p>iti |</p>\n\n<lg>\n<l>uttānapāda-vaṃśyānāṃ tanayasya pracetasām |</l>\n<l>dakṣasyaiva ditiḥ putrī hiraṇākṣo diteḥ sutaḥ // Lbh_1,3.15 //</l>\n</lg>\n\n<lg>\n<l>kalpārambhe tadā nāsti sutotpattir manor api |</l>\n<l>kvāsau prācetaso dakṣaḥ kva ditiḥ kva diteḥ // Lbh_1,3.16 //</l>\n</lg>\n\n<lg>\n<l>ataḥ kāla-dvayodbhūtaṃ śrī-varāhasya ceṣṭitam |</l>\n<l>ekatraivāha maitreyaḥ kṣattuḥ praśnānurodhataḥ // Lbh_1,3.17 //</l>\n</lg>\n\n<lg>\n<l>madhye manvantarasyaiva muneḥ śāpān manuṃ prati |</l>\n<l>pralayo'sau babhūveti purāṇe kvacid īryate // Lbh_1,3.18 //</l>\n</lg>\n\n<lg>\n<l>ayam ākasmiko jātaś cākṣuṣasyāntare manoḥ |</l>\n<l>pralayaḥ padmanābhasya līlayeti ca kutracit // Lbh_1,3.19 //</l>\n</lg>\n\n<lg>\n<l>sarva-manvantarasyānte pralayo niścitaṃ bhavet |</l>\n<l>viṣṇu-dharmottare tv etat mārkaṇḍeyena bhāṣitam // Lbh_1,3.20 //</l>\n</lg>\n\n<lg>\n<l>tathā hi -</l>\n<l>manvantare parikṣīṇe devā manvantareśvarāḥ |</l>\n<l>maharlokam athāsādya tiṣṭhanti gata-kalmaṣāḥ // Lbh_1,3.21 //</l>\n</lg>\n\n<lg>\n<l>manuś ca saha śakreṇa devāś ca yadunandana |</l>\n<l>brahma-lokaṃ prapadyante punar āvṛtti-durlabham // Lbh_1,3.22 //</l>\n</lg>\n\n<lg>\n<l>bhūtalaṃ satalaṃ vajra toya-rūpī maheśvaraḥ |</l>\n<l>ūrmi-mālī mahāvegaḥ sarvam āvṛtya tiṣṭhati // Lbh_1,3.23 //</l>\n</lg>\n\n<lg>\n<l>bhūrlokam āśritaṃ sarvaṃ tadā naśyati yādava |</l>\n<l>na vinaśyanti rājendra viśrutāḥ kula-parvatāḥ // Lbh_1,3.24 //</l>\n</lg>\n\n<lg>\n<l>naur bhūtvā tu tadā devī mahī yadu-kulodvaha |</l>\n<l>dhārayaty atha bījāni sarvāṇy evāviśeṣataḥ // Lbh_1,3.25 //</l>\n</lg>\n\n<lg>\n<l>bhaviṣyaś ca manus tatra bhaviṣyā ṛṣayas tathā |</l>\n<l>tiṣṭhanti rāja-śārdūla sapta te prathitā bhuvi // Lbh_1,3.26 //</l>\n</lg>\n\n<lg>\n<l>matsya-rūpa-dharo viṣṇuḥ śṛṅgī bhūtvā jagat-patiḥ |</l>\n<l>ākarṣati tu tāṃ nāvaṃ sthānāt sthānaṃ tu līlayā // Lbh_1,3.27 //</l>\n</lg>\n\n<lg>\n<l>himādri-śikhare nāvaṃ baddhā devo jagat-patiḥ |</l>\n<l>matsyas tv adṛśyo bhavati te ca tiṣṭhanti tatragāḥ // Lbh_1,3.28 //</l>\n</lg>\n\n<lg>\n<l>kṛta-tulyaṃ tataḥ kālaṃ yāvat prakṣālanaṃ smṛtam |</l>\n<l>āpaḥ śamam atho yānti yathā-pūrvaṃ narādhipa |</l>\n<l>ṛṣayaś ca manuś caiva sarvaṃ kurvanti te tadā // Lbh_1,3.29 //</l>\n</lg>\n\n<p>iti |</p>\n\n<lg>\n<l>manor ante layo nāsti manave'darśi māyayā |</l>\n<l>viṣṇuneti bruvāṇais tu svābhir naiṣa manyate // Lbh_1,3.30 //</l>\n</lg>\n\n<lg>\n<l>śrī-matsyaḥ śrī-prathame (1.3.15) -</l>\n<l>rūpaṃ sa jagṛhe mātsyaṃ cākṣuṣodadhi-samplave |</l>\n<l>nāvy āropya mahī-mayyām apād vaivasvataṃ manum // Lbh_1,3.31 //</l>\n</lg>\n\n<p>śrī-dvitīye (2.7.22) ca --\n<lg>\n<l>matsyo yugānta-samaye manunopalabdhaḥ</l>\n<l>kṣoṇīmayo nikhila-jīva-nikāya-ketaḥ |</l>\n<l>visraṃsitān uru-bhaye salile mukhān me</l>\n<l>ādāya tatra vijahāra ha veda-mārgān // Lbh_1,3.32 //</l>\n</lg></p>\n\n<lg>\n<l>pādme ca -</l>\n<l>evam ukto hṛṣīkeśo brahmaṇā parameśvaraḥ |</l>\n<l>matsya-rūpaṃ samāsthāya praviveśa mahodadhim // Lbh_1,3.33 //</l>\n</lg>\n\n<lg>\n<l>matsyo'pi prādurabhavad dviḥ kalpe'smin varāhavat |</l>\n<l>ādau svāyambhuvīyasya daityaṃ ghnann āharac chrutīḥ |</l>\n<l>ante tu cākṣuṣīyasya kṛpāṃ satyavrate'karot // Lbh_1,3.34 //</l>\n</lg>\n\n<lg>\n<l>antyena sārdha-padyena proktam ādyasya ceṣṭitam |</l>\n<l>pūrva-sārdhena cāntyasya matsyo jñeyo varāhavat // Lbh_1,3.35 //</l>\n</lg>\n\n<lg>\n<l>upalakṣaṇam evaitat anya-manvantarasya ca |</l>\n<l>viṣṇu-dharmottarāj jñeyāḥ prādurbhāvāś caturdaśa // Lbh_1,3.36 //</l>\n</lg>\n\n<lg>\n<l>śrī-yajñaḥ śrī-prathame (1.3.22) -</l>\n<l>nara-devatvam āpannaḥ sura-kārya-cikīrṣayā |</l>\n<l>samudra-nigrahādīni cakre vīryāṇy ataḥ param // Lbh_1,3.37 //</l>\n</lg>\n\n<p>iti |</p>\n\n<lg>\n<l>trayāṇām eva lokānāṃ mahārti-haraṇād asau |</l>\n<l>mātāmahena manunā harir ity api śabditaḥ // Lbh_1,3.38 //</l>\n</lg>\n\n<lg>\n<l>śrī-nara-nārāyaṇau tatraiva (1.3.9) --</l>\n<l>turye dharma-kalā-sarge nara-nārāyaṇāv ṛṣī |</l>\n<l>bhūtvātmopaśamopetam akarod duścaraṃ tapaḥ // Lbh_1,3.39 //</l>\n</lg>\n\n<p>iti |</p>\n\n<lg>\n<l>śāstre'nyau hari-kṛṣṇākhyāv anayoḥ sodarau smṛtau |</l>\n<l>ebhir eko'vatāraḥ syāt caturbhiḥ sanakādivat // Lbh_1,3.40 //</l>\n</lg>\n\n<lg>\n<l>śrī-kapilaḥ tatraiva (1.3.10) --</l>\n<l>pañcamaḥ kapilo nāma siddheśaḥ kāla-viplutam |</l>\n<l>provācāsuraye sāṅkhyaṃ tattva-grāma-vinirṇayam // Lbh_1,3.41 //</l>\n</lg>\n\n<p>iti |</p>\n\n<lg>\n<l>devahūtyāṃ kardamataḥ prādurbhāvam asau gataḥ |</l>\n<l>proktaḥ kapilavarṇatvāt kapilākhyo viriñcinā // Lbh_1,3.42 //</l>\n</lg>\n\n<lg>\n<l>pādme -</l>\n<l>kapilo vāsudevāṃśas tattvaṃ sāṅkhyaṃ jagāda ha |</l>\n<l>brahmādibhyaś ca devebhyo bhṛgvādibhyas tathaiva ca |</l>\n<l>tathaivāsurayesarvavedārthair upabṛṃhitam // Lbh_1,3.43 //</l>\n</lg>\n\n<lg>\n<l>sarva-veda-viruddhaṃ ca kapilo'nyo jagāda ha |</l>\n<l>sāṅkhyam āsuraye'naysami kutarka-paribṛṃhitam // Lbh_1,3.44 //</l>\n</lg>\n\n<l>śrī-dattaḥ | śrī-dvitīye (2.7.4) --</l>\n<lg>\n<l>atrer apatyam abhikāṅkṣata āha tuṣṭo</l>\n<l>datto mayāham iti yad bhagavān sa dattaḥ |</l>\n<l>yat-pāda-paṅkaja-parāga-pavitra-dehā</l>\n<l>yogarddhim āpur ubhayīṃ yadu-haihayādyāḥ // Lbh_1,3.45 //</l>\n</lg>\n\n<lg>\n<l>śrī-prathame ca (1.3.11) --</l>\n<l>ṣaṣṭham atrer apatyatvaṃ vṛtaḥ prāpto 'nasūyayā |</l>\n<l>ānvīkṣikīm alarkāya prahlādādibhya ūcivān // Lbh_1,3.46 //</l>\n</lg>\n\n<lg>\n<l>śrī-brahmāṇḍe tu kathitam atri-patnyānusūyayā |</l>\n<l>prārthito bhagavān atrer apatyatvam upeyivān // Lbh_1,3.47 //</l>\n</lg>\n\n<lg>\n<l>tathā hi -</l>\n<l>varaṃ dattvānasūyāyai viṣṇuḥ sarva-jaganmayaḥ |</l>\n<l>atreḥ putro'bhavat tasyāṃ svecchā-mānuṣa-vigrahaḥ |</l>\n<l>dattātreya iti khyāto yati-veśa-vibhūṣitaḥ // Lbh_1,3.48 //</l>\n</lg>\n\n<l>śrī-hayaśīrṣā | śrī-dvitīye (2.7.11) --</l>\n<lg>\n<l>satre mamāsa bhagavān haya-śīraṣātho</l>\n<l>sākṣāt sa yajña-puruṣas tapanīya-varṇaḥ |</l>\n<l>chandomayo makhamayo 'khila-devatātmā</l>\n<l>vāco babhūvur uśatīḥ śvasato 'sya nastaḥ // Lbh_1,3.49 //</l>\n</lg>\n\n<p>iti |</p>\n\n<lg>\n<l>prādurbhūyaiva yajñāgner dānavau madhu-kaiṭabhau |</l>\n<l>hatvā prayānayad vedān punar vāgīśvarī-patiḥ // Lbh_1,3.50 //</l>\n</lg>\n\n<l>śrī-haṃsaḥ | śrī-dvitīye (2.7.19) --</l>\n<lg>\n<l>tubhyaṃ ca nārada bhṛśaṃ bhagavān vivṛddha-</l>\n<l>bhāvena sādhu parituṣṭa uvāca yogam |</l>\n<l>jñānaṃ ca bhāgavatam ātma-satattva-dīpaṃ</l>\n<l>yad vāsudeva-śaraṇā vidur añjasaiva // Lbh_1,3.51 //</l>\n</lg>\n\n<p>iti |</p>\n\n<lg>\n<l>śakto'khila-viveke'haṃ kṣīra-nīra-vibhāgavat |</l>\n<l>iti vyañjann ayaṃ rāja-haṃso vyaktiṃ jalād gataḥ // Lbh_1,3.52 //</l>\n</lg>\n\n<l>śrī-dhruva-priyaḥ | tatraiva (2.7.8) --</l>\n<lg>\n<l>viddhaḥ sapatny-udita-patribhir anti rājño</l>\n<l>bālo 'pi sann upagatas tapase vanāni |</l>\n<l>tasmā adād dhruva-gatiṃ gṛṇate prasanno</l>\n<l>divyāḥ stuvanti munayo yad upary-adhastāt // Lbh_1,3.53 //</l>\n</lg>\n\n<p>iti |</p>\n\n<lg>\n<l>svāyambhuve'vatārokter nāmnaś cākathanād iha |</l>\n<l>yajñādīnāṃ ca tatroktyā pāriśeṣya-pramāṇataḥ ||</l>\n</lg>\n\n<lg>\n<l>prasiddhyā pṛśni-garbheti tad-ākhyāsya nigadyate |</l>\n<l>hantāyam adrir ity ādau padye govardhanādrivat // Lbh_1,3.54 //</l>\n</lg>\n\n<lg>\n<l>tathā śrī-daśame (10.3.32) --</l>\n<l>tvam eva pūrva-sarge 'bhūḥ pṛśniḥ svāyambhuve sati |</l>\n<l>tadāyaṃ sutapā nāma prajāpatir akalmaṣaḥ |</l>\n<l>ahaṃ suto vām abhavaṃ pṛśnigarbha iti smṛtaḥ // Lbh_1,3.55 //</l>\n</lg>\n\n<p>iti |</p>\n\n<lg>\n<l>asyātra caritānuktyā nāmānuktyā ca tatra vai |</l>\n<l>parasparam apekṣitvād yuktā caikatra saṅgatiḥ // Lbh_1,3.56 //</l>\n</lg>\n\n<lg>\n<l>atrāgamana-mātreṇa yadi syād avatāratā |</l>\n<l>anyatrāpi prasajyeta yatheṣṭaṃ tat-prakalpanā // Lbh_1,3.57 //</l>\n</lg>\n\n<l>śrī-ṛṣabhaḥ | śrī-prathame (1.3.13) --</l>\n<lg>\n<l>aṣṭame merudevyāṃ tu nābher jāta urukramaḥ |</l>\n<l>darśayan vartma dhīrāṇāṃ sarvāśrama-namaskṛtam // Lbh_1,3.58 //</l>\n</lg>\n\n<lg>\n<l>śuklaḥ paramahaṃsānāṃ dharmaṃ jñāpayituṃ prabhuḥ |</l>\n<l>vyakto guṇair variṣṭhatvād vikhyāta ṛṣabhākhyayā // Lbh_1,3.59 //</l>\n</lg>\n\n<l>śrī-pṛthuḥ | tatraiva (1.3.14) --</l>\n<lg>\n<l>ṛṣibhir yācito bheje navamaṃ pārthivaṃ vapuḥ |</l>\n<l>dugdhemām oṣadhīr viprās tenāyaṃ sa uśattamaḥ // Lbh_1,3.60 //</l>\n</lg>\n\n<p>iti |</p>\n\n<lg>\n<l>mathyamānān muni-gaṇair asavyād vaiṇa-bāhutaḥ |</l>\n<l>prādurbhūto mahārājaḥ śuddha-svarṇa-ruciḥ pṛthuḥ // Lbh_1,3.61 //</l>\n</lg>\n\n<lg>\n<l>ādye vyaktāḥ kumārādyāḥ pṛthv-antāś ca trayodaśa |</l>\n<l>keloamatsyau punar vyaktiṃ cākṣuṣīye tu jagmatuḥ // Lbh_1,3.62 //</l>\n</lg>\n\n<l>atha śrī-nṛsiṃhaḥ | tatraiva (1.3.18) --</l>\n<lg>\n<l>caturdaśaṃ nārasiṃhaṃ bibhrad daityendram ūrjitam |</l>\n<l>dadāra karajair ūrāv erakāṃ kaṭa-kṛd yathā // Lbh_1,3.64 //</l>\n</lg>\n\n<lg>\n<l>ṣaṣṭhe'ntare'bdhimathanān nṛhareḥ pūrva-bhāvitā |</l>\n<l>ataḥ prāg eṣa kūrmāder vyaktiṃ ṣaṣṭhe'ntare gataḥ // Lbh_1,3.65 //</l>\n</lg>\n\n<l>śrī-kūrmaḥ | tatraiva (1.3.16) --</l>\n<lg>\n<l>surāsurāṇām udadhiṃ mathnatāṃ mandarācalam |</l>\n<l>dadhre kamaṭha-rūpeṇa pṛṣṭha ekādaśe vibhuḥ // Lbh_1,3.66 //</l>\n</lg>\n\n<p>iti |</p>\n\n<lg>\n<l>pādme proktaṃ dadhe kṣauṇīmayam evārthitaḥ suraiḥ |</l>\n<l>śāstrāntare tu bhūdhārī kalpādau prakaṭo'bhavat // Lbh_1,3.67 //</l>\n</lg>\n\n<l>śrī-dhanvantari-mohinyau | tatraiva (1.3.17) --</l>\n<lg>\n<l>dhānvantaraṃ dvādaśamaṃ trayodaśamam eva ca |</l>\n<l>apāyayat surān anyān mohinyā mohayan striyā // Lbh_1,3.68 //</l>\n</lg>\n\n<p>iti |</p>\n\n<p>tatra śrī-dhanvantariḥ -\n<l>ṣaṣṭhe ca saptame cāyaṃ dvirāvirbhāvam āgataḥ // Lbh_1,3.69 //</l></p>\n\n<lg>\n<l>ṣaṣṭhe'ntare'bdhi-mathanād dhṛtāmṛta-kamaṇḍaluḥ |</l>\n<l>udgato dvibhujaḥ śyāmaḥ āyurveda-pravartakaḥ |</l>\n<l>saptame ca tathā-rūpaḥ kāśīrāja-suto'bhavat // Lbh_1,3.70 //</l>\n</lg>\n\n<lg>\n<l>śrī-mohinī --</l>\n<l>daityānāṃ mohanāyāsau pramodāya ca dhurjaṇḥ |</l>\n<l>ajito mohinī-mūrtyā dvirāvirbhāvam āgataḥ // Lbh_1,3.71 //</l>\n</lg>\n\n<l>iti ṣaṣṭhe'tra catvāro nṛsiṃhāyāḥ prakīrtitāḥ // Lbh_1,3.72 //</l>\n\n<l>śrī-vāmanaḥ | tatraiva (1.3.19) --</l>\n<lg>\n<l>pañcadaśaṃ vāmanakaṃ kṛtvāgād adhvaraṃ baleḥ |</l>\n<l>pada-trayaṃ yācamānaḥ pratyāditsus tri-piṣṭapam // Lbh_1,3.73 //</l>\n</lg>\n\n<p>iti |</p>\n\n<lg>\n<l>vāmanas trir abhivyaktaṃ kalpe'smin pratipedivān |</l>\n<l>tatrādau dānavendrasya vāskaler adhvaraṃ yayau ||</l>\n</lg>\n\n<lg>\n<l>tato vaivasvatīye'smin dhundhor makham asau gataḥ |</l>\n<l>aditau kaśyapāj jātaḥ saptame'sya caturyuge |</l>\n<l>pratigraha-kṛte jātās traya eva trivikramāḥ // Lbh_1,3.74 //</l>\n</lg>\n\n<l>śrī-bhārgavaḥ | tatraiva (1.3.20) --</l>\n<lg>\n<l>avatāre ṣoḍaśame paśyan brahma-druho nṛpān |</l>\n<l>triḥ-sapta-kṛtvaḥ kupito niḥ-kṣatrām akaron mahīm // Lbh_1,3.75 //</l>\n</lg>\n\n<p>iti |</p>\n\n<lg>\n<l>reṇukā-jamadagnibhyāṃ gauro vyaktim asau gataḥ |</l>\n<l>prāhuḥ saptadaśe kecid dvāviṃśe'nye caturyuge // Lbh_1,3.76 //</l>\n</lg>\n\n<l>śrī-rāghavendraḥ | tatraiva (1.3.22) --</l>\n<lg>\n<l>nara-devatvam āpannaḥ sura-kārya-cikīrṣayā |</l>\n<l>samudra-nigrahādīni cakre vīryāṇy ataḥ param // Lbh_1,3.77 //</l>\n</lg>\n\n<p>iti |</p>\n\n<lg>\n<l>kauśalyāyāṃ daśarathān navadūrvādala-dyutiḥ |</l>\n<l>tretāyām āvirabhavat caturviṃśe caturyuge |</l>\n<l>bharatena sumitrāyā nandanābhyāṃ ca saṃyutaḥ // Lbh_1,3.78 //</l>\n</lg>\n\n<lg>\n<l>asya śāstre trayo vyūhā lakṣmaṇaādyā amī smṛtāḥ |</l>\n<l>bharato'tra ghanaśyāmaḥ saumitrī kanaka-prabhau // Lbh_1,3.79 //</l>\n</lg>\n\n<lg>\n<l>pādme bharata-śatrughnau śaṅkha-cakratayoditau |</l>\n<l>śrī-lakṣmaṇas tu tatraiva śeṣa ity abhiśabditaḥ // Lbh_1,3.80 //</l>\n</lg>\n\n<l>śrī-vyāsaḥ | tatraiva (1.3.21) -</l>\n<lg>\n<l>tataḥ saptadaśe jātaḥ satyavatyāṃ parāśarāt |</l>\n<l>cakre veda-taroḥ śākhā dṛṣṭvā puṃso 'lpa-medhasaḥ // Lbh_1,3.81 //</l>\n</lg>\n\n<p>iti |</p>\n\n<lg>\n<l>dvaipāyano'smi vyāsānām iti śaurir yad ūcivān |</l>\n<l>ato viṣṇu-purāṇādau viśeṣeṇaiva varṇitaḥ // Lbh_1,3.82 //</l>\n</lg>\n\n<lg>\n<l>yathā (ViP 3.4.5; MBh 12.346.11) -</l>\n<l>kṛṣṇa-dvaipāyanaṃ vyāsaṃ viddhi nārāyaṇaṃ svayam |</l>\n<l>ko hy anyaḥ puṇḍarīkākṣān mahābhārata-kṛd bhavet ||</l>\n</lg>\n\n<l>iti // Lbh_1,3.83 //</l>\n\n<lg>\n<l>śrūyate'pāntaratamā dvaipāyanyam agād iti |</l>\n<l>kiṃ sāyujyaṃ gataḥ so'tra viṣṇv-aṃśaḥ so'pi vā bhavet |</l>\n<l>tasmād āveśa evāyam iti kecid vadanti ca // Lbh_1,3.84 //</l>\n</lg>\n\n<l>atha śrī-rāma-kṛṣṇau | śrī-prathame (1.3.23) --</l>\n<lg>\n<l>ekonaviṃśe viṃśatime vṛṣṇiṣu prāpya janmanī |</l>\n<l>rāma-kṛṣṇāv iti bhuvo bhagavān aharad bharam // Lbh_1,3.85 //</l>\n</lg>\n\n<p>iti |</p>\n\n<lg>\n<l>śrī-rāmaḥ -</l>\n<l>eṣa mātṛdvaye vyakto janakād vasudevataḥ |</l>\n<l>yo navya-ghana-sārābho ghana-śyāmāmbaraḥ sadā // Lbh_1,3.86 //</l>\n</lg>\n\n<lg>\n<l>saṅkarṣaṇo dvitīyo yo vyūhaḥ rāmaḥ sa eva hi |</l>\n<l>pṛthvī-dhareṇa śeṣeṇa sambhūya vyaktim īyivān // Lbh_1,3.87 //</l>\n</lg>\n\n<lg>\n<l>śeṣo dvidhā mahīdhārī śyyārūpaś ca śārṅgiṇaḥ |</l>\n<l>tatra saṅkarṣaṇāveśād bhūbhṛt saṅkarṣaṇo mataḥ |</l>\n<l>śayyā-rūpas tathā tasya sakhya-dāsyābhimānavān // Lbh_1,3.88 //</l>\n</lg>\n\n<lg>\n<l>śrī-kṛṣṇaḥ -</l>\n<l>eṣa mātari devakyāṃ pitur ānaka-dundubheḥ |</l>\n<l>prādurbhūto ghanaśyāmo dvibhujo'pi caturbhujaḥ // Lbh_1,3.89 //</l>\n</lg>\n\n<l>śrī-buddhaḥ | tatraiva (1.3.24) --</l>\n<lg>\n<l>tataḥ kalau sampravṛtte sammohāya sura-dviṣām |</l>\n<l>buddho nāmnāñjana-sutaḥ kīkaṭeṣu bhaviṣyati // Lbh_1,3.90 //</l>\n</lg>\n\n<p>iti |</p>\n\n<lg>\n<l>asau vyaktaḥ kaler abda-sahasra-dvitaye gate |</l>\n<l>mūrtiḥ pāṭala-varṇāsya dvibhujā cikurojjhitā // Lbh_1,3.91 //</l>\n</lg>\n\n<lg>\n<l>yadā sūtaḥ kathām āha tadā buddhasya bhāvitā |</l>\n<l>adhunā vṛtta evāyaṃ dharmāraṇye yad udgataḥ // Lbh_1,3.92 //</l>\n</lg>\n\n<l>śrī-kalkiḥ | tatraiva (1.3.25) --</l>\n<lg>\n<l>athāsau yuga-sandhyāyāṃ dasyu-prāyeṣu rājasu |</l>\n<l>janitā viṣṇu-yaśaso nāmnā kalkir jagat-patiḥ // Lbh_1,3.93 //</l>\n</lg>\n\n<p>iti |</p>\n\n<lg>\n<l>pūrvaṃ manur daśaratho vasudevo'py asāv abhūt |</l>\n<l>bhāvī viṣṇu-yaśās cāyam iti pādme prakīrtitam // Lbh_1,3.94 //</l>\n</lg>\n\n<lg>\n<l>aiśvaryaṃ kalkinas tasya brahmāṇḍe suṣṭhu varṇitam |</l>\n<l>kaiścit kalau kalau buddhaḥ syāt kalkī cety udīryate // Lbh_1,3.95 //</l>\n</lg>\n\n<l>aṣṭau vaivasvatīye'mī kathitā vāmanādayaḥ // Lbh_1,3.96 //</l>\n\n<lg>\n<l>kalpāvatārā ity ete kathitāḥ pañca-viṃśatiḥ |</l>\n<l>pratikalpaṃ yataḥ prāyaḥ sakṛt prādurbhvaty amī // Lbh_1,3.97 //</l>\n</lg>\n\n<p>iti līlāvatāra-nirūpaṇam ||</p>\n\n</div>\n<div>\n\n<p>caturthaḥ paricchedaḥ\natha manvantarāvatārāḥ</p>\n\n<lg>\n<l>manvantarāvatāro'sau prāyaḥ śakrāri-hatyayā |</l>\n<l>tat-sahāyo mukundasya prādurbhāvaḥ sureṣu yaḥ // Lbh_1,4.1 //</l>\n</lg>\n\n<lg>\n<l>yukte kalpāvatāratve yajñādīnām api sphuṭam |</l>\n<l>manvatarāvatāratvaṃ tat-tat-paryanta-pālanāt // Lbh_1,4.2 //</l>\n</lg>\n\n<lg>\n<l>manvantareṣv amī svāyambhuvīyādiṣv anukramāt |</l>\n<l>avatārās tu yajñādyā bṛhad-bhānv-antimā matāḥ // Lbh_1,4.3 //</l>\n</lg>\n\n<p>prathame svāyambhuvīye yajñaḥ -\n<l>yajñas tu pūrvam evoktas tenātra na vilikhyate // Lbh_1,4.4 //</l></p>\n\n<lg>\n<l>yathā aṣṭama-skandhe (8.1.21-22)</l>\n<l>ṛṣes tu vedaśirasas tuṣitā nāma patny abhūt |</l>\n<l>tasyāṃ jajñe tato devo vibhur ity abhiviśrutaḥ // Lbh_1,4.5 //</l>\n</lg>\n\n<lg>\n<l>aṣṭāśīti-sahasrāṇi munayo ye dhṛta-vratāḥ |</l>\n<l>anvaśikṣan vrataṃ tasya kaumāra-brahmacāriṇaḥ // Lbh_1,4.6 //</l>\n</lg>\n\n<p>iti |</p>\n\n<lg>\n<l>tṛtīye auttamīye satyasenaḥ - (8.1.25-26)</l>\n<l>dharmasya sūnṛtāyāṃ tu bhagavān puruṣottamaḥ |</l>\n<l>satyasena iti khyāto jātaḥ satyavrataiḥ saha // Lbh_1,4.7 //</l>\n</lg>\n\n<lg>\n<l>so 'nṛta-vrata-duḥśīlān asato yakṣa-rākṣasān |</l>\n<l>bhūta-druho bhūta-gaṇāṃś cāvadhīt satyajit-sakhaḥ // Lbh_1,4.8 //</l>\n</lg>\n\n<p>iti |</p>\n\n<lg>\n<l>caturthe tāmasīye hariḥ (8.1.30)</l>\n<l>tatrāpi jajñe bhagavān hariṇyāṃ harimedhasaḥ |</l>\n<l>harir ity āhṛto yena gajendro mocito grahāt // Lbh_1,4.9 //</l>\n</lg>\n\n<p>iti |</p>\n\n<lg>\n<l>smaryate'sau sadā prātaḥ sadācāra-parāyaṇaiḥ |</l>\n<l>sarvāniṣṭa-vināśāya harir danītndra-mocanaḥ // Lbh_1,4.10 //</l>\n</lg>\n\n<lg>\n<l>pañcame raivatīye vaikuṇṭhaḥ (8.5.4-5) -</l>\n<l>patnī vikuṇṭhā śubhrasya vaikuṇṭhaiḥ sura-sattamaiḥ |</l>\n<l>tayoḥ sva-kalayā jajñe vaikuṇṭho bhagavān svayam // Lbh_1,4.11 //</l>\n</lg>\n\n<lg>\n<l>vaikuṇṭhaḥ kalpito yena loko loka-namaskṛtaḥ |</l>\n<l>ramayā prārthyamānena devyā tat-priya-kāmyayā // Lbh_1,4.12 //</l>\n</lg>\n\n<p>iti |</p>\n\n<lg>\n<l>mahā-vaikuṇṭha-lokasya vyāpakasyāvyayātmanaḥ |</l>\n<l>prakaṭīkaraṇaṃ satyopari kalpanam ucyate // Lbh_1,4.13 //</l>\n</lg>\n\n<lg>\n<l>ṣaṣṭhe cākṣuṣīye ajitaḥ (BhP 8.5.9-10)</l>\n<l>tatrāpi devasambhūtyāṃ vairājasyābhavat sutaḥ |</l>\n<l>ajito nāma bhagavān aṃśena jagataḥ patiḥ // Lbh_1,4.14 //</l>\n</lg>\n\n<lg>\n<l>payodhiṃ yena nirmathya surāṇāṃ sādhitā sudhā |</l>\n<l>bhramamāṇo'mbhasi dhṛtaḥ kūrma-rūpeṇa mandaraḥ // Lbh_1,4.15 //</l>\n</lg>\n\n<p>iti |</p>\n\n<lg>\n<l>saptame vaivasvatīye vāmanaḥ -</l>\n<l>vaivasvatāntare vyaktaḥ puraivoktaḥ sa vāmanaḥ |</l>\n<l>bhaviṣyāḥ sapta kathyante te sāvarṇyantarādiṣu // Lbh_1,4.16 //</l>\n</lg>\n\n<lg>\n<l>aṣṭame sāvarṇanīye sārvabhaumaḥ (BhP 8.13.17) -</l>\n<l>devaguhyāt sarasvatyāṃ sārvabhauma iti prabhuḥ |</l>\n<l>sthānaṃ purandarād dhṛtvā balaye dāsyatīśvaraḥ // Lbh_1,4.17 //</l>\n</lg>\n\n<p>iti |</p>\n\n<lg>\n<l>navame dakṣa-sāvarṇanīye ṛṣabhaḥ (8.13.20) --</l>\n<l>āyuṣmato 'mbudhārāyām ṛṣabho bhagavat-kalā |</l>\n<l>bhavitā yena saṃrāddhāṃ tri-lokīṃ bhokṣyate 'dbhutaḥ // Lbh_1,4.18 //</l>\n</lg>\n\n<p>iti |</p>\n\n<lg>\n<l>daśame brahma-sāvarṇanīye viṣvaksenaḥ (8.13.23) --</l>\n<l>viṣvakseno viṣūcyāṃ tu śambhoḥ sakhyaṃ kariṣyati |</l>\n<l>jātaḥ svāṃśena bhagavān gṛhe viśvasṛjo vibhuḥ // Lbh_1,4.19 //</l>\n</lg>\n\n<p>iti |</p>\n\n<lg>\n<l>ekādaśe dharma-sāvarṇanīye dharmasetuḥ (8.13.26) --</l>\n<l>āryakasya sutas tatra dharmasetur iti smṛtaḥ |</l>\n<l>vaidhṛtāyāṃ harer aṃśas tri-lokīṃ dhārayiṣyati // Lbh_1,4.20 //</l>\n</lg>\n\n<p>iti |</p>\n\n<lg>\n<l>dvādaśe rudra-sāvarṇanīye sudhāmā (8.13.29) --</l>\n<l>svadhāmākhyo harer aṃśaḥ sādhayiṣyati tan-manoḥ |</l>\n<l>antaraṃ satya-sahasaḥ sunṛtāyāḥ suto vibhuḥ // Lbh_1,4.21 //</l>\n</lg>\n\n<lg>\n<l>trayodaśe deva-sāvarṇanīye yogeśvaraḥ (8.13.32) --</l>\n<l>devahotrasya tanaya upahartā divaspateḥ |</l>\n<l>yogeśvaro harer aṃśo bṛhatyāṃ sambhaviṣyati // Lbh_1,4.22 //</l>\n</lg>\n\n<p>iti |</p>\n\n<lg>\n<l>caturdaśe indra-sāvarṇanīye bṛhadbhānuḥ (8.13.35) --</l>\n<l>satrāyaṇasya tanayo bṛhadbhānus tadā hariḥ |</l>\n<l>vitānāyāṃ mahārāja kriyā-tantūn vitāyitā // Lbh_1,4.23 //</l>\n</lg>\n\n<lg>\n<l>yajña-vāmanayos tatra punar uktatayā dvayoḥ |</l>\n<l>manvantarāvatārās tu saṅkhyāyāṃ dvādaśoditāḥ // Lbh_1,4.24 //</l>\n</lg>\n\n<p>iti manvantarāvatāra-nirūpaṇam |</p>\n\n<lg>\n<l>atha yugāvatārāḥ -</l>\n<l>kathyante varṇanāmābhyāṃ śuklaḥ satya-yuge hariḥ |</l>\n<l>raktaḥ śyāmaḥ kramāt kṛṣṇas tretāyāṃ dvāpare kalau // Lbh_1,4.25 //</l>\n</lg>\n\n<lg>\n<l>upāsanāviśeṣārthaṃ satyādiṣu yugeṣv asau |</l>\n<l>manvantarāvatāras tu tathāvatarati kramāt // Lbh_1,4.26 //</l>\n</lg>\n\n<lg>\n<l>kalpa-manvantara-yuga-prādurbhāva-vidhāyinaḥ |</l>\n<l>avatārā ime tv eka-catvāriṃśad udīritāḥ // Lbh_1,4.27 //</l>\n</lg>\n\n<lg>\n<l>vṛttā brāhmādayaḥ kalpāḥ pādmāntās te sahasraśaḥ |</l>\n<l>vartamānas tu kalpo'yaṃ śveta-vārāha ucyate // Lbh_1,4.28 //</l>\n</lg>\n\n<lg>\n<l>brāhma-kalpa-prathama-je vyaktāḥ svāyambhuvāntare |</l>\n<l>kumāra-nāradādyāś ca cākṣuṣīyādiṣūttare // Lbh_1,4.29 //</l>\n</lg>\n\n<lg>\n<l>prāyaḥ svāyambhuvādyākhyāḥ kalpe kalpe bhavanty amī |</l>\n<l>manavas te'vatārāś ca tathā yajñādi-nāmakāḥ // Lbh_1,4.30 //</l>\n</lg>\n\n<lg>\n<l>tathā hi śrī-viṣṇu-dharmottare śrī-rudra-praśnaḥ -</l>\n<l>ya ete bhavatā proktā manavaś ca caturdaśa |</l>\n<l>nityaṃ brahma-dine prāpte eta eva kramād dvija |</l>\n<l>bhavanty utānye dharmajña etaṃ me chindhi saṃśayam // Lbh_1,4.31 //</l>\n</lg>\n\n<lg>\n<l>śrī-mārkaṇḍeyottaram -</l>\n<l>eta eva mahārāja manavaś ca caturdaśa |</l>\n<l>kalpe kalpe tvayā jñeyā nātra kāryā vicāraṇā // Lbh_1,4.32 //</l>\n</lg>\n\n<lg>\n<l>eka-rūpās tvayā proktā jñātavyāḥ sarva eva hi |</l>\n<l>kecit kiñcid vibhinnāś ca māyayā parameśituḥ // Lbh_1,4.33 //</l>\n</lg>\n\n<p>iti |</p>\n\n<lg>\n<l>avatārāś caturdhā syur āveśāḥ prābhavā api |</l>\n<l>athaiva vaibhavāvasthāḥ parāvaasthāś ca tatra te // Lbh_1,4.34 //</l>\n</lg>\n\n<lg>\n<l>tatrāveśāvatārās tu jñeyāḥ pūrvokta-rītitaḥ |</l>\n<l>yathā kumāra-devarṣi-veṇāṅga-prabhāvādayaḥ // Lbh_1,4.35 //</l>\n</lg>\n\n<p>yathā pādme -\n<l>āviṣṭo'bhūt kumāreṣu nārade ca harir vibhuḥ // Lbh_1,4.36 //</l></p>\n\n<p>yathā tatraiva --\n<l>āviveśa pṛthuṃ devaḥ śaṅkhī cakrī caturbhujaḥ // Lbh_1,4.37 //</l></p>\n\n<l>āviṣṭo bhārgave cābhūd iti tatraiva kīrtitam // Lbh_1,4.38 //</l>\n\n<lg>\n<l>tathā hi -</l>\n<l>etat te kathitaṃ devi jāmadagner mahātmanaḥ |</l>\n<l>śaktyāveśāvatārasya caritaṃ śārṅgiṇaḥ prabhoḥ // Lbh_1,4.39 //</l>\n</lg>\n\n<p>iti |</p>\n\n<l>āveśatvaṃ kalkino'pi viṣṇudharme vilokyate // Lbh_1,4.40 //</l>\n\n<lg>\n<l>yathā -</l>\n<l>pratyakṣa-rūpa-dhṛg-devo dṛśyate na kalau hariḥ |</l>\n<l>kṛtādiṣv iva tenaiva tri-yugaḥ paripaṭhyate // Lbh_1,4.41 //</l>\n</lg>\n\n<lg>\n<l>kaler ante ca samprāpte kalkinaṃ brahma-vādinam |</l>\n<l>anupraviśya kurute vāsudevo jagatsthitim // Lbh_1,4.42 //</l>\n</lg>\n\n<lg>\n<l>pūrvotpanneṣ bhūteṣu teṣu teṣu kalau prabhuḥ |</l>\n<l>kṛtvā praveśaṃ kurute yad abhipretam ātmanaḥ // Lbh_1,4.43 //</l>\n</lg>\n\n<p>iti |</p>\n\n<l>ato'mīṣvatāratvaṃ paraṃ syād aupacārikam // Lbh_1,4.44 //</l>\n\n<p>atha prābhava-vaibhavāḥ |</p>\n\n<lg>\n<l>hari-svarūpa-rūpā ye parāvasthebhya unakāḥ |</l>\n<l>śaktīnāṃ tāratamyena kramāt te tat-tad-ākhyakāḥ // Lbh_1,4.45 //</l>\n</lg>\n\n<lg>\n<l>prābhavāś ca dvidhā tatra dṛśyante śāstra-cakṣuṣā |</l>\n<l>eke nāticira-vyaktā nātivistṛta-kīrtayaḥ |</l>\n<l>te mohinī ca haṃsaś ca śuklādyāś ca yugānugāḥ // Lbh_1,4.46 //</l>\n</lg>\n\n<lg>\n<l>apare śāstra-kartāraḥ prāyaḥ syur muni-ceṣṭitāḥ |</l>\n<l>dhanvantary-ṛṣabhau vyāso dattaś ca kapilaś ca te // Lbh_1,4.47 //</l>\n</lg>\n\n<lg>\n<l>atha syur vaibhavāvasthās te ca kūrmo ṛṣādhipaḥ |</l>\n<l>nārāyaṇo nara-sakhaḥ śrī-varāh-hayānanau // Lbh_1,4.48 //</l>\n</lg>\n\n<lg>\n<l>pṛśni-garbhaḥ pralambaghno yajñādyāś ca caturdaśa |</l>\n<l>ity amī vaibhavāvasthā ekaviṃśatir īritāḥ // Lbh_1,4.49 //</l>\n</lg>\n\n<lg>\n<l>te kroḍa-hayagrīvau nava-vyūhāntaroditau |</l>\n<l>manvantarāvatāreṣu catvāraḥ pravarās tathā // Lbh_1,4.50 //</l>\n</lg>\n\n<lg>\n<l>te tu śrī-hari-vaikuṇṭhau tathaivājita-vāmanau |</l>\n<l>ṣaḍ amī vaibhavāvasthāḥ parāvasthopamā matāḥ // Lbh_1,4.51 //</l>\n</lg>\n\n<lg>\n<l>keṣāṃcid eṣāṃ sthānāni likhyante śāstra-dṛṣṭitaḥ |</l>\n<l>yatra tatra virājante yāni brahmāṇḍa-madhyataḥ |</l>\n<l>viṣṇudharmottarādīnāṃ vākyaṃ tatra pramāṇyate // Lbh_1,4.52 //</l>\n</lg>\n\n<lg>\n<l>viṣṇudharmottare -</l>\n<l>tayopariṣṭād aparas tāvān eva pramāṇataḥ |</l>\n<l>mahātaleti vikhyāto rakta-bhaumaś ca pañcamaḥ ||</l>\n</lg>\n\n<lg>\n<l>sarovaraṃ bhavet tatra yojanānāṃ daśāyutam |</l>\n<l>svayaṃ ca tatra vasati kūrma-rūpa-dharo hariḥ // Lbh_1,4.53 //</l>\n</lg>\n\n<lg>\n<l>tayopariṣṭād aparas tāvān eva pramāṇataḥ |</l>\n<l>tatrāste sarasī divyā yojanānāṃ śatā̆-trayam |</l>\n<l>tasyāṃ sa vasate devo matsya-rūpa-dharo hariḥ // Lbh_1,4.54 //</l>\n</lg>\n\n<l>nārāyaṇo narasakho vasate vadarīpade // Lbh_1,4.55 //</l>\n\n<lg>\n<l>nṛ-varāhasya vasatir mahar-loke prakīrtitā |</l>\n<l>yojanānāṃ pramāṇena ayutānāṃ śata-trayam // Lbh_1,4.56 //</l>\n</lg>\n\n<l>ayutāni ca pañcāśat śeṣa-sthānaṃ manoharam // Lbh_1,4.57 //</l>\n\n<lg>\n<l>sa eva loko vārāhaḥ kathitas tu svayaṃ prabhaḥ |</l>\n<l>loko'yam aṇḍa-saṃlagnaḥ sarvādhastān manoharaḥ |</l>\n<l>varāha-rūpo bhagavān śvetarūpadharo'vasat // Lbh_1,4.58 //</l>\n</lg>\n\n<lg>\n<l>tayopariṣṭād aparas tāvān eva pramāṇataḥ |</l>\n<l>pīta-bhaumaś caturthas tu gabhasti-tala-saṃjñakaḥ |</l>\n<l>tatrāste bhagavān viṣṇur devo hayaśirodharaḥ |</l>\n<l>śaśāṅka-śata-saṅkāśaḥ śātakumbha-vibhūṣaṇaḥ // Lbh_1,4.59 //</l>\n</lg>\n\n<l>pṛśnigarbhasya vasatir brahmaṇo bhuvanopari // Lbh_1,4.60 //</l>\n\n<l>vāsas tatra pralambārer yatraivāgharipor bhavet // Lbh_1,4.61 //</l>\n\n<lg>\n<l>etasyaivāṃśa-bhūto'yaṃ pātāle vasati svayam |</l>\n<l>nityaṃ tāla-dhvajo vāgmī vanamālā-vibhūṣitaḥ ||</l>\n</lg>\n\n<lg>\n<l>dhārayan śirasā nityaṃ ratna-citrāṃ phaṇāvalīm |</l>\n<l>lāṅgalī muṣalī kaḍgī nīlāmbara-vibhūṣitaḥ // Lbh_1,4.62 //</l>\n</lg>\n\n<l>brahma-lokopariṣṭāc ca harer loko virājate // Lbh_1,4.63 //</l>\n\n<lg>\n<l>svar-loke vasatir viṣṇor vaikuṇṭhasya mahātmanaḥ |</l>\n<l>tathā vaikuṇṭha-loke ca svayam āviṣkṛto hi yaḥ // Lbh_1,4.64 //</l>\n</lg>\n\n<lg>\n<l>ajitasya nivāsas tu dhruva-loke samarthitaḥ |</l>\n<l>bhuvar-loke tu vasatir vāmanasya mahātmanaḥ // Lbh_1,4.65 //</l>\n</lg>\n\n<lg>\n<l>trivikramasya vasatis tapo-loke prakīrtitā |</l>\n<l>tathāsya brahma-loka-stho divyo nārāyaṇāśrayaḥ |</l>\n<l>brahma-lokopariṣṭāc ca nivāso'nena nirmitaḥ // Lbh_1,4.66 //</l>\n</lg>\n\n<l>hari-vaṃśe surendreṇa kahtito yaḥ surarṣaye // Lbh_1,4.67 //</l>\n\n<lg>\n<l>tathā hi harivaṃśe (2.70.37) -</l>\n<l>idaṃ bhuṅktvā mahīyaṃ tu bhagavan viṣṇunā kṛtam |</l>\n<l>upary upari lokānāṃ adhikaṃ bhuvanaṃ mune // Lbh_1,4.68 //</l>\n</lg>\n\n<p>iti ||</p>\n\n<lg>\n<l>sarveṣām avatārāṇāṃ para-vyomni cakāsati |</l>\n<l>nivāsāḥ paramāścaryā iti śāstre nirūpyate // Lbh_1,4.69 //</l>\n</lg>\n\n<lg>\n<l>tathā hi pādme -</l>\n<l>vaikuṇṭha-bhuvane nitye nivasanti mahojjvalāḥ |</l>\n<l>avatārāḥ sadā tatra matsya-kūrmādayo'khilāḥ // Lbh_1,4.70 //</l>\n</lg>\n\n<p>iti avatāra-tat-sthāna-nirūpaṇam |</p>\n\n<p>pañcamaḥ paricchedaḥ\nparāvasthā-nirūpaṇam</p>\n\n<lg>\n<l>atha kṛṣṇo nara-bhrātur avatāra iti kvacit |</l>\n<l>upendrasyeti ca kvāpi bhrātāsau nātikovidām // Lbh_1,5.1 //</l>\n</lg>\n\n<lg>\n<l>yathā skānde -</l>\n<l>dharma-putro harer aṃśau nara-nārāyaṇābhidhau |</l>\n<l>candra-vaṃśam anu prāpya jātau kṛṣṇārjunāv ubhau // Lbh_1,5.2 //</l>\n</lg>\n\n<lg>\n<l>śrī-caturthe ca (4.1.59) -</l>\n<l>tāv imau vai bhagavato harer aṃśāv ihāgatau |</l>\n<l>bhāra-vyayāya ca bhuvaḥ kṛṣṇau yadu-kurūdvahau // Lbh_1,5.3 //</l>\n</lg>\n\n<p>etad-upodbodhakaṃ śrī-daśame (10.69.16) --\n<lg>\n<l>sampūjya devarṣi-varyam ṛṣiḥ purāṇo</l>\n<l>nārāyaṇo nara-sakho vidhinoditena |</l>\n<l>vāṇyābhibhāṣya mitayāmṛtam iṣṭayā taṃ</l>\n<l>prāha prabho bhagavate karavāma he kim // Lbh_1,5.4 //</l>\n</lg></p>\n\n<lg>\n<l>upendrāvatāratvaṃ ca yathā harivaṃśe śakra-vacane (2.70.34) -</l>\n<l>aindraṃ vaiṣṇavam asyaiva mune bhāgam ahaṃ dadau |</l>\n<l>yavīyāṃsam ahaṃ premnā kṛṣṇaṃ praśyāmi nārada // Lbh_1,5.5 //</l>\n</lg>\n\n<p>iti |</p>\n\n<lg>\n<l>tad etad ubhayatvaṃ na bhavet kṛṣṇe virodhataḥ |</l>\n<l>aṃśatvaṃ hi tayor uktaṃ parāvasthatvam asya tu // Lbh_1,5.6 //</l>\n</lg>\n\n<lg>\n<l>nara-bhrātur ihāṃśatvaṃ ete cāṃśeti vakṣyate |</l>\n<l>upendrasya tathātvaṃ ca harivaṃśe'pi dṛśyate // Lbh_1,5.7 //</l>\n</lg>\n\n<lg>\n<l>tathā hi devarṣi-vacanam (2.71.21-23) -</l>\n<l>adityā tapasā viṣṇur mahātmārādhitaḥ purā |</l>\n<l>vareṇa cchanditā tena parituṣṭena cāditiḥ |</l>\n<l>tayoktas tvādṛśaṃ putram icchāmīti surottama // Lbh_1,5.8 //</l>\n</lg>\n\n<lg>\n<l>tenoktaṃ bhuvane nāsti mat-samaḥ puruṣo'paraḥ |</l>\n<l>aṃśena tu bhaviṣyāmi putraḥ khalv aham eva te // Lbh_1,5.9 //</l>\n</lg>\n\n<p>iti |</p>\n\n<lg>\n<l>atha kṛṣṇe parāvastha-bhāvo'gre vakṣyate sphuṭam |</l>\n<l>parāvasthaś c a sampūrṇāvasthaḥ śāstre prakīrtitaḥ ||</l>\n</lg>\n\n<l>tasmād-aṃśatvam evāsya viruddhaṃ sphuṭam īkṣate // Lbh_1,5.10 //</l>\n\n<l>arthagatyantaraṃ teṣāṃ vacanānāṃ ca dṛśyate // Lbh_1,5.11 //</l>\n\n<lg>\n<l>tatra dharma-putrāv ity ādau kārikā -</l>\n<l>nara-nārāyaṇau prāpyety ātma-sātkṛtya tau svayam |</l>\n<l>kṛṣṇārjunau candra-vaṃśam anu prakaṭatāṃ gatau // Lbh_1,5.12 //</l>\n</lg>\n\n<lg>\n<l>tāv imāv ity ādi kārikā -</l>\n<l>kartārau tau harer aṃśau nara-nārāyaṇāv iha |</l>\n<l>dvāparānte karma-bhūtau āyātau kṛṣṇa-phālgunau // Lbh_1,5.13 //</l>\n</lg>\n\n<lg>\n<l>sampūjyety ādau kārikāḥ -</l>\n<l>sarvādāv upadeṣṭṛtvād yaḥ purāṇarṣir ucyate |</l>\n<l>nārāṇāṃ puruṣāṇāṃ yas trayāṇām āśrayaḥ sa tu ||</l>\n</lg>\n\n<lg>\n<l>nareṣ martya-lokeṣu sahacārī bhavan svayam |</l>\n<l>tad-dharmam anukṛtyātra pūjayāmāsa taṃ munim ||</l>\n</lg>\n\n<lg>\n<l>nārāyaṇākhyenāṃśena kṛṣṇo yadyapi tad-guruḥ |</l>\n<l>nāradaṃ pūjayāmāsa tathāpi kṣatra-līlayā // Lbh_1,5.14 //</l>\n</lg>\n\n<lg>\n<l>aindram ity ādau kārikā -</l>\n<l>indras tu nātikauvidyānmatsarāc coktavān idam |</l>\n<l>tasmāt kṛṣṇasya no tat-tad-rūpatvaṃ ghaṭate kvacit // Lbh_1,5.15 //</l>\n</lg>\n\n<p>atha parāvarasthāḥ | yathā pādme -\n<lg>\n<l>nṛsiṃha-rāma-kṛṣṇeṣu ṣāḍguṇyaṃ paripūritam |</l>\n<l>parāvasthās tu te tasya dīpād-utpanna-dīpavat // Lbh_1,5.16 //</l>\n</lg></p>\n\n<lg>\n<l>tatra śrī-nṛsiṃhaḥ (from Bhāvārtha-dīpikā 1.1.1, 10.87.1) -</l>\n<l>prahlāda-hṛdayāhlādaṃ bhaktāvidyā-vidāraṇam |</l>\n<l>śarad-indu-ruciṃ vande pārīndra-vadanaṃ harim // Lbh_1,5.17 //</l>\n</lg>\n\n<lg>\n<l>vāgīśā yasya vadane lakṣmīr yasya ca vakṣasi |</l>\n<l>yasyāste hṛdaye saṃvit taṃ nṛsiṃham ahaṃ bhaje // Lbh_1,5.18 //</l>\n</lg>\n\n<lg>\n<l>gambhīra-garjitārambha-stambhitāmbhoja-sambhavaḥ |</l>\n<l>saṃrambhaḥ stambha-putrasya muninojjṛmbhito nṛpe // Lbh_1,5.19 //</l>\n</lg>\n\n<p>yathā śrī-saptame (7.8.32-33) --\n<lg>\n<l>saṭāvadhūtā jaladāḥ parāpatan</l>\n<l>grahāś ca tad-dṛṣṭi-vimuṣṭa-rociṣaḥ |</l>\n<l>ambhodhayaḥ śvāsa-hatā vicukṣubhur</l>\n<l>nirhrāda-bhītā digibhā vicukruśuḥ // Lbh_1,5.20 //</l>\n</lg></p>\n\n<lg>\n<l>dyaus tat-saṭotkṣipta-vimāna-saṅkulā</l>\n<l>protsarpata kṣmā ca padābhipīḍitā |</l>\n<l>śailāḥ samutpetur amuṣya raṃhasā</l>\n<l>tat-tejasā khaṃ kakubho na rejire // Lbh_1,5.21 //</l>\n</lg>\n\n<p>iti |</p>\n\n<lg>\n<l>ugro'py anugra evāyaṃ svabhaktānāṃ nṛkeśarī |</l>\n<l>keśarīva svapotānām anyeṣām ugra-vigrahaḥ // Lbh_1,5.22 //</l>\n</lg>\n\n<p>[*From Śrīdhara Svāmī's commentary to 7.9.1.]</p>\n\n<lg>\n<l>asya śrī-divya-siṃhasya parmānanda-tundilaḥ |</l>\n<l>śrīman-nṛsiṃhatāpanyāṃ mahimā prakaṭīkṛtaḥ // Lbh_1,5.23 //</l>\n</lg>\n\n<lg>\n<l>nṛsiṃhasya bhaved vāso jana-loke mahātmanaḥ |</l>\n<l>sarvopariṣṭāc ca tathā viṣṇuloke prakīrtitaḥ // Lbh_1,5.24 //</l>\n</lg>\n\n<lg>\n<l>śrī-rāghavendraḥ -</l>\n<l>pūrvato'py eṣa niḥśeṣa-mādhuryāmṛta-candramāḥ |</l>\n<l>bhāti sad-guṇa-saṅghena tuṅgaḥ śrī-raghu-puṅgavaḥ // Lbh_1,5.25 //</l>\n</lg>\n\n<lg>\n<l>pādme -</l>\n<l>vandāmahe maheśānaṃ hara-kodaṇḍa-khaṇḍanam |</l>\n<l>jānakī-hṛdayānanda-candanaṃ raghunandanam // Lbh_1,5.26 //</l>\n</lg>\n\n<l>asya janmotsavaṃ brūte śrī-rāmārcana-candrikā // Lbh_1,5.27 //</l>\n\n<lg>\n<l>uccasthe graha-pañcake sura-gurau sendau navamyāṃ tithau</l>\n<l>lagne karkaṭake punar vasumate meghaṃ gate pūṣaṇi |</l>\n<l>nirdagdhuṃ nikhilāḥ palāśa-samidho medhyādayodhyāraṇer</l>\n<l>āvirbhūtam abhūd apūrva-vibhavaṃ yat kiñcid ekaṃ mahaḥ // Lbh_1,5.28 //</l>\n</lg>\n\n<p>ekādaśe (11.5.34) --\n<lg>\n<l>tyaktvā su-dustyaja-surepsita-rājya-lakṣmīṃ</l>\n<l>dharmiṣṭha ārya-vacasā yad agād araṇyam |</l>\n<l>māyā-mṛgaṃ dayitayepsitam anvadhāvad</l>\n<l>vande mahā-puruṣa te caraṇāravindam // Lbh_1,5.29 //</l>\n</lg></p>\n\n<p>śrī-navame (9.11.20-21) -\n<lg>\n<l>nedaṃ yaśo raghupateḥ sura-yācñayātta-</l>\n<l>līlā-tanor adhika-sāmya-vimukta-dhāmnaḥ |</l>\n<l>rakṣo-vadho jaladhi-bandhanam astra-pūgaiḥ</l>\n<l>kiṃ tasya śatru-hanane kapayaḥ sahāyāḥ // Lbh_1,5.30 //</l>\n</lg></p>\n\n<p>yasyāmalaṃ nṛpa-sadaḥsu yaśo 'dhunāpi\n<lg>\n<l>gāyanty agha-ghnam ṛṣayo dig-ibhendra-paṭṭam</l>\n<l>taṃ nākapāla-vasupāla-kirīṭa-juṣṭa-</l>\n<l>pādāmbujaṃ raghupatiṃ śaraṇaṃ prapadye // Lbh_1,5.31 //</l>\n</lg></p>\n\n<p>iti |</p>\n\n<lg>\n<l>atra kārikā --</l>\n<l>āttā prakaṭitā līlātanurlīlāmayī tanuḥ |</l>\n<l>yena tasyeti sāmyeti svārthe ṣyañ pratyayo mataḥ ||</l>\n</lg>\n\n<lg>\n<l>dhāma-svarūpaṃ vijñeyam adhikena samena ca |</l>\n<l>vimuktaṃ dhāma yasyeti māhātmyaṃ sarvato'dhikam |</l>\n<l>yasyādhikaḥ samaś cātra kvāpi nāstīti niścayaḥ // Lbh_1,5.32 //</l>\n</lg>\n\n<l>nāka-pālā mahendrādyā vasupā vasudhādhipāḥ // Lbh_1,5.33 //</l>\n\n<lg>\n<l>vāsudevādi-rūpāṇām avatārāḥ prakīrtitāḥ |</l>\n<l>viṣṇu-dharmottare rāma-lakṣmaṇādyāḥ kramādamī // Lbh_1,5.34 //</l>\n</lg>\n\n<lg>\n<l>pādme tu rāmo bhagavān nārāyaṇa itīritaḥ |</l>\n<l>śeṣaś cakraṃ ca śaṅkhaś ca kramāt syur lakṣmaṇādayaḥ // Lbh_1,5.35 //</l>\n</lg>\n\n<lg>\n<l>madhya-deśa-sthitāyodhyā-pure 'sya vasatiḥ smṛtā |</l>\n<l>mahā-vaikuṇṭhaloke ca rāghavedrasya kīrtitā // Lbh_1,5.36 //</l>\n</lg>\n\n<p>śrī-kṛṣṇaḥ | bilvamaṅgale -\n<lg>\n<l>santv avatārā bahavaḥ puṣkara-nābhasya sarvatobhadrāḥ |</l>\n<l>kṛṣṇād anyaḥ ko vā latāsv api premado bhavati // Lbh_1,5.37 //</l>\n</lg></p>\n\n<lg>\n<l>paramaiśvarya-mādhurya-pīyūṣāpūrva-vāridhiḥ |</l>\n<l>devakī-nandanas tv eṣa puraḥ paricariṣyate // Lbh_1,5.38 //</l>\n</lg>\n\n<lg>\n<l>yasya vāsaḥ purāṇādau khyātaḥ sthāna-catuṣṭaye |</l>\n<l>vraje madhupure dvāra-vatyāṃ goloka eva ca // Lbh_1,5.39 //</l>\n</lg>\n\n<lg>\n<l>nanu siṃhāsya-rāmābhyāṃ sāmyam asyāgataṃ sphuṭam |</l>\n<l>iti viṣṇupurāṇīya-prakriyātra vilokyate // Lbh_1,5.40 //</l>\n</lg>\n\n<lg>\n<l>tatra maitreya-praśnaḥ caturthe'ṃśe (4.15.1-2)</l>\n<l>hiraṇyakaśiputve ca rāvaṇatve ca viṣṇunā |</l>\n<l>avāpa nihato bhogān aprāpyān amarair api // Lbh_1,5.41 //</l>\n</lg>\n\n<lg>\n<l>nālabhat tatra caiveha sāyujyaṃ sa kathaṃ punaḥ |</l>\n<l>samprāptaḥ śiśupālatve sāyujyaṃ śāśvate harau // Lbh_1,5.42 //</l>\n</lg>\n\n<lg>\n<l>śrī-parāśarottaram (4.15.4-17) -</l>\n<l>daityeśvarasya vadhāyākhila-lokotpatti-sthiti-vināśa-kāriṇā pūrvaṃ tanu-grahaṇaṃ</l>\n<l>kurvatā nṛsiṃha-rūpam āviṣkṛtam || tatra ca hiraṇyakaśipor viṣṇur ayam ity etan</l>\n</lg>\n<p>na manasy abhūt || niratiśaya-puṇya-samudbhūtam etat sattva-jātam iti |\n<lg>\n<l>raja-udreka-preritaikāgra-matis tad-bhāvanāyogāt tato'vāpta-vadha-haitukīṃ</l>\n<l>niratiśayām evākhila-trailokyādhikya-dhāriṇīṃ daśānanatve bhoga-sampadam</l>\n<l>avāpa // Lbh_1,5.43 //</l>\n</lg></p>\n\n<p>na tu sa tasminn anādi-nidhane para-brahma-bhūte bhagavaty anālambini kṛte\n<l>manasas tal-layam avāpa // Lbh_1,5.44 //</l></p>\n\n<p>evaṃ daśānanatve'py anaṅga-parādhīnatayā jānakī-samāsakta-cetasā bhagavatā\ndāśarathi-rūpa-dhāriṇā hatasya tad-rūpa-darśanam evāsīt nāyam acyuta ity āsaktir\nvipadyato'ntaḥ-karaṇe mānuṣa-buddhir eva kevalam asyābhūt | punar apy\nacutavinipāta-mātra-phalam akhilabhūmaṇḍala-ślāghya-cedi-rāja-kule janma\n<l>avyāhataiśvaryaṃ śiśupālatve'py avāpa // Lbh_1,5.45 //</l></p>\n\n<p>tatra tv akhilānām eva sa bhagavan-nāmnāṃ tvaṅkāra-kāraṇam abhavat | tataś ca\ntat-kāla-kṛtānāṃ teṣām aśeṣāṇām evācyuta-nāmnām anavaratam aneka-janmasu\nvardhita-vidveṣānubandhi-citto vinindana-santarjanādiṣūccāraṇam akarot | tac ca\nrūpam utphulla-padma-dalāmalākṣamaty-ujjvala-pīta-vastra-dhāry\namala-kirīṭa-keyūra-hāra-kaṭakādi-śobhitam\n<lg>\n<l>udāra-catur-bāhu-śaṅkha-cakra-gadādharam atiprarūḍha-vairānubhāvād</l>\n<l>aṭana-bhojana-snānāsana-śayanādiṣv aśeṣāvasthāntareṣu nānyaatropayayāv asya</l>\n<l>cetasaḥ // Lbh_1,5.46 //</l>\n</lg></p>\n\n<lg>\n<l>tatas tam evākrośeṣūccārayaṃs tam eva hṛdayena dhārayann ātma-vadhāya</l>\n<l>yāvad-bhagavad-dhasta-cakrāṃśu-mālojjvalam akṣaya-tejaḥ-svarūpaṃ</l>\n<l>brahma-bhūtam apagata-dveṣādi-doṣaṃ bhagavantam adrākṣīt // Lbh_1,5.47 //</l>\n</lg>\n\n<p>tāvac ca bhagavac-cakreṇāśu vyāpāditas tat-smaraṇa-dagdhākhilāgha-sañcayo\n<l>bhagavatāntam upanītas tasminn eva layam upayayau // Lbh_1,5.48 //</l></p>\n\n<p>etat tavākhilaṃ mayābhihitam | ayaṃ hi bhagavān kīrtitaś ca saṃsmṛtaś ca\ndveṣānubandhenāpi akhila-surāsurādi-durlabhaṃ phalaṃ prayacchati kim uta\n<l>samyag-bhaktimatām iti // Lbh_1,5.49 //</l></p>\n\n<lg>\n<l>noktaṃ parāśareṇātra sthitau tau pārṣadāv iti |</l>\n<l>kintūbhayos tayor āsīj janma-trayam itīritam // Lbh_1,5.50 //</l>\n</lg>\n\n<lg>\n<l>ataḥ sarveṣu kalpeṣu na tau pārṣada-jau matau |</l>\n<l>anyathā na tayoḥ pātaḥ prati-kalpaṃ samañjasaḥ // Lbh_1,5.51 //</l>\n</lg>\n\n<lg>\n<l>parāśareṇa yad gadyaṃ maitreyāyottarīkṛtam |</l>\n<l>ślokīkṛtya tad evedaṃ saṅkṣepeṇa vilikhyate // Lbh_1,5.52 //</l>\n</lg>\n\n<lg>\n<l>nṛsiṃha-rūpaṃ hariṇā yad āviṣkṛtam adbhutam |</l>\n<l>hiraṇyakaśipor asmin viṣṇu-buddhir na niścitā // Lbh_1,5.53 //</l>\n</lg>\n\n<lg>\n<l>kintv eṣa puṇya-sampannaḥ ko'pīti kṛta-niścayaḥ |</l>\n<l>raja-udriktatā-nunna-matis tad-bhāva-yogataḥ // Lbh_1,5.54 //</l>\n</lg>\n\n<lg>\n<l>tato'vāpta vināśaika-hetukām akhilottamām |</l>\n<l>avāpa bhoga-sampattiṃ rāvaṇatve sudurlabhām // Lbh_1,5.55 //</l>\n</lg>\n\n<lg>\n<l>viṣṇutvān niścayān nātidveṣān nāveśa-santatiḥ |</l>\n<l>tāṃ vinā ca bhavet dveṣo narakāyaiva veṇavat // Lbh_1,5.56 //</l>\n</lg>\n\n<lg>\n<l>kintv asya sampat-samprāptis tat-kareṇa mṛteḥ param |</l>\n<l>evam āhaiva-śabdena tat-sādguṇyam anusmaran // Lbh_1,5.57 //</l>\n</lg>\n\n<lg>\n<l>āveśābhāvato doṣānāśāc chuddham apaśyataḥ |</l>\n<l>prakaṭe'pi para-brahma-rūpe tatrāsya no layaḥ // Lbh_1,5.58 //</l>\n</lg>\n\n<lg>\n<l>rāvaṇatve mahākāma-parādhīnīkṛtātmanaḥ |</l>\n<l>tadvan manuṣya-dhīr asya śrī-rāme'bhūn mṛtāv api // Lbh_1,5.59 //</l>\n</lg>\n\n<l>ato'sau cedirājatve punar āpottamāṃ śriyam // Lbh_1,5.60 //</l>\n\n<lg>\n<l>tatra kṛṣṇe samastānām eva nāmnāṃ ramāpateḥ |</l>\n<l>kāraṇāni pravṛttes tu nimittāny abhavaṃs tadā // Lbh_1,5.61 //</l>\n</lg>\n\n<lg>\n<l>tena niścitya taṃ viṣṇuṃ svasya dvir-maraṇaṃ yataḥ |</l>\n<l>atidveṣān mahāveśāt tāni nāmāni sarvaśaḥ |</l>\n<l>jajalpa satataṃ śaśvan nindā-santarjanādiṣu // Lbh_1,5.62 //</l>\n</lg>\n\n<lg>\n<l>rūpaṃ ca tādṛśaṃ dṛṣṭvā viṣṇur eveti niścayāt |</l>\n<l>nāmavat tac ca sarvatra sarvadā caiva saṃsmaran ||</l>\n</lg>\n\n<lg>\n<l>dagdha-tad-dveṣajāghaudhaḥ kṣipte cakre ca tad-rucā |</l>\n<l>apeta-daitya-bhāvo'nte tathā saṃskṛta-dṛṣṭikaḥ |</l>\n<l>tadā tūjjvalam adrākṣīt paraṃ brahma narākṛti // Lbh_1,5.63 //</l>\n</lg>\n\n<lg>\n<l>tadaiva cakra-ghātena daitya-dehe vināśite |</l>\n<l>tad eva brahma paramam anulīnatvam āyayau // Lbh_1,5.64 //</l>\n</lg>\n\n<lg>\n<l>ity uktvāpy atra bakyāder mokṣam apy arbha-līlayā |</l>\n<l>amokṣaṃ kālanemyāder anyatrāpīśa-ceṣṭayā |</l>\n<l>muniḥ smṛtvā punaḥ prākhyat ayaṃ hi bhagavān iti // Lbh_1,5.65 //</l>\n</lg>\n\n<lg>\n<l>[ViP 4.15.17]</l>\n<l>hi prasiddham ayaṃ kṛṣṇo bhagavān svayam eva yat |</l>\n<l>prīṇatāṃ dviṣatāṃ cātaś cetāṃsy ākarṣati drutam |</l>\n<l>tasmāt kīrtita ity ādi māhātmyam citram atra na // Lbh_1,5.66 //</l>\n</lg>\n\n<lg>\n<l>iti vijñāya gadyānāṃ hārdaṃ sauhārdataḥ sphuñam |</l>\n<l>tasmāt sa eva kaimutyād bhajanīyatayeṣyate // Lbh_1,5.67 //</l>\n</lg>\n\n<l>athākhilānāṃ nāmnāṃ ca pravṛttau kāraṇaṃ śṛṇu // Lbh_1,5.68 //</l>\n\n<lg>\n<l>lakṣmīśa-nāmāny evātra pravṛtter hetu-sāmyataḥ |</l>\n<l>tathaiva hetubhedāc ca vartante yadu-puṅgave // Lbh_1,5.69 //</l>\n</lg>\n\n<lg>\n<l>daityāriḥ puṇḍarīkākṣaḥ śārṅgī garuḍa-vāhanaḥ |</l>\n<l>pītāmbaraś cakra-pāṇiḥ śrīvatsāṅkaś caturbhujaḥ |</l>\n<l>ity ādīny atra nāmāni pravṛtter hetu-sāmyataḥ // Lbh_1,5.70 //</l>\n</lg>\n\n<lg>\n<l>vasudevasya putratvāt vāsudevo nigadyate |</l>\n<l>madhu-vaṃśe yato jātaḥ kathyate mādhavas tataḥ // Lbh_1,5.71 //</l>\n</lg>\n\n<p>śrī-hari-vaṃśe'pi (2.7.36)[* According to the critical edition, this is 51.36 or verse 3473.\n<lg>\n<l>The GM edition quotes it as 63.36.] -</l>\n<l>sa ca tenaiva nāmnātra kṛṣṇo vai dāma-bandhanāt |</l>\n<l>goṣṭhe dāmodara iti gopībhiḥ parigīyate // Lbh_1,5.72 //</l>\n</lg></p>\n\n<p>tatraiva (158.30-32)[* Alternative numbering given in KṛṣṇaS 57 is 101.30-32. I haven't\n<lg>\n<l>yet been able to find these verses in the critical or Gita Press editions.] -</l>\n<l>adho'nena śayānena śakaṭāntara-cāriṇā |</l>\n<l>rākṣasī nihatā raudrī śakunī-veśa-dhāriṇī ||</l>\n</lg></p>\n\n<lg>\n<l>pūtanā-nāma sā ghorā mahākāyā mahābalā |</l>\n<l>viṣa-digdhaṃ stanaṃ kṣudrā prayacchantī janārdane // Lbh_1,5.73 //</l>\n</lg>\n\n<lg>\n<l>dadṛśur nihatāṃ tatra rākṣasīṃ vana-gocarāḥ |</l>\n<l>punar jāto'yam ity āhur uktas tasmād adhokṣajaḥ ||</l>\n</lg>\n\n<l>iti // Lbh_1,5.74 //</l>\n\n<lg>\n<l>eṣo'dhaḥ śakaṭasyākṣe punar jāta ivety ataḥ |</l>\n<l>adhokṣaja iti prāhur iti ṭīkā kṛtoditam // Lbh_1,5.75 //</l>\n</lg>\n\n<lg>\n<l>tatraiva (2.9.45)[* Alternative numberings HV 62.43 or 4005.] --</l>\n<l>ahaṃ kilendro devānāṃ tvaṃ gavām indratāṃ gataḥ |</l>\n<l>govinda iti lokās tvāṃ gāsyanti bhuvi śāśvatam // Lbh_1,5.76 //</l>\n</lg>\n\n<lg>\n<l>tatraiva (2.9.46) -</l>\n<l>mamopari yathendratvaṃ sthāpito gobhir īśvaraḥ |</l>\n<l>upendra iti kṛṣṇa tvāṃ gāsyanti divi devatāḥ // Lbh_1,5.77 //</l>\n</lg>\n\n<lg>\n<l>śrī-viṣṇu-purāṇe (5.16.23) -</l>\n<l>yasmāt tvayaiva duṣṭātmā hataḥ keśī janārdana |</l>\n<l>tasmāt keśava-nāmnā tvaṃ loke jñeyo bhaviṣyasi // Lbh_1,5.78 //</l>\n</lg>\n\n<p>iti |</p>\n\n<lg>\n<l>ity ādiny atra nāmāni pravṛtter hetu-bhedataḥ |</l>\n<l>eṣāṃ pravṛtter hetutvam anyad eva ramāpatau // Lbh_1,5.79 //</l>\n</lg>\n\n<lg>\n<l>kiṃ cāsurāṇāṃ dviṣatāṃ kṛṣṇam aprāpya nānyataḥ |</l>\n<l>kuto'pi muktir ity ākhyād eva-kāra-dvayena saḥ // Lbh_1,5.80 //</l>\n</lg>\n\n<lg>\n<l>tathā hi śrī-gītāyāṃ (16.19-20)</l>\n<l>tān ahaṃ dviṣataḥ krūrān saṃsāreṣu narādhamān |</l>\n<l>kṣipāmy ajasram aśubhān āsurīṣv eva yoniṣu // Lbh_1,5.81 //</l>\n</lg>\n\n<lg>\n<l>āsurīṃ yonim āpannā mūḍhā janmani janmani |</l>\n<l>mām aprāpyaiva kaunteya tato yānty adhamāṃ gatim // Lbh_1,5.82 //</l>\n</lg>\n\n<p>iti |</p>\n\n<lg>\n<l>māṃ kṛṣṇa-rūpiṇaṃ yāvan nāpnuvanti mama dviṣaḥ |</l>\n<l>tāvad evādhamaṃ yoniṃ prāpnuvantīti hi sphuṭam // Lbh_1,5.83 //</l>\n</lg>\n\n<lg>\n<l>tasmāt trayāṇām evāyaṃ śreṣṭha ity atra vismayaḥ |</l>\n<l>ko vā syāt na tathā yasmāt svabhāvo'nyatra dṛśyate // Lbh_1,5.84 //</l>\n</lg>\n\n<lg>\n<l>ato manvakṣara-manoḥ kalpe svāyambhuvāgame |</l>\n<l>pūjyante'syāvṛtitvena rāma-siṃhānanādayaḥ // Lbh_1,5.85 //</l>\n</lg>\n\n<p>nanv idaṃ śrūyate śāstre mahā-vārāha-vākyataḥ |</p>\n\n<lg>\n<l>sarve nityāḥ śāśvatāś ca dahās tasya parātmanaḥ |</l>\n<l>hānopādāna-rahitā naiva prakṛtijāḥ kvacit ||</l>\n</lg>\n\n<lg>\n<l>paramānanda-sandohā jñāna-mātrāś ca sarvataḥ |</l>\n<l>sarve sarva-guṇaiḥ pūrṇā sarva-doṣa-vivarjitāḥ // Lbh_1,5.86 //</l>\n</lg>\n\n<lg>\n<l>kiṃ ca nārada-pañcarātre -</l>\n<l>maṇir yathā vibhāgena nīla-pītādibhir yutaḥ |</l>\n<l>rūpa-bhedam avāpnoti dhyāna-bhedāt tathā vibhuḥ // Lbh_1,5.87 //</l>\n</lg>\n\n<p>iti |</p>\n\n<lg>\n<l>tasmāt kathaṃ tāratamyaṃ teṣāṃ vyākhyāyate |</l>\n<l>atrocyate pareśvatvāt pūrṇā yadyapi te'khilāḥ |</l>\n<l>tathāpy akhila-śaktīnāṃ prākaṭyaṃ tatra no bhavet // Lbh_1,5.88 //</l>\n</lg>\n\n<lg>\n<l>aṃśatvaṃ nāma śaktīnāṃ sadālpāṃśa-prakāśitā |</l>\n<l>pūrṇatvaṃ ca svacchayaiva nānā-śakti-prakāśitā // Lbh_1,5.89 //</l>\n</lg>\n\n<lg>\n<l>śaktir aiśvarya-mādhurya-kṛpā-tejo-mukhā guṇāḥ |</l>\n<l>śakter vyaktis tathāvyaktis tāratamyasya kāraṇam // Lbh_1,5.90 //</l>\n</lg>\n\n<lg>\n<l>śaktiḥ samāpi pūryādi-dāhe dīpāgni-puñjayoḥ |</l>\n<l>śītādy-ārti-kṣayenāgni-puñjād eva sukhaṃ bhavet // Lbh_1,5.91 //</l>\n</lg>\n\n<lg>\n<l>evam eva guṇādīnām āviṣkārānusārataḥ |</l>\n<l>bhava-dhvaṃsena saukhyaṃ syāt bhaktādīnāṃ yathāyatham // Lbh_1,5.92 //</l>\n</lg>\n\n<lg>\n<l>ekatvaṃ ca pṛthaktvaṃ ca tathāṃśatvam utāṃśitā |</l>\n<l>tasminn ekatra nāyuktam acintyānanta-śaktitaḥ // Lbh_1,5.93 //</l>\n</lg>\n\n<lg>\n<l>tatraikatve'pi pṛthak prakāśitā, yathā śrī-daśame (10.69.2)--</l>\n<l>citraṃ bataitad ekena vapuṣā yugapat pṛthak |</l>\n<l>gṛheṣu dvy-aṣṭa-sāhasraṃ striya eka udāvahat // Lbh_1,5.94 //</l>\n</lg>\n\n<lg>\n<l>pṛthaktve'py ekarūpatāpattiḥ, yathā pādme -</l>\n<l>sa devo bahudhā bhūtvā nirguṇaḥ puruṣottamaḥ |</l>\n<l>ekībhūya punaḥ śete nirdoṣo harir ādikṛt // Lbh_1,5.95 //</l>\n</lg>\n\n<p>iti |</p>\n\n<p>yathā śrī-daśame (10.40.7) -\n<l>yajanti tva-mayās tvāṃ vai bahu-mūrty-eka-mūrtikam // Lbh_1,5.96 //</l></p>\n\n<p>iti |</p>\n\n<lg>\n<l>kaurme ca --</l>\n<l>asthūlaś cānaṇuś caiva sthūlo'ṇuś caiva sarvataḥ |</l>\n<l>avarṇaḥ sarvataḥ proktaḥ śyāmo raktākta-locanaḥ |</l>\n<l>aiśvarya-yogād bhagavān viruddhārtho'bhidhīyate // Lbh_1,5.97 //</l>\n</lg>\n\n<lg>\n<l>tathāpi doṣāḥ parame naivāhāryaḥ kathañcana |</l>\n<l>guṇā viruddhā apy ete samāhāryāḥ samantataḥ // Lbh_1,5.98 //</l>\n</lg>\n\n<p>śrī-ṣaṣṭha-skandhe [6.9.33-35] ca mitho viruddhācintya-śaktitvaṃ yathā gadyeṣu -\n<lg>\n<l>duravabodha ivāyaṃ tava vihāra-yogo yad aśaraṇo'śarīra idam</l>\n<l>anavekṣitāsmat-samavāya ātmanaivāvikriyamāṇena sa-guṇam aguṇaḥ sṛjasi harasi</l>\n<l>pāsi // Lbh_1,5.99 //</l>\n</lg></p>\n\n<p>atha tatra bhavān kiṃ deva-dattavad iha guṇa-visarga-patitaḥ pāratantryeṇa\nsvakṛta-kuśalākuśalaṃ phalam upādadāti | aho svid ātmārāma upaśama-śīlaḥ\n<l>samañjasa-darśana upāste iti ha vāva na vidāmaḥ // Lbh_1,5.100 //</l></p>\n\n<p>na hi virodha ubhayaṃ bhagavaty aparigaṇita-guṇa-gaṇe īśvare\nanavagāhya-māhātmye'rvācīna-vikalpa-vitarka-vicāra-pramāṇābhāsa-kutarka-ś\nāstra-kalitāntaḥ-karaṇāśaya-duravagraha-vādināṃ vivādānavasare\n<lg>\n<l>uparata-samasta-māyā-maye kevala evātma-māyām antardhāya ko nv artho</l>\n<l>durghaṭa iva bhavati svarūpa-dvayābhāvāt sama-viṣama-matīnāṃ matam anusarasi</l>\n<l>yathā rajju-khaṇḍaḥ sarpādi-dhiyām // Lbh_1,5.101 //</l>\n</lg></p>\n\n<lg>\n<l>vinā śarīra-ceṣṭatvaṃ vinā bhūmyādi-saṃśrayam |</l>\n<l>vinā sahāyāṃs te karmāvikriyasya sudurgamam // Lbh_1,5.102 //</l>\n</lg>\n\n<lg>\n<l>ukto guṇa-visargeṇa devāsura-raṇādikaḥ |</l>\n<l>tasmin patita āsaktaḥ pāratantryas tu tad bhavet |</l>\n<l>yadāśriteṣu deveṣu pāravaśyaṃ kṛpākṛtam // Lbh_1,5.103 //</l>\n</lg>\n\n<lg>\n<l>tena svakṛtam ātmīya-kṛtaṃ śubha-śubhetarat |</l>\n<l>sukha-duḥkhādi-rūpaṃ kiṃ phalaṃ svīkurute bhavān // Lbh_1,5.104 //</l>\n</lg>\n\n<lg>\n<l>ātmārāmatayā kiṃvā tatrodāstetarām iti |</l>\n<l>na vidmaḥ kintu naivedaṃ viruddham ubhayaṃ tvayi // Lbh_1,5.105 //</l>\n</lg>\n\n<lg>\n<l>tatra hetur bhagavatīty ādi proktaṃ pada-dvayam |</l>\n<l>tathaiveśvara ity ādi-padānāṃ pañcakaṃ matam // Lbh_1,5.106 //</l>\n</lg>\n\n<lg>\n<l>bhagavattvena sārvajñaṃ sad-guṇatvaṃ tathānyataḥ |</l>\n<l>brahmatvaṃ kevalatvena labhyate tatra ca sphuṭam // Lbh_1,5.107 //</l>\n</lg>\n\n<lg>\n<l>yadyapi brahmatā-hetoḥ sarvatra syāt taṭasthatā |</l>\n<l>tathāpy ādi-guṇa-dvayyā bhaved bhatānukūlatā // Lbh_1,5.108 //</l>\n</lg>\n\n<lg>\n<l>nanv ekasya svarūpasya dvairūpyaṃ katham ekadā |</l>\n<l>tatrāha arvācīneti tādṛśānāṃ hi vādinām |</l>\n<l>vivādasyānavasare tasya tāvad agocare // Lbh_1,5.109 //</l>\n</lg>\n\n<lg>\n<l>ato'cintyātma-śaktiṃ tāṃ madhyekṛtyātra durghaṭaḥ |</l>\n<l>ko nv arthaḥ syād viruddho'pi tathaivāsyā hy acintyatā |</l>\n<l>sā ca nānāviruddhānāṃ kāryāṇām āśrayān matā // Lbh_1,5.110 //</l>\n</lg>\n\n<lg>\n<l>śrutes tu śabda-mūlatvād iti ca brahma-sūtra-kṛt |</l>\n<l>acintyāḥ khalu ye bhāvā na tāṃs tarkeṇa yojayet |</l>\n<l>iti skānda-vacas tac ca maṇyādiṣv api dṛśyate // Lbh_1,5.111 //</l>\n</lg>\n\n<lg>\n<l>tādṛśīṃ ca vinā śaktiṃ na sidhyet parameśatā |</l>\n<l>yataś cānavagāhyatvenāsya māhātmyam ucyate // Lbh_1,5.112 //</l>\n</lg>\n\n<lg>\n<l>ajñānam indra-jālaṃ vā vīkṣyate yatra kutracit |</l>\n<l>ato na pāramaiśvaryaṃ tena tasya prasidhyati // Lbh_1,5.113 //</l>\n</lg>\n\n<lg>\n<l>tac ca tasya na hīty āha sphuṭaṃ coparatety adaḥ |</l>\n<l>tathā bhagavatīty ādi-padānāṃ ṣaṭ-tayasya ca |</l>\n<l>bhavet prayoga-tātparyam atra niṣphalam eva hi // Lbh_1,5.114 //</l>\n</lg>\n\n<lg>\n<l>tasmān na śāstra-yuktibhyām ubhayaṃ tad virudhyate |</l>\n<l>tathāpy uccāvaca-dhiyām anevaṃ-tattva-vedinām |</l>\n<l>matānusārato bhāsi rajjūvat tvaṃ tathā tathā // Lbh_1,5.115 //</l>\n</lg>\n\n<lg>\n<l>nanu bhoḥ kevalaṃ jñānaṃ brahma syād bhagavān punaḥ |</l>\n<l>nānādharmeti tatrāpi svarūpa-dvaym īkṣyate ||</l>\n</lg>\n\n<lg>\n<l>iti prāha svarūpeti tat-svarūpasya naiva hi |</l>\n<l>kadāpi dvaitam ekasya dharma-dvayam idaṃ dhruvam // Lbh_1,5.116 //</l>\n</lg>\n\n<lg>\n<l>tato virodhas tac-chakti-vilāsānāṃ yad īkṣyate |</l>\n<l>tad evācintyam aiśvaryaṃ bh”ṣaṇaṃ na tu dūṣaṇam // Lbh_1,5.117 //</l>\n</lg>\n\n<p>iyam eva virodhoktis tṛtīye'pi ca dṛśyate ||</p>\n\n<lg>\n<l>karmāṇy anīhasya bhavo 'bhavasya te</l>\n<l>durgāśrayo 'thāri-bhayāt palāyanam |</l>\n<l>kālātmano yat pramadā-yutāśramaḥ</l>\n<l>svātman-rateḥ khidyati dhīr vidām iha // Lbh_1,5.118 //</l>\n</lg>\n\n<p>iti |</p>\n\n<lg>\n<l>tat tan na vāstavaṃ cet syāt vidyāṃ buddhi-bhramas tadā |</l>\n<l>na syād evety acintyaiva śaktir līlāsu kāraṇam ||</l>\n</lg>\n\n<l>yathā yathā ca tasyecchā sā vyanakti tathā tathā // Lbh_1,5.119 //</l>\n\n<lg>\n<l>evaṃ prāsaṅgikaṃ procya prakṛtārtho nirūpyate |</l>\n<l>nanu yaḥ prakṛti-svāmī yo'ntaryāmī ca puruṣaḥ |</l>\n<l>tābhyām adhikatā nāsya kaṃsārer upapadyate // Lbh_1,5.120 //</l>\n</lg>\n\n<lg>\n<l>tathā hi śrī-prathame (1.3.1-5) --</l>\n<l>jagṛhe pauruṣaṃ rūpaṃ bhagavān mahad-ādibhiḥ |</l>\n<l>sambhūtaṃ ṣoḍaśa-kalam ādau loka-sisṛkṣayā // Lbh_1,5.121 //</l>\n</lg>\n\n<lg>\n<l>yasyāmbhasi śayānasya yoga-nidrāṃ vitanvataḥ |</l>\n<l>nābhi-hradāmbujād āsīd brahmā viśva-sṛjāṃ patiḥ // Lbh_1,5.122 //</l>\n</lg>\n\n<lg>\n<l>yasyāvayava-saṃsthānaiḥ kalpito loka-vistaraḥ |</l>\n<l>tad vai bhagavato rūpaṃ viśuddhaṃ sattvam ūrjitam // Lbh_1,5.123 //</l>\n</lg>\n\n<lg>\n<l>paśyanty ado rūpam adabhra-cakṣuṣā</l>\n<l>sahasra-pādoru-bhujānanādbhutam |</l>\n<l>sahasra-mūrdha-śravaṇākṣi-nāsikaṃ</l>\n<l>sahasra-mauly-ambara-kuṇḍalollasat // Lbh_1,5.124 //</l>\n</lg>\n\n<lg>\n<l>etan nānāvatārāṇāṃ nidhānaṃ bījam avyayam |</l>\n<l>yasyāṃśāṃśena sṛjyante deva-tiryaṅ-narādayaḥ // Lbh_1,5.125 //</l>\n</lg>\n\n<p>iti |</p>\n\n<lg>\n<l>atra kārikāḥ -</l>\n<l>ādau sarvāvatārāgre bhagavān puruṣottamaḥ |</l>\n<l>mahat-tattvādibhiḥ kṛtvā bhuvanānāṃ sisṛkṣayā // Lbh_1,5.125 //</l>\n</lg>\n\n<lg>\n<l>pauruṣaṃ puruṣākāram athavā puruṣābhidham |</l>\n<l>rūpam ānanda-cin-mūrtiṃ jagṛhe prādurācarat // Lbh_1,5.126 //</l>\n</lg>\n\n<lg>\n<l>arthaḥ sambhūta-śabdasya samyak satyam itīratiḥ |</l>\n<l>sambhūtaṃ yuktam iti vā bhuvanānāṃ sisṛkṣayā |</l>\n<l>ṣoḍaśaiva kalā yasmiṃs tat ṣoḍaśa-kalaṃ matam // Lbh_1,5.127 //</l>\n</lg>\n\n<lg>\n<l>tāḥ ṣoḍaśa-kalāḥ proktā vaiṣṇavaiḥ śāstra-darśanāt |</l>\n<l>śaktitvena ca tā bhakti-vivekādiṣu sammatāḥ // Lbh_1,5.128 //</l>\n</lg>\n\n<lg>\n<l>śrīr bhūḥ kīrtir ilā līlā kāntir vidyeti saptakam |</l>\n<l>vimalādyā navety etā mukhyāḥ ṣoḍaśa śaktayaḥ // Lbh_1,5.129 //</l>\n</lg>\n\n<p>iti |</p>\n\n<lg>\n<l>tad idaṃ pauruṣaṃ rūpaṃ trividhaṃ pūrvam īritam |</l>\n<l>tatra procya mahat-sraṣṭṛ-rūpam aṇḍa-stham ucyate // Lbh_1,5.130 //</l>\n</lg>\n\n<lg>\n<l>yasyājāṇḍa-praveśena śayānasya tad ambhasi |</l>\n<l>nābhihradāmbujād āsīd iti suvyaktam eva hi // Lbh_1,5.131 //</l>\n</lg>\n\n<lg>\n<l>yasya nābhi-hradābjasyāvayavāḥ karṇikādayaḥ |</l>\n<l>saṃsthānāny atra vidyā-sa-viśeṣās tais tu kalpitaḥ |</l>\n<l>lokānāṃ sarva-jagatāṃ vistāro vitatiḥ kila // Lbh_1,5.132 //</l>\n</lg>\n\n<l>sa śete yena rūpeṇa tac chuddhaṃ sattvam ūrjitam // Lbh_1,5.133 //</l>\n\n<lg>\n<l>paśyantīty-ādi-padyena tad evedaṃ viśiṣyate |</l>\n<l>etad-rūpaṃ tu nānāvatārāṇām udayāspadam // Lbh_1,5.134 //</l>\n</lg>\n\n<p>yathaikādaśe (11.4.3) --\n<lg>\n<l>bhūtair yadā pañcabhir ātma-sṛṣṭaiḥ</l>\n<l>puraṃ virājaṃ viracayya tasmin |</l>\n<l>svāṃśena viṣṭaḥ puruṣābhidhānam</l>\n<l>avāpa nārāyaṇa ādidevaḥ // Lbh_1,5.135 //</l>\n</lg></p>\n\n<lg>\n<l>atra sārdha-kārikā -</l>\n<l>nārāyaṇo'tra parama-vyomeśānaḥ sa ātmanā |</l>\n<l>puṃsvarūpeṇa sṛṣṭais tair bhūtaiḥ sṛṣṭvā virāṭ-tanum |</l>\n<l>viṣṭaḥ svāṃśena tenaiva samprāptaḥ puruṣābhidhām // Lbh_1,5.136 //</l>\n</lg>\n\n<lg>\n<l>prastute tu kim āyātam ity āśaṅkya nigadyate |</l>\n<l>so'sya garbhodaśayyasya vilāso yaś caturbhujaḥ |</l>\n<l>śete praviśya lokābjaṃ viṣṇv-ākhyaḥ kṣīra-vāridhau // Lbh_1,5.137 //</l>\n</lg>\n\n<lg>\n<l>ayaṃ ca sthāvarāntānāṃ syrādīnāṃ śarīriṇām |</l>\n<l>hṛdy-antaryāmitāṃ prāpto nānā-rūpa iva sthitaḥ // Lbh_1,5.138 //</l>\n</lg>\n\n<lg>\n<l>tṛtīyaṃ sarva-bhūta-stham iti viṣṇor yad ucyate |</l>\n<l>rūpaṃ sātvata-tantre tad-vilāso'syaiva sammataḥ // Lbh_1,5.139 //</l>\n</lg>\n\n<lg>\n<l>[* See above 1.2.9, quote from Sātvata-tantra.]</l>\n<l>ataḥ kṣīrāmbudhes tīre kṛtopasthānakaḥ suraiḥ |</l>\n<l>eṣa evāvatīrṇo'bhūt kṛṣṇākhya iti yujyate // Lbh_1,5.140 //</l>\n</lg>\n\n<lg>\n<l>athātra pūrva-pakṣe vaḥ siddhāntaḥ pratipadyate |</l>\n<l>yathā śrī-daśame teṣu sureṣv evāśarīragīḥ // Lbh_1,5.141 //</l>\n</lg>\n\n<lg>\n<l>vasudeva-gṛhe sākṣād bhagavān puruṣaḥ paraḥ |</l>\n<l>janiṣyate tat-priyārthaṃ sambhavantu sura-striyaḥ // Lbh_1,5.142 //</l>\n</lg>\n\n<p>iti (BhP 10.1.23)</p>\n\n<lg>\n<l>atra kārikāḥ -</l>\n<l>puruṣasya paratvena sākṣāc ca bhagavān iti |</l>\n<l>etasyaiva mahat-sraṣṭā so'ṃśa ity abhiviśrutaḥ // Lbh_1,5.143 //</l>\n</lg>\n\n<lg>\n<l>atra śrī-svāmi-pādānām api sammatir īkṣyate |</l>\n<l>yad aṃśabhāgenety asya vyākhyāṃ kurvadbhir eva taiḥ ||</l>\n</lg>\n\n<lg>\n<l>aṃśena bhāgo māyāyā yenety aṃśo'sya puruṣaḥ |</l>\n<l>bhāgo bhajanam ity evaṃ pūrṇatāsya sphuṭīkṛtā // Lbh_1,5.144 //</l>\n</lg>\n\n<l>kiṃ ca tatraiva devakyā kṛte stotre nirūpitam // Lbh_1,5.145 //</l>\n\n<p>yathā (10.85.31) --\n<lg>\n<l>yasyāṃśāṃśāṃśa-bhāgena</l>\n<l>viśvotpatti-layodayāḥ |</l>\n<l>bhavanti kila viśvātmaṃs</l>\n<l>taṃ tv ādyāhaṃ gatiṃ gatā // Lbh_1,5.146 //</l>\n</lg></p>\n\n<lg>\n<l>atra kārikā -</l>\n<l>yasyāṃśaḥ puruṣasya syād aṃśaḥ prakṛtis tu sā |</l>\n<l>tasyā aṃśā guṇās teṣāṃ bhāgenāsyodbhavādayaḥ // Lbh_1,5.147 //</l>\n</lg>\n\n<p>kiṃ ca tatraiva (10.14.14)\n<lg>\n<l>nārāyaṇas tvaṃ na hi sarva-dehinām</l>\n<l>ātmāsy adhīśākhila-loka-sākṣī |</l>\n<l>nārāyaṇo'ṅgaṃ nara-bhū-jalāyanāt</l>\n<l>tac cāpi satyaṃ na tavaiva māyā // Lbh_1,5.148 //</l>\n</lg></p>\n\n<p>iti |</p>\n\n<lg>\n<l>atra kārikāḥ -</l>\n<l>jagat-trayeti padyena śrī-nārāyaṇatāṃ vadan |</l>\n<l>kṛṣṇasyātha svayaṃ dṛṣṭvā paramaiśvaryam adbhutam ||</l>\n</lg>\n\n<lg>\n<l>paryāptyājāṇḍa-niyutaṃ svayaṃ bhītibharākulaḥ |</l>\n<l>nārāyaṇas tvaṃ nety āha sāparādha ivātmabhūḥ // Lbh_1,5.149 //</l>\n</lg>\n\n<lg>\n<l>he adhīśety ajāṇḍaugha-sthitāntaryāmi-puruṣāḥ |</l>\n<l>īśās tebhyo'dhiko'dhīśo hi yataḥ sarva-dehinām ||</l>\n</lg>\n\n<lg>\n<l>samaṣṭīnāṃ savikuṇṭha-jīvānāṃ tvaṃ prakāśakaḥ |</l>\n<l>teṣām akhila-lokānāṃ sākṣī draṣṭāpy asi svayam // Lbh_1,5.150 //</l>\n</lg>\n\n<lg>\n<l>ato yo narabhū-nīrāyaṇān nārāyaṇaḥ smṛtaḥ |</l>\n<l>sa te'ṅgam aṃśaḥ pūrṇasya cini-māyā-śakti-vaibhavaiḥ |</l>\n<l>cātuṣpādikam aiśvaryaṃ tava tasya tu pādikam // Lbh_1,5.151 //</l>\n</lg>\n\n<lg>\n<l>viṣṭabhyāham idaṃ kṛtsnam ekāṃśeneti te vacaḥ |</l>\n<l>tac cāṃśatvaṃ bhavet satyaṃ virāḍvan na tu māyikam // Lbh_1,5.152 //</l>\n</lg>\n\n<p>śrī-brahma-saṃhitāyāṃ (5.48) -\n<lg>\n<l>yasyaika-niśvasita-kālam athāvalambya</l>\n<l>jīvanti loma-vilajā jagad-aṇḍa-nāthāḥ |</l>\n<l>viṣṇur mahān sa iha yasya kalā-viśeṣo</l>\n<l>govindam ādi-puruṣaṃ tam ahaṃ bhajāmi // Lbh_1,5.153 //</l>\n</lg></p>\n\n<lg>\n<l>ataḥ puruṣa evāsya kṛṣṇasyāṃśo bhaved yadi |</l>\n<l>tad-vilāsas tu nitarāṃ bhavet kṣīrābdhi-nāyakaḥ // Lbh_1,5.154 //</l>\n</lg>\n\n<lg>\n<l>nanu dvitīya-skandhe tu yo'vatīrṇo yadoḥ kule |</l>\n<l>kiṃ vidhātrā sa hi sita-kṛṣṇa-keśatayoditaḥ // Lbh_1,5.155 //</l>\n</lg>\n\n<p>tathā hi (2.7.26)\n<lg>\n<l>bhūmeḥ suretara-varūtha-vimarditāyāḥ</l>\n<l>kleśa-vyayāya kalayā sita-kṛṣṇa-keśaḥ |</l>\n<l>jātaḥ kariṣyati janānupalakṣya-mārgaḥ</l>\n<l>karmāṇi cātma-mahimopanibandhanāni // Lbh_1,5.156 //</l>\n</lg></p>\n\n<p>iti |</p>\n\n<lg>\n<l>maivaṃ bhoḥ śrūyatām asya padyasārtho vidhīyate |</l>\n<l>kalayā śilpa-naipuṇya-viśeṣa-vidhinā sitāḥ |</l>\n<l>baddhāḥ kṛṣṇā atiśyāmāḥ keśā yeneti vigrahaḥ |</l>\n<l>sa evetyasya vaidagdhī-viśeṣotkarṣa īritaḥ // Lbh_1,5.157 //</l>\n</lg>\n\n<lg>\n<l>kiṃvā yaḥ kalayāṃśena syāt sita-śyāma-keśakaḥ |</l>\n<l>sa evātrāvatīrṇo'bhūt śrī-līlā-puruṣottamaḥ // Lbh_1,5.158 //</l>\n</lg>\n\n<lg>\n<l>kiṃ ca -</l>\n<l>mārkaṇḍeyena vajrāya viṣṇudharmottare sphuṭam |</l>\n<l>layābdhistho'niruddho'yaṃ pitā te iti kīrtitam // Lbh_1,5.159 //</l>\n</lg>\n\n<lg>\n<l>tatra vajra-praśnaḥ - (1.79.1)</l>\n<l>kas tv asau bāla-rūpeṇa kalpānteṣu punaḥ punaḥ |</l>\n<l>dṛṣṭo yo na tvayā jñātas tatra kautūhalaṃ mama // Lbh_1,5.160 //</l>\n</lg>\n\n<lg>\n<l>mārakaṇḍeyottaram - (1.79.2-3)</l>\n<l>bhūyo bhūyas tva asau dṛṣṭo mayā devo jagat-patiḥ |</l>\n<l>kalpa-kṣaye na vijñātaḥ sa mayā mohitena vai // Lbh_1,5.161 //</l>\n</lg>\n\n<lg>\n<l>kalpa-kṣaye vyatīte tu taṃ tu devaṃ pitāmahāt |</l>\n<l>aniruddhaṃ vijānāmi pitaraṃ te jagat-patim // Lbh_1,5.162 //</l>\n</lg>\n\n<p>iti |</p>\n\n<lg>\n<l>atra kārikā --</l>\n<l>anyathā munivarṣe'yam avadiṣyad idaṃ tadā |</l>\n<l>taṃ śrī-kṛṣṇaṃ vijānāmi prapitāmaham eva te // Lbh_1,5.163 //</l>\n</lg>\n\n<l>ataḥ keśāvatāratva-bhramo'py ārāt parāhataḥ // Lbh_1,5.164 //</l>\n\n<lg>\n<l>nanv astu puruṣādibhyaḥ śraiṣṭhyaṃ tasyāgha-vidviṣaḥ |</l>\n<l>kintu śrī-vāsudevo'tra sarvaiśvarya-niṣevitaḥ |</l>\n<l>tripāt-pāda-vibhūtyoś ca nānā-rūpa iva sthitaḥ ||</l>\n</lg>\n\n<lg>\n<l>unmīlad-bāla-mārtaṇḍa-parārdha-madhura-dyutiḥ |</l>\n<l>kvacin nava-ghana-śyāmaḥ kvacij jāmbunada-prabhaḥ ||</l>\n</lg>\n\n<lg>\n<l>mahā-vaikuṇṭha-nāthasya vilāsatvena viśrutaḥ |</l>\n<l>paramātmā bala-jñāna-vīrya-tejobhir anvitaḥ // Lbh_1,5.165 //</l>\n</lg>\n\n<lg>\n<l>mahāvasthākhyayā khyātaṃ yad-vyūhānāṃ catuṣṭayam |</l>\n<l>tasyādyo'yam tathopāsyaś citte tad-adhidaivatam |</l>\n<l>tathā viśuddha-sattvasya yaś cādhiṣṭhānam ucyate // Lbh_1,5.166 //</l>\n</lg>\n\n<lg>\n<l>nijāṃśo yasya bhagavān śrī-saṅkarṣaṇa īṣyate |</l>\n<l>yasya saṅkarṣaṇo vyūho dvitīya iti sammataḥ |</l>\n<l>jīvaś ca syāt sarva-jīva-prādurbhāvāspadatvataḥ // Lbh_1,5.167 //</l>\n</lg>\n\n<lg>\n<l>pūrṇa-śārada-śubhrāṃśu-parārdha-madhura-dyutiḥ |</l>\n<l>upāsyo'yam ahaṅkāre śeṣa-nyasta-nijāṃśakaḥ ||</l>\n</lg>\n\n<lg>\n<l>smarārāter adharmasya sarpāntaka-sura-dviṣām |</l>\n<l>antaryāmitvam āsthāya jagat-saṃhāra-kārakaḥ // Lbh_1,5.168 //</l>\n</lg>\n\n<lg>\n<l>vyūhas tṛtīyaḥ pradyumno vilāso yasya viśrutaḥ |</l>\n<l>yaḥ pradyumno buddhi-tattve buddhimadbhir upāsyate ||</l>\n</lg>\n\n<lg>\n<l>stuvatyā ca śriyā devyā niṣevyate ilāvṛte |</l>\n<l>śuddha-jāmbunada-prakhyaḥ kvacin nīla-ghana-cchaviḥ ||</l>\n</lg>\n\n<lg>\n<l>nidānaṃ viśva-sargasya kāma-nyasya-nijāṃśakaḥ |</l>\n<l>vidheḥ prajāpatīnāṃ rāgināṃ ca smarasya ca |</l>\n<l>antaryāmitvam āpannaḥ sargaṃ samyak karoty asau // Lbh_1,5.169 //</l>\n</lg>\n\n<lg>\n<l>vyūhas turyo'niruddhākhyo vilāso yasya śasyate |</l>\n<l>yo'niruddho manas-tattve manīṣibhir upāsyate ||</l>\n</lg>\n\n<lg>\n<l>nīla-jīmūta-saṅkāśo viśva-rakṣaṇa-tatparaḥ |</l>\n<l>dharmasyāyaṃ manūnāṃ ca devānāṃ bhūbhujāṃ tathā |</l>\n<l>antaryāmitvam āsthāya kurute jagataḥ sthitim // Lbh_1,5.170 //</l>\n</lg>\n\n<lg>\n<l>mokṣadharme tu manasaḥ syāt pradyumno'dhidaivatam |</l>\n<l>aniruddhas tv ahaṅkārasyeti tatraiva kīrtitam // Lbh_1,5.171 //</l>\n</lg>\n\n<l>sarveṣāṃ pañcarātrāṇām apy eṣā prakriyā matā // Lbh_1,5.172 //</l>\n\n<lg>\n<l>pādme tu parama-vyomnaḥ pūrvādye dik-catuṣṭaye |</l>\n<l>vāsudevādayo vyūhaś catvāraḥ kathitāḥ kramāt // Lbh_1,5.173 //</l>\n</lg>\n\n<lg>\n<l>tathā pāda-vibhūtau ca nivasanti kramādi me |</l>\n<l>jalāvṛti-stha-vaikuṇṭha-sthita vedavatī-pure ||</l>\n</lg>\n\n<lg>\n<l>satyordhve vaiṣṇave loke nityākhye dvārakā-pure |</l>\n<l>śuddhodād uttare śveta-dvīpe cairāvatī-pure |</l>\n<l>kṣīrāmbudhi-sthitānte kroḍa-paryaṅka-dhāmani // Lbh_1,5.174 //</l>\n</lg>\n\n<lg>\n<l>sātvatīye kvacit tantre nava vyūhāḥ prakīrtitāḥ |</l>\n<l>catvāro vāsudevādyā nārāyaṇa-nṛsiṃhakau ||</l>\n</lg>\n\n<lg>\n<l>hayagrīvo mahā-kroḍo brahmā ceti navoditāḥ |</l>\n<l>tatra brahmā tu vijñeyaḥ pūrvokta-vidhayā hariḥ // Lbh_1,5.175 //</l>\n</lg>\n\n<lg>\n<l>kintu vyūhās tu catvāro rājad-bhuja-catuṣṭayāḥ |</l>\n<l>ajasra-paramaiśvaryam arṣādāpairbhūṣitāḥ // Lbh_1,5.176 //</l>\n</lg>\n\n<lg>\n<l>atrāpi vāsudevo'yaṃ sampūrṇānanda-samplavaḥ |</l>\n<l>aiśvaryādau nirviśeṣaḥ parama-vyoma-nāyakāt |</l>\n<l>ādyānām api sarveṣām ādibhūtaḥ suparvaṇām // Lbh_1,5.177 //</l>\n</lg>\n\n<lg>\n<l>ity āśaṅke sa evāyaṃ kṛṣṇākhyaḥ sann avātarat |</l>\n<l>vāsudevatayā yasmāt sarvatraiṣa suviśrutaḥ // Lbh_1,5.178 //</l>\n</lg>\n\n<lg>\n<l>naivaṃ yuktaṃ śṛṇu tataḥ samādhānaṃ vidhīyate |</l>\n<l>ādya-vyūhād api śreṣṭhaḥ kathyate devakī-sutaḥ // Lbh_1,5.179 //</l>\n</lg>\n\n<p>tathā śrī-daśame -\n<l>ete cāṃśakalāḥ puṃsaḥ kṛṣṇas tu bhagavān svayam // Lbh_1,5.180 //</l></p>\n\n<lg>\n<l>atra kārike -</l>\n<l>puṃ-nāmnaḥ puruṣasyaite śrī-varāha-ṛṣādayaḥ |</l>\n<l>aṃśāḥ atrāvatārāḥ syuḥ kumārādyāḥ kalā matāḥ ||</l>\n</lg>\n\n<lg>\n<l>tu-bhinnopakrame kṛṣṇo bhagavān puruṣottamaḥ |</l>\n<l>svayam ity apayātāsya vāsudevāvatāratā // Lbh_1,5.181 //</l>\n</lg>\n\n<p>śrī-daśame caivam evoktam (10.14.2) -\n<lg>\n<l>asyāpi deva vapuṣo mad-anugrahāya</l>\n<l>svecchāmayasya na tu bhūtamayasya ko'pi |</l>\n<l>neśe mahi tv avasituṃ manasā'ntareṇa</l>\n<l>sākṣāt tavaiva kim utātma-sukhānubhūteḥ // Lbh_1,5.182 //</l>\n</lg></p>\n\n<p>iti |</p>\n\n<lg>\n<l>atra kārikāḥ -</l>\n<l>devaḥ sva-nāmni deveti khyātaṃ yasya vapuḥ sa hi |</l>\n<l>vyūhānām ādimo vāsudevo deva-vapur mataḥ ||</l>\n</lg>\n\n<lg>\n<l>tato'pi mahi māhātmyaṃ sākṣād evātra te sataḥ |</l>\n<l>ko vidhātāpy avasituṃ jñātuṃ neśe'smi na kṣamaḥ |</l>\n<l>kim utāho ātma-sukhānubhūter brahma-rūpataḥ // Lbh_1,5.183 //</l>\n</lg>\n\n<l>evam artho'sya padyasya kaimutya-nyāya-saṃsthitaḥ // Lbh_1,5.184 //</l>\n\n<lg>\n<l>nyūne'dhike ca kaimutyaṃ tatra nyūne bhaved yathā |</l>\n<l>kaustubhas tu mahā-tejāḥ sūrya-koṭi-śatād api |</l>\n<l>ayaṃ kim uta vaktavyaṃ pradīpād dīptimān iti // Lbh_1,5.185 //</l>\n</lg>\n\n<lg>\n<l>athādhike yathā dhvāntaiḥ śakyo dīpo'pi nārditum |</l>\n<l>sa tu mārtaṇḍa-koṭībhiḥ sama`y kim uta kaustubhaḥ // Lbh_1,5.186 //</l>\n</lg>\n\n<l>ato nyūnād api nyūne kaimutyam iha tu sthitam // Lbh_1,5.187 //</l>\n\n<lg>\n<l>mayy evānugraho yasyety anugraha-bharo yataḥ |</l>\n<l>mayy eva vihito bhūyān apūrvāścarya-darśanāt // Lbh_1,5.188 //</l>\n</lg>\n\n<lg>\n<l>svecchāmayasya bhaktānāṃ kāmāyākhila-karmaṇaḥ |</l>\n<l>na tu bhūtamayasyeti puruṣatvaṃ ca khaṇḍitam |</l>\n<l>yad eṣa sarva-jīvānāṃ puruṣaḥ paramāśrayaḥ // Lbh_1,5.189 //</l>\n</lg>\n\n<lg>\n<l>āntareṇa niruddhena manasety ekatānatā |</l>\n<l>jñātuṃ syān mahimā śakyo yadyapy ebhir viśeṣaṇaiḥ |</l>\n<l>jñātuṃ tathāpi neśe'smīty acintyaiśvaryatoditā // Lbh_1,5.190 //</l>\n</lg>\n\n<lg>\n<l>jānatā vāsudevāc ca brahmataś cādhikādhikam |</l>\n<l>māhātmyaṃ kṛṣṇa-candrasya viriñcena samarthitam // Lbh_1,5.191 //</l>\n</lg>\n\n<lg>\n<l>ato manv-akṣara-manor dhyāne svāyambhuvāgame |</l>\n<l>catvāro vāsudevādyāḥ kṛṣṇasyāvṛtir īritāḥ // Lbh_1,5.192 //</l>\n</lg>\n\n<lg>\n<l>kramādi-dīpikāyāṃ ca vasv-akṣara-manor vidhau |</l>\n<l>gokuleśāvṛtitvena vāsudevādayo matāḥ // Lbh_1,5.193 //</l>\n</lg>\n\n<lg>\n<l>nanu śraiṣṭhyaṃ mukundasya brahmato yujyate katham |</l>\n<l>yad brahma śrībhāgaator aikyam eva prasidhyate // Lbh_1,5.194 //</l>\n</lg>\n\n<lg>\n<l>puruṣaṃ paramātmā ca brahma ca jñānam ity api |</l>\n<l>sa eko bhagavān eva śāstreṣu bahudhocyate // Lbh_1,5.195 //</l>\n</lg>\n\n<lg>\n<l>tathā ca skānde --</l>\n<l>bhagavān paramātmeti procyate'ṣṭāṅga-yogibhiḥ |</l>\n<l>brahmety upaniṣan-niṣṭhair jñānaṃ ca jñāna-yogibhiḥ // Lbh_1,5.196 //</l>\n</lg>\n\n<lg>\n<l>śrī-prathame ca (1.2.11) -</l>\n<l>vadanti tat tattva-vidas tattvaṃ yaj jñānam advayam |</l>\n<l>brahmeti paramātmeti bhagavān iti śabdyate // Lbh_1,5.197 //</l>\n</lg>\n\n<p>iti |</p>\n\n<l>satyam uktaṃ śṛṇu tatas tṛtīye kāpilaṃ vacaḥ // Lbh_1,5.198 //</l>\n\n<lg>\n<l>yathā (3.32.33) -</l>\n<l>yathendriyaiḥ pṛthag-dvārair artho bahu-guṇāśrayaḥ |</l>\n<l>eko nāneyate tadvad bhagavān śāstra-vartmabhiḥ // Lbh_1,5.199 //</l>\n</lg>\n\n<p>iti |</p>\n\n<lg>\n<l>atra kārikāḥ -</l>\n<l>tat tat śrī-bhagavaty eva svarūpaṃ bhuvi vidyate |</l>\n<l>upāsanānusāreṇa bhāti tat-tad-upāsake // Lbh_1,5.200 //</l>\n</lg>\n\n<lg>\n<l>yathā rūpa-rasādīnāṃ guṇānām āśrayaḥ sadā |</l>\n<l>kṣīrādir eka evārtho jñāyate bahudhendriyaiḥ // Lbh_1,5.201 //</l>\n</lg>\n\n<lg>\n<l>dṛśā śuklo rasanayā madhuro bhagavāṃs tathā |</l>\n<l>upāsanābhir bahudhā sa eko'pi pratīyate // Lbh_1,5.202 //</l>\n</lg>\n\n<lg>\n<l>jihvayaiva yathā grāhyaṃ mādhuryaṃ tasya nāparaiḥ |</l>\n<l>yathā cakṣur-ādīni gṛhṇanty arthaṃ nijaṃ nijam // Lbh_1,5.203 //</l>\n</lg>\n\n<lg>\n<l>tathānyā bāhya-karaṇa-sthānīyopāsanākhilā |</l>\n<l>bhaktis tu cetaḥ sthānīyā tat tat sarvārhta-lābhataḥ // Lbh_1,5.204 //</l>\n</lg>\n\n<lg>\n<l>iti pravara-śāstreṣu tasya brahma-svarūpataḥ |</l>\n<l>mādhuryādi-guṇādhikyāt kṛṣṇasya śreṣṭhatocyate // Lbh_1,5.205 //</l>\n</lg>\n\n<p>tathā ca śrī-daśame (10.14.6-7)</p>\n\n<p>tathāpi bhūman mahimā-guṇasya te\n<lg>\n<l>viboddhum arhaty amalāntar-ātmabhiḥ</l>\n<l>avikriyā svānubhavād arūpato</l>\n<l>hy ananya-bodhyātmatayā na cānyathā // Lbh_1,5.206 //</l>\n</lg></p>\n\n<lg>\n<l>guṇātmanas te 'pi guṇān vimātuṃ;</l>\n<l>hitāvatīrṇasya ka īśire 'sya |</l>\n<l>kālena yair vā vimitāḥ sukalpair;</l>\n<l>bhū-pāṃśavaḥ khe mihikā dyubhāsaḥ // Lbh_1,5.207 //</l>\n</lg>\n\n<p>iti |</p>\n\n<lg>\n<l>nanu prākṛta-rūpatvān mṛga-tṛṣṇopamā-juṣām |</l>\n<l>guṇānāṃ gaṇanā na syād iti kātra vicitratā // Lbh_1,5.208 //</l>\n</lg>\n\n<lg>\n<l>maivaṃ guṇānām etasya prākṛtatvaṃ na vidyate |</l>\n<l>teṣāṃ svarūpa-bhūtatvāt sukharūpatvam eva hi // Lbh_1,5.209 //</l>\n</lg>\n\n<lg>\n<l>tathā ca brahma-tarke -</l>\n<l>guṇaiḥ svarūpa-bhūtais tu guṇy asau harir īśvaraḥ |</l>\n<l>na viṣṇor na ca muktānāṃ kvāpi bhinno guṇo mataḥ // Lbh_1,5.210 //</l>\n</lg>\n\n<lg>\n<l>śrī-viṣṇu-purāṇe (1.9.43)</l>\n<l>sattvādayo na santīśe yatra ca prākṛtā guṇāḥ |</l>\n<l>sa śuddhaḥ sarva-śuddhebhyaḥ pumān ādyaḥ prasīdatu // Lbh_1,5.211 //</l>\n</lg>\n\n<lg>\n<l>tathā ca tatraiva (6.5.79)</l>\n<l>jñāna-śakti-balaiśvarya-vīrya-tejāṃsy aśeṣataḥ |</l>\n<l>bhagavac-chabda-vācyāni vinā heyair guṇādibhiḥ // Lbh_1,5.212 //</l>\n</lg>\n\n<lg>\n<l>pādme ca (6.255.39-40) -</l>\n<l>yo'sau nirguṇa ity uktaḥ śāstreṣu jagad-īśvaraḥ |</l>\n<l>prākṛtair heya-saṃyuktair guṇair hīnatvam ucyate // Lbh_1,5.213 //</l>\n</lg>\n\n<lg>\n<l>prathame ca (1.16.30) --</l>\n<l>ete cānye ca bhagavan nityā yatra mahā-guṇāḥ |</l>\n<l>prārthyā mahattvam icchadbhir na viyanti sma karhicit // Lbh_1,5.214 //</l>\n</lg>\n\n<p>iti |</p>\n\n<lg>\n<l>ataḥ kṛṣṇo'prākṛtānāṃ guṇānāṃ niyutāyutaiḥ |</l>\n<l>viśiṣṭo'yaṃ mahāśaktiḥ pūrṇānanda-ghanākṛtiḥ // Lbh_1,5.215 //</l>\n</lg>\n\n<lg>\n<l>brahma-nidharmakaṃ vastu nirviśeṣam amūrtikam |</l>\n<l>iti sūryopamasyāsya kathyate tat prabhopamam // Lbh_1,5.216 //</l>\n</lg>\n\n<lg>\n<l>tathā ca śrī-gītāsu (14.26-27) -</l>\n<l>māṃ ca yo 'vyabhicāreṇa bhaktiyogena sevate |</l>\n<l>sa guṇān samatītyaitān brahmabhūyāya kalpate // Lbh_1,5.217 //</l>\n</lg>\n\n<lg>\n<l>brahmaṇo hi pratiṣṭhāham amṛtasyāvyayasya ca |</l>\n<l>śāśvatasya ca dharmasya sukhasyaikāntikasya ca // Lbh_1,5.218 //</l>\n</lg>\n\n<p>iti |</p>\n\n<lg>\n<l>atra kārikāḥ -</l>\n<l>sa brahma-bhāvam āsādya līlāvigraham āśrayam |</l>\n<l>mānānanda-ghanaṃ premṇā bhajed ity ayam āśrayaḥ // Lbh_1,5.219 //</l>\n</lg>\n\n<lg>\n<l>bhakter avyabhicārāyāḥ prema-sevaiva yat phalam |</l>\n<l>kevalaṃ brahma-bhāvas tu vidveṣeṇāpi labhyate // Lbh_1,5.220 //</l>\n</lg>\n\n<lg>\n<l>nanu te yādavasyāsya bhajanād brahmatā katham |</l>\n<l>ity āha brahmaṇo hīti hi yato'haṃ puras tava ||</l>\n</lg>\n\n<lg>\n<l>sthito'yaṃ vividhānanda-pūrṇa-cid-ghana-vigrahaḥ |</l>\n<l>brahmaṇaś cit-svarūpasya pratiṣṭhā paramāśrayaḥ |</l>\n<l>ravis tejo-ghanākāraḥ karaughasya yathā bhavet // Lbh_1,5.221 //</l>\n</lg>\n\n<lg>\n<l>avyayenāmṛteneha nitya-muktir udīryate |</l>\n<l>śāśvatena tu dharmeṇa bhagavad-dharma ucyate // Lbh_1,5.222 //</l>\n</lg>\n\n<lg>\n<l>aikāntika-sukhenātra prema-bhakti-rasotsavaḥ |</l>\n<l>yena mokṣa-sukhasyāpi tiraskāro vidhīyate // Lbh_1,5.223 //</l>\n</lg>\n\n<p>kiṃ ca brahma-saṃhitāyām (5.40) -\n<lg>\n<l>yasya prabhā prabhavato jagad-aṇḍa-koṭi-</l>\n<l>koṭiṣv aśeṣa-vasudhādi vibhūti-bhinnam |</l>\n<l>tad brahma niṣkalam anantam aśeṣa-bhūtaṃ</l>\n<l>govindam ādi-puruṣaṃ tam ahaṃ bhajāmi // Lbh_1,5.224 //</l>\n</lg></p>\n\n<p>iti |</p>\n\n<lg>\n<l>atra kārike -</l>\n<l>niṣkalādi-svarūpaṃ tat brahmāṇḍārbuda-koṭiṣu |</l>\n<l>vibhūtibhir dharādyābhir bhinnaṃ bhedam upāgatam ||</l>\n</lg>\n\n<lg>\n<l>sadā prabhāva-yuktasya brahma yasya prabhā bhavet |</l>\n<l>taṃ govindaṃ bhajāmīti padyasyārthaḥ sphuṭīkṛtaḥ // Lbh_1,5.225 //</l>\n</lg>\n\n<lg>\n<l>nanu bhos tava bhāvo'yaṃ jñāta eva mayā dhruvam |</l>\n<l>paravyoma-pateḥ śaurir avatāras tayocyate // Lbh_1,5.226 //</l>\n</lg>\n\n<lg>\n<l>janmādi-līlā-prākaṭyāt avatāratayāpy asau |</l>\n<l>prokto vilāsa eva syāt sarvotkarṣātibhūmataḥ // Lbh_1,5.227 //</l>\n</lg>\n\n<lg>\n<l>yaḥ para-vyoma-nāthaḥ syād asamānordha-vaibhavaḥ |</l>\n<l>śruti-smṛti-mahātantra-varṇitotkarṣa-sauṣṭhavaḥ |</l>\n<l>loka-sṛṣṭeḥ purā brāhme kalpe yaḥ parameṣṭhine |</l>\n<l>mahāvaikuṇṭha-lokasthaṃ svam ātmānam adarśayat // Lbh_1,5.228 //</l>\n</lg>\n\n<p>tathā hi śrī-dvitīya-skandhe (2.9.9-16) --</p>\n\n<p>tasmai sva-lokaṃ bhagavān sabhājitaḥ\n<lg>\n<l>sandarśayām āsa paraṃ na yat-param</l>\n<l>vyapeta-saṅkleśa-vimoha-sādhvasaṃ</l>\n<l>sva-dṛṣṭavadbhir puruṣair abhiṣṭutam // Lbh_1,5.229 //</l>\n</lg></p>\n\n<lg>\n<l>pravartate yatra rajas tamas tayoḥ</l>\n<l>sattvaṃ ca miśraṃ na ca kāla-vikramaḥ |</l>\n<l>na yatra māyā kim utāpare harer</l>\n<l>anuvratā yatra surāsurārcitāḥ // Lbh_1,5.230 //</l>\n</lg>\n\n<p>śyāmāvadātāḥ śata-patra-locanāḥ\npiśaṅga-vastrāḥ surucaḥ supeśasaḥ |\n<lg>\n<l>sarve catur-bāhava unmiṣan-maṇi-</l>\n<l>praveka-niṣkābharaṇāḥ suvarcasaḥ |</l>\n<l>pravāla-vaidūrya-mṛṇāla-varcasaḥ</l>\n<l>parisphurat-kuṇḍala-mauli-mālinaḥ // Lbh_1,5.231 //</l>\n</lg></p>\n\n<lg>\n<l>bhrājiṣṇubhir yaḥ parito virājate</l>\n<l>lasad-vimānāvalibhir mahātmanām |</l>\n<l>vidyotamānaḥ pramadottamādyubhiḥ</l>\n<l>savidyud abhrāvalibhir yathā nabhaḥ // Lbh_1,5.232 //</l>\n</lg>\n\n<lg>\n<l>śrīr yatra rūpiṇy urugāya-pādayoḥ</l>\n<l>karoti mānaṃ bahudhā vibhūtibhiḥ |</l>\n<l>preṅkhaṃ śritā yā kusumākarānugair</l>\n<l>vigīyamānā priya-karma gāyatī // Lbh_1,5.233 //</l>\n</lg>\n\n<lg>\n<l>dadarśa tatrākhila-sātvatāṃ patiṃ</l>\n<l>śriyaḥ patiṃ yajña-patiṃ jagat-patim |</l>\n<l>sunanda-nanda-prabalārhaṇādibhiḥ</l>\n<l>sva-pārṣadāgraiḥ parisevitaṃ vibhum ||</l>\n</lg>\n\n<lg>\n<l>bhṛtya-prasādābhimukhaṃ dṛg-āsavaṃ</l>\n<l>prasanna-hāsāruṇa-locanānanam |</l>\n<l>kirīṭinaṃ kuṇḍalinaṃ catur-bhujaṃ</l>\n<l>pītāṃśukaṃ vakṣasi lakṣitaṃ śriyā ||</l>\n</lg>\n\n<lg>\n<l>adhyarhaṇīyāsanam āsthitaṃ paraṃ</l>\n<l>vṛtaṃ catuḥ-ṣoḍaśa-pañca-śaktibhiḥ |</l>\n<l>yuktaṃ bhagaiḥ svair itaratra cādhruvaiḥ</l>\n<l>sva eva dhāman ramamāṇam īśvaram // Lbh_1,5.234 //</l>\n</lg>\n\n<p>iti |</p>\n\n<lg>\n<l>atra kārikāḥ -</l>\n<l>yad yataḥ param utkṛṣṭaṃ padam anyan na hi kvacit |</l>\n<l>saṅkleśāḥ pañcavidyādyā vimoho nirvivekatā ||</l>\n</lg>\n\n<lg>\n<l>sādhvasaṃ pātato bhītir na santy etāni yatra tam |</l>\n<l>sva-dṛṣṭam ātmanaḥ sākṣāt kāras tadvadbhir īḍitam // Lbh_1,5.235 //</l>\n</lg>\n\n<lg>\n<l>rajas tamaś ca no yatra sattvaṃ sadhryak tayor na ca |</l>\n<l>guṇā yatra prakṛtijā na satnīti pradarśitam ||</l>\n</lg>\n\n<lg>\n<l>na kāla-vikramo yatra sarva-vidhvaṃsa-kāritā |</l>\n<l>paraṃ mūlam anarthānāṃ yatra māyaiva nāsti hi ||</l>\n</lg>\n\n<lg>\n<l>apare tatra kim uta vikārā mahad-ādayaḥ |</l>\n<l>ato vaikuṇṭha-lokasya kathitā nitya-siddhatā // Lbh_1,5.236 //</l>\n</lg>\n\n<lg>\n<l>harer anuvratā yatra śyāmāruṇa-harit-sitāḥ |</l>\n<l>tat-tad-varṇam upāsyeśaṃ tat-sārūpyam upāgatāḥ |</l>\n<l>athavā nitya-siddhatvāt tad-rucām apy anāditā // Lbh_1,5.237 //</l>\n</lg>\n\n<lg>\n<l>śrīḥ sampad-rūpiṇī mūrtā yatra padmāṃśa-sambhavā |</l>\n<l>mānaṃ sevāṃ racayati vividhābhir vibhūtibhiḥ ||</l>\n</lg>\n\n<lg>\n<l>kusumākāra-śabdena ṛtūnām adhipo mataḥ |</l>\n<l>tena tasyānugair grīṣma-varṣādyair ṛtubhiś ca yā ||</l>\n</lg>\n\n<lg>\n<l>viśeṣād gīyamānāpi priyakarmaiva gāyatī |</l>\n<l>śatrantena padenātra tiṅ-antā lakṣitā kriyā // Lbh_1,5.238 //</l>\n</lg>\n\n<lg>\n<l>tatreśvaraṃ dadarśāsau kathambhūtaṃ dṛg-āsavam |</l>\n<l>sāndrānandair dṛśāṃ suṣṭhu mādakatvāt sa āsavaḥ // Lbh_1,5.239 //</l>\n</lg>\n\n<l>pītāṃśuka-padenāsya dhvanyate śyāma-varṇatā // Lbh_1,5.240 //</l>\n\n<lg>\n<l>adhyarhaṇīya-śabdena mahā-yogākhya-pīṭhakam |</l>\n<l>śrī-pādmottara-khaṇḍoktam atraivāgre pravakṣyate // Lbh_1,5.241 //</l>\n</lg>\n\n<lg>\n<l>catasro hlādinī-kīrti-karuṇā-tuṣṭayaḥ smṛtāḥ |</l>\n<l>śaktayaḥ ṣoḍaśātraiva pūryam eva pradarśitāḥ // Lbh_1,5.242 //</l>\n</lg>\n\n<l>vidyāyāḥ pañca-parvāṇi sāṅkhyādīny atra pañca ca // Lbh_1,5.243 //</l>\n\n<lg>\n<l>tāni pañcarātre --</l>\n<l>sāṅkhya-yogau tu vairāgyaṃ tapo bhaktiś ca keśave |</l>\n<l>pañca-parveti vidyeyaṃ yayā vidvān hariṃ viśet // Lbh_1,5.244 //</l>\n</lg>\n\n<p>iti |</p>\n\n<lg>\n<l>ity etābhir vṛtaṃ pañca-viṃśatyā śaktibhiḥ sadā |</l>\n<l>bhagair aiśvarya-dharmādyaiḥ svaira-sādhāraṇodayaiḥ ||</l>\n</lg>\n\n<lg>\n<l>itaratra viriñcy-ādāv adhruvair assthiraiḥ kṛśaiḥ |</l>\n<l>sva eva dhāmni vaikuṇṭhe ratiṃ vidadhataṃ sadā |</l>\n<l>kiṃ vā svarūpa-bhūtatvāt śriyas tasyāḥ svadhāmatā // Lbh_1,5.245 //</l>\n</lg>\n\n<lg>\n<l>tathā ca bhārgava-tantre -</l>\n<l>śakti-śaktimatoś cāpi na vibhedaḥ kathañcana |</l>\n<l>avibhinnāpi svecchādi-śabdair api vibhāṣyate ||</l>\n</lg>\n\n<l>iti // Lbh_1,5.246 //</l>\n\n<p>kiṃ ca pādmottara-khaṇḍe (6.255.57-64)</p>\n\n<lg>\n<l>pradhāna-parama-vyomnor antare virajā nadī |</l>\n<l>vedāṅgasvedajanita-toyaiḥ prasrāvitā śubhā // Lbh_1,5.247 //</l>\n</lg>\n\n<lg>\n<l>tasyāḥ pāre para-vyomni tripād-bhūtaṃ sanātanam |</l>\n<l>amṛtaṃ śāśvataṃ nityam anantaṃ paraṃ padam ||</l>\n</lg>\n\n<p>śuddha-sattva-mayaṃ divyam akṣaraṃ brahmaṇaḥ padam ||</p>\n\n<p>aneka-koṭi-sūryāgni-tulya-varcasam avyayam ||</p>\n\n<lg>\n<l>sarva-vedamayaṃ śubhraṃ sarva-pralaya-varjitam |</l>\n<l>hiraṇmayaṃ mokṣapadaṃ brahmānanda-sukhāhvayam ||</l>\n</lg>\n\n<p>samānādhikya-rahitam ādy-anta-rahitaṃ śubham ||</p>\n\n<lg>\n<l>tejasāty-adbhutaṃ ramyaṃ nityam ānanda-sāgaram |</l>\n<l>evam ādi-guṇopetaṃ tad viṣṇoḥ paramaṃ padam ||</l>\n</lg>\n\n<lg>\n<l>na tad bhāsayate sūryo na śaśāṅko na pāvakaḥ |</l>\n<l>yad gatvā na nivartante tad dhāma paramaṃ hareḥ // Lbh_1,5.248 //</l>\n</lg>\n\n<lg>\n<l>tad viṣṇoḥ paramaṃ dhāma śāśvataṃ nityam acyutam |</l>\n<l>na hi varṇayituṃ śakyaṃ kalpa-koṭi-śatair api // Lbh_1,5.249 //</l>\n</lg>\n\n<lg>\n<l>tatraivāgre (6.256.9-21) -</l>\n<l>śrī-śārṅgi-bhakti-sevaika-rasabhoga-vivardhitāḥ |</l>\n<l>mahātmano mahābhāgā bhagavat-pāda-sevakāḥ // Lbh_1,5.250 //</l>\n</lg>\n\n<lg>\n<l>tad viṣṇoḥ paramaṃ dhāma yānti prema-sukha-pradam |</l>\n<l>nānā-janapadākīrṇaṃ vaikuṇṭhaṃ tad dhareḥ padam |</l>\n<l>prakāraiś ca vimānaiś ca saudhai ratnamayair vṛtam // Lbh_1,5.251 //</l>\n</lg>\n\n<lg>\n<l>tan madhye nagarī divyā sāyondhyeti prakīrtitā |</l>\n<l>maṇi-kāñcana-citrāḍhya-prākārais toraṇair vṛtā |</l>\n<l>caturdvāra-samāyuktā ratna-gopura-saṃvṛtā // Lbh_1,5.252 //</l>\n</lg>\n\n<lg>\n<l>caṇḍādi-dvāra-pālaiś ca kumudādyaiḥ surakṣitā |</l>\n<l>caṇḍa-pracaṇḍau prāg-dvāre yāmye bhadra-subhadrakau |</l>\n<l>vāruṇyāṃ jaya-vijayau saumye dhātṛ-vidhātarau // Lbh_1,5.253 //</l>\n</lg>\n\n<lg>\n<l>kumudaḥ kumudākṣaś ca puṇḍarīko'tha vāmanaḥ |</l>\n<l>śaṅku-karṇaḥ sarva-netraḥ sumukhaḥ supratiṣṭhitaḥ |</l>\n<l>ete dik-patayaḥ proktāḥ pūryām atra śubhānane // Lbh_1,5.254 //</l>\n</lg>\n\n<lg>\n<l>koṭi-vaiśvānara-prakhya-gṛha-paṅktirbhir āvṛtā |</l>\n<l>ārūḍha-yauvanair nityair divya-nārī-narair yutā // Lbh_1,5.255 //</l>\n</lg>\n\n<lg>\n<l>antaḥpuras tu devasya madhye pūryā manoharam |</l>\n<l>maṇi-prākāra-saṃyuktaṃ vara-toraṇa-śobhitam |</l>\n<l>vimānair gṛhamukhyaiś ca prāsādair bahubhir vṛtam |</l>\n<l>divyāpasarogaṇaiḥ strībhiḥ sarvataḥ samalaṅkṛtam // Lbh_1,5.256 //</l>\n</lg>\n\n<lg>\n<l>madhye tu maṇḍapaṃ divyaṃ rājasthānaṃ mahotsavam |</l>\n<l>māṇikya-stambha-sahasra-juṣṭaṃ ratna-mayaṃ śubham |</l>\n<l>nitya-muktaiḥ samākīrṇaṃ sāma-gānopaśobhitam // Lbh_1,5.257 //</l>\n</lg>\n\n<lg>\n<l>madhye siṃhāsanaṃ ramyaṃ sarva-veda-mayaṃ śubham |</l>\n<l>dharmādidaivatair nityair vṛtaṃ vedamayātmakaiḥ |</l>\n<l>dharma-jñāna-mahaiśvarya-vairāgyaiḥ pāda-vigrahaiḥ // Lbh_1,5.258 //</l>\n</lg>\n\n<lg>\n<l>tatraiva (6.256.23-54) -</l>\n<l>vasanti madhyame tatra vahni-sūrya-sudhāṃśavaḥ |</l>\n<l>kūrmaś ca nāgarājaś ca vainateyas trayīśvaraḥ ||</l>\n</lg>\n\n<lg>\n<l>chandāṃsi sarva-mantrāś ca pīṭha-rūpatvam āsthitāḥ |</l>\n<l>sarvākṣaramayaṃ divyaṃ yoga-pīṭham iti smṛtam // Lbh_1,5.259 //</l>\n</lg>\n\n<lg>\n<l>tan-madhye'ṣṭa-dalaṃ padmam udayārka-sama-prabham |</l>\n<l>tan-madhye karṇikāyāṃ tu sāvitryāṃ śubha-darśane |</l>\n<l>īśvaryā saha deveśas tatrāsīnaḥ paraḥ pumān // Lbh_1,5.260 //</l>\n</lg>\n\n<lg>\n<l>indīvara-dala-śyāmaṃ sūrya-koṭi-sama-prabhaḥ |</l>\n<l>yuvā kumāraḥ snigdhāṅgaḥ komalāvayavair yutaḥ // Lbh_1,5.261 //</l>\n</lg>\n\n<lg>\n<l>phulla-raktāmbuja-nibha-komalāṅghri-karābjavān |</l>\n<l>prabuddha-puṇḍarīkākṣaḥ subhrū-latāyugāṅkitaḥ // Lbh_1,5.262 //</l>\n</lg>\n\n<lg>\n<l>sunāsaḥ sukapolāḍhyaḥ suśobha-mukha-paṅkajaḥ |</l>\n<l>muktāphalābhadastāḍhyaḥ susmitādhara-vidrumaḥ // Lbh_1,5.263 //</l>\n</lg>\n\n<lg>\n<l>paripūrṇendu-saṅkāśa-susmitānana-paṅkajaḥ |</l>\n<l>taruṇāditya-varṇābhyāṃ kuṇḍalābhyāṃ virājitaḥ // Lbh_1,5.264 //</l>\n</lg>\n\n<lg>\n<l>susnigdha-nīla-kuṭila-kuntalair upaśobhitaḥ |</l>\n<l>mandāra-pārijātāḍhyaḥ -kavarī-kṛta-keśavān // Lbh_1,5.265 //</l>\n</lg>\n\n<lg>\n<l>prātar udyat-sahasrāṃśu-nibha-kaustubha-śobhitaḥ |</l>\n<l>hāra-svarṇa-sragāsakta-kambu-grīva-virājitaḥ // Lbh_1,5.266 //</l>\n</lg>\n\n<lg>\n<l>siṃha-skandha-nibhaiḥ proccaiḥ pīnair aṃsair virājitaḥ |</l>\n<l>pīna-vṛttāyata-bhujaiś caturbhir upaśobhitaḥ // Lbh_1,5.267 //</l>\n</lg>\n\n<lg>\n<l>aṅgulīyaiś ca kaṭakaiḥ keyūrair upaśobhitaḥ |</l>\n<l>bālārka-koṭi-saṅkāśaiḥ kaustubhādyaiḥ subhūṣaṇaiḥ |</l>\n<l>virājita-mahā-vakṣā vana-mālā-vibhūṣitaḥ // Lbh_1,5.268 //</l>\n</lg>\n\n<lg>\n<l>vidhātur janana-sthāna-nābhi-paṅkaja-śobhitaḥ |</l>\n<l>bālātapa-nibha-ślakṣṇa-pīta-vastra-samanvitaḥ // Lbh_1,5.269 //</l>\n</lg>\n\n<lg>\n<l>nānā-ratna-vicitrāṅghri-kaṭakābhyāṃ virājitaḥ |</l>\n<l>sajyotsna-candra-pratima-nakha-paṅktibhir āvṛtaḥ // Lbh_1,5.270 //</l>\n</lg>\n\n<lg>\n<l>koṭi-kandarpa-lāvaṇyaḥ saundarya-nidhir acyutaḥ |</l>\n<l>divya-candana-liptāṅgo vana-mālā-vibhūṣitaḥ ||</l>\n</lg>\n\n<lg>\n<l>śaṅkha-cakra-gṛhītābhyām udbāhubhyāṃ virājitaḥ |</l>\n<l>varadābhaya-hastābhyām itarābhyāṃ tathaiva ca // Lbh_1,5.271 //</l>\n</lg>\n\n<lg>\n<l>vāmāṅka-saṃsthitā devī mahā-lakṣmīr maheśvarī |</l>\n<l>hiraṇya-varṇā hariṇī suvarṇa-rajata-srajā // Lbh_1,5.272 //</l>\n</lg>\n\n<lg>\n<l>sarva-lakṣaṇa-sampannā yauvanārambha-vigrahā |</l>\n<l>ratna-kuṇḍala-saṃyuktā nīlākuñcita-śīrṣajā // Lbh_1,5.273 //</l>\n</lg>\n\n<lg>\n<l>divya-candana-liptāṅgī divya-puṣpopaśobhitā |</l>\n<l>mandāra-ketakī-jātī-puṣpāñcita-sukuntalā // Lbh_1,5.274 //</l>\n</lg>\n\n<lg>\n<l>subhrūḥ sunāsā suśroṇī pīnonnata-payodharā |</l>\n<l>paripūrṇendu-saṅkāśa-susmitānana-paṅkajā // Lbh_1,5.275 //</l>\n</lg>\n\n<lg>\n<l>taruṇāditya-varṇābhyāṃ kuṇḍalābhyāṃ virājitā |</l>\n<l>tapta-kāñcana-varṇābhā tapta-kāñcana-bhūṣaṇā // Lbh_1,5.276 //</l>\n</lg>\n\n<lg>\n<l>hastaiś caturbhiḥ saṃyuktā kanakāmbuja-bhūṣitā |</l>\n<l>nānā-ratna-vicitrāḍhya-kanakāmbuja-mālayā |</l>\n<l>hāra-keyūra-kaṭakair aṅgurīyaiś ca bhūṣitā // Lbh_1,5.277 //</l>\n</lg>\n\n<lg>\n<l>bhuja-yugma-dhṛtodagra-padma-yugma-virājitā |</l>\n<l>gṛhīta-mātuluṅgākhya-jāmbūnada-karāñcitā // Lbh_1,5.278 //</l>\n</lg>\n\n<lg>\n<l>evaṃ nityānapāyinyā mahālakṣmyā maheśvaraḥ |</l>\n<l>modate parama-vyomni śāśvate sarvadā prabhuḥ // Lbh_1,5.279 //</l>\n</lg>\n\n<lg>\n<l>pārśvayor avanī-līle samāsīne śubhānane |</l>\n<l>aṣṭa-dikṣu dalāgreṣu vimalādyāś ca śaktayaḥ // Lbh_1,5.280 //</l>\n</lg>\n\n<lg>\n<l>vimalotkarṣiṇī jñānā kriyā yogā tathaiva ca |</l>\n<l>prahvī satyā tatheśānā mahiṣyaḥ paramātmanaḥ ||</l>\n</lg>\n\n<lg>\n<l>gṛhītvā cāmarān divyān sudhākara-sama-prabhān |</l>\n<l>sarva-lakṣaṇa-sampannā modante patim acyutam // Lbh_1,5.281 //</l>\n</lg>\n\n<lg>\n<l>divyāpsarogaṇāḥ pañca-śata-saṅkhyāś ca yoṣitaḥ |</l>\n<l>antaḥpura-nivāsinyaḥ sarvābharaṇa-bhūṣitāḥ ||</l>\n</lg>\n\n<lg>\n<l>padma-hastāś ca tāḥ sarvāḥ koṭi-vaiśvānara-prabhāḥ |</l>\n<l>sarva-lakṣaṇa-sampannāḥ śītāṃśu-sadṛśānanāḥ |</l>\n<l>tābhiḥ parivṛto rājā śuśubhe paramaḥ pumān // Lbh_1,5.282 //</l>\n</lg>\n\n<lg>\n<l>ananta-vihagādhīśa-senāny-ādyaiḥ sureśvaraiḥ |</l>\n<l>anyaiḥ parijanair nityair muktaiś ca parisaṃvṛtaḥ |</l>\n<l>modate ramayā sārdhaṃ bhogaiśvaryaiḥ paraḥ pumān // Lbh_1,5.283 //</l>\n</lg>\n\n<lg>\n<l>atra kārikāḥ -</l>\n<l>arthataḥ śabdataś cātra yat punaḥ punar ucyate |</l>\n<l>tad-asambhāya-vastutvāt pratītyai hetuvādinām // Lbh_1,5.284 //</l>\n</lg>\n\n<lg>\n<l>śrīśa-niśvāsa-rūpāṇāṃ vedānāṃ tatra mūrtatā |</l>\n<l>tatas tad-aṅgato jātāḥ svedāḥ parama-pāvanāḥ // Lbh_1,5.285 //</l>\n</lg>\n\n<lg>\n<l>tripād-vibhūter dhāmatvāt tripādbhūtaṃ tu tat padam |</l>\n<l>vibhūtir māyikī sarvā proktā pādātmikā yataḥ // Lbh_1,5.286 //</l>\n</lg>\n\n<lg>\n<l>amṛtaṃ suṣṭhu madhuraṃ śāśvatas tu muhur navam |</l>\n<l>śuddha-sattvas tu tat proktaṃ sattvam aprākṛtaṃ tu tat |</l>\n<l>nityākṣarādi-śabdais tu ṣaḍ-bhāva-parivarjanam // Lbh_1,5.287 //</l>\n</lg>\n\n<lg>\n<l>kiṃ cānutthāpitānām api kārikāḥ -</l>\n<l>ādyam āvaraṇaṃ dikṣu pūrvādiṣu kilāṣṭasu |</l>\n<l>vyūhair lakṣmyādi-sahitair vāsudevādibhir matam // Lbh_1,5.288 //</l>\n</lg>\n\n<lg>\n<l>pūryo lakṣmyāḥ sarasvatyā rateḥ kānter anukramāt |</l>\n<l>vidikṣu parama-vyomna āgneyyādiṣu kīrtitāḥ // Lbh_1,5.289 //</l>\n</lg>\n\n<lg>\n<l>keśavādyair iha caturviṃśatyā tu dvitīyakam |</l>\n<l>aṣṭāsu kila kāṣṭhāsu teṣāṃ jñeyaṃ trayaṃ trayam // Lbh_1,5.290 //</l>\n</lg>\n\n<l>daśabhir matsya-kūrmādyair daśa-dikṣu tṛtīyakam // Lbh_1,5.291 //</l>\n\n<lg>\n<l>satyācyutānanta-durgā-viṣvaksena-gajānanaiḥ |</l>\n<l>śaṅkha-padma-nidhibhyāṃ ca turyam aṣṭāsu dikṣv idam // Lbh_1,5.292 //</l>\n</lg>\n\n<lg>\n<l>ṛg-vedādi-catuṣkeṇa sāvitryā garuḍena ca |</l>\n<l>tathādharma-sakhābhyāṃ ca pañcamaṃ pūrvavan matam // Lbh_1,5.293 //</l>\n</lg>\n\n<lg>\n<l>śaṅkha-cakra-gadā-padma-khaḍga-śārṅga-halais tathā |</l>\n<l>mūṣaleṇa ca ṣaṣṭhaṃ syād indrādyai saptamaṃ tathā // Lbh_1,5.294 //</l>\n</lg>\n\n<lg>\n<l>sādhyā marud-gaṇais caiva viśvadevās tathaiva ca |</l>\n<l>nityāḥ sarve pare dhāmni ye cānye tridivaukasaḥ |</l>\n<l>te vai prākṛtanāke'smin na nityās tridiveśvarāḥ // Lbh_1,5.295 //</l>\n</lg>\n\n<lg>\n<l>vāsudevādi-mūrtīnāṃ saptates tu caturyujaḥ |</l>\n<l>lokās tu tāvat-saṅkhyākāḥ pare dhāmni cakāsati // Lbh_1,5.296 //</l>\n</lg>\n\n<lg>\n<l>triṣu puṃso'vatāreṣu rudrāt padmabhavāt tathā |</l>\n<l>bhṛgvādikṛtanirdhārād viṣṇur eva mahattamaḥ ||</l>\n</lg>\n\n<lg>\n<l>kiṃ punaḥ puruṣas tatra vāsudevo'tra kintarām |</l>\n<l>tatrāpi kintamāṃ so'yaṃ mahā-vaikuṇṭhanāyakaḥ // Lbh_1,5.297 //</l>\n</lg>\n\n<l>sadāśivākhyo yaḥ śambhuḥ sa caiśānyāvṛtir matā // Lbh_1,5.298 //</l>\n\n<lg>\n<l>ato bruve'nayoḥ prāyo vailakṣaṇyaṃ dvayor na hi |</l>\n<l>dīpottha-dīpa-tulyatvāt syād vilāsa-vilāsinoḥ // Lbh_1,5.299 //</l>\n</lg>\n\n<lg>\n<l>maivaṃ vādīr mahāvādin adhunā tvam apeśalaḥ |</l>\n<l>gahanaiśvarya-vijñāna-rasāsvādayor asi // Lbh_1,5.300 //</l>\n</lg>\n\n<lg>\n<l>sarva-vedāntataḥ sāraṃ veda-kalpataroḥ phalam |</l>\n<l>śrī-bhāgavatam evātra pramāṇaṃ sarvato varam // Lbh_1,5.301 //</l>\n</lg>\n\n<p>tathā hi śrī-tṛtīye (3.2.21)</p>\n\n<lg>\n<l>svayaṃ tv asāmyātiśayas tryadhīśaḥ</l>\n<l>svārājya-lakṣmy-āpta-samasta-kāmaḥ |</l>\n<l>baliṃ haradbhiś cira-loka-pālaiḥ</l>\n<l>kirīṭa-koṭy-eḍita-pāda-pīṭhaḥ // Lbh_1,5.302 //</l>\n</lg>\n\n<p>iti |</p>\n\n<lg>\n<l>atra kārikāḥ -</l>\n<l>vidyete nānyasāmyātiśayau yatreti vigrahe |</l>\n<l>sarvebhyas tat-svarūpebhyaḥ kṛṣṇotkarṣa-nirūpaṇāt |</l>\n<l>ādhikyaṃ parama-vyoma-nāthād apy asya darśitam // Lbh_1,5.303 //</l>\n</lg>\n\n<l>svayaṃ-padena cāsyānya-nairapekṣam udīritam // Lbh_1,5.304 //</l>\n\n<lg>\n<l>rāmo'py adhika-sāmyābhyāṃ mukta-dhāmety avādi yat |</l>\n<l>tatra svayaṃ-padābhāvāt kṛṣeenaikyena tasya tat |</l>\n<l>nara-līlādi-sādharmyāt preṣṭhaṃ rūpaṃ tad asya yat // Lbh_1,5.305 //</l>\n</lg>\n\n<lg>\n<l>tathā hi brahmāṇḍe śrī-kṛṣṇa-vākyam -</l>\n<l>antaraṅga-svarūpā me matsya-kūrmādayas tv amī |</l>\n<l>sarvātmanāyam atrāpi śrīmad-daśarathātmajaḥ // Lbh_1,5.306 //</l>\n</lg>\n\n<p>iti |</p>\n\n<lg>\n<l>svayaṃ tv asāmyātiśayaḥ kṛṣṇas tu bhagavān svayam |</l>\n<l>ity asya paramaiśvarya-viśeṣasyānuvarṇane |</l>\n<l>padasya svayam ity asya dviruktir bodhayaty asau |</l>\n<l>kṛṣṇasyānya-svarūpaikyāt ādhikyaṃ neti sarvathā // Lbh_1,5.307 //</l>\n</lg>\n\n<lg>\n<l>try-adhīśa iti goloka-mathurā-dvārakābhidham |</l>\n<l>yat pada-tritayaṃ tasya so'dhipatvād adhīśvaraḥ |</l>\n<l>prakṛtīśa-virāḍ-antaryāmi-kṣīrābdhi-śāyinām |</l>\n<l>trayāṇām uparīśo'yaṃ try-adhīśa iti vā smṛtaḥ // Lbh_1,5.308 //</l>\n</lg>\n\n<lg>\n<l>svārājya-lakṣmyā tatrāpi prāpta-sarva-samīhitaḥ |</l>\n<l>svenātmanā svayā vāṅ-bhūtayā śakti-varyayā |</l>\n<l>rājatīti svarāṭ tasya bhāvaḥ svārājyam ucyate ||</l>\n</lg>\n\n<lg>\n<l>tad eva lakṣmīḥ sarvātiśāyinī sampad etayā |</l>\n<l>āptāḥ samastāḥ kāmā yaṃ kāmāḥ preṣṭhārtha-siddhayaḥ // Lbh_1,5.309 //</l>\n</lg>\n\n<lg>\n<l>cireti tu cirāyuṣkā lokapāḥ padmajādayaḥ |</l>\n<l>teṣāṃ kirīṭa-koṭībhir mukuṭānāṃ śatārbudhaiḥ |</l>\n<l>īḍite saṃstute pāda-pīṭhe yasyeti vigrahaḥ // Lbh_1,5.310 //</l>\n</lg>\n\n<lg>\n<l>hīrādi-ratna-mukuṭaiḥ pāda-pīṭābhighaṭanāt |</l>\n<l>janitena svanaughena bāḍham utprekṣitā stutiḥ // Lbh_1,5.311 //</l>\n</lg>\n\n<lg>\n<l>sva-sva-karmaṇy avasthityā tais tair brahmādi-lokapaiḥ |</l>\n<l>ājñāpālanam evāsya baler haraṇam ucyate // Lbh_1,5.312 //</l>\n</lg>\n\n<l>athātra prakriyā khyātā paruāṇy eṣā vilikhyate // Lbh_1,5.313 //</l>\n\n<lg>\n<l>brahmāṇḍānām anantānāṃ prāyo nānāvidhātmanām |</l>\n<l>vṛndāni bhagavac-chaktau vicitrāṇi cakāsati // Lbh_1,5.314 //</l>\n</lg>\n\n<lg>\n<l>śata-koṭi-pramāṇāni yojanānāṃ tu kānicit |</l>\n<l>ajāṇḍāni virājante śakti-vaicitryato hareḥ // Lbh_1,5.315 //</l>\n</lg>\n\n<lg>\n<l>kānicic ca nikharveṇa teṣāṃ padmāyutena ca |</l>\n<l>tat-parārdha-śatenāpi vistṛtāni tu kānicit // Lbh_1,5.316 //</l>\n</lg>\n\n<lg>\n<l>madhye teṣām ajāṇḍeṣu keṣucid viṃśatiḥ kṛtā |</l>\n<l>bhuvanānāṃ ca pañcāśat kutracit sapatatis tathā |</l>\n<l>śataṃ sahasram ayutaṃ lakṣaṃ kvacana rājati // Lbh_1,5.317 //</l>\n</lg>\n\n<lg>\n<l>brahmādyā lokapās teṣu nānā-rūpāś cakāsati |</l>\n<l>paramardhi-sahasreṇa sevyamānāḥ samantataḥ ||</l>\n</lg>\n\n<lg>\n<l>kvacid indrādayas teṣu mahākalpa-śatāyuṣaḥ |</l>\n<l>mahākalpa-parārdhāyur-bhājo brahmādayas tathā // Lbh_1,5.318 //</l>\n</lg>\n\n<lg>\n<l>te te brahma-sureśādyāḥ kathitāś ciralokapāḥ |</l>\n<l>stutāṅghri-pīṭhaḥ kṛṣṇo'yaṃ teṣāṃ mukuṭa-koṭibhiḥ // Lbh_1,5.319 //</l>\n</lg>\n\n<lg>\n<l>ekadā dvārakā-puryāṃ sudharmāyāṃ murāntake |</l>\n<l>virājati tam āgatya dvārādhyakṣo nyavedayat |</l>\n<l>didṛkṣr deva-pādābjaṃ brahmā dvāre'vatiṣṭhate // Lbh_1,5.320 //</l>\n</lg>\n\n<lg>\n<l>āgataḥ katamo brahmā dvārīti paripṛccha tam |</l>\n<l>ity acyuta-giraṃ śṛṇvan etya dvārādhipaḥ punaḥ ||</l>\n</lg>\n\n<lg>\n<l>pṛṣṭvā brahmānam āgatya kṛṣṇāgre ca tam abravīt |</l>\n<l>āgataḥ sanakādīnāṃ janakaś caturānanaḥ // Lbh_1,5.321 //</l>\n</lg>\n\n<p>ānayeti harer vācā tena brahmā praveśitaḥ |\n<lg>\n<l>praṇaman daṇḍavat pṛṣṭaḥ kṛṣṇena kim ihāgataḥ |</l>\n<l>tvam iti prāha taṃ brahmā devāgamana-kāraṇam |</l>\n<l>vakṣye paścād yadātthādya brahmā karama ity adaḥ |</l>\n<l>jñātum icchāmi tan nātha brahmā nānyo'sti mad yataḥ // Lbh_1,5.322 //</l>\n</lg></p>\n\n<p>atha smitvā mukundena dvāravatyāṃ drutaṃ tadā |\nsmṛtvā brahmāṇḍa-koṭibhyo loka-pālāḥ samāgatāḥ |\n<lg>\n<l>aṣṭavakrāś catuḥṣaṣṭhi-vaktrāḥ śata-mukhās tathā |</l>\n<l>sahasra-vaktrā lakṣāsyāḥ koṭi-vaktrā viriñcayaḥ |</l>\n<l>rudrāś ca viṃśati-mukhās tathā pañcāśad-ānanāḥ |</l>\n<l>śata-vaktrāḥ sahasrāsyā lakṣa-bāhu-śiro-bhṛtaḥ ||</l>\n</lg></p>\n\n<lg>\n<l>purandarāś ca lakṣālakṣā niyutākṣās tathāpare |</l>\n<l>apare loka-pālāś ca vividhākṛti-bhūṣaṇāḥ ||</l>\n</lg>\n\n<lg>\n<l>kṛṣṇasya purataḥ prāptāḥ pāda-pĪṭham avānaman |</l>\n<l>tān dṛṣṭvā vismayāt tasmin unmamāda caturmukhaḥ // Lbh_1,5.323 //</l>\n</lg>\n\n<lg>\n<l>kiṃ ca -</l>\n<l>viṣṇu-dharmottare proktaṃ sarve brahmāṇḍa-maṇḍalāḥ |</l>\n<l>deśato jīvataś cāpi tulya-rūpa bhavanty amī // Lbh_1,5.324 //</l>\n</lg>\n\n<lg>\n<l>tathā hi -</l>\n<l>eka-rūpās tathaivāṇḍāḥ sarva eva nareśvara |</l>\n<l>tulya-deśa-vibhāgāś ca tulyajantava eva ca // Lbh_1,5.325 //</l>\n</lg>\n\n<p>iti |</p>\n\n<l>virodhe'tra samutpanne samādhānaṃ vidhīyate // Lbh_1,5.326 //</l>\n\n<lg>\n<l>yataḥ śrī-kaurme -</l>\n<l>virodho vākyayor yatra nāprāmāṇyaṃ tad iṣyate |</l>\n<l>yathāviruddhatā ca syāt tathārthaḥ kalpyate tayoḥ // Lbh_1,5.327 //</l>\n</lg>\n\n<p>iti |</p>\n\n<l>yugapat sakalāṇḍāni jātu saṃharate hariḥ // Lbh_1,5.328 //</l>\n\n<lg>\n<l>tathā hi śrī-viṣṇu-dharmottare (1.77.9) -</l>\n<l>anantāni tavoktāni yāny aṇḍāni mayā purā |</l>\n<l>sarvāṇi tāni saṃhṛtya sama-kālaṃ jagat-patiḥ |</l>\n<l>prakṛtau tiṣṭhati tadā sā rātris tasya kīrtitā // Lbh_1,5.329 //</l>\n</lg>\n\n<p>iti |</p>\n\n<lg>\n<l>ataḥ saṃhṛtya sarvāṇi punar aṇḍāny asau sṛjan |</l>\n<l>viṣamāṇi sṛjej jātu kadācic ca samāny api // Lbh_1,5.330 //</l>\n</lg>\n\n<l>ity aupodghātikaṃ procya prakṛtaṃ parilikhyate // Lbh_1,5.331 //</l>\n\n<p>kiṃ ca tatraiva (3.2.12) -\n<lg>\n<l>yan martya-līlaupayikaṃ sva-yoga-</l>\n<l>māyā-balaṃ darśayatā gṛhītam |</l>\n<l>vismāpanaṃ svasya ca saubhagarddheḥ</l>\n<l>paraṃ padaṃ bhūṣaṇa-bhūṣaṇāṅgam // Lbh_1,5.332 //</l>\n</lg></p>\n\n<p>iti |</p>\n\n<lg>\n<l>atra kārikāḥ -</l>\n<l>yad bimbaṃ martya-līlānāṃ bhaved aupāyikaṃ param |</l>\n<l>pūrva-padya-sthitaṃ bimbaṃ yat-padenānukṛṣyate // Lbh_1,5.333 //</l>\n</lg>\n\n<lg>\n<l>vividhāścarya-mādhurya-vīryaiśvaryādi-sambhavāt |</l>\n<l>svasya devādi-līlābhyo martya-līlā manoharāḥ // Lbh_1,5.334 //</l>\n</lg>\n\n<lg>\n<l>dhvanyate bimba-śabdena sad-guṇāvali-śālinām |</l>\n<l>sakala-sva-sva-rūpāṇāṃ mūlatvaṃ tasya sarvathā // Lbh_1,5.335 //</l>\n</lg>\n\n<lg>\n<l>atas tad eva niḥśeṣa-guṇa-rūpāspadatvaḥ |</l>\n<l>vicitra-nara-līlānām atiyogyam udīryate // Lbh_1,5.336 //</l>\n</lg>\n\n<lg>\n<l>svayogamāyā cic-chaktir balaṃ tasyāḥ samarthatā |</l>\n<l>etad-darśayatā sākṣāt-kurvatā prakaṭīkṛtam ||</l>\n</lg>\n\n<lg>\n<l>aho madīya-cic-chakteḥ prabhāvaṃ paśyatādbhutam |</l>\n<l>divyātidivya-lokeṣu yad-gandho'pi na sambhavet |</l>\n<l>taj-jagan-mohanaṃ rūpaṃ yayāviṣkṛtam īdṛśam |</l>\n<l>sva-yoga-māyety ādyasya bhāvo'yam iti gamyate // Lbh_1,5.337 //</l>\n</lg>\n\n<lg>\n<l>svasyātmano'pi parama-vyomeśādyātma-darśinaḥ |</l>\n<l>vismāpanaṃ naavoddāma-camatkṛtikaraṃ param // Lbh_1,5.338 //</l>\n</lg>\n\n<lg>\n<l>saubhagardhir mahāścarya-saundarya-paramāvadhiḥ |</l>\n<l>tasyāḥ paraṃ padaṃ nityotkarṣa-sampad-varāspadam // Lbh_1,5.339 //</l>\n</lg>\n\n<lg>\n<l>yat tu kaustubha-mīnendra-kuṇḍalādyaṃ hi bhūṣaṇam |</l>\n<l>tasyāpi bhūṣaṇāny aṅgāny asyeti sati vigrahe |</l>\n<l>tasya śrī-vigrahasyedam asamordhatvam īritam // Lbh_1,5.340 //</l>\n</lg>\n\n<lg>\n<l>sac-cid-ānanda-sāndratvāt dvayor evāviśeṣataḥ |</l>\n<l>aupacārika evātra bhedo'yaṃ deha-dehinoḥ // Lbh_1,5.341 //</l>\n</lg>\n\n<p>tathā ca śrī-kaurme -\n<l>deha-dehi-bhidā cātra neśvare vidyate kvacit // Lbh_1,5.342 //</l></p>\n\n<p>iti |</p>\n\n<p>kiṃ ca śrī-daśame śrī-pura-strīṇām uktau (10.44.14) -</p>\n\n<lg>\n<l>gopyas tapaḥ kim acaran yad amuṣya rūpaṃ</l>\n<l>lāvaṇya-sāram asamordham ananya-siddham |</l>\n<l>dṛgbhiḥ pibanty anusavābhinavaṃ durāpam</l>\n<l>ekānta-dhāma yaśasaḥ śriya aiśvarasya // Lbh_1,5.343 //</l>\n</lg>\n\n<p>iti |</p>\n\n<p>tathā hi śrī-baladevaṃ prati śrī-kṛṣṇoktau (10.15.8) -</p>\n\n<lg>\n<l>dhanyeyam adya dharaṇī tṛṇa-vīrudhas tvat-</l>\n<l>pāda-spṛśo drumalatāḥ karajābhimṛṣṭāḥ |</l>\n<l>nadyo'drayaḥ khaga-mṛgāḥ sadayāvalokair</l>\n<l>gopyo'ntareṇa bhujayor api yat-spṛhā śrīḥ // Lbh_1,5.344 //</l>\n</lg>\n\n<p>iti |</p>\n\n<lg>\n<l>atra kārikāḥ --</l>\n<l>śrī-vṛndāvana-tad-vāsi-mādhuryollola-cetasā |</l>\n<l>tat-stave hariṇārabdhe nijokarṣāvasāyinam |</l>\n<l>tam ālocya tato rāmam apadiśya vyadhāyi saḥ // Lbh_1,5.345 //</l>\n</lg>\n\n<lg>\n<l>ato'tra naiva tātparyaṃ rāmotkarṣānuvarṇane |</l>\n<l>sakhya-bhāvāt tadā rāme narmaṇaivedam īritam // Lbh_1,5.346 //</l>\n</lg>\n\n<lg>\n<l>bhujāntaraṃ tu vakṣas te tena dhanyā vrajāñganāḥ |</l>\n<l>yat-spṛhā vakṣase yasmai śrīr apy ācarati spṛhām // Lbh_1,5.347 //</l>\n</lg>\n\n<l>yat-spṛhaiva paraṃ tasyā na tu tat-prāpti-yogyatā // Lbh_1,5.348 //</l>\n\n<lg>\n<l>sadā vakṣaḥ-sthalasthāpi vaikuṇṭeśitur indirā |</l>\n<l>kṛṣṇoraḥ-spṛhayāsyaiva rūpaṃ vivṛṇute'dhikam // Lbh_1,5.349 //</l>\n</lg>\n\n<l>paurāṇikam upākhyānam atra saṅkṣipya likhyate // Lbh_1,5.350 //</l>\n\n<lg>\n<l>śrīḥ prekṣya kṛṣṇa-saundaryaṃ tatra lubdhā tatas tapaḥ |</l>\n<l>kurvatīṃ prāha tāṃ kṛṣṇaḥ kiṃ te tapasi kāraṇam ||</l>\n</lg>\n\n<lg>\n<l>vijihīrṣe tvayā goṣṭhe gopī-rūpeti sābravīt |</l>\n<l>tad durlabham iti proktā lakṣmīs taṃ punar abravīt ||</l>\n</lg>\n\n<lg>\n<l>svarṇa-rekheva te nātha vastum icchāmi vakṣasi |</l>\n<l>evam astv iti sā tasya tad-rūpā vakṣasi sthitā // Lbh_1,5.351 //</l>\n</lg>\n\n<lg>\n<l>yathoktaṃ śrī-daśame nāgapatnībhiḥ (10.16.36) -</l>\n<l>yad-vāñchayā śrīr lalanācarat tapo</l>\n<l>vihāya kāmān suciraṃ dhṛta-vratā // Lbh_1,5.352 //</l>\n</lg>\n\n<p>iti |</p>\n\n<l>nāmno'pi mahimetasya sarvato'dhika īryate // Lbh_1,5.353 //</l>\n\n<p>yathā śrī-brahmāṇḍe -</p>\n\n<lg>\n<l>sahasra-nāmnāṃ puṇyānāṃ trir āvṛtya tu yat phalam |</l>\n<l>ekāvṛttyā tu kṛṣṇasya nāmaikaṃ tat prayacchati // Lbh_1,5.354 //</l>\n</lg>\n\n<p>skānde ca -\n<lg>\n<l>madhura-madhuram etan maṅgalaṃ maṅgalānāṃ</l>\n<l>sakala-nigama-vallī-sat-phalaṃ cit-svarūpam |</l>\n<l>sakṛd api parigītaṃ śraddhayā helayā vā</l>\n<l>bhṛgu-vara nara-mātraṃ tārayet kṛṣṇa-nāma ||</l>\n</lg></p>\n\n<l>iti // Lbh_1,5.355 //</l>\n\n<lg>\n<l>ataḥ svayaṃ-padādibhyo bhagavān kṛṣṇa eva hi |</l>\n<l>svayaṃ-rūpa iti vyaktaṃ śrīmad-bhāgavatādiṣu // Lbh_1,5.356 //</l>\n</lg>\n\n<lg>\n<l>yathoktaṃ śrī-brahma-saṃhitāyāṃ (5.1, 5.39)</l>\n<l>īśvaraḥ paramaḥ kṛṣṇaḥ saccidānanda-vigrahaḥ |</l>\n<l>anādir ādir govindaḥ sarva-kāraṇa-kāraṇam // Lbh_1,5.357 //</l>\n</lg>\n\n<p>rāmādi-mūrtiṣu kalā-niyamena tiṣṭhan\n<lg>\n<l>nānāvatāram akarod bhuvaneṣu kintu</l>\n<l>kṛṣṇaḥ svayaṃ samabhavat paramaḥ pumān yo</l>\n<l>govindam ādi-puruṣaṃ tam ahaṃ bhajāmi // Lbh_1,5.358 //</l>\n</lg></p>\n\n<p>iti |</p>\n\n<l>tasmāt parama-vaikuṇṭha-nātho'py asya vilāsakaḥ // Lbh_1,5.359 //</l>\n\n<lg>\n<l>ato militvā śrutibhiḥ sva-sāro yaḥ stavaḥ kṛtaḥ |</l>\n<l>tat tātparya-kṛtī kṛṣṇam eva devarṣir ānamat // Lbh_1,5.360 //</l>\n</lg>\n\n<l>namas tasmai bhagavate kṛṣṇāya ityādi // Lbh_1,5.361 //</l>\n\n<p>(10.87.46)</p>\n\n<lg>\n<l>nanv eṣa dvāparasyānte prādurbhūto yadūdvahaḥ |</l>\n<l>sa vaikuṇṭheśvaro'hādis tad-vilāsaḥ kathaṃ bhavet // Lbh_1,5.362 //</l>\n</lg>\n\n<lg>\n<l>maivam asyādi-śūnyasya janma-līlāpy anādikā |</l>\n<l>svacchandato mukundena prākaṭyaṃ nīyate muhuḥ // Lbh_1,5.363 //</l>\n</lg>\n\n<p>tathā ca śrī-tṛtīye (3.2.15)\n<lg>\n<l>sva-śānta-rūpeṣv itaraiḥ sva-rūpair</l>\n<l>abhyardyamāneṣv anukampitātmā |</l>\n<l>parāvareśo mahad-aṃśa-yukto</l>\n<l>hy ajo 'pi jāto bhagavān yathāgniḥ // Lbh_1,5.364 //</l>\n</lg></p>\n\n<p>iti |</p>\n\n<lg>\n<l>atra kārikāḥ -</l>\n<l>sve bhaktāḥ sve ca te śānta-rūpāś cety atra vigrahaḥ |</l>\n<l>śāntis tan-niṣṭhatā buddheḥ śāntās tan-niṣṭha-buddhayaḥ // Lbh_1,5.365 //</l>\n</lg>\n\n<lg>\n<l>teṣu sūra-sutādyeṣu nandādiṣu ca sādhuṣu |</l>\n<l>itarais tad-viruddhais tu kaṃsādyair asurādibhiḥ ||</l>\n</lg>\n\n<lg>\n<l>svarūpaiḥ suṣṭhv arūpair ity arūpatvaṃ virūpatā |</l>\n<l>ghorātivikaṭākārair ity arthaḥ sphuṭam īritaḥ // Lbh_1,5.366 //</l>\n</lg>\n\n<lg>\n<l>abhyardyamāneṣv abhitaḥ kriyamāṇamahāritṣu |</l>\n<l>anukampāyutamanāḥ pare māyānvayojjhitāḥ |</l>\n<l>golokamukhyā avare māyikājāṇḍa-maṇḍalāḥ |</l>\n<l>pareṣām avareṣāṃ ca teṣām īśo'dhināyakaḥ // Lbh_1,5.367 //</l>\n</lg>\n\n<lg>\n<l>syur mahānto'tiparama-mahattamatayā smṛtāḥ |</l>\n<l>te paravyoma-nāthaś ca vyūhāś ca vasu-saṅkhyakāḥ // Lbh_1,5.368 //</l>\n</lg>\n\n<lg>\n<l>vāsudevādayo vyūhāḥ paravyomeśvarasya ye |</l>\n<l>tebhyo'py utkarṣabhājo'mī kṛṣṇa-vyūhāḥ satāṃ matāḥ ||</l>\n</lg>\n\n<lg>\n<l>ity ete parama-vyoma-nātha-vyūhaiḥ sahaikatām |</l>\n<l>svavilāsair ihābhyetya prādurbhāvam upāgatāḥ // Lbh_1,5.369 //</l>\n</lg>\n\n<lg>\n<l>aṃśās tasyāvatārā ye prasiddhāḥ puruṣādayaḥ |</l>\n<l>tathā śrī-jānakī-nātha-nṛṣiṃha-kroḍa-vāmanāḥ |</l>\n<l>nārāyaṇo nara-sakhā hayaśīrṣājitādayaḥ // Lbh_1,5.370 //</l>\n</lg>\n\n<l>ebhir yuktaḥ sadā yogam avāpyayan avasthitaḥ // Lbh_1,5.371 //</l>\n\n<l>ato vṛndāvane tat-tal-līlā-prakaṭatekṣate // Lbh_1,5.372 //</l>\n\n<lg>\n<l>vaikuṇṭheśvara-līlātra darśitā yā viriñcaye |</l>\n<l>seśvarāṇām ajāṇḍānāṃ koṭir vṛndāvane'dbhutā |</l>\n<l>saiva jñeyā yataḥ svāṃśa-dvāraivāsau prakāśitā // Lbh_1,5.373 //</l>\n</lg>\n\n<lg>\n<l>vāsudevādi-līlās tu mathurā dvārakādiṣu |</l>\n<l>tat-tad-rūpair vrajāntas tu bālyehābhiś ca darśitāḥ |</l>\n<l>yathā śrī-dāmni tārkṣyatvaṃ prāpte so'pi caturbhujaḥ |</l>\n<l>ādityeṣv atha labdheṣu babhau dvādaśabhir bhujaiḥ // Lbh_1,5.374 //</l>\n</lg>\n\n<lg>\n<l>tathā sāṅkarṣaṇī līlā daitya-saṃhārakāpi ca |</l>\n<l>mūrtayo māthure bhānti śrī-pradyumnī̀aniruddhayoḥ |</l>\n<l>yāḥ śrī-gopāla-tāpanyāṃ vārāhādiṣu ca śrutaḥ // Lbh_1,5.375 //</l>\n</lg>\n\n<lg>\n<l>evaṃ puruṣa-līlānāṃ prākaṭyam iha māthure |</l>\n<l>ananta-śāyi-rūpābhiḥ kriyate suṣṭhu mūrtibhiḥ // Lbh_1,5.376 //</l>\n</lg>\n\n<lg>\n<l>yadā yadā ca sā līlā kṛṣṇena prakaṭīkṛtā |</l>\n<l>bhavvet tat-tad-upākhyānaṃ purāṇeṣv iti viśrutam // Lbh_1,5.377 //</l>\n</lg>\n\n<lg>\n<l>yāni rāmādi-rūpāṇi prāduścakre svakeliṣu |</l>\n<l>tāny ādhiṣṭhāna-rūpeṇa rājante'dyāpi māthure // Lbh_1,5.378 //</l>\n</lg>\n\n<lg>\n<l>go-parārdha-payaḥ-pūrair janitaḥ kṣīra-vāridhiḥ |</l>\n<l>mamanthājitarūpas taṃ gopair devāsurīkṛtaiḥ // Lbh_1,5.379 //</l>\n</lg>\n\n<p>ateva brahmāṇḍe -\n<lg>\n<l>yo vaikuṇṭhe caturbāhur bhagavān puruṣottamaḥ</l>\n<l>ya eva śvetadvīpeśo naro nārāyaṇaś ca yaḥ |</l>\n<l>sa eva vṛndāvana-bhū-vihārī nanda-nandanaḥ // Lbh_1,5.380 //</l>\n</lg></p>\n\n<lg>\n<l>etasyaivāpare'nantā avatārā manoharāḥ |</l>\n<l>mahāgner iha yadvat syur ulkāḥ śata-sahasraśaḥ |</l>\n<l>tatraiva līnā ekatvaṃ vrajeyus te harau tathā // Lbh_1,5.381 //</l>\n</lg>\n\n<p>iti |</p>\n\n<l>iti siddhā prabhor asya mahad-aṃśais tu yuktatā // Lbh_1,5.382 //</l>\n\n<lg>\n<l>ateva purāṇādau kecin nara-sakhyātmatām |</l>\n<l>mahendrānujatāṃ kecit kecit kṣīrābdhi-śāyitām |</l>\n<l>sahasra-śīrṣatāṃ kecit kecid vaikuṇṭha-nāthatām |</l>\n<l>brūyuḥ kṛṣṇasya munayas tat-tad-vṛttānta-gāminaḥ // Lbh_1,5.383 //</l>\n</lg>\n\n<l>upodghātaṃ samāpyātha prakṛtaṃ likhyate punaḥ // Lbh_1,5.384 //</l>\n\n<l>ajo janma-vihīno'pi jāto janmāvirācarat // Lbh_1,5.385 //</l>\n\n<lg>\n<l>nanv ekasya kilājatvaṃ janmitvaṃ ca virudhyate |</l>\n<l>ity āśaṅkyāha bhagavān acintyaiśvarya-vaibhavaḥ // Lbh_1,5.386 //</l>\n</lg>\n\n<lg>\n<l>tatra tatra yathā vahnis tejo-rūpeṇa sann api |</l>\n<l>jāyate maṇi-kāṣṭhāder hetuṃ kañcid avāpya saḥ ||</l>\n</lg>\n\n<lg>\n<l>anādim eva janmādi-līlām eva tathādbhutam |</l>\n<l>hetunā kenacit kṛṣṇaḥ prāduṣkuryāt kadācana // Lbh_1,5.387 //</l>\n</lg>\n\n<lg>\n<l>sva-līlā-kīrti-vistārāt lokeṣv anujighṛkṣutā |</l>\n<l>asya janmādi-līlānāṃ prākaṭye hetur uttamaḥ // Lbh_1,5.388 //</l>\n</lg>\n\n<lg>\n<l>tathā bhayaṅkarataraiḥ pīḍyamāneṣu dānavaiḥ |</l>\n<l>priyeṣu karuṇāpy atra hetur ity uttameva hi // Lbh_1,5.389 //</l>\n</lg>\n\n<lg>\n<l>bhūmi-bhāāpahārāya brahmādyais tridaśeśvaraiḥ |</l>\n<l>abhyarthanaṃ tu yat tasya tad bhaved ānuṣaṅgikam // Lbh_1,5.390 //</l>\n</lg>\n\n<lg>\n<l>ced adyāpi didṛkṣeran utkaṇṭhārtā nija-priyāḥ |</l>\n<l>tāṃ tāṃ līlāṃ tataḥ kṛṣṇo darśayet tān kṛpā-nidhiḥ // Lbh_1,5.391 //</l>\n</lg>\n\n<lg>\n<l>kair api prema-vaivaśya-bhāgbhir bhāgavatottamaiḥ |</l>\n<l>adyāpi dṛśyate kṛṣṇaḥ krīḍan vṛndāvanāntare // Lbh_1,5.392 //</l>\n</lg>\n\n<lg>\n<l>kiṃ cāsya pārṣadādīnām apy uktā nitya-mūrtitā |</l>\n<l>tasyeśvareśitur nity-mūrtitve kā vicitratā // Lbh_1,5.393 //</l>\n</lg>\n\n<lg>\n<l>tathāpi śuṣka-vādaika-niṣṭhānāṃ hetu-vādinām |</l>\n<l>tuṣṇīmbhāvāya vacanaṃ purāṇāder vilikhyate // Lbh_1,5.394 //</l>\n</lg>\n\n<lg>\n<l>tathā hi, śrī-bhāgavate brahma-stutau (10.14.22) -</l>\n<l>tvayy eva nitya-sukha-bodha-tanāv anante</l>\n<l>māyāt udyad api yat sad ivāvabhāti // Lbh_1,5.395 //</l>\n</lg>\n\n<lg>\n<l>śrī-brahmāṇḍe ca -</l>\n<l>anādeyam aheyaṃ ca rūpaṃ bhagavato hareḥ |</l>\n<l>āvirbhāva-tirobhāvāv asyokte graha-mocane // Lbh_1,5.396 //</l>\n</lg>\n\n<lg>\n<l>śrī-bṛhad-vaiṣṇave -</l>\n<l>nityāvatāro bhagavān nity-mūrtir jagat-patiḥ |</l>\n<l>nitya-rūpo nitya-gandho nityaiśvarya-sukhānubhūḥ // Lbh_1,5.397 //</l>\n</lg>\n\n<p>pādme śrī-vyāsāmbarīṣa-saṃvāde śrī-kṛṣṇaṃ prati śrī-vyāsa-vacanam (4.73.12-3)</p>\n</div>\n<div>\n  \n<lg>\n<l>tvām ahaṃ draṣṭum icchāmi cakṣurbhyāṃ madhusūdana |</l>\n<l>yat tat satyaṃ paraṃ brahma jagad-yoniṃ jagat-patim |</l>\n<l>vadanti veda-śirasaś cakṣuṣaṃ nātha me'stu tat // Lbh_1,5.398 //</l>\n</lg>\n\n<p>śrī-kṛṣṇa-vākyam - (PadmaP 4.73.17-19) -\n<lg>\n<l>paśya tvaṃ darśayiṣyāmi svarūpaṃ veda-gopitam |</l>\n<l>tato'paśyam ahaṃ bhūpa bālaṃ kālāmbuda-prabham |</l>\n<l>gopa-kanyāvṛtaṃ gopaṃ hasantaṃ gopa-bālakaiḥ |</l>\n<l>kadamba-mūla āsīnaṃ pīta-vāsasam acyutam // Lbh_1,5.399 //</l>\n</lg></p>\n\n<p>tatraivāgre (4.73.23-25) -\n<lg>\n<l>tato mām āha bhagavān vṛndāvana-caraḥ svayam |</l>\n<l>yad idaṃ me tvayā dṛṣṭaṃ rūpaṃ divyaṃ sanātanam |</l>\n<l>niṣkalaṃ niṣkriyaṃ śāntaṃ sac-cid-ānanda-vigraham |</l>\n<l>pūrṇaṃ padma-palāśākṣaṃ nātaḥ parataraṃ mama // Lbh_1,5.400 //</l>\n</lg></p>\n\n<lg>\n<l>idam eva vadany ete vedāḥ kāraṇa-kāraṇam |</l>\n<l>satyaṃ vyāpi parānandaṃ cid-ghanaṃ śāśvataṃ śivam // Lbh_1,5.401 //</l>\n</lg>\n\n<lg>\n<l>śrī-vāsudevopaniṣadi (3.5) -</l>\n<l>mad-rūpam advayaṃ brahma madhyādy-anta-vivarjitam |</l>\n<l>sva-prabhaṃ sac-cid-ānandaṃ bhaktyā jānāti cāvyayam // Lbh_1,5.402 //</l>\n</lg>\n\n<p>iti |</p>\n\n<l>nanv arūpaḥ kṛṣṇo dṛśyo māyika-rūpataḥ // Lbh_1,5.403 //</l>\n\n<lg>\n<l>tathāpi mokṣa-dharme śrī-bhagavad-vacanaṃ yathā (MBh 12.326.42-3)</l>\n<l>etat tvayā na vijñeyaṃ rūpavān iti dṛśyate |</l>\n<l>icchan muhūrtān naśyeyam īśo 'haṃ jagato guruḥ // Lbh_1,5.404 //</l>\n</lg>\n\n<lg>\n<l>māyā hy eṣā mayā sṛṣṭā yan māṃ paśyasi nārada |</l>\n<l>sarvabhūtaguṇair yuktaṃ naivaṃ tvaṃ jñātum arhasi // Lbh_1,5.405 //</l>\n</lg>\n\n<p>iti |</p>\n\n<lg>\n<l>tathā ca pādme -</l>\n<l>anāma-rūpa evāyaṃ bhagavān harir īśvaraḥ |</l>\n<l>akarteti ca yo vedaiḥ smṛtibhiś cābhidhīyate // Lbh_1,5.406 //</l>\n</lg>\n\n<p>iti |</p>\n\n<lg>\n<l>atra samādhānaṃ yathā śrī-vāsudevādhyātme -</l>\n<l>aprasiddhes tad-guṇānām anāmāsau prakīrtitaḥ |</l>\n<l>aprākṛtatvād arūpasyāpy arūpo'sāv udīryate ||</l>\n</lg>\n\n<lg>\n<l>sambandhena pradhānasya harer nāsty eva kartṛtā |</l>\n<l>akartāram ataḥ prāhuḥ purāṇaṃ taṃ purāvidaḥ // Lbh_1,5.407 //</l>\n</lg>\n\n<p>iti |</p>\n\n<l>ataś ca mokṣadharmīya-vacanaṃ yogyam eva tat // Lbh_1,5.408 //</l>\n\n<lg>\n<l>tathā hi -</l>\n<l>rūpīti hetor dṛśyeta yathaiva prākṛto janaḥ |</l>\n<l>tathāsau dṛśyata iti tvayā mā sma vicāryatām // Lbh_1,5.409 //</l>\n</lg>\n\n<lg>\n<l>ity uktvā svasya rūpitve'py adṛśyatvam udīritam |</l>\n<l>tato nija-svarūpasyāprākṛtatvaṃ ca darśitam // Lbh_1,5.410 //</l>\n</lg>\n\n<lg>\n<l>tad-darśane tv akuṇṭhātmā mamecchaiva ca kāraṇam |</l>\n<l>ity āhecchan muhūrtād ity ardha-padyaṃ svayaṃ punaḥ |</l>\n<l>naśyeyam ity adṛśyaḥ syāṃ yato naśira-darśane // Lbh_1,5.411 //</l>\n</lg>\n\n<lg>\n<l>tathāpi bhūta-guṇavattvena māṃ tvaṃ yad-īkṣase |</l>\n<l>eṣā māyā mayā sṛṣṭā naivaṃ tvaṃ jñātum arhasi // Lbh_1,5.412 //</l>\n</lg>\n\n<l>māyā-śabdena kutrāpi cic-chaktir abhidhīyate // Lbh_1,5.423 //</l>\n\n<lg>\n<l>caturveda-śikhāyāṃ -</l>\n<l>svarūpa-bhūtayā nitya-śaktyā māyākhyayā yutaḥ |</l>\n<l>ato māyāmayaṃ viṣṇuṃ pravadanti sanātanam ||</l>\n</lg>\n\n<l>ity eṣā darśitā madhvācāryair bhāṣye nije śrutiḥ // Lbh_1,5.414 //</l>\n\n<p>tatra svecchaika-prakāśatvaṃ mokṣa-dharme (MBh 12.323.11, 13, 15-16, 18)\n[* Alternative numbering. 12.338.13-20.]\n<lg>\n<l>eva</l>\n<l>prītas tato 'sya bhagavān devadevaḥ purātanaḥ |</l>\n<l>sākṣāt taṃ darśayām āsa so 'dṛśyo 'nyena kena cit // Lbh_1,5.415 //</l>\n</lg></p>\n\n<p>bṛhaspatis tataḥ kruddhaḥ sruvam udyamya vegitaḥ\n<l>ākāśaṃ ghnan sruvaḥ pātai roṣād aśrūṇy avartayat // Lbh_1,5.416 //</l></p>\n\n<lg>\n<l>udyatā yajñabhāgā hi sākṣāt prāptāḥ surair iha |</l>\n<l>kimartham iha na prāpto darśanaṃ sa harir vibhuḥ // Lbh_1,5.417 //</l>\n</lg>\n\n<lg>\n<l>tataḥ sa taṃ samuddhūtaṃ bhūmipālo mahān vibhuḥ |</l>\n<l>prasādayām āsa muniṃ sadasyās te ca sarvaśaḥ // Lbh_1,5.418 //</l>\n</lg>\n\n<lg>\n<l>aroṣaṇo hy asau devo yasya bhāgo 'yam udyataḥ |</l>\n<l>na sa śakyas tvayā draṣṭum asmābhir vā bṛhaspate |</l>\n<l>yasya prasādaṃ kurute sa vai taṃ draṣṭum arhati // Lbh_1,5.419 //</l>\n</lg>\n\n<lg>\n<l>tatraikatadvita-trita-vākyaṃ (Mbh 12.338.25-27 or 323.23) --</l>\n<l>atha vratasyāvabhṛte vāg uvācāśarīriṇī |</l>\n<l>snigdha-gambhīrayā vācā praharṣaṇa-karī vibhoḥ ||</l>\n</lg>\n\n<lg>\n<l>[* Alternative reading --</l>\n<l>tato vratasyāvabhṛthe vāg uvācāśarīriṇī |</l>\n<l>sutaptaṃ vas tapasviprāḥ prasannenāntar ātmanā ||]</l>\n</lg>\n\n<l>yūyaṃ jijñāsavo bhaktāḥ kathaṃ drakṣyatha taṃ prabhum // Lbh_1,5.420 //</l>\n\n<lg>\n<l>tataḥ svayaṃ prakāśatva-śaktyā svecchā-prakāśayā |</l>\n<l>so'bhivyakto bhavet netre na netra-viṣayatvataḥ // Lbh_1,5.421 //</l>\n</lg>\n\n<lg>\n<l>yathā, śrī-nārāyaṇādhyātme -</l>\n<l>nityāvyakto'pi bhagavān īkṣyate nija-śaktitaḥ |</l>\n<l>tām ṛte paramātmānaṃ kaḥ paśyetām itaṃ prabhum // Lbh_1,5.422 //</l>\n</lg>\n\n<lg>\n<l>pādme ca -</l>\n<l>saccidānanda-rūpatvāt syāt kṛṣṇo'dhokṣajo'py asau |</l>\n<l>nija-śakteḥ prabhāvena svaṃ bhaktān darśayet prabhuḥ // Lbh_1,5.423 //</l>\n</lg>\n\n<lg>\n<l>ya eva vigraho vyāpī paricchinnaḥ sa eva hi |</l>\n<l>ekasyaivaikadā cāsya dvirūpatvaṃ virājate // Lbh_1,5.424 //</l>\n</lg>\n\n<lg>\n<l>yathā śrī-daśame (10.9.13-14) -</l>\n<l>na cāntar na bahir yasya na pūrvaṃ nāpi cāparam |</l>\n<l>pūrvāparaṃ bahiś cāntar jagato yo jagac ca yaḥ ||</l>\n</lg>\n\n<lg>\n<l>taṃ matvātmajam avyaktaṃ martya-liṅgam adhokṣajam |</l>\n<l>gopikolūkhale dāmnā babandha prākṛtaṃ yathā // Lbh_1,5.425 //</l>\n</lg>\n\n<lg>\n<l>anena padya-yugmena vraja-rāja-sutasya hi |</l>\n<l>dāma-bandhana-belāyām eva vyaktā dvirūpatā // Lbh_1,5.426 //</l>\n</lg>\n\n<lg>\n<l>tathaiva ca purāṇeṣu śrīmad-bhāgavatādiṣu |</l>\n<l>śrūyate kṛṣṇa-līlānāṃ nityatā sphuṭam eva hi // Lbh_1,5.427 //</l>\n</lg>\n\n<p>yathā ca, śrī-prathame śrī-dvārakā-vāsi-vacanam (1.10.26) -\n<lg>\n<l>aho alaṃ ślāghyatamaṃ yadoḥ kulam</l>\n<l>aho alaṃ puṇyatamaṃ madhor vanam |</l>\n<l>yad eṣa puṃsām ṛṣabhaḥ śriyaḥ patiḥ</l>\n<l>sva-janmanā caṅkramaṇena cāñcati // Lbh_1,5.428 //</l>\n</lg></p>\n\n<lg>\n<l>añcatīti padaṃ vartamāna-kālopapādakam |</l>\n<l>dvārakā-vāsinām uktau līlānāṃ vakti nityatām // Lbh_1,5.429 //</l>\n</lg>\n\n<p>śrī-daśame śrī-śukoktau (10.90.48) -\n<lg>\n<l>jayati jananivāso devakī-janma-vādo</l>\n<l>yadu-vara-pariṣat svair dorbhir asyann adharmam |</l>\n<l>sthira-cara-vṛjina-ghnaḥ susmita-śrī-mukhena</l>\n<l>vraja-pura-vanitānāṃ vardhayan kāma-devam // Lbh_1,5.430 //</l>\n</lg></p>\n\n<lg>\n<l>śrī-skānde śrī-mathurā-khaṇḍe śrī-yudhiṣṭhiraṃ prati śrī-nārada-vākyam -</l>\n<l>vatsair vatsatarībhiś ca sākaṃ krīḍati mādhavaḥ |</l>\n<l>vṛndāvanāntaragataḥ sarāmo bālakair vṛtaḥ // Lbh_1,5.431 //</l>\n</lg>\n\n<lg>\n<l>yad-ānayos tu saṃvādo dvāravatyāṃ haris tadā |</l>\n<l>tathāpi vartamānatvenoktis tan naity avācikā // Lbh_1,5.432 //</l>\n</lg>\n\n<lg>\n<l>pādme pātāla-khaṇḍe śrī-pārvatīṃ prati śrī-rudra-vākyam -</l>\n<l>aho madhu-purī dhanyā yatra tiṣṭhati kaṃsahā |</l>\n<l>tatra devā muniḥ sarve vāsam icchanti sarvadā // Lbh_1,5.433 //</l>\n</lg>\n\n<lg>\n<l>līlā-parikarā goṣṭha-janāḥ syur yādavās tathā |</l>\n<l>devāś ca brahma-jambhāri-kuvera-tanayādayaḥ |</l>\n<l>nāradādyāś ca danuja-nāga-yakṣādayaś ca te // Lbh_1,5.434 //</l>\n</lg>\n\n<l>prakaṭāprakaṭā ceti līlā seyaṃ dvidhocyate // Lbh_1,5.435 //</l>\n\n<lg>\n<l>tathā hi-</l>\n<l>sadānantaiḥ prakāśaiḥ svair līlābhiś ca sa dīvyati |</l>\n<l>tatraikena prakāśena kadācit jagad-antare |</l>\n<l>sahaiva sva-parīvārair janmādi kurute hariḥ // Lbh_1,5.436 //</l>\n</lg>\n\n<lg>\n<l>kṛṣṇa-bhāvānusāreṇa līlākhyā śaktir eva sā |</l>\n<l>teṣāṃ parikarāṇāṃ ca taṃ taṃ bhāvaṃ vibhāvayet // Lbh_1,5.437 //</l>\n</lg>\n\n<lg>\n<l>prapañca-gocaratvena sā līlā prakaṭā smṛtā |</l>\n<l>anyās tv aprakaṭā bhānti tādṛśyas tad-agocarāḥ // Lbh_1,5.438 //</l>\n</lg>\n\n<lg>\n<l>tatra prakaṭa-līlāyām eva syātāṃ gamāgamau |</l>\n<l>gokule mathurāyāṃ ca dvāravatyāṃ ca śārṅgiṇaḥ // Lbh_1,5.439 //</l>\n</lg>\n\n<lg>\n<l>yās tatra tatrāprakaṭās tatra tatraiva santi tāḥ |</l>\n<l>ity āha jayatīty-ādi-padyādikam abhīkṣṇaśaḥ // Lbh_1,5.440 //</l>\n</lg>\n\n<lg>\n<l>devādy-aṃśāvataraṇe pravṛtte padmajājñayā |</l>\n<l>vasudevādikānāṃ ye svarge'ṃśāḥ kaśyapādayaḥ ||</l>\n</lg>\n\n<lg>\n<l>nitya-līlāntara-sthais te vasudevādibhir gatāḥ |</l>\n<l>sāyujyam aṃśibhis tatra jāyante śūra-mukhyataḥ // Lbh_1,5.441 //</l>\n</lg>\n\n<lg>\n<l>yad-vilāso mahā-śrīśaḥ sa līlā-puruṣottamaḥ |</l>\n<l>āvirbubhūṣur atrāviṣkṛtya saṅkarṣaṇaṃ puraḥ |</l>\n<l>antasthitāviṣkartavya-tad-anya-vyūha īśvaraḥ |</l>\n<l>hṛdaye prakaṭas tasya bhavaty ānakadundubheḥ // Lbh_1,5.442 //</l>\n</lg>\n\n<p>bhūmi-bhāra-nirāsāya devānām abhiyācñayā |\n<lg>\n<l>dvārapasyāvasāne'smin aṣṭāviṃśe caturyuge |</l>\n<l>kṣīrābdhi-śāyi-yad-rūpam aniruddhatayā smṛtam |</l>\n<l>tad idaṃ hṛdayasthena rūpeṇānakadundubheḥ |</l>\n<l>aikyaṃ prāpya tato gacchet prākaṭyaṃ devakī-hṛdi // Lbh_1,5.443 //</l>\n</lg></p>\n\n<lg>\n<l>premānandāmṛtais tasyā vātsalyaika-svarūpibhiḥ |</l>\n<l>lālyamāno haris tatra vadhate candramā iva // Lbh_1,5.444 //</l>\n</lg>\n\n<lg>\n<l>atha bhādrapadāṣṭamyām asitāyāṃ mahā-niśi |</l>\n<l>tasyā hṛdas tirobhūyaḥ kārāyāṃ sūti-sadmani |</l>\n<l>devakī-śayane tatra kṛṣṇaḥ prādurbhavaty asau // Lbh_1,5.445 //</l>\n</lg>\n\n<lg>\n<l>janayitrī-prabhṛtibhis tābhir ity avagamyate |</l>\n<l>laukikena prakāreṇa sukhaṃ śiśur ajāyata // Lbh_1,5.446 //</l>\n</lg>\n\n<lg>\n<l>ayaṃ caturbhujatve'pi dvibhujatve'pi kṛṣṇatām |</l>\n<l>na tyajaty eva tad-bhāva-guṇa-rūpātma-vṛttitaḥ // Lbh_1,5.447 //</l>\n</lg>\n\n<lg>\n<l>tathāpi dvibhujatvasya kṛṣṇe prādhānyam ucyate |</l>\n<l>gūḍhatvād eva ca kvāpi gauṇatvam iva kīrtyate |</l>\n<l>gūḍhaṃ paraṃ brahma manuṣya-liṅgam iti hi prathā // Lbh_1,5.448 //</l>\n</lg>\n\n<lg>\n<l>atha vrajeśvarī-gehe viśann ānakadumdubhiḥ |</l>\n<l>tatra nyasya sutaṃ tasyāḥ sutām ādāya niḥsaret // Lbh_1,5.449 //</l>\n</lg>\n\n<lg>\n<l>so'yaṃ nitya-sutatvena tasyā rājay anāditaḥ |</l>\n<l>kṛṣṇaḥ prakaṭa-līlāyāṃ tad-dvāreṇāpy abhūt tathā // Lbh_1,5.450 //</l>\n</lg>\n\n<lg>\n<l>atha prakaṭatāṃ labdhe vrajendra-vihite mahe |</l>\n<l>tatra prakaṭayaty eṣa līlā bālyādikā kramāt |</l>\n<l>karoti yāḥ prakāśeṣu koṭiśo'prakaṭeṣv api // Lbh_1,5.451 //</l>\n</lg>\n\n<lg>\n<l>preṣṭhānandair vraje tais tair ātmano'pi vimohanaiḥ |</l>\n<l>līlollāsair vilasati śrī-līlā-puruṣottamaḥ // Lbh_1,5.452 //</l>\n</lg>\n\n<lg>\n<l>asamordhena bhagavān vātsalyena vrajeśayoḥ |</l>\n<l>sutatvenaiva sa tayor ātmānaṃ vetti sarvadā // Lbh_1,5.453 //</l>\n</lg>\n\n<lg>\n<l>kecid bhāgavatāḥ prāhur evam atra purātanāḥ |</l>\n<l>vyūhaḥ prādurbhaved ādyo gṛheṣv ānakadundubheḥ |</l>\n<l>goṣṭhe tu māyayā sārdhaṃ śrī-līlā-puruṣottamaḥ // Lbh_1,5.454 //</l>\n</lg>\n\n<lg>\n<l>gatvā yaduvaro goṣṭhaṃ tatra sūtī-gṛhaṃ viśan |</l>\n<l>kanyām eva paraṃ vīkṣya tām ādāyāvrajat puram |</l>\n<l>prāviśad vāsudevas tu śrī-līlā-puruṣottamam // Lbh_1,5.455 //</l>\n</lg>\n\n<lg>\n<l>etac cātirahasyatvāt noktaṃ tatra kathā-krame |</l>\n<l>kintu kvacit prasaṅgena sūcyate śrī-śukādibhiḥ // Lbh_1,5.456 //</l>\n</lg>\n\n<p>yathā śrī-daśame (10.5.1) --\n<l>nandas tv ātmaja utpanne jātāhlādo mahā-manāḥ // Lbh_1,5.457 //</l></p>\n\n<p>yathā tatraiva (10.6.43) -\n<l>nandaḥ sva-putram ādāya pretyāgatam udāra-dhīḥ // Lbh_1,5.458 //</l></p>\n\n<p>tathā ca - (10.9.21)\n<l>nāyaṃ sukhāpo bhagavān dehināṃ gopikā-sutaḥ // Lbh_1,5.459 //</l></p>\n\n<lg>\n<l>tathā ca tatra śrī-brahma-stave (10.14.1) -</l>\n<l>vanya-sraje kavala-vetra-viṣāṇa-veṇu-</l>\n<l>lakṣma-śriye mṛdu-pade paśupāṅgajāya // Lbh_1,5.460 //</l>\n</lg>\n\n<lg>\n<l>tathā śrī-yāmala-vacanaṃ samudāharanti -</l>\n<l>kṛṣṇo'nyo yadu-sambhūto yaḥ pūrṇaḥ so'sty ataḥ param |</l>\n<l>vṛndāvanaṃ parityajya sa kvacit naiva gacchati // Lbh_1,5.461 //</l>\n</lg>\n\n<lg>\n<l>dvibhujaṃ sarvadā so'tra na kadācit caturbhujaḥ |</l>\n<l>gopyaikayā yutas tatra parikrīḍati nityadā // Lbh_1,5.462 //</l>\n</lg>\n\n<p>iti |</p>\n\n<lg>\n<l>atha prakaṭa-rūpeṇa kṛṣṇo yadu-purīṃ vrajet |</l>\n<l>vrajeśajatvam ācchādya svāṃ vyañjan vāsudevatām |</l>\n<l>yo vāsudevo dvibhujas tathā bhāti caturbhujaḥ // Lbh_1,5.463 //</l>\n</lg>\n\n<lg>\n<l>sva-vacaḥ, yathā śrī-daśame (10.39.35) --</l>\n<l>tās tathā tapyatīr vīkṣya sva-prasthāne yadūttamaḥ |</l>\n<l>sāntvayāmāsa sapremair āyāsya iti dyautakaiḥ // Lbh_1,5.474 //</l>\n</lg>\n\n<lg>\n<l>tathā (10.45.23) -</l>\n<l>yāta yūyaṃ vrajaṃ tāta vayaṃ ca sneha-duḥkhitān |</l>\n<l>jñātīn vo draṣṭum eṣyāmo vidhāya suhṛdāṃ sukham // Lbh_1,5.475 //</l>\n</lg>\n\n<p>iti |</p>\n\n<lg>\n<l>niija-priyatamasyāpi vacasā yadu-mantriṇaḥ |</l>\n<l>etade eva vacaḥ svīyaṃ punas tanojjvalīkṛtam // Lbh_1,5.476 //</l>\n</lg>\n\n<lg>\n<l>yathā tatraiva (10.46.35) -</l>\n<l>hatvā kaṃsaṃ raṅga-madhye pratīpaṃ sarva-sātvatām |</l>\n<l>yad āha vaḥ samāgatya kṛṣṇaḥ satyaṃ karoti tat // Lbh_1,5.477 //</l>\n</lg>\n\n<p>yathā śrī-prathame - (1.11.9)\n<lg>\n<l>yarhy ambujākṣāpasasāra bho bhavān</l>\n<l>kurūn madhūn vātha suhṛd-didṛkṣayā |</l>\n<l>tatrābda-koṭi-pratimaḥ kṣaṇo bhaved</l>\n<l>raviṃ vinākṣṇor iva nas tavācyuta // Lbh_1,5.479 //</l>\n</lg></p>\n\n<p>atra kārike -\n<lg>\n<l>bho ambujākṣa suhṛdāṃ nandādīnāṃ didṛkṣayā |</l>\n<l>bhavān apasasārāsmān apahāya gato madhūn |</l>\n<l>mathurām iti vispaṣṭaṃ mathurā-maṇḍale vrajam |</l>\n<l>tadānīṃ suhṛdāṃ tatra madhupuryām abhāvataḥ // Lbh_1,5.480 //</l>\n</lg></p>\n\n<lg>\n<l>kiṃ ca -</l>\n<l>rathena mathurāṃ gatvā dantavakraṃ nihatya ca</l>\n<l>spaṣṭaṃ pādme purāṇe'sya kṛṣṇasyoktā vrajāgatiḥ // Lbh_1,5.481 //</l>\n</lg>\n\n<p>tad-gadyaṃ padyaṃ ca yathā (PadmaP 6.279.24-26) -\nkṛṣṇo'pi taṃ hatvā yamunām uttīrya nanda-vrajaṃ gatvā sotkaṇṭhau pitarāv\n<lg>\n<l>abhivādyāśvāsya tābhyāṃ sāśru-sekam āliṅgitaḥ sakala-gopa-vṛddhān praṇamy</l>\n<l>āśvāsya bahu-ratna-vajrābharaṇādibhis tatrasthān sarvān</l>\n<l>santarāyāmāsa // Lbh_1,5.482 //</l>\n</lg></p>\n\n<lg>\n<l>kālindyāḥ puline ramye puṇya-vṛkṣa-samācite |</l>\n<l>gopa-nārībhir aniśaṃ krīḍayāmāsa keśavaḥ ||</l>\n</lg>\n\n<lg>\n<l>ramya-keli-sukhenaiva gopa-veśa-dharaḥ prabhuḥ |</l>\n<l>bahu-prema-rasenātra māsa-dvayam uvāsa ha ||</l>\n</lg>\n\n<l>iti // Lbh_1,5.483 //</l>\n\n<lg>\n<l>atra kārikāḥ -</l>\n<l>yad uttīryety uttaraṇaṃ tad-āplavanam ucyate |</l>\n<l>duṣṭaṃ hatvā vraje yānaṃ snāna-pūrvam ihocitam // Lbh_1,5.484 //</l>\n</lg>\n\n<lg>\n<l>ataḥ prakaṭa-līlāyām apy ayogo'lpa eva hi |</l>\n<l>iti dhāma-traye kṛṣṇo viharaty eva sarvadā // Lbh_1,5.485 //</l>\n</lg>\n\n<l>vrajāgamana-kāle ca pādmokte'nyac ca vartate // Lbh_1,5.486 //</l>\n\n<p>yathā (PadmaP 6.279.27) -\n<lg>\n<l>atha tatrasthā nanda-gopādayaḥ sarve janāḥ putra-dārādi-sahitāḥ</l>\n<l>paśu-pakṣi-mṛgādayaś ca vāsudeva-prasādena divya-rūpadharā vimānam ārūḍhāḥ</l>\n<l>paramaṃ vaikuṇṭha-lokam avāpuḥ ||</l>\n</lg></p>\n\n<l>iti // Lbh_1,5.487 //</l>\n\n<lg>\n<l>atra kārike -</l>\n<l>vrajeśāder aṃśa-bhūtā ye droṇādyā avātaran |</l>\n<l>kṛṣṇas tān eva vaikuṇṭhe prāhiṇod iti sāmpratam // Lbh_1,5.488 //</l>\n</lg>\n\n<lg>\n<l>preṣṭhebhyo'pi priayatamair janair gokula-vāsibhiḥ |</l>\n<l>vṛndāraṇye sadaivāsau vihāraṃ kurute hariḥ // Lbh_1,5.489 //</l>\n</lg>\n\n<l>skāndāyodhyā-mahimani saumitreḥ śrūyate yathā // Lbh_1,5.490 //</l>\n\n<lg>\n<l>tathā hi -</l>\n<l>tataḥ śeṣātmatāṃ yātaṃ lakṣmaṇaṃ satya-saṅgaram |</l>\n<l>uvāca madhuraṃ śakraḥ sarvasvaṃ ca sa paśyataḥ // Lbh_1,5.491 //</l>\n</lg>\n\n<p>indra uvāca -\n<lg>\n<l>lakṣmaṇottiṣṭha śīghraṃ tvam ārohasva padaṃ svakam |</l>\n<l>deva-kāryaṃ kṛtaṃ vīra tvayā ripu-nisūdana |</l>\n<l>vaiṣṇavaṃ paramaṃ sthānaṃ prāpnuhi svaṃ sanātanam |</l>\n<l>bhavan-mūrtiḥ samāyātā śeṣo'pi vilasat-phaṇaḥ // Lbh_1,5.492 //</l>\n</lg></p>\n\n<lg>\n<l>tataś ca -</l>\n<l>ity uktvā sura-rājendro lakṣmaṇaṃ sura-saṅgataḥ |</l>\n<l>śeṣaṃ prasthāpya pātāle bhū-bhāra-dharaṇa-kṣamam |</l>\n<l>lakṣmaṇaṃ yānam āropya pratasthe divam ādarāt // Lbh_1,5.493 //</l>\n</lg>\n\n<p>iti |</p>\n\n<lg>\n<l>līlāṃ cāprakaṭāṃ tatra dvāravatyāṃ cikīrṣuṇā |</l>\n<l>svayaṃ prakāśyate tena muni-śāpādi-kaitavam // Lbh_1,5.494 //</l>\n</lg>\n\n<lg>\n<l>devādy-aṃśāvataraṇe ye tu vṛṣṇiṣv avātaran |</l>\n<l>kṣīrābdhi-śāyi-rūpas taiḥ sārdhaṃ svapadam āpnuyāt // Lbh_1,5.495 //</l>\n</lg>\n\n<lg>\n<l>nitya-līlā-parikarā ye syur yaduvarādayaḥ |</l>\n<l>taiḥ sārdhaṃ bhagavān kṛṣṇo dvārvatyām eva dīvyati // Lbh_1,5.496 //</l>\n</lg>\n\n<lg>\n<l>dhāmāsya dvividhaṃ proktaṃ māthuraṃ dvārvatī tathā |</l>\n<l>māthuraṃ ca dvidhā prāhur gokulaṃ puram eva ca // Lbh_1,5.497 //</l>\n</lg>\n\n<lg>\n<l>yat tu goloka-nāma syāt tac ca gokula-vaibhavam |</l>\n<l>sa goloko yathā brahma-saṃhitāyām iha śrutaḥ // Lbh_1,5.498 //</l>\n</lg>\n\n<lg>\n<l>goloka-nāmni nija-dhāmni tale ca tasya</l>\n<l>devi maheśa-hari-dhāmasu teṣu teṣu |</l>\n<l>te te prabhāva-nicayā vihitāś ca yena</l>\n<l>govindam ādi-puruṣaṃ tam ahaṃ bhajāmi // Lbh_1,5.499 //</l>\n</lg>\n\n<p>[BrahmaS 5.43]</p>\n\n<p>tathā cāgre (BrahmaS 5.56)</p>\n\n<lg>\n<l>śriyaḥ kāntāḥ kāntaḥ parama-puruṣaḥ kalpa-taravo</l>\n<l>drumā bhūmiś cintāmaṇi-gaṇa-mayi toyam amṛtam |</l>\n<l>kathā gānaṃ nāṭyaṃ gamanam api vaṃśī priya-sakhi</l>\n<l>cid-ānandaṃ jyotiḥ param api tad āsvādyam api ca // Lbh_1,5.500 //</l>\n</lg>\n\n<lg>\n<l>sa yatra kṣīrābdhiḥ sravati surabhībhyaś ca su-mahān</l>\n<l>nimeṣārdhākhyo vā vrajati na hi yatrāpi samayaḥ |</l>\n<l>bhaje śvetadvīpaṃ tam aham iha golokam iti yaṃ</l>\n<l>vidantas te santaḥ kṣiti-virala-cārāḥ katipaye // Lbh_1,5.501 //</l>\n</lg>\n\n<p>iti |</p>\n\n<l>tad-ātma-vaibhavatvaṃ ca tasya tan-mahimonnateḥ // Lbh_1,5.502 //</l>\n\n<lg>\n<l>yathā pātāla-khaṇḍe -</l>\n<l>aho madhupurī dhanyā vaikuṇṭhāc ca garīyasī |</l>\n<l>dinam ekaṃ nivāsena harau bhaktiḥ prajāyate // Lbh_1,5.503 //</l>\n</lg>\n\n<lg>\n<l>ayodhyā mathurā māyā kāśī kāñcī avantikā |</l>\n<l>purī dvāravatī caiva saptaitā mokṣa-dāyikāḥ // Lbh_1,5.504 //</l>\n</lg>\n\n<lg>\n<l>evaṃ sapta-purīṇāṃ tu sarvotkṛṣṭaṃ tu māthuram |</l>\n<l>śrūyatāṃ mahimā devi vaikuṇṭha-bhuvanottamaḥ // Lbh_1,5.505 //</l>\n</lg>\n\n<p>iti |</p>\n\n<lg>\n<l>nitya-līlāspadatvaṃ ca pūrvam eva pradarśitam |</l>\n<l>atevāsya pādme ca śrūyate nitya-rūpatā // Lbh_1,5.506 //</l>\n</lg>\n\n<p>nityāṃ me mathurāṃ viddhi vanaṃ vṛndāvanaṃ tathā\n<l>yamunāṃ gopa-kanyāś ca tathā gopāla-bālakān // Lbh_1,5.507 //</l></p>\n\n<p>iti |</p>\n\n<lg>\n<l>sa tu mathurā-bhū-rūpaḥ paricchanno'py athādbhutaḥ |</l>\n<l>sphāraḥ saṅkucitaś ca syāt kṛṣṇa-līlānusārataḥ // Lbh_1,5.508 //</l>\n</lg>\n\n<lg>\n<l>atraivājāṇḍamālāpi paryāptim upagacchati |</l>\n<l>vṛndāvana-pratīke'pi yānubhūtaiva vedhasā // Lbh_1,5.509 //</l>\n</lg>\n\n<lg>\n<l>ity ato rāsa-līlāyāṃ puline tatra yāmune |</l>\n<l>pradaāśata-koṭyo'pi mamūr yat tat kim adbhutam // Lbh_1,5.510 //</l>\n</lg>\n\n<lg>\n<l>svaiḥ svair līlā-parikarair janair dṛśyāni nāparaiḥ |</l>\n<l>tat-tal-līlādy-avasare prādurbhāvocitāni hi // Lbh_1,5.511 //</l>\n</lg>\n\n<lg>\n<l>āścaryam ekadaikatra vartamānāny api dhruvam |</l>\n<l>paramparam asaṃpṛkta-svarūpāṇy eva sarvathā // Lbh_1,5.512 //</l>\n</lg>\n\n<lg>\n<l>kṛṣṇa-bālyādi-līlābhir bhūṣitāni samantataḥ |</l>\n<l>śaila-goṣṭha-vanādīnāṃ santi rūpāṇy anekaśaḥ // Lbh_1,5.513 //</l>\n</lg>\n\n<lg>\n<l>līlāḍhyo'pi pradeśo'sya kadācit kila kaiścana |</l>\n<l>śūnya evekṣate dṛṣṭi-yogyair apy aparair api // Lbh_1,5.514 //</l>\n</lg>\n\n<lg>\n<l>ataḥ prabhoḥ priyāṇāṃ ca dhāmnaś ca samayasya ca |</l>\n<l>avicintya-prabhāvatvād atra kiṃ ca na durghaṭam // Lbh_1,5.515 //</l>\n</lg>\n\n<l>evam eva dvārakāyāṃ jñeyaṃ sarvaṃ vicakṣaṇaiḥ // Lbh_1,5.516 //</l>\n\n<lg>\n<l>yathaikādaśānte (11.31.23-24)</l>\n<l>dvārakāṃ hariṇā tyaktāṃ samudro'plāvayat kṣaṇāt |</l>\n<l>varjayitvā mahārāja śrīmad-bhagavad-ālayam ||</l>\n</lg>\n\n<lg>\n<l>smṛtyāśeṣāśubha-haraṃ sarva-maṅgala-maṅgalam |</l>\n<l>nityaṃ sannihitas tatra bhagavān madhusūdanaḥ // Lbh_1,5.517 //</l>\n</lg>\n\n<p>iti |</p>\n\n<lg>\n<l>athānyad vaibhavaṃ tasya vyaktaṃ śrī-nāradekṣayā |</l>\n<l>yatraikatraikadā nānā-rūpāvasara-citratā // Lbh_1,5.518 //</l>\n</lg>\n\n<lg>\n<l>tathā ca sammohana-tantre -</l>\n<l>santi tasya mahā-bhāgā avatārāḥ sahasraśaḥ |</l>\n<l>teṣāṃ madhye'vatārāṇāṃ bālatvam ati-durlabham // Lbh_1,5.521 //</l>\n</lg>\n\n<p>iti |</p>\n\n<lg>\n<l>atra kārikā -</l>\n<l>tridhā bhaved vayo bālyaṃ yauvanaṃ vṛddhatety api |</l>\n<l>varṣād ā-ṣoḍaśād bālyam iti loke mahāntaram // Lbh_1,5.522 //</l>\n</lg>\n\n<lg>\n<l>tathā ca brahmāṇḍe -</l>\n<l>santi bhūrīṇi rūpāṇi mama pūrṇāni ṣaḍ-guṇaiḥ |</l>\n<l>bhaveyus tāni tulyāni na mayā gopa-rūpiṇā // Lbh_1,5.523 //</l>\n</lg>\n\n<p>iti |</p>\n\n<lg>\n<l>ity atraiva mahāmantrāḥ mahā-māhātmya-maṇḍitāḥ |</l>\n<l>daśārṇāṣṭādaśārṇādyā bahutantreṣu kīrtitāḥ // Lbh_1,5.524 //</l>\n</lg>\n\n<lg>\n<l>sarva-pramāṇataḥ śreṣṭhā tathā gopāla-tāpanī |</l>\n<l>svayam ādau vidhātre yā proktā gopāla-rūpiṇā // Lbh_1,5.525 //</l>\n</lg>\n\n<lg>\n<l>caturdhā mādhurī tasya vraja eva virājate |</l>\n<l>aiśvarya-krīḍayor veṇos tathā śrī-vigrahasya ca // Lbh_1,5.526 //</l>\n</lg>\n\n<lg>\n<l>tatra aiśvaryasya -</l>\n<l>kutrāpy aśruta-pūrveṇa madhuraiśvarya-rāśinā |</l>\n<l>sevyamāno haris tatra vihāraṃ kurute vraje // Lbh_1,5.527 //</l>\n</lg>\n\n<lg>\n<l>yatra padmaja-rudraādyaiḥ stūyamāno'pi sādhvasāt |</l>\n<l>dṛg-anta-pātam apy eṣu kurute na tu keśavaḥ // Lbh_1,5.528 //</l>\n</lg>\n\n<lg>\n<l>yathā śrī-brahmāṇḍe śrī-nārada-vākyam --</l>\n<l>ye daityā duḥśakaṃ hantuṃ cakreṇāpi rathāṅginā |</l>\n<l>te tvayā nihatāḥ kṛṣṇa navyayā bālya-līlayā ||</l>\n</lg>\n\n<lg>\n<l>sārdhaṃ mitrair hare krīḍan bhrū-bhaṅgaṃ kuruṣe yadi |</l>\n<l>sa-śaṅkā brahma-rudrādyāḥ kampate kha-sthitās tadā // Lbh_1,5.529 //</l>\n</lg>\n\n<p>iti |</p>\n\n<p>yathā śrī-daśame (10.35.14) -\n<lg>\n<l>vividha-gopa-caraṇeṣu vidagdho</l>\n<l>veṇu-vādya urudhā nija-śikṣāḥ |</l>\n<l>tava sutaḥ sati yadādhara-bimbe</l>\n<l>datta-veṇur anayat svara-jātīḥ // Lbh_1,5.530 //</l>\n</lg></p>\n\n<lg>\n<l>krīḍāyāḥ, yathā pādme -</l>\n<l>caritaṃ kṛṣṇa-devasya sarvam evādbhutaṃ bhavet |</l>\n<l>gopāla-līlā tatrāpi sarvato'timanoharā // Lbh_1,5.531 //</l>\n</lg>\n\n<lg>\n<l>śrī-bṛhad-vāmane -</l>\n<l>santi yadyapi me prājyā līlās tās tā manoharāḥ |</l>\n<l>na hi jāne smṛte rāse mano me kīdṛśaṃ bhavet // Lbh_1,5.532 //</l>\n</lg>\n\n<p>iti |</p>\n\n<p>veṇoḥ yathā -\nyāvatī nikhile loke nādānām asti mādhurī |\n<lg>\n<l>tāvatī vaṃśikā-nāda-paramānau nimajjati</l>\n<l>cara-sthāvarayoḥ sāndra-paramānanda-magnayoḥ |</l>\n<l>bhaved dharma-viparyāso yasmin dhvanati mohane // Lbh_1,5.533 //</l>\n</lg></p>\n\n<lg>\n<l>mohanaḥ ko'pi mantro vā padārtho vādbhutaḥ paraḥ |</l>\n<l>śruti-peyo'yam ity uktvā yatrāmuhyan śivādayaḥ // Lbh_1,5.534 //</l>\n</lg>\n\n<lg>\n<l>savanaśas tad-upadhārya sureśāḥ</l>\n<l>śakra-śarva-parameṣṭhi-purogāḥ |</l>\n<l>kavaya ānata-kandhara-cittāḥ</l>\n<l>kaśmalaṃ yayur aniścita-tattvāḥ // Lbh_1,5.536 //</l>\n</lg>\n\n<l>iti | (BhP 10.35.15)</l>\n\n<lg>\n<l>ekaviṃśe tathā pañcatriṃśe cādhyāya īḍitā |</l>\n<l>mādhurī vraja-devībhir veṇor eva mahādbhutā // Lbh_1,5.537 //</l>\n</lg>\n\n<lg>\n<l>śrī-vigrahasya, yathā -</l>\n<l>asamānordha-mādhurya-taraṅgāmṛta-vāridhiḥ |</l>\n<l>jaṅgama-sthāvarollāsi-rūpo gopendra-nandanaḥ // Lbh_1,5.538 //</l>\n</lg>\n\n<p>yathā tantre -\n<lg>\n<l>kandarpa-koṭy-arbuda-rūpa-śobhā-</l>\n<l>nīrājya-pādābja-nakhāñcalasya |</l>\n<l>kutrāpy adṛṣṭa-śruta-ramya-kānter</l>\n<l>dhyānaṃ paraṃ nandasutasya vakṣye // Lbh_1,5.539 //</l>\n</lg></p>\n\n<p>śrī-daśame ca (10.29.40) -</p>\n\n<lg>\n<l>kā stry aṅga te kala-padāyata-mūrcchitena</l>\n<l>sammohitā 'ryapadavīṃ na calet trilokyām |</l>\n<l>trailokya-saubhagam idaṃ ca nirīkṣya rūpaṃ</l>\n<l>yad go-dvija-druma-mṛgān pulakāny abibhrat // Lbh_1,5.540 //</l>\n</lg>\n\n<p>iti śrī-rūpa-gosvāmi-pāda-kṛte śrī-laghu-bhāgavatāmṛte\nśrī-kṛṣṇāmṛta-nāma pūrva-khaṇḍaṃ samāptam ||</p>\n\n</div>\n<div>\n</div>\n<div>\n\n<p>Laghu-bhāgavatāmṛta\nUttara-khaṇḍam\noṃ namaḥ śrī-kṛṣṇa-rasa-rasikebhyaḥ</p>\n\n<p>atha śrī-bhaktāmṛtam</p>\n\n<lg>\n<l>ārādhanaṃ mukundasya bhaved āvaśyakaṃ yathā |</l>\n<l>tathā tadīya-bhaktānāṃ no ced doṣo'sti dustaraḥ // Lbh_2,1.1 //</l>\n</lg>\n\n<lg>\n<l>tathā hi pādme -</l>\n<l>mārkaṇḍeyo'mbarīṣasya vasur vyāso vibhīṣaṇaḥ |</l>\n<l>puṇḍarīko baliḥ śambhuḥ prahlādo viduro dhruvaḥ ||</l>\n</lg>\n\n<lg>\n<l>dālbhyaḥ parāśaro bhīṣmo nāradādyāś ca vaiṣṇavaiḥ |</l>\n<l>sevyā hariṃ niṣevyāmī no ced āgaḥ paraṃ bhavet // Lbh_2,1.2 //</l>\n</lg>\n\n<lg>\n<l>tathā ca hari-bhakti-sudhodaye (16.76) -</l>\n<l>arcayitvā tu govindaṃ tadīyān nārcayanti ye |</l>\n<l>na te viṣṇoḥ prasādasya bhājanaṃ dāmbhikā janāḥ // Lbh_2,1.3 //</l>\n</lg>\n\n<lg>\n<l>pādmottara-khaṇḍe -</l>\n<l>ārādhanānāṃ sarveṣāṃ viṣṇor ārādhanaṃ param |</l>\n<l>tasmāt parataraṃ devi tadīyānāṃ samarcanam // Lbh_2,1.4 //</l>\n</lg>\n\n<lg>\n<l>tatraiva ca --</l>\n<l>arcayitvā tu govindaṃ tadīyān nārcayet tu yaḥ |</l>\n<l>na sa bhāgavato jñeyaḥ kevalaṃ dāmbhikaḥ smṛtaḥ // Lbh_2,1.5 //</l>\n</lg>\n\n<p>iti |</p>\n\n<lg>\n<l>ādi-purāṇe -</l>\n<l>mama bhaktā hi ye pārtha na me bhaktās tu te matāḥ |</l>\n<l>mad-bhaktasya tu ye bhaktās te me yuktatamā matāḥ // Lbh_2,1.6 //</l>\n</lg>\n\n<p>śrīmad-bhāgavate ca (11.19.21) --\nmad-bhakta-pūjābhyadhikā | iti // Lbh_2,1.7 //</p>\n\n<lg>\n<l>eteṣām api sarveṣāṃ prahlādaḥ pravaro mataḥ |</l>\n<l>sarveṣu hari-bhakteṣu prahlādo hi mahattamaḥ // Lbh_2,1.8 //</l>\n</lg>\n\n<lg>\n<l>yathā skānde śrī-rudra-vākyam -</l>\n<l>bhakta eva hi tattvena kṛṣṇaṃ jānāti na tv aham |</l>\n<l>sarveṣu hari-bhakteṣu prahlādo'timahattamaḥ // Lbh_2,1.9 //</l>\n</lg>\n\n<p>śrī-saptama-skandhe śrī-prahlādasyaiva vākyam (7.9.26) -\n<lg>\n<l>kvāhaṃ rajaḥ-prabhava īśa tamo 'dhike 'smin</l>\n<l>jātaḥ suretara-kule kva tavānukampā |</l>\n<l>na brahmaṇo na tu bhavasya na vai ramāyā</l>\n<l>yan me 'rpitaḥ śirasi padma-karaḥ prasādaḥ // Lbh_2,1.10 //</l>\n</lg></p>\n\n<lg>\n<l>tatraiva śrī-nṛsiṃha-vākyam - (7.10.21)</l>\n<l>bhavanti puruṣā loke mad-bhaktās tvām anuvratāḥ |</l>\n<l>bhavān me khalu bhaktānāṃ sarveṣāṃ pratirūpa-dhṛk // Lbh_2,1.11 //</l>\n</lg>\n\n<lg>\n<l>pāṇḍavāḥ sarvataḥ śreṣṭhāḥ prahlādād īdṛśād api |</l>\n<l>śrī-bhāgavatam evātra pramāṇaṃ sphuṭam īkṣyate // Lbh_2,1.12 //</l>\n</lg>\n\n<p>tathā hi śrī-saptama-skandhe śrī-nārada-vākyaṃ (7.10.48-50, 7.15.75-77)</p>\n\n<lg>\n<l>yūyaṃ nṛ-loke bata bhūri-bhāgā</l>\n<l>lokaṃ punānā munayo 'bhiyanti |</l>\n<l>yeṣāṃ gṛhān āvasatīti sākṣād</l>\n<l>gūḍhaṃ paraṃ brahma manuṣya-liṅgam // Lbh_2,1.13 //</l>\n</lg>\n\n<lg>\n<l>sa vā ayaṃ brahma mahad-vimṛgya-</l>\n<l>kaivalya-nirvāṇa-sukhānubhūtiḥ |</l>\n<l>priyaḥ suhṛd vaḥ khalu mātuleya</l>\n<l>ātmārhaṇīyo vidhi-kṛd guruś ca // Lbh_2,1.14 //</l>\n</lg>\n\n<lg>\n<l>na yasya sākṣād bhava-padmajādibhī</l>\n<l>rūpaṃ dhiyā vastutayopavarṇitam |</l>\n<l>maunena bhaktyopaśamena pūjitaḥ</l>\n<l>prasīdatām eṣa sa sātvatāṃ patiḥ // Lbh_2,1.15 //</l>\n</lg>\n\n<p>iti |</p>\n\n<p>vyākhyātaṃ ca śrī-svāmi-pādaiḥ -</p>\n\n<p>aho prahlādasya bhāgyaṃ yena devo dṛṣṭaḥ | vayaṃ tu manda-bhāgyāḥ iti\n<l>viṣīdantaṃ rājānaṃ praty āha yūyam iti tribhiḥ // Lbh_2,1.16 //</l></p>\n\n<p>na tu prahlādasya gṛhe paraṃ brahma vasati, na ca tad-darśanārthaṃ munayas\ntad-gṛhān abhiyanti | na ca tasya brahma mātuleyādi-rūpeā vartate | na ca svayam\neva prasannaṃ | ato yūyam eva tato'py asmatto'pi bhūri-bhāgāḥ iti\n<l>bhāvaḥ // Lbh_2,1.17 //</l></p>\n\n<lg>\n<l>sadātisannikṛṣṭatvāt mamatādhikyato hareḥ |</l>\n<l>pāṇḍavebhyo'pi yadavaḥ kecit śreṣṭhatamā matāḥ // Lbh_2,1.18 //</l>\n</lg>\n\n<lg>\n<l>tathā hi śrī-daśame (10.82.28,30) -</l>\n<l>aho bhoja-pate yūyaṃ janma-bhājo nṝṇām iha |</l>\n<l>yat paśyathāsakṛt kṛṣṇaṃ durdarśam api yoginām // Lbh_2,1.19 //</l>\n</lg>\n\n<lg>\n<l>tad-darśana-sparśanānupatha-prajalpa-</l>\n<l>śayyāsanāśana-sayauna-sapiṇḍa-bandhaḥ |</l>\n<l>yeṣāṃ gṛhe niraya-vartmani vartatāṃ vaḥ</l>\n<l>svargāpavarga-viramaḥ svayam āsa viṣṭuḥ // Lbh_2,1.20 //</l>\n</lg>\n\n<lg>\n<l>tathā - (10.90.46)</l>\n<l>śayyāsanāṭanālāpa-krīḍā-snānāśanādiṣu |</l>\n<l>na viduḥ santam ātmānaṃ vṛṣṇayaḥ kṛṣṇa-cetasaḥ // Lbh_2,1.21 //</l>\n</lg>\n\n<lg>\n<l>yadubhyo'pi variṣṭho'sau sarvebhyaḥ śrīmad-uddhavaḥ |</l>\n<l>śrīmad-bhāgavate yasya śrūyate mahimādbhutaḥ // Lbh_2,1.22 //</l>\n</lg>\n\n<lg>\n<l>tathā hi ekādaśe śrīmad-bhagavad-vākyam ((SB 11.14.15)</l>\n<l>na tathā me priyatama ātma-yonir na śaṅkaraḥ</l>\n<l>na ca saṅkarṣaṇo na śrīr naivātmā ca yathā bhavān // Lbh_2,1.23 //</l>\n</lg>\n\n<p>tathā (11.16.29)\n<l>tvaṃ tu bhāgavateṣv aham // Lbh_2,1.24 //</l></p>\n\n<p>iti |</p>\n\n<l>ābālyād eva govinde bhaktir asyākhilottamā // Lbh_2,1.25 //</l>\n\n<lg>\n<l>tathā ca śrī-tṛtīye (3.2.2) --</l>\n<l>yaḥ pañca-hāyano mātrā prātar-āśāya yācitaḥ |</l>\n<l>tan naicchad racayan yasya saparyāṃ bāla-līlayā // Lbh_2,1.26 //</l>\n</lg>\n\n<lg>\n<l>ataeva tatraiva śrībhagavad-vacanam (3.4.31) -</l>\n<l>noddhavo 'ṇv api man-nyūno</l>\n<l>yad guṇair nārditaḥ prabhuḥ // Lbh_2,1.27 //</l>\n</lg>\n\n<p>iti |</p>\n\n<p>asyārthaḥ | yad-guṇaiḥ yasya uddhavasya guṇaiḥ, prabhur apy ahaṃ na arditaḥ | na\nyācitaḥ | yad vā yat yasmāt | uddhavaḥ guṇaiḥ sattvādibhiḥ | na arditaḥ na pīḍitaḥ\n| guṇātīta ity arthaḥ | tatra hetuḥ prabhuḥ bhaktir asāṃvāde\n<l>prabhaviṣṇuḥ // Lbh_2,1.28 //</l></p>\n\n<lg>\n<l>vraja-devyo varīyasya īdṛśād uddhavād api |</l>\n<l>yad āsāṃ prema-mādhuryaṃ sa eṣo'py abhiyācate // Lbh_2,1.29 //</l>\n</lg>\n\n<p>tathā hi śrī-daśame (10.47.58)\n<lg>\n<l>etāḥ paraṃ tanu-bhṛto bhuvi gopa-vadhvo</l>\n<l>govinda evam akhilātmani rūḍha-bhāvāḥ |</l>\n<l>vāñchanti yad bhava-bhiyo munayo vayaṃ ca</l>\n<l>kiṃ brahma-janmabhir ananta-kathā-rasasya // Lbh_2,1.30 //</l>\n</lg></p>\n\n<lg>\n<l>śrī-bṛhad-vāmane ca bhṛgv-ādīn prati śrī-brahma-vākyam -</l>\n<l>ṣaṣṭhi-varṣa-sahasrāṇi mayā taptaṃ tapaḥ purā |</l>\n<l>nanda-gopa-vraja-strīṇāṃ pāda-reṇūpalabdhaye |</l>\n<l>tathāpi na mayā prāptās tāsāṃ vai pāda-reṇavaḥ // Lbh_2,1.31 //</l>\n</lg>\n\n<lg>\n<l>bhṛgv-ādi-vākyam -</l>\n<l>vaiṣṇavānāṃ pāda-rajo gṛhyate tvad-vidhair api |</l>\n<l>santi te bahavo loke vaiṣṇavā nāradādayaḥ ||</l>\n</lg>\n\n<lg>\n<l>teṣāṃ vihāya gopīnāṃ pāda-reṇus tvayāpi yat |</l>\n<l>gṛhyate saṃśayo me'tra ko hetus tadvat prabho // Lbh_2,1.32 //</l>\n</lg>\n\n<lg>\n<l>śrī-brahma-vākyam -</l>\n<l>na striyo vraja-sundaryaḥ putra śreṣṭhāḥ śriyo'pi tāḥ |</l>\n<l>nāhaṃ śivaś ca śeṣaś ca śrīś ca tābhiḥ samāḥ kvacit // Lbh_2,1.33 //</l>\n</lg>\n\n<lg>\n<l>ādi-purāṇe ca śrīmad-arjuna-vākyaṃ -</l>\n<l>trailokye bhagavad-bhaktāḥ ke tvāṃ jānanti marmaṇi |</l>\n<l>keṣu vā tvaṃ sadā tuṣṭaḥ keṣu prema tavātulam // Lbh_2,1.34 //</l>\n</lg>\n\n<lg>\n<l>śrī-bhagavad-vākyam -</l>\n<l>na tathā me priyatamo brahmā-rudraś ca pārthiva |</l>\n<l>na ca lakṣmīr na cātmā ca yathā gopījano mam // Lbh_2,1.35 //</l>\n</lg>\n\n<lg>\n<l>bhaktā mamānuraktāś ca kati santi na bhūtale |</l>\n<l>kintu gopījanaḥ prāṇā-dhika-priyatamo mama // Lbh_2,1.36 //</l>\n</lg>\n\n<lg>\n<l>na māṃ jānanti munayo yoginaś ca parantapa |</l>\n<l>na ca rudrādayo devā yathā gopyo vidanti mām // Lbh_2,1.37 //</l>\n</lg>\n\n<lg>\n<l>na tapobhir na vedaiś ca nācārair na ca vidyayā |</l>\n<l>vaśo'smi kevalaṃ premṇā premāṇaṃ tatra gopikā // Lbh_2,1.38 //</l>\n</lg>\n\n<lg>\n<l>man-māhātmyaṃ mat-saparyāṃ mac-chraddāṃ man-manogatam |</l>\n<l>jānanti gopikāḥ pārtha nānye jānanti marmaṇi // Lbh_2,1.39 //</l>\n</lg>\n\n<lg>\n<l>nijāṅgam api yā gopyo mameti samupāsate |</l>\n<l>tābhyaḥ paraṃ na me pārtha nigūḍha-prema-bhājanam // Lbh_2,1.40 //</l>\n</lg>\n\n<p>iti ||</p>\n\n<lg>\n<l>na citraṃ prema-mādhuryam āsāṃ vāñched yad uddhavaḥ |</l>\n<l>pāda-reṇūkṣitaṃ yena tṛṇa-janmāpi yācate // Lbh_2,1.41 //</l>\n</lg>\n\n<p>tathā hi śrī-daśame (BhP 10.47.61) --\n<lg>\n<l>āsām aho caraṇa-reṇu-juṣām ahaṃ syām</l>\n<l>vṛndāvane kim api gulma-latauṣadhīnām |</l>\n<l>yā dustyajaṃ sva-janam ārya-pathaṃ ca hitvā</l>\n<l>bhejur mukunda-padavīṃ śrutibhir vimṛgyām // Lbh_2,1.42 //</l>\n</lg></p>\n\n<lg>\n<l>iti kṛṣṇaṃ niṣevyāgre kṛṣṇasyopāsakair janaiḥ |</l>\n<l>sevyāḥ prasāda-puṣpādyair avaśyaṃ vraja-subhruvaḥ // Lbh_2,1.43 //</l>\n</lg>\n\n<lg>\n<l>tatrāpi sarva-gopīnāṃ rādhikāti-varīyasī |</l>\n<l>sarvādhikyena kathitā yat purāṇāgamādiṣu // Lbh_2,1.44 //</l>\n</lg>\n\n<lg>\n<l>yathā pādme --</l>\n<l>yathā rādhā priyā viṣṇos tasyāḥ kuṇḍaṃ priyaṃ tathā |</l>\n<l>sarva-gopīṣu saivaikā viṣṇor atyanta-vallabhā // Lbh_2,1.45 //</l>\n</lg>\n\n<lg>\n<l>ādi-purāṇe ca --</l>\n<l>trailokye pṛthivī dhanyā yatra vṛndāvanaṃ purī |</l>\n<l>tatrāpi gopikāḥ pārtha tatra rādhābhidhā mama // Lbh_2,1.46 //</l>\n</lg>\n\n<p>iti śrī-laghu-bhāgavatāmṛte śrī-bhaktāmṛtaṃ nāmottara-khaṇḍaṃ samāptam |\niti śrī-laghu-bhāgavatāmṛtaṃ sampūrṇam |</p>\n\n  </div>\n</body>\n\n"
}