{
  "title": "sa_ruyyaka-alaṃkārasarvasva-1-34-comm",
  "body": "<body xmlns='http://www.tei-c.org/ns/1.0'>\n<div>\n<p>// śrīḥ //</p>\n\n<p>alaṅkārasarvasvam</p>\n\n<lg>\n<l/>\n<l><hi rend='bold'>namaskṛtya parāṃ vācaṃ devīṃ trividhavigrahām /</hi></l>\n<l><hi rend='bold'>gurvalaṅkārasūtrāṇāṃ vṛttyā tātparyamucyate // RuAss_0 //</hi></l>\n</lg>\n\n\n\n</div>\n<div>\n\n<p>RuAssC_0/1:</p>\n\n<p>śrījayarathakṛtālaṅkāravimarśinī</p>\n\n<p>maṅgalakāmanayā granthakṛnnijeṣṭadevatāpraṇāmapuraḥsaramabhidheyaṃ tātparvaṃ caikenaiva vākyena parāmṛśati-namaskṛtyeti /\nparāṃ vāṅmayādhidevatāṃ parākhyāṃ śabdabrahmaṇo 'pṛthagbhūtāṃ śaktiṃ parāṃ vācaṃ devīṃ trividhavigrahāṃ bahirullilāsayiṣayā paśyantīmadhyamāvaikharīrūpeṇa prakāratrayeṇādhiṣṭitaśarīrāṃ namaskṛtya nirvighnacikīrṣitagranthasamātpaye tāṃ prati kāyavāṅmanobhiḥ prahvībhūya nijālaṅkārasūtrāṇāṃ vṛttyā tātparyamucyata iti maṅgalānvayayojanā /\n<lg>\n<l>tathā cātroktalakṣaṇārtavistaraḥ-</l>\n<l>'yūyaṃ vimarśarūpaiva paramārthacamatkṛtiḥ /</l>\n<l>saiva sāraṃ padārthānāṃ parā vāgabhidhīyate //</l>\n</lg></p>\n\n<lg>\n<l>nādākhyā sarvabhūteṣu jīvarūpeṇa saṃsthitā /</l>\n<l>anādinidhanā saiva sūkṣmā vāganapāyinī //</l>\n</lg>\n\n<lg>\n<l>anādinidhanaṃ brahma śabdatattvaṃ yadakṣaram /</l>\n<l>vivartater'thabhāvena prakriyā jagato yataḥ //</l>\n</lg>\n\n<lg>\n<l>vaikharī śabdaniṣpattirmadhyamā smṛtigocarā /</l>\n<l>dyotikārthasya paśyantī sūkṣmā brahmaiva kevalam' //</l>\n</lg>\n\n<p>ityādiśāstroktikrameṇa sarvatra sadoditāyāḥ sūkṣmāyāḥ parāyāḥ śabdabrahmaṇaḥ śakterbahirunmiṣantyāḥ prathamo vivartaḥ paśyantī nāma /\n<lg>\n<l>tathā coktam-</l>\n<l>'avibhāgā tu paśyantī sarvataḥ saṃhṛtakramā /</l>\n<l>svarūpajyotirevāntaḥsūkṣmā vāganapāyinī' //</l>\n</lg></p>\n\n<p>iti /\nasyārthaḥ-avibhāgā sthānakāraṇaprayantaprakāreṇa varṇānāṃ vibhāgahīnā ata eva saṃhṛtakramā tathaivāntaḥsvarūpajyotiḥ svayaṃprakāśā svasyātmano rūpaṃ jyotiśca sarvatra hi sarvavidhāyinī śaktireveti vāntaḥsūkṣmabījādaṅkuramiva bahirunmiṣantī kiñciducchūnā parāyā madhyamāyāścāvasthāṃ taṭasthā paśyatīti paśyantītyucyate /\n<lg>\n<l>tataḥ paraṃ tu-</l>\n<l>'antaḥsaṃkalparūpā yā kramarūpānupātinī /</l>\n<l>prāṇavṛttimatikramya madhyamā vāk pravartate' //</l>\n</lg></p>\n\n<p>etatkathayāmīti vimarśarūpā antaḥsaṃkalparūpā prāṇavṛttimatikramya śrotragrāhyavarṇā bhivyaktirahitā kramarūpānupātinī bhānanasikavarṇoccāraṇakrameṇa dvitīyo vivarto madhyamārūpojāte /\nmadhyamā kila dvayorvāgvivartayoḥ paśyantīvaikharīsaṃjñayormadhye vartanānmadhyametyucyate /\n<lg>\n<l>tadanantaraṃ ca-</l>\n<l>'sthāneṣu vivṛtte vāyau kṛtavarṇaparigrahā /</l>\n<l>vaikharī vāk prayoktṛṇāṃ prāṇavṛttinibandhanā' //</l>\n</lg></p>\n\n<p>iti lakṣaṇātsthānakaraṇaprayatnakramavyajyamānaḥ śrotragrāhyadundubhivīṇādinādaparicayo gadgadāvyaktagakārādivilāsasamuñcayapadavākyātmakastṛtīyo vivarto vaikharītyucyate /\nviśiṣṭaṃ khamākāśaṃ mukharūpaṃ rāti gṛhṇātīti vikharaḥ prāṇavāyusaṃcāraviśiṣṭo varṇoccārastenābhivyaktā vaikharīti /\nvikhare śarīre bhavā vaikharīti vā kicit /\nsiddho maṅgalārthaḥ /\ntathā cātra pūrvārdha eva punarāvṛttyābhidheyapadārthānvayayojanā-yathā parāṃ vācamuttamakāvyarūpatayā kāvyātmadhvanisaṃjñām abhidhātātparyalakṣaṇottīrṇāmutkṛṣṭām /\ndevīm 'divu krīṭāvijigīṣādyutistutivyavahāramodamadakāntisvapnagatiṣu' iti yathāyathaṃ dhāvtarthānāmanusmaraṇāt śaktimatāṃ kavīnāṃ śrotṛṇāṃ ca svabhāvātsvecchayā samucchalantīṃ krīḍantīm /\ntathā devīṃ dyotamānāṃ dyotanadhvananayoḥ śabdaṃ tatsaṃkīrtitaṃ cārthamupasarjanīkṛtya varnāmānām /\ntathā devīṃ dyotamānāṃ dyotanaghvananayoḥ paryāyatvād dhvanisaṃjñām /\ntathā devīṃ stutyāṃ sarvaiḥ kāvyātmatvādabhivandyām /\ntathā devīṃ vyavaharantī sarvatra pracarititāṃ na tu kvāpi skhalitām /\ntathā devīṃ dyotamānāṃ śrutimātreṇaiva paramānandadāyinīm /\ntathā devīṃ mādyantīṃ kaveḥ sahṛdayasya ca yathāyathaṃ karaṇāvabodhaghābhyāṃ kamapyahaṅkāraṃ janayantīm /\ntathā devīṃ kamanīyāṃ sarvairabhilaṣaṇīyām /\ntpividhavigrahāṃ trividhastriprakāro vigraho vyatirekeṇa grāho vyatirekamūlaḥ pramākaraṇaprakāro yasyāstām /\ntathā hi 'gaṅgāyāṃ ghoṣaḥ' ityādivākyeṣu ghoṣasya yacchaityapāvanatvādikaṃ pratīyate tatra nābhidhā /\ngaṅgādiśabdānāṃ śaityādyarthasyāvācakatvāt /\nna tātparyātmā /\ntātparyaśaktyā hyādhārādheyabhaghāvāvagamārthaṃ parasparamanvayamātra eva kṣīṇatvāt /\nna lakṣaṇā /\nmukhyārthabādhādihetutritayābhāvāt /\ntasmādabhidhātātparyalakṣaṇāvyatiriktacaturthakakṣyānikṣitpo vyañjanavyāpira ityādi so 'yamevāgre vimṛṣyati /\natha cavyaṅgayasya śabdārthobhayamūlatvena prasiddhastrividho viśeṣaṇānāṃ vigrāho viśeṣaṇānāṃ bhedānāṃ graho yasyā iti vā /\netādṛśīṃ tāṃ namaskṛtya maṅgalācaraṇarūpatvena manāguddiśya na tu sūtravṛttibhyāṃ tātparyakathanādilakṣaṇaparīkṣāvistāreṇa nirṇīya nijālaṅkārasūtrāṇāṃ vṛttyā tātparyamucyata iti /\nasyābhiprāyaḥ-tathā ca dhvanermanāguddeśamātrameva karoti 'iha hi tāvadbhāmaha-'ityādinā /\ntadevattāvadāstām /\nnijeti /\nparakīyāṇāṃ sūtrāṇāṃ sūtraṇāṃ tātparyakathanānavabodho 'pi syāditi bhāvaḥ /\ntathā na kaiścidapi parairīddaṃśi sūtrāṇi kṛtānītyapi dhvanitam /\ntātparyamiti /\nsaṃkṣitpārthaprakāśanamityarthaḥ /\nanyathā hi kathanāpi granthena pāraṃ na yāyāt /\n<lg>\n<l>nanu -</l>\n<l>'ādivākye prayoktavyamabhidheyaprayojane /</l>\n<l>pratipādayituṃ śrotṛpravāhotsāhasiddhaye' //</l>\n</lg></p>\n\n<p>iti nītyā śrotṛpravṛttyartha sarvatraivādivākye 'bhidheyaprayojanādyabhidhīyatte /\ntacceha noktamiti kathamatra śrotṝṇāṃ pravṛttiḥ syāt /\nmaivam /\nalaṅkārā hyatrābhidheyāḥ /\nteṣāmatra sākṣādevābhidhānāt /\ntadabhidhāyakaṃ cedamalaṅkārasarvasvākhyaṃ prakaraṇamityabhidhānābhidheyayorniyamagarbhīkāreṇārthākṣitpo vācyavācakabhāvalakṣaṇaḥ saṃbandhaḥ /\nnahyevaṃvidhametabhidhāyakaṃ prakaraṇāntaramasti /\ntasyānviṣyamāṇasyāpyupalambhayogyasyānupalambhāt /\nata evātrānyālaṅkāragranthavailakṣaṇyoddhoṣaṇāya 'tātparyamucyate'ityādyuktam /\n<lg>\n<l>abhidheyāścātrālaṅkārāḥ kāvyālaṅkārā na laukikā ityeteṣāṃ kāvyopaskṛtidvāreṇa pāramparyeṇa-</l>\n<l>'kāvyaṃ yaśaser'thakṛte vyavahāravide śivetarakṣataye /</l>\n<l>sadyaḥ paranirvṛtaye kāntāsaṃmitatayopadeśayuje' //</l>\n</lg></p>\n\n<p>ityādyuktanītyā tadavinābhāvasvabhāvatvādarthākṣitpasarvapuruṣārthasiddhirūpā caturvargāvātpiḥ prayojanam /\ntayośca sādhyasādhanabhāvalakṣaṇaḥ saṃbandhaḥ /\niti sthitamevādivākyasya śrotṛśravaṇaśraddhāvirbhāvanibandhanatvam /</p>\n\n</div>\n<div>\n\n<p>RuAssC_0/2:</p>\n\n<p>nanu yadīhālaṅkārā abhidheyāstarhi tadalaṅkaryo 'pya-bhidheyaḥ /\n'alaṅkārā alaṅkāryāpekṣāḥ' iti nītyā sa evaiṣāṃ ko nāma yadupaskārakatvenaitatsvarūpamabhidhīyata ityāśaṅkya tadavataraṇikāmeva vaktumupakramate-\nihetyādinā /</p>\n\n</div>\n<div>\n\n<p>START Bhūmikā</p>\n\n<p><hi rend='bold'>\niha hi tāvad bhāmahodbhaṭaprabhṛtayaścirantanālaṅkārakārāḥ pratīyamānamarthe vācyopaskārakatayālaṅkārapakṣanikṣitpaṃ manyante /\ntathāhi-paryāyoktāprastutapraśaṃsāsamāsoktyākṣepavyājastutyupameyopamānanvayādau vastumātraṃ gamyamānaṃ vācyopaskārakatvena 'svasiddhaye parākṣepaḥparārthe svasamarpaṇam' iti yathāyogaṃ dvividhayā bhaṅgyā pratipāditaṃ taiḥ /\nrudraṭenāpi bhāvālaṅkāro dvidhoktaḥ /\nrūpakadīpakāpahnutitulyayogitādāvupamādyalaṅkāro vācyopaskārakatvenoktaḥ /\nutprekṣā tu svayameva pratīyamānā kathitā /\nrasavatpreyaḥprabhṛtau tu rasabhāvādirvācyaśobhāhetutvenoktaḥ /\ntaditthaṃ trividhamapi pratīyamānamalaṅkāratayā khyāpitameva / [RuAss_Bhū.1]</hi></p>\n\n</div>\n<div>\n\n<p>RuAssC_[Bhū.1]:</p>\n\n<p>prabhṛtinā daṇḍyādayaḥ /\ntāvacchabdo vipratipattyabhāvadyotakaḥ /\ncirantanetyādi /\ndhvanikāramatamebhirna dṛṣṭamiti bhāvaḥ /\npratīyamānamiti /\nvācyavyatiriktatvena svasaṃvedanasiddhamapīkatyarthaḥ /\narthamiti /\nviśrāntisthānatayā paramopādeyatālakṣaṇam /\nvācyopaskārakatayetiṣa /\nvācyopaskārakatvaṃ hyalaṅkārāṇāmātmabhūtam /\nalaṅkārapakṣanikṣitpamiti /\nsamagrālakārāntarbhūtaṃ na punastadvyatiriktamityarthaḥ /\nmanyanta iti /\ntathātvena manyante na punastathā saṃbhavatītyarthaḥ /\nnahyabhimananamātreṇaiva bhāvānāmanyathābhāvo bhavatīti bhāvaḥ /\netadeva darśayati-tathāhītyādinā /\ntairvastumātraṃ gabhyamānaṃ vācyopaskārakatvena pratipāditamiti saṃbandhaḥ /\nvastumātraṃ na punaralaṅkārā rasaśca /\nsvasiddhaya iti /\n'kuntāḥ praviśanti' ityādau kuntairātmanaḥ praveśasiddhyarthaṃ svasaṃyoginaḥ puruṣā ākṣipyante /\ntairvinā teṣāṃ praveśāsidhdeḥ /\n'gaṅgāyāṃ ghoṣaḥ' ityādau tu gaṅgāśabdaḥ paratrataṭe ghoṣādhikaraṇatāsiddhaye svātmānamarpayati /\nsvayaṃ tasya ghoṣādhikaraṇatvāsaṃbhavāt /\nyathāyogamiti /\nkvaciddhi vācyor'thaḥ svasiddhaye paraṃ pratīyamānamarthamākṣipati /\nkvacicca svayamanupapadyamānaḥ sanpratīyamāna evārthe svaṃ samarpayati /\ntena yatra yādṛtkatra tādṛgeva yojyamityarthaḥ /</p>\n\n</div>\n<div>\n\n<p>RuAssC_[Bhū.1a]</p>\n\n<lg>\n<l>tatra paryāyoktaṃ yathā-</l>\n<l>'adhākṣīnno laṅkāmayamayamudanvantamataradviśalyāṃ saumitrerayamupanināyauṣadhivanāt /</l>\n<l>iti smāraṃ smāraṃ tvadarivalabhīcitralikhitaṃ hanūmantaṃ dantairdaśati kupito rākṣasagaṇaḥ //</l>\n</lg>\n\n<p>'atra rākṣasagaṇavṛttānto vācyaḥ san svasiddhaye paraṃ kāraṇarūpamaripalāyanādyākṣipati /\ntatpalāyanādyantareṇa rākṣasavṛttāntasyāsaṃgateḥ /\n<lg>\n<l>aprastutapraśaṃsā yathā-</l>\n<l>'prāṇā yena samarpitāstava valādyena tvamutthāpitaḥ skandhe yasya ciraṃ sthito 'si vidadhe yaste saparyāmapi /</l>\n<l>tasyāsya smitamātrakeṇa janayanprāṇāpahārakriyāṃ bhrātaḥ pratyupakāriṇāṃ dhuri paraṃ vetālalīlāyase' //</l>\n</lg></p>\n\n<p>atra vetālacaritamaprastutaṃ prakaraṇādivaśena svayamanupapadyamānaṃ sat prastute kṛtaghnavṛttānte svaṃ samarpayati /\n<lg>\n<l>samāsoktiryathā-</l>\n<l>'dantakṣatāni karajaiśca vipāṭitāni prodbhinnasāndrapulake bhavataḥ śarīre /</l>\n<l>dattāni raktamanasā mṛgarājavadhvā jātaspṛhairmunibhirapyavalokitāni' //</l>\n</lg></p>\n\n<p>atra bodhisattve nāyakavyavahāre na saṃbhavatīti svasiddhyarthaṃ nāyakatvamākṣipati /\n<lg>\n<l>ākṣepo yathā-</l>\n<l>'kiṃ bhaṇimo bhaṇṇai kitti adha kiṃ vā imeṇa bhaṇieṇa /</l>\n<l>bhaṇṇihisi tahavi ahavā bhaṇāmi kiṃ vā ṇa bhaṇiosi' //</l>\n</lg></p>\n\n<lg>\n<l>('kiṃ bhaṇamo bhaṇyate kiyadivātha kiṃ vānena bhaṇitena /</l>\n<l>bhaṇiṣyate tathāpyathavā bhaṇāmi kiṃvā na bhaṇito 'si') //</l>\n</lg>\n\n<p>atra vakṣyamāṇaviṣayo bhaṇananiṣedho vācyaḥ san vaktumevopakrāntasya niṣedhānupapatteḥ svayamaviśrāmyan svātmasamarpaṇena tvāṃ prati mariṣyāmi athavā mriye yadvā mṛtā yāvadahamiti vidhitrayamarthānataramākṣipati /\nyattvatrānyaiḥ 'vācyor'thaḥ svasiddhayer'thāntaramākṣipati'ityuktaṃ tadayuktameva /\ntathātve hi niṣedha eva paryavasitaḥ syānna niṣedhābhāsa ityākṣepālaṅkāra eva na syāt /\n'āmukhāvabhāsamāno hi niṣedha' ākṣepalakṣaṇam /\nna ca vidhiniṣedhayorvirodhātsādhyasādhanabhāvo yuktaḥ /\n<lg>\n<l>vyājastutiryathā-</l>\n<l>'ihiṇaṃ paduṇopahuṇo pahuttaṇaṃ kiṃ cirantanapahūṇa /</l>\n<l>guṇadosā dosaguṇā ehiṃ kaā ṇahu kaā tehiṃ' //</l>\n</lg></p>\n\n<lg>\n<l>('adhunā prabhavaḥ prabhavaḥ prabhutvaṃ kiṃ cirantanaprabhūṇām /</l>\n<l>guṇadoṣā doṣaguṇā ebhiḥ kṛtā na khaluḥ kṛtāstaiḥ') //</l>\n</lg>\n\n<p>atra cirantanānāṃ nindā vācyā satī svayamanupapadyamānā stutāvātmānamarpayati /\ntadgatatvena vastudarśitāyā nindāyā asaṃbhavāt /\nevamadyatanānāmapi stutirnindāyāmātmānamarpayati /\ntasyā api viparītatayā tadgatatvenāsaṃbhavāt /\nyatpunaratrānyaiḥ svasiddhaye parākṣepo vyākhyātastadupekṣyameva /\nyato 'tra cirantanānāṃ syutyākṣepeṇa eva paryavasitaḥ syāditi naitadyuktam /\nkiṃ ca lakṣaṇāyāmapi svasiddhaye parākṣepo na yuktaḥ /\ntathātve hilakṣaṇāyāḥ svarūpahāniḥ syāt /\nvācyalakṣaṇasyaiva svasya siddhatvānmukhyārthabādhābhāvāt /\nna caikadā ekasya bādhaḥ siddhiśceti vaktuṃ yuktam /\nvipratiṣiddhaṃ hyetat /\nvācyasyaiva yadyatrasiddhistadabhidhaiva syānna lakṣaṇā /\ntasyā hi mukhyārthabādha eva jīvitam /\n'kuntāḥ praviśanti' ityādau ca kuntānāṃ svayaṃ praveṣṭumasaṃbhavānmukhyārthabādha eveti parasya kuntavadrūpasya lakṣyasyaivārthasya prādhānyam /\nataśca lakṣaṇāyāṃ bādhitaḥ sanmukhyo 'rthaḥ paratra lakṣya eva svaṃ samarpayatītyeva yuktam /\nnanu yadyevaṃ tatparyāyoktādau vācyasidhyarthaṃ parasya lakṣyasyākṣepaḥ pratīyata yatītyeva yuktam /\nnanu yadyevaṃ tatparyāyoktādau vācyasidhyarthaḥ paratra lakṣya eva svaṃ samarpayatītyeva yuktam /\nnanu yadyevaṃ tatparyāyoktādau vācyasidhyarthaṃ parasya lakṣyasyākṣepaḥ pratīyata iti tatra kiṃ pratipattavyam /\nidaṃ pratipattavyam-atra hi lakṣaṇāyā eva nāvakāśaḥ /\ntatra hi kathamahaṃ syāmiti vācyaṃ sat kāryaṃ tadavinābhāvātparaṃ kāraṇamākṣipatītyākṣepeṇaiva siddhestasyā anupayogaḥ /\n'gauranubandhyaḥ'ityatra yathā kathaṃ me śruticoditamanubandhanaṃ syāditi jātyā vyaktyavinābhāvādvyaktirākṣipyate natu lakṣyate tathaivātrāpi kārcakāraṇayorjñeyam /\nevaṃ samāsoktāvapi nāyakavyavahārastadavinābhāvitvādeva nāyakatvamākṣipatītcatrāpi lakṣaṇāmūlatvaṃ nāśāṅkanīyam /\nanthakṛtā punaretañcirantanamatānuvādaparatayoktam /\nasmābhistu prasaṅgādvastu paryālocitamityalaṃ bahunā /</p>\n\n</div>\n<div>\n\n<p>RuAssC_[Bhū.1b]</p>\n\n<lg>\n<l>upameyopamā yathā-</l>\n<l>'rajobhiḥ syandanoddhatairgajaiśca ghanasaṃnibhaiḥ /</l>\n<l>bhuvastalamiva vyoma kurvanvyomeva bhūtalam' //</l>\n</lg>\n\n<p>atra dvayoḥ parasparamupamānopameyatvaṃ vācyaṃ sat svayamanupapadyamānamupamānāntaravihalakṣaṇe paratra vastvantare sva samarpayati /\n<lg>\n<l>ananvayo yathā -</l>\n<l>'bhavāniva bhavāneva bhaved yadi paraṃ bhaca /</l>\n<l>svaśaktivyūhasaṃvyūḍhatrailokyārambhasaṃhṛtiḥ' //</l>\n</lg></p>\n\n<p>atraikasyaivopamānopameyabhāvo vācyaḥ sandvitīyamabrahmacajāryabhāve paratra vastvantare svaṃ samarpayati /\nādiśabdaḥ prakāre /\ntenāniṣṭavidhyābhāsākṣepādergrahaṇam /\n<lg>\n<l>yathā-</l>\n<l>'bhavatu viditaṃ vyarthālāpairalaṃ priya gamyatāṃ tanurapi na te doṣo 'smākaṃ vivistu parāṅmukhaḥ /</l>\n<l>tava yadi tathā ruḍhaṃ prema prapannamimāṃ daśāṃ prakṛtitarale kā no vrīḍā gate hatajīvite' //</l>\n</lg></p>\n\n<p>atra kāntaprasthānavidhirvācyaḥ sanniṣeddhamevopakrāntatya vidhānānupapatteḥ svayamaviśrāntaḥ svasamarpaṇena niṣedhamākṣipati /\nevaṃ dvividhayā bhaṅgyā gamyamānaṃ vastumātraṃ vācyoparaskārakamevotyuktam /\nevamapi pratīyamānasyārthasya viviktaviṣayāntaropālambhādalaṅkārāntarbhāvo na sidhyatītyāśaṅkyāha-rudraṭenetyādi /\ndvidheti /\nguṇībhūtāguṇībhūtavastuviṣayatvenetyarthaḥ /\n<lg>\n<l>yadāha-</l>\n<l>'yasya vikāraḥ prabhavannapratibaddhena hetunā yena /</l>\n<l>gamayati tadabhiprāyaṃ tatpratibandhaṃ ca bhāvo 'sau //</l>\n</lg></p>\n\n<lg>\n<l>grāmataruṇaṃ taruṇyā navavañjulamañjarīsanāthakaram /</l>\n<l>paśyantyā bhavati muhurnitarāṃ malinā mukhacchāyā //</l>\n</lg>\n\n<lg>\n<l>abhidhepamabhidadhānaṃ tadeva tadasadṛśaguṇadoṣam /</l>\n<l>arthāntaramavagamayati yadvākyaṃ so 'paro bhāvaḥ //</l>\n</lg>\n\n<lg>\n<l>ekākinī yadabalā taruṇī tathāhamasmadgṛhe gṛhapatiḥ sa gate videśam /</l>\n<l>kaṃ yācase tadiha vāsamiyaṃ varākī śvaśrūrmamāndhabadhirā nanu mūḍha pāntha' //</l>\n</lg>\n\n<p>iti //</p>\n\n<p>yadvā dvidheti pūrvavadeva lakṣaṇādvayāśrayeṇa vyākhyeyam /\ntenādye svasiddhaye parākṣepaḥ, paratra tu aparārthaṃ svasamarpaṇam /\nyattvatrānyairbhāvairnirvedādibhirupalakṣito vācyapratīyamānatvena dvividhā bhāvālaṅkāro vyakhyātastudutsūtrameva /\nrudraṭena tathātvena tasyāpratipādanāt /\ntatrāpi ca vastumātrasya vācyopaskārakatvābhidhānasamaye vaktumucitatvāt /\ntadevaṃ guṇībhūtāguṇībhūtatvena dviprakāraṃ vastu tāvadvācyopaskārakatvena pratipāditam /</p>\n\n</div>\n<div>\n\n<p>RuAssC_[Bhū.1c]</p>\n\n<p>idānīmalaṅkārasyāpi pratīyamānasya vācyopaskārakatvaṃ pratipādayati-rūpaketyādinā /\n<lg>\n<l>tatra rūpaka yathā -</l>\n<l>'bhūmabhrukuṭipannagīphaṇamaṇiḥ kāyasya caṇḍaṃ citā- kuṇḍaṃ kuṇḍalitendunālavalayaprabhuṃśi raktotpalam /</l>\n<l>ghrāṇasphāṭikamallikāparicite bhālāgraśālājire- dīprā dīpaśikhā śivasya nayanaṃ kārśānavaṃ pātu naḥ' //</l>\n</lg></p>\n\n<p>atra nayanādīnāṃ maṇiprabhṛtīnāṃ copamā vācyopaskārāyāvagamyate /\ntāṃ vinā sādṛśyāpratipatteḥ /</p>\n\n</div>\n<div>\n\n<p>RuAssC_[Bhū.1d]</p>\n\n<lg>\n<l>dīpakaṃ yathā-</l>\n<l>'pāuabandhaṃ paḍhiuṃvandheuṃ tahaa kujjakusumāi /</l>\n<l>poḍhamahilaṃ a ramiuṃ viralaccia ke vi jāṇanti' //</l>\n</lg>\n\n<p>atraka prākṛtabandhapāṭhāderupamā vācyopaskārāyāvagamyate /\nprakṛtasya prauḍhamahilāramaṇādeḥ sādṛśyopādānāyaivobhayorupanibandhanāt /\n<lg>\n<l>apahnutiryathā-</l>\n<l>'dvaguṇitādupadhānabhujācchiraḥ pulakitādurasaḥ stanamaṇḍalam /</l>\n<l>adharamardhasamarpitamānanād vyaghaṭayanta kathañcana yoṣitaḥ' //</l>\n</lg></p>\n\n<p>atra bhujādīnāṃ sādṛśyāvagamādupamā vācyopaskārāyāvagamyate /\ntulyayoditādāvityādiśabdānnidarśanādergrahaṇam /\nupamādītyādiśabdādupameyopamādīnām /\n<lg>\n<l>tattu yathā -</l>\n<l>'pravātanīletpalanirviśeṣamadhīraviprekṣitamāyatākṣyā /</l>\n<l>tayā gṛhītaṃ nu mṛgāṅganābhyastato gṛhītaṃ nu mṛgāṅganābhiḥ' //</l>\n</lg></p>\n\n<p>atra vācyāyā nidarśanāyā upaskāratvenopameyopanā gamyate /\ntāmantareṇāsaṃbhavadvastusaṃbandhatvena vācyasyāviśrānteḥ /\nataścātrālaṅkāro gamyamānaḥ sthito na vastumātram /\ntena pūrvatra yadādigrahaṇaṃ saphalayitumanyairetadudāhṛtaṃ tadayuktameva /\ntatra vastumātrasya vācyopaskārakatvena pratipipādayiṣitatvāt /\nvācyopaskārakatvenotprekṣā kathitetisamanvayaḥ /\n<lg>\n<l>sā tu -</l>\n<l>'mahilāsahassabharie tuya hiae suhaa sā amāyantī /</l>\n<l>diahaṃ aṇaṇṇaammā aṅgaṃ taṇuaṃ pi taṇuei' //</l>\n</lg></p>\n\n<lg>\n<l>iti /</l>\n<l>('mahilāsahastrabharite tava hṛdaye subhaga! sā antīmā /</l>\n<l>divasamananyakarmā aṅgaṃ tanukamapi tanūkaroti') //</l>\n</lg>\n\n<p>taditthamalaṅkāro 'pi pratīyamāno vācyaśobhāhetutvenoktaḥ /</p>\n\n</div>\n<div>\n\n<p>RuAssC_[Bhū.1e]</p>\n\n<p>adhunā rasasyāpi vācyopaskārakatvaṃ darśayitumāha-rasavadityādi /\nprabhṛtiśabdādūrjasvyādayaḥ /\nādiśabdācca tadābhāsādayaḥ /\n<lg>\n<l>tatra rasavadalaṅkāro yathā-</l>\n<l>'kṛcchreṇoruyugaṃ vyatītya suciraṃ bhrāntvā nitambasthale madhye 'syāstrivalītaraṅgaviṣame nispandatāmāgatā /</l>\n<l>maddṛśṭistṛṣiteva saṃprati śanairāruhya tuṅgau stanau sākāṅkṣaṃ muhurīkṣate jalalavaprasyandinī locane' //</l>\n</lg></p>\n\n<p>atra vatsarājasya parasparāsthābandharūpo ratyākhyaḥ sthāyibhāvo vibhāvānubhāvavyabhicārisaṃyogād rasībhūtaḥ san vācyopaskārakaḥ /\ntatsaṃvalitatvena vācyasya sacamatkāra pratipatteḥ /</p>\n\n</div>\n<div>\n\n<p>RuAssC_[Bhū.1f]</p>\n\n<lg>\n<l>preyolaṅkāro yathā-</l>\n<l>'tiṣṭhotkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /</l>\n<l>tāṃ hartuṃ vivudhadviṣo 'pi na ca me śaktāḥ purovartinīṃ sā cātyantamagocaraṃ nayanayoryāteti ko 'yaṃ vidhiḥ' //</l>\n</lg>\n\n<p>atra vitarkākhyo vyabhicāribhāvo vācyaśobhādhāyaka eva /</p>\n\n</div>\n<div>\n\n<p>RuAssC_[Bhū.1g]</p>\n\n<lg>\n<l>ūrjasvyalaṅkāro yathā-</l>\n<l>'haglīlāsu sakautukaṃ yadi manastanme dṛśāṃ viṃśati- rniḥsaṃdhau parirambhaṇe ratiratho dormaṇḍalī dṛśyatām /</l>\n<l>prītiścetparicumbane daśamukhī vaidehi!sajjā puraḥ paulastyasya ca rāghavasya ca mahatpaśyopacārāntaram' //</l>\n</lg>\n\n<p>atra sītāṃ prati rāvaṇasya ratiranocityena pravṛtteti rasābhāso vācyopaskārakaḥ /\nanyattu svayamabhyūhyam /</p>\n\n</div>\n<div>\n\n<p>RuAssC_[Bhū.1h]</p>\n\n<p>etadevopasaṃharati-taditthamityādinā /\ntrividhamiti /\nparyāyoktādau vastu, rūpakādāvalaṅkāraḥ, rasavadādau rasaḥ /\ntadevaṃ cirantanaiḥ pratīyamānasyālaṅkārāntarbhāva eva tāvaduktaḥ /\ntadupaskāryaḥ punarātmā kaiścidapi nābhyupagataḥ /</p>\n\n<p><hi rend='bold'>\nvāmanena tu sādṛśyanibandhanāyā lakṣaṇāya vakroktyalaṅkāratvaṃ bruvatā kaściddhvanibhedo 'laṅkāratayaivoktaḥ /\nkevalaṃ guṇaviśiṣṭapadaracanātmikā rītiḥ kāvyātmakatvenoktā /\nudbhaṭādibhistu guṇālaṅkārāṇāṃ prāyaśaḥ sāmyameva sūcitam /\nviṣayamātreṇa bhedapratipādanāt /\nsaṃghaṭanādharmatvena ceṣṭeḥ /\ntadevamalaṅkārā eva kāvye pradhānamiti prācyānāṃ matam / [RuAss_Bhū.2]</hi></p>\n\n</div>\n<div>\n\n<p>RuAssC_[Bhū.2]:</p>\n\n<p>vāmanena pratīyamānasyālaṅkārāntarbhāvamabhidadhatāpi tadupaskāryaṃ ātmā kaścidukta ityāha-vāmanenetyādi /\ntuśabdaḥ pūrvebhyo vyatirekadyotakaḥ /\nātmano 'pi pratipādakatvāt /\nbruvateti /\nyadāha-'sādṛśyāllakṣaṇā vakroktiḥ' iti /\netadevodājahāra ca 'unmīmīlakamalaṃ sarasīnāṃ kairavaṃ ca nimimīla mugurtam' iti /\nkaściddhvanibheda iti /\n'avivakṣitavācyādiḥ' /\nkevalamiti /\nyadi paramityarthaḥ /\ngumeti /\nyadāha-'viśiṣṭā padaracanā rītiḥ' iti /\nkāvyātmakatveneti /\nyadāha-'rītirātmā kāvyasye'ti kāvyatvebhyupagatāyā rīteḥ 'tadatiśayahetavastvalaṅkārāḥ' ityādyuktyāntarbhāvitadhvanayo 'laṃṅkārā upaskārakā ityetanmatam /</p>\n\n</div>\n<div>\n\n<p>RuAssC_[Bhū.2a]:</p>\n\n<p>anyaiḥ punaretadapi pratyuktamityāha-udbhaṭādibhirityādinā /\nprāyaśa iti /\nbāhulyenetyarthaḥ /\nviṣayamātreṇeti /\nbhinnakakṣyāṇāṃ hyupaskāryopaskārakatvasyānupapatteḥ /\ntathātve cālaṅkārāmapi guṇopaskāryatvaṃ prasajyate /\nsamānanyāyatvāt /\ntadguṇālaṅkārāṇāṃ tulyatvavādina evaudbhaṭāḥ /\nitthamanena vācyāśrayāṇāmalaṅkārāṇāṃ madhya eva dhvanerantarbhāvādibhidhāvyāpāragocara eva dhvaniḥ, na punastadvyatiriktaḥ kaściddhvanirnāmeticirantanānāṃ matamityuktam /\nidānīṃ yadapyanyairasya bhaktyantarbhūtatvamuktaṃ tadapi darśayitumāha-vakroktītyādi /</p>\n\n<p><hi rend='bold'>\nvakroktijīvitakāraḥ punarvaidagdhyabhaṅgībhaṇitisvabhāvāṃ bahuvidhāṃ vakroktimevaprādhānyātkāvyajīvitamuktavān /\nvyāpārasya prādhānyaṃ ca [kāvyasya] pratipede /\nabhidhānaprakāraviśeṣā eva cālaṅkārāḥ /\nsatyapi tribhede pratīyamāne vyāpārarūpā bhaṇitireva kavisaṃrambhagocaraḥ /\nupacāravakratādibhiḥ samasto dhvaniprapañcaḥ svīkṛtaḥ /\nkevalamuktivaicitryajīvitaṃ kāvyaṃ, na vyaṅgyārthajīvitamiti tadīyaṃ darśanaṃ vyavasthitam / [RuAss_Bhū.3]</hi></p>\n\n</div>\n<div>\n\n<p>RuAssC_[Bhū.3]:</p>\n\n<p>vaidagdhyetyanena vakrokteḥ svarūpamuktam /\nyadāha-'vakroktireva vaidagdhyabhaṅgībhaṇitirucyat' iti /\nevakāro 'nyasya kāvyajīvitatvavyavacchedakaḥ /\nkāvyajīvitamiti kāvyasyānuprāṇakam /\ntāṃ vinā kāvyameva na syādityarthaḥ /\nyadāha-vicitro yatra vakroktivaicitryaṃ jīvitāyate'iti /\nvyāpārasyeti kavipratibhollikhitasya karmaṇaḥ /\nkavipratibhānirvartitatvamantareṇa hi vakroktireva na syāditi kasya jīvitatvaṃ ghaṭata iti tadanuṣaktamevānvāsyātra prādhānyaṃ vivakṣitam /\nataśca dvayoḥ prādhānyasya duryojatvamatra nāśaṅkanīyam /</p>\n\n</div>\n<div>\n\n<p>RuAssC_[Bhū.3a]:</p>\n\n<p>alaṅkārā iti /\ntenokta iti śeṣaḥ /\nevakāraścirantanoktadhvaniprakāraviśeṣanyavacchedakaḥ /\nsatyapīti /\nsadapi pratīyamānamanādṛtyetyarthaḥ /\nvyāpārarūpeti vakrasvabhāvetyarthaḥ /\nbhaṇitirityuktiḥ kavīti /\ntatraiva kaviḥ saṃrabdha ityarthaḥ /\ntatsaṃrambhamantareṇa hi vakroktireva na cāretyādi /\nupacāravakratādīnāmeva madhye dhvanirantarbhūta iti tātparyārthaḥ /\n<lg>\n<l>yadāha-</l>\n<l>'yatra dūrāntare 'nyasmātsāmānyamupacaryate /</l>\n<l>leśenāpi bhavetkartuṃ kiñcidudriktavṛttitām' //</l>\n</lg></p>\n\n<lg>\n<l>yanmūlā sarasollekhā rūpakādiralaṅkṛtiḥ /</l>\n<l>upacārapradhānāsau vakratā kācidiṣyate' //</l>\n</lg>\n\n<p>iti /\n<lg>\n<l>etāmevodājahāra ca-</l>\n<l>'gaaṇaṃ ca mattamehaṃ dhārāluliajjuṇāiṃ a vaṇāiṃ /</l>\n<l>nirahaṅkāramiaṅko haranti nīlāoṃ a ṇisāo' //</l>\n</lg></p>\n\n<lg>\n<l>('gaganaṃ ca mattameghaṃ dhārālulitārjunāni ca vanāni /</l>\n<l>nirahaṅkāramṛgāṅkā haranti nīlāśca niśāḥ') //</l>\n</lg>\n\n<p>atra madanirahaṅkāratve aupacārike ityupacāravakratā /\nādipadena kriyāvakratādīnāmapi grahaṇam /\nevaṃ sarvo 'pi dhvaniprapañco vakroktibhireva svīkṛtaḥ sansthita eva /\nyadi paraṃ tasya prādhānyameva nāstītyāha-kavelamityādi /\ntadīyamiti /\nvakroktijīvitakārasaṃbandhītyarthaḥ /\ntaditthaṃ lakṣaṇāmūlavakroktimadhyāntarbhāvāddhvanereva tattvaṃ pratipāditam /</p>\n\n</div>\n<div>\n\n<p>RuAssC_[Bhū.3b]:</p>\n\n<p>kaiścidapyasya vāgaviṣayatvādalakṣaṇīyatvamuktamityāha- bhaṭṭanāyaketyādi /</p>\n\n<p><hi rend='bold'>\nbhaṭṭanāyakena tu vyaṅgyavyāpārasya prauḍhoktyābhyupagatasya kāvyaṃśatvaṃ bruvatā nyagbhāvitaśabdārthasvarūpasya vyāpārasyaiva prādhānyamuktam /\ntatrāpyabhidhābhāvakatvalakṣaṇavyāpāradvayottīrṇo rasacarvaṇātmā bhogāparaparyāyovyāpāraḥ prādhānyena viśrāntisthānatayāṅgīkṛtaḥ / [RuAss_Bhū.4]</hi></p>\n\n</div>\n<div>\n\n<p>RuAssC_[Bhū.4]:</p>\n\n<p>prauḍhoktyeti /\nna punarlakṣaṇakaraṇena /\nata evokteḥ prauḍhatvaṃ yallakṣayitumaśakyaistasyāpyabhyupagamaḥ /\nkāvyāṃśatvamiti na punaḥ kāvyātmatvam /\n<lg>\n<l>yadāha-</l>\n<l>'dhvanirnāmāparo yo 'pi vyāpāro vyañjanātmakaḥ /</l>\n<l>tasya siddhe 'pi bhede syātkāvyāṃśatvaṃ na rūpitā' //</l>\n</lg></p>\n\n<p>iti /\nvyāpārasyeti /\nkavikarmaṇaḥ /\nanyathā śabdapradhānebhyo vedādibhyor'thapradhānebhyaścetihāsādibhyaḥ kāvyasya vailakṣaṇyaṃ na syāt /\n<lg>\n<l>taduktam-</l>\n<l>'śabdaprādhānyamāśritya tatra śāstraṃ pṛthagviduḥ /</l>\n<l>arthatattvena yuktaṃ tu vadantyākhyānametayoḥ //</l>\n</lg></p>\n\n<p>dvayorguṇatve vyāpāraprādhānye kāvyadhīrbhavet' //</p>\n\n<p>iti /\ntatrāpīti /\nkavikarmarūpasya vyāpārasya prādhānye satyapītyarthaḥ /\n'abhidhā bhāvanā cānyā dadbhogīkṛtireva ca' iti kāvyaṃ tāvat tryaṃśaṃ tenoktam /\n<lg>\n<l>tatrāpi-</l>\n<l>'tātparyāśaktirabhidhā lakṣaṇānumitī, dvidhā /</l>\n<l>arthāpattiḥ kvacittantraṃ samāsoktyādyalaṅkṛtiḥ' //</l>\n</lg></p>\n\n<lg>\n<l>'rasasya kāryatā bhodo vyāpārāntarabādhanam /</l>\n<l>dvādaśetthaṃ dhvanerasya sthaitā vipratipattayaḥ' //</l>\n</lg>\n\n<p>iti /\nnītyā bahavo vipratipattiprakārāḥ saṃbhavanti, tathāpi\n'kāvyasyātmā dhvaniriti budhairyaḥ samāmnātapūrva- stasyābhāvaṃ jagadurapare bhāktamāhustamanye /\nkecidvācāṃ sthitamaviṣaye tattvamūcustadīyam'- ityuktanītyaiva dhvanervipratipattiprakārannayamiha prādhānyenoktam /</p>\n\n</div>\n<div>\n\n<p>RuAssC_[Bhū.4a]:</p>\n\n<p>evamidānīmetadvipratipattiprakāratrayaṃ nirākurvan dhvanereva kāvyātmatvaṃ sādhayati- dhvanikāra ityādinā /</p>\n\n<p><hi rend='bold'>\ndhvanikāraḥ punarabhidhātātparyalakṣaṇākhyavyāpāratrayottīrṇasya dhvananadyotanādiśabdābhidheyasya vyañjanavyāpārasyāvaśyābhyupagamyatvād vyāpārasya ca vākyārthatvābhāvād vākyārthasyaiva ca vyāṅgyarūpasya guṇālaṅkāropaskartavyatvena prādhānyād viśrāntidhāmatvādātmatvaṃ sidhdāntitavān /\nvyāpārasya viṣayamukhena svaruṇpratilambhāt tatprādhānyena prādhānyāt svarūpeṇa vicāryatvābhāvād viṣayasyaiva samagrabharasahiṣṇutvam /\ntasmād viṣaya eva vyaṅgyanāmā jīvitatvena vaktavyaḥ,yasya guṇālaṅkārakṛtacārutvaparigrahasābhrājyam /\nrasādayastu jīvitabhūtā nālaṅkāratvenavācyāḥ /\nalaṅkārāṇāmupaskārakatvād,rasādīnāṃ ca prādhānyenopaskāryatvāt /\ntasmād vyaṅgya eva vākyārthībhūtaḥ kāvyajīvitamityeṣa eva pakṣo vākyārthavidāṃ sahṛdayānāmāvarjakaḥ /\nvyañjanavyāpārasya sarvairanapahnutatvāt tadāśrayeṇa ca pakṣāntarasyāpratiṣṭānāt / [RuAss_Bhū.5]</hi></p>\n\n</div>\n<div>\n\n<p>RuAssC_[Bhū.5]:</p>\n\n<p>samayāpekṣārthāvagamaśaktirabhidhā /\nsāmānyānāṃ parasparānvitatvena viśeṣārthāvabodhanaśaktistātparyam /\nmukhyārthabādhādisahakāryapekṣārthaṃpratibhāsanaśaktirlakṣaṇā /\netadvyāpāratrayāduttūrṇasya tadatiriktasyetyarthaḥ /\ntathā ca 'gaṅgāyāṃ ghoṣaḥ' ityatra gaṅgāśabdo ghoṣaśabdaśca sāmānyātmake jalapravāhe gṛhanikurambe ca saṃketitau /\nsāmānya evodyogāt /\nviśeṣasya hi saṃketakaraṇe ānantyaṃ vyabhicāraśca syāt /\ntataścābhidhayā jalapravāhamātraṃ gṛhanikurambamātraṃ ca pratītimityekā kakṣyā /\netatpratipādyānyapratipādanāyāpyabhidhā na samarthā /\n<lg>\n<l>'viśeṣyaṃ nābhidhā gacchet kṣīṇaśatkirviśeṣaṃ gamayanti hi' iti nyāyāttātpraryaśaktyā sāmānyānyādhārādheyabhāvenāvasthitaṃ viśiṣṭaṃ gaṅgāghoṣādyāgūrayantīti tātparyeṇa parasparānvitatvamātrameva pratīyata iti dvitīyā /</l>\n<l>jalapravāhasya ca ghoṣādhikaraṇatvamayuktamiti pramāṇāntarabādhitaḥ san gaṅgāśabdastadadhikaraṇayogyaṃ taṭaṃ lakṣayatīti tṛtīyā /</l>\n<l>tatra tāvat 'mukhyārthabādhe tadyoge ruḍhito 'tha prayojanāt /</l>\n<l>anyor'tho lakṣyate yat sā lakṣaṇā'ropitā kriyā' //</l>\n</lg></p>\n\n<p>iti //</p>\n\n<p>nītyā lakṣaṇā tritayasaṃnidhāveva bhavati /\ntatra mukhyārthabādhā tāvatpratyakṣādipramāṇāntaramūlā /\nyaśca sāmīpyādisaṃbandhaḥ sa ca pramāṇāntarāvagamya eva /\nyatpunaridaṃ ghoṣasya śettayapāvanatvādilakṣaṇaṃ prayojanaṃ pratīyate tacchabdāntarānuktaṃ pramāṇāntarāpratipannaṃ ca kuta āgatam /\nna tāvatpratyakṣādeva tatpratītiḥ, asmādeva śabdādavagamāsiddheḥ /\nśabdārthe ca tasyāpravṛtteḥ /\nnāpyanumānāt /\nsāmīpye 'pi śaityapāvanatvāderasaṃbhavādanaikāntikatvāt /\nna smṛtiḥ /\ntadanubhavābhāvāt /\nsatyamapi vā tasyāṃ niyamasmaraṇaṃ na syāt /\nasmādeva ca śabdādetadeva budhyata iti ko hetuḥ /\ntasmādasyaiva śabdasyaiṣa vyāpāro 'bhyupagantavyaḥ /\nnirvyāpārasyārthapratītikāritvābhāvāt /\nsa tāvannābhitmā /\nsamayābhāvāt /\nna tātparyātmā /\ntasyānvayapratītāveva parikṣayāt /\nna lakṣaṇātmā /\nmukhyārthabādhādyabhāvāt /\ntasmādabhidhātātparyalakṣaṇāvyaktiriktaścaturthakakṣyānikṣitpo vyaṅgyaniṣṭovyañjanāvyapāro 'bhihitānvayavādināvaśyābhyupagantavyaḥ /\nanvitābhidhānavādināpi yatparaḥ śabdaḥ sa śabdārtha iti śaravadabhidhāvyāpārameva dīrghadīrghamicchatāpi naimittikārthānusāreṇa nimittāni kalpyanta iti nimittaparikalpane 'pi samagraiveyaṃ prakriyānusāraṇīyevetyubhayathāpi siddha eva vyañjanavyāpāraḥ /\nevacca gahanagahanamiti manageva siddharasanyāyenehoktam /</p>\n\n</div>\n<div>\n\n<p>RuAssC_[Bhū.5a]:</p>\n\n<p>ādiśabdātpratyāyanāvagamanādīnāmapi grahaṇam /\navaśyeti /\ntena vinā vyaṅgyasyārthattyāsaṃgrahaṇāt /\nvyāpārasyeti /\nvyañjanātmikāyāḥ kriyāyā ityarthaḥ /\nsā khalu sādhyamānatvena pūrvāparībhūtāvayavatvānna svarūpeṇopalabhyata iti vicārapadavimeva svayamupāroḍhuṃ notsahata iti kathaṃ nāma tasyā vākyārthatvaṃ syāditi bhāvaḥ /\nyad vakṣyati-'vyāpārasya viṣayamukhena svarūpapratilambhāt tatprādhānyena prādhānyātsvarūpeṇa vicāryatvābhāvād viṣayasyaiva samagrabharasahiṣṇutvam' iti /\nupaskartavyatveneti /\ntatparatayāvasyānenetvathaḥ /\n<lg>\n<l>yaduktam-</l>\n<l>'vācyavācakacārutvahetūnāṃ vivadhātmanām /</l>\n<l>rasādiparatā yatra sa dhvanerviṣayo mataḥ' //</l>\n</lg></p>\n\n<p>iti //</p>\n\n<p>ata eva viśrāntidhāmatvādityuktum /\nātmatvamiti /\nsārabhūtatvamityarthaḥ /\naataśca tena vinā kāvyaṃ kāvyameva na syāditi tātparyam /\nnahi nirjīvaṃ śarīraṃ kvāpyupayuktam /\nnanu yadyevaṃ darhi 'gaṅgāyāṃ ghoṣaḥ' ityatrāpi vyaṅgyasya sadbhāvāt kāvyatvaṃ prasajyate /\nnaitat /\niha yadvadātmano vyāpakatvāccharīre ghaṭādau vartamānatve 'pi karaṇādiviśiṣṭe śarīre eva jīvavyavahāro na ghaṭādau, tadvadasyāpi vivadhaguṇālaṅkāraucityacāruśabdārthaśarīragatatvenaivātmatvavyavahāro nānyatreti na kaściddoṣaḥ /\nnanu ca sarvatra kriyāyā eva prādhānyaṃ prasiddham,iha punarviṣayasyoktamiti kimetadityāśaṅkakyāha-vyāpārasyetyādi /\nviṣayamukheneti /\nyathā dyodanāderviklittyāmiti kimevadityāśaṅkāyāha-vyapārasyetyādi /\nviṣayamukheneti /\nyathā hyodanāderviklittyayayādimukhena pākādeḥ kriyāyāḥ svarūpopallambhaḥ /\ntatprādhānyeneti /\nviṣayapradhānatvenetyarthaḥ /\ntena vyāpārasya prādhānyamupacaritamiti bhāvaḥ /\nsvarūpeṇoti /\nsvarūpaṃ hi tasya sādhyamānatvādi vicāravitumaśakyam /\nsidhdasya hi vicārā bhavatīti bhāvaḥ /\nevakāro vyañjanavyāpāravyavacchedakaḥ /\nsamagreti /\nsamagrasya bharasyātmeti vyavahārādeḥ sahanaśīlatvamityarthaḥ /\netadevopasaṃharati-tatsādityādinā /\nyasyeti /\nvyaṅgyanāmno rasāccāmano viṣayasya /\nguṇālaṅkāra kṛta-rutveti /\n<lg>\n<l>guṇānāṃ-</l>\n<l>'vācyavācakacārutvahetūnāṃ vividhātmanām /</l>\n<l>rasādiparatā yatra sa dhvanerviṣayo mataḥ' //</l>\n</lg></p>\n\n<p>iti //</p>\n\n<p>ata eva viśrāntidhāmatvādityuktam /\nātmatvamiti /\nsārabhūtatvamityarthaḥ /\nataśca tena vinā kāvyaṃ kāvyameva na syādite tātparyam /\nnahi nirjūvaṃ śarīraṃ kāpyupayuktam /\nnanu yadyevaṃ tarhi 'gaṅgāyāṃ ghoṣaḥ' ityatrāpi vyaṅyasya sadbhāvāt kāvyatvaṃ prasajyate /\nnaitat /\nihayadūdātmano vyāpakatvācchrarīre ghaṭādau varttamānatve 'pi karaṇādiviśiṣṭe śarīra eva jīvavyavahāro na ghaṭādau, tadvadasyāpi vividhaguṇālaṅkāraucityacāruśabdārthaśarīragatatvenaivātmatvavyavahāro nānyatreti na kaściddoṣaḥ /\nnanu ca sarvatra kriyāyā eva prādhānyaṃ prasiddham,iha punarviṣayasyoktamiti kimetadityāśaṅkyāha-vyāpārasyetyādi /\nviṣayamukheneti /\nyathā hyodanāderviklittyādimukhena pākādeḥ kriyāyāḥ svarūpopalabhbhaḥ /\ntatprādhānyeneti /\nviṣayapradhānatvenetyarthaḥ /\ntena vyāpārasya prādhānyamupacaritamiti bhāvaḥ /\nsvarūpeṇeti /\nsvarūpaṃ hi tasyasādhyamānatvād vicārayitumaśakyam /\nsiddhasya hi vicārā bhavatīti bhāvaḥ /\nevakāro vyañjanavyāpāravyavacchedakaḥ /\nsamagreti /\nsamagrasya hi vicārā bhavatīti bhāva /\nevakāro vyañjanavyāpāravyavacchedakaḥ /\nsamagreti /\nsamagrasya bharasyātmeti vyavahārādeḥ sahanaśīlatvamityarthaḥ /\netadevīpasaṃharati-tatsmādityādinā /\nyasyeti /\nvyaṅgyanāmno rasādyatmano viṣayasya /\nguṇālaṅkārakṛta- etveti /\n<lg>\n<l>guṇānāṃ-</l>\n<l>'ye rasasyāṅgino dharmāḥ śauryādaya ivātmanaḥ /</l>\n<l>utkarṣahetavaste syuracalasthitayo guṇāḥ' //</l>\n</lg></p>\n\n<p>[kā. pra. 8] ityādinītyā sākṣādeva taddharmattvāt /\n<lg>\n<l>alaṅkāraṇāmapi-</l>\n<l>'upakurvantu taṃ santaṃ ye 'ṅgadvāreṇa jātucit /</l>\n<l>hārādivadalaṅkārāste 'nuprāsopamādayaḥ' //</l>\n</lg></p>\n\n<p>[kā. pra. 8] ityādinītyā śabdārthalakṣaṇāṅgātiśayadvāreṇa tadupaskārakatvāt /\nalaṅkārāṇāṃ ca rasādirūpaṃ dhvañjyamarthamalaṅkurvatāṃ mukhyayā vṛttyālaṅkākaratvam,alaṅkāryasadbhāvanibandhanatvāt tasya, rasādyātmana eva ca vyaṅgyasyālaṅkāryatvena pratiṣṭhānāt /\nata eva ca yatrasphuṭavyaṅgyārtharahitatvaṃ tatra 'guṇavṛttyā punasteṣāṃ vṛttiḥ śabdārthayormatā'[kā.pra.8] ityādinītyā śabdārthamātranibandhanatvenoktivaicitryamātraparyavasitatvādeṣāṃ gauṇamalaṅkāratvam /\nyadabhiprāyeṇaiva ca citrākhyakāvyabhedaprakāratvamalaṅkārāṇāṃ nirūpayiṣyate /\nata evānuprāsādayo 'laṅkārāścitrabhityādyanyairuktam /\nsa ca pratīyamānor'tho yadyapi vastvalaṅkārarasatvena trividhaḥ, tathāpi [tena vinā kāvyātmatvābhāvāt] mukhyatvena rasatyaivātmatvaṃ yuktam /\nataśca vastvalaṅkārayokyadalaṅkārapakṣanikṣitpatvamanyairuktaṃ tattāvadāstām, kāvyātmano rasasya punaralaṅkāratvamatyantamevāvācyamityāha-rasādaya ityādi /\nādigrahaṇād bhāvatadābhāsādīnāṃ grahaṇam /\nna vācyā iti /\nvastumayuktā evetyarthaḥ /\nalaṅkāryaṃsyālaṅkāratvānupapatteḥ /\ntasya cālaṅkāratvakathane 'laṅkāryāntaraṃ prasajyate /\ntena vinālaṅkārāṇāmanupapatteḥ /\netadevopasaṃharati-tasmādityādinā /\nvyaṅgya iti rasādirūpaḥ /\ntasyaivopakrāntatvāt /\nvākyārthībhūta iti /\navākyārthībhūtastu rasādiralaṅkāro 'pi syāt /\n<lg>\n<l>yaduktam -</l>\n<l>'pradhāne 'nyatra vākyārthe yatrāṅgaṃ tu rasādayaḥ /</l>\n<l>kāvye tasminnalaṅkāro rasādiriti me matiḥ' //</l>\n</lg></p>\n\n<p>iti //</p>\n\n<p>etacca rasavadādyalaṅkāraprastāva eva nirṇeṣyāmaḥ /\nitiśabdaḥ prameyaparisamātpau /\netadeva yuktamityāha-eṣa evetyādi /\nsarvairiti /\navākyārthavidbhirasahṛdayaprāyairityarthaḥ /\npakṣyāntarasyeti /\ntatra tāvadvācyavācakamātrāśrayiṇāmalaṅkārāṇāṃ madhye vyaṅgyavyañjakabhāvasamāśrayeṇa vyavasthitatvādasyāntarbhāvo na yuktaḥ /\n<lg>\n<l>yaduktam-</l>\n<l>'vaṅgyavyañjakasaṃbandhanibandhanatayā dhvaneḥ /</l>\n<l>vācyavācakacārutvahetvantaḥ patitā kutaḥ' //</l>\n</lg></p>\n\n<p>iti //</p>\n\n<p>lakṣaṇāyāmapyasyāntarbhāvo na yuktaḥ /\ntadasadbhāve 'sya sadbhāvāt tatsadbhāve cāsyāmadbhāvāt /\nyaduktam-'ativyātperathāvyātperna cāsau lakṣyate tayā' iti /\n<lg>\n<l>nāpyasyālakṣaṇīyatvaṃ yuktam -</l>\n<l>'yatrārthaḥ śabdo vā tamarthamupasarjanīkṛtasvārthau /</l>\n<l>vyaṅktaḥ kāvyaviśeṣaḥ sa dhvaniriti sūribhiḥ kathitaḥ' //</l>\n</lg></p>\n\n<p>iti //</p>\n\n<p>taditthametadvipratipattitrayasyāpratiṣṭānamupapāditam /</p>\n\n</div>\n<div>\n\n<p>RuAssC_[Bhū.5b]:</p>\n\n<p>idānīmanye 'pi yaḥ kaścidvipratipattiprakāraḥ kaiściduktaḥ so 'pi nopapadyate ityāhuyattvityādi /</p>\n\n<p><hi rend='bold'>\nyattu vyaktivivekakāro vācyasya pratīyamānaṃ prati liṅgatayā vyañjanasyānumānāntarbhāvamākhyat tad vācyasya pratīyamānena saha tādāpmyatadutpattyabhāvādavicāritābhidhānam /\ntadetatkuśāgradhiṣaṇaiḥ kṣodanīyamatigahanamiti neha pratanyate / [RuAss_Bhū.6]</hi></p>\n\n</div>\n<div>\n\n<p>RuAssC_[Bhū.6]:</p>\n\n<p>dhvanikārānantarabhāvī vyaktivivekakāra iti tanmatamiha paścānnirdiṣṭam yadyapi vakroktijīvitahṛdayadarpaṇakārāvapi dhvanikārāntarabhānāveva, tathāpi tau cirantaramatānuyāyināveti tanmataṃ pūrvamevoddiṣṭam /\nanena punaretatsvopajñamevoktam /\nanumānantarbhāvamiti /\nanumānarūpatvamevetyarthaḥ /\nākhyaditi /\n<lg>\n<l>yadāha-</l>\n<l>'vācyastadanumato vā yatrārthor'thāntaraṃ prakāśayati /</l>\n<l>saṃbandhataḥ kutaścit sā kāvyānumitirityuktā' //</l>\n</lg></p>\n\n<p>iti //</p>\n\n<p>avicāritābhidhānamiti /\niha liṅgaliṅginostādātmyatadutpattibhyāmeva tāvatpratibandho niścīyate /\ntanniścayenaiva ca sādhyasiddhiḥ /\nanyathā hi sādhyasiddhirnasyādvyabhicārāt /\ntatra tādātmyaṃ yathā kṛtakatvānityatvayoḥ /\ntadutpattiryathā vahnidhūmayoḥ /\nvācyapratīyamānayoḥpunastādātmyatadutpattī na staḥ /\n<lg>\n<l>tathāhi-</l>\n<l>'niḥśeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā tanvī taveyaṃ tanuḥ /</l>\n<l>mithyāvādini dūti bāndhavajanasyājñātapūḍāgame vāpūṃ snātumito gatāsi na punastasyādhamasyāntikam' //</l>\n</lg></p>\n\n<p>ityatra vidhinā niṣedho niṣedhena vā vidhiḥ pratīyate /\nna tasya vācyena saha tādātmyam /\nviruddhatvāt /\nnahyabhāvo bhāvātmā bhāvo 'pyabhāvātmā /\nnāpi tadutpattiḥ /\nabhāvasya janyajanakatvānupapatteḥ /\nnāpi niḥśeṣacyutacandanādīnāṃ viśeṣaṇānāṃ tadantikagamanānumāpakatvaṃ yuktam, teṣāṃ snānādāvapi sadbhāvādanaikāntikatvāt /\netacca dhvanikāreṇādūṣitatvādgranthakṛtā svakaṇṭhena dūṣitam /\nata evānenānyā vipratipattaye na dūṣitāḥ /\netaditi /\nvācyasya pratīyamānena tādātmyatadutpattyabhāvādi neha pratanyata iti vyaktivivekavicāre hi mayaivaitadvitatya nirṇītamiti bhāvaḥ /</p>\n\n</div>\n<div>\n\n<p>RuAssC_[Bhū.6a]:</p>\n\n<p>taditthaṃ paraparikalpitasamāropāpasārapratyākhyānena prātpapratiṣṭhāno dhvanirityāha-astīpyādi /</p>\n\n<p><hi rend='bold'>\nastiṃ tāvad vyaṅgyaniṣṭo vyañjanavyāpāraḥ /\ntatra vyaṅgyasya prādhānyāprādhānyābhyāṃ dhvaniguṇībhūtavyaṅgyākhyau dvau kāvyabhedau /\nvyaṅgyasyāsphuṭatve 'laṅkārattvena citrākhyaḥ kāvyabhedastṛtīyaḥ /\ntatrottamo dhvaniḥ /\ntasya lakṣaṇābhidhāmūlatvenāvivakṣitavācyavivakṣitānyaparavācyavivakṣitānyaparavācyākhyau dvau bhedau /\nādyo 'pyarthāntarasaṃkramasaṃsalakṣyakramitavācyātyāntatiraskṛtavācyatvena dvividhaḥ /\ndvitīyo 'pyasaṃlakṣyakramasaṃlakṣyakramavyaṅgyatayā dvividhaḥ /\nlakṣaṇāmūlaḥ śabdaśaktimūlo vastudhvaniḥ,asaṃlakṣyakramavyaṅgyaḥ arthaśaktimūlo rasādidhvaniḥ /\nsaṃlakṣyakramavyaṅgyaḥ śabdārthobhayaśaktimūlo vastudhvaniralaṅkāradhvaniśceti /\ntatra rasādidhvaniralaṅkāramañjaryāṃ darśitaḥ, kāvyasya śṛṅgārapradhānatvāt /\nśiṣṭastu yathāvasaraṃ tatraiva vibhaktaḥ /\nguṇībhūtavyaṅgyo vācyāṅgatvādibhedairyathāsaṃbhavaṃ samāsoktyādau darśitaḥ / [RuAss_Bhū.7]</hi></p>\n\n</div>\n<div>\n\n<p>RuAssC_[Bhū.7]:\ntāvacchabdo vipratipattyabhāvadyotakaḥ /\nasyaiva bhedanirdeśaṃ kartumāha-tatretyādi /\nvyaṅgyaniṣṭhe vyañjanavyāpāre satyapītyarthaḥ /\nprādhānyāprādhānyeti /\n<lg>\n<l>yaduktam-</l>\n<l>'tatparāveva śabdārthau tatra vyaṅgyaṃ prati sthitau /</l>\n<l>dhvaneḥ sa eva viṣayo mantavyaḥ saṃkarojjhitaḥ' //</l>\n</lg></p>\n\n<p>iti //</p>\n\n<lg>\n<l>yathā-</l>\n<l>'prakāro 'nyo guṇībhūtavyaṅgyaḥ kāvyasya dṛśyate /</l>\n<l>tatra vyaṅyānvaye vācyacārutvaṃ syāt prakarṣavat' //</l>\n</lg>\n\n<p>iti //</p>\n\n<p>asphuṭatva iti /\nvyaṅgyasyāvivakṣitatve satītyarthaḥ /\n<lg>\n<l>yaduktam-</l>\n<l>'rasabhāvādiviṣayavivakṣāvirahe sati /</l>\n<l>alaṅkāranibandho yaḥ sa citraviṣayo mataḥ' //</l>\n</lg></p>\n\n<p>iti /\ntatreti /\ntrayanirdhāraṇe /\ntasyeti,uttamasya dhvaneḥ /\nādya iti avivakṣitavācyaḥ /\nna kevalaṃ dhvanirdvividhaḥ yāvattatprabhodo 'pyayaṃ dvividha ityapiśabdārthaḥ /\n<lg>\n<l>yaduktam-</l>\n<l>'arthāntare saṃkramitamatyantaṃ vā tiraskṛtam /</l>\n<l>avivakṣitavācyasya dhvanervācyaṃ dvidhā matam' //</l>\n</lg></p>\n\n<p>iti //</p>\n\n</div>\n<div>\n\n<p>RuAssC_[Bhū.7a]:</p>\n\n<p>dvitīya iti vivakṣitānyaparavācyaḥ /\n<lg>\n<l>yaduktam-</l>\n<l>'asaṃlakṣyakramoddyotaḥ krameṇa dyotitaḥ paraḥ /</l>\n<l>vivakṣitābhidheyasya dhvanerātmā dvidhā mataḥ' //</l>\n</lg></p>\n\n<p>iti /\natraiva vasturasālaṅkārāṇāṃ dhvanyamānatvaṃ darśayitumāha-lakṣaṇetyādi /\nlakṣaṇāmūla ityavivakṣitavācyaḥ /\nśabdaśaktimūla iti na punararthaśaktimūlaḥ /\nyadyapi śabdaśaktimūler'thaśaktirapyasti tathāpi tatra tasyāḥ sahakāritayā vyavasthānamiti prādhānyācchabdaśaktimūlatvamuktam /\nevamarthaśaktimūlatve 'pi jñeyam /\nvastudhvaniriti /\nrasālaṅkāravyatiriktasya vastumātrasya dhvanyamānatvāt /\n<lg>\n<l>tatrārthāntarasaṃkramitavācyo vastudhvaniryathā-</l>\n<l>'snigdhaśyāmalakāntilitpaviyato velladbalākā ghanā vātāḥ śīkariṇaḥ payodasuhṛdāmānandakekāḥ kalāḥ /</l>\n<l>kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devī dhīrā bhava' //</l>\n</lg></p>\n\n</div>\n<div>\n\n<p>RuAssC_[Bhū.7b]:</p>\n\n<p>atra rāmaśabdo rājyanirvāsanādyasaṃkhyeyaduḥkhabhājanatvasvarūpaṃ vastu dhvanati /\n<lg>\n<l>atyantatiraskṛtavācyo 'pi yathā-</l>\n<l>'ravisaṃkrāntasaubhāgyastuṣārāvṛtamaṇḍalaḥ /</l>\n<l>niḥśvāsāndha ivādarśaścandramā na prakāśate' //</l>\n</lg></p>\n\n<p>atrāndhaśabdaḥ svārthaṃ nimittīkṛtyādarśanasādhāraṇavicchāyātvādidharmajātaṃ vasturūpaṃvyanakti /\nrasādīti /\nādiśabdādbhāvatadābhāsādayaḥ /\n<lg>\n<l>tatra rasadhvaniryathā -</l>\n<l>'tvāmālikhya praṇayakupitāṃ dhāturāgaiḥ śilāyā- mātmānaṃ te caraṇapatitaṃ yāvadicchāmi kartum /</l>\n<l>astraistāvanmuhurupacitairddaṣṭirālipyate me krūrasta- sminnapi na sahate saṃgamaṃ nau kṛtāntaḥ' //</l>\n</lg></p>\n\n<p>atra vibhāvānubhāvavyabhicāribhirabhivyakta eva rasaḥ /</p>\n\n</div>\n<div>\n\n<p>RuAssC_[Bhū.7c]:</p>\n\n<lg>\n<l>bhāvadhvaniryathā-</l>\n<l>'jāne kopaparāṅmukhī priyatamā svapne 'dya dṛṣṭā mayā mā māṃ saṃspṛśa pāṇineti rudatī gantuṃ pravṛttā tataḥ /</l>\n<l>no yāvat parirabhya cāṭukaśataurāśrāsayāmi priyāṃ bhrātastāvadahaṃ śaṭhena vidhinā nidrādaridrīkṛtaḥ' //</l>\n</lg>\n\n<p>atra vidhiṃ pratyasūyākhyo vyabhicāribhāvaḥ /\n<lg>\n<l>rasābhāsadhvaniryathā-</l>\n<l>'stumaḥ kaṃ vāmākṣi kṣaṇamapi vinā ya na ramase vilebhe kaḥ prāṇān paṇamakhamukhe yaṃ mṛgayase /</l>\n<l>sulagne ko jātaḥ śaśimukhi yamāliṅgasi balāt tapaḥśrīḥ pasyaiṣā madananagari dhyāyasi tu yam' //</l>\n</lg></p>\n\n<p>atrānekakāmukaviṣayo 'bhilāṣa iti rasābhāsaḥ /</p>\n\n</div>\n<div>\n\n<p>RuAssC_[Bhū.7d]:</p>\n\n<lg>\n<l>bhāvābhāsadhvaniryathā-</l>\n<l>'rākāsudhākaramukhī taralāyatākṣī sā smerayauvanataraṅgitavibhramāṅgī /</l>\n<l>tatkiṃ karomi vidadhe kathamatra maittrīṃ tatsvīkṛtivyatikare ka ivābhyupāyaḥ //</l>\n</lg>\n\n<p>'atrānaucityapravṛttā cinteti bhāvābhāsaḥ /\n<lg>\n<l>bhāvapraśamo yathā-</l>\n<l>'ekasmicchayane parāṅmukhatayā vītottaraṃ tāmya- toranyonyaṃ hṛdayasthite 'pyanunaye saṃpakṣatorgauravam /</l>\n<l>daṃpatyoḥ śanakairapāṅgavalanāmiśrībhavaccakṣuṣīr- bhagno mānakaliḥ sahāsarabhasavyāvṛttakaṇḍagrahaḥ' //</l>\n</lg></p>\n\n<p>atrāsūyāyāḥ praśama iti bhāvapraśamadhvaniḥ /\nvastudhvaniralaṅkāradhvaniśceti /\n<lg>\n<l>tatraśabdaśaktimūlo vastudhvaniryathā-</l>\n<l>'nirvāṇavairadahanā praśamādarīṇāṃ nandantu pāṇḍutanayāḥ saha mādhavena /</l>\n<l>raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ' //</l>\n</lg></p>\n\n<p>atra kauravāṇāṃ kṣataśarīrādikatvaṃ vasturūpaṃ śabdaśaktyaiva pratīyate /\n<lg>\n<l>sa evārthaśaktimūlo yathā-</l>\n<l>'alasasiromaṇi dhuttāṇaṃ aggimo putti dhaṇasamiddhimao /</l>\n<l>iha bhaṇieṇa ṇaaṅgī papphullaviloaṇā jāā' //</l>\n</lg></p>\n\n<lg>\n<l>('alasaśiromaṇirdhūrtānāmagraṇīrdhanasamṛddhimayaḥ /</l>\n<l>iti bhaṇitena natāṅgī praphullavilocanā jātā') //</l>\n</lg>\n\n<p>athārthaśaktyā mamaivopabhogyo 'pyamiti vastu vyajyate /\n<lg>\n<l>sa evobhayaśaktimūlo yathā-</l>\n<l>'panthia ṇa ettha sattharamatthi maṇaṃ pattharatthale ggāme /</l>\n<l>uggaapaoharaṃ pekkhiūṇa jai vasasi tā vasasu' //</l>\n</lg></p>\n\n<lg>\n<l>('pathika nātra strastaramasti manāk prastarasthale grāme /</l>\n<l>udgatipayodharaṃ prekṣya yadi vasasi tad vasa') //</l>\n</lg>\n\n<p>atra yadyupabhogakṣamo 'si tadā āssveti vastu vakraucityamāśritya śabdārthaśaktyābhivyajyata ityubhayaśaktimūlatvam /</p>\n\n</div>\n<div>\n\n<p>RuAssC_[Bhū.7e]:</p>\n\n<lg>\n<l>śabdaśaktimūlo 'laṅkāradhvaniryathā-</l>\n<l>'unnataḥ prollasaddhāraḥ kālāgurumalīyasaḥ /</l>\n<l>payodharabharastacvyāḥ kaṃ na cakre 'bhilāṣiṇam' //</l>\n</lg>\n\n<p>atra śabdaśaktyā meghalakṣaṇamarthāntaraṃ pratīyate /\nprakṛtāprakṛtayoścārthayorasaṃbaddhābhidhāyitvaṃ mā prasāṅkṣīditi tayoraupamyaṃ kalpyata ityalaṅkāradhvaniḥ /\n<lg>\n<l>sa evārthaśaktimūlo yathā-</l>\n<l>'taṃ tāṇa sirisahoararaaṇāharaṇammi hiaamekkarasaṃ /</l>\n<l>biṃbāhare piāṇaṃ ṇivesiaṃ kusumabāṇena' //</l>\n</lg></p>\n\n<lg>\n<l>('tat teṣāṃ śrīsahodararatnāharaṇe hṛdayamekarasam /</l>\n<l>bimbādhare priyāṇāṃ niveśitaṃ kusumabāṇena') //</l>\n</lg>\n\n<p>atra kaustubhabimbādharayoḥ kevalayairvāthaśaktyaupamyaṃ gamyata ityarthaśaktimalo 'laṅkāradhvaniḥ /\n<lg>\n<l>ubhayaśaktimūlo yathā-</l>\n<l>'jaṇahiaavidāraṇae dhārāsalilallulie ṇa ramai tahā /</l>\n<l>tava diṭvī ciurabhare viāṇa jaha vairikhaggāmmi' //</l>\n</lg></p>\n\n<lg>\n<l>('janahṛdayavidāraṇake dhārāsalilalulite na ramate tathā /</l>\n<l>tava dṛṣṭiścukurabhare priyāṇāṃ,yathā vairikhaṅge') //</l>\n</lg>\n\n<p>atrobhayaśaktyā cikurabharakhaṅgayoraupabhyaṃ gamyate /\niti śabdaḥ prameyaparimasātpau /\nevaṃ dhvaneḥ prabhedajātaṃ pradarśya kramaprātpaṃ guṇībhūtavyaṅyasyāpyanyato yojayati-guṇībhūtetyādinā /\ndarśita iti dhvanikāreṇa /\n<lg>\n<l>yadāha-</l>\n<l>'vyaṅgasya yatrāprādhānyaṃ vācyamātrānuyāyinaḥ /</l>\n<l>samāsoktyādayastatra vācyālaṅkṛtayaḥ sphuṭāḥ' //</l>\n</lg></p>\n\n<p>iti //</p>\n\n<p>evaṃ guṇībhūtavyaṅgyasyāpyanyato bhedajātaṃ yojayitvā citrasyāpi prabhedajātaṃ darśayitumāha-citramityādi /</p>\n\n</div>\n<div>\n\n<p>START Sūtra 1:</p>\n\n<p><hi rend='bold'>\ncitraṃ tu śabdārthāṃlakārasvabhāvatayā bahutaraprabhedam /\ntathā hi-</hi></p>\n\n<l><hi rend='bold'>ihārthapaunaruktyaṃ śabdapaunaruktyaṃ śabdārthapaunaruktyaṃ ceti trayaḥ paunaruktyaprakārāḥ // RuAss_1 //</hi></l>\n\n<p><hi rend='bold'>ādau paunaruktyaprakāraravacanaṃ vakṣyamāṇālaṅkārāṇāṃ kakṣāvibhāgaghaṭanārtham /\narthāpekṣayā śabdasya pratītāvantaraṅgatve 'pi prathamamarthatadharmanirdeśaścirantanaprasiddhyā punaruktakavadābhāsasya pūrvaṃ lakṣaṇārthaḥ /\nihaśabdaḥ pratthāne /\nitiśabdaḥ prakāre, triśabdādeva saṃkhyāparisamātpisiddheḥ /</hi></p>\n\n</div>\n<div>\n\n<p>RuAssC_1:</p>\n\n<p>tuśabdaḥ kāvyaprakāradvayādasya vailakṣaṇyadyotakaḥ /\nata eva bahutaraprabhedamityuktam /\nśabdārthetyeka śeṣaḥ /\ntenobhayālaṅkārāṇāmapi grahaṇam /\ntadeva darśayitumāha-tathāhītyādi /\ncitrākhyakāvyabhedanirūpaṇāvasare kiṃ paunaruktyaprakāravacanenetyāśaṅkyāha-ādāvityādi /\nvakṣyamāṇālaṅkārāḥ punaruktavadābhāsādayaḥ pañca /\nśabdapratītipuraḥsarīkāreṇārthapratītiriti prathamaṃ śabdagata eva dharmanirdeśo nyāyyo nārthagata ityāśaṅkyāha-arthetyādi /\ncigtaṃna prasiddheti /\nna punaryujyamānatayeti bhāvaḥ /\n'punaruktavadābhāsaṃ chekānuprāsa eva ca' iti cirantanaprasiddhiḥ /\narthālaṅkāratvādarthālaṅkāraprakaraṇe punarasya yujyamānatvam /\nnanvādau śabdagato, dharmanirdeśaḥ kāryaḥ paścādarthagata iti kramasya na kiñcitprayojanamutpaśyāma iti kiṃ teneti yadanyairuktaṃ tadayuktam /\nśabdārthayoḥ krameṇaiva pratītāvavabhāsanāttathātvenaiva dharmanirdeśasyopapatteḥ kiṃ ca 'vardhamānotkarṣāṇi śāstrāṇi prathante' iti nītyā parimitacamatkārāṇāmarthālaṅkārāṇāṃ paścānnirdeśaḥ kārya iti saprayojana eva kramaḥ /\ncirantanamatānullaṅghanena ca vayaṃ pravṛttā ityayuktamapi granthakṛtā tanmatamāśritam /\nagre 'pyanenāśayena tanmatāśrayaṇaṃ karipyatyeva /\ntena vayaṃyaccirantanamatāśrayaṇaṃ vyākhyāsyāmastadyuktameva /</p>\n\n</div>\n<div>\n\n<p>RuAssC_1a:</p>\n\n<p>etadeva yathoddeśaṃ nirṇetumāha-tatretyādi /</p>\n\n</div>\n<div>\n\n<p>START Sūtra 2:</p>\n\n<p><hi rend='bold'> tatrārthapaunaruktyaṃ prarūḍhaṃ doṣaḥ // RuAss_2 //</hi></p>\n\n<p><hi rend='bold'>praruḍhāpraruḍhatvena dvaividhyam /\nprathamaṃ heyavacanamupādeye viśrāntyartham /\ntatreti trayanirdhāraṇe /\nyathāvabhāsanaviśrāntiḥ prarohaḥ /</hi></p>\n\n</div>\n<div>\n\n<p>RuAssC_2:</p>\n\n<p>kimalaṅkāraprastāve doṣakathanenetyāśaṅkyāha-prathamamityādi /\nupādeya ityalaṅkārasvarūpe /\nyatheti /\nyathaiva dṛṣṭastathaiva paryavasita ityarthaḥ /\n<lg>\n<l>yathā-</l>\n<l>'hariṇanayanāṃ sāraṅgākṣīṃ kuraṅgavilocanāṃ kamalavadanāṃ rājīvāsyāṃ sarojasamānanām /</l>\n<l>vilulitakacāṃ cañcatkeśīṃ calaccikurotkarāṃ surataviratau saṃbhogānte vilokaya kāminīm' //</l>\n</lg></p>\n\n<p>atra sāraṅāgākṣīmityādiṣu punarvacanaṃ praruḍham /\napraruḍhaṃ punaralaṅkāraḥ /\nna caitāvataiva doṣābhāvamātreṇālaṅkāratvamasyāśaṅkyam, vakṣyamāṇanītyālaṅkāratvocitasya vicchittiviśeṣasyāpi bhāvāt /\ntadevāha-āmugvetyādi /</p>\n\n</div>\n<div>\n\n<p>START Sūtra 3:</p>\n\n<p><hi rend='bold'> āmukhāvabhāsanaṃ punaḥ punaruktavadābhāsam // RuAss_3 //</hi></p>\n\n<p><hi rend='bold'>āmukhagrahaṇaṃ paryavasāne 'nyathātvapratipattyartham /\nlakṣyanirdeśe nāpuṃsakaḥ saṃskāro laukikālaṅkāravaidharyeṇa kāvyālaṅkāraṇāmalaṅkāryaṃpāratantryadhvananārthaḥ /\narthapaunaruktyādevārthīśritatvādarthālaṅkāratvaṃ jñeyam /\nprabhedāstu vistarabhayānnocyante /\nudāharaṇaṃ madīye śrīkaṇṭhastave yathā-</hi></p>\n\n<lg>\n<l><hi rend='bold'>'ahīnabhujagādhīśavapurvalayakaṅkuṇam /</hi></l>\n<l><hi rend='bold'>śailādinandicaritaṃ kṣatakandarpadarpakam //</hi></l>\n</lg>\n\n<lg>\n<l><hi rend='bold'>vṛṣapuṅgavalakṣmāṇaṃ śikhipāvakalocanam /</hi></l>\n<l><hi rend='bold'>sasarvamaṅgalaṃ naumi pārvatīsakhamīśvaram' //</hi></l>\n</lg>\n\n<lg>\n<l><hi rend='bold'>'dīruṇaḥ kāṣṭhato jāto bhasmabhūtikaraḥ paraḥ /</hi></l>\n<l><hi rend='bold'>raktaśoṇārciruccaṇḍaḥ pātu vaḥ pāvakaḥ śikhī' //</hi></l>\n</lg>\n\n<p><hi rend='bold'>bhujaṅgakuṇḍalī vyaktaśāśiśubhrāṃśuśītaguḥ /\njagantyapi sadāpāyādavyāccetoharaḥ śivaḥ' //</hi></p>\n\n</div>\n<div>\n\n<p>RuAssC_3:</p>\n\n<p>anyathātveti /\nyathāvabhātasyārthasya paryavasāne tathātvenaivāviśrāntirityarthaḥ /\nanyathā hyaktanītyā doṣaḥ syāt /\nnanu punaruktavadābhāsaśabdasyālaṅkāraśabdasāmānādhikaraṇyādupamādivadajahalliṅgatvayogācca puṃlliṅgatve kimitīha nāpuṃsakaḥ saṃskāraḥ kṛta ityāśaṅkyāha-lakṣyetyādi /\nlakṣyasya lakṣaṇīyasya punaruktavadābhāsasya punaḥśabdāpekṣayā nirdeśo vacanamityarthaḥ /\nalaṅkāryapāratantreti /\nkāvyasāmānādhikaraṇyena nirdeśāt /\nlaukikā hārādayaḥ /\neṣāṃ hyalaṅkāryeṇa saha saṃyogaḥ saṃbandhaḥ /\nata evaiṣāṃ tatparatantratāpi na syāt /\nkāvyālaṅkārāṇāṃ punaralaṅkāryeṇa saha samavāyaḥ saṃbandhaḥ /\nata evaiṣāmayutasiddhatvādalaṅkāryapāratantryameveti laikikālaṅkāravaidharmyameva nyāyyam /\nāśrayāśrayibhāvenālaṅkāryālaṅkaraṇabhāvopapatteḥ kimāśrayamasyālaṅkāratvamityāśaṅkāyāha-arthetyādi /\nevakāraḥ śabdapaunaruktyāvacchedadyotakaḥ /</p>\n\n</div>\n<div>\n\n<p>RuAssC_3a:</p>\n\n<p>tena śabdasyāpaunaruktyānna śabdālaṅkāro nāpyubhayālaṅkāro 'yamityarthaḥ /\nparyavasāne vastutor'thasyāsattvāt dharmyaṃbhāve ca dharmaṃsya nirviṣayatvātpaunaruktyaṃ kasya dharmaḥ syāditi na vācyam /\nāmukher'thasyāvabhāsamānatvena sattvāddharmidharmabhāvasya naivāniṣṭerarthagatayoḥ sattvāsattvayoranupayogāt /\nāmukhāvagataiva ca pratītiralaṅkārabījaṃ na pāryavasānikī /\ntathātve hyupamārūpakādīnāmapyaviśeṣaḥ syāt /\nparyavasāne 'pyarthasya 'dāruṇaḥ kāṣṭato jātaḥ'ityādāvindhanārthasya sattvādanaikāntikatvābhāvācchraśaśṛvadabhāvo na vācyaḥ /\nparyavasāne 'pyatrandhanārthaḥ sannapi nālaṅkāratvaprayojaka iti 'arivadhadehaśarīraḥ' [kāvya prakāśa 91389]ityādāpyasatā kāyārthenāviśeṣātsamānaḥ /\nkiṃ va ito na paryavasāner'thasyāsattvam /\niha hi pratītimātrasāratvātkavyasya yadyathaiva pratīyate tattathaiva bhavatītyāvivādaḥ /\ntadvādhotpattāvapi taimirikadvicandrapratītivat punaruktatayāvabhātasyārthasyāvabhāsamānatvātsattvameva /\nnahi śataśīpi krūrādyarthopalambhe kāṣṭhāderarthasyāpunaruktatayā bhānamasti /\nbādhotpatteḥ punardvicandrapratītivatpaunaruktyapratīteranupapadyamānatvaṃ bhavati, natu śuktikāyāmiva rajatapratyayasya svarūpata evābhāvaḥ /\nata evābhātapaunaruktyāpi pratītirapaunaruktyaparyavasāyinyasya svarūpam /\nevamapi vastutaḥ kāyādyarthābhāvastadavastha iti cet,satyam /\nkiṃ tu tathā vastuto bahirasaṃbhavannapi dvitīyaścandraḥ pratītau kañcana viśeṣamādhātuṃ notsahate tathehāpi vastuvṛttena kāyāderthasyāsaṃbhave 'pi pratītau na kaścidviśeṣa iti diṇḍikārāga eva vāstavatvānveṣaṇam /\ntasmādatrāvabhāsamānatvamevārthasya sattvapratīṣṭhāpakaṃ pramāṇam /</p>\n\n</div>\n<div>\n\n<p>RuAssC_3b:</p>\n\n<p>nanu avabhāsamānatvaṃ pramātṛdharma iti kathaṃ tadāśrayo dharmaḥ kāvyālaṅkāra iti cet, asadetat /\navabhāsamānatvasyāvabhāsyaniṣṭatayā pratīterarthadharmatvāt /\n<lg>\n<l>tathā hi keṣāñcana pratītivādināṃ-</l>\n<l>'tathāhi vedyatā nāma bhāvasyaiva nijaṃ vapuḥ /</l>\n<l>caitreṇa vedyaṃ vedmīti kiṃ hyatra pratibhāsate' //</l>\n</lg></p>\n\n<p>ityādyuktayuktyā kaumārilavannīlatayā iva vedyatāyā apyarthadharmatvabheveṣṭam /\niha ca tadupakrama eveti na vastuvādasaṃsparśo nyāyyaḥ /\nāmukhatulyārthatvasya ca śabdadharmatvena śabdāśrayatvāt śabdālaṅkāratvaṃ yadyasyocyate tathāpi paryavasāne vastutastulyārthatvasyāsaṃbhavāt śaśaśṛṅgavaddharmadharmibhāvo duṣṭaḥ syāt /\nsattve 'pi doṣa evetyasmatpakṣoktasamagracodyavakāśaḥ /\natrāpi yadyāmukha evaikārthatvenāvabhāsanaṃ samādhistadāsmatpakṣeṇa kimaparāddham /\nevaṃ ca virodhe 'pi vastuto viruddhasyāsaṃbhavādviruddhārthatvasya ca śabdadharmatvāt śabdālaṅkāratvaṃ prasajyate /\natra viruddhasyārthasyāsaṃbhavepi kartrādibhirvācyatayādhyavasāyaḥ,iha tu paunaruktyāśrayasyānanvitatvena na vācyateti cet,naitat,yataḥ 'dāruṇaḥ kāṣṭato jātaḥ' ityādau tāvatpaunaruktyāśrayasya kāṣṭāderarthasya jātatvādinā sahānavitatvāvagamādastyeva mukhyayā vṛttyā vācyatvam /\n'arivadhadehaśarīraḥ' ityādau tu vastutaḥ kāyāderavācye 'pyavabhātapaunaruktyāśrayatvādakṛtrimārthaśobhāparyāvasāyi tvena vācyatayāstyeva vivakṣitatvam /\natra jhakṛtrimor'tho 'laṅkṛtakṛtrimārthopaskṛto yathā camatkārakṛt na tathā tadupaskṛtayocyamānaḥ syāt /\n<lg>\n<l>'strīṇāṃ hi kaṇṭhābharaṇāni hārāḥ payodharānapyabhibhūṣayanti' ityādidṛśā ca hārasya kaṇṭhālaṅkāratve 'pi sāmīpyāttāvatiśobhātiśayādhāyakatvādyathā payodharādāvapyalaṅkāratvaṃ tathaiva kṛtrimārthāśrayatve 'pyavabhāsamānasya paunaruktasyākṛtrimārthopaskārakatvamapi pratīyata eveti nānubhaghavāpahnavaḥ kāryaḥ /</l>\n<l>evaṃ ca paunaruktyāśrayasyārthasya yatraiva vāttyatvena vivakṣitatvaṃ tatraivāsyālaṅkāratvaṃ nānyatra /</l>\n<l>'akṛṣṇapakṣendumukhī bandhujīvādharadyutiḥ /</l>\n<l>iyaṃ vilāsinī kasya na netrotsavakāriṇī' //</l>\n</lg></p>\n\n<p>'atrākṛṣṇatyarthapaunaruktyasya saṃbhave 'pi vācyatvenāvivakṣitatvānnāyamalaṅkāraḥ /\nevaṃ vakṣyamāṇānāmapyalaṅkārāṇāṃ kavivivakṣaiva svarūpapratiṣṭhāpakaṃ pramāṇaṃ jñeyam /\nkiṃ bahunā, sarveṣāmapyalaṅkārāṇāmupamitārthatvādeḥ śabdadharmatvācchabdālaṅkāratvaṃ syāt /\ntadarthālaṅkāratvamasya jyāyaḥ, yāvatā hyarthasyāmukha eva punaruktatayāvabhāso 'sya jīvitam /\nata eva punaruktavadābhāsamityanvarthasaṃghajñā /\narthasya ca paunaruktyapratītau na kasyacidvivādaḥ , tāmevāśrittaya śabdālaṅkārasya bhavadbhiruktatvāt /\nevaṃ ca pratyāsattestadāśrayatvamevāsyālaṅkāratvaṃyuktam /\nanyathā tulyārthaśabdatāpi vākyadharmaṃ iti tadāśrayo 'pi syādityanavasthāprasaṅgaḥ /</p>\n\n</div>\n<div>\n\n<p>RuAssC_3c:</p>\n\n<p>athātra śabdasvarūpavaiśiṣṭyanibandhanaṃ camatkārakāritvamiti tadalaṅkāratvamiti cet, kiṃ nāma śabdasya svarūpe vaiśiṣṭam /\nkiṃ paunaruktyam, uta punaruktārthaṃvācitvam,utasabhaṅgābhaṅgapadena śliṣṭatvam /\ntatra na tāvadādyaḥ pakṣaḥ /\nśabdasya dviruccāraṇābhāvāttathātvāpratibhāsanāt /\nnāpi dvitīyaḥ /\nvācyavācakabhāvenālaṅkaraṇabhāvāttasyāśrayāśrayibhāve, nopapatteḥ /\nata eva sarveṣāmevārthālaṅkārāṇāmupamitārthādivācitvācchabdasya tadalaṅkāratvaṃ syādityuktam /\nnāpi tṛtīyaḥ /\npunaruktavadābhāsamityanvarthasaṃjñāśrayaṇāt /\npaunaruktyākhyadharmaprayojakīkāreṇālaṅkārasyopakrāntatvāt śliṣṭatvasyehānaupayitakatvāt /\ntat punaratrārthepaunaruktyāvagame nimittamātrām /\nnimittanimittabhāvaśca nālaṅkāratvaprayojaka ityavivādaḥ /\ntasmādarthāśrayatvātpaunaruktyasya tadalaṅkāratvameti yuktam /\nevaṃ vaktralaṅkāratāpi nirastā /\nsarveṣāmapi naktratiśayarūpatvāt tathātvopapatteḥ /</p>\n\n</div>\n<div>\n\n<p>RuAssC_3d:</p>\n\n<p>vistarabhayāditi /\nna tu citratvābhāvāt /\nnocyanta iti /\nvastutastu saṃbhavantyevetyarthaḥ /\nataścāyaṃ prāyo vākyārthapadārthāśrayatvātprathamaṃ dvidhābhavan samastāsamastapadatvena caturvidhaḥ /\n<lg>\n<l>krameṇa yathā-</l>\n<l>'tuhinakṣitibhṛdyuṣmānpātātsarvatra[-]khyātaḥ /</l>\n<l>himavānavatu sadā vo viśvatra samāgataḥ khyātim' //</l>\n</lg></p>\n\n<lg>\n<l>'nadīprakaramulliṅgitavantaṃ manoharahastamatyajantaṃ ca, saparyāṇāṃ ruciṃ vahantaṃ rasarvatra pūjanīyaṃ ca,sakubhbhaṃ sakalaśañcarantaṃ ca, sadānadantaṃ madaparyāviladaśanaṃ ca, karaṭaṃ kamapi bibhrataṃ kavāṭavibhramamuñcantaṃ ca, kuñjarājivardhitaruci vāraṇaraṇaraṇaraṇikākulitaṃ ca, rājamānavisaṃdhāyinaṃ virājamānaṃ ca, śārībhūtaṃ madasalilena śabalībhūtaṃ ca, iti punaruktāśrayam' ityanaṅgalekhāyāṃ hastivarṇane /</l>\n<l>'batahantāsitaḥ kālo govibhāvasudīdhitīḥ /</l>\n<l>kṣipāsya pakṣāvasitaścetarājayaśobhaya' //</l>\n</lg>\n\n<p>asamastapadaṃ tu granthakṛtauvodāhṛtam /</p>\n\n</div>\n<div>\n\n<p>START Sūtra 4:</p>\n\n<p><hi rend='bold'>śabdapaunaruktyaṃ vyañjanamātrapaunaruktyaṃ svaravyañjanasamudāyapaunaruktyaṃ ca // RuAss_4 //</hi></p>\n\n<p><hi rend='bold'>alaṃkāraprastāve kevalaṃ svarapaunaruktyamacārutvānna gaṇyate iti dvaividhyameva /</hi></p>\n\n</div>\n<div>\n\n<p>RuAssC_4:</p>\n\n<p>kevalasvarūpaunaruktyaṃ kiṃ na gaṇitamityāśaṅkyāha-alaṅkāretyādi /\n<lg>\n<l>yathā-</l>\n<l>'indīvarammi indammi indaālammi indiagaṇammi /</l>\n<l>indidirammi indami joiṇṇo sarisasaṃkappo' //</l>\n</lg></p>\n\n<p>('indāvarammi---------') atra svarapaunaruktyasya cārutvābhāvānnālaṅkāratvam /\ntatra kevalavyañjanasvaravyañjanasamudāśritamalaṅkāradvayaṃ lakṣyayati-saṃkhyādinā /</p>\n\n</div>\n<div>\n\n<p>START Sūtra 5:</p>\n\n<p><hi rend='bold'>saṃkhyāniyame pūrvaṃ chekānuprāsaḥ // RuAss_5 //</hi></p>\n\n<p><hi rend='bold'>dvayorvyañjanasamudāyayoḥ parasparamanaikadhā sādṛśyaṃ saṃkhyāniyamaḥ /\npūrvaṃ vyañjamasamudāyāśritaṃ yathā-</hi></p>\n\n<lg>\n<l><hi rend='bold'>'kiṃ nāma dardura duradhyavasāya sāyaṃ kāyaṃ nipīḍya ninadaṃ kuruṣe ruṣeva /</hi></l>\n<l><hi rend='bold'>etāni kelirasitāni sitacchadānāmākarṇya kārṇamadhurāṇi na lajjito 'si' //</hi></l>\n</lg>\n\n<p><hi rend='bold'>atra sāyaṃśabdenāsyālaṅkārasya yakāramātrasādṛśyāpekṣayā vṛttyanuprāsena sahaikābhidhānalakṣaṇaḥ saṃkaraḥ /\nchekā vidagdhāḥ /</hi></p>\n\n</div>\n<div>\n\n<p>RuAssC_5:</p>\n\n<p>ekavacanasya jātyā bahutvaprasaṅgādvahuvacanasya ca tryādīnāṃ svayameva bahutvātsaṃkhyāniyamo dvitva eva saṃbhavatīti dvayorityuktam /\ndvayorapyekadhā sādṛśyaṃ vṛttyanuprāsa evetyāśaṅkyāha-anekadheti /\nyakāramātretyanena dvayoreva sādṛśyamasya jīvitamiti dhvanitam /\nyadyapi cāyaṃ vyañjanamātrapaunaruktyākhyasya sāmānyalakṣaṇasya saṃbhavādanuprāsa evānyairantarbhāvitaḥ tathāpyasya granthakṛtā udbhaṭamatānurodhādiha lakṣaṇaṃ kṛtam -anyathetyādi /</p>\n\n</div>\n<div>\n\n<p>START Sūtra 6:</p>\n\n<p><hi rend='bold'>anyathā tu vṛttyatanuprāsaḥ // RuAss_6 //</hi></p>\n\n<p><hi rend='bold'>kevalavyañjanamātrasādṛśyamekadhā samudāyasādṛśyaṃ tryādīnāṃ ca parasparasādṛśyamānyathābhāvaḥ /\nvṛttistu rasaviṣayo vyāpāraḥ /\ntadvatī punarvarṇaracanehavṛttiḥ /\nsa ca paruṣakomalamadhyamavarṇārabdhatvāttridhā /\ntadupalakṣito 'yamanuprāsaḥ /\nyathā-</hi></p>\n\n<lg>\n<l><hi rend='bold'>'āṭopena paṭīyayasā yadapi sā vāṇī kaverāmukhe khelantī prathame tathāpi kurute no sanmanorañjanam /</hi></l>\n<l><hi rend='bold'>na syādyāvadamandasundaraguṇālaṅkārajhaṅkāritaḥ saprasyandilasāyanarasāsārānusārī rasaḥ' //</hi></l>\n</lg>\n\n<p><hi rend='bold'>yathā vā-\n'sahyāḥ pannagaphūtkṛtānalaśikhā nārācapālyo 'pi vā rākendoḥ kiraṇā viṣadravamuco varṣāsu vā vāyavaḥ /\nna tvetāḥ saralāḥ sitāsitarucaḥ sācīkṛtāḥ sālasāḥ sākūtāḥ samadāḥ kuraṅgakadṛśāṃ mānānuvidhdā dṛśaḥ' //</hi></p>\n\n</div>\n<div>\n\n<p>RuAssC_6:</p>\n\n<p>etadeva bhedanirdeśaṃ kurvanvyācaṣṭe kevaletyādi /\nsamudāyaḥ pāriśeṣyād vyañjanadvayarūpaḥ /\nekadheti cātraiva saṃbaddhavyam /\nkevalasya tryādīnāṃ cānekadhāpi sādṛśyasyānena vyātpatvāt /\nevañca samastāsamastākṣaratvena saṃbhavatītyasya prāyaḥ ṣaṭ prakārāḥ /\n<lg>\n<l>krameṇa yathā-</l>\n<l>'yayā yayāyyayā yūyaṃ yo yo yaṃ yeyayāyayā /</l>\n<l>yayuyāyi yayeyāya yayeyāyāya yāyayuk' //</l>\n</lg></p>\n\n<lg>\n<l>asamastākṣaraṃ tu granthakṛtaivodāhṛtam /</l>\n<l>'dīnādīnāṃ dadau dānaṃ ninanāda dine dine /</l>\n<l>nidinda nandanānandānadunodinanandanam' //</l>\n</lg>\n\n<lg>\n<l>'rucyābhiḥ pracurābhistaruśikharāpācitābhirucitābhiḥ /</l>\n<l>acirarucirucirarucibhiścirāccirābhiścamatkṛtaṃ cetaḥ' //</l>\n</lg>\n\n<lg>\n<l>'tataḥ somasite māsi satataṃ saṃmataṃ satām /</l>\n<l>atāmasottamamatiḥ satī sutamasūta sā' //</l>\n</lg>\n\n<lg>\n<l>'kamaladṛśaḥ kamalāmalakomalakamanīyakāntivapuramalam /</l>\n<l>kamalaṅkurute tāvatkamalāpatito 'pi yo vimalaḥ' //</l>\n</lg>\n\n<p>ādiśabdāccaturakṣarādergrahaṇam /\n<lg>\n<l>yathā -</l>\n<l>'sa dadātu vāsavādidevatāsaṃstavastutaḥ /</l>\n<l>sadā sadvasatiṃ devaḥ savitā vitatāṃ satām' //</l>\n</lg></p>\n\n<p>varṇaracaneha vṛttiriti /\nupacārāditi bhāvaḥ /\ntridheti /\n<lg>\n<l>yaduktam -</l>\n<l>'śaṣābhyāṃ rephasaṃyogaiṣṭavargeṇa ca yojitā /</l>\n<l>paruṣā nāma vṛttiḥ syādhlahvahyādyaiśca saṃyutā' //</l>\n</lg></p>\n\n<lg>\n<l>'sarūpasaṃyogayutāṃ mūrdhavargatāntyayogibhiḥ /</l>\n<l>sparśairyutāṃ ca manyante upanāgarikāṃ budhāḥ' //</l>\n</lg>\n\n<lg>\n<l>'śeṣavarṇairyathāyogaṃ racitāṃ kopalākhyayā /</l>\n<l>grāmyāṃ vṛttiṃ praśaṃsanti kāvyeṣvādṛtabuddhayaḥ' //</l>\n</lg>\n\n<lg>\n<l>[udbhaṭa kāvyā. saṃ. 914-6] yathā-</l>\n<l>'nirargalavinirgaladgalagulākarālairgalairamī taḍiti tāḍitoḍḍamariḍiṇḍimoḍumarāḥ /</l>\n<l>madācamanacañcurapracuracañcarīkoccayāḥ paṇaḥ pariṇatikṣaṇakṣatataṭāntarā dantinaḥ' //</l>\n</lg>\n\n<p>atra lakārādyāvṛttyā madhyamatvamiti vṛttitraividhyam /</p>\n\n</div>\n<div>\n\n<p>RuAssC_6a:</p>\n\n<p>evaṃ vyañjanamātrāśrayamalaṅkāradvayaṃ lakṣayitvā svaravyañjanāśrayaṃ yamakaṃ lakṣayati-svaretyādi /</p>\n\n</div>\n<div>\n\n<p>START Sūtra 7:</p>\n\n<p><hi rend='bold'>svaravyañjamasamudāyapaunaruktyaṃ yamakam // RuAss_7 //</hi></p>\n\n<p><hi rend='bold'>atra kvacidbhinnārthatvaṃ kvicidabhinnārthatvaṃ kacidekasyānarthakatvamaparasya sārthakatvamiti saṃkṣepataḥ prakāratrayam /\nyathā-</hi></p>\n\n<lg>\n<l><hi rend='bold'>'yo yaḥ paśyati tannetre rucire vanajāyate /</hi></l>\n<l><hi rend='bold'>tasya tasyānyanetreṣu rucireva na jāyate' //</hi></l>\n</lg>\n\n<p><hi rend='bold'>idaṃ sārthakatve /\nevamanyajjheyam /</hi></p>\n\n</div>\n<div>\n\n<p>RuAssC_7:</p>\n\n<p>ekasyetyādyupalakṣaṇaparam /\nato bahunāṃ yamakānāṃ kvacitsārthakatvaṃ nirarthakatvaṃ ca sthitaṃ saṃgṛhītameva /\n'kvacitsārthakatvaṃ kvacinnirarthakatvam'iti tu pāṭhe prathamameva bhedadvayamuktaṃ syānna tṛtīyaḥ prakāraḥ /\nataśca bhedanirdeśagrantho yathāsthita eva jyāyān /\nsaṃkṣepata iti /\nevañca kāvyātmabhūtarasacarvaṇāpratyūhakāritvātprapañcayituṃ yogyamiti cirantanālaṅkāravanna vibhajya lakṣitamiti bhāvaḥ /\nevaṃ citre 'pi jñeyam /\nanyaditi /\nprakāradvayam /\n<lg>\n<l>tatrānarthakaṃ yathā-</l>\n<l>'sarasamantharatāmarasādarabhramarasajjalayā nalinīṃ madhau /</l>\n<l>jaladhidevatayā sadṛśīṃ śriyaṃ sphuṭatarāgatarāgarucirdadhau' //</l>\n</lg></p>\n\n<p>atra tarāgetyanarthakam /\n<lg>\n<l>anarthakatvasārthakatvayoryathā -</l>\n<l>'sāhāraṃ sāhāraṃ sāhāraṃ muṇai sajjasāhāram /</l>\n<l>saṃ tāṇaṃ saṃtāṇaṃ saṃtāṇaṃ mohasaṃtāṇam' //</l>\n</lg></p>\n\n<lg>\n<l>atra sajjasāhāramityanarthakam /</l>\n<l>anyāni tu sārthakānīti na kaściddoṣaḥ //</l>\n</lg>\n\n<p>idaṃ ca sthānaniyamamantareṇa na bhavati /\nyaduktam-'padamanekārthamakṣaraṃ cāvṛttaṃ sthānaniyame yamakam' iti /\nata eva sthānaniyamādyamakamityasyānvarthamabhidhānam /\nsa ca sthānaniyamo vaivakṣiko na vāstavaḥ /\n<lg>\n<l>yathā-</l>\n<l>'madhuparājiparājitamāninījanamanaḥsumanaḥ surabhi śriyam /</l>\n<l>abhṛta vāritavārijaviplavāṃ sphuṭitatāmratatāmravaṇaṃ jagam' //</l>\n</lg></p>\n\n<p>atrākṣaradvaye yamakavinyāsātsthānasya niyatatvam /\n<lg>\n<l>yathā vā-</l>\n<l>'chindyādbhayārtiṃ tava kārtikeyaḥ śaśī jito yena sa kārtike yaḥ /</l>\n<l>utkhātadanto gaṇanāyakasya svāmī yadanyo gaṇanāya kasya' //</l>\n</lg></p>\n\n<p>atra cārthadvaye yamakadvayamiti sthānaniyamo dvidhaiveti nāsyālaṅkārasya kṣatiḥ kācit /\n<lg>\n<l>ataśca -</l>\n<l>'śru tarasikalarukatarasikalitarujālahari jālahariṇatamaḥ /</l>\n<l>hariṇatamaśca tatastava tatastavaḥ syādyaśorāśiḥ' //</l>\n</lg></p>\n\n<p>ityatra sattve 'pi svaravyañjanasamudāyapaunaruktyāsya sthānaniyamābhāvādyamakābhāso 'yaṃ vṛttyanuprāsaḥ /</p>\n\n</div>\n<div>\n\n<p>START Sūtra 8:</p>\n\n<p><hi rend='bold'>'śabdārthapaunaruktyāṃ praruḍhaṃ doṣaḥ' // RuAss_8 //</hi></p>\n\n<p><hi rend='bold'>praruḍhagrahaṇaṃ vakṣyamāṇaprabhedavailakṣaṇyārtham /\nyadāhuḥ-'śabdārthayoḥ punarvacanaṃ punaruktamanyatrānuvādāt' /\niti /</hi></p>\n\n</div>\n<div>\n\n<p>RuAssC_8:</p>\n\n<p>praruḍhamiti /\ntathābhāsanaṃ viśrānteḥ /\n<lg>\n<l>yathā-</l>\n<l>'tadanvaye śuddhamati prasūtaḥ śuddhimattamaḥ /</l>\n<l>dilīpa iti rājendurinduḥ kṣīranidhāviva' //</l>\n</lg></p>\n\n<p>atrenduriti /\natrinetrakṣīrodajanmatvādindordvitvānnaitatpraruḍhamiti na kāryam, kavisamaye tathātvasyāpratīteḥ /\nāhurityākṣapādāḥ /\nantatrānuvāditi /\nanuvāde hi śabdārthayoḥ punarvacanaṃ kriyamāṇaṃ na doṣāya /\nakriyamāṇaṃ punardeṣāya bhavatīti bhāvaḥ /\n<lg>\n<l>yathā -</l>\n<l>'udeti raktaḥ savitā rakta evāstameti ca /</l>\n<l>saṃpattau ca vipattau ca mahātāmekarūpatā' //</l>\n</lg></p>\n\n<lg>\n<l>atra rakta iti /</l>\n<l>'śiraḥ śārvaṃ svargātpaśupatiśirastaḥ kṣitidharaṃ mahīdhrāduttuṅgādavanimavaneśrāpi jaladhim /</l>\n<l>adhodho gaṅgāvadūyamupagatā nūnamathavā vivekabhraṣṭānāṃ bhavati vinipātaḥ śatamukhaḥ' //</l>\n</lg>\n\n<p>atrārthapaunaruktye 'pi śabdasyāpunarvacanaṃ pratītyantarajanakatvāddoṣaḥ /\ntadevāpraruḍhamalaṅkāra ityāha-tātparyetyādi /</p>\n\n</div>\n<div>\n\n<p>START Sūtra 9-10:</p>\n\n<p><hi rend='bold'>'tātparyabhedavattu lāṭānuprāsaḥ' // RuAss_9 //</hi></p>\n\n<p><hi rend='bold'>tātparyamanyaparatvam /\ntadeva bhidyate, na śabdārtha-svarūpam /\n<lg>\n<l>yathā-</l>\n<l>'tālā jaanti guṇā jālā de sahiaehiṃ gheppanti /</l>\n<l>raikiraṇāṇugāhiāiṃ hāenti kamalāiṃ kamalāiṃ' //</l>\n</lg></hi></p>\n\n<lg>\n<l><hi rend='bold'>['tadā jāyante guṇāḥ yadā te sahṛdayairgṛyairgṛhyante /</hi></l>\n<l><hi rend='bold'>ravikiraṇānugṛhītāni bhavanti kamalāni kamalāni'] //</hi></l>\n</lg>\n\n<lg>\n<l><hi rend='bold'>'brūmaḥ kiyannaya kathañcana kālamalpam atrābjapatranayane nayane nimīlya /</hi></l>\n<l><hi rend='bold'>hemāmbujaṃ taruṇi tattarasāpahṛtya devadviṣo 'yamahamāgata ityavehi' //</hi></l>\n</lg>\n\n<lg>\n<l><hi rend='bold'>ityādau vibhakttayāderapaunaruktye 'pi bahutaraśabdārthapaunaruktyāllāṭānuprāsatvameva /</hi></l>\n<l><hi rend='bold'>'kāśāḥ kāśā ivābhānti sarāṃsīva sarāṃsi ca /</hi></l>\n<l><hi rend='bold'>cetāṃsyācikṣipuryūnāṃ nimragā nimragā iva' //</hi></l>\n</lg>\n\n<lg>\n<l><hi rend='bold'>ityādāvananvayena sahāsyaikābhidhānalakṣaṇo na saṃkaraḥ /</hi></l>\n<l><hi rend='bold'>anyonyāpekṣayā śabdārthagatatvenārthamātragatatvena ca vyavasthikerbhinnaviṣayatvāt /</hi></l>\n<l><hi rend='bold'>'ananvaye ca śabdaikyamaucityādānuṣaṅgikam /</hi></l>\n<l><hi rend='bold'>asmiṃstu lāṭānuprāse sākṣādeva prayojakam' //</hi></l>\n</lg>\n\n</div>\n<div>\n\n<l><hi rend='bold'>tadevaṃ paunaruktye pañcālaṅkārāḥ // RuAss_10 //</hi></l>\n\n<p><hi rend='bold'>nigadavyākhyātametat /</hi></p>\n\n</div>\n<div>\n\n<p>RuAssC_9-10:</p>\n\n<p>anyaparatvamiti /\nekasya vācyaviśrāntatve 'nyasya lakṣye vyaṅgye vārthevācyaviśrāntirityarthaḥ /\nbhidyata iti paryavasāne /\nāmukhe hi śabdavadarthasyāpyekatvenaivāvabhāsaḥ /\nata evāha-na śabdārthasvarūpamiti /\nevaṃ ca nāyaṃ dvayorvācyaviśrāntatve 'nuvādamātramalaṅkāraḥ /\nnahi doṣābhāvamātramalaṅkārasvarūpam /\nevaṃ hi satprapaśabdādyabhāvasyāpyalaṅkāratvaprasaṅgaḥ /\nyatparamādāvuktaṃ tatparameva punarnocyate ityeva sāmānyena yadyanyaparatvamucyate tadvirodhādivat 'udeti raktiḥ savitā-' ityādau doṣābhāvamātratvepyalaṅkāratvocitasyānyaparatvākhyasyātiśayasyāpi bhāvālaṅkāratvaprasaṅgaḥ /\nna caitāvataiva kaścidatiśayapratīyate iti yathoktameva yuktam /\nekaḥ kamalaśabdo vācyaparyavasitaḥ anyaśca saurabhabandhuratvādyanekadharmaniṣṭha iti tātparyabhedaḥ /</p>\n\n</div>\n<div>\n\n<p>RuAssC_9-10a:</p>\n\n<p>brumaḥ kiyaditi /\natra abjaśabdasyāpyapaunaruktyāt lāṭānuprāsatvameveti cintyam /\natra hi dvayorapi nayanaśabdayorvācyaviśrantatvādanyaparatvābhāvānnāsti tātparyabhedaḥ /\nsa eva hyasya jīvitam /\nanyathā hyanuprāsamātratvaṃ syānnālaṅkāratvam /\nathāpi kevalanayanaśabdasyasvārthaviśrāntiḥ saṃsargapadāntargatastaya punaḥ svārthamupasarjanīkṛtya saṃjñinamabhigadhamaśca svārthatyāgātparārtheca vṛttirastyeva lakṣyaniṣ ṭatvamiti cet, naitat /\nlakṣaṇāsāmagradhabhāvāt /\natra hyanyapadārthapradhānatvānnayanaśabdasya guṇībhāvaḥ, na mukhyārthabādhaḥ /\nsvārtha eva viśrānteḥ /\nna ca guṇībhāvamukhyārthabādhayorkatvam /\nsato hi mukhyārthasya kañcidapekṣya guṇībhāvaḥ /\nbādhaḥ punaḥ svasminnevāviśrāntirityanayārmahān bhedaḥ /\nnāpyatra kiñcitprayojanaṃ na vā ruḍhiriyamityetatpaunaruktyamātram /\n<lg>\n<l>evam-</l>\n<l>'sitakarakararuciravibhā vibhākarākāra dharaṇidhara kīrtiḥ /</l>\n<l>paunaṣakamalā kamalā sāpi tavaivāsti nānyasya' //</l>\n</lg></p>\n\n<p>ityādāvapi ghajñeyam /\ncamatkārastvatrānuprāsakṛto 'vaseyaḥ /\nnanvananvaye 'pi śabdapaunaruktyaṃ dṛśyata iti tatrāpi kimayamevālaṅkāraḥ kimu sa evetyāśaṅkyaha-ananvaya ityādi /\nānuṣaṅgikamiti /\nna punaḥ sākṣātprayojakamityarthaḥ /\nśabdaikyaṃ vināpyananvayasya pratipādanāt /\natra hi śabdaikyaṃ kvacidakriyamāṇamanaucityamāvahati kvacinneti bhāvaḥ /\n<lg>\n<l>tatta yathā-</l>\n<l>'yaccakṣurjagatāṃ sahastrakaravaddhāmnāṃ ca dhāmārkava- nmonnadvāramapāvṛttaṃ ca ravivad dhvāntāntakṛt sūryavat /</l>\n<l>ātmā sarvaśarīriṇāṃ savitṛvat tigmāṃśuvat kālakṛt sādhvīṃ naḥ sa giraḥ dadātu dinakṛd yonyairatulyopamaḥ' //</l>\n</lg></p>\n\n<lg>\n<l>atra sahastrakarādayo 'nya ivābhāsamānā ananvayapratītiṃ vighnayantīti śabdaikyābhāvo 'naucityamāvahati, na punarananvayasyābhāvam /</l>\n<l>'sthairyād bhūrvyāpakatvād viyadakhilajagatprāṇabhāvānnabhasvān bhāsvān viśvaprakāśādyugapadapi sudhāsūtirāhlādanācca /</l>\n<l>vahniḥ saṃhārakatvājjalamakhilajanāpyāyanāccopamānaṃ satyātmatve 'pi yasya prabhavatu bhavatāṃ so 'ṣṭamūrtiḥ śivāya' //</l>\n</lg>\n\n<p>atra nirvighnamevānanvayasya pratīteḥ śabdaikyabhāvo nānaicityāvahaḥ /\ntuśabdo vyatireke /\nśākṣāditi /\nśabdaikyaṃ vināsyānutthānāt /\netadevopasaṃharati-tadevamityādi /\npuna ruktavadābhāsamarthapaunaruktyāśritaṃ,chekānuprāsādayastrayaḥ śabdapaunaruktyāśrayāḥ /\nlāṭānuprāsastūbhayāśritaṃ iti pañca paunaruktyāśritā alaṅkārāḥ /\nyadyapyukteḥ śabdārthagatatvenoccaraṇābhidhānatayā bhedāt sāmānyābhāvāt kasya pañcaprakāratvaṃ tathāpi tasyā dvayorapyanugamādekatvena pratīteruktisāmānyanibandhanameva prakāriprakārabhāvavacanam /\nyaccārthabhedena śabdasyāpi bhinnatvaṃ tadavāstavam /\npratītāvekatayaivāvabhāsāt /\nata evānekārthavargādiṣvapi tathātvenaiva vyavahāraḥ /</p>\n\n</div>\n<div>\n\n<p>START Sūtra 11:</p>\n\n<p><hi rend='bold'>varṇānāṃ khaṅgādyakṛtihetutve citram // RuAss_11 //</hi></p>\n\n<p><hi rend='bold'>paunaruktakyaprastāve sthānaviśeṣaśliṣṭavarṇapaunaruktyātmakaṃ citravacanam /\nyadyapi lipyakṣarāṇāṃ khaṅgādisaṃniveśaviśiṣṭatvaṃ tathāpi śrotrākāśasamavetavarṇātmakaśabdābhedena teṣāṃ loke pratītervācakaśabdālaṅkāro 'yam /\nādiprahaṇād yathāvyutpattisaṃbhavaṃ padmabandhādiparigrahaḥ /\n<lg>\n<l>yathā-</l>\n<l>'bhāsate pratibhāsāra rasābhātā hatāvibhā /</l>\n<l>bhāvitātmāśubhāvāde devābhā bata sabhā' //</l>\n</lg></hi></p>\n\n<p><hi rend='bold'>eṣo 'ṣṭadalapadmabanadhaḥ /\natra digdaleṣu nirgamapraveśābhyāṃ śliṣṭākṣaratvam /\nvivigdaleṣu tvanyathā /\nkarṇikākṣaraṃ tu śliṣṭameva /</hi></p>\n\n</div>\n<div>\n\n<p>RuAssC_11:</p>\n\n<p>varṇānāmityādi /\nuccāraṇakāle sthānaviśeṣaśliṣṭavarṇātmakakhaṅgadisaṃniveśasyā bhāvātponaruktyapratītirnātreti kimāśrayo 'yamalaṅkāra ityāśaṅkyāha-yadyapītyādi /\nlipyakṣarāṇāṃ maṣībindurūpāṇāṃ śrūyamāṇatāsatattvavarṇaśabdābhedapratipattyā aupacāriko 'yaṃ śabdālaṅkāra iti tātparyārthaḥ /\nādigrahaṇaṃ saphalayituṃ padmabandhenodāharati-bhāsatetyādi /\n<lg>\n<l>khaṅgabandhaḥ punaryathā-</l>\n<l>'sa pātrībhavitā mokṣkṣaṇalakṣmyā bhavārasaḥ /</l>\n<l>samastajanatāyāsasamudrābhinnatābhidaḥ' //</l>\n</lg></p>\n\n<p>śliṣṭameveti /\naṣṭadikkamapi nirgamapravekṣayoḥ /</p>\n\n</div>\n<div>\n\n<p>START Sūtra 12:</p>\n\n<p><hi rend='bold'>upamānopameyayoḥ sādharmye bhedābhedatulyatve upamā // RuAss_12 //</hi></p>\n\n<p><hi rend='bold'>arthālaṅkāraprakaraṇamidam /\nupamānopameyayorityapratītopamānopameyaniṣedhārtham /\nsādhrmye trayaḥ prakārāḥ /\nbhedaprādhānyaṃ vyatirekādivat /\nabhedaprādhānyaṃ rūpakādivat /\ndvayostulyatvaṃ yathāsyām /\nyadāhuḥ-'yatra kiñcitsāmānyaṃ kaściñca viśeṣaḥ sa viṣayaḥ sadṛśatāyāḥ' iti /\nupamaivanekaprakāravaicitryeṇānekālaṅkārabūjabhūteti prathamaṃ nirdiṣṭā /\nasyāśca pūrṇālutpātvabhedāñcirantanairbahuvidhanvamuktam /\ntatrāpi sādhāraṇadharmsya kvacidanurāgāmitayaikarūpyeṇa nirdeśaḥ, kvacidvastuprativastubhāvena pṛthaṅnirdeśaḥ /\npṛthaṅnirdeśe ca saṃbandhibhedamātraṃ prativastūpamāvat, bimbapratibimbabhāvo vā dṛṣṭāntavat /\nkrameṇodāharaṇam -</hi></p>\n\n<lg>\n<l><hi rend='bold'>'praṅāmahatyā śikhayeva dīpastrimārgeva trividasya mārgaḥ /</hi></l>\n<l><hi rend='bold'>saṃskāravatyeva girā manīṣī tayā sa pūtaśca vibhūṣitaśca' //</hi></l>\n</lg>\n\n<lg>\n<l><hi rend='bold'>'yāntyā muhurvalitakandharamānanaṃ tadāvṛttavṛntaśatapatranibhaṃ vahantyā /</hi></l>\n<l><hi rend='bold'>digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ' //</hi></l>\n</lg>\n\n<lg>\n<l><hi rend='bold'>atra valutatvāvṛttatve saṃbandhibhedādbhinne /</hi></l>\n<l><hi rend='bold'>dharmyabhiprāyeṇa tu bimbapratibimbatvameva /</hi></l>\n<l><hi rend='bold'>'pāṇḍyo 'yamaṃsārpitalambahāraḥ kḷtpāṅgarāgo haricindanena /</hi></l>\n<l><hi rend='bold'>ābhāti bālātaparaktasānuḥ sanirjharodgara ivādrirājaḥ' //</hi></l>\n</lg>\n\n<p><hi rend='bold'>atra hārāṅkarāgayornirjharabālātapau pratibimbatvena nirdiṣṭau /</hi></p>\n\n</div>\n<div>\n\n<p>RuAssC_12:</p>\n\n<p>upamānetyādi /\nartheti /\nśabdālaṅkāranirṇayānantaramavasaraprātpamityarthaḥ /\nnanūpamānopameyayoreva sādharmyaṃ saṃbhavati na kāryakāraṇādikayoriti kiṃ tadupādānenetyāśaṅkyāha-upamānetyādi /\ntatropamānasyāpratītatvaṃ liṅgabhedādinā prācyairuktam /\n<lg>\n<l>yathā-</l>\n<l>'kaṭu kaṇanto maladāyakāḥ khalāstudantyalaṃ bandhanaśṛṅkhalā iva /</l>\n<l>manastu sādhudhvanibhiḥ pade pade haranti santo maṇinūpurā iva' //</l>\n</lg></p>\n\n<p>atra kaṇanāderdharmasyopamāne 'nyatāṃ karotīti liṅgabhedo duṣṭaḥ /\nyadyapi sādhāraṇadharmasyobhayasaṃbandhasaṃbhave 'pi siddhatvādupamāne tatsaṃbandhasya svayamevāvagamāt tasya na śābdatā yuktetyupamānapāratantryeṇa liṅgādivipariṇāmo na kāryaṃ iti na liṅgabhedāderduṣyatvam,tathāpyupamānavākyasya sākāṅkṣatvātpratītiviśrānteḥ śābdastatsaṃbandha upayukta eva /\nnahi prabhāmahatyādāvupamānavākye pūtatvādisaṃbandhaṃ vinā samanvayaviśrāntiḥ syāt /\nkevalaṃ samānadharmasyopameye vidhīyamānatvamupamāne cānūdyamānatvamitīyāneva viśeṣaḥ /\ntadubhayatrāpi tatsaṃbandhasyāvaśyopayogādupapadyata eva samānadharmasyānugāmitvam /\ntalliṅgabhedāderapi duṣṭatvaṃ yuktam /\nupameyasyāpratītatvamavarṇanīyasyāpi varṇanīyatvam /\n<lg>\n<l>yathā-</l>\n<l>'gauraḥ supīvarābhogo raṇḍāyā muṇḍito bhagaḥ /</l>\n<l>merorarkahayollīḍha-śaṣpa-hema-taṭāyate' //</l>\n</lg></p>\n\n<p>atra tanvaṅgyā rūpavarṇane bhagavarṇanamanaucityāvahamityupameyasyāpratītatvam /</p>\n\n</div>\n<div>\n\n<p>RuAssC_12a:</p>\n\n<p>bhedābhedatulyatvaṃ vyākhyātuṃ sādharmyasya viṣayavibhāgeṇa vyavasthitiṃ darśayati-sādharmya ityādinā /\netaineva ca tribhiḥ prakāraiḥ sādharmyāśrayaḥ samagra evālaṅkāravargaḥ saṃgṛhītaḥ /\ntena vyatirekavadityanena sahoktyādayaḥ saṃgṛhītāḥ rūpakavadityanena pariṇāmotprekṣādayaḥ /\nkintu rūpakotprekṣayorabhedaprādhānyasadbhāve 'pyāropādhyavasāyakṛta eva viśeṣaḥ /\nyadvakṣyati-'āropādabhede 'dhvavasāyaḥ prakṛṣyate' iti /\nataścādhyavasāyagarbheṣvalaṅkāreṣu śuddhābhedarūpaścaturthaḥ prakāro na kaścidāśaṅkanīyaḥ /\ntatrāpyabhedāprādhānyasyaiva bhāvāt /\nanayāpyupameyopamādayaḥ saṃgṛhītāḥ sāmānyamityabhedahetukam /\nviśeṣa iti bhedahetukaḥ /\nevaṃ ca bhedābhedatulyatvaviṣaye yaḥ sādṛśyapratyayo jāyate tasyopamāviṣayatvamuktam /\nnanu ca satsvapyanekeṣvarthālaṅkāreṣu prathamamiyameva kiṃ nirdiṣṭetyāśaṅkyāha-upamaivetyādi /\n<lg>\n<l>aneke 'laṅkārāḥ sādharmyāśrayāḥ tatraivāsya bījatvāt /</l>\n<l>uktamiti /</l>\n<l>'sādharmyamupamā bhede pūrṇā lutpā ca sāgrimā /</l>\n<l>śrautyārthīṃ ca bhaved vākye samāse tadvite tathā' //</l>\n</lg></p>\n\n<p>ityādinā //</p>\n\n<p>ataśca kimasmākaṃ tadāviṣkāraṇeneti bhāvaḥ /\nevaṃ ca teṣāṃ gaṇane tathā na vaicitryaṃ kiñciditi sūcitam /</p>\n\n</div>\n<div>\n\n<p>RuAssC_12b:</p>\n\n<p>tatrāpīti /\ncirantanokte pūrṇatvādibhedanirdeśe satyapītyarthaḥ /\nsādhāraṇadharmasyeti /\ndharmaḥ parāśritaḥ, tasya ca tadatadgāmitvāt sādhāraṇatvam /\ntadeva copamādyatthāne nimittam /\nsa ca catuṣṭayī śabdānāṃ pravṛttiḥ' iti mahābhāṣyaprakriyayā jātiguṇakriyādravyātmakeṣu dharmiṣvevaṃrūpa eva bhavati /\nna caitadvirudhyate /\ndharmidharmabhāvasya na vāstavatvam /\njātyādyātmano dharmiṇo 'pi kadācidanyāśritatve dharmatvāt /\n<lg>\n<l>evaṃ ca tadatiriktaṃ dharmamātramapi sādhāraṇaṃ na kiñcidvācyam /</l>\n<l>catuṣṭayyā eva śabdānāṃ pravṛtteruktatatvāt /</l>\n<l>'sadayaṃ bubhuje mahābhujaḥ sahasodvegamiyaṃ vrajediti /</l>\n<l>aciropanatāṃ sa medinīṃ navapāṇigrahaṇāṃ vadhūmiva' //</l>\n</lg></p>\n\n<p>ityādāvupamānādau kriyārūpatvāderyojayituṃ śakyatvāt tasya eva ca samagraviṣayāvagāhanasahiṣṇutvāt /\nnanu jāteḥ sādhāraṇadharmatve tajjātīyatvāt tattvaṃ na syāt, na sadṛśatvamiti kathamupamāṅgatvamasyāḥ syāditi cet, na /\nbimbapratibimbabhāvāśrayeṇa tathātvābhāvāt /\ntatra hyasakṛnnirdeśād dvayorhārādikayorjātyoḥ śvaityādyabhedanimittāvalambanenaikatvamāśritya sādṛśyanimittaṃ sādhāraṇyaṃ syāt /\netacca savistaramupariṣṭād vakṣyāmaḥ /</p>\n\n</div>\n<div>\n\n<p>RuAssC_12c:</p>\n\n<lg>\n<l>tatra dharmiṇo jātyādirūpatā yathā-</l>\n<l>'ghanodyānacchāyāmiva marupathād, dāvadahanāt tuṣārābhbhovāpīmeva viṣavipākādiva sudhām /</l>\n<l>pravṛddhādunmādāt prakṛtimiva nistāryavirahā- llabheya tvadbhakti nirūpamarasāṃ śaṅkara kadā' //</l>\n</lg>\n\n<p>atra cchāyāvāpīsudhāprakṛtīnāmupamānānāṃ jātiguṇadravyakriyātvam /\nchāyāyastu jātirūpatvād guṇatvaṃ nāśaṅkanīyam /\nupameyasya punaretatsvayamevābhyūhyam /</p>\n\n</div>\n<div>\n\n<p>RuAssC_12d:</p>\n\n<lg>\n<l>dharmāṇāṃ tu yathā-</l>\n<l>'vaidehi paśyā malayād vibhaktaṃ matsetunā phenilamamburāśim /</l>\n<l>chāyāpatheneva śaratprasannamākāśamāviṣkṛtacārutāram' //</l>\n</lg>\n\n<p>atra vibhaktamityasya kriyātvaṃ rāmasetucchāyāpathayordravyatvaṃ phenatārakāṇāṃ jātitvaṃ prasādasya ca guṇatvaṃ dravyātmakākāśāmburāśigattatvenopanibaddham /\nevaṃ prakṛtāmeva mahābhāṣyaprakriyāmapahāya ninimittameva prakriyāntaramāśritya yadanyairuktaṃ tadayuktamevetyalaṃ bahunā /\nevaṃvidhasya cāsya bhāvābhāvarūpatayā dvaividhyam /\netacca na tathāvaicitryāvahamiti granthakṛtā noktam /</p>\n\n</div>\n<div>\n\n<p>RuAssC_12e:</p>\n\n<p>aikarūpyeṇoti /\nsakṛt /\nyadvakṣyati-'tatra sāmānyadharmasyevādyupādāne sakṛntirdeśa upamā' iti /\npṛthaṅnirdeśa iti /\nasakṛdityarthaḥ /\nyadvakṣyati-\n'vastuprativastubhāvenāsakṛnnirdeśe 'pi saiva' iti /\nsādhāraṇadharmasyetyatrāpi saṃbandhanīyam /\nvastuprativastubhāve 'pi dvaividhyamityāha-pṛthaṅnirdeśe ityādi /\nsambandhibhedamātramiti /\nna punaḥ svarūpabhedaḥ kaścidityarthaḥ /\nyadvakṣyati-asakṛnnirdeśe śuddhasāmānyarūpatvaṃ bimbapratibimbabhāva e vā' iti /\netacca bhedatrayaṃ prāyaḥ sarveṣāmeva sādṛśyāśrayāṇāmalaṅkārāṇāṃ jīvitabhūtatvena saṃbhavatītyagrata eva tatra tatrodāhariṣyāmaḥ /\nkrameṇeti yathoddeśam /\nsambandhibhedāditi /\nsaṃbandhinoḥ kandharāvṛntayorbhedāt /\nna tu hāranirjharādivatsvarūpato bhedaḥ /\nvastuta ekatvādvalitatvāvṛttatvayorabhedaḥ /\nnanu yadi valitatvāvṛttatvākhyo dharma ānanaśatapattrayoḥ śuddhasāmānyarūpatayopāttastaddharmī kandharāvṛntarūpaḥ punaḥ kiṃrūpatayetyāśaṅkyāha-dharmyabhiprāyeṇetyādi /\nevakāraḥ śuddhasāmānyarūpatvavyavacchedakaḥ /\nkandharāvṛntayośca yathokte dharmitve 'pyānanaśatapatrtāpekṣayā dharmatvameva yuktam /\nāśrayāśrayibhāvena dharmidharmabhāvasya bhāvāt /\nata evāsyāvāstavatvaṃ pūrvamuktam /\nataścānanaśatapatrtāpekṣayā iti na vyākhyeyam /\ntayorupamānopameyabhāvavācoyuktereva yuktatvāt /\nevaṃ ca sati kandharāvṛntayoḥ svarūpamanabhimataṃ syāt /\nanenaiva ca bimbapratibimbabhāvasya svarūpe darśite 'pyasaṃkīrṇaprakaṭanāśayena punaḥ 'pāṇḍyo 'yam' ityādyudāhṛtam /</p>\n\n</div>\n<div>\n\n<p>RuAssC_12f:</p>\n\n<p>hārāṅgarāgayoriti /\nsvarūpayoriti śeṣaḥ /\nna cātra bimbapratibimbabhāvasya viṣayāntaraṃ pradarśya vākyārthaṅgatāmupamāśaṅkya guṇasāmyanāmā caturthaḥ prakāro vācyaḥ /\nyāvatā hi sādhāraṇadharmanibandhanamupamāsvarūpam, sa cātra dharmo nirdiṣṭānirdiṣṭatvena dvividhaḥ /\nnirdeśapakṣe cāsya traividhyamuktam /\nanirdeśapakṣe cāsya na vaicitryaṃ kiñciditi na tadāśrayaṃ bhedajātamuktam /\nataścātra nirdiṣṭaḥ sādhāraṇadharmo vyavasthita iti kā nāma caturthaprakārakalpanā /\nvākyārthopamāgandho 'pyatra nāsti /\nsa hyanekeṣāṃ dharmiṇāṃ parasparāvacchinnānāṃ tādṛśereva dharmibhiḥ sāmye bhavati /\n<lg>\n<l>yathā-</l>\n<l>'janayicyāḥ kulālyāśca rakṣitryā vidito 'bhayam /</l>\n<l>ratnasūterbhujaṅgyāśca pracchanna iva śevadhiḥ' //</l>\n</lg></p>\n\n<p>atra janayitryādīnāṃ ratnasūtyādīnyupamānānyupāttāni /\neteṣāṃ dharmitvaṃ ca sphuṭameva /\nbimbapratibimbabhāvaḥ punardharmiviśeṣapratipādanonmukhānāṃ dharmāṇāṃ bhavati /\nparasparāvacchinnatvaṃ yathātreva /\natra hi hārāṅgarāgayoḥ pāṇḍyasya viśiṣṭatāpādanāyaivopādānam /\nindumatīṃ prati tasya viśiṣṭālambanavibhāvatvena vivakṣitatvāt /\nataśca tayoḥ parasparonmukhatvātsvātmanyevāviśrāntiriti kā kathopameyatāyāḥ /\nevaṃ pāṇḍyasyādgirājena hāranirjharādidharmanimittaivopamā, tāvanmātreṇaiva sādṛśyaparyavasānāt /\ntacca hārādeḥ sādhāraṇadharmasya bimbapratibimbatvād dṛṣṭāntanyāyasyaitatsūdāharaṇameva /</p>\n\n</div>\n<div>\n\n<p>RuAssC_12g:</p>\n\n<p>nanu hāranirjharayostadatadgāmitvābhāvātkathaṃ sādhāraṇadharmateti cet,ucyate- asyāstāvaddharmasya sādhāraṇyaṃ jīvitam /\ntacca dharmasyaikatve bhavati /\nna ca vastuto 'tra dharmasyaikatvam /\nnahi ya eva mukhagato lāvaṇyādirdharmaḥ sa eva candrādau, tasyānvayāsaṃbhavāt /\napi tu tajjātīyo 'trānyo 'sti dharmaḥ /\nevaṃ dharmayorbhedātsādhāraṇatvābhāvādupamāyāḥ svarūpaniṣpattireva na syāt /\natha dharmayorapi sādṛśyamabhyupagamyate tattatrāpi sādṛśyanimittamanyadanveṣyam /\ntatrāpyanyadityanavasthā syāt /\ntataśca dharmayorvastuto bhede 'pi pratītāvekatāvasāyādbhede 'pyabheda ityetannimittamekatvamāśrayaṇīyam /\nanyathā hyapamāyā utthānameva na syāt /\nevamihāpi hāranirjharādīnāṃ vastuprativastutayopāttānāṃ vastuto bhede 'pyabhedavivakṣetyekatvaṃ grāhyam /\nanyathā hyeṣāṃ pāṇḍyādrirājayoraupabhyasamutthāne nimittatvameva na syāt /\nna caiṣāmaupamyaṃ yuktamiti samanantaramevoktam /\nata evātra bimbapratibimbabhāvavyapadeśaḥ /\nloko hi darpaṇādau bimbātpratibimbasya bhede 'pi madīyamevātra vadanaṃ saṃkrāntamityabhedenābhimanyate /\nanyathā hi pratibimbagadarśane kṛśo 'ha sthūlo 'hamityādyabhimāno nodiyāt bhūṣaṇavinyāsādau ca nāyikā nādriyeran /\n<lg>\n<l>pracyairapi-</l>\n<l>'sa munirlācchito mauvjyā kṛṣṇājinapaṭaṃ vahan /</l>\n<l>vyarājannīlajīmūtabhāgaśliṣṭa ivāṃśumān' //</l>\n</lg></p>\n\n<p>iti //</p>\n\n<lg>\n<l>tathā -</l>\n<l>'sa pītavāsāḥ pragṛhītaśārṅgo manoghajñabhīmaṃ vapurāpa kṛṣṇaḥ /</l>\n<l>śatahladendrāyudhavānniśāyāṃ saṃsṛjyamānaḥ śaśineva meghaḥ' //</l>\n</lg>\n\n<p>ityatra mauñjītaḍitoḥ śaṅkhaśaśinośca vastuto bhede 'pyabhedavivakṣāmevāśrityasādhāraṇadharmasya hīnatvamādhikyaṃ coktam /\nata eva cātra pūrvaṃ granthakṛtā vastuprativastubhāvavad vastudvayasya prācyoktameva vyavahāraṃ darśayituṃ prativastūpamāvad dṛṣṭāntavacceti taduktamevadṛṣṭāntadvayaṃ dattam /\nevaṃ cātrābhedavivakṣaiva jīvitam /</p>\n\n</div>\n<div>\n\n<p>RuAssC_12h:</p>\n\n<p>eṣā ca lakṣye supracuraiva /\n<lg>\n<l>yathā -</l>\n<l>'vidyutvantaṃ lalitavanitāḥ sendracāpaṃ sacitrāḥ saṃgītāya prahatamurajāḥ snigdhagambhīraghoṣam /</l>\n<l>antastoyaṃ maṇimayabhuvastuṅgamabhraṃlihāgrāḥ prāsādāstvāṃ tulayitumalaṃ yatra taistairviśeṣaiḥ' //</l>\n</lg></p>\n\n<p>atra vidyudvanitādīnāṃ meghaprāsādaviṣiṣṭatādhāyakatayā dharmatvenaivopādānam /\nata eva taistairviśeṣairityuktam /\nteṣāṃ sakṛnnirdeśābhāvānnānugāmitā /\nekārthatvābhāvānna śudhdasāmānyarūpatvamiti pāriśeṣyādvimbapratibimbabhāva eva /\neteṣāṃ cābhedenaiva pratīteḥ sādhāraṇatvam /\nevaṃ hārāderapi jñeyam /\nabhedapratītiścātra sādṛśyanimittā /\nna caitāvataivaipāmupamānopameyatvaṃ vācyam /\ntathātvāvivakṣaṇāt /\nsādṛśyasya ca sitatvādiguṇayogitvaṃ nāma nimittam /\nevamabhedapratītimukhenātra hārādeḥ samānadharmatvam /\nkvacinnimittāntareṇāpyabhedapratītirbhavati /\n<lg>\n<l>yathā-</l>\n<l>'dvepyo 'pi saṃmataḥ śiṣṭastasyārtasya yathaiṣadham /</l>\n<l>tyājyo duṣṭaḥ priyo 'pyāsīd daṣṭo 'ddaguṣṭa ivāhinā' //</l>\n</lg></p>\n\n<p>atrotrarārdhe daṣṭaduṣṭayordeṣakāritvādinā ekakāryakāritvamabhedakāraṇamityalaṃ bahunā /</p>\n\n</div>\n<div>\n\n<p>RuAssC_12i:</p>\n\n<p>iyaṃ ca dvayopari prakṛtayoraprakṛtayoścaupamye samuccitā bhavati /\n<lg>\n<l>krameṇa yathā-</l>\n<l>'svareṇa tasyāmamṛtastruteva prajalpitāyāmabhijātavāci /</l>\n<l>apyanyapuṣṭā pratikūlaśabdā śroturvitantrīriva tāḍyamānā' //</l>\n</lg></p>\n\n<p>atra bhagavatyapekṣayānyapuṣṭāvitantryoraprakṛtayoḥ pratikūlaśabdatve samuccitatvam /\niyamekadeśavivartinyapi /\n<lg>\n<l>yathā -</l>\n<l>'kamaladalairadharairiva daśanairiva kesarairvirājante /</l>\n<l>alivalayairalakairiva kamalairvadanairiva nalinyaḥ' //</l>\n</lg></p>\n\n<p>atra nalinīnāṃ nāyikā upamānatvena nopāttā ityekadeśavivartitvam /\niyaṃ ca sādṛśyadāḍharyārthaṃ kavipratibhākalpite sādharmye kalpitā bhavati /\ntacca kvacidupameyagatatvena kvacidupamānenāpi kalpitamiti dvidhātvamasyāḥ /\nyaduktam-\n'upameyasya vaiśiṣṭyamupamānasya vā kvacit' iti /\nvaidharmyeṇāpi sādharmyamiti tṛtīyaḥ prakāraḥ punarasyā na vācyaḥ /\nasyopamāyāmeva saṃbhavāddāḍharyapratipādanapratīteśca /</p>\n\n</div>\n<div>\n\n<p>RuAssC_12j:</p>\n\n<lg>\n<l>krameṇa yathā-</l>\n<l>'taṃ ṇamaha ṇāhiṇalinaṃ hariṇo gaaṇaṅkaṇāhirāmassa /</l>\n<l>chappaachampiagatto malo vva candammi jattha vihī' //</l>\n</lg>\n\n<lg>\n<l>('tannamata nābhinalinaṃ harorgaganāṅganābhirāmasya /</l>\n<l>ṣaṭpadācchāditagātro mala iva candre yatra vidhiḥ') //</l>\n</lg>\n\n<lg>\n<l>atropameyasya ṣaṭpadācchāditatvaṃ kalpitam /</l>\n<l>'āvarjitā kiñcidiva stanābhyāṃ vāso vasānātaruṇārkakāgam /</l>\n<l>saṃjātapuṣpastabakābhinamrā saṃcāriṇī pallavinī lateva //</l>\n</lg>\n\n<p>' atropamānagatatvena saṃcāriṇītvaṃ kalpitam /\nna cāsyāḥ pṛthaglakṣaṇaṃ vācyam,dvayoraupamyapratīteḥ /\nsāmānyalakṣaṇasyātrāpyanugamāt /\nathātra kalpanāstīti cet, na /\nevaṃ hi pratibhedaṃ lakṣaṇakaraṇaprasaṅgaḥ /\nsamuccitatvāderviśeṣāntarasyāpi bhāvāt /\nathopamānaguṇaviśiṣṭopameyāvagamaphalatvenopamāyāḥ pratibhaṭabhūtavastvantarābhāvaprayojanatvena cāsyāḥ pṛthagalaṅkāratvamiti cet, na /\natropameyasyopamānopamānaguṇaviśiṣṭatayaiva pratīteḥ phalabhedābhāvāt /\ntathā hi'āvarjitā' ityādau bhagavatyā latāyāḥ sādṛśyasya saṃcāriṇītvenābhāvo mā prasāṅkṣīditi tayoḥ sādharmyaṃmeva druḍayituṃ kavinā latāyāḥ saṃcāriṇītvaṃ kalpitam /\nnanvatra bhagavatyā anyadupamānaṃ nāstīti pratīyate /\nananvayādivadupamānāntaraniṣedhasya vākyārthatvāt /\nmaivam /\nevamupameyasyāpi vaiśiṣṭyakalpane upameyāntaraniṣedhaphalatvaṃ vācyam /\nsamānanyāyatvāt /\ntadyathā dṛḍharope rūpake viṣayaviṣayiṇorabhedameva draḍhayituṃ kasyaciddharmasya hānirādhikyaṃ vā kalpyate, tathehāpi sāmānyadārḍhyayaiva kalpitatvaṃ jñeyam /\natrāpyabhedālaṅkārākhyālaṅkārāntaratvaṃ na vācyam /\nrūpakeṇaivāsyā vicchritteḥ saṃgṛhītatvāt /\nviṣayaviṣayiṇorabhedo hi rūpakasatattvam /\nsa eva cātra dārḍhyena pratīyata iti ko nāmāsya rūpakātpṛthagbhāvaḥ /\nabhedamātrapratītau rūpakam, niyatadharmahānāvanyataḥ sarvato 'pyabhedapratītāvabheda iti pratītibhedo 'pyastīti cet, na /\nevaṃ hyasti tāvadabhedapratītiratrānugatā /\nyastu vaśeṣaḥ sa pṛthagbhedatve vyavasthāpako 'stu na pṛthagalaṅkāratve /\nnahiśābaleyatāmātreṇa gotvamaścatvavyapadeśyaṃ bhavati /\n<lg>\n<l>evaṃ ca-</l>\n<l>'gṛhītavigrahaḥ kāmo vasantaḥ sārvakālikaḥ /</l>\n<l>jahāra hṛdayaṃ kāmī nityapūrṇaḥ sudhākaraḥ' //</l>\n</lg></p>\n\n<p>ityādau gṛhītavigrahattvāderniyatasya dharmasyādhikye 'pyalaṅkārāntaraprasaṅgaḥ /\niyaṃ ca mālātvādinānantabhedeti tadgranthavistarabhayānna prapañcitam /</p>\n\n</div>\n<div>\n\n<p>START Sūtra 13:</p>\n\n<p><hi rend='bold'>ekasyaivopamānopameyatve 'nanvayaḥ // RuAss_13 //</hi></p>\n\n<p><hi rend='bold'>vācyābhiprāyeṇa pūrvaṃrūpānugamaḥ /\nekasya tu viruddhadharmasaṃsargo dvitīyasavrahyacārinivṛttyarthaḥ /\nata evānanvaya iti yogo 'pyatra saṃbhravati /\nyathā-\n'yuddhe 'rjuno 'rjuna iva prathitapratāpo bhīmo 'pi bhīma iva vairiṣu bhīmakarmā /\nnyagrodhavartinamayādhipatiṃ kuruṇāmutprāsanārthamiva jagmaturādareṇa' //</hi></p>\n\n</div>\n<div>\n\n<p>RuAssC_13:</p>\n\n<p>ekasyaivetyādi /\nnanu sādṛśyāśrayāṇāmalaṅkārāṇāṃ lakṣayutuṃ prastutatvātsādṛśyasyobhayaniṣṭhatvenaiva saṃbhavādekasya ca tadabhāvātkathamihātadāśrayasyāpyasya vacanamityāśaṅkyāha-vācyābhiprāyeṇetyādi /</p>\n\n</div>\n<div>\n\n<p>RuAssC_13a:</p>\n\n<p>pūrvarūpeti /\nsādṛśyāśrayatvasyetyarthaḥ /\nastveva hyatra śābdī sādṛśyapratītiḥ /\nmukhaṃ candra ivetyādivadevātropamānopameyatvasya vācyatayopanibandhanāt /\nata evāha-vācyābhiprāyeṇeti /\nna punarvastvabhiprāyeṇetyarthaḥ /\nvastuto hyekasyaiva sādhyasiddhadharmarūpatvāsaṃbhavādupamānopameyatve 'pi virodhaḥ syāt /\nitthaṃ śābdameva sādṛśyānugamamāśrityehāsya lakṣaṇam /\nnanu yadyevamekasyopamānopameyatvaṃ virudhyate tatkiṃ vastuviruddhena niṣphalena caitenetyāśaṅkyāha-ekasyetyādi /</p>\n\n</div>\n<div>\n\n<p>RuAssC_13b:</p>\n\n<p>evaṃ cāsya dvitīyasabrahmacārinivṛttirevālaṅkāratvapratiṣṭhāpakaṃ pramāṇam /\nanyathā punarnāsyālaṅkāratvam /\n<lg>\n<l>yathā-</l>\n<l>'tasyājñayaiva paripālayataḥ prajā me karṇopakaṇṭhapalitaṅkariṇī jareyam /</l>\n<l>yadgarbharūpamiva māmanuśāsta so 'yamadyāpi tanmayi gurorgurūpakṣapātaḥ' //</l>\n</lg></p>\n\n<p>atra yathaiva garbharūpaṃ māṃ gururanvaśāttathaivādyāpyanuśāstīti satyapyekasyopamānopameyatve dvitīyasabrahmacāri nivṛttipratipattyabhāvānnāyamalaṅkāraḥ /\nekasyaivāsthābhedena ca siddhasādhyadharmasaṃbhavānnopamānopameyatvarūpaviruddhadharmasaṃsargaḥ /\nata eveti /\nviruddhadharmaṃsaṃyogāt /\nekasyaiva siddhasādhyarūpeṇopamānopameyatvenāvidyabhāno 'nvayaḥ saṃbandho yatra sa tathoktaḥ /\n<lg>\n<l>arjunādanyo yuddhe prathitapratāpo nāstīti dvitāyasabrahmacārinivṛttiratra jīvitabhūtā pratīyata eva /</l>\n<l>ata eva kārtavīryahiṃstramattvayorupamānarūpayorapratīteḥ śuddhamevaitadudāharaṇam /</l>\n<l>'ittiametummi jae sundaramahilāsahassabhariammi /</l>\n<l>aṇuharai ṇavaraṃ tissā,vāmāddhaṃ dāhiṇaddhassa' //</l>\n</lg></p>\n\n<lg>\n<l>('etāvanmātre jagati sundaramahilāsahastrabharite 'pi /</l>\n<l>anuharati kevalaṃ tasyā vāmārdhaṃ dakṣiṇārdhasya') //</l>\n</lg>\n\n<p>ityādau cānanvayodāharaṇatvaṃ na vācyam /\natrānyādhanānyārdhasyopamīyamānatvenopamāyā abhidhīyamānatvāt /\nasya hyupamānāntaraniṣedhaparyavasāyyabhidhīyamānamekasyaivopamānopameyatvaṃ svarūpam /\nna ca tadatra śabdenābhidhīyate 'pi tu vyajyata iti pratīyamānataiva yukteti na vācyatvamasyetivācyam /\nevaṃ hyalaṅkādadhvanerviṣayāpahāraḥ syāt /\n<lg>\n<l>evam-</l>\n<l>'gandhena sindhuradhurandhara vaktkamaittrīmairāvaṇaprabhṛtayo 'pi na śikṣitāste /</l>\n<l>tattvaṃ kacatrtinayanācalaratnabhittisvīyapraticchraviṣu yūthapatitvameṣa' //</l>\n</lg></p>\n\n<p>ityatrāpyananvayo na vācyaḥ /\nsvīyapratibimbaireva sādṛśyapratītestadgandhasyāpyabhāvāt /\nyadi nāma caitatpratīyeta tadapyasya pratīyamānatvaṃ syānna vācyatvam /\n<lg>\n<l>yathoktanyāyāt /</l>\n<l>evaṃ ca tadekadeśenāvasitabhedena vetyapāsya upamānatayā kalpitena tenaiva sādṛśyamananvaya ityeva tvayā sūtraṇīyam /</l>\n<l>'grasamānamivaujāṃsi sadasyairgauraveritam /</l>\n<l>nāma yasyābhinandanti dviṣo 'pi sa pumānpumān' //</l>\n</lg></p>\n\n<p>ityatra puṃsaḥ puṃstvāropādananvayarūpakamiti yadanyairuktaṃ tadayuktam /\nekasyaiva vidhyanuvādabhāvenāvasthānādāropābhāvāt /</p>\n\n</div>\n<div>\n\n<p>START Sūtra 14:</p>\n\n<p><hi rend='bold'>dvayoḥ paryāyeṇa tasminnupameyopamā // RuAss_14 //</hi></p>\n\n<p><hi rend='bold'>tacchabdenopamānopameyatvapratyavamarśaḥ /\nparyāyo yaugapadyābhāvaḥ /\nata evātra vākyabhedaḥ /\niyaṃ ca dharmasya sādhāraṇye vastuprativastunirdeśe ca dvidhā /\n<lg>\n<l>ādye yathā-</l>\n<l>'khamiva jalaṃ jalamiva khaṃ haṃsaścandra iva haṃsa iva candraḥ /</l>\n<l>kumudākārāstārāstārākārāṇi kumudāni' //</l>\n</lg></hi></p>\n\n<p><hi rend='bold'>dvitīye yathā-</hi></p>\n\n<p><hi rend='bold'>'sacchāyābhbhojavadanāḥ sacchāyavadanāmbujā /\nvāpyo 'ṅganā ivābhānti yatra vāpya ivāṅganāḥ' //</hi></p>\n\n</div>\n<div>\n\n<p>RuAssC_14:</p>\n\n<lg>\n<l>dvayorityādi /</l>\n<l>dvayīrityupamānopameyayoḥ, na punarddhisaṃkhyākayoḥ /</l>\n<l>tena, 'kāntānanasya kamalasya sudhākarasya pūrvaṃ parasparamabhūdupamānabhāvaḥ /</l>\n<l>sadyo jarātuhinarāhuparāhatānāmanyaḥ parasparamasāvarasaḥ prasūtaḥ' //</l>\n</lg>\n\n<p>ityatra trayāṇāmapyupamānopameyatvaṃ sthitamasyā evāṅgam /\ntacchabdeneti tasminnityanena /\nyaugapadyābhāva iti kramarūpatvāt /\nata iti yaugapadyābhāvāt /\nsa ca vākyabhedaḥ śābda ārthaśca /\n<lg>\n<l>tatra śābdo yathā -</l>\n<l>'rajobhiḥ syandanoddhūtairgajaiśca ghanasaṃnibhaiḥ /</l>\n<l>bhuvastalamiva vyoma kurvanvyomeva bhūtalam' //</l>\n</lg></p>\n\n<p>atra bhuvastalaṃ vyomeva kuvaṃnniti vākyapariniṣpatteḥ sphuṭa eva śābdo vākyabhedaḥ /\n<lg>\n<l>oārtho yathā -</l>\n<l>'bhavatpādāśrayādeva gaṅgā bhaktiśca śāśvatī /</l>\n<l>itaretarasādṛśyasubhagāmeti vāndyatām' //</l>\n</lg></p>\n\n<p>atra sphuṭe 'pi śābde ekavākyatve gaṅgābhaktivadbhaktiśca gaṅgāvad vandyetyastyevārtho vākyabhedaḥ /\nasyāśco pamānāntaratiraskāra eva phalam /\nata evopameyenopamā ityasyā anvarthābhidhānam /\nyatra punarupamānāntaratiraskāro na pratīyate tatra nāyamalaṅkāraḥ /\n<lg>\n<l>yathā-</l>\n<l>'savitā vidhavati vidhurapi savitarati tathā dinanti yāminyaḥ /</l>\n<l>yāminayanti dināni ca sukhaduḥkhavaśīkṛte manasi' //</l>\n</lg></p>\n\n<p>na hyatra vidhusavitrādīnāmupamānāntaratiraskaraṇaṃ vivakṣitaṃ kiṃ tu sukhaduḥkhavaśīkṛtamanasāmevaṃ viparītaṃ bhavatīti /</p>\n\n</div>\n<div>\n\n<p>RuAssC_14a:</p>\n\n<p>sādhāraṇya iti /\netacca dharmasya nirdeśānirdeśarūpapakṣadvayayāgūrakatvenoktam /\ntatra nirdeśapakṣesādhāraṇyamasti tathāpyatra sakṛntirdeśenaivānugatatvāttadupalambhaḥ sphuṭa ityatra bhāvaḥ /\nanirdeśapakṣe tu vāstavameva sādhāraṇyam /\nyadanusāraṃ khamiva jalamityādyadāhṛtam /\n<lg>\n<l>dharmasyānugāmitve tu yathā-</l>\n<l>'kamaleva matirmatiriva kamalā tanuriva vibhā vibheva tanuḥ /</l>\n<l>dharaṇīva dhṛtirdhṛtiriva dharaṇī satataṃ vibhāti bata yasya' //</l>\n</lg></p>\n\n<p>atra vibhātīti sakṛnnirdiṣṭam /\nvastuprativastunirdeśaśca pūrvavadihāpi śuddhasāmānyarūpatvabimbapratibimbabhāvābhyāṃ dvidhā /\ntatra bimbapratibimbabhāvo granthakṛtaivodāhṛtaḥ /\ntatra hyabhbhojavadanayorbimbapratibimbabhāvaḥ /\n<lg>\n<l>śuddhasāmānyarūpatvaṃ yathā-</l>\n<l>'tadvalgunā yugapadunmiṣitena tāvatsadyaḥ parasparatulāpadhirohatāṃ dve /</l>\n<l>praspandamānaparuṣetaratāramantaścakṣustava pralacitabhramaraṃ ca padmam' //</l>\n</lg></p>\n\n<p>(atra) pratpandamānapracalitatvena śuddhasāmānyarūpatvam /\ntārakabhramarayostu bimbapratibimbabhāvaḥ /\nunmeṣābhiprāyeṇa cānugāmiteti bhedatrayasyāpyetadudāharaṇam /</p>\n\n</div>\n<div>\n\n<p>START Sūtra 15:</p>\n\n<p><hi rend='bold'>sadṛśānubhavād vastvantarasmṛtiḥ smaraṇam // RuAss_15 //</hi></p>\n\n<p><hi rend='bold'>vastvantaraṃ sadṛśameva /\navinābhāvābhāvānnānumānam /\nyathā-</hi></p>\n\n<lg>\n<l><hi rend='bold'>'atiśayitasurāsuraprābhāvaṃ śiśumavalokya tathaiva tulyarūpam /</hi></l>\n<l><hi rend='bold'>kuśikasutamakhadviṣāṃ pramāthe dhṛtadhanuṣaṃ raghunandanaṃ smarāmi' //</hi></l>\n</lg>\n\n<p><hi rend='bold'>sādṛśyaṃ vinā tu smṛtirnāyamalaṅkāraḥ /\nyachā-</hi></p>\n\n<lg>\n<l><hi rend='bold'>'atrānugodaṃ mṛgayānivṛttastaraṅgavātena vinītakhedaḥ /</hi></l>\n<l><hi rend='bold'>rahastvadutsaṅganiṣaṇṇāmūrdhā smarāmi vānīragṛheṣu sutpaḥ' //</hi></l>\n</lg>\n\n<p><hi rend='bold'>atra ca kartṛviśeṣaṇānāṃ smartavyadaśābhāvitve smatṛdaśābhāvitvamasamīcīnam /</hi></p>\n\n</div>\n<div>\n\n<p>RuAssC_<hi rend='bold'>\n15 //</hi>:</p>\n\n<p>sadṛśeti /\nvastvantaramiti smaryamāṇam /\nsadṛśameveti /\nsādṛśyasyobhayaniṣṭhatvāt /\nataśca smaryamāṇenānubhūyamānasya,anubhūyamānena vā smaryamāṇasya sādṛśyaparikalpanamayamalaṅkāraḥ /\n<lg>\n<l>yaduktam -</l>\n<l>'yathā dṛśyena janitā sāmyadhīḥ smaryamāṇagā /</l>\n<l>smaryamāṇakṛtāpyasti tatheyaṃ dṛśyagāminī' //</l>\n</lg></p>\n\n<p>iti //</p>\n\n<p>tatrādyaḥ prakāro granthakṛdudāharaṇe /\ntatra hi śiśoreva raghunandanena sādṛśyaṃ vivakṣitam /\n<lg>\n<l>dvitāyastu yathā -</l>\n<l>'tasyāstīre racitaśikharaḥ peśalairindranīlaiḥ krīḍāśailaḥ kanakakadalīveṣṭanaprekṣaṇīyaḥ /</l>\n<l>maṅgehinyāḥ priya iti sakhe cetasā kātareṇa prekṣyopāntasphuritataḍitaṃ tvāṃ tameva smarāmi' //</l>\n</lg></p>\n\n<p>atrānubhūyamānena meghena smaryamāṇasya krīḍāśailasya sādṛśyaparikalpanam /\nevaṃ cātra sādṛśyasyobhayasaṃbandhe 'pyanubhūyamānenaiva punaḥ smaryamāṇapratītirbhavatītyavaseyam /\nnanu yadyevaṃ tatparasmātparapratipatteḥ kiṃ nedamanumānamityāśaṅkyāha-avinābhāvityādi /\navinībhāvastādātmyānnityasāhacaryāhuḥ /\nanubhūyamānasmaryamāṇayośca tadabhāvaḥ /\nśiśuraghunandanayoḥ sādṛśyaparikalpane cātiśacitasurātpurabhāvatvādidharmo 'nugāmitayā nirdiṣṭaḥ /\nvastuprativastubhāvenāpi dharmasyāyaṃ bhavati /\n<lg>\n<l>tatra śuddhasāmānyarūpatvena yathā-</l>\n<l>'sāndrāṃ mudaṃ yacchatu nandako vaḥ sollāsalakṣmīpratibimbagarbhaḥ /</l>\n<l>'kurvannājastraṃ yamunāpravāhasalīlarādhāsmaraṇaṃ murāreḥ' //</l>\n</lg></p>\n\n<p>atra sollāsasalīlatvayorekatvam /\n<lg>\n<l>bimbapratibimbabhāvenāpi yathā -</l>\n<l>'pūrṇendunā maghalavāṅkitena dyāṃ mudritāṃ sundari vīkṣamāṇaḥ /</l>\n<l>vivāhahomānaladhūmalekhāmilatkapolāṃ bhavatīṃ smarāmi' //</l>\n</lg></p>\n\n<p>atra meghalavadhūmalekhādīnāṃ bimbapratibimbabhāvaḥ /\netadeva sādṛśyanimittatvaṃ draḍhayituṃ pratyudāharati-sādṛśyamityādinā /\nsadṛśānubhavābhāvāttatsmṛterna sādṛśyahetukatvam /\nsmartavyadaśābhāvitva iti /\nsmartavyadaśābhāvitvaṃ vācyaṃ sadanādṛśyetyarthaḥ /\nata eva vācyasyāvacanam /\nsmartṛdaśābhāvitvamityatyavācyasya vacanam /\nyadyapi smartṛdaśāyāmatītatvāt kartṛviśeṣaṇānāṃ mṛgayānivṛttitvādīnāmapyatītakālāvacchinnānāṃ tadbhāvitvaṃ tathāpi vartamānakālāvacchinnasya smarturviśeṣaṇabhāvenopanibandhātteṣāṃ tadavacchinnataiva pratīyata iti yathoktameva dūṣaṇadvayaṃ yuktamiti sahṛdayā eva pramāṇam /</p>\n\n</div>\n<div>\n\n<p>RuAss_15/1:</p>\n\n<p><hi rend='bold'>\npreyolaṅkārasya tu sādṛśyavyatiriktanimittotthāpitā smṛtirviṣayaḥ /\nyathā\n'aho kope 'pi kāntaṃ mukham' iti /\n<lg>\n<l>tatrāpi vibhāvādyāgūritatvena svaśabdamātrapratipādyātve yathā-</l>\n<l>'atrānugādam' ityādi /</l>\n<l>'yairdṛṣṭo 'si tadā lalāṭapatitaprāsaprahāro yudhi sphītāsṛkstrutipāṭalīkṛtapurobhāgaḥ parān pātayan /</l>\n<l>teṣāṃ duḥsahakāmadehadahanaprodbhatanetrānala- jvālālībharabhāsvare smaripāvastaṃ gataṃ kautukam' //</l>\n</lg></hi></p>\n\n<p><hi rend='bold'>ityādau sadṛśavastvantarānubhave 'śakyavastvantarakaraṇātmā viśeṣālaṅkāraḥ, kāraṇasya kriyāsāmānyātmano darśine 'pi saṃbhavāt /\nmatāntare kāvyaliṅgametat /\ntadete sādṛśyāśrayeṇa bhedābhedatulyatvenālaṅkārā nirṇītāḥ' /</hi></p>\n\n</div>\n<div>\n\n<p>RuAssC_15/1:</p>\n\n<p>pratyudāharaṇāntaramapi darśayati-preyolaṅkārasyetyādinā /\ntuśabdaścārthe /\nsādṛśyavyatiriktaṃ saṃskārādinimittam /\ntatrāpīti /\nevaṃ sthite 'pi satītyarthaḥ /\nvibhāvādyāgūritatve preyolaṅkārasya sādṛśyavyatiriktanimittatotthāpitā smṛtirviṣaya iti saṃbandhaḥ /\ntatra vibhāvādyāgūritatve smṛtiryathā-'aho kope 'pi kāntaṃ mukham' iti /\nsvaśabdamātrapratipādyatve yathodāhṛtam 'atrānugodam'- ityādau /\natra ca yathā preyolaṅkāro bhāvadhvaneścāsya yathā bhinnaviṣayatvaṃ tathāgra eva vakṣyāmaḥ /\nevaṃ ca pratyudāharaṇadvayasyāpi prayojanaṃ bhinnaviṣayatvāt /\nkvacicca sādṛśyanimittāpi smṛtiravākyārthatvānnāsminparyavasyatītyāha-'yairdṛṣṭo 'si-' ityādi /\nvastvatra jayāpīḍadarśanam /\nvastvantaraṃ tu bhagavallakṣaṇam /\natra tvaddarśanamabhilaṣatāṃ janānāṃ na tvaddarśanāvātpirevābhūdyāvatteṣāmasaṃbhāvyaṃ bhagavadrśanamapi jātamityaśakyavastvantarakaraṇam /\nviśeṣālaṅkārasya hyaśakyavastvantarakaraṇaṃ rūpam, iha punaraśakyavastvantaradarśanaṃ sthitamiti kathamatra viśeṣālaṅkāra ityāśaṅkyāha-karaṇasyetyādi /\netacca gamyagamakabhāvamāśrityānyaiḥ kāvyaliṅgatvenābhyupagatamiti darśayitumāha-matāntara ityādi /\netaditi smaraṇam /\nmatāntara ityaudbhaṭe /\n<lg>\n<l>yaduktam-</l>\n<l>'śrutamekaṃ yadanyatra smṛteranubhavasya vā /</l>\n<l>hetutāṃ pratipadyeta kāvyaliṅgaṃ taducyate' //</l>\n</lg></p>\n\n<p>iti //</p>\n\n<p>iha punargamyagamakabhāvādanubhūyamānasmaryamāṇavyavahāro 'pi viśiṣyata iti pṛthagalaṅkāratayaitaduktam /\netadusaṃharannanyadavatārayati-tadeta ityādi /\neta ityupamādyāścatvāro 'laṅkārāḥ /</p>\n\n</div>\n<div>\n\n<p>START Sūtra 16:</p>\n\n<p><hi rend='bold'>abhedaprādhānye ārope āropaviṣayānapahnave rūpakam // RuAss_16 //</hi></p>\n\n<p><hi rend='bold'>abhedasya prādhānyādbhedasya vastutaḥ sadbhāvaḥ /\nanyatrānyāvāpa āropaḥ /\ntasya viṣayaviṣayyavaṣṭabdhatvādviṣayasyāpahnave 'pahnutiḥ /\nanyathā tu viṣayiṇā viṣayasya rūpavataḥ karaṇādrūpakam /\nsādharmye tvanugatameva /\nyadāhuḥ-\n'upamaiva turobhūtabhedā rūpakamiṣyate' iti āropādabhede 'dhyavasāyaḥ prakṛṣyate iti paścāttanmūlālaṅkāravibhāgaḥ /</hi></p>\n\n</div>\n<div>\n\n<p>RuAssC_16:</p>\n\n<p>saṃpratīti /\nbhedābhedatulyatvāśrayālaṅkārānantaramabhedapradhānaṃ lakṣayitumucitatvādavasaraprātpāvityarthaḥ /\ntatra tāvatprathamaṃ rūpakaṃ lakṣyati-abhedaprādhānya ityādi /\nvastuta iti /\nna tu pratītitaḥ /\nsadbhāva iti /\npradhānāprādhānayoḥ saṃbandhiśabdatvāt /\nanyatrānyāvāpa āropa iti /\nanyatreti prakṛte mukhādau /\nanyasyetyaprakṛtasya candrādeḥ /\nsa ca sāmānādhikaraṇyena vaiyādhikaraṇyena ca nirdeśe bhavati /\nna tu sāmānādhikaraṇyena nirdeśa eva saḥ /\nevaṃ hi-'yātāḥ kaṇādatāṃ kecit' ityādāvāropasadbhāve 'pi na sāmānādhikaraṇyamastītyavyātpiḥ syāt /\nāryaṃ sāmānādhikaraṇyamastīti nāvyātpirita cet, na /\nbhinnayoḥ sāmānādhikaraṇyena nirdeśo[a. ra. sū.26]hyāropalakṣaṇam /\nna ca tadatra nirdiṣṭam /\nvaiyadhikaraṇyena nirdeśāttasyārtāvaseyatvāt /\narthāvasāyo nirdeśaśca naikaṃ rūpam /\nvipratiṣedhāt /\nnīlaropaḥ prasajyata ityativyātpiḥ syāt /\nna cārope bhinnayoḥ sāmānādhikaraṇyena nirdeśa ucyata ityasaṃbhavo 'pi /\niti na niravadyametadāparopalakṣam /\nyadyevaṃ tatkiṃ śabde śabdāntaramarthe vārthāntaramāropyata iti ced brumaḥ /\ntatra na śabde śabdāntarāropaḥ /\nmukhaśabdādeścandraśabdādirūpatvenāpratīteranyonyaviviktasvāntarūpolambhāditi bhavadbhirevoktatvāt /\nkiṃ tvarther'thāntarāropaḥ /\nsa ca prayojanaparatayā tathā nirdeśyate na bhrāntyā /\nata eva hyuktikāyāmiva rajatāropo na mukhe candrāropaḥ /\ntasya svarasata evotthānena bhramarūpatvāt /\nata eva tatrāropaviṣayasyāropyamāṇenācchrāditatvena pratītiḥ /\niha punarjānāna eva kaścicandraviviktaṃmukhaṃ tatra prayojanaparatayā candrārthamāropayati /\nata evoktamāropaviṣayānapahnava iti /\nbhavadbhirapyanenaivāśayena 'pratipādanabhrāmo 'yaṃ na bhrāntā pratipattirityādyuktam /\ntasyetyāropasya viṣayaḥ prakṛtaḥ viṣayī cāprakṛtaḥ /\ntābhyāmavaṣṭabdhatvaṃ yuktatvam /\nyaduktam-'sāropānyā tu yatroktau viṣayī viṣayastathā' iti /</p>\n\n</div>\n<div>\n\n<p>RuAssC_16a:</p>\n\n<p>anyatheti /\nanapahnave /\nevamanenāpahnutirūpakayorbhedo 'pyuktaḥ /\nāhuriti daṇḍyādayaḥ /\nataśca sādharmyasadbhāvāttadanuyāyubhedatrayānuprāṇitatvamapyasya jñeyam /\n<lg>\n<l>yathā-</l>\n<l>'kandarpadvipakarṇakambumasitairdānāmbubhirlāñchitaṃ saṃlagnāñjanapuñjakālikalaṃ gaṇḍopadhānaṃ rateḥ /</l>\n<l>vyomānokahapuṣpagucchamalibhiḥ saṃchādyamānodaraṃ paśyaitacchraśinaḥ sudhāsahacaraṃ bimbaṃ kalaṅkāṅkitam' //</l>\n</lg></p>\n\n<p>atra kalaṅkasya dānāmbvādibhiḥ pratibimbanam /\nlācchritatvāṅkitatvayoḥ śuddhasāmānyarūpatvam /\nsudhārahacaratvasyānugatatvādanugāmiteti bhedatrayānuprāṇitatvam /\nanena ca sādṛśyanimitta evāropo rūpakamityuktaṃ bhavati /\nkeṣāñcidapi saṃbandhāntaraheturapyāropo rūpakāṅgameveti matam /\nyadāhālaṅkārabhāṣyakāraḥ-'lakṣaṇāparamārthaṃ yāvatā rūpakasvarūpam' ityupakramya 'sāropānyā ca sādṛśyādvā saṃbandhāntarādvā' ityādi /\n<lg>\n<l>sa tu yathā-</l>\n<l>'amṛtakavalaḥ śobhārāśiḥ pramodarasaprapā sitimaśakaṭaṃ jyotsnāvāpī tuṣāradharaṭṭikā /</l>\n<l>manasijavṛsī śṛṅgāraśrīvimānamaho nu bho niravadhisukhaśraddhā dṛṣṭeḥ kṛtī mṛgaketanaḥ' //</l>\n</lg></p>\n\n<p>atrendurūpe kāraṇe kāryapupāyāḥ śraddhāyā āropaḥ /\ngranthakṛtāpyalaṅkārānusāriṇyā-atra 'śraddhāhetutvācchraddhe' tyabhidhāya 'viśeṣaṇaikasminnanekavastvāropānmālārūpakamityabhidadhatāyameva pakṣaḥ kaṭākṣitaḥ /\nnanu cādhyavasāyagarbhāṇāmapyalaṅkārāṇāmabhedaprādhānye sati prathamāropagarbhā alaṅkārāḥ kimiti lakṣitā ityāśaṅkyāha-āropādityādi /</p>\n\n</div>\n<div>\n\n<p>RuAss_16/1:</p>\n\n<p><hi rend='bold'>\nidaṃ tu niravayavaṃ sāvayavaṃ paramparitamiti trividham /\nādyaṃ kevalaṃ māvārūpakañcate dvidhā /\ndvitīyaṃ samastavastuviṣayamekadeśavivarti ceti dvidhaiva /\ntṛtīyaṃ śliṣṭaśabdanibandhanatvena dvividhaṃ satpratyekaṃ kevalamālārūpakatvāccaturvidham /\ntadevamaṣṭau rūpakabhedāḥ /\nanye tū pratyekaṃ vākyoktasamāsoktādibhedāḥ saṃbhavanti te 'nyato draṣṭavyāḥ /</hi></p>\n\n</div>\n<div>\n\n<p>RuAssC_16/1:</p>\n\n<p>caśabdo 'nyālaṅkārāpekṣayā bhedasamuccārthaḥ /\nviṣayadyotakastuśabdaḥ /\navayavebhyo niṣkrānta āropyamāṇo yatra tattathoktam /\nsahāvayavairāropyamāṇo vartate yatra tattathoktam /\nparamparayaikasya māhātmyādaparasyārūpaṇātvamāyātaṃ yatra tattathoktam /\nādyamiti niravayavam /\nmālā caikasyānekasya vānekāropādbhavati /\nevaṃ paramparitatvena mālārūpakaṃ jñeyam /\ndvitīyamiti sāvayavam /\nsamastamāropyamāṇātmakaṃ vastvabhidhāyā viṣayo yatra tattathoktam /\nekadeśa āropaviṣayāṇām; arthastadātmaka evāropyamāṇaprayojanapratipādanāya tadrūpatayā vivar tate pariṇamati yatra tattathoktam /\ntṛtīyamiti paramparitam /\nyadyapi śleṣanibandhane 'sminguṇakriyātmakadharmanibandhanasya sādṛśyasyāsaṃbhava eva tathāpi śabdamātrakṛtamevābhedādhyavasāyataḥ sādṛśyaṃ grāhyam /\nanya iti etadbhedāṣṭakavyatiriktāḥ /\nsaṃbhavantīti cirantanālaṅkāragrantheṣveva /\nna punarlakṣyanta iti bhāvaḥ /\ntatra hi teṣāṃ tattve 'pyetadbhedāṣṭakakṛtameva vaicitryaṃ pratīyate /\n<lg>\n<l>yathā ca-</l>\n<l>'pādaḥ kūrmo 'tra yaṣṭirbhujagapatirayaṃ bhājanaṃ bhūtadhātrī tailāpūrāḥ samudrāḥ kanakagirirayaṃ vṛttavartiprarohaḥ /</l>\n<l>arciścaṇḍāṃśuruccairgaganamalinimā kajjalaṃ dahyamānā vairiśreṇī pataṅgā jvalati narapate tvatpratāpapradīpaḥ' //</l>\n</lg></p>\n\n<p>ityatra satvapi vākyārthoktatve samastavastuviṣayakṛtameva vaicitryam /</p>\n\n</div>\n<div>\n\n<p>RuAss_16/2:</p>\n\n<p><hi rend='bold'>\n<lg>\n<l>krameṇa yathā-</l>\n<l>'dāse kṛtāgāsi bhavatyucitaḥ prabhūṇāṃ pādaprahāra iti sundari nāsmi dūye /</l>\n<l>udyatkaṭhorapulakāṅkurakaṇṭakāgrair- yatkhidyate tava padaṃ nanu sā vyathā me' //</l>\n</lg></hi></p>\n\n<lg>\n<l><hi rend='bold'>'pīyūṣaprasṛtirnavā makhabhujāṃ dātraṃ tamolūnaye svargaṅgāvimanaskakokavadanastrastā mṛṇālīlate /</hi></l>\n<l><hi rend='bold'>dvirbhāvaḥ smarakārmukasya kimapi prāṇeśvarīsāgasā- māśātanturudañcati pratipadi prāleyabhānostanuḥ' //</hi></l>\n</lg>\n\n<lg>\n<l><hi rend='bold'>'vistāraśālini nabhastalapattrapātre kundojjvalaprabha-bha saṃcayabhūribhaktam /</hi></l>\n<l><hi rend='bold'>gaṅgātaraṅgaghanamāhiṣadugdhadigdhaṃ jagdhaṃ mayā narapate kalikālakarṇa' //</hi></l>\n</lg>\n\n<lg>\n<l><hi rend='bold'>'ābhāti te kṣitibhṛtaḥ kṣaṇadāprabheyaṃ nistriṃśamāṃsalatamālavanāntalekhā /</hi></l>\n<l><hi rend='bold'>indutviṣo yudhi haṭhena tavārikīrtī- rānīya yatra ramate taruṇaḥ pratāpaḥ' //</hi></l>\n</lg>\n\n<p><hi rend='bold'>kṣitibhṛta ityatra śliṣṭaṃ padam /</hi>\n<lg>\n<l><hi rend='bold'>paramparitam-</hi></l>\n<l><hi rend='bold'>'kiṃ padmamya ruciṃ na hanti nayanānandaṃ vidhatte na vā vṛddhiṃ vā jhaṣaketanasya kurute nālokamātreṇa kim /</hi></l>\n<l><hi rend='bold'>vaktrendau tava satyayaṃ yadaparaḥ śītāṃśurabhyudgato darpaḥ syādamṛtena cidiha tadapyastyeva bimbādhare' //</hi></l>\n</lg></p>\n\n<lg>\n<l><hi rend='bold'>atra vaktrendurūpaṇahetukamadharāmṛtasya pīyūṣeṇa śliṣṭaśabdaṃ rūpaṇam /</hi></l>\n<l><hi rend='bold'>'vidvanmānasahaṃsa vairikamasāsaṃkocadītpadyute durgāmārgaṇanīlalohita samitsvīkāravaiśvānara /</hi></l>\n<l><hi rend='bold'>satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ vairiñcamuccaiḥ kriyāḥ' //</hi></l>\n</lg>\n\n<lg>\n<l><hi rend='bold'>atra tvameva haṃsa ityāropaṇapūrvako mānasameva mānasamityādyāropa iti śliṣṭaśabdaṃ mālāparamparitam /</hi></l>\n<l><hi rend='bold'>'yāmi manovākkāyaiḥ śaraṇaṃ karuṇātmakaṃ jagannākhatham /</hi></l>\n<l><hi rend='bold'>janmajarāmaraṇārṇavataraṇataraṇḍaṃ harāṅghriyugam' //</hi></l>\n</lg>\n\n<lg>\n<l><hi rend='bold'>'paryaṅko rājalakṣmyā haritamaṇimayaḥ pauruṣābdhestaraṅgo bhragnapratyarthivaṃśolvaṇavijayakaristyāmadānāmbupaṭṭaḥ /</hi></l>\n<l><hi rend='bold'>saṅgrāmatrāsatāmyanmuralapatiyaśohaṃsanīlāmbuvāhaḥ khaṅgaḥ kṣmāsauvidallaḥ samiti vijayate mālavākhaṇḍalasya' //</hi></l>\n</lg>\n\n<p><hi rend='bold'>atra kṣmāsauvidalla iti paramparitamapyekadeśavivarti /\nevamādayo 'nye 'pi bhedā leśataḥ sūcitā eva /</hi></p>\n\n</div>\n<div>\n\n<p>RuAssC_16/2:</p>\n\n<p>krameṇeti yathoddeśam /\ndvirbhāvaḥ smarakārmukasyetyatra ca vākyārthaparyālācanayendoḥ smarakārmutvāropapratīteḥ kuṭilatvādyanekadharmanimittaṃ sādṛśyameva saṃbandhaḥ /\nindoścaikasya bahava āropā iti mālārūpakam /\n<lg>\n<l>anekasya tu yathā-</l>\n<l>'bāhū bālamṛṇālike kucitaṭī māṇikyaharmyaṃ rater- muktāśailaśilā nitambaphalakaṃ hāsaḥ sudhānirjharaḥ /</l>\n<l>vācaḥ kokilakūcitāni cikurāścetobhavaścāmaraṃ tasyāstrastakuraṅgaśāvakadṛśaḥ kiṃ kiṃ na lokottaram' //</l>\n</lg></p>\n\n<p>atrānekeṣāmanekāropādrūpakamālā /\niyaṃ ca śleṣanibandhanāpi dṛśyate /\n<lg>\n<l>yathā -</l>\n<l>'netre puṣkarasodare madhumatī vāṇī vipāśā mati- śceto yāti nadīnatāṃ kalayate śoṇatvamasyādharaḥ /</l>\n<l>cāritraṃ nanu pāpasūdanamaho māmeṣa tīrthāśrayaḥ snātuṃ vācchati bhūpatiḥ paramitīvoṣṇodakaṃ vastragati' //</l>\n</lg></p>\n\n<lg>\n<l>atrānekeṣāṃ śliṣṭā aneka āropitī iti śliṣṭārtharūpakamālā /</l>\n<l>ābhātītyatra samāsoktimanye manyanta ityudāharaṇāntareṇohāhiyate //</l>\n</lg>\n\n<lg>\n<l>yathā -</l>\n<l>'bhavatsaṃvitpuṣpaśriyamanupamāmodamadhurāṃ samuccinvannāviṣayavanarājīvikasitām /</l>\n<l>bhavodyāne bhaktyā tava saha viśeṣollasitayā viharttu vyagraḥ syāmanusṛkatavive kapriyasakhaḥ' //</l>\n</lg>\n\n<lg>\n<l>bhakternāyikāropasyāśābdatvādeśavivartitvam /</l>\n<l>'pūyūṣasyādharāmṛtena śliṣṭaśabdanirūpaṇam' iti lekhakakalpito 'yamapapāṭho jñeyaḥ //</l>\n</lg>\n\n<p>adharāmṛtasya hi pūyūṣeṇa nirūpaṇamatra sthitam /\nataśca\n'adharāmṛtasya pīyūṣeṇa śliṣṭaśabdanirūpam' iti pāṭho grāhyaḥ /\natra ca pīyūṣavadamṛtaśabdasyādhararasāvācakatvamanye manyanta ityudārahaṇāntaramudāhriyate /\n<lg>\n<l>yathā-</l>\n<l>'alaukikamahālokaprakāśitajagattraya /</l>\n<l>stūyate deva sadvaṃśamuktāratnaṃ na kairbhavān' //</l>\n</lg></p>\n\n<p>atra muktāratnamittayaropapūrvako vaṃśa eva vaṃśa ityāropa iti śliṣṭaśabdaṃ kevalaparamparitam /\nvidvadityādo haṃsarūpaṇāmahātmyānmānasarūpeṇeti paramparitam /\nevamarṇavarūpaṇā taraṇḍāropasya heturiti paramparitam /\nparyaṅka ityatraikasya bahava āropā iti mālāparamparitam /\n<lg>\n<l>anekasya tu yathā-</l>\n<l>'śrīḥ śrīḥ dharoraḥsthalakhendulekhā śrīkaṇṭhakaṇṭhābhratiḍicca gaurī /</l>\n<l>śakrākṣipaśvākararājahaṃsī śacī ca vo yacchratu maṅgalāni' //</l>\n</lg></p>\n\n<p>atra bahūnāmanekāropātparamparitamālā /\nevamādaya iti /\nparamparitamapyekadeśavivartīttyevaṃprakāraḥ /\nsūcitā iti /\netatpradarśanādeva /\ntataśca sāvayavaṃ dvividhamapi śliṣṭaṃ dṛśyate /\n<lg>\n<l>tatra samastavastuviṣayaṃ yathā-</l>\n<l>'vihaḍhantoṭhṭhadalauḍaṃ phurantākārabahalakesarapaaram /</l>\n<l>paharisacandāloe hasiaṃ kumueṇa surahigandhoggāram' //</l>\n</lg></p>\n\n<lg>\n<l>[setubandhe 416] ('vighaṭamānauṣṭhadalapuṭaṃ sphuraddantākārabahalakesaraprakaram /</l>\n<l>praharṣacandrāloke hasitaṃ kumudena surabhigandhodgāram') //</l>\n</lg>\n\n<p>atra kumudasya śliṣṭatvam /\n<lg>\n<l>ekadeśavivarti yathā-</l>\n<l>'yattārāmauktikārdhaprakarapulakitaṃ candrikācandanāmbho- digdhaṃ satparṣihastasthitakarakapayodhautamākāśaliṅgam /</l>\n<l>toyādhāre pratīci cyutavati dinakṛdvimbanirmālyapadme tasyārcāṇḍarīkaṃ vyadhita himakaraṃ satvaraṃ mūrdhni kālaḥ' //</l>\n</lg></p>\n\n<p>atra kālaviṣaye pūjakādirāropyamāṇo na śābda ityekadeśavivartitvam /\ntoyādhārasya samudranirmālyodakabhāṇḍavācakatvākatvācchrilaṣṭatvam /</p>\n\n</div>\n<div>\n\n<p>RuAssC_16/2a:</p>\n\n<p>kvaciccābhedameva draḍhayituṃ virṣāyaṇo niṣedhapūrvamāropyamāṇatvena tadīyasya vā bhedahetordharmasya hānikalpanenādhikyena vā dṛḍhāropatvenāpīdaṃ dṛśyate /\n<lg>\n<l>krameṇa yathā -</l>\n<l>'kalipriyā śaścadapālitāvajñāṃ gurujñātiṣu darśayantī /</l>\n<l>jāyā nijā yā nanu saiva kṛtyā kṛtyā na kṛtyā saralasya dhārmeḥ' //</l>\n</lg></p>\n\n<p>atra kṛtyā niṣedhapūrvaṃ jāyāyāmāropitā /\ntanniṣedhena hi jāyāyā kṛtyayā dāḍharyena sāmyaṃ pratīyate /\nkṛtyā tathā na svakarmaṇi vyāpriyate yatheyaṃ tatkarmaṇīti hyatra vākyārthaḥ /\natra ca yadanye viśeṣālaṅkāramāhustadabhedālaṅkāranirākaṇādeva nirākṛtamiti na punarāyasyate /\n<lg>\n<l>hānyāyathā -</l>\n<l>'vanecarāṇāṃ vanitāsakhānāṃ darīgṛhotsaṅganiṣaktabhāsaḥ /</l>\n<l>bhavanti yatraiṣadhayo rajanyāmatailapūrāḥ suratapradīpaḥ' //</l>\n</lg></p>\n\n<p>atrātailapūreṇa hānakalpanam /\n<lg>\n<l>ādhikyena yathā-</l>\n<l>'turīyo hyeṣa medhyo 'gnirāmnāyaḥ pañcamo 'pi vā /</l>\n<l>api vā jaṅgamaṃ tīrthaṃ dharmo vā mūrtisaṃcaraḥ' //</l>\n</lg></p>\n\n<lg>\n<l>atra turīyatvāderdharmasyādhikyam /</l>\n<l>'dṛḍhataranibaddhamuṣṭeḥ koṣaniṣaṇṇasya sahajamalinasya /</l>\n<l>kṛpaṇasya kṛpāṇasya ca kevalamākārato bhedaḥ' //</l>\n</lg>\n\n<p>ityatrāpi dṛḍharopameva rūpakaṃ jñeyam /\natra hi kṛpāṇasyeti samuccīyamānatvenanirdeśācchrābdasyāropasyāpratīterapyākāramātreṇa bhedasyoktervākyārthaparyālocanamāhātmyātvariśiṣṭasamastadharmāntarasadbhāvābhyanujñānāpyaryavasāne dāḍharyena viṣayaviṣayiṇorabhedapratipattiḥ /\nsaiva ca rūpakasatattvamiti pūrvamevoktam /\nanye 'pi bhedāḥ svayamevābhyahyodāhāryāḥ /</p>\n\n</div>\n<div>\n\n<p>RuAss_16/3:</p>\n\n<p><hi rend='bold'>\nidaṃ vaidharmyeṇāpi dṛśyate /\n<lg>\n<l>yathā-</l>\n<l>'saujanyāmbumarusthalī sucaritālekhyadyubhittirguṇa- jyotsnākṛṣṇacaturdaśī saralatayogaśvapucchacchaṭā /</l>\n<l>yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam' //</l>\n</lg></hi></p>\n\n<p><hi rend='bold'>atra cāropyamāṇasya dharmitvādāviṣṭaliṅgasaṃkhyātve 'pi kvacitsvato 'saṃbhavatsaṃkhyāyogasyāpi viṣayasaṃkhyātvam pratyekamāropāt /\n<lg>\n<l>yathā - 'kvacijjaṭāvalkalāvalambinaḥ kapolā dāvāgrayaḥ' ityādau /</l>\n<l>na hi kapilamunerbahutvam /</l>\n<l>'bhramimaratimalasahṛdayatāṃ pralayaṃ mūrcche tamaḥ śarīrasādam /</l>\n<l>maraṇaṃ ca jaladabhujagajaṃ prasahya kurute viṣaṃ viyoginīnām' //</l>\n</lg></hi></p>\n\n<p><hi rend='bold'>ityatra niyatasaṃkhyākakāryaviśeṣotthāpito garalārthaprabhāvito viṣaśabde śleṣa eva /\njaladabhujagajamiti rūpakasādhakamiti pūrve siddhatvābhāvānna tannicanvanaṃ viṣaśabde śliṣṭaśabdaṃ paramparitamiti śleṣa evātretyāhuḥ /</hi></p>\n\n</div>\n<div>\n\n<p>RuAssC_16/3:</p>\n\n<p>vaidharmyeṇāpīti /\nna kevalaṃ sādharmyeṇetyarthaḥ /\nasya ca vicchittiviśeṣāntaraṃ darśayitumāha-atretyādi /\nāviṣṭaliṅgatve 'pītyanena dharmiṇaḥ svarūpamātraparyavasitatve 'pi dharmyantarasaṃbandhinaḥ saṃkhyātmano dharmāntarasyāpi svīkāra ityāveditam /\nasaṃbhavatsaṃkhyāyogatyeti /\nyadyapyekādivyavahārahetuḥ saṃkhyeti nītyā ekasminnapi dravye tadyogaḥ saṃbhavati tathāpyanekadravyavartitvādyabhiprāyeṇaitaduktam /\npratyekamāropāditi ayamagniḥ kapilo 'yamagniḥ kapila ityevaṃrūpāt /\nataścāropyamāṇasya kṛpilamunerbahutvāyogādviṣayasaṃkhyatvam /\nśliṣṭatānibandhanasya paramparitasya śleṣādvailakṣaṇyaṃ dyotayitumāha-bhramimiti /\nprabhāvita iti /\nprathamameva pratītigācarīkṛta ityarthaḥ /</p>\n\n</div>\n<div>\n\n<p>RuAssC_16/3a:</p>\n\n<p>pūrvaṃ siddhatvābhāvāditi /\nrūpakasya śleṣahetutvāt /\ntannibandhanimiti rūpakanibandhanam /\niti śabdo hetau /\nataśca śleṣa evātrālaṅkāro na paramparitaṃ rūpakamityatra tātparyam /\ncintyaṃ caitat /\nyataḥ śleṣastāvadvāccayordvayoḥ prakṛtayoraprakṛtayoḥ prakṛtāprakṛtayośca bhavati /\natra ca na dvayoḥ prakṛtatvaṃ nāpyaprakṛtatvam /\nvarṣāsamaye jaladasyeva jalasya varṇanīyatvāt /\nprakṛtāprakṛtayośca viśeṣaṇasāmya eva śleṣo bhavati iha tu viśeṣyasyāpi sāmyamiti śabdaśaktyutthitasya dhvanerayaṃ viṣayo na śleṣasya /\nataśca nātra śleṣālaṅkāraḥ /\nnāpi dhvaniḥ /\njaladabhujagajamiti rūpakamāhātmyācchabdaśakyā garalārthasyābhidhānāt /\nevamatra śliṣṭaśabdanibandhanaṃ [rūpakamevālaṅkāraḥ] jaladabhujagajamiti rūpakāntareṇāpi garalārtho yadi pratīyate tatsa dhvanervaṣayaḥ syādityuktaṃm /\nsthite tu jaladabhujagajamiti rūpake tanmāhātmyādeva viṣaśabde śliṣṭaśabdanibandhanaṃ rūpakam /\nanyathā hi jaladabhujagajamiti rūpakaṃ vyarthaṃ syāt /\ntena vinā hi garalārthaḥ pratīyatata ityalaṃ bahunā /</p>\n\n</div>\n<div>\n\n<p>START Sūtra 17:</p>\n\n<p><hi rend='bold'>āropyamāṇasya prakṛtopayogitve pariṇāmaḥ // RuAss_17 //</hi></p>\n\n<p><hi rend='bold'>āropyamāṇaṃ rūpake prakṛtopayogitvābhāvātprakṛtoparañjakatvenaiva kevalenānvayaṃ bhajate pariṇāme tu prakṛtātmatayā āropyamāṇasyopayoga iti prakṛtamāropyamāṇarūpatvena pariṇamiti /\nāgamānugamavigamakhyātyabhāvātsāṃkhyīyapariṇāmavaisakṣaṇyam /\ntasya sāmānādhikaraṇyavaiyadhikaraṇyaprayogād dvaividhyam /\n<lg>\n<l>ādyo yathā-</l>\n<l>'tīrvā bhūteśamaulistrajamamaradhunīmātmanāsau tṛtīya- stasmai saumitrimaitrīmayamupahṛtavānātaraṃ nāvikāya /</l>\n<l>vyāmagrāhyastanībhiḥ śabarayuvatibhiḥ kautukodañcadakṣaṃ kṛcchrādanvīyamānastvaritamaya giriṃ citrakūṭaṃ pratasthe' //</l>\n</lg></hi></p>\n\n<p><hi rend='bold'>atra saumittrimaittrī prakṛtā āropyamāṇasamānādhikaraṇātararūpatvena pariṇatā /\nātarasya maittrīrūpatayā prakṛte upayogāt /\ntadatra yathā samāsoktāvāronyamāṇaṃ prakṛtopayogi taccāropaviṣayātmatayā tatra sthitam, ata eva tatra tadvyavahārasamāropaḥ evamihāpi jñeyam, kevalaṃ tatra viṣayasyaiva prayogaḥ, viṣayiṇo gamyamānatvāt /\niha tu dvayorapyabhidhānam, tādātmyāt tu tayoḥ pariṇāmitvam /\n<lg>\n<l>dvitīyo yathā-</l>\n<l>'atha paktrimatāmupeyivadbhiḥ sarasairvakrapathāśritairvacobhiḥ /</l>\n<l>kṣitibharturupāyānaṃ cakāra prathamaṃ tatparatasturaṅgamādyaiḥ' //</l>\n</lg></hi></p>\n\n<p><hi rend='bold'>rājasaṃghaṭane tūpāyanamucitam /\ntaccātra vacorūpamiti vacasāṃ vyadhikaraṇopāyanarūpatvena pariṇāmaḥ /</hi></p>\n\n</div>\n<div>\n\n<p>RuAssC_17:</p>\n\n<p>āropyamāṇasyetyādi /\nāropyāropaviṣayabhāvasāmye 'pi rūpakādvailakṣaṇyaṃ darśayannetadeva vyācaṣṭe-āropyamāṇamityādinā /\nprakṛtoparañjakatveneti /\nyaduktam-viṣayiṇā viṣayasya rūpavataḥ kāraṇādrūpakamiti /\nprakṛtātmatayeti /\nprakṛtāṅgatayetyarthaḥ /\nupayoga iti /\ntena vinā prakṛtārthasyāniṣpatteḥ /\npariṇamatīti /\nprakṛtamaprakṛtavyavahāraviśiṣṭatayāvatiṣṭate /\nprakṛtasvarūpamātrāvasthāne prakaraṇārthāniṣpatteḥ /\nevamatra prakaraṇopayogitvābhāvādityāropyamāṇasyopayoga iti cānvayavyatirekābhyāṃ prakṛtopayogitvasyāsādhāraṇatvaṃ darśitam /\nasādhāraṇatvasya hi dharmasya tattavyavasthāpakatvāllakṣaṇatvam /\nataśca nāstyevālaṅkārāntareṣu prakṛtayogitvam /\n<lg>\n<l>evam-</l>\n<l>'āśāsyamanyatpunaruktabhūtaṃ śreyāṃsi sarvāṇyadhijagmuṣaste /</l>\n<l>putraṃ labhasvātmaguṇānurūpaṃ bhavantamīḍyaṃ bhavataḥ piteva' //</l>\n</lg></p>\n\n<lg>\n<l>ityatropamāyām /</l>\n<l>'atrāntare sarasvatyavataraṇavārtāmiva kathayitumavatatāra madhyamaṃ lokamaṃśumālī' ityādāvutprekṣāyām /</l>\n<l>'mandaramehakkhohiasasikalahaṃsaparia(mu) kvasalilocchraṅgam /</l>\n<l>maragaasevālovariṇigaṇṇatu hikkamīṇacakkāajuama' //</l>\n</lg>\n\n<p>ityatra ca rūpake tathānyālaṅkāreṣvaucityameva nopayogaḥ /\nocityaṃ hi siddhasya sataḥ prakṛtārthopalambhakaṃ bhavati /\nupayogaḥ punaḥ siddhāveva prakṛtārthahetutāṃ bhajate ityanayormahānbhedaḥ /\n<lg>\n<l>tathā hi-</l>\n<l>'ananvaye ca śabdaikmaucityādānuṣaṅgikam /</l>\n<l>asmiṃstu lāṭānuprāse sākṣādeva prayojakam' //</l>\n</lg></p>\n\n<p>ityatraikasyaiva śabdaikyasyaucityopayogābhyāṃ bheda uktaḥ /\nataścaucityopayogayorbhedabhajānudbhiḥ sarvatraiva prakṛtopayogitvamanyairyaduktaṃ tadayuktam /\n<lg>\n<l>tasmādrūpakādanya eva pariṇāmaḥ /</l>\n<l>iha punaḥ aprakṛtārthasya prakṛtārthāropamantareṇa siddhireva na bhavatīti prakṛtopayogitaiva jīvitam /</l>\n<l>'dāho 'mbhaḥ prasṛtipacaḥ pracayavān bāṣpaḥ praṇālecitaḥ śvāsāḥ preṅkhitadīpradīpalatikāḥ pāṇḍimni magnaṃ vapuḥ /</l>\n<l>kiṃ vānyatkathayāmi rātrimakhilāṃ tvanbhārgavātāyane hastacchrattraniruddhacandramahasastasyāḥ sthitirvartate' //</l>\n</lg></p>\n\n<p>atra hi cchratrtāropamantareṇa candrātaparodha eva na bhavatīti tasya prakṛtopayogitvam /\n<lg>\n<l>ataśca prakṛtamaprakṛtatayā pariṇamatīti pariṇāmaḥ /</l>\n<l>yadyevaṃ tarhi sāṃkhyīyapariṇāmādasya ko viśeṣa ityāśaṅkyaha-āgametyādi /</l>\n<l>'jahaddharamrāntaraṃ pūrvamupādatte yadā hyayam /</l>\n<l>tattvādapracyuto dharmī pariṇāmaḥ sa ucyate' //</l>\n</lg></p>\n\n<p>iti sāṃkhyīyapariṇāmalakṣaṇam /\nmaitrtīrūpatayeti /\nmaitryātmatayetyarthaḥ /\nupayogāditi /\nātaramantareṇa taraṇāyogāt /\nataśca prakṛte yata ātarasyopayogastataśca prakṛtāyā eva maitryāstatkāryakāritvāttadvyavahārāropaḥ /\netadeva dṛṣṭāntamukhenāpi pratipādayati-tadatretyādinā /\natreti pariṇāme /\nsamāsoktau cāropyamāṇasya prakṛtopayuktatvam /\nprakṛtasiddhyarthamevāprakṛtasyākṣepāt /\nāropyamāṇamapi tatra prakṛtāvacchedakatvena sthitaṃ na punarācchādakatvenetyāha-taccetyādi /\nata eveti /\nāropaviṣayātmakatvādeva /\ntatreti samāsoktau /\netadeva prakṛte yojayati-evamityādi /\nyadyevaṃ tarhi samāsoktipariṇāmayoḥ ko viśeṣa ityāśaṅkyāha-kevalamityādi /\ntayorityāṃbhadhīyamānayordvayoḥ /\nucitamiti /\nupayuktatayeti śeṣaḥ /</p>\n\n</div>\n<div>\n\n<p>START Sūtra 18:</p>\n\n<p><hi rend='bold'>viṣayasya saṃdihyamānatve saṃdehaḥ // RuAss_18 //</hi></p>\n\n<p><hi rend='bold'>'abhedaprādhānye āropa ityeva /\nviṣayaḥ prakṛto 'rtaḥ, yadbhittitvenāprakṛtaḥ saṃdihyate /\naprakṛte saṃdehe viṣayo 'pi saṃdihyata eva /\ntena prakṛtāprakṛtagatatvena kavipratibhotthāpite saṃdehe saṃdehālaṅkāraḥ' /</hi></p>\n\n</div>\n<div>\n\n<p>RuAssC_18:</p>\n\n<p>viṣayasyetyādi /\nviṣayaviṣayiṇoḥ saṃbandhiśabdatvādviṣayasyokterviṣayiṇo 'pyākṣepādatra grahaṇam /\ntena viṣayasya viṣayiṇaśca saṃdehapratītiviṣayatva sūtrārthaḥ /\nnanu viṣayaśabdena viṣayiśabdasya saṃbandhiśabdatvādākṣepe 'pi vinā vacanamākṣepamātrādviṣayiṇaḥ kathaṃ saṃdihyamānatā labhyata iti cet, na /\naniyatobhayāṃśāvalambivimarśarūpatvādvipayamātragatatvenāsaṃbhavātsaṃdehasyānyathānupapattyā viṣayiṇastatsaṃbandhitvaṃ labhyata eveti yathāsūtritameva jyāyaḥ /\netadeva vibhajya vyācaṣṭe-viṣaya ityādinā /\nyadbhittitveneti /\nanyathā hyaprakṛtasya nirviṣayatvamaprantutābhidhānalakṣaṇo vā doṣaḥ syāditi bhāvaḥ /\ntena viṣayabhittitayā vipayiṇāmeva tathāmāvo bhavatītyāśaṅkyāha-aprakṛtetyādi /\nviṣayo 'pīti /\nna kevalaṃ viṣayiṇa eva saṃdihyamānatvaṃ yāvadviṣayasyāpātyapiśabdāthaḥ /\ntena kvacidviṣayiṇāmeva saṃdihyamānatve kvacicca viṣayaviṣayiṇorapyalaṅkāro bhavet /\nubhayatrāpi sāmānyalakṣaṇānugamāt /\naniyatobhayāṃśāvalambī hi vimarśaḥ saṃśayaḥ /\nsa ca viṣayiṇāmeva bhavati /\nviṣayavipayiṇoreva saṃdihyamānatvāt /\nata eva ca prakṛtāprakṛtagatatveneti yathāsaṃbhavaṃ yojyam /\npratibhotyāpita iti /\nna punaḥ svarasotyāpitaḥ, sthāṇurvā puruṣo vetyevamādirūpa ityarthaḥ /</p>\n\n</div>\n<div>\n\n<p>RuAss_18/1:</p>\n\n<p><hi rend='bold'>\nsa ca trividhaḥ /\nśuddho niścayagarbho niścayāntaśca /\nśuddho yatra saṃśaya eva paryavasānam /\n<lg>\n<l>yathā-</l>\n<l>'kiṃ tāruṇyataroriyaṃ rasabharodbhinnā navā vallarī līlāprocchalitasya kiṃ laharikā lāvaṇyavārāṃnidheḥ /</l>\n<l>udgāḍhotkalikāvatāṃ svasamayopanyāsavistrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ' //</l>\n</lg></hi></p>\n\n<p><hi rend='bold'>niścayagarbho yaḥ saṃśayopakramo niścayamadhyaḥ saṃśayāntaśca /\n<lg>\n<l>sa yathā--</l>\n<l>'ayaṃ mārtaṇḍaḥ kiṃ sa khalu turagaiḥ satpabhiritaḥ kṛśānuḥ kiṃ sākṣātprasarati diśo naiṣa niyatam /</l>\n<l>kṛtāntaḥ kiṃ sākṣānmahiṣavahano 'sāviti cirāt samalokyājau tvāṃ vidadhati vikalpānpratibhaṭāḥ' //</l>\n</lg></hi></p>\n\n<p><hi rend='bold'>niścayānto yatra saṃśaya upakramo niścaye paryavasānam /\n<lg>\n<l>yathā--</l>\n<l>'induḥ kiṃ kva kalaṅkaḥ sarasijametatkimambu kutra gatam /</l>\n<l>lalitasavilāsavacanairmukhamiti hariṇākṣi niścitaṃ parataḥ' //</l>\n</lg></hi></p>\n\n<p><hi rend='bold'>kacitāropyamāṇānāṃ bhinnāśrayatvena dṛśyate /\n<lg>\n<l>yathā--</l>\n<l>'rañjitā nu vividhāstaruśailā nāmitaṃ tu gaganaṃ mthagitaṃ nu /</l>\n<l>pūritā nu viṣameṣu dharitrī saṃhṛtā nu kakubhastimireṇa' //</l>\n</lg></hi></p>\n\n<p><hi rend='bold'>atrāropaviṣaye timire rāgādi tarvādibhinnāśrayatvenāropitam /\nkecittvadhyavasāyāśrayatvena saṃdehaprakāramāhuḥ /\nanye tu nuśabdasya saṃbhāvanādyotatvādutprekṣāprakāramimamācakṣate /</hi></p>\n\n</div>\n<div>\n\n<p>RuAssC_18/1:</p>\n\n<p>etadeva bhedatrayaṃ vivṛṇvannudāharati-śuddha ityādi /\natra prakṛtāyāstanvyāḥ saṃdehapratītiviṣayatvābhāvādviṣayiṇāṃ mañjaryādīnāmeva saṃdehaḥ /\n<lg>\n<l>viṣayaviṣayiṇoryathā -</l>\n<l>'kiṃ paṅkajaṃ kimu sudhākarabimbametaktaṃ vā mukhaṃ klamaharaṃ madirekṣaṇāyāḥ /</l>\n<l>yadddaśyate madhukarābhakuraṅgakāntinetradvayānukṛti kārṣṇyamamuṣya madhye' //</l>\n</lg></p>\n\n<p>atra klamaharatvādiḥ samāno dharmo 'nugāmitvenopāttaḥ /\n<lg>\n<l>kvacidvastuprativastubhāvenāpi bhavati yathā-</l>\n<l>'kimidamasitālikalitaṃ kamalaṃ kiṃ vā mukhaṃ sunīlakacam /</l>\n<l>iti saṃśete lokastvayi sutanu sarocatīrṇāyām' //</l>\n</lg></p>\n\n<p>atrāsitatvasunīlatvayoḥ śuddhasāmānyarūpatvam /\nalikacānāṃ ca bimbapratibimbabhāvaḥ /\nevaṃ cāsya sādṛśyanimittatvātsamānadharmānekadharmanimittatvena dvibhedattvaṃ na vyākāryam /\nsādṛśyanimittatvenaivāsya saṃgrahasiddheḥ /\nvipratapattyādinimittāntaravaccārutvābhāvācca /\nbhinnāśrayatveneti vaiyadhikaraṇyena /</p>\n\n</div>\n<div>\n\n<p>RuAssC_18/1a:</p>\n\n<p>avautrapakṣantaramāha-kecityādi /\nanena ca saṃdehasyādhyavasāyamūlatvamapi granthakṛtaivoktam /\ntenādhyavasāyāśrayo 'pyayaṃ svarūpahetuphalānāṃ saṃdihyamānatvena tridhā bhavati /\ntatra svarūpasaṃdeho yathā-'rañjitā' ityādyeva /\n<lg>\n<l>yathā va -</l>\n<l>'etattarkaya kairavaklamahare śṛṅgāradīkṣāgurau dikkāntāmukure cakorasuhṛdi prauḍhe tuṣāparatviṣi /</l>\n<l>karpūraiḥ kimapūri kiṃ malayajairālepi kiṃ pāradai- rakṣāli sphaṭikopalaiḥ kimaghaṭi dyāvāpṛthivyorvapuḥ' //</l>\n</lg></p>\n\n<p>atra kaumudīdhavalimnaḥ karpūrapūraṇādinādhyavasitatvādadhyavasāyamūlatvam /\n<lg>\n<l>hetusaṃdeho yathā -</l>\n<l>'divi tvakṣaraṇāmbujasmṛtividhau gāḍhāvadhānaspṛśāṃ dhanyānāṃ prasaranti saṃtatatayā ye bāṣpadhārābharāḥ /</l>\n<l>kiṃ te syuścirakālabhāvitabhavāpraśnakriyāvegataḥ kiṃ vāsāditamukticandravadanāsaṃdarśanānandataḥ' //</l>\n</lg></p>\n\n<p>atrāśruhetorānandasya saṃsāraviyogo muktisāṃmukhyaṃ ceti hetudvayamadhyavasitam /\n<lg>\n<l>phalasaṃdeho yathā -</l>\n<l>'nṛttānte pārijātaṃ kimu vighaṭayituṃ spraṣṭumākāśagaṅgāṃ kiṃsvidvā candrasūryau kimu vidalayituṃ ścetaraktābjabuddhathā /</l>\n<l>labdhuṃ nakṣatramālābharaṇabharamuta svargajaṃ vābhiyoddhuṃ dūrodastaḥ samastastava gaṇapatinā svastaye so 'stu hastaḥ' //</l>\n</lg></p>\n\n<p>atra kariṇo niṣpādanasya vighaṭanādiphalamadhyavasitam /\natraivādiśabdavannuśabdasya saṃbhāvanādyotakatvātpakṣāntaramapi darśayitumāha-anya ityādi /\nataśca rañjitā ivetyarthaḥ /\npūrvatrārthe tu nuśabdo vitakaṃmātra evamyākhyeyaḥ /</p>\n\n</div>\n<div>\n\n<p>START Sūtra 19:</p>\n\n<p><hi rend='bold'>sādṛśyād vastvantarapratītirbhrāntimān // RuAss_19 //</hi></p>\n\n<p><hi rend='bold'>asamyagjñānatvasādharmyātsaṃdehānantaramasya lakṣaṇam /\nbhrāntiścittadharmaḥ /\nsa vidyate yasminbhaṇitiprakāre sa bhrāntimān /\nsādṛśyaprayuktā ca bhrāntirasya viṣayaḥ /\n<lg>\n<l>yathā-</l>\n<l>'oṣṭhe bimbaphalāśayālamalakeṣūtpākajambūdhiyā karṇolaṅkṛtibhāji dāḍimaphalabhrāntyā ca śoṇe bhaṇau /</l>\n<l>niṣpattyā sakṛdutpalacchadadṛśāmāttaklamānāṃ marau rājangṛrjararājapañjaraśukaiḥ sadyastṛṣā mūrcchitam' //</l>\n</lg></hi></p>\n\n<p><hi rend='bold'>gāḍhamarmaprahārādinā tu bhrāntirnāsyālaṅkārasya viṣayaḥ /\n<lg>\n<l>yathā--</l>\n<l>'dāmodarāghātacūrṇitāśeṣavakṣasā /</l>\n<l>dṛṣṭaṃ cāṇūramallena śatacandraṃ nabhastalam' //</l>\n</lg></hi></p>\n\n<p><hi rend='bold'>sādṛśyahetukāpi bhrāntirvicchittyarthe kavipratibhotthāpitaiva gṛhyate,yathodāhṛtam, na svarasotthāpitā śuktikārajatavat /\nevaṃ sthāṇurvā syātpuruṣo vā syāditi saṃśaye 'pi boddhavyam /</hi></p>\n\n</div>\n<div>\n\n<p>RuAssC_19:</p>\n\n<p>asamyagjñānatvasādharmyāditi na punarāropagarbhatvasājātyāllakṣitamiti bhāvaḥ /\nāropo hi viṣayaviṣiyiṇoryugapadekapramātṛviṣayīkṛtatve bhavatīti nāropagarbho bhramaḥ kvacidapi saṃbhavati, śuktikādīnāṃ śuktikādirūpatayāvagame rajatādyabhimānābhāvāt /\nnanu bhrāntiścittadharmaḥ sa yasyāsti sa bhrāntimāniti vaktuṃ nyāyyaṃ tatkathamalaṅkārasyaitadabhidhānamityāśaṅkyāha - bhrāntirityādi /\nsa iti bhaṇitiprakāraḥ ataśaacālaṅkāre bhrāntimacchrabda upacarita iti bhāvaḥ /\nsādṛśyaprayukteti /\n<lg>\n<l>na tu-</l>\n<l>'prāsāde sā pathi pathi ca sā pṛṣṭhataḥ sā puraḥ sā paryaṅke sā diśi diśi ca sā tadviyogāturasya /</l>\n<l>haṃho cetaḥ prakṛtiraparā nāsti te kāpi sā sā sā sā sā sā jagati sakale ko 'yamadvaitavādaḥ' //</l>\n</lg></p>\n\n<p>ityatraikasyā eva parimitāyā api yoṣito gāḍhānurāgahetukaṃ tanmayatānusaṃdhānaṃ prāsādādāvanekatra yugapatpratītau nimittamiti bhrāntimadalaṅkāraḥ /\nsa hi prāsādādervallabhārūpatvena pratītau syāt /\nanyasyānyarvallabhātvena pratīyata iti sphuṭa evāyaṃ viśeṣālaṅkārasya viṣayaḥ /\nathaprāsādādāvabhūtāyā api vallabhāyā darśanād bhrāntiriti cet,naitat /\nevaṃ hyatra bhrāntimātraṃ syānnālaṅkāraḥ /\ngāḍhānurāgātmakanimittasāmarthyātsvarasata eva prāsādādāvasatyā api yuvatyāḥ pratītisamullāsāḥ /\nkavipratibhānirvartitvābhāvāt /\n'devamapi harṣaṃ pitṛśokavihnalīkṛtaṃ śriyaṃ śāpa iti mahīṃ mahāpātakamiti rājyaṃ roga iti bhogānbhujagā iti nilayaṃ niraya ityādi manyamānam' ityādāvapi na bhrāntimadalaṅkāraḥ /\n<lg>\n<l>tatra śuktikādirūpatayāvagame rajatādyabhimānānudayāditi samanantaramevoktatvāt /</l>\n<l>iha punarviṣayarūpāṃ śriyamavagamyāpi śrīharṣeṇa pitṛśokavihvalīkṛtatvācchāpatvena bhāmyata iti viṣamālaṅkāro ñyāyān /</l>\n<l>'dutuṃ vācchati dakṣiṇe 'pi nayane vāmaḥ karaḥ kajjalaṃ bhaujaṅgaṃ ca bhujo 'ṅgadaṃ ghaṭayituṃ vāme 'pi vāmetaraḥ /</l>\n<l>itthaṃ svaṃ svamaśikṣitaṃ bhagavatorardhaṃ vapuḥ paśyatoḥ sādhārasmitalācchitaṃ diśatu no vaktraṃ manovācchitam' //</l>\n</lg></p>\n\n<p>ityatrāpi saṃskāra evālaṅkāro na bhrāntimān /\natra hi bhagavatyā netradvayāñjanadānasatatābhyāsādvāmanetrāñjanadānānantaraṃ dakṣiṇanetrāñjanadānavāsanānurodho jāyata iti saṃskārasyaiva vākyārthatvam /\nathātra saṃskāraprabodhaṃ vinā tadabhāvādañjanadānanaitat /\npratyutātra hi bhagavadardhasya tathātvenaivāvagamādañjanasaṃskāro na prarohamupāgata iti kārasyaiva skhaladgatitvāttatkārthasya bhramasyotpāda eva na saṃbhavatīti na bhrāntimato 'vakāśaḥ /\npraruḍha eva hi saṃskāro bhramaḥ /\nsvātmamātrāvasthitastu saṃskārālaṅkāraḥ /\nata eva dātuṃ vācchratītyuktam /\nevaṃ cātra netradvayābjanadānasatatābhyāsahetukaḥ saṃskāra eva pratīyate na tu tannimittako 'pi bhramaḥ paramaḥ /\nparameśvarārdhasya tathātvenaivāvagamāttadgandhasyāpyabhāvāt /\nata evāśikṣitaṃ smitalācchitaṃ cetyuktam /\navāntara evānayorviśeṣo 'laṅkārabhāṣya evokta iti tata evānusartavya iti /\nevaṃ casādṛśyanimittaivabhrāntiralaṅkāraviṣayo na nimittāntarotthāpiteti na lakṣaṇasyāvyāpakatvaṃ vācyam /\nevaṃ sādṛśyanimittakatvādasya sādhāraṇadharmasyāpi trayī gatiḥ /\n<lg>\n<l>tatrānugāmitā yathā-</l>\n<l>'nīlotpalamiti bhrāntyā vikāsitavilocanam /</l>\n<l>anudhāvati mugdhākṣi paśya mugdho madhuvrataḥ' //</l>\n</lg></p>\n\n<p>atra vikāsityanugāmitvena nirdiṣṭo dharmaḥ /\n<lg>\n<l>śuddhasāmānyarūpatvaṃ tu yathā -</l>\n<l>'ayamahimarucirbhajanpratīcīṃ kupitavallīmukhatuṇḍāmrabimbaḥ /</l>\n<l>jalanidhimakarai rudīkṣyate drāṅnavarudhirāruṇamāṃsapiṇḍalobhāt' //</l>\n</lg></p>\n\n<p>atra tāmratvāruṇatvayoḥ śuddhasāmānyarūpatvam /\n<lg>\n<l>bimbapratibimbabhāvo yathā -</l>\n<l>'pusiā kaṇṇāharaṇendaṇīlakiraṇāhaā sasimaūhā /</l>\n<l>māṇiṇivaaṇammi sakajjalaṃ susaṅkāe daieṇa' //</l>\n</lg></p>\n\n<lg>\n<l>('procchitāḥ karṇābharaṇendranīlakiraṇāhṛtāḥ śaśimayūkhā- /</l>\n<l>māninīvadane sakajjalāśruśaṅkayā dayitena') //</l>\n</lg>\n\n<p>atra sakajjalatvendralakiraṇāhatatvayorbimbabhāvaḥ /\nsādṛśyanimittakatvameva cāsya draḍhayituṃ pratyudāharati-gāḍhetyādinā /\nsādṛśyanimittakatve 'pi kavipratibhotthāpitaiva bhrāntirasyaiva viṣayo na punarvāstavītyāha-sādṛśyetyādi /\nudāhṛtamiti /\noṣṭhebimbaphalāśayetyādi /\netadeva saṃdehe 'pi yojayati-evamityādi /\nsaṃśaya iti /\narthādāropagarbha eva /\ntatraiva hyasya sādṛśyaṃ nimittam /\nadhyavasāyamūle hi saṃdehe sādṛśyātsambandhāntarādvā viṣayaviṣayiṇoḥ saṃdihyamānatvaṃ syāt yathodāhṛtaṃ prāk /\nevamāropagarbhatva eva sādṛśyaṃ vinā nāyamalaṅkāra ityavagantavyam /\ntasmādaviśeṣeṇaiva sādharmyaṃ vihāyāpi nimittāntaramavasambya nāsyālaṅkāratvaṃ vācyam /\nsādṛśye 'pi kavipratibhotthāpitasyaivālaṅkāratvaṃ na punaḥ svārasikasyeti /</p>\n\n</div>\n<div>\n\n<p>START Sūtra 20:</p>\n\n<p><hi rend='bold'>ekasyāpi nimittavaśādanekadhā grahaṇamullekhaḥ // RuAss_20 //</hi></p>\n\n<p><hi rend='bold'>yatraikaṃ vastvanekadhā gṛhyate sa rūpabāhulyollekhanādullekhaḥ /\nna cedaṃ nirnimittamullekhamātram, api tu nānāvidhadharmayogitvākhyanimittavaśādetatkriyate /\ntatra rucyarthitvavyutpattayo yathāyogaṃ prayojikāḥ /\n<lg>\n<l>taduktam-</l>\n<l>'yathāruci yathārthitvaṃ yathāvyutpatti bhidyate /</l>\n<l>ābhāso 'pyartha ekasminnanusaṃdhānasādhite' //</l>\n</lg></hi></p>\n\n<p><hi rend='bold'>iti //</hi></p>\n\n<p><hi rend='bold'>yathā-\n'yastapovanamit.i munibhiḥ kāmāyatanamiti veśyābhiḥ saṃgītaśāleti lāsakaiḥ' ityādi harṣacarite śrīkaṇṭhākhyajanapadavarṇane /\natra hyeka eva śrīkaṇṭhākhyojanapadastattadguṇayogāttapovanādyanekarūpatayā nirūpitaḥ /\nruccarthitvavyutpattayaśca prāyaśaḥ samastavyastā yojayituṃ śakyante /\nnanvetanmadhye 'vajravañjaramiti śaraṇāgatairasuravivaramiti vātikaiḥ' ityādau rūpakālaṅkārayoga iti kathamayamullekhālaṅkāraviṣayaḥ /\nsatyam /\nasti tāvat 'tapovanam' ityādau rūpakavivikto 'sya viṣayaḥ /\nyatra vastutastadrūpatāyāḥ saṃbhavaḥ /\nyatra tu rūpakaṃ vyavasthitaṃ tatra cediyamapi bhaṅgiḥ saṃbhāvinī tatsaṃkaro 'stu /\nna tvetāvatāsyābhāvaḥ śakyate vaktum /\ntataśca na doṣaḥ kaścit /\nevaṃ hi tatra viṣaye bhrāntimadalaṅkāro 'stu atadrūpasya tadrūpatāpratītinibandhanatvāt /\nnaitat /\nanaikadhāgrahaṇākhyasyāpūrvasyātiśayasyābhāvāt, taddhetukatvāccāsyālaṅkārasya /\nsaṃkarapratītistvaṅgīkṛtaiva yadyevam, abhede bheda ityevaṃrūpātiśayoktiratrāstu /\n<lg>\n<l>naiṣā doṣaḥ /</l>\n<l>grahītṛbhedākhyena viṣayavibhāgenānekadhātvoṭṭaṅkanāttasya ca vicchittyantararūpatvāt sarvathā nāsyāntarbhāvaḥ śakyakriya iti niścayaḥ /</l>\n<l>yathā vā- 'ṇārāaṇot ti pariṇaavaāhiṃ sirivallahot ti taruṇīhiṃ /</l>\n<l>bālāhiṃ uṇa kodūhaleṇa eme a saccavio' //</l>\n</lg></hi></p>\n\n<lg>\n<l><hi rend='bold'>('nārāyaṇa iti pariṇatavayobhiḥ śrīvallabha iti taruṇībhiḥ /</hi></l>\n<l><hi rend='bold'>bālābhiḥ panaḥ kautūhalena evameva satyāpitaḥ' //)//</hi></l>\n</lg>\n\n<p><hi rend='bold'>evam\n'garurvacasi pṛthururasi arjuno yaśasi' ityādāvavaseyam /\niyāṃstu viśeṣaḥ-pūrvatra grahītṛbhedenānekadhātvollekhaḥ, iha tu viṣayabhedena /\nnanvanekadhātvollekhane gurvādirūpatayā śleṣa iti kathamalaṅkārāntaramatra sthāpyate /\nsatyam /\nanekadhātvanimittaṃ tu vicchittyantaramatra dṛśyate iti tatpratibhotpattihetuḥ śleṣo 'tra syāt /\nna tu sarvathā tadabhāvaḥ /\nataścālaṅkārāntaraṃ yadevaṃvidhe viṣaye śleṣābhāve 'pi vicchittisadbhāvaḥ /\ntasmādevamādāvullekha eva śreyān /\nevamalaṅkārāntaravicchittyāśrayeṇāpyayamalaṅkāro nidarśanīyaḥ /</hi></p>\n\n</div>\n<div>\n\n<p>RuAssC_20:</p>\n\n<p>ekasyāpīti /\nanekadhā grahaṇamiti /\nna punaranekadhā kalpanam /\ngrahaṇaṃ hi svārasikyāmutpāditāyāṃ ca pratīpattau saṃbhavati na tu svārasikyāmeva /\n<lg>\n<l>yadāhuḥ -</l>\n<l>'ataḥ śabdānusaṃdhānavandhyaṃ tadanubandhi vā /</l>\n<l>jātyādiviṣayagrāhi sarvaṃ pratyattamiṣyate' //</l>\n</lg></p>\n\n<p>iti //</p>\n\n<p>kalpanaṃ punaruktādyaṃ pratipattyekagāmiti svārasikyāṃ pratipattau na saṃbhavatītyubhayatrāpi vyāpakatvādyathāsūtritameva yuktam /\nrūpabāhulyeti /\nata evāmukhe vastvantarapratītirastyeva /\nanyathā hyekasyānekadhāgrahaṇameva na syāt /\nata eva cāsya bhrāntimadanantarameva lakṣaṇam /\nekasya ca na svātantryeṇānekadhāgrahaṇam, api tu tatatttprayojanavaśādityāha-na cedamityādi /\netaditi /\nanekadhā grahaṇam ekasyaiva nānāvidhadharmayogina ākhaṇḍyena pratītigocarībhāvātkathamekaikadharmaviṣayamanekadhāgrahaṇaṃ yuktamityāśaṅkyāhatatretyādi /\ntatretyanekadhāgrahaṇe /\nsvātantryeṇa vikalpanaṃ ruciḥ /\narthakriyābhilāṣaparatvamarthitvam /\nvṛddhavyavahāraśaraṇatā vyutpattiḥ /\nuktamiti śrīpratyabhijñāyām /\ntattadguṇayogāditi viviktatvādinānāvidhadharmasaṃbandhāt /\nmanīnāṃ tapovanaviṣayamarthitvam /\nveśyānāṃ ca kāmāyatanaviṣayamarthitvam /\nevaṃ lāsakānāṃ tu saṃgītaśālaviṣayā vyutpattirarthitvañca /\nprāyaśa iti anena ruciratra nāstīti sūcitam /\nnanu yo 'yaṃ śrīkaṇṭhākhyajanapadavarṇanagranthakhaṇḍa udāharaṇātvenānītastatrālaṅkārāntarasaṃbandho 'pyastīti kathametadviṣaya evotyāha-nanvityādinā /\netadevābhyupagamya pratividhatte-satyabhityādinā /\ntāvacchrabdo rūpakābhāvavipratipattidyotanārtham /\ntadrūpatāyā iti tapovanādirūpatāyāḥ /\natrāpi yadanyairavayavibhāvasaṃbandhātsāropāyā lakṣaṇāyāḥ sattvādrapakālaṅkāramāśaṅkya viviktatvasya cintyatvamuktaṃ tadayuktam /\navayavāvayatribhāvasaṃbandhābhāvāllakṣaṇāyā evāsattvāt /\nnahi śrīkaṇṭhākhye janapade tapovanamavayavanyāyena kutrāpyekadeśe 'sti yattatrāvayavini munibhirāropitam /\nkiṃ tu tattadguṇayoginaḥ śrīkaṇṭhasya viviktatvāditapovanādiguṇamukhena nijanijavāsanānusāreṇārthitvādinā muniprabhṛtīnāmīdṛgābhāsaḥ /\nathāpi yadyastvatrayavāvayavibhāvavivakṣā tallakṣaṇamātraṃ na rūpakam /\ntasya lakṣaṇāparamārthatve 'pi viṣayasya rūpavataḥ karaṇādalaṅkāratvam /\nanyathā tu lakṣaṇāmātrameva /\nnahi lakṣaṇāpi rūpakaparamārthā /\niha ca tapovanādyāropeṇāropaviṣayasya nātiśayaḥ kaścit /\nvastuta eva tadrūpatāyāḥ saṃbhavāt /\nataśca sthita evātra rūpakavivikto 'sya viṣayaḥ, na kevalamanyālaṅkāravivikto 'yamevāsyaviṣayo yāvade yatrāpi rūpakālaṅkārayogo 'sti tatrāpyayaṃ saṃbhavatyeveti darśayitumāha-yatretyādi /\niyamapibhaṅgiriti ekasyānekadhāgrahaṇarūpā /\netāvateti rūpakaprayogamātreṇa /\ntataśceti rūpakollekhayoḥ saṃkarāt /\nnanu yatra rūpakayogo nāstitadalaṅkārāntarayogaḥ saṃbhavatītyāha-evaṃ hītyādi /\natadrūpasyeti /\natapovanarūpasyāpi tapovanarūpatvopanibandhanāt /\natasmiṃstadgrahe bhramaityetadeva hi bhramasatattvam /\napūrvasyeti bhrāntimadasaṃbhavinaḥ /\ntaddhetukatvāditi anekadhāgrahaṇākhyātiśayanimittakatvāt /\nyadi cātra bhrāntimānapyasti tattena sahāśya saṃkara evāstvityāha-saṃkaretyādi /\nyadyevamiti /\nbhrāntimānapyasti tattena sahāsya saṃkara evāstvityāha-saṃkaretyādi /\nyadyevamiti /\nbhrāntimato 'sya viśeṣastena sahāsya saṃkaro vetyarthaḥ /\neṣa iti atiśayoktisadbhāvaḥ /\ntastaiti grahītṛbhedālyatya vibhāgasya /\nvicchittyantaratvameva hi sarveṣāmalaṅkārāṇāṃ bhedahetuḥ /\ntadevaṃ tattacchrakkānirāsapūrvamamumeva siddhāntīkṛtya punarapyudāharati-ṇāpāaṇo ttīti /\natra ca nārāyaṇatvādyullekhanevṛddhāprabhṛtīnāṃ yathākrama vyuptattyarthavācitvāt /\ntatpratibhottpattiheturiti /\nśleṣamantareṇātrāllekhāniṣpatteḥ /\ntadabhāva iti, ullekhābhāvaḥ /\nataśteti, śleṣābāve 'pyetaddicchittisaṃbhavāt /\nevaṃvidha iti viṣayabhedarūpe /\n<lg>\n<l>tattu yathā-</l>\n<l>'savrīḍā dayitānane sakaruṇā mātaṅgacarmāmbare satrāsā bhujage savismayarasā candre 'mṛtasyandini /</l>\n<l>serṣyā jahvasutāvalokanavidhau dīnā kapālodare pārvatyā navasaṃgamapraṇayinī dṛṣṭiḥ śivāyāstu vaḥ' //</l>\n</lg></p>\n\n<p>atraikasyā eva dṛṣṭestattadviṣayabhedena nānātvollekhanam /</p>\n\n</div>\n<div>\n\n<p>RuAssC_20a:</p>\n\n<p>tadayaṃ /\ndviprakāro 'pi rūpakādyāśrayavadanyālaṅkārāśrayo 'pi saṃbhavatītyāha-evamalaṅkārāntaretyādi /\n<lg>\n<l>tatrādyaḥ prakāraḥ saṃdehāśrayo yathā-</l>\n<l>'kiṃ bhānuḥ kimu citrabhānuriti yaṃ niścinvate vairiṇaḥ kiṃ cintāmaṇireṣa kalpaviṭapī kiṃ veti cāśāgatāḥ /</l>\n<l>kiṃ puṣpākara eṣa puṣpaviśikhaḥ kiṃ veti rāmājanaḥ kiṃ rāmaḥ kimu jāmadagnya iti vā yaṃ dhanvino manvate' //</l>\n</lg></p>\n\n<p>atrākasyaiva saṃdihyamānānekadhātvollekhanam /\n<lg>\n<l>atiśayoktyāśrayaścāyameva yathā-</l>\n<l>'vajraṃ saurājyasākṣī parikalitamahāḥ śaktimārdrāparādho daṇḍaṃ khaḍgaṃ ripustrīprasabhaharaṇavitkūpavāpyādidṛśvā /</l>\n<l>pāśāṃ pāṇāvapaśyandhvajamapi balavitkoṣavedī gadāṃ ca svācchrandyajñastriśūlaṃ likhati karatale deva citrākṛteste' //</l>\n</lg></p>\n\n<p>atra tvamedendra ityādyatiśayoktyā lokapālābhedo rājña upalabhyate ityekasyānekadhātvollekhanam /\n<lg>\n<l>viṣayabhedena ca rūpakāśrayo yathā-</l>\n<l>'mūrghnyadredharturāgastaruṣu kisalayaṃ vidrumaudhaḥ samudre diṅmātaṅgottamāṅgeṣvabhinavanihitaḥ sāndrasindūrareṇuḥ /</l>\n<l>sīmni vyognaśca henmaḥ suraśikharibhuvo jāyate yaḥ prakāśaḥ śoṇimnāsau kharāṃśoruṣasi diśatu vaḥ śarma raśmipratānaḥ' //</l>\n</lg></p>\n\n<p>atraikasyaiva viṣayabhedena rūpakāśrayaṃ nānātvam /\n'kārakāntara' ityapapāṭhaḥ /\nprakṛtekārakavicchrittyāśrayasyaivānuktatvāt /\nayaṃ svarūpahetuphalollekhanarūpatvāttridhā /\ntatra svarūpollekhaḥ samanantaramevodāhṛtaḥ /\n<lg>\n<l>hetūllekastu yathā -</l>\n<l>'sargahetoḥ sadā dharmaḥ sthitihantorapi prajāḥ /</l>\n<l>dviṣaḥ saṃhārahetośca vidustvāṃ jātamātmanaḥ' //</l>\n</lg></p>\n\n<p>atraikasyaiva janmano hetūnāmanekadhātvollekhanam /\n<lg>\n<l>phalollokhastu yathā -</l>\n<l>'dharmāyaiva vidanti pārthiva yathāśāstraṃ prajāḥ pālitā arthāyaiva ca jānate 'ntaravidaḥ koṣaikadeśatya ye /</l>\n<l>kāmāyaiva kṛtārthatāmupagatā nārthaśca niścinvate mokṣāyaiva ca veda janma bhavataḥ kaścidvipaścijjanaḥ' //</l>\n</lg></p>\n\n<p>atraikasyaiva janmanaḥ phalānāmanekadhātvollekhanam' /</p>\n\n</div>\n<div>\n\n<p>START Sūtra 21:</p>\n\n<p><hi rend='bold'>viṣayasyāpahnave 'pahnutiḥ // RuAss_21 //</hi></p>\n\n<p><hi rend='bold'>vastvantarapratītirityeva prakrāntāpahnavavaidharmyeṇedamucyate /\nāropaprastāvādāropaviṣayāpahnutāvāropyamāṇapratītāvapahnutyākhyo 'laṃṅkāraḥ /\ntasya ca trayī bandhacchāyā, apahnavapūrvaka āropaḥ, āropapūrvako 'pahnavaḥ /\nchalādiśabdairasatyatvapratipādakairvāpahnavanirdeśaḥ /\npūrvoktabhedadvaye vākyabhedaḥ /\ntṛtīyabhede tvekavākyatvam /\n<lg>\n<l>ādyo yathā--</l>\n<l>'yadetaccandrāntarjaladalavalīlāṃ prakurute tadācaṣṭe lokaḥ śaśaka iti no māṃ prati tathā /</l>\n<l>ahaṃ tvinduṃ manye tvadarivirahākrāntataruṇī kaṭākṣolkāpātavraṇakiṇakalaṅkāṅkitatanum' //</l>\n</lg></hi></p>\n\n<lg>\n<l>atraindavasya śaśasyāpahnave upakṣitpe śaśakaprativastukiṇavata indorāropo nānvayaghaṭanāṃ puṣyatīti na niravadyam /</l>\n<l>tattu yathā 'pūrṇendoḥ paripoṣakāntavapuṣaḥ sphāraprabhābhāsvaraṃ nedaṃ maṇḍalamabhyayudeni gaganābhoge jigīṣorjagat /</l>\n<l>bhārasyocchritamātapatramadhunā pāṇḍupradeṣaśriyā mānonnaddhajanābhimānadalanodyogaikahevākinaḥ' //</l>\n</lg>\n\n<lg>\n<l>dvitīyo yathā-</l>\n<l>'vilasadamaranārīnetranīlābjaṣaṇḍā- nyadhivasati sadā yaḥ saṃyamādhaḥkṛtāni /</l>\n<l>na tu rucirakalāpe vartate yo mayūre vitaratu sa kumāro brahmacaryaśriyaṃ vaḥ' //</l>\n</lg>\n\n<lg>\n<l>tṛtīyo yathā--</l>\n<l>'ud bhrāntojjhitagehagūrjaravadhūkampākuloccaiḥ kuca- preṅkholāmalahāravallivilanmuktāphalacchajhanā /</l>\n<l>sārdhaṃ tvadripubhistvadīyaśasāṃ śūnye marau dhāvatāṃ bhraṣṭaṃ rājamṛgāṅkaṃ! kundamukulasthūlaiḥ śramāmbhaḥkaṇaiḥ' //</l>\n</lg>\n\n<p>atra śūnya ityasya sthāne manyeśabdaprayoge sāpahnavotprekṣā ittayapi sthāpayiṣyate, ' ahaṃ tvinduṃ manye ' iti tu vākyabhede manyeśabdaprayogenotprekṣeti ca vakṣyate /\netasminnapi bhedo 'pahnavāropayoḥ paurvāparyaprayogaviparyaye bhedadvayaṃ sadapi na pūrvavaccitratāvahamiti na bhedatvena gaṇitam /\ntatrāpahnuvapūrvake ārope nirantaramudāhṛtam /\n<lg>\n<l>āropapūrvake tvapahnave yathā--</l>\n<l>'jyotsnābhasmacchuraṇadhavalā bibhratī tārakāsthī nyantardhānavyasanarasikā kātrikāpālikīyam /</l>\n<l>dvīpāddvīpaṃ bhramati dadhatī candramudākāpāne nyastaṃ siddhāñjanaparimalaṃ lāñcanasya cchalena' //</l>\n</lg></p>\n\n<lg>\n<l>kacitpunarasatyatvaṃ vastvantararūpatābhidhāyi-vapuḥ-śabdādinibandhanaṃ yathā-</l>\n<l>'amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛthujaghanabhāge nipatitaḥ /</l>\n<l>yadaṅgāṅgārāṇāṃ praśamapiśunā nābhikuhare khikhā dhūmasyeyaṃ pariṇamati romāvalivapuḥ' //</l>\n</lg>\n\n<p><hi rend='bold'>iti /</hi></p>\n\n</div>\n<div>\n\n<p>RuAssC_21:</p>\n\n<p>viṣayasyetyādi /\nvastvantareti /\nbhrāntimatāṃ'nuvartata iti śeṣaḥ /\nata eva kecana maṇḍūkaplutinyāyenānuvartanasyānucitatvād bhrāntimadanantaramapahnutirgranthakṛtā lakṣitā ullekhaścatiśayoktyanantaramiti granthaṃ viparyāsitavantaḥ /\nna caitat /\nyata ullekhastāvadatiśayoktyanantaraṃ granthakṛtā na lakṣitaḥ /\nyadvakṣyati-'evamadhyavasāyāśrayeṇālaṅkāradvayamuktvā gamyamānaupamyāśrayā alaṅkārā idānīmucyante /\ntatrāpi padārthavākyārthagatatvena teṣāṃ dvaividhyai'pi padārthagatamalaṅkāradvayaṃ krameṇocyate' iti /\ntasmādvastvantarapratīterbhāvādbhrāntimadanantaramevāsya granthakṛtā lakṣaṇaṃ kṛtam /\nata eva collekhe 'pi tatsaṃbhavādvastvantarapratīternirantaramevānuvartanādihaivāsyā lakṣaṇamucitamiti yathāsthita eva granthaḥ sādhuḥ /\nyadyevaṃ tardhullekhāpahlatyorihaiva viparyayeṇa kiṃ na lakṣaṇaṃ kṛtamityāśaṅkyāha-prakrāntetyādi /\nidamityapahnutilakṣaṇam /\ntadevavyācaṣṭe - āripetyādinā /\nviṣayasyāpahnaveviṣayiṇo 'nyasya vidhirityarthaḥ /\n<lg>\n<l>tena-</l>\n<l>'na viṣaṃ viṣamityāhurbrahyastvaṃ viṣamucyate /</l>\n<l>viṣamekākinaṃ hanti brahmasvaṃ tu sasaṃtatim' //</l>\n</lg></p>\n\n<p>ityatra viṣayasya niṣedhapūrvaṃ brahmasvaviṣaya āropyamāṇatvād dṛḍhāropaṃ rūpakameva nāpahnutiḥ /\napahnuterhi niṣedhyaviṣayabhittitayaivānyasya viṣayiṇo vidhānaṃ lakṣaṇam /\natra tu niṣedhyasyaiva viṣasya brahmasvaviṣaye āropyamāṇatvādvidhānam /\natha\n'atra mukhyasya viṣasya niṣedheāropyamāṇatvāt brahmasvaviṣasya gauṇasya vidhānam' - [alaṅkāraratnākare pṛ.42] iti cet, tatra brahyasvaviṣasya gauṇasya vidhānamiti bhaṇiteḥ kor'thaḥ /\nkiṃ brahmasyeti /\ntatra nādyaḥ pakṣaḥ /\nviṣādinyāyena brahmasvaviṣātmanaḥ kasyacidvastuno bahirasaṃbhavāt /\ntatrāpyasya brahmasvaṃ viṣaṃ ceti na bhedenoktiḥ syāt /\nnāpi gauṇatā svārtha eva pravṛtteḥ /\nanyadanyatra vartamānāṃ gauṇamityucyate /\nna cātra brahmasvaviṣamanyatra kutracidvartate yenāsya gauṇatā syāt /\nevaṃ dvitīye 'pi pakṣe na gauṇatvaṃ yuktam /\nnāpyatrobhayavidhiḥ /\nbrahmasvavṛttyabhāvānmukhyārthabādhādguṇeṣu vartanāt /\ntṛtīye 'pi na gauṇasya sato viṣasya vidhānam /\nbrahmasvavṛttyabhāvānmukhaayārthabādhādhādguṇeṣu vartanāt vihitasya tastaya gauṇatvāt /\nevaṃ brahmasvatya dāḍharyena viṣasābhyapratītipratipipādayiṣayā tatra niṣedhapūrvaṃ viṣamāropitamiti dṛḍhāropameva rūpakaṃ yuktam /\nna brahmasvaṃ viṣamidamiti punarucyamāne 'pahnutiḥ syāt /\ntasmāt 'mukhyasya ve' tyapāsta viṣayasyāpahnuve 'nyavidhirapahnutirityeva lakṣaṇaṃ kāryam /</p>\n\n</div>\n<div>\n<p>RuAssC_21a:</p>\n\n<p>tasyetyapahnutyākhyasyālaṅkārasya /\nvākyabheda iti ekavākyamiti cānena yathāsaṃbhavaṃ bhedatrayasya svarūpanirdeśaḥ kṛtaḥ /\nna niravadyamiti /\nyathoktakramanirvāhābhāvāt /\nata evodāharaṇāntaramāha-pūrṇendorityādi /\nmanyeśabdasya prayoga iti saṃbhāvanādyotakatvāt /\nnotprekṣeti /\nsādhyavasāyādyutprekṣāsāmagrayabhāvāt /\nvakṣyata iti /\nutprekṣāyām /\ntayā cāsyā ivādiśabdavanmanyeśabdo 'pi pratipādakaḥ /\nkintūtprekṣāsāmagrayabhāve manyeśabdaprayogo vitarkameva pratipādayatīti /\nataścātra 'avātpaḥ prāgalbhyam-ityādāvapahnatyatudāharaṇatvamabhidadhataḥsamāne 'pi nyāye 'no māṃ prati tathā' ityanena śaśakapakṣasya nirākṛtatvādanyasyānyarūpatayā saṃbhāvanāyā abhāvān manya-ityanena kiṇapakṣasyaiva niścitatvādatiśayoktitvameveti manyante (alaṅkāraratnakarakārādayaḥ) /\nteṣāṃ pūrvāparavicārakuśalānāṃ kimabhidadhmaḥ /\nevamanyairatrānyatra codāharaṇādau bahuprakāraṃ skhalitaṃ tat punargrunthavistararabhayād,asmaddarśanadattdūṣaṇodbharaṇasyaiva pratighajñātatvāt,asmābhiḥ pratipadyena na dūṣitam /</p>\n\n</div>\n<div>\n\n<p>RuAssC_21b:</p>\n\n<p>etasminniti chalādiśabdapratipādye /\nsaṃbhāvamātraṃ punardarśayitumetadudāhṛtam /\nvastvantararūpatābhidhāyīti /\nvapuḥśabdasya śarīrārthābhidhāyitvāt /\natra punarupamānasyopameyarūpatāpariṇatau pariṇāma iti pariṇamālaṅkāratvaṃ syāt /\niha punaḥ śarvapluṣṭamadananipatanānumāpakatvena romāvalyapahnave dhūmaśikhāyā evaṃ prādhānyaṃ vivakṣitamiti na pariṇāmaḥ nāpi rūpakam /\nvyājārthaparyavasāyivapuḥ śabdabalādāropaviṣayāpahnutāvāropyamāṇasya pratīteḥ /\nāropaviṣayānapahnave hi rūpakamiti pūrvamevoktam /\nathātrāpi bhinnayoḥ sāmānādhikharaṇyāyogādekatarasya niṣedhaprātpavāropyamāṇasya ca niṣedhānupapatterāropaviṣayasyaiva paryavasāne niṣedhaḥ pratīyata iti cet, naitat /\natra hi mukhādau candrādervṛtyabhāvād bādhitaḥ saṃścandrārthaḥ svātmasahacāriṇo guṇāṃllakṣayati na tu mukhāderviṣayasya niṣedhaḥ pratīyate /\nmukhaśabdādeḥ svārtha eva pravṛtteḥ /\nparyavasāne hyatra mukhādi candradiguṇaviṣiṣṭaṃ pratīyate /\nna tu mukhāderbādhaḥ /\nna mukhamityevamādeḥ pratyavamarśābhāvāt /\nnāpi nidarśanā /\nsaṃbandhavighaṭanādyabhāvāt /</p>\n\n</div>\n<div>\n\n<p>RuAssC_21c:</p>\n\n<p>ādiśabdācca tṛtīyayāpi kvacidasatyatvaṃ pratipādyate /\n<lg>\n<l>yathā-</l>\n<l>'maddhāhvorvyavahāramujjhatu latā kaṇṭhasthale tāvake mā kārṣīratisāhasaṃ priyatame dāsastava prāṇiti /</l>\n<l>nītā vṛddhimamī tvayaiva kusumairbāṣpāyamāṇā drumā gṛhṇanti kṣurikāmivālipaṭalavyājena pāśacchide' //</l>\n</lg></p>\n\n<p>atra kusumairiti tṛtīyayāpahṇavanibandhanam /\nāropagarbhatvācceyaṃ sādṛśyādvā bhavati saṃbandhāntarādvā /\nsādṛśye 'pyasyāḥ sādhāraṇadharmasya trayī gatiḥ /\n<lg>\n<l>tatrānugāmitā yathā-</l>\n<l>'taruṇatamālakomalakomalīmasametadayaṃ kalayati candramāḥ kila kalaṅkamiti bruvate /</l>\n<l>' tadanṛtameva nirdayavidhuntudadantapadavraṇavivaropadarśitamidaṃ hi vibhāti nabhaḥ //</l>\n</lg></p>\n\n<p>atra tamālamalīmasatvamanugāmitvenopāttam /\n<lg>\n<l>śuddhasāmānya rūpatvaṃ yathā-</l>\n<l>'aya surendropavanāddharitrīṃ sa pārijāto hariṇopanītaḥ /</l>\n<l>na prātito 'yaṃ sumanaḥ pravarhaḥ kaśmīradeśodbhavatābhimānam' //</l>\n</lg></p>\n\n<p>atrāpanayanaprāpaṇayoḥ śudhdasāmānyarūpatvam /\n<lg>\n<l>bimbapratibimbabhāvo yathā -</l>\n<l>'na syotsmābharaṇaṃ nabho na militacchāyāpatho vāmbudo no tārāprakāro na cedamamṛtajyotiṣmato maṇḍalam /</l>\n<l>kṣīrakṣobhamayo 'pyapāṃnidhirasau netrāhinā mandaraḥ pṛkto 'yaṃ maṇipūga eṣa kalaśaścāyaṃ sudhānirjharaḥ' //</l>\n</lg></p>\n\n<p>atra jyotsnābharaṇatvasya kṣīrakṣobhamayatvaṃ pratibimbatvena nirdiṣṭam /\n<lg>\n<l>saṃbandhāntarādyathā-</l>\n<l>'helodañcanmalayapavanāḍambareṇākulāsu preṅkhākeliṃ kamapi bhajatāṃ cṛtaśākhālatāsu /</l>\n<l>vācālatvaṃ nanu yadabhavat kānane kokilānāṃ maunitvaṃ tatpathikahariṇīlocanānāṃ vabalga' //</l>\n</lg></p>\n\n<p>atra kokilavācālatvasya kāraṇasya niṣedhe pathikastrāmaunitvasya kāryasya vidhiḥ /\nevamāropagarbheyaṃ saprapañcaṃ darśitā /\n<lg>\n<l>adhyavasāyagarbhā punardarśyate yathā-</l>\n<l>'na lakṣmīsaudaryānna ca suraśaraṇyīkṛtasurā- sudhādijyeṣṭhatvānna mukuṭamaṇitvādbhagavataḥ /</l>\n<l>yadevaṃ bālendordiśi vidiśi vandyatvamuditaṃ sphuṭaṃ tvetatkāntāmukhakamaladāsyādupanatam' //</l>\n</lg></p>\n\n<p>atra vandyatvasya prabhāvādihetukatve nigīrya hetvantaramadhyavasitam /\n<lg>\n<l>yathā vā-</l>\n<l>'kalābhistṛptyarthaṃ surapitṛnṛṇāṃ pañcadaśabhiḥ sudhāsūtirdevaḥ pratidinamudetītyatasadidam /</l>\n<l>paribhrāmyatyeṣa pratiphalanamāsādya bhavatī- kapolāntaryuktyā tvadadharasudhāsaṃgrahaparaḥ' //</l>\n</lg></p>\n\n<p>atrodayādau tattadrāśyupabhogalakṣaṇaṃ nimittaṃ nigīrya tatphalabhūtaṃ nimittāntaramadhyavasitam /</p>\n\n</div>\n<div>\n\n<p>RuAssC_21d:</p>\n\n<p>etadupasaṃharannanyadavatārayati /\nevamityādi /</p>\n\n</div>\n<div>\n\n<p>START Sūtra 22:</p>\n\n<p><hi rend='bold'>\nevamabhedaprādhānye āropagarbhānalaṅkārāṃllakṣayitvā adhyavasāyagarbhāṃllukṣayati- tatra</hi></p>\n\n<l><hi rend='bold'>adhyavasāye vyāpāraprādhānye utprekṣā // RuAss_22 //</hi></l>\n\n<p><hi rend='bold'>viṣayanigaraṇenābhedapratipattirviṣayiṇo 'dhyavasāyaḥ /</hi></p>\n\n</div>\n<div>\n\n<p>RuAssC_22:</p>\n\n<p>āropagarbhāniti /\natrādhyavasāyagarbhatvasyāpi vidyamānatvānmallagrāma ityādivadāropagarbhasya prādhānyādevaṃ vyapadeśaḥ /\ntatra tāvadutprekṣāṃ lakṣayati-adhyavasāya ityādi /</p>\n\n</div>\n<div>\n\n<p>RuAssC_22a:</p>\n\n<p>adhyavasāya iti na punaḥ saṃdeha iti /\niha hi niścayāniśyayarūpatvena pratyayānāṃ dvaividhyam /\nniścayaścārthāvyabhicārī samyak,amyak,anyathā tvasamyagiti bhedo na grāhyaḥ /\npratītivṛttimātrasyaiveha vicārayitumupakrāntatvāt /\ntasya ca prāmāṇyavicāre upayogāt /\naniścayaśca saṃśayatarkarūpatvena dvividhaḥ /\nataścāniścitaṃ ca saṃdagdhameveti na vācyam /\ntarkātmanaḥ saṃbhāvanāpratyayasyāpyaniścayātmakatve sadigdhatvābhāvāt /\nutprekṣā saṃbhāvanādiśabdābhidheyatarkaṃpratītimūleti nāsyāḥ saṃdehamūlatvam /\ntasya bhinnalakṣaṇatvāt /\nathānavadhāraṇaghajñānaṃ saṃśayaityanavadhāraṇajñānatvāviśeṣātsaṃśayānnārthāntarābhāvastarkasyetyasyāḥ saṃśayamūlatvamiti cet, nautat /\nanavadhāraṇajñānatvāviśeṣe 'ri saṃśatarkayobhiṃnnarūpatvāt /\ntathāhi-sthāṇurvā puruṣo veti sāmānyena pakṣadvayollekhaḥ saṃśayaḥ /\npuruṣeṇānena bhavitavyamityekatarapakṣānukūlakāraṇadarśanena pakṣāntarabādhanamiva tarkaḥ /\npuruṣa evāyamiti pakṣāntarāsaṃsparśenaikatarapakṣanirṇayo niścaya ityasti sahṛdayasākṣikaṃ pratyayānāṃ traividhyam /\nbāḍhamastyeva pratyayānāṃ traividhyam,kiṃ tvanavadhāraṇajñānatvāviśeṣāt saśayaprakārastarkaṃ iti cet,nautat /\nevaṃ hyasamyagjñānatvāviśeṣād bhramo 'pi saṃśayaprakāraḥ syāt /\narthaniścayāniścayasvabhāvatvādinā astyanayorviśeṣa iti cet,iha punarnāstyatra kiṃ pramāṇam /\nsaṃśayo hyaniyatobhayāṃśāvalambitvenodeti,tarkaḥ punaraṃśāntarabādhanenetra vāhakelidarśanādyanukūlakāraṇaucityādaṃśāntarāvalambanena cetyastyanayorviśeṣaḥ /\ndeśāntare hi yathā spardhamāna eva sthāṇupakṣa āste na tathā vāhakelibhūmau,api tu śithilībhavati,saṃbhavatpramādatvācca sarvātmanā na nivartata iti ata eva niścayaḥ sādhakapramāṇābhāve 'pyasyopapattaḥ /\nnahi sarvātmanā na nivartata iti ata eva niścayaḥ sādhakapramāṇābhāve 'pyasyopapattaḥ /\nnahi pratipakṣabādhādeva niścayo bhavati /\nsādhākabādhakapramāṇasadbhāvena tadutpādāt /\ntenāniyatobhayapakṣāvalambī kiṃsviditi vimarśaḥ sadehaḥ /\nekatarapakṣāvalambī tu tarka iti /\natha kāsya 'phalasyopāyaviśeṣaḥ ' ityekatarapakṣāvalambenāpi saṃdehaḥ saṃbhavatīti cet,naitat /\nkimathanāniyatapakṣāntarasvīkārādekatarapakṣāvalambanasyāpratiṣṭhānāt /\nbāhyālīdarśanācca yathā puruṣaviśeṣāḥ smaraṇapathaṃ samavataranti na tathā sthāṇuviśeṣā ityubhayaviśeṣasmaraṇajanmanaḥ saṃdehādekataraviśeṣasmaraṇajanmā viśiṣyate tarka ityādyavāntaramatigahanamanayorantibhedasādhanaṃ tatpunaḥ prakṛtānupayogādiha noktam /\ntena saṃdehaniścayāntarālavatīṃ tāndvalakṣaṇaḥ saṃbhāvanāpratyayastriśaṅkuriva lambamāno 'vaśyābhyupagantavyaḥ /</p>\n\n</div>\n<div>\n\n<p>RuAssC_22b:</p>\n\n<p>evamapyaniścayātmakasaṃbhāvanāpratyayamūlatvādutprekṣāyāḥ kathamadhyavasāyamūlatvam /\ntasya hi viṣayanigaraṇaṃ viṣayiniścayaśca svarūpam /\nna cātraikamapi saṃbhavati /\nviṣayopādānānniścayābhāvācceti /\natrocyate - iha dvidhāstyadhyavasāyaḥ-svārasika utpāditaśca /\ntatra svārasike viṣayānavagata eva nimittam tatsāmarthyātsvarasata eva viṣayipratīterullāsāt /\nna hyavagataśuktikāsvarūpanya pramātuḥ kadācidapi rajatamidamiti pratyayotpādaḥ syāt /\nitaratra tu viṣayamavagamyapi tadantaḥkāreṇa pratipattau svātmaparatantravikalpabalād viṣayapratipattimutpādayet /\njānāna eva hi viṣayiviviktaṃ viṣayaṃ tatra prayojanaparagatā svārasikyeva tathāvidhā pratipattirvaktrānūdyate na tūtpādyate /\nyadāhuḥ-\n'pramātrantaradhīrbhāntirūpā yasminnanūdyate /\nsa bhrāntimān' iti /\nsvārasikatvaṃ punaratra kavipratibhānirvatitameveṣṭam /\nanyathā hi bhrāntimātraṃ syāditi pūrvamevoktam /\nitarastūtprekṣāviṣayaḥ /\nsa ca dvividhaḥ-siddhaḥ sādhyaśca /\nsiddho yatra viṣayasyānupāttatayā nigīrṇatvādadhyavasitaprādhānyam /\nsidhyo yatrevādyupādānātsaṃbhāvanāpratyayātmakatvādviṣayasya nigīrṇatvādadhyavasitaprādhānyam /\nsādhyo yatrevādyupādānātsaṃbhāvanāpratyayātmakatvādviṣayasya nigīryatvādadhyavasitaprādhānyam /\nsādhyo yatrevādyupādānāntsaṃbhāvanāpratyayātmakatvādviṣayasya nigīryamāṇatvādadhyavasāyakriyāyā eva prādhānyam /\nata evāha-'vyāpāraprādhānya' iti /\nata eva cātra kvicidviṣayānupādānam /\nvācyopayogyadhyavasāyasya sādhyamāna venopakrāntatvāt /\nkvicicca viṣayasyānupādāne 'pi na siddhatvam /\nivādyalapādānānnigīryamāṇatvādāropagarbhatvaṃ na vācyam /\ntatra viṣayasya viṣayitayā pratītiḥ /\niha punarvaṣayasya nigīryamāṇatvena viṣayiṇa eva pratītiḥ /\nnanu viṣayanigaraṇamadhyavasāyasya lakṣaṇam /\niha punarviṣayasya nigīryamāṇateti kathamatrādhyavasāyateti cet,naitat /\nviṣayyantaḥkṛte 'nyasmin sā syātsādhyavasānikā' ityādyaktyādhyavasāyasya viṣayiṇā viṣayasyāntaḥkaraṇaṃ lakṣaṇam /\ntacca viṣayasya nigaraṇena nigīryameṇatvena vā bhavatīti na kaścidviśeṣaḥ /\nnigīryamāṇatvamapi pūrvoktanītyā viṣayasyopāttasyānupāttasya vā bhavatītina kaścidviśaśeṣaḥ /\nevaṃ sidhde 'dhyavasāye 'dhyavasitaprādhānya sādhye ca svarūpaprādhānyamitisiddham /\nevacca granthakṛdeva vibhajyāgre vakṣyatīti tata evāvadhāyaṃm /\nyadeva sādhyavasāyasya sādhyatvaṃ tadeva saṃbhāvanātmakatvam /\nsaṃbhāvanā hyekatarapakṣaśithilīkāreṇa pakṣāntaradārḍhyena ca prādurbhavatītyasyāḥ sādhyādhyavasāyatulpakakṣatvam /\ntasyāpi viṣayaśithilīkāreṇa viṣayidārḍhyena cotpatteḥ /\nata eva viṣayiṇo 'pi śabdena vṛttena satyantvam /\nviṣayidārḍhyenaiva sādhyādhyavasāyatvarūpaprādurbhāvāt /\nyaduktaṃ bhavadbhireva 'saṃbhāvanāyāṃ ca saṃbhāvyamānasya dārḍhyādaparasya na śauthilyāt' iti /\niha saṃbhāvyamānasya viṣayiṇo dārḍhyādatra saṃśayādvailakṣaṇyam /\ntasya hyaniyatobhayāṃśāvalambī kiṃsviditi vimarśo lakṣaṇam saṃbhāvanāviṣayasya ca śauthilyānniścayādapi bhedaḥ /\nviṣaye hi bādhakasadbhāvādekasya śaithilyena vā sādhakasadbhāvācca pakṣāntarasya siddhiḥ syāt /\natiśayoktiśca niścayātmiketi tato 'syā bhedaḥ /\nyattu 'sādhyo yatra viṣayiṇo 'satyatayā pratītiḥ' ityādi granthakṛdvakṣyati tad vastuvṛttābhiprāyeṇāvagantavyam /\ntadevaṃ viṣayasya nigīryamāṇatvādviṣayiṇaśca niścayātsiddhamadhyavasāyamūlatvamasyā iti yathoktameva lakṣaṇaṃ paryālocitābhidhānam /\n<lg>\n<l>tasmāt-</l>\n<l>'ivādau niścayābhāvādviṣayasya parigrahāt /</l>\n<l>kvacidadhyavasāyena notprekṣāpi tu saṃśayāt' //</l>\n</lg></p>\n\n<p>ityādyuktamayuktamevetyalaṃ bahunā /</p>\n\n</div>\n<div>\n\n<p>RuAss_22/1:</p>\n\n<p><hi rend='bold'>\nsa ca dvividhaḥ - sādhyaḥ siddhaśca /\nsādhyo yatra viṣayiṇo 'satyatayā pratītiḥ /\nasatyatvaṃ ca viṣayigatasya dharmasya viṣaya upanibandhe viṣayisaṃbhāvitvena viṣayāsaṃbhāvitvena ca pratīteḥ /\ndharmo,guṇakriyārūpaḥ tasya saṃbhavāsaṃbhavapratītau saṃbhavāśrayasya tatrāparamārthatayā asatyatvaṃ pratīyate, itarasya tu paramārthatayā satyatvam /\nyasyāsatyatvaṃ, tasya satyatvapratītāvadhyavasāyaḥ sādhyaḥ /\nataśca vyāpāraprādhānyam /\nsiddho yatra viṣayiṇo vastuto 'satyasyāpi satyatāpratītiḥ /\nsatvatvaṃ ca pūrvakasyāsatyatvanimittasyabhāvāt /\nataścādhyavasitaprādhānyam /\ntatra sādhyatvapratītau vyāpāraprādhānye 'dhyavasāyaḥ saṃbhāvanamabhimānastarka ūhṛ utprekṣetyādiśabdairucyate /\ntadevamaprakṛtagataguṇakriyābhisaṃbandhādaprakṛtatvena prakṛtasya saṃbhāvanamutprekṣā /\nsā ca vācyā ivādibhiḥ pradarśyate /\npratīyamānāyāṃ punarivādyaprayogaḥ /\nsā ca jātikriyāguṇadravyatāṇāmaprakṛtānāmadhyavaseyatvena caturthā /\nprakṛtasyaitadbhedayoge 'pi na vaicitryamiti na te gaṇitāḥ /\npratyekaṃ ca bhāvābhāvābhimānarūpatayā dvaividhye 'ṣṭavivatvam /\nbhedāṣṭakasya ca pratyekaṃ nimittasya guṇākriyārūpatve ṣoḍaśa bhedāḥ /\nteṣāṃ ca pratyekaṃ nimittasyopādānānupādanābhyāṃ dvātriṃśatprabhedāḥ, teṣu ca pratyekaṃ hetusvarūpaphalotprekṣaṇarūpatvena ṣaṇṇavatirbhedāḥ /\neṣā gatirvācyotprekṣāyā /\ntatrāpi dravyasya prāyaḥ svarūpotprekṣaṇameveti hetuphalotprekṣābhedāstataḥ pātanīyāḥ /\npratīyamānāyāstu yadyapyuddeśata etāvantobhedāḥ, tathāpi nimittasyānupādānaṃ tasyāṃ na saṃbhavatīti tairbhedair yūno 'yaṃ prakāraḥ /\nivādyanupādāne nimittasyata cākīrtane utprekṣaṇasya niṣpamāṇatvāt /\nprāyaśca svarūpotprakṣāyā yathāsaṃbhavaṃ bhedanirdeśa /\neṣā cārthāśrayati dharmaviṣaye śliṣṭaśabdahetukā kvacitpadārthānvayavelāyāṃ sādṛśyābhivānādupakrāntāpyupamāvākyārthatātparyasāmarythābhimantṛvyāpāropārohakrameṇotprekṣāyāṃ paryavasyati /\nkvacicchalādiśabdaprayoge sāpahnavātprekṣā bhavati /\nataścoktavakṣyamāṇaprakāravaicitryeṇānantyamasyāḥ /</hi></p>\n\n</div>\n<div>\n\n<p>RuAssC_22/1:</p>\n\n<p>etadeva vyācaṣṭe - viṣayetyādinā /\nabhedapratipattiriti viṣayāntaḥkaraṇāt /\nsaṃbhāvanāpratyayātmakatve 'pi sādhyādhyavasāyasya vastvabhiprāyeṇa tadvailakṣaṇyaṃ pradarśayitumāha-sādhya ityādi /\nviṣayapariśodhanadvāreṇa pramāṇānugrāhakatvātsaṃbhāvanāpratyayasya puruṣeṇanena bhavitavyamityatra vastuvṛttena puruṣasya satyatvam /\niha punastatra tasya prayojanaparatayādhyavasīyamānatvātsaṃvanāviṣaye saṃbhāvyamānasya vastuto na satyatvamityāha-asatyatayā pratītiriti /\natraiva nimittamāha-asatyatvaṃ cetyādiṣa /\nviṣaya upanibandha iti /\ntadgatadharmābhedenādhyavasita ityarthaḥ /\nanenasaprayojanatvamevopodvalitam /\ndharma iti viṣayigataḥ /\nsa eva cotprekṣaṇe nimittam /\ntasyeti dharmasya /\nsaṃbhāvanāśrayasyeti viṣayiṇaḥ /\ntatreti saṃbhāvanāśraye viṣaye /\nitarasyeti asaṃbhavāśrayasya viṣayasya /\nyasyeti viṣayiṇaḥ /\nataṃśceti /\nadhyavasāyasya sādhyamānatvāt /\nasatyasyāpīti /\nvastuto viṣayiṇastatrāsaṃbhavāt /\nsatyatāpratītiriti /\nniścayasvabhāvatvādatiśayokteḥ /\nasatyatvanimittasyanti dharmasaṃcārādeḥ /\nataśceti dharmasaṃcārātrigīyamāṇatāyāḥ prādhānyābhāvāt /\nadhyavasitaprādhānyamiti viṣayasya nigīrṇatvādviṣayiṇa eva prādhānyamityarthaḥ /\nsādhyatvasiddhatvayośca samanantaramevasvarūpamupapāditamitīha na punarāyastam /\ntatreti dvayanirdhāraṇe /\nadhyavasāya ityādiśabdairuccata iti saṃbandhaḥ /\netadevopasaṃharati-tadevamityādi /\nyadāhuḥ-'vivayitvena saṃbhāvanamuprekṣā' iti /\npratīyamānāyāmiti /\nivādyaprayogācchabdānuktatvādūhyāyāṃ na vyaṅgayāyām,alaṅkāraprabhedānāṃ pratipipādayiṣitatvād vyaṅgyabhedābhidhānasyāprastutatvāt /\nevaṃ vācyā pratīyamānā cotprekṣā bhavatītyanuvādadvāreṇa vidhiḥ /\nsā ceti /\nvaicitryamiti /\ntasya nigīrthamāṇatvenāprādhānyāt /\npratyekamiti jātyādīnām /\nnimittasyeti dharmasya /\ntadvaśādeva hi prakṛtagatatvenāprakṛtopanibandhaḥ /\nhetusvarūpaphalalakṣaṇamevāsyā bhedatrayaṃ jīvitabhūtamiti tadeva viśrāntidhāmatayā paścāduddiṣṭam /\njātyādibhedagaṇanaṃ punaravaicitryāvahamapi cirantanānurodhātkṛtam /\nata eva granthakṛtā prātipadyena nodāhṛtam /\nasmābhiśca nodāhariṣyate /\neṣeti /\nsamanantaroktā /\ntatrāpīti /\nsatyāmapi samanantaroddaṣṭāyāṃ bhedagaṇamāyām /\nprāyaḥśabdena ca hetuphalayoḥ kutrāpi saṃbhavo 'stīti darśitam /\nata evālaṅkārānusāriṇyāṃ granthakṛtānayorapi saṃbhavo darśitaḥ /\ntadevaṃ dravyasya hetuphalayoḥ saṃbhave prāguktaiva saṃkhyā jyāyasī /\nanyathā tvetadbhedaṣoḍaśakatyābhāvādaśītirbhedāḥ /\nasyāśca vakṣyamāṇanītyā hetuphalayornimittānupādānāsaṃbhavāccatuḥṣaṣṭireva bhedāḥ saṃbhavanti /\netāvanta iti ṣaṇṇavatiḥ /\nayaṃ prakāra iti /\npratīyamānotprekṣālakṣaṇaḥ /\nprāya iti /\nvācyā yathā svarūpotprekṣā lakṣayeṣu pracurā tatheyaṃ na bhavatītyarthaḥ /\nna punaratyantamevāsyā abhāvo ścāṣṭacatvārriśadbhedāḥ saṃbhavanti /\ntaduktamalaṅkārānusāriṇyām-'pratīyamānotprekṣābhedā aṣ catvāriṃśat' iti /\narthāśrayāpīti /\narthāśrayasya yadyapi śabdahetukatvaṃ na kvāpyupayuktaṃ tathāpi śliṣṭaśabdahetukatvamasyāḥ kvacidvaicitryamāvahatītyarthaḥ /\nupamā utprekṣāyāṃ paryavasyatīti saṃbandhaḥ /\nānantyamiti bahu prakāratvam /</p>\n\n</div>\n<div>\n\n<p>RuAss_22/2:</p>\n\n<p><hi rend='bold'>\nsāprataṃ tviyaṃ diḍvrātreṇodāhniyate /\n<lg>\n<l>tatra jātyutprekṣā yathā-</l>\n<l>'sa vaḥ pāyādindurnavabisalatākoṭikuṭilaḥ- smārāreryo mūrdhni jvalanakapiśo bhāti nihitaḥ /</l>\n<l>stravanmandākinyāḥ pratidivasasiktena payasā kapālenonmuktaḥ sphaṭikadhavalenāṅkura iva' //</l>\n</lg></hi></p>\n\n<p><hi rend='bold'>atrāṅkuraśabdasya jātiśabdatvājjātirutprekṣyate /</hi></p>\n\n<lg>\n<l><hi rend='bold'>kriyotprekṣā yathā--</hi></l>\n<l><hi rend='bold'>'limpatīva tamoṅgāni varṣatīvāñjanaṃ nabhaḥ' /</hi></l>\n<l><hi rend='bold'>atra lepanavarṣaṇakriye tamonabhogatatvenotprekṣyete /</hi></l>\n<l><hi rend='bold'>uttarārdhe tu 'asatpuruṣaseveva dṛṣṭirniṣphalatāṃ gatā' //</hi></l>\n</lg>\n\n<p><hi rend='bold'>ityatropamaiva notprekṣā /\n<lg>\n<l>guṇotprekṣā yathā-</l>\n<l>'saiṣā sthalī yatra vicinvatā tvāṃ bhraṣṭaṃ mayā nūpuramekamurvyām /</l>\n<l>adṛśyata tvaccaraṇāravindaviśleṣaduḥkhādiva baddhamaunam' //</l>\n</lg></hi></p>\n\n<p><hi rend='bold'>atra dukhaṃ guṇaḥ /\n<lg>\n<l>dravyotprekṣā yathā-</l>\n<l>'pātālametannayanotsavena vilokya śūnyaṃ mṛgalāñchanena /</l>\n<l>ihāṅganābhiḥ svamukhacchalena kṛtāmbare candramayīva sṛṣṭiḥ' //</l>\n</lg></hi></p>\n\n<p><hi rend='bold'>atra candrasyaikatvād dravyatvam /\netāni bhāvābhimāne udāharaṇāni /</hi></p>\n\n</div>\n<div>\n\n<p>RuAssC_22/2:</p>\n\n<p>sāṃpratamiti prātpāvasaram /\ndiṅmātreṇeti /\nanena jātyādibhedānāmanavaklatpirdhvanitā /\ntamogatatveneti /\ntamogatavyāpanādidharmanigaraṇenetyarthaḥ /\natra hi tamaso dharmiṇo 'nyadharmadharmitvaṃ nigīryānyadharmadharmitvamavasthāpitamityagra eva vakṣyāmaḥ /\ndravyotprekṣeti /\ndravyasya svarūpeṇotprekṣaṇam /\n<lg>\n<l>tasyaiva hi hetūtprekṣā yathā -</l>\n<l>'jayati śiśiratāyāḥ kāraṇaṃ sā himādre- stripuraharakirīṭādāpatantī dyusindhuḥ /</l>\n<l>satatasahanivāsī kṣīrasindhoḥ prasūto- himakara iva hetuḥ śvaityaśaityasya yasyāḥ' //</l>\n</lg></p>\n\n<p>atrendordraṣyasya hetutvenotprekṣaṇam /\n<lg>\n<l>phalotprekṣā yathā -</l>\n<l>'madhyesalilamādityasaṃmukhaṃ dhūlidhūsarāḥ /</l>\n<l>kumudinyastapasyanti candrāyeva dine-dine' //</l>\n</lg></p>\n\n<p>atra cāndrasya dravyatvam /\neṣāmeva bhāvābhimānodāharaṇatvamatidiśati-etānītyādinā /</p>\n\n</div>\n<div>\n\n<p>RuAss_22/3:</p>\n\n<p><hi rend='bold'>\n<lg>\n<l>abhāvābhimāne yathā-</l>\n<l>'kapolaphalakāvasyāḥ kaṣṭaṃ bhūtvā tathāvidhau /</l>\n<l>apaśyantāvivānyonyamīdṛkṣāṃ kṣamatāṃ gatau' //</l>\n</lg></hi></p>\n\n<p><hi rend='bold'>atrāpaśyantāviti kriyāyā abhāvābhimānaḥ /\nevaṃ jātyādāvapyūdyam /\nguṇasya nimittatvaṃ yathā-\n'navabisalatākoṭikuṭilaḥ' ityatrodāhṛte kuṭilatvasya /\nkriyāyā yathā- r'idṛkṣāṃ kṣāmatāṃ gatau' ityatra kṣāmatāgamanasya /\nnimittopādānasyaite udāharaṇe /\n<lg>\n<l>anupādāne 'limpatīva tamo 'ṅgāni' ityādyudāharaṇam /</l>\n<l>hetūtprekṣā yathā - 'viśleṣaduḥkhādiva baddhamaunam' ityādau /</l>\n<l>svārūpotprekṣā yathā - 'kuberajuṣṭāṃ diśamuṣṇaraśmau gantuṃ pravṛtte samayaṃ vilaṅghya /</l>\n<l>dig dakṣiṇā gandhavahaṃ mukhena vyalīkaniḥ śvāsamivotsasarja' //</l>\n</lg></hi></p>\n\n<lg>\n<l><hi rend='bold'>phalotprekṣā yathā - 'colasya yadbhītipalāyitasya bhālatvacaṃ kaṇṭakino vanāntāḥ /</hi></l>\n<l><hi rend='bold'>adyāpi kiṃ vānubhaviṣyatīti vyapāṭayandraṣṭumivākṣarāṇi' //</hi></l>\n</lg>\n\n<p><hi rend='bold'>evaṃ vācyotprekṣāyā udāharaṇadig dattā /\n<lg>\n<l>pratīyamānotprekṣā yathā -</l>\n<l>'mahilāsahaḥsabharie tuha hiae suhaa sā asāantī /</l>\n<l>aṇudiṇamaṇaṇṇaambhā aṅgaṃ taṇuaṃpi taṇuei' //</l>\n</lg></hi><lg>\n<l><hi rend='bold'>('mahilāsahasrabharite tava hṛdaye subhaga sā amāntī /</hi></l>\n<l><hi rend='bold'>anudinamananyakarmā aṅgaṃ tanakamapi tanayati' //) //</hi></l>\n</lg>\n</p>\n<p><hi rend='bold'>atra-\namāantītyavartamāneveti tanūkaraṇahetutvenotprekṣitam /\nevaṃ bhedāntareṣvapi jñeyam /</hi></p>\n\n</div>\n<div>\n\n<p>RuAssC_22/3:</p>\n\n<p>abhyūhyamiti abhāvābhimānodāharaṇam /\nnimittopādānasyeti /\nkuṭilatvasya kṣāmatāgamanasya ca sākṣānnirdeśāt /\nanupādāna iti /\ntirodhāyakatvādernimittasya gamyamānatvāt /\nbhedāntareṣviti svarūpaphalādikeṣu /\njñeyamiti pratīyamānatvāt /\n<lg>\n<l>tatra svarūpotprekṣā yathā -</l>\n<l>'malaasamīrasamāgamasaṃtosapaṇiccārābhisavvatto /</l>\n<l>vidhyāiha calakisalajakarāhi sāhāhi mahulacchrī' //</l>\n</lg></p>\n\n<lg>\n<l>('malayasamīra - samāgama -saṃtoṣa -pāṭaccarābhiḥ sarvatra /</l>\n<l>vivyāharati calakisalakarābhiḥ śākhāmirmadhulakṣmīḥ') //</l>\n</lg>\n\n<p>atra madhulakṣmīgatatvena calakisalayakaratvādi nigīrya vyāharaṇakriyā svarūpenotprekṣitā /\ntadaunmukhyotpādakatvādi ca nimittamanupāttam /\nyatpunaruddeśe pratīyamānotprekṣāyāṃ nimittānupādānaṃ na saṃbhavatītyuktaṃ tatra prāyastasyāḥ svarūpotprekṣaṇasyāsaṃbhavo nimittam /\ngranthakṛto hi pratīyamānoprekṣā hetuphalarūpaiva bhavatītyabhiprāyaḥ /\nhetuphalotprekṣaṇayoścavakṣyamāṇanītyā nimittānupādānaṃ na saṃbhavatītyāśayenaitaduktam /\ntena pratīyamānāpi svarūpotprekṣā nimittopādānānupādānābhyāmeva bhavati /\ntatra nimittānupādāne udāhṛtā /\n<lg>\n<l>upādāne tu yathā -</l>\n<l>'prasāri sarvato viśvaṃ tirodadhadidaṃ tamaḥ /</l>\n<l>sarvāṅgaṃ limpati janaṃ sāndrairamṛtakūrcakaiḥ' //</l>\n</lg></p>\n\n<lg>\n<l>atra prasāritvādi nigīrya tamāgatatvena lepanakriyā svarūpeṇetprekṣitā tirodhāyakatvādi ca nimittam /</l>\n<l>'turīyo hyeṣa medhyo 'gnirāmnāyaḥ pañcamo 'pi vā /</l>\n<l>api vā jaṅgamaṃ tīrdhaṃ dharmo vā mūrtisaṃcaraḥ' //</l>\n</lg>\n\n<p>ityādau tu vāmanatamate viśeṣoktiḥ-'bhūtalakārtikeyaḥ'itivat /\ngranthakṛnmate tu dṛḍhāropaṃ rūpakam /\nyadvakṣati-yā tvekahānikalpanāyāṃ sāmyadāḍharthaṃ viśeṣoktiriti viśeṣoktirlakṣitā sāsmaddarśane rūpakabheda eveti /\nata evātra tatsāmagrababhāvādutprekṣodāharaṇatvaṃ na vācyam /\nevam 'aparaḥ pākaśāsano rājā' ityatrāpi dṛḍhāropameva rūpakam /\netaccālaṅkārānusāriṇyāmutprekṣāvicāre granthakṛtaiva darśitam /\n<lg>\n<l>phalotprekṣā yathā-</l>\n<l>'gijjante maṅgalagāhiāhi varagottakaraṇṇae /</l>\n<l>sottaṃ viṇiggao uai hāentabahuāhi romaṅkṣo' //</l>\n</lg></p>\n\n<lg>\n<l>('gṛhyante maṅgalagrāhikābhirvaragotradattakarṇāyāḥ /</l>\n<l>śrotuṃ vinirgataḥ paśyata bhaviṣyadvadhvā hi romāñcaḥ') //</l>\n</lg>\n\n<p>atra śrotumiveti phalamutprekṣitam /</p>\n\n</div>\n<div>\n\n<p>RuAss_22/4:</p>\n\n<lg>\n<l/>\n<l><hi rend='bold'>śliṣṭaśabdaheturyathā - 'ananyasāmānyatayā prasiddhasttayāgīti gīto jagatītale yaḥ /</hi></l>\n<l><hi rend='bold'>abhūdahaṃpūrvikayā gatānāmatīva bhūmiḥ smaramārgaṇānām' //</hi></l>\n</lg>\n\n<p><hi rend='bold'>atra dharmaviṣaye mārgaṇaśabdaḥ śliṣṭaḥ /</hi></p>\n\n</div>\n<div>\n\n<p>RuAssC_22/4:</p>\n\n<p>śliṣṭa ityathiśaravācakatvāt /</p>\n\n</div>\n<div>\n\n<p>RuAss_22/5:</p>\n\n<lg>\n<l/>\n<l><hi rend='bold'>upamopakramotprekṣā yathā - 'kastūrītilakanti bhālaphalake devyā mukhāmbhoruhe rolambanti tamālabālamukulottaṃsanti maulāvapi /</hi></l>\n<l><hi rend='bold'>yāḥ karṇe vikacotpalanti kucayoraṅke ca kālāguru- sthāsanti prathayantu tāstava śivaṃ śrīkaṇṭhakaṇṭhatviśaṣaḥ' //</hi></l>\n</lg>\n\n<p><hi rend='bold'>atra yadyapi 'sarvaprātipadikebhyaḥ kkip' ityupamānātkkibvidhāvāmukhe upamāpratītistathāpyupamānasya prakṛte saṃbhavaucityātsaṃbhāvanotthane utprekṣāyāṃ paryavasānam /\nyathā vā virahavaṇaṃne 'keyūrāyitamaṅgadaiḥ' ityādau /\neṣāpi samastopamāpratīpādakaviṣaye 'pi harṣacaritavārtite sāhityamīmāṃsāyāṃ ca teṣu teṣu pradeśeṣudāhṛtā, iha tu granthavistarabhayānna prapañcitā /</hi></p>\n\n</div>\n<div>\n\n<p>RuAssC_22/5:</p>\n\n<p>āmukha iti na punaḥ paryavasāne /\nupamāpratītiriti /\ntadarthameva kvipaḥ pravṛtteḥ /\nata evātra vācakābhāvānnotprekṣātvamiti na vācyam /\nnahi vācakasaṃbhavāsaṃbhavāsaṃbhavamātramevālaṅkārāṇāṃ bhāvābhāvaprayojakam /\nevaṃ hi vyājastutau nindādervācyatve 'pyavācyasya stutyādeḥ pratītiralaṅkāratvaparyavasāyinī na syāt /\ntasmādvākyārtha eva praruḍho 'laṅkārāṇāṃ svarūpapratiṣṭāpakaṃ pramāṇam /\nvākyārthasya ca padārthānvayavelāto 'nyaiva pratipattiḥ /\nsaṃbhavaucityāditi /\nkastūrītilakāderviṣayiṇo bhālaphalakādau saṃbhave yathaucityaṃ na tathākaṇṭhatviḍāderviṣayasyetyarthaḥ /\nata evātropamāyāḥ prakṛtasyāprakṛtakastūrīlilakādirūpatayā pariṇāmātpariṇāmagarbhatvaṃ yadanyairuktaṃ tatteṣāṃ pariṇāmasvarūpānabhijñātvam /\nna aucityameva tasya svarūpaṃ kiṃ tu yathoktaṃ prakṛtopayogitvam /\naucityaṃ ca notprekṣāyāṃ viruddham /\ntasya sarvatraiva bhāvāt /\nutprekṣāyāṃ paryavasānamiti /\nkaṇṭhatviṣāmeva kastūrītilakatvādipratīterviṣayiṇo viṣayanigaraṇenābhedapratipatteḥ sādṛśyāvagamābhāvāt /\nsādṛśyaṃ jhubhayaniṣṭam /\nna cātra prakṛtāprakṛtayoḥ saṃlpadhitayā pratītiḥ /\nyathā vetyanenāsyā lakṣye prācuryaṃ darśitam /\nsamastopamāpratipādakaviṣaye dṛśyamānā /\n<lg>\n<l>sā tu yathā-</l>\n<l>'sa daṇḍapādo bhavadaṇḍapādamutkhaṇḍayanrakṣatu caṇḍīkāyāḥ /</l>\n<l>yasyendulekhā purataḥ sphurantī truṭyattulakoṭitulāmupaiti' //</l>\n</lg></p>\n\n<p>atra satyapi tulāśabde candralekhāyā eva tulākoṭitvapratīterutprekṣātvam /</p>\n\n</div>\n<div>\n\n<p>RuAss_22/6:</p>\n\n<p><hi rend='bold'>\n<lg>\n<l>sāpahnavotprekṣā yathā-</l>\n<l>'gatāsu tīraṃ timighaṭṭanena sasaṃbhramaṃ pauravilāsinīṣu /</l>\n<l>yatrollasatphenataticchalena muktāṭṭahāseva vibhāti siprā' //</l>\n</lg></hi></p>\n\n<p><hi rend='bold'>atrevaśabdamāhātmyātsaṃbhāvanaṃ chalaśabdaprayogāccāpahnavo gamyate /\nevaṃ chadmādiśabdaprayoge 'pi jñeyam /\n'apara iva pākaśāsanaḥ' ityādāvaparaśabdāprayoge upamaiveyam /\ntatprayoge tu prakṛtasya rājñaḥ pākaśāsanatvapratītāvadhyavasāyasaṃbhāvādivaśabdena ca tasya sādhyatvapratīterutprekṣaiveyam /\nivaśabādāprayoge siddhatvādadhyavasāyasyātiśayoktiḥ /\nivāparaśabdayoraprayoge tu rūpakam /\ntadevaṃ prakāravaicitryeṇāvasthitāyā utprekṣāyā hetūtprekṣāyāṃ yasya prakṛtasaṃbandhino dharmasya heturutprekṣate sa dharmo 'dhyavasāyavaśādabhinna utprekṣāyāṃ nimittatvenāśrīyate /\nsa ca vācya eva niyamena bhavati /\nanyathā kaṃ prati hetuḥ syāt /\nyathā-'apaśyantāvivānyonyam' ityādau /\natra kapolayoḥ prakṛtayoḥ saṃbandhitvenopāttasya kṣāmatāgamanasya heturadarśanamutprekṣitam /\nhetuphalaṃ ca kṣāmatāgamanaṃ tatra nimittam /\nevam 'adṛśyata tvaccaraṇāravindaviśleṣaduḥkhādiva baddhamaunam'ityatra nūpuragatasya maunitvasya heturduḥkhitvam /\ntadutprekṣaṇe maunitvameva nimittaṃ jñeyam /\nevaṃ sarvatra /</hi></p>\n\n</div>\n<div>\n\n<p>RuAssC_22/6:</p>\n\n<lg>\n<l>chadmaśabdaprayogeṇa yathā -</l>\n<l>'svedodabindusaṃdohacchradamanā tava rājate /</l>\n<l>smareṇāvaimyanarghāpi dattārgheva kucasthalī' //</l>\n</lg>\n\n<p>asyāśca tattacchrabdaprayogāprayogābhyāṃ pratītibhedādalaṅkāraiḥ saha vibhāgaṃ darśiyitumāha-apara ityādi /\ntatprayoga ityaparaśabdaprayoge /\nivaśabdasya saṃbhāvanādyotakasyāprayogāt siddhatvam /\nata eva cātra viṣayasyānupādānameva /\ntadupādāne hi dṛḍhāropaṃ rūpakamiti samanantaramevoktam /\nanyatra punaḥ sarvatra viṣayopādānameva nyāyyam /\ntaditthaṃ bhedavaicitryeṇāvasthitāyā utprekṣāyā hetusvarūpaphalānāṃ yathāsaṃbhavaṃsvarūpaṃ darśayati-tadevamityādinā /\nsa dharma iti yaṃ pratyeva heturutprekṣyate /\nadhyavasāyavaśāditi bhede 'pyabhedāśrayaṇāt /\nabhinna ityaprakṛtasaṃbandhinā dharmeṇa /\nsa iti nimittatvenāśrito dharmaḥ /\nniyameneti /\navācyaḥ punarna kadācidbhavatītyarthaḥ /\nanyatheti avācyatve /\nkaṃ pratiheturiti /\ntasyaiva phalarūpatvāt /\nnahi ya pratyeva heturutprekṣyate tasyaivāvācyatvaṃ yuktam /\nsādhyamantareṇa sādhanasya nirviṣayatvāpatteḥ /\nyadi cāsya nimittamātratvameva syātadvācyatvamavācyatva syāt /\nevameka eva dharmo hetorutprekṣyamāṇasya nimittaṃ phalañceti siddham /\netadeva darśayati-apaśyantāvityādinā /\ntatretihetūtprekṣaṇe /\nnimittamiti tadvinotprekṣaṇasyāniṣpatteḥ /\ndvividhamatra kṣāmatāgamana tapojanitamadarśanajanitaṃ ca /\ntayoradhyavasāyavaśādabhinnatvenāśrayaṇam /\nataśca hetoreka eva dharmo nimittaṃ phalaṃ ca /\nvastutastu tapojanitasya nimittatvamanyasya tu hetuphalarūpatvam /\nata eva netaretarāśrayadoṣaḥ /\ndvayorapi bhinnatvāt /\nmaunitvameveti /\nna punaranyatkiñcidityarthaḥ /\nataśca niścalatvādijanitasya duḥkhajanitasya ca maunitvasyābhedenāśrayaṇam /\nsarvatretyanena samastalakṣyāviruddhatva hetūtprekṣāsvarūpakathanasyoktam /\nevaṃ hetūtprekṣāyā yathāsaṃbhavaṃ svarūpaṃ pradarśya svarūpotprekṣāyā api darśiyati-svarūpotprekṣāyābhimityādinā /</p>\n\n</div>\n<div>\n\n<p>RuAss_22/7:</p>\n\n<p><hi rend='bold'>\nsvarūpotprekṣāyāṃ yatra dharmī dharmyantaragatatvenotpekṣyate tatrāpi nimittabhūto dharmaḥ kkacinnirdiśyate /\nyathā-'sa vaḥ pāyādunduḥ' ityādau /\natra kuṭulatvādi nirdiṣṭameva /\n'veleva rāgasāgarasya' ityādau saṃkṣobhakāritvādi gamyamānam /\nyatra ca dharma eva dharmigatatvenotprekṣyate tatrāpi nimittasyopādānānupādānābhyam /\n<lg>\n<l>upādāne yathā-</l>\n<l>'prāpyābhiṣekametasminpratiṣṭhāsati dviṣām /</l>\n<l>cakampe lopyamānajñā bhayavihvavaliteva bhūḥ' //</l>\n</lg></hi></p>\n\n<p><hi rend='bold'>atra bhūgatatvena bhayavihvalitatvākhyadharmotprekṣāyāṃ kampādinimittamupāttama /\nanupādāne yathā-'lipmatīva tamo 'ṅgāni' ityādau /\natra tamotatatvena lepanakriyākartṛtvopekṣāyāṃ vyāpanādi nimittaṃ gamyamānam /\nvyāpanādau tūtprekṣāviṣaye nimittamanyadanveṣyaṃ syāt /\nna ca viṣayasya gamyamānatvaṃ yuktam /\ntasyotprekṣitādhāratvena prastutasyābhidhātumucitatvāt /\ntasmād yathoktameva sādhu /</hi></p>\n\n</div>\n<div>\n\n<p>RuAssC_22/7:</p>\n\n<p>yadyapyuddeśata evaitatsvarūpotprekṣāyāṃ nimittopādānatvānupādānatvamavagamyate tathāpi hetūtprekṣāyāṃ yathā nimittopādānameva saṃbhavati tathātrāpi na saṃbhāṣyamityāśayena punarihaitaduktam /\nyadā cātra dharmo dharmyantaragatatvenotprekṣyate tadā tatra nimittasya kīdṛgrapatvaṃ bhavatītyāśaṅkyāha-yatretyādi /\ndharma eveti /\nna punardharmī dharmigatatveneti /\ndharmibhittitayetyarthaḥ /\natra hi dharmiṇo 'nyadharmadharmitvaṃ nigīryāntadharmadharmitvamavasthāpyate /\nata evātra dharmībhittibhūtatayā viṣayaḥ /\ndharmiṇaṃ vinā kevalasyaiva dharmasyavyavasthāpayitumaśakyatvādvathavasyāpyamānatve vā dharmitvameva syāt /\nvastutastu dharmaṃ evotprekṣāviṣayaḥ /\nyannigaraṇenābhedapratipattirviṣayiṇo 'vasīyate /\nsa ca nigīryamāṇodharmaḥ kvacidupātto bhavati kvaciccānupāttaḥ /\n<lg>\n<l>'prāpyābhiṣekam' ityādāvanye hetūtprekṣātvaṃ-manyante ityudāharaṇāntareṇodāhriyate -</l>\n<l>'navarosadalia-ghaṇaniravalaṃba-saṃghaḍia-taḍikaḍapyavva /</l>\n<l>narahariṇo jaai kaḍārakesare kandharābandho' //</l>\n</lg></p>\n\n<lg>\n<l>('nararoṣadalita-ghananiravalabma-saṃghaṭita-taḍitkaṭapraḥ /</l>\n<l>naraharerjayati kaḍārakesaraḥ kandharābandhaḥ') //</l>\n</lg>\n\n<p>atra kandharābandhadharmiṇi sakesaratvaṃ nigīrya sataḍitkaṭapratvamutprekṣitam /\nkaḍāratvaṃ ca nimittamupāttam /\nnigīryamāṇaśca dharmo dharmigatatvenopāttaḥ /\nlepanakriyākartṛtvotprekṣāyāmiti,arthādāśaṅkitāyām /\nevaṃ hi tamolepanamiveti pratītiḥ syāt /\nna cātra tathetyāśaṅkyāha-vyāpanādāvityādi /\nnimittamanyaditi tirodhāyakatvādi /\ntena tamasi dharmiṇivyāpanādvidharmaṃ nigīrya lepanakriyākartṛtvarūpo dharmaṃ utprekṣita ityarthaḥ /\nyadāha śrīmammaṭaḥ-\n'vyāpanādi lepanādirūpatayā saṃbhāvitam' iti /\nyatra ca dharmāntaranigaraṇena dharma eva dharmibhittitayotprekṣyate tatra bhittibhūtatvādviṣayarūpasya dharmiṇaḥ samanantaroktanīttyā gamyamānattvaṃ na yujyam ityāha-na cetyādi /\nviṣayasyeti /\nnigīryamāṇotprekṣyamāṇayordharmayobhittibhūtasya dharmiṇa ityarthaḥ /\nna tu nigīryamāṇasyeti vyākhyeyam /\ntasya hyupādānānupādānābhyāṃ dvaividhyaṃ bhavatīti samanantaramevoktam /\ntaccodāhṛtam /\n<lg>\n<l>yathā vā -</l>\n<l>'yatpuṇḍarīka iva pāvaṇa eva vendāvindīvaradvayamivoditamekanālam /</l>\n<l>tatpahmarāganidhimūlamivādhigamya samyagjitaṃ nayanayormama bhāgyaśaktyā' //</l>\n</lg></p>\n\n<p>atra mukhādīnāmutprekṣāviṣayāṇāmanupādānādgamyamānatvam /\ntasyeti dharmirūpasya viṣayasya /\nutprekṣitādhāratveneti /\nutprekṣitādhāratveneti /\nutprekṣitasya lepanārdharmasya vyāpanādidharmanigaraṇenotprekṣāviṣayīkṛtasyādhāratvena bhittibhūtayetyarthaḥ /\ndharmiṇamantareṇa dharmasyāviśrānteḥ /\nprastutasyeti /\navaśyābhidheyasyetyarthaḥ /\nevaṃ hetuphalotprekṣayorapi dharmigatatvenaivānyadharmahetukatvaṃ nigīryānyadharmahetutvamanyadharmaphalatvaṃ cādhyavasīyate /\nataśca sa dharmī vācya eva bhavati /\nyathoktopapatteḥ /\nnigīryamāṇaḥ punardharma evopādānānupādānābhyāṃ dvidhā /\ntattu yathā- eṣā sthalītyādi /\natra nūpurasya dharmiṇo baddhamaunatve niścalatvādi dharmahetukatvaṃ nigīryamāṇaścānupātto dharmaḥ /\n<lg>\n<l>upāttastu yathā -</l>\n<l>'mṛṇālasūtraṃ nijavallabhāyāḥ samutsukaścāṭuṣu cakravākaḥ /</l>\n<l>anyonyaviśleṣaṇayantrasūtrabhrāntyeva cañaacusthitamācakarṣa' //</l>\n</lg></p>\n\n<p>atra cakravākasyāvarṣaṇe cāṭusamutsukahetutvaṃ nigīryaṃ bhrāntihetutvamadhyavasitam /\nnigīryamāṇaśca dharma upāttaḥ /\n<lg>\n<l>anupāttastu yathā -</l>\n<l>'kumudinyaḥ pramodinyastadānīmudamīmilan /</l>\n<l>nalinyā bhartṛvirahānmlānimānamivekṣitum' //</l>\n</lg></p>\n\n<p>atra kumudinīnāmunmīlane candrodayahetukatvaṃ nigīrya darśanaṃ phalatvenotprekṣitam /\nnigīryamāṇaśca dharmo 'nupāttaḥ /\ntadevaṃ hetusvarūpayoryathāsaṃbhavaṃ svarūpaṃ darśayitvā phalotprekṣāyā api darśayatiphalotprekṣāyāmityādinā /</p>\n\n</div>\n<div>\n\n<p>RuAss_22/8:</p>\n\n<p><hi rend='bold'>\nphalotprekṣāyāṃ yadeva tasya kāraṇaṃ tadeva nimittam /\ntasyānupādāne kasya tatphalatvenoktaṃ syāt /\ntasmāttatra tasya nimittasyopādānameva na prakārāntaram /\n<lg>\n<l>yathā--</l>\n<l>'rathasthitānāṃ parivartanāya purātanānāmiva vāhanānām' /</l>\n<l>utpattibhūmau turagāttamānāṃ diśi pratasthe raviruttarasyām' //</l>\n</lg></hi></p>\n\n<p><hi rend='bold'>atrāśvaparivartanasya phalasyottaradiggamanaṃ kāraṇameva nimittamupāttam /</hi></p>\n\n</div>\n<div>\n\n<p>RuAssC_22/8:</p>\n\n<p>tasyeti phalasya /\nevacca hetūtprekṣaghāvicāragranthavivṛteravagatārthamiti granthavistarabhayānna punarāyasyate /\ntadevaṃ granthakṛdātmanaḥ ślāghāṃ kaṭākṣayannetadupasaṃharati /</p>\n\n</div>\n<div>\n\n<p>RuAss_22/9:</p>\n\n<p><hi rend='bold'>\ntadasāvutprekṣāyāḥ kakṣyāvibhāgaḥ pracuratayā sthito 'pi lakṣye duravadhāratvādiha na prapañcitaḥ /\ntasyāścevādiśabdavanmanyeśabdo 'pi pratipādakaḥ /\nkiṃ tūtprekṣāsāmagrathabhāve manyeśabdaprayogo vitarkameva pratipādayati /\nyathodāhṛtaṃ prāk 'ahaṃ tvinduṃ manye tvadariviraha' ityādi /</hi></p>\n\n</div>\n<div>\n\n<p>RuAssC_22/9:</p>\n\n<p>tadasāvityādi /\nasyāśca vācakavyavasthāṃ darśayati-tasyāścetyādi /\nutprekṣāyāmagrathabhāva iti saṃbhāvanāpratyayātmakatvābhāvāt /\nprāgiti,apahṇutau /\nevanivaśabdo 'pi kvacidvitarkameva pratipādayati /\n<lg>\n<l>yathā -</l>\n<l>'vṛttānupūrve ca na cātidīrghe jaḍghe śume sṛṣṭavatastadīye /</l>\n<l>śeṣāṅganirmāṇavidhau vidhāturlāvaṇya utpādya ivāsa yatnaḥ' //</l>\n</lg></p>\n\n<p>iyaṃ ca bhede 'bheda ityādyatiśayoktibhedamayyapi dṛśyate /\n<lg>\n<l>tatra bhede 'bhedo yathā- pṛthvīrājavijaye --</l>\n<l>'gṛhṇadbhiḥ parayā bhaktyā bāṇaliṅgaparamparāḥ /</l>\n<l>anarmadeva yatsainyairniramīyata narmadā' //</l>\n</lg></p>\n\n<p>atra narmadāyā abhede 'pi bhedaḥ /\n<lg>\n<l>saṃbandhe 'saṃbandho yathā --</l>\n<l>'advaitaṃ tadbhavatu bhavatāṃ saṃvidadvaitapuṣṭyai mābhṛtputrīparivṛḍharamākāntadehadvayasya /</l>\n<l>yatrākārṣṇyaṃ nija iva vidandakṣiṇārdhaprabhābhirdehe 'nyeṣāmapi puraripuḥ kārṣṇyamantaḥ pramārṣṭi' //</l>\n</lg></p>\n\n<p>atra kārṣṇyasaṃbandhe 'pyasaṃbandhaḥ /\n<lg>\n<l>asaṃbandhe saṃbandho yathā -</l>\n<l>'kṣīrakṣālitacandreva nīlidhautāmbareva ca /</l>\n<l>ṭaṅkollikhitasūryeva vasantakṣīrajṛmbhata' //</l>\n</lg></p>\n\n<p>atra kṣīraghakṣālitatvādyasaṃbandhe 'pi saṃbandhaḥ /\n<lg>\n<l>kāryakāraṇayostulyakālatve yathā-</l>\n<l>'yaśaseva sahodbhūtaḥ śriyena saha vardhitaḥ /</l>\n<l>tejaseva sahodbhūtastyāgeneva sahotthitaḥ' //</l>\n</lg></p>\n\n<lg>\n<l>paurvāparyaviparyaye yathā -</l>\n<l>'śarāḥ purastādiva niṣpatanti kodaṇḍamāropayatīva paścāt /</l>\n<l>anvakprahārā iva saṃghaṭante prāṇāndviṣaḥ pūrvamiva tyajanti' //</l>\n</lg>\n\n<lg>\n<l>kāryakāraṇayorviparyaye 'pīyaṃ dṛśyate yathā -</l>\n<l>'seyaṃ saṃtatavarvamānabhagavadvāṇāryanaikāgratāvyagropāntalatāvimuktakusumā candraprasūtirnadī /</l>\n<l>yasyāḥ pāṇḍurapuṇḍarokapaṭalavyājena tīradvaye śaścatpārvaṇacandramaṇḍalaśatānīva prasūte jalam' //</l>\n</lg>\n\n<p>atra narmadātaścandrasyotpattiteḥ kāryakāraṇaviparyayaḥ /\n<lg>\n<l>kramikaviparyayeṇāpīyaṃ dṛśyate yathā -</l>\n<l>'akharvagarvasmitadantureṇa virājamāno 'dharapallavena /</l>\n<l>samutthitaḥ kṣīravipāṇḍurāṇi pītveva sadyo dviṣatāṃ yaśāṃsi' //</l>\n</lg></p>\n\n<p>atra samutthānānantarabhāvino yaśaḥ pānasya pūrvanirddeśātkramikaviparyayaḥ /\natraiva 'pibannivoccaiḥ' iti pāṭhe tu kramikayoḥ samakālabhāvitvam /</p>\n\n</div>\n<div>\n\n<p>START Sūtra 23:</p>\n\n<p><hi rend='bold'>\nevamadhyavasāyasya sādhyatāyāmutprekṣāṃ nirṇīya siddhatve 'tiśayoktiṃ lakṣayati-</hi></p>\n\n<l><hi rend='bold'>adhyavasitaprādhānye tvatiśayoktiḥ // RuAss_23 //</hi></l>\n\n<p><hi rend='bold'>adhyavasāne trayaṃ saṃbhavati- svarūpaṃ viṣayo viṣayī ca /\nviṣayasya hi viṣayiṇāntarnigīrṇatve 'dhyavasāyasya svarūpotthānam /\ntatra sādhyatve svarūpaprādhānyam /\nsiddhatve tvadhyavamitaprādhānyam /\nviṣayaprādhānyamadhyavasāye naiva saṃbhavati /\nadhyavasitaprādhānye cātiśayoktiḥ /\nanyāśca pañcaprakārāḥ /\nbhede 'bhedaḥ /\nabhede bhedaḥ /\nsaṃbandhe 'saṃbandhaḥ /\nasaṃbandhe saṃbandhaḥ /\nkāryakāraṇapaurvāparyavidhvaṃsaśca /</hi></p>\n\n</div>\n<div>\n\n<p>RuAssC_23:</p>\n\n<p>etadupasaṃharannanyadavatārayati - evamityādi /\ntāmeva lakṣayutumāha-adhyavasitetyādi /\netadeva vyākhyātumadhyavasāyasya tāvadyathāsaṃbhavaṃ svarūpaṃ darśayati-adhyavasāna iti /\nparasparaniṣṭhatvānupapatteradhyavasāyasya kiṃ viṣayaviṣayibhyāmityāśaṅkyāha-viṣayasya hītyādi /\nviṣayaviṣayibhyāmantareṇādhyavasāya eva na bhavatītyarthaḥ /\neṣāmeva viṣayavibhāgaṃ darśayati-tatretyādinā /\ntatreti trayanirdhāraṇe /\nsvarūpaprādhānyamiti adhyavasāyaprādhānyam /\nadhyavasitaprādhānyamiti viṣayiprādhānyam /\nsādhyatvaṃ coprekṣāyāmeva nirṇītam /\nnaiva saṃbhavatīti-adhyavasāyasvarūpānudayāt /\ntadevaṃ viṣayiṇaḥ prādhānyavivakṣāyāmalaṅkāre bhavatītyāha-adhyavasitetyādi /\n<lg>\n<l>uktaṃ cānyatra-</l>\n<l>'adhyavasāyasādhyatvapratītāviyamiṣyate /</l>\n<l>tatsiddhatāpratītau tu bhavedatiśayoktidhīḥ' //</l>\n</lg></p>\n\n<p>iti //</p>\n\n<p>pañceti nyūnādhikasaṃkhyānirāsārtham /\nata eva kāryakāraṇapaurvāparyavidhvaṃsatya caturthabhedāntarbhāvo na vācyaḥ /\nevaṃ hi bhedāntarāṇāmapi tadantarbhāva eva syāt /\nabhedādyasaṃbandhe 'pi saṃbandhopanibandhanāt /\natha bhavatvetaditi cet /\nna /\n'atra ca yadyapi sarvatrabhede 'bhedādau vastuto /\nāsabandhe saṃbandha eva varṇayituṃ śakyate tathāpyavāntarabhedavivakṣayānyairlakṣitatvādviviktasyāsaṃbandhe saṃbandhasya darśitatvācca vibhāgenanirdeśaḥ kṛtaḥ' iti bhavadbhirevoktatvāt /\ntatsamānanyāyatvātkathamasyāpi caturthabhedāntarbhāvo nyāyyaḥ /\natha 'yadi kāryakāraṇayoḥ paurvāparyavidhvaṃsātsamānakālatādyabhāve 'pi tathopanibandhe pañcamo 'tra prakāra iṣyate taddeśakālayoḥ padārthasaṃbandhe viśeṣābhāvādbhinnadeśatvābhāve 'pi tathopanibandhe ṣaṣṭo 'pi bhedaḥ parigaṇanīya iti nirviṣayatvādasaṃgaterabhāvaḥ prasajyata' iti cet /\nnautat /\nyasmādatiśayoktāvatiśayākhyaprayojanapratipipādayiṣayā viṣayanigaraṇena viṣayiprādhānyaṃ vivakṣitam, asagatau tu viruddhatvapratyāyanāya kāryakāraṇayobhinnadeśatvamityubhavrāpyasti tāvannirvivādo lakṣaṇabhedaḥ /\nkāryakāraṇapaurvāparyavidhvaṃse ca vallabhakartṛkasya hṛdayādhiṣṭānasya kāraṇasya smarakartṛkasya ca kāryasya pūrvāparībhāvaṃ nigīrya 'tvaddarśanenaiva viṣayāntaravaimukhyena tvanabhilāṣaparaiva jātetyatiśayaprayojanapratipādanārthamanyathātvamadhyavasitamityati śayoktibhedatvamevāsya nyāyyaṃ na tvasaṃgatibhedatvam /\n<lg>\n<l>' tatra hi -</l>\n<l>'babandha dhammillamadhīradṛśṭeḥ camānāyakaścampakamālikābhiḥ /</l>\n<l>citteṣu manyuḥ sthiratāṃ jagāma vipakṣasāraṅgavilocanānām' //</l>\n</lg></p>\n\n<p>ityādau dhammille bandhaścitteṣu ca manyusthairyamiti kāryakāraṇayorbhinnadeśatvam /\nyatraiva bandhastatraiva tatkāryasya sthairyasyopapatterviruddhatvapratyāyakam /\nvirodhasya cātrābhāsamānatvam /\ndhammillabandhamanyusthairyayorvastuto 'pi kāyakāraṇabhāvasadbhāvākhyasya bādhakapratyayasyollāsāt /\nna ca bādhodaye 'pi virodhāpratītiḥ /\ndvicandrapratītivadanupapadyamānatayā skhaladgatitvena tatpratīteravasthānāt /\nna cātiśayoktau skhaladgatitvam /\nniścayasvabhāvatvādasyā anupapadyamānatvaśaṅkāyā apyabhāvāt /\n<lg>\n<l>nahi kāryakāraṇayoḥ paurvāparyavidhvaṃsa upapadyata ityatra vivakṣitaṃ kintvevaṃ phalametaditi /</l>\n<l>ata evāsaṃgateratiśayākteśca svarūpabhedo 'pīti kāryakāraṇayoḥ paurvāparyavidhvaṃsenāsaṃgatirbhinnadeśatvam cātiśayoktiriti yathoktameva yuktam /</l>\n<l>ata eva ca 'paurvāparyaviparyāsasamakālasamudbhavau /</l>\n<l>kāryakāraṇayoryau tau virodhābhāsapallavau' //</l>\n</lg></p>\n\n<p>ityādyapi yadanyairuktaṃ tadayuktameveti na nyūnaprakāratvam /\nkecicca sarvālaṅkāraṇāmapyatiśayoktereva prabhedatvādasyā bahuprakāratāmācakṣate /\ntathā hyupamāyāmapyastyetadbhedatvam /\nnyūnaguṇasya mukhāderadhikaguṇena candrādinā sābhye 'tiśayānatipātāt,atiśayaṃ vinā ca gauriva gavaya ityādāvanalaṅkāratvāt /\nataścātiśayasyaiva sarvālaṅkārabījabhūtatvāt 'ekaivātiśayoktiśca kāvyasyālaṅkṛtirmatā' ityuktam /\nnaitat /\niha hyatiśayasya dvayī gatiḥ yadayaṃ kavipratibhānivartitaḥ sāmānyātmā bhavati,bhede 'pyabheda ityevamādirūpo viśeṣātmā vā /\ntatrādyaḥ sarvairevālaṅkārabījatayābhyupagataḥ /\nanyathā hi gauriva gavaya ityādāvalaṅkāratvaṃ syāt /\ntāvatā punaretatprabhedatvaṃ sarvālaṅkārāṇāṃ na yuktam /\ntattve hi viśeṣokyullekhādīnāmapi tatprasaṅgaḥ /\nsarvālaṅkārāṇamapi viśeṣoktyullekharūpatvāt /\natha dvitīyapakṣāśrayeṇaitaducyate tadapyuktam /\nasyā hyadhyavasitaprādhānyaṃ lakṣaṇam /\ntaccālaṅkārāṇāṃ na saṃbhavati /\ntathātvānavagamāt /\nataścaiṣāmasaṃbhavattatsāmānyatvātkathaṃ tadviśeṣatvamiti bahuprakāratvamasyā nirastam /</p>\n\n</div>\n<div>\n\n<p>RuAss_23/1:</p>\n\n<p><hi rend='bold'>\n<lg>\n<l>tatra bhede 'bhedo yathā--</l>\n<l>'kamalamanabhbhasi kamale ca kuvalaye tāni kanakalatikāyām /</l>\n<l>sā ca sukumārasubhagetyutpātaparamparā keyam' //</l>\n</lg></hi></p>\n\n<p><hi rend='bold'>atra mukhādīnāṃ kamalādyairbhede 'bhedaḥ //</hi></p>\n\n</div>\n<div>\n\n<p>RuAssC_23/1:</p>\n\n<p>mukhādīnāmiti /\nna tu vāstavasya saundaryasya kamalādyairiti /\nna tu kavisamarpitenasaundaryeṇa /\nata eva ca, 'atrātiśayākhyamityādiḥ' tadabhiprāyeṇaivādhyavasitaprādhānyam- ityantaścottarakāliko granthaḥ svamatijāhyāllekhakairanyathā likhita iti niścinumaḥ /\nayaṃ hi granthakṛtaḥ paścātkaiścidvipaścidbhiḥ patrikābhirlikhita ityavagītā prasiddhiḥ /\ntataśca tairanavadhānena granthāntaraprasaṅgatvādanupayuktatvādvā patrikāntarādayamasamañjasaprāyo granthakhaṇḍo likhita iti /\nna punarekatraiva tadaiva mukhādīnāṃ kamalādyairbhede 'pyabheda ityuktvāpi 'na tu vadanādīnāṅkamalādibhirabhedādhyavasāyo yojanīya' ityādi vacanaṃ pūrvāparaparāhatamasya vaiduṣyaśālinogranthakārasya saṃbhāvyam /</p>\n\n</div>\n<div>\n\n<p>RuAss_23/2:</p>\n\n<p><hi rend='bold'>\n<lg>\n<l>abhede bhedo yathā-</l>\n<l>'aṇṇaṃ laḍahattaṇaaṃ aṇṇāvia kāvi vattaṇacchāā /</l>\n<l>sāmā sāmaṇṇāpaāvaiṇo rehañcia ṇa hvoi' //</l>\n</lg></hi></p>\n\n<lg>\n<l>('anyat saundaryemanyāpi ca kāpi varttanacchāyā /</l>\n<l>śyāmā sāmānyaprajāpate rekhaiva na saṃbhavati' //)//</l>\n</lg>\n\n<lg>\n<l>atra laḍahatvādīnāmabhede 'pyanyatvena bhedaḥ /</l>\n<l>yathā vā-- 'maggialaddhaṃmi valāmoḍiacuṃbieṃ apyaṇā a uvaṇamie /</l>\n<l>ekkaṃmi piāharae aṇṇoṇṇā hāenti rasabheā' //</l>\n</lg>\n\n<lg>\n<l>('mārgikatalabdhe balātkāracumbute ātmanā copanīte /</l>\n<l>ekasminnapi priyādhare 'nye 'nye bhavanti rasabhedāḥ' //)//</l>\n</lg>\n\n<p>atrābhinnasyāpi priyādhararasasya viṣayavibhāgena bhedenopanibagandhaḥ /\n<lg>\n<l>saṃbandhe 'saṃbandho yathā-</l>\n<l>'lāvaṇyadraviṇavyayo na gaṇitaḥ kleśo mahānsvīkṛtaḥ svacchandaṃ carato janasya hṛdaye cintājvaro nirmitaḥ /</l>\n<l>eṣāpi svaguṇānurūparamaṇābhāvād varākī hatā ko 'rthaścetasi vedhasā vinihitastanvyāstanuṃ tanvatā' //</l>\n</lg></p>\n\n<lg>\n<l>atra lāvaṇyadraviṇasya vyayasaṃbandhe 'pyasaṃbandhastanvīlāvaṇyaprakarṣapratipādanārthe nibaddhaḥ /</l>\n<l>yathā vā-- 'asyāḥ sargavidhau prajāpatipabhūccandro nu kāntipradaḥ śṛṅgāraikarasaḥ svayaṃ nu madano māso nu puṣkākaraḥ /</l>\n<l>vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ' //</l>\n</lg>\n\n<p>atra purāṇaprajāpatinirmāṇasaṃbandhe 'pvasaṃbandha uktaḥ /\n<lg>\n<l>asaṃbandhe saṃbandho yathā-</l>\n<l>'puṣpaṃ pravālopahitaṃ yadi syānmuktāphalaṃ vā sphuṭavidrumastham /</l>\n<l>tato 'nukuryād viśadasya tasyāstāmrauṣṭhaparyastarucaḥ smitasya' //</l>\n</lg></p>\n\n<lg>\n<l>atra saṃbhāvanayā saṃbandhaḥ yathā vā- 'dāho 'mbhaḥprasṛtiṃpacaḥ pracayavān bāṣpaḥ praṇālocitaḥ śvāsāḥ preṅkhikatadīpradīpakalikāḥ pāṇṭimni magnaṃ vapuḥ /</l>\n<l>kiṃ tāmyatkathagrāmi rātrimakhilāṃ tvanmārgavātāgrane hastacchattraniruddhacandramahasastasyāḥ sthitirvartate' //</l>\n</lg>\n\n<p><hi rend='bold'>atra dāhādīpāmabhbhaḥ prasṛtyādyairasaṃbandhe 'pi saṃbandhaḥ siddhatvenoktaḥ /</hi></p>\n\n</div>\n<div>\n\n<p>RuAssC_23/2:</p>\n\n<p>laḍahatvādīnāmiti,ādiśabdād vartanacchāyāyā eva grahaṇam /\ntatraivābhede 'pi bhedavivakṣaṇāt /\nuttarārdhe hi saṃbandhe 'pyasaṃbandhaḥ /\n'lāvaṇyadraviṇavyayo na gaṇitaḥ' ityasya pādatrayī tanvīlāvaṇyaprakarṣapratipādanārthamityetatprayojanadarśanaṃ sarvodāharaṇopalataṇaparam /\nsaṃbhāvanayeti /\nnatu vastutaḥ /\nata eva saṃbandhasyāvāstavatvādudāharaṇāntaramāha-dāho 'mbha ityādi /\nvāśabdaḥ samuccayārthaḥ /</p>\n\n</div>\n<div>\n\n<p>RuAss_23/3:</p>\n\n<p><hi rend='bold'>\nkāryakāraṇapaurvāparyavidhvaṃsaḥ paurvāparyaviparyayāttulyakālatvādvā /\n<lg>\n<l>viparyayo yathā-</l>\n<l>'hṛdayamadhiṣṭitamādau mālatyāḥ kusumacāpabāṇena /</l>\n<l>caramaṃ ramaṇīvallabha! locanaviṣayaṃ tvayā bhajatā' //</l>\n</lg></hi></p>\n\n<p><hi rend='bold'>tulyakālatvaṃ yathā--\n'aviralavilolajaladaḥ kuṭajārjunanīpasurabhivanavātaḥ /\nayamāyātaḥ kālo hanta hṛtāḥ pathikagehinyaḥ' //</hi></p>\n\n</div>\n<div>\n\n<p>RuAssC_23/3:</p>\n\n<p>atra ca kāryakāraṇapaurvāparyavidhvaṃsa ityanena prasiddhayoḥ kāryakāraṇayorvidhvaṃso viparyayastathā paurvāparyasyādipaścātkālabhāvitvena prasiddhasya kramatya vidhvaṃso vyatyayaḥ sahabhāvo vetyapi bhedatrayaṃ tantreṇoktam /\nevaṃ ca kāryakāraṇavidhvaṃsasyāpi pañca prakārāḥ /\navāntaraprakāratvātpunareṣāṃ pañcaprakāratvaṃ niyamagarbhīkāreṇa pūrvaṃ vyākhyātam /\n<lg>\n<l>tatra kāryakāraṇayorviparyayo yathā -</l>\n<l>'eattaṃ avaattaṃ sakoaaraṃ miaṅkakāntīiṃ /</l>\n<l>sahassapaṃ araindassa kāraṇaṃ bhaṇai sarassa' //</l>\n</lg></p>\n\n<lg>\n<l>('etāvadavadātaṃ saṃkocakaraṃ mṛgāṅkakāntīnām /</l>\n<l>sahastrapatrakamaravindasya kāraṇaṃ bhavati sarasaḥ') //</l>\n</lg>\n\n<p>atrendukānteḥ saṃkoce viparyayeṇa śatapatrasya kāraṇatvamadhyavasitam /\natra bhede 'bheda ityevaṃrūpātiśayoktirhetutvena sthitā /\nuttare tvardhe saiva śliṣṭaśabdanibandhanā hetuḥ /\ntathābhāvopanibandhaścātra vaktrasya lāvaṇyaprakarṣapratipādanārtham /\nkramaviparyayo yathā-\n'kupitasyaprathamamandhakārī bhavati vidyā tato bhrukuṭiḥ, ādāvindriyāṇi rāgaḥ samāskandati, caramaṃ cakṣuḥ,ākambhe tapo galati paścātsvedasalilam,pūrvamayaśaḥ sphuratyanantaramadhara' iti /\natra kopakārye vidyābhrukuṭyādīnāmandhakārībhavanādau kramaṃ nigīrya tadviparyayo 'dhyavasitaḥ /\n<lg>\n<l>tasyaiva sahabhāve yathā -</l>\n<l>'raibhavaṇāhi pariaṇo masaṇaṃ maṇimehalā ṇiaṃbāhiṃ /</l>\n<l>lajjā hiaāhi samosaranti samaṃ sasimuhīṇam' //</l>\n</lg></p>\n\n<lg>\n<l>('ratibhavanebhyaḥ parijano masṛṇaṃ maṇimekhalā nitambebhyaḥ /</l>\n<l>lajjā hṛdayebhyaḥ samamapasaranti samaṃ śiśimukhīnām') //</l>\n</lg>\n\n<p>atra parijanādīnāmapasaraṇe kramikatve 'pi samakālatvamadhyavasitam /\nevameṣāṃ sarveṣāmeva bhedānāṃ lokāsabhavadviṣayatvaṃ darśayitumāha /</p>\n\n</div>\n<div>\n\n<p>RuAss_23/4:</p>\n\n<p><hi rend='bold'>\neṣu pañcasu bhedeṣu bhede 'bhedādivacanaṃ lokātikrāntagocaram /\nataścātrātiśayākhyaṃ yatphalaṃ prayojakatvānnimittaṃ tatrābhedādhyavasāyaḥ /\ntathā hi 'kamalamanambhasi' ityādau vadanādīnāṃ kamalādyairbhede 'pi vāstavaṃ saundaryaṃ kavisamarpitena saundaryeṇābhedenādhyavasitaṃ bhede 'bhedavacanasya nimittam /\ntatra ca siddho 'dhyavasāya ityadhyavasitaprādhānyam /\nna tu vadanādīnāṃ kamalādibhirabhedādhyavasāyo yojanīyaḥ, abhede bheda ityādiṣu prakāreṣvaṣyāpteḥ /\ntatra hi 'aṇṇaṃ laḍahṛttaṇaaṃ' ityādau sātiśayaṃ laḍahatvaṃ nimittabhūtabhedenādhyavasitam /\nevamanyatrāpi jñeyam /\ntadabhiprāyeṇaivādhyavasitaprādhānyam /\nprakārapañcakamadhyātkāryakāraṇabhāvena yaḥ prakāraḥ sa kāryakāraṇatāśrayālaṅkāraprastāve prapañcārthaṃ lakṣiyiṣyate /</hi></p>\n\n</div>\n<div>\n\n<p>RuAssC_23/4:</p>\n\n<p>eṣvityādi /\neṣviti viṣayasatpamī /\neṣa cāvayavanirdeśaḥ /\nlokātikrānteti /\nkavipratibhānirmitameva sātiśayaṃ vastveṣāṃ viṣaya ityarthaḥ /\natreti bhedapañcake /\ncaśabdaḥ prameyāntarasamuccayārthaḥ /\nphalamiti /\ntasyaiva pratipipādayiṣitatvāt /\ntatreti /\nvāntavasya sgaindaryasya kavisamarpitena saundaryeṇābhedavacane /\nnanu cātra vadanādīnāṃ kamalādyadhyavasāyaḥ pratīyata iti kathametaduktamityāśaṅkyāha-na tvityādi /\nkutaśca teṣvavyātpirityāśaṅkayāha-tatra hītyādi /\nkamalamanambhasītyatra hi yadi vadanādīnāṃ dharmiṇāmabhedādhyavasāyayojanaṃ kriyate tattasya dhamigatatvenaiveṣṭeriha dharmāṇāṃ na syādavyātpiḥ /\nataśca pūrvatra dharmāṇābhevādhyavasāyo yojanīyo yena sarvatraika eva pakṣaḥ syāditi tātparyārthaḥ /\nupalakṣyaṃ caitat /\nyāvatā hyadhyavasitaprādhānyamasyā lakṣaṇam /\ntacca dharmiṇāmastu dharmāṇāṃ veti ko viśeṣo yenāvyātpiḥ syāt /\npratyutadharmayorabhedādhyavasāyābhyupagame upamādīnāmapyatiśayoktiprasaṅgaḥ syāt /\ntatrāpi dharmāṇāmeva bhede 'bhedavivakṣaṇāt /\nevaṃ cavijātīyatvena bhede dharmayorapyabhyātpiḥ prasajyata ityalamasaṅgatagranthārthodīraṇena /\nprapañcārthamiti /\nna tu nirṇayārtham /\nihaiva tasya viścitatvāt /\nprapañcaśca tatraiva darśiyiṣyate /</p>\n\n</div>\n<div>\n\n<p>RuAssC_23/4a:</p>\n\n<p>etadupasaṃharannanyadavatārayati /</p>\n\n</div>\n<div>\n\n<p>START Sūtra 24:</p>\n\n<p><hi rend='bold'>\nevamadhyavasāyāśrayamalaṅkāradvayamuktvā gamyamānaupamyāśrayā alaṅkārā idānīmucyante /\ntatrāpi padārthavākyārtagatatvena teṣāṃ dvaividhye padārthagatamalaṅkāradvayaṃ krameṇocyate-</hi></p>\n\n<l><hi rend='bold'>aupamyasya gamyatve padārthagatatvena prastutānāmaprastutānāṃ vā samānadharmābhisaṃbandhe tulyayogitā // RuAss_24 //</hi></l>\n\n<p><hi rend='bold'>ivādyaprayoge hyaupanyasya gamyatvam /\ntatra prākaraṇikānāmapraraṇikānāṃ vārthānāṃ samānaguṇakriyāsaṃbandhe anvitārthā tulyayogitā /\n<lg>\n<l>yathā-</l>\n<l>'sajjātapatraprakārāñcitāni samudvahanti sphuṭapāṭalatvam /</l>\n<l>vikasvarāṇyarkakaraprabhāvāddināni padmāni ca vṛddhimīyuḥ' //</l>\n</lg></hi></p>\n\n<p><hi rend='bold'>atra ṛtuvarṇanasya prakāntatvāddinānāṃ padmānāṃ ca prakṛtatvād vṛddhigamanaṃ kriyā /\nevaṃ guṇe 'pi /\n<lg>\n<l>yathā-</l>\n<l>'yogapaṭṭo jaṭājālaṃ tāravī tvaṅmṛgājinam /</l>\n<l>ucitāni tavāṅgeṣu yadyamūni taducyatām' //</l>\n</lg></hi></p>\n\n<p><hi rend='bold'>ucitatvaṃ guṇaḥ /\n<lg>\n<l>aprākaraṇikānāṃ yathā-</l>\n<l>'dhāvattvadaśvapṛtanāpatitaṃ mukhe 'sya ninindranīlanalinacchadakomalāṅgyā /</l>\n<l>bhagnasya gūrjaranṛpasya rajaḥ kayāpi tanvyā tavāsilatayā ca yaśaḥ prabhṛṣṭam' //</l>\n</lg></hi></p>\n\n<p><hi rend='bold'>atra gūrjaraṃ prati nāyikāsilatayoraprākaraṇikatve mārjanaṃ kriyā /\n<lg>\n<l>guṇo yathā-</l>\n<l>'tvadaṅgamārdavaṃ draṣṭuḥ kasya citte na bhāsate /</l>\n<l>mālatīśaśabhṛllekhākadalīnāṃ kaṭhoratā' //</l>\n</lg></hi></p>\n\n<p><hi rend='bold'>kaṭhoratvaṃ guṇaḥ /\nevameṣā caturvidhā vyākhyātā /</hi></p>\n\n</div>\n<div>\n\n<p>RuAssC_24:</p>\n\n<l>[sū] 'sādṛśya yadi gamya [śabdataḥ akathita] ho ora [kevala] prasturto athavā [kevala] aprastutoṃ kā padārthastara para samānadharma-sambandha ho to tulyayogitā [hotī hai]' //24//</l>\n\n</div>\n<div>\n\n<p>RuAssC_24a:</p>\n\n<p>evamityādinā /\ngamyamānaupabhyāśrayā iti ivādyaprayogāt /\npadārthamiti /\nvākyārthāpikṣayā padārthapratīterantaraṅgatvāt /\ntatra prathamaṃ tulyayogitāmāha - aupamyetyādi /\netadeva vyācaṣṭe - ivetyādinā /\ntatretyaupamyasya gamyatve sati /\nprākaraṇikānāmiti dvayoḥ samānadharmasaṃbandhasya saṃbhavādeva grahaṇasiddherbahuvacananirdeśo bahūnāṃ grahaṇārtham /\nata eva ca bahūnāmaupamyagrahaṇāyeti na vācyam /\nvakṣyamāṇodāharaṇeṣu dvayoraupamyasyodbhāsamānatvāt /\nevaṃ dīpake 'pi jñeyam /\nanvitārtheti /\nsamānadharmasaṃbandhināmatra bhāvāt /\nanenaiva cāsyāḥ prakṛtānāmaprakṛtānāṃ ca guṇakriyātmamakadharmayogād dvaividhyena catuṣprakāratvamatyuktam /\nna cāsyātiśayoktiranuprāṇakatayā vācyā /\ntāṃ vināpi vakṣyamāṇodāharaṇeṣvasyāḥ saṃbhavāt /\naupamyābhāve 'pi guṇasāmyodāharaṇadvayaṃ prācyodāhṛtatvādgranthakṛtodāhṛtam /\n<lg>\n<l>yatra punaraupamyaṃ pratīyate tadudāhriyate yathār -</l>\n<l>'irṣyāvikārāvasare tavocitamidaṃ priye /</l>\n<l>skhaladgatitvaṃ vacasāṃ līlācaṅkramaṇasya ca' //</l>\n</lg></p>\n\n<p>atrocitatvaṃ guṇaḥ /\n<lg>\n<l>aprakṛtavostu yathā -</l>\n<l>'bhūbhāroddahamavyagre suciraṃ tvayi tiṣṭati /</l>\n<l>devādya phaṇināmagrathaḥ kūrmaśca sukhinau param' //</l>\n</lg></p>\n\n<p>atra sukhitvaṃ guṇaḥ /\n<lg>\n<l>kecicca nāyikāmilitagroḥ prākaraṇikatvaṃ manyanta ityudāharaṇāntareṇodāhriyate yathā -</l>\n<l>'śaṃbhoryannakharaśmibhiḥ praṇamataścūḍāmaṇitve sthitā gaṅgā candrakalā ca sarvajagatāṃ vandyatvamāpāditā /</l>\n<l>yuktāyāḥ paratāpadāvavipadaḥ kanyāpitṝṇāmasau dūrīkāryahimālayā kathamumāpādadvayī prāpyate' //</l>\n</lg></p>\n\n<p>atra bhagavatīpādadvayasyaiva varṇanīyatvād gaṅgācandrakalayoraprakṛtatvam /\nāpādanaṃ ca kriyā /\n'bimbapratibimbabhāvenāpīyaṃ bhavati /\n<lg>\n<l>yathā -</l>\n<l>'kṣipantyacintyāni padāni helayā svarājahaṃsānadhiruhya ca sthitā /</l>\n<l>kavīndravaktreṣu ca yatra śāradā sahastrapatreṣu ramā ca rajyati' //</l>\n</lg></p>\n\n<p>atra vaktrapadmayorbimbapratibimbabhāvaḥ /\nanenaiva cāśayenātrālaṅkāravārtike granthakṛtā vaiśiṣṭyamasyāḥ darśitam /\n<lg>\n<l>śuddhasāmānyarūpatvena yathā -</l>\n<l>'āstāṃ tālasya saṃniddhe dve dhātryī tasya vṛddhaye /</l>\n<l>ekā payaḥprastraviṇī sarvasaṃpatprasūḥ parā' //</l>\n</lg></p>\n\n<p>atra prastravaṇasya śuddhasāmānyarūpatvam /\nevam ityādinā /</p>\n\n</div>\n<div>\n\n<p>RuAssC_24b:</p>\n\n<p>etadupasaṃharannanyadavatārayati /</p>\n\n</div>\n<div>\n\n<p>START Sūtra 25:</p>\n\n<p><hi rend='bold'>\nprastutāprastutayorvyastatve tulyayogitāṃ pratipādya samastatve dīpakamucyate -</hi></p>\n\n<l><hi rend='bold'>prastutāprastutānāṃ tu dīpakam // RuAss_25 //</hi></l>\n\n<p><hi rend='bold'>aupamyasya gamyatva ityādyanuvartate /\nprākaraṇikāprākaraṇikayormadhyādekatra nirdiṣṭaḥ samāno dharmaḥ prasaṅganānyatropakārāddīpanāddīpasādṛśyena dīpakākhyālaṅkārotthāpakaḥ /\ntatrevādyaprayogādupamānopameyabhāvo gamyamānaḥ /\nsa ca vāstava eva /\npūrvatra śuddhaprākaraṇikatve śuddhāprākaṇikatvai vā vaivakṣikaḥ, prākaraṇikatvanirvartitatvādupamānopameyabhāvasya /\nanekasyaikakriyābhisaṃbandhādaucityātpadārthatvoktiḥ /\nvastutastu vākyārthatve ādimadhyāntavākyagatatvena dharmasya vṛttāvādibhamadhyāntadīpakākhyāstrayo 'sya bhedāḥ /</hi></p>\n\n</div>\n<div>\n\n<p>RuAssC_25:</p>\n\n<p>prastutāprastutānāmiti /\nekatreti prākaraṇike 'prākaraṇike vā /\nanyatreti prākaraṇikādau dīpaketi 'saṃjñāyām' ityanena kan /\nsādṛśyena samudāyagamyāyāḥ saṃjñāyā abhāvāt /\ntatreti dīpake /\nvāstava iti /\nprakṛtāprakṛtayorupamānopameyarūpatvāt /\npūrvatreti tulyayogitāyām /\niyāneva ca dīpakatulyayogitayorviśeṣo 'stītyapyanena darśitam /\nna caitāvataivānayoḥ pṛthaglakṣaṇaṃ yuktam /\naupamyagarbhatvākhyasya sāmānyasya dvayorapyanugamāt /\nevaṃ ca samucitopamāderapi pṛthaglakṣaṇaṃ syāt /\ngranthakṛtā punaścirantanānurodhātkṛtam /\nvaivakṣika iti /\nyatraiva vakturupamānatvamupameyatvaṃ vā vaktumiṣṭaṃ tatraiva prakaraṇādibalādāśrayaṇīyamityarthaḥ /\nataśca 'prastutasya tu nānyena vyabhicārasya darśanāt' iti nītyāprastutāprastutatvamātranibandhana evopamānopameyabhāvo na bhavatīti bhāvaḥ /\nevaṃ 'prasiddhenāprasiddhasya sādṛśyamupamā matā'ityādidṛśā prasiddhāprasiddhatvamātranibandhano 'pyupamānopameyabhāvo na vācyaḥ /\n'khamiva jalaṃ jalamiva kham' ityādau dvayorapi tulyatvāt prasiddhaguṇatvādyabhāve 'pyupamānopameyabhāvasyeṣṭervyabhicārasya darśasanāt /\nnanu cātra sādharmya vākyārthagatatvenaiva pratīyata iti kathaṃ tasya padārthagatatvamuktamityāśaṅkyāha-anekasyetyādi /\nevaṃ pūrvatrāpi jñeyam /</p>\n\n</div>\n<div>\n\n<p>RuAss_25/1:</p>\n\n<lg>\n<l/>\n<l><hi rend='bold'>krameṇodāharaṇam - 'rehai mihireṇa ṇahaṃ raseṇa kavvaṃ sareṇa jovvaṇaaṃ /</hi></l>\n<l><hi rend='bold'>amaeṇa dhuṇīdhavao tumae ṇaraṇāha bhuvaṇamiṇaṃ' //</hi></l>\n</lg>\n\n<p><hi rend='bold'>('reyate mihireṇa nabho rasena kāvyaṃ sareṇa [smareṇa] yauvanam amṛtena dhunīdhavaḥsvayā naramātha! bhuvanamidam' //)//</hi></p>\n\n<lg>\n<l><hi rend='bold'>'saṃcārapūtāni digantarāṇi kṛtvā dinānte nilayāya gantum /</hi></l>\n<l><hi rend='bold'>pracakrame pallavarāgatāmrā prabhā pataṅgasya munaśca dhenuḥ' //</hi></l>\n</lg>\n\n<lg>\n<l><hi rend='bold'>'kivaṇāṇa dhaṇaṃ ṇāāṇaṃ phaṇamaṇī kesarāiṃ sīhāṇaṃ /</hi></l>\n<l><hi rend='bold'>kulavāliāṇa thaṇaā kutto cheppanti amuāṇaṃ' //</hi></l>\n</lg>\n\n<lg>\n<l><hi rend='bold'>('kṛpaṇānāṃ dhanaṃ nāgānāṃ phaṇamaṇiḥ kesarāḥ siṃhānām /</hi></l>\n<l><hi rend='bold'>kulabālikānāṃ stanāḥ kutaḥ spṛśyante 'mṛtānām') //</hi></l>\n</lg>\n\n<p><hi rend='bold'>evamekakriyaṃ dīpakatrayaṃ nirṇītam /\natra ca yathānekakārakagatatvennaikakriyā dīpakaṃ tathānekakriyāgatatvenaikakārakamapi dīpakam /\n<lg>\n<l>yathā-</l>\n<l>'sādhūnāmupakartuṃ lakṣmīṃ dharttuṃ vihāyasā gantum /</l>\n<l>na kutūhali kasya manaścaritaṃ ca mahātmanāṃ śrotum' //</l>\n</lg></hi></p>\n\n<p><hi rend='bold'>atropakaraṇādyanekakriyākartṛtvena kutūhalaviśiṣṭaṃ mano nirdiṣṭam /\nchāyānrareṇa tu mālādīpakaṃ prastāvāntare lakṣyayiṣyate /</hi></p>\n\n</div>\n<div>\n\n<p>RuAssC_25/1:</p>\n\n<lg>\n<l>dhenusaṃdhyayoḥ prakṛtatvādatrānye tulyayogitāṃ manyanta ityudāharaṇāntareṇodāhriyate-</l>\n<l>'dhammajjaṇeṇama kāṇa vi kāṇavi atthajjaṇeṇa boleri /</l>\n<l>kāmajjaṇeṇa kāṇa vi kāṇa vi emea saṃsāro' //</l>\n</lg>\n\n<lg>\n<l>('dharmmārjanena keṣāmapi keṣāmapyarthārjanena vyatyeti /</l>\n<l>kāmārjanena keṣāmapi keṣāmapyevameva saṃsāraḥ') //</l>\n</lg>\n\n<p>ekakriyamityanenaivakaguṇamapi dīpakaṃ svayamevodāhāryamiti sūcitam /\n<lg>\n<l>tattu yathā-</l>\n<l>'phaṇāsahastrabhṛdadho divi netrasahastrabhṛt /</l>\n<l>advitīyaḥ pṛthivyāṃ ca bhavānnāmasahastrabhṛt' //</l>\n</lg></p>\n\n<p>advitīyatvaṅguṇaḥ /\nevamekāṃ kriyāṃ guṇaṃ vānekakārakagatatvenābhidhāya tadeva ca dṛṣṭāntīkṛtyaikakārakamapyanekakriyāgatatvena dīpakaṃ bhavatītyāha-atretyādi /\natra cocchravāsavarṇanīyaṃ bhairavācāryādisaktamupakārakāraṇādiviśeṣarūpaṃ prastutaṃ śrotṝnavabodhayituṃ kavikartṛkamidaṃ sādhūpakārakaraṇādīnāṃ sāmānyānāmaprastutānāṃ praśaṃsanam /\nteṣāṃ ca sāmānyānāṃ parasparamaupamyapratīterekakārakagatatveneyaṃ kārakatulyayogitā /\nataśca nedaṃ kārakadīpakasyodāharaṇam /\n<lg>\n<l>tatta yathā -</l>\n<l>'āliṅgituṃ śaśimukhīṃ ca sudhāṃ ca pātuṃ kīrti ca sādhayitumarjayituṃ ca lakṣmīm /</l>\n<l>tvadbhaktimadbhatarasāṃ hṛdaye ca kartuṃ mandādaraṃ janamahaṃ paśumeva jāne' //</l>\n</lg></p>\n\n<p>atrāliṅganādyanekakriyākartṛtvenaika eva jano nirdiṣṭaḥ /\nprastutāprastutaṃ sphuṭameva /</p>\n\n</div>\n<div>\n\n<p>RuAssC_25/1a:</p>\n\n<lg>\n<l>svidyati kūṇati vellati vivalati nimiṣati vilokayati tiryak /</l>\n<l>antarnandati cumbitumicchati navapariṇītā vadhūḥ śayane //</l>\n</lg>\n\n<p>ityatra tu svaidanādikriyāṇāṃ prastutānāmekādhāragatatvena samuccīyamānatvācca samuccayālaṅkāro na tu kārakadīpakam /\ntaddhi prastutāprastutānāṃ kriyāṇāmaupamyasadbhāve bhavati /\nevaṃ sardhakriyāṇāṃ prastutatve 'pi samucyayasyopamyābhāvādeva tulyayogitāto 'pi bhedaḥ /\naupamyasadbhāve 'pi tulyayogitaiva /\n<lg>\n<l>yathā -</l>\n<l>'cakāra durbalānāṃ yaḥ kṣamāmāgaribanāmapi /</l>\n<l>jahre niraparādhānāmapi yaśca balīyasām' //</l>\n</lg></p>\n\n<p>atra karaṇaharaṇayoḥ prakṛtatvam /\ndvayorapi rājagatatvena varṇanīyatvāt /</p>\n\n</div>\n<div>\n\n<p>RuAssC_25/1b:</p>\n\n<p>idaṃ bimbapratibimbabhāvenāpi bhavati /\n<lg>\n<l>yathā -</l>\n<l>'maṇiḥ śāṇellīḍhaḥ samaravijayī hetinihataḥ kalaśeṣaścandraḥ suratamṛditā bālallanā /</l>\n<l>madakṣīṇo nāgaḥ śaradi saridāśyānapulinā tanimnā śobhante galitavibhavāścārthiṣu janāḥ' //</l>\n</lg></p>\n\n<p>atra śāṇollīḍhatvādīnāṃ bimbapratibimbabhāvaḥ /\n<lg>\n<l>śuddhasāmānyarūpatvaṃ yathā -</l>\n<l>'phaṇaraaṇarāiaṅgo bhuaṅgaṇāho dharaṃ samuvvahai /</l>\n<l>ṇahadapyaṇovasohiasiho a tuha ṇāha bhuadaṇḍo' //</l>\n</lg></p>\n\n<p>atra rājitatvaśobhitatvayoḥ śuddhasāmānyarūpatvam /\nnanvetadanantarameva mālādīpakamanyairlakṣaghitaṃ tadihāpi kiṃ na lakṣyata ityāśaṅkyāha-chāyetyādi /\nchāyāntareṇeti śṛṅkalārūpeṇa /\nprastāvāntara iti /\nśṛṅkalābandhopacitarūpatvāt /</p>\n\n</div>\n<div>\n\n<p>START Sūtra 26:</p>\n\n<p><hi rend='bold'>vākyārthagatatvena sāmānyasya vākyadvaye pṛthaṅnirdeśe prativastūpamā // RuAss_26 //</hi></p>\n\n<p><hi rend='bold'>padārthārabdho vākyārtha iti padārthagatālaṅkārānantaraṃ vākyārthagatālaṅkāraprastāvaḥ /\ntatra sāmānyadharmasyevādyupādāne sakṛnnirdeśe upamā /\nvastuprativastubhāvenāsakṛnnirdeśe 'pi saiva /\nivādyanupādāne sakṛnnirdeśe upamā /\nvastuprativastubhāvenāsakṛnnirdeśe tu śuddhasāmānyarūpatvaṃ bimbapratibimbabhāvo vā /\nādyaḥ prakāraḥ prativastūpamā /\nvastu-śabdasya vākyārthavācitve prativāvākyārthamupamā sāmyamityanvarthāśrayaṇāt /\nkevalaṃ kāvyasamayātparyāyāntareṇa pṛthaṅnirdeśaḥ /\ndvitīyaprakārāśrayeṇa dṛṣṭānto vakṣyate /\ntadevamaupamyāśrayeṇaiva prativastūpamā /\n<lg>\n<l>yathā -</l>\n<l>'cakorya eva caturāścandrikācāmakarmaṇi /</l>\n<l>āvantya eva nipuṇāḥ sudṛśo ratanarmaṇi' //</l>\n</lg></hi></p>\n\n<p><hi rend='bold'>atra caturatvaṃ sādhāraṇe dharmaṃ upamānavākye, upameyavākye tu nipuṇapadena nirdiṣṭaḥ /\nna kevasamiyaṃ sādharmyeṇa yāvad vaidharmyeṇāpi /\nyathātraivottarasthāne 'vināvantīrna nipuṇāḥ sudṛśo ratanarmaṇi' iti pāṭhe /</hi></p>\n\n</div>\n<div>\n\n<p>RuAssC_26:</p>\n\n<p>vākyārthetyādi /\netadeva vyākhyātumalaṅkārāntaraiḥ sahāsyā vibhāgaṃ darśayati-tatretyādinā /\n'tayā sa pūtaśca vibhūṣitaśca' ityatropamāyāṃ sakṛnnirdeśaḥ /\n'pāṇḍyo 'yamaṃsārpitalambahāraḥ' ityādāvapi cāsakṛnnirdeśaḥ /\ntadevabhivādyupādāne sādhāraṇadharmasya yathāsaṃbhavaṃ svarūpaṃ nirūpyevādyanupādāne 'pi nirūpayati-ivādītyādinā /\nyadyapi dīpakatulyayogitayoḥ sāmānyasyāsakṛnnirdeśo 'pi saṃbhavati, tathāpi sakṛnnirdeśaṃ vinā tayoranutthānāttadeveha prādhānyenoktam /\nasakṛnnirdeśaśca dvidhā bhavatītyāha-asakṛdityādi /\nādyaḥ prakāra iti śuddhasāmānyarūpatvam /\nyadi cātra sāmānyasyaikarūpatvamevāsti tartki paryāyāntareṇa pṛthaṅnirdeśaḥ kriyata ityāśaṅkyāha-kevalamityādi /\nyaduktam-'naikaṃ padaṃ dviḥ prayojyaṃ prāyeṇa' iti /\nbimbapratibimbabhāvo dvitīyaḥ prakāraḥ /\nevametadupasaṃharan prakṛtameva siddhāntayati-tadevamityādinā /\naupamyāśrayeṇeti /\netadabhidadhatā granthakṛtā prativastūpamāyā dṛṣṭāntābhedo darśitaḥ /\nyato 'syāḥ prakṛtārthasya viśeṣābhidhitsayā sādṛśyārthamaprakṛtamarthāntaramupādīyate,ata eva cātra prakṛtāprakṛtayorupamānopameyabhāvaḥ /\ndṛṣṭante puraretādṛśo vṛttānto 'nyatrāpi sthita iti prakṛtasyārthasyāvispaṣṭā pratītirbhā bhūditi pratītiviśadīkaraṇārthamarthāntaramupādīyate /\nata evātrārthāntaropādānaṃ prakṛtasya na kvāpyupayuktamapi tu pratipattaḥ prakṛtārthapratīteravispaṣṭatānirāsāt /\nkecicca dṛṣṭānte dvayoḥ samarthyasamarthakabhāvenānayorbhāvenānarbhedamāhuḥ /\ntadasat /\nyataḥ svarūpayorvaśeṣayoḥ samarthyasamarthakabhāvo na bhavati /\nvastvantareṇa vastvantarasiddhyanupapatteḥ /\nsa hi sāmānyaviśeṣayoreva bhavati /\nsāmānyasya niyamena viśeṣaniṣṭatvādviśeṣasya ca niyamena sāmānyāśrayatvāt /\nyadi cātra samarthyasamarthakabhāvaḥ syādarthāntaranyāsādasya pṛthagalaṅkāratā na syāt /\nsamarthyasamarthakabhāvātmanaḥ sāmānyasyobhayatrāpyanugamāt /\nanye punarubhayatrāpyārthamaupamyamāśritya sāmānyasya śuddhasāmānyarūpatvabimbapratibimbabhāvābhyāṃ vyavasthiteranayorbhedamāhuḥ /\ntadapyasat /\netāvataivaupamyākhyasya sāmānyalakṣaṇasyānugatatvādupamābhedavadanayoḥ pṛthagalaṅkāratvānupapatteḥ /\ntadevaṃ vākyanairapūkṣye 'pi vaktṛpratipattroreva viśeṣādayorbhedaḥ siddhaḥ /\nvaidharmyeṇāpīti /\nbhavatīti śeṣaḥ /</p>\n\n</div>\n<div>\n\n<p>START Sūtra 27:</p>\n\n<p><hi rend='bold'>tasyāpi bimbapratibimbabhāvatayā nirdeśa dṛṣṭāntaḥ // RuAss_27 //</hi></p>\n\n<p><hi rend='bold'>taṣṇāpīti na kevalamupamānopameyayoḥ /\ntacchabdena sāmānyadharmaḥ pratyavamṛṣṭaḥ /\nayamapi sādharmyavaidharmyābhyāṃ dvividhaḥ /\n<lg>\n<l>ādyo yathā-</l>\n<l>'abdhirlaṅghita eva vānarabhaṭaiḥ kiṃ tvasya gambhīratā- , māpātālanimagnapīvaratanurjānāti manthācalaḥ /</l>\n<l>devīṃ vācamupāsate hi bahyavaḥ sāraṃ tu sārastvataṃ jānīte nitarāmasau gurukulakliṣṭo murāriḥ kaviḥ' //</l>\n</lg></hi></p>\n\n<p><hi rend='bold'>atra yadyapi ñcānākhya eko dharmo nirdiṣṭastathāpi na tannibandhanamaupabhyaṃ vivakṣitam /\nyannibandhanaṃ ca vivakṣitaṃ tatrābdhilaṅghanādāvastyeva divyavāgupāsanādinā pratibimbanam /\n<lg>\n<l>dvitīyo yathā-</l>\n<l>'kṛtaṃ ca garvābhimukhaṃ manastvayā kimanyadevaṃ nihatāśca no 'rayaḥ /</l>\n<l>tamāṃsi tiṣṭanti hi tāvadaṃśumānna yāvadāyātyudayādrimaulitām' //</l>\n</lg></hi></p>\n\n<p><hi rend='bold'>atra nihatatvādeḥ sthānādinā vaidharmyeṇa pratibimbanam /</hi></p>\n\n</div>\n<div>\n\n<p>RuAssC_27:</p>\n\n<p>tasyāpīti [sāmānyadharmasyāpītyarthaḥ] upamānopameyayoriti /\nprakṛtāprakṛtayordharmiṇorityarthaḥ /\nataśca dharmāṇāṃ dharmiṇāṃ ca bimbapratibimbabhāvena nirdeśo 'yamalaṅkāraḥ /\nyaduktamanyatrāpi-'dṛṣṭāntaḥ punareteṣāṃ sarveṣāṃ pratibimbanam' iti /\nupamānopameyayoriti tu svārthaeva na vyākhyeyam,arthāntarasya prakṛtadārḍhyāyopādānātsādṛśyāvivakṣaṇāt /\nādya iti sādharmyeṇa /\n<lg>\n<l>yathā vā--</l>\n<l>'sthāneṣu śiṣyanivahaiḥ pratipādyamānā vidyā guruṃ hi guṇavattaramātanoti /</l>\n<l>ādāya śuktiṣu balāhakaviprakīrṇai ratnākaro bhavati vāribhiramburāśiḥ' //</l>\n</lg></p>\n\n<p>atra sthānādīnāṃ śuktyādibhiḥ pratibimbanam /\nyannibandhanaṃ ceti /\narthālaṅkāratvaṃ na punaraupamyam /\ntasya ca samanantaroktayurktyāsaṃbhavāt /</p>\n\n</div>\n<div>\n\n<p>START Sūtra 28:</p>\n\n<p><hi rend='bold'>saṃbhāvatāsaṃbhavatā vā vastusaṃbandhena gamyamānaṃ pratibimbakaraṇaṃ nidarśanā // RuAss_28 //</hi></p>\n\n<p><hi rend='bold'>pratibimbakaraṇaprastāvenāsyā lakṣaṇam /\ntatra kkacitsaṃbhavanneva vastusaṃbandhaḥ svasāmarthyāddhimbapratibimbabhāvaṃ kalpayati /\nkvacitpunaranvayabādhādasaṃbhāvatā vastusaṃbandhena pratibimbanamākṣipyate /\n<lg>\n<l>tatra saṃbhavadvastusaṃbandhā yathā-</l>\n<l>'cūḍāmaṇipade dhatte yo devaṃ ravimāgatam /</l>\n<l>satāṃ kāryātitheyīti bodhayan gṛhamedhinaḥ' //</l>\n</lg></hi></p>\n\n<p><hi rend='bold'>atra bodhayanniti ṇicastatsamarthācaraṇe prayogātsaṃbhavati vastusaṃbandhaḥ /\n<lg>\n<l>asaṃbhavadvastusaṃbandhā yathā-</l>\n<l>'abyātsa vo yamya nisargavakraḥ spṛśatyadhijyasmaracāpalīlām /</l>\n<l>jaṭāpinaddhoragarājaratnamarīcilīḍhobhayakoṭirinduḥ' //</l>\n</lg></hi></p>\n\n<p><hi rend='bold'>atra smaracāpasaṃbandhinyā līlāyā vastvantarabhūtenendunā sparśanamasaṃbhavallīlāsadṛśīṃ līlāmavagamayatītpadūraviprakarṣātpratibimbakalpanamuktam /</hi></p>\n\n</div>\n<div>\n\n<p>RuAssC_28:</p>\n\n<p>saṃbhavatetyādi /\nbimbapratibimbabhāvamiti upamānopameyatvamityarthaḥ /\ndharmadharmiṇorabhedopakṣārāt /\nevaṃ cātra nidarśatāyāṃ sādṛśyāvinābhāvaḥ /\n<lg>\n<l>tena -</l>\n<l>'prabhāte pṛcchrantīranurahasavṛttaṃ sahacarīrnavoḍhā na vrīḍāmukulitamukhīyaṃ kathayati /</l>\n<l>likhantīnāṃ pattrāṅkuramaniśamasyāstu kucayoścamatkāro gūḍhaṃ karajapadamāsāṃ prathayati' //</l>\n</lg></p>\n\n<p>ityādau saṃbhavatyapi vastusaṃbandhe prathanasyaupamyābhāvānna nidarśanālaṅkāratvamṣa /\nanenaiva vastusaṃbandhasya saṃbhavāsaṃbhavābhyāmasyā bhedadvayamapyuktam /\ntadevodāharati-cūḍāmaṇītvādinā /\ntatsamarthācaraṇe prayogāditi 'kārīṣo 'dhyāpayati' ityādivat /\nabhyāgatasya ravergiriṇā śirasā dhāraṇaṃ tatsamarthācaraṇam /\nata evātra bodhayanniti ṇicastatsamarthā caraṇe prayogānmayeva bhavadvibharapyatithisaparyā kāryeti saṃbhavatsaṃbandhamūlamatrārthamaupamyam /\nevaṃ ca parvatasya bodhanakriyākartṛtvāsaṃbhavādevādevābhimantṛvyāpāropārohābhāvānnātra pratīyamānotprekṣā /\nnāpi smṛtyalaṅkāraḥ /\ngṛhamedhināṃ parvatakartṛkasya sadviṣayātithyabodhakatvasyavākṣyārthatvāt /\ntatra hi sadṛśadarśanādvastvantarasya smṛtirbhavati /\nnacātra gṛhamedhināṃ ravidarśanādatithismṛtau kartṛtvam /\nteṣāṃ sadātithyakartavyatāyā bodhyatvāt /\nnāpyatra raviṇātitheratithinā vā raveḥ sāmyaṃvivakṣitam /\napi tu mayeva gṛhamedhibhirapi satāmātithyaṅkāryamiti /\nata eva nātra vastvantarakaraṇātmāpi viśeṣālaṅkāraḥ /\ntapānāvagame 'tithyāderasaṃbhāvyasyāvagamo jāta ityevamātmikāyāḥ pratipatterabhāvāt /\nataśca satyasati vā saṃbandhe nidṛśaṃneti vācyam /\ntena yathoktameva bhedadvayaṃ syāt /\nasaṃbhavaditi /\ndharmyantarasaṃbandhino dharmasya dhamyantare 'nyadāyogāt /\nadraviprakarṣāditi /\ndharmamukhenasādṛśyasya kiñcitpratyāsaccatvāt /\n<lg>\n<l>yathā vā -</l>\n<l>'aṅge pulaaṃ aharaṃ savepiaṃ jaṃpiaṃ sasikkāraṃ /</l>\n<l>savvaṃ sisireṇa kaaṃ jaṃ kāavvaṃ piaameṇa' //</l>\n</lg></p>\n\n<p>atra vallabhakāryasya pulakāderdharmasya vastvantarabhūtena śiśireṇa kāraṇamasaṃbhavattasya sāmyamavagamayatīti śiśirasya ballabhatulyatāpratīteraupamyam /\nataścātra dharmāṇāmasaṃbandhāt nidarśanetyuktvā pratimālaṅkāratvaṃ na vācyam /\npratibhāyāścānyodāharaṇeṣvalaṅkārāntarāviyogaḥ sphuṭa eveti na pṛthagalaṅkāratvaṃ vācyam /\nevamanyeṣāmapi samagrāṇāmabhinavālaṅkārāṇāṃ cānyairanyālaṅkārayogo yojayituṃ śakya eveti granthavistarabhayādasmadarśane taddūkṣaṇoddhārasyaiva ca pratijñātatvādasmābhiḥ prātipadyena na dūṣitam /\nna punaretāvataiva paramatamapratiṣiddhamanumatameveti dṛśā eṣāmapi pṛthagalaṅkāratvaṃ yuktaṃ mantavyam /</p>\n\n</div>\n<div>\n\n<p>RuAss_28/1:</p>\n\n<p><hi rend='bold'>\neṣāpi padārthavākyārthavṛttibhedād dvividhā padārthavṛttiḥ samanantaramudāhṛtā /\n<lg>\n<l>vākyārthavṛttiryathā-</l>\n<l>'tvatpādanakharatnānāṃ yadalaktakamārjanam /</l>\n<l>idaṃ śrīkhaṇḍalepena pāṇḍurīkaraṇaṃ vidhoḥ' //</l>\n</lg></hi></p>\n\n<p><hi rend='bold'>kecittu dṛṣṭāntālaṅkāro 'yamityāhustadasat /\nnirapekṣayorvākyārthayorhi bimbapratibimbabhāvo dṛṣṭāntaḥ /\nyatra ca prakṛte vākyārthe vākyārthāntaramāropyate sāmānādhikaraṇyena tatra saṃbandhānupapattimūlā nidarśanaiva yuktā, na dṛṣṭāntaḥ /\n<lg>\n<l>evaṃ ca -</l>\n<l>'śuddhāntadurlabhamidaṃ vapurāśramavāsino yadi janasya /</l>\n<l>dūrīkṛtāḥ khalu guṇairudyānalatā banalatābhiḥ' //</l>\n</lg></hi></p>\n\n<p><hi rend='bold'>ityatra dṛṣṭāntabuddhirna kāryā /\nuktanyāyena nidarśanāprātpeḥ /</hi></p>\n\n</div>\n<div>\n\n<p>RuAssC_28/1:</p>\n\n<p>eṣetyasaṃbhavadvastusaṃbandhanibandhanā /\nna kevalaṃ nidarśanā yāvattadbhedo 'pyayaṃ dvividha ityapiśabdārthaḥ /\nudāhṛteti 'avyātsa vaḥ' ityādinā /\n<l>keciditi śrīmammaṭādayaḥ / 18 a. sa. taditi dṛṣṭāntālaṅkāravacanam /</l>\netadanyatrāpi yojayati-evamityādinā /\nuktanyāyeneti,prakṛtavākyārthe vākyārthāntarasya sāmānādhikaraṇyenādhyāropyamāṇatvāt /\nataścānyairvākyārthayoḥ sāmānādhikaraṇyanidaśācchrautāropasadbhāvena vākyārtharūpakaṃ yaduktaṃ tattāvadāstām,yatputraḥ prativastūpamodāharaṇatvamuktaṃ tadayuktameva /\nnirapekṣayorvākyārthayordharmasya śuddhasāmānyarūpatve prativastūpamā /\n<lg>\n<l>na cātraikamapi saṃbhavati /</l>\n<l>vākyārthayoḥ sāpekṣatvācchuddhasāmānyarūpatvābhāvācca arthāpattyudāharaṇatvamapyatrāyuktam /</l>\n<l>'jāgrataḥ kamalāllakṣmīṃ yajjagrāha tadadbhutam /</l>\n<l>pādadvandvasya mattebhagatisteye tu kā stutiḥ' //</l>\n</lg></p>\n\n<p>ityatra tu prativastūpamodāharaṇatvaṃ pāpātpāpīyaḥ /\natra hi vākyārthayoḥ parasparaṃ sādṛśyamātramapi nāstīti kā kathā prativastūpamāyāḥ /\nevaṃvidhameva cānyatra sarvālaṅkārodāharaṇeṣvāsamañjasyaṃ saṃbhavadapi samanantaroktahetudvayāśca darśitam /\n<lg>\n<l>tathā ca -</l>\n<l>'ājñādharaḥ pañcaśaraḥ purastātsudhā punaḥ karmakarī mukhasya /</l>\n<l>sa cāpi saundaryaviśeṣabandī yatrendurindīvaralocanānām' //</l>\n</lg></p>\n\n<p>ityatra viṣayaviṣayiṇordvayorapyupādānātsphuṭe 'pi rūpakatve 'tiśayoktyudāharaṇatvamuktaṃ tatra cātiśayoktitvameva nāstīti kiṃ kāryakāraṇabhāvapūrvakatvanidarśanenanetyalaṃ bahunā /\nasaṃbhavadvastusaṃbandhanibandhanāyāśca yadyapi vastusaṃbandhasyāviśeṣeṇa saṃbhava uktastathāpi samanantaroktodāharaṇeṣu yathopamānasaṃbandhī dharma upameyagatatvenaiva saṃbhavati tathaivopameyasaṃbandhī dharmaḥ kvacidupamāne 'pītyāha-iyamityādi /</p>\n\n</div>\n<div>\n\n<p>RuAss_28/2:</p>\n\n<p><hi rend='bold'>\n<lg>\n<l>iyaṃ copemeya upamānavṛttasyāsaṃbhavātpratipāditā pūrvaiḥ vastutastūpameyavṛttasyopamāne 'saṃbhavādapi bhavati /</l>\n<l>ubhayatrāpi saṃbandhavighaṭanasya vidyamānatvāt /</l>\n<l>tadyathā - 'viyoge gauḍanārīṇāṃ yo gaṇḍatalapāṇḍimā /</l>\n<l>alakṣyata sa kharjūrīmañjarīgarbhareṇuṣu' //</l>\n</lg></hi></p>\n\n<p><hi rend='bold'>atra gaṇḍatalaṃ prakṛtam /\ntaddharmasya pāṇḍimnaḥ kharjūrīreṇuṣvasaṃbhavādaupamyapratītiḥ /\neṣa ca prakāraḥ śṛṅkhalānyāyenāpi bhavati /\nyathā-\n'muṇḍasire boraphalaṃ borovari boraaṃ thiraṃ dharasi /\nviggucchāai appā ṇāliacheā chalijjanti' /</hi></p>\n\n</div>\n<div>\n\n<p>RuAssC_28/2:</p>\n\n<p>ubhayatretyupameye upamāne vā /\nvasantavarṇanasya prakrāntatvād dvayoḥ prakṛtatve 'pi gaṇḍatalasyopameyatvam /\ntadbhatatvenaiva pāṇḍimnaḥ sisādhayiṣitatvāt /\nsidhdasādhyadharmatvameva kṣopamānopameyatvamṣa /\n<lg>\n<l>yathā vā -</l>\n<l>'tvadvaktralāvaṇyamidaṃ mṛgākṣi saṃlakṣyate patyurapi kṣapāyāḥ /</l>\n<l>kathaṃ tvanenāhṛtametadadya kalāvatāṃ vā kimasādhyamasti' //</l>\n</lg></p>\n\n<p>atra cāṭuṣu nāyikāyāḥ prastutatvādvaktramupameyam /\ntaddharmasya ca lāvaṇyasyopamāne śaśinyasaṃbhavaḥ /\neṣa iti asaṃbhavadvastusaṃbandhanibandhano vā vācyaḥ /</p>\n\n</div>\n<div>\n\n<p>RuAss_28/3:</p>\n\n<p><hi rend='bold'>\niyamapi kvacinmālayāpi bhavantī dṛśyate /\n<lg>\n<l>yathā-</l>\n<l>'araṇyaruditaṃ kṛtaṃ śavaśarīramudvartitaṃ sthale 'bjamavaropitaṃ suciramūṣare varṣitam /</l>\n<l>śvapucchamavanāmitaṃ badhirakarṇajāpaḥ kṛtaḥ dhṛto 'ndhamukhadarpaṇo yadabudho janaḥ sevitaḥ' //</l>\n</lg></hi></p>\n\n<p><hi rend='bold'>kvacitpunarniṣedhasāmarrthyādākṣitpāyāḥ prātpeḥ saṃbandhānupapattyāpi bhavati /\n<lg>\n<l>yathā-</l>\n<l>'utkope tvayi kiñcideva calati drāggūrjarakṣmābhṛtā muktā bhūrna paraṃ bhayānmarujuṣāṃ yāvattadeṇīdṛśām /</l>\n<l>padbhyāṃ haṃsagatirmukhena śaśinaḥ kāntiḥ kucābhyāmapi kṣāmābhyāṃ sahasaiva vanyakariṇāṃ gaṇḍasthalīvibhramaḥ' //</l>\n</lg></hi></p>\n\n<p><hi rend='bold'>atra muktena niṣedhapadaṃ tadanyathānupapattyā pādayorhasagatiprātpirākṣipyate /\nsā ca tayoranupapannā sādṛśyaṃ gamayatīti asaṃbhavadvastusaṃbanvanibandhanā nidarśanā /</hi></p>\n\n</div>\n<div>\n\n<p>RuAssC_28/3:</p>\n\n<p>ākṣitpāyā iti /\nprātpipūrvakatvānniṣedhasya /\nseti prātpiḥ sādṛśyamiti pādayorhasagatitulyāyā gateḥ pratīteḥ /\niyaṃ ca sāmānyasyānugāmitayā /\nyathā- avyātma va ityādi /\natra nisargavakratākṣyadharmasyānugāmitvam /\n<lg>\n<l>śuddhasāmānyarūpatvena yathā -</l>\n<l>'hāreṇāmalakasthūlamuktenāmuktakuntalaḥ /</l>\n<l>phaṇīndrabaddhajūṭasya śriyamāpa sa dhūrjaṭeḥ' //</l>\n</lg></p>\n\n<p>atrāmuktabaddhayoḥ śuddhasāmānyarūpatvam /\n<lg>\n<l>bimbapratibimbabhāvena yathā -</l>\n<l>'uha sarasadantaḍalakapolapaḍimāgao maacchrīi /</l>\n<l>ante siṃdūriasaṃkhavattakarāṇaṃ vahai cando' //</l>\n</lg></p>\n\n<lg>\n<l>('paśya sarasadantamaṇḍalakapolapratimāgato mṛgākṣyāḥ /</l>\n<l>ante sindūritaśaṅkhāvarttakaraṇīṃ [kriyāṇ]vahati candraḥ') //</l>\n</lg>\n\n<p>atra dantamaṇḍalasindūritatvayorbimbapratibimbabhāvaḥ /</p>\n\n</div>\n<div>\n\n<p>START Sūtra 29:</p>\n\n<p><hi rend='bold'>bhedaprādhānye upamānādupameyasyādhikye viparyaye vā vyatirekaḥ // RuAss_29 //</hi></p>\n\n<p><hi rend='bold'>adhunā bhedaprādhānyenālaṅkārakathanam /\nbhedo vailakṣaṇyam /\nsa ca dvidhā bhavati, upamānādupameyasyādhikaguṇatve viparyaye vā bhāvāt /\nviparyayo nyūnaguṇatvam /</hi></p>\n\n</div>\n<div>\n\n<p>RuAssC_29:</p>\n\n<p>bhedaprādhānya ityādi /\nadhuneti prātpāvasaram /\nbhedasya cātra prādhānyādabhedasya vastutaḥ sadbhāvaḥ /\nsādṛśya eva paryavasānāt /\nata eva sādṛśyavyatirekeṇa saṃbhavannapi bhedo nāsya viṣayaḥ /\n<lg>\n<l>yathā -</l>\n<l>'divyottarīyabhṛti kaustubharannabhāji deve pare dadhatu lubdhadhiyo 'nubandham /</l>\n<l>rūpaṃ digambaramakhaṇṭanṛmuṇḍacūḍaṃ bhāvatkameva tu bateśa mama spṛhāyai' //</l>\n</lg></p>\n\n<p>atra vaiṣṇavebhyaḥ svātmani viṣṇorvā parameśvare bhedamātraṃ vivakṣitaṃ na tu kenāpi kasyacidaupamyam /\nsa iti bhedaḥ /\ntasyādhikyaviparyayābhyāṃ vaividhyādvayatireko 'pi dvividhaḥ /\ntadāśrayatvādasya /</p>\n\n</div>\n<div>\n\n<p>RuAss_29/1:</p>\n\n<lg>\n<l/>\n<l><hi rend='bold'>krameṇodāharaṇam - 'diddakṣavaḥ pakṣyalatāvilāsamakṣṇāṃ sahasrasya manoharaṃ te /</hi></l>\n<l><hi rend='bold'>vāpīṣu nīlotpalinī-vikāsarabhyāsu nandanti na ṣaṭpadaudhāḥ' //</hi></l>\n</lg>\n\n<lg>\n<l><hi rend='bold'>'kṣīṇaḥ kṣoṇo 'pi śaśī bhūyo bhūyo vivardhate satyam /</hi></l>\n<l><hi rend='bold'>virama prasīda sundari yauvanamanivarti yātaṃ tu' //</hi></l>\n</lg>\n\n<p><hi rend='bold'>atra vikasvaranīlotpalinyapekṣayā akṣisahasrasya pakṣmalatayā adhikaguṇatvam /\ncandrāpekṣayā ca yauvanasya nyūnaguṇatvam /\nśaśivailakṣaṇyena tasyāpunarāgamāt /</hi></p>\n\n</div>\n<div>\n\n<p>RuAssC_29/1:</p>\n\n<p>candrāpekṣayeti /\nśaśiyauvanayorhi samāne 'pi gatvaratve śaśinaḥ punarāgamanamapi saṃbhavati na tu yauvanasyeti tato 'sya nyūnaguṇavattvam /\nnanvatra viparyayameveti sūtritaṃ bhedāntaramayuktam /\nupamānādupameyasya nyūnaguṇatve vāstavatvāt,tattve cālaṅkāratvānupapatteḥ /\nyauvanasya cātrāsthiratve pratipādye pratipādye candrāpekṣayādhikaguṇatvameva vivakṣitam /\nyadetañcandravadyātaṃ sanna punapāyātīti /\nasadetat /\nyato 'tra candravad gataṃ sad yauvanaṃ yadi punarapyāgacchret tat priyaṃ prati ciramīrṣyānubandho yujyeta /\nkālāntare 'pi hyasya tadavalokanādunā saphalīkāraḥ syāt /\nidaṃ punarhatayauvanaṃ yātaṃ satprunarnāgacchratītīrṣyādyantarāyaparihāreṇa nirantaratayaiva priyeṇa saha saphalayitavyamiti dhigīrṣyām,tyaja priyaṃ prati manyum,kuru prasādamityāsmin priyavayasyopadeśe priyaṃ prati kopopaśamāya candrāpekṣayā yauvanasyāpunarāgamanaṃ nyūnaguṇatvenaiva vivakṣitamiti vākyārthavida eva pramāṇam /\nna caitad vāstavamupameyasya nyūnaguṇatvam /\ntasyaiva sātiśayatvenapratipādyatvāt /\nprakṛtārthoparañjakatve hi sarvathā kaveḥ saṃrambhaḥ /\ntaccādhikaguṇamukhena bhavatu,itarathā vā ko viśeṣaḥ /\ntasmādyuktameva viparyaye veti sūtritam /\npratyuta pratitpatvāt /\n<lg>\n<l>vataḥ 'svareṇa tasyā abhṛtastruteva' ityādāvanyaṣṭālāpasya pratikūlatvokteḥ karṇakaṭukatvādinā nyūnatvāvagaterupameyabhūtāyā bhagavatyāḥ saṃbandhinaḥ svarasyāmṛtastratevetyabhidhānādānandātiśayadātiśayadāyitvādeścādhikyamevāvagamyata ityalaṃ bahunā /</l>\n<l>asyāpi sādṛśyāśrayatvātsāmānyasya trayī gatiḥ /</l>\n<l>tatrānugāmitā yathā - nāgendrahastāstvaci karkaśatvādekāntaśaityātkadalīviśeṣāḥ /</l>\n<l>labdhvāpi loke pariṇāhi rūpaṃ jātāstadvarvorupamānabāhyāḥ //</l>\n</lg></p>\n\n<p>atra pariṇāhirūpatvasyātugāmitvam /\nvastuprativastubhāve punargranthakṛtaivodāhṛtam - didṛkṣava ityādi /\natra manoharatvaramyatvayoḥ śuddhasāmānyarūpatvam /\npakṣyalatāvilāsavikasvarayośca bimbapratibimbabhāvaḥ /</p>\n\n</div>\n<div>\n\n<p>START Sūtra 30:</p>\n\n<p><hi rend='bold'>upamānopameyayorekasya prādhānyanirdeśe 'parasya sahārthasaṃbandhe sahoktiḥ // RuAss_30 //</hi></p>\n\n<p><hi rend='bold'>bhedaprādhānya ityeva /\nguṇaprādhānabhāvanimittakamatra bhedaprādhānyam /\nsahārthaprayuktaśca guṇaprādhānabhāvaḥ /\nupamānopameyatvaṃ cātra vaivakṣikam, dvayorapi prākaraṇikatvādaprākaraṇikaraṇikatvādvā /\nsahārthasāmarthyāddhi tayoḥ tulyakakṣatvam /\ntatra tṛtīyāntasya niyamena guṇatvādupamānatvam /\narthācca pariśiṣṭasya pradhānatvādupameyatvam /\nśabdaścātra guṇaprādhānabhāvaḥ /\nvastutastu viparyayo 'pi syāt /\ntatra niyamenātiśayoktimūlatvamasyāḥ /\nsā ca kāryakāraṇapratiniyamaviparyayarūpā abhedādhyavasāyarūpā ca /\nabhedādhyavasāyaśca śleṣabhittiko 'nyathā vā /\nsāhityaṃ cātra katrādinānābhedaṃ jñeyam /\ntatra ca -\n'kāryakāraṇapratiniyamaviparyayarūpā yathā -\n'bhavadaparādhaiḥ sārdhaṃ saṃtāpo vardhatetarāmasyāḥ' /\natrāparādhānāṃ saṃtāpaṃ prati hetutve 'pi tulyakālatvenopanibandhaḥ /\nśleṣabhittikābhedādhyavasāyarūpā yathā -\n'astaṃ bhāsvānprayātaḥ saha ripubhirayaṃ saṃhniyantāṃ balāni' /\natrāstaṃ gamanaṃ śliṣṭam /\nastamityasyobhayārthatvāt //</hi></p>\n\n</div>\n<div>\n\n<p>RuAssC_30:</p>\n\n<p>upamānetyādi /\nkiṃhetukaṃ cātra bhedaprādhānyamityāśaṅkyāha-guṇetyādi /\nguṇaprādhānabhāvo 'pi kiṃhetuka ityāha-sahārthetyādi /\nekasya pradhānyabhūtavibhaktinirdeśādanyasya ca vidhivibhaktinirdeśāt /\nvaivakṣikamiti na punarvāstavam /\nupamānopameyatvaṃ hi dvayostulyakakṣatvebhavati taccātra kiṃnimittakamitthāśaṅkyāha-sahārthetyādi /\npariśiṣṭasyeti prathamāntasya /\nśābda iti na punarārthaḥ , vastuto viparyayasyāpi saṃbhavāt /\nevaṃ guṇapradhānabhāvanimittakaṃ bhedaprādhānyamapi śābdamevātra jñeyam /\nvastuto hi sādṛśyaiva payavasānādbhedābhedayostulyatvenaiva pratītiḥ /\ntasmācchrābdameva bhedaprādhānyamāśrityehāsyā vacanam /\nviparyaya iti /\npradhānavibhaktyā nirdiṣṭasyāprādhānyaṃ guṇavibhaktyā ca nirdiṣṭasya prādhānyam /\nniyameneti /\nanenātiśayoktyānuprāṇanamantareṇālaṅkāratvamevāsyā na bhavatīti dhvanitam /\nsetyatiśayoktiḥ /\nkāryakāraṇayoḥ pratiniyamasya kramasya viparyayastulyakālatvādinokteḥ /\nanyatheti aśleṣarūpaḥ /\ntadevamasyā atiśayoktibhedacatuṣṭayamanuprāṇakam /\nkatrādīti ādiśabdāt karmādayaḥ /\ntatreti nirdhāraṇe /\n[kāryakāraṇapratiniyamaviparyayarūpeti] /\nasyāmanuprāṇakatvena sthiteti śeṣaḥ /\natrāparādhānāṃ śābdo guṇabhāvaḥ /\nvastutastu prādhānyaṃ teṣāmeva,pratipādyatvāt /\nevamanyatra jñeyam /\n'kṣayameti sā varākī snehaṃna samaṃ tvadīyena' ityasyārdham /\n'kurvantvātpā hatānāṃ raṇaśirasi janā vahṇisād dehabhārānaśrūnmiśraṃ kathañcidvadatu jalamamī bāndhavā bāndhavā bāndhavebhyaḥ /\nmārgantāṃ jñātidehān hatanaragahane khaṇḍitāngṛdhrakaṅkaiḥ' ityasyādyaṃ pādatrayam /</p>\n\n</div>\n<div>\n\n<p>RuAss_30/1:</p>\n\n<p><hi rend='bold'>\ntadanyathārūpā yathā -\n'kumudavanaiḥ saha saṃprati vighaṭante cakravākamithunāni' /\natra vighaṭanaṃ saṃbandhibhedādbhinnaṃ na tu śliṣṭam /\netadviśeṣaparihāreṇa sahoktimātraṃ nālaṅkāraḥ /\nyathā-\n<lg>\n<l>'anena sārdhaṃ viharāmburāśestīreṣu tālīvanamarmareṣu' ityādau /</l>\n<l>etānyeva kartṛsāhitye udāharaṇāni /</l>\n<l>karmasāhitye yathā - 'dyujano mutyunā sārdhaṃ yasyājau tārakāmaye /</l>\n<l>cakre cakrābhidhānena preṣyeṇātpamanorathaḥ' //</l>\n</lg></hi></p>\n\n<p><hi rend='bold'>atra karotikriyāpekṣayā dyujanasya mṛtyośca karmatvam /\neṣā ca māsayāpi bhavantī dṛśyate /\nyathā-\n'utkṣitpaṃ saha kauśikasya pulakaiḥ sārdhaṃ mukhairnāmitaṃ bhūpānāṃ janakasya saṃśayadhiyā sākaṃ samāsphālitam /\nvaidehyā manasā samaṃ ca sahasākṛṣṭaṃ tato bhārgava- prauḍhāhaṅkṛtikandalena ca samaṃ tad bhagnamaiśaṃ dhanuḥ' //</hi></p>\n\n</div>\n<div>\n\n<p>RuAssC_30/1:</p>\n\n<p>saha kamalairlalanānāṃ mānaḥ saṃkocamāyāti ityasyārdham /\netadviśeṣaparihāreṇeti atiśayoktyanuprāṇanamantareṇa /\n'dvīpāntarānītavaṅgapuṣpairapākṛtasvedalavā marudbhiḥ' iti dvitīyamardham /\netānīti samanantaroktāni /\nyamāpekṣayā dyujanasyānantaramātpamanorathatvamiti ādipaścādbhāvena kramikayostulyakālatvenoktiḥ /\n<lg>\n<l>yathā vā -</l>\n<l>'bhāgyaiḥ samaṃ samutpannaṃ prajābhiḥ saha lālitam /</l>\n<l>vardhitaṃ sukṛtaiḥ sārdhamarṇorājamasūta sā' //</l>\n</lg></p>\n\n<p>atra samutpattyanantaraṃ tadbhāgyānāmutpattiriti kramikayoḥ samakālatvam /\n<lg>\n<l>asyāśca śuddhasāmānyarūpatvaṃ yathā -</l>\n<l>'malaāṇileṇa saha sorahavāsieṇa daiāṇaṃ /</l>\n<l>vaḍḍhanti bahalasomālaparimalā sāsaṇiuraṃbā' //</l>\n</lg></p>\n\n<lg>\n<l>('malayānilena saha saurabhavāsitena dayitānām /</l>\n<l>vardhante bailasukuṃmāraparimalā śvāsanikurambāḥ') //</l>\n</lg>\n\n<p>atra saurabhaparimalayoḥ śuddhasāmānyarūpatvam /\n<lg>\n<l>bimbapratibimbabhāvo yathā -</l>\n<l>'dinaaraaraṇiuraṃbā kaṇaāalakaḍaareṇivipphuriā /</l>\n<l>viaśanti parimalabharobbhaḍehiṃ kamalakirahiṃ samaṃ' //</l>\n</lg></p>\n\n<lg>\n<l>('dinakara-kara-nikurambā kanakācala-kaṭaka-reṇu-visphuritāḥ /</l>\n<l>vikasanti parimalabharodbhaṭaiḥ kamalākaraiḥ sārdham') //</l>\n</lg>\n\n<p>atra kanakācalakaṭakareṇuvicchuritatvasya parimalabharodbhaṭatvaṃ bimbapratibimbatvena nirdiṣṭam /</p>\n\n</div>\n<div>\n\n<p>START Sūtra 31:</p>\n\n<p><hi rend='bold'>\nsahotkipratibhaṭabhūtāṃ vinoktiṃ lakṣayati - /</hi></p>\n\n<l><hi rend='bold'>vinā kiñcidanyasya sadasattvābhāvo vinoktiḥ // RuAss_31 //</hi></l>\n\n<p><hi rend='bold'>sattvasya śobhanatvasyābhāvo 'śobhanatvam /\nevamasattvasyāśobhanatvasyābhāvaḥ śobhanatvam /\ntedve sattvāsattve yatra kasyacidasaṃnidhānānnibadhyete sā dvidhā vinoktiḥ /\natra ca śobhanatvāśobhanatvasattāsattāyāmeva vaktavyāyāmasattāmukhenābhidhānamanyanivṛttiprayuktā tannivṛttiriti khyāpanārtham /\nevaṃ cānyānivṛttau vidhireva prakāśito bhavati /\nādyā yathā -\n'vinayena vinā kā śrīḥ kā niśā śaśinā vinā /\nrahitā satkavitvena kīdṛśī vāgvidagdhatā' //</hi></p>\n\n</div>\n<div>\n\n<p>RuAssC_31:</p>\n\n<p>pratibhaṭabhūtāmiti pratipakṣabhūtām /\nata evaitadanantarametallakṣaṇam /\ntadevāha-vinākiñcidtyādi /\netadeva vyācaṣṭe-sattvasyetyādinā /\nkasyaciditi yatra yādṛśo vivakṣitastasyeti /\nnanu cātra sattvāsattvayorvidhimukhenaiva vācyatve kimiti pratītivaiṣamyadāyinā niṣedhamukhena nirdeśaḥ kṛta ityāśadvayāha-atra cetyādi /\ntacchabdena sattvāsattvayoḥ pratyavamarśaḥ /\nanyanivṛttiprayuktena tannivṛttilyāpanenāpi kiṃ bhavatītyāśaṅkyāha-evaṃ cetyādinā /\nanyasya kasyacidanivṛttau sattamasattvameva vā bhavatītyarthaḥ /\nādyeti asattvanibandhanoktiḥ /\nkā śrīrna kācicchrīriti śriyo viraho 'sadbhāvaḥ /\nvinayāsadbhāve 'piśriyo 'sadbhāvo 'stītyetadabhidhānaṃ śriyo 'sattve paryavasyatīti vinayanivṛttiprayuktaṃ śriyo 'sattvamuktam /\nevaṃ vinayasyānivṛttau śriyaḥ sattva eva vidhiḥ prakāśito bhavatīti vinaya evaṃ bharabandhaḥ kāryaḥ /\nevamanyatrāpi jñeyam /\n<lg>\n<l>anye cātra vāstavatvaṃmanyamānāḥ-</l>\n<l>'tasyāḥ śaityaṃ vinā jyotsnā puṣparddhiḥ saurabhaṃ vinā /</l>\n<l>vinoṣṇatvaṃ ca hutabhuktvāṃ vinā pratibhāsate' //</l>\n</lg></p>\n\n<p>ityatra vinoktyalaṅkāratvamāhuḥ /\natra hi jyotstrādīnāṃ śaityādinā nityamavibhāve 'pi vinābhāva upanibaddhaḥ /\nyadāhālaṅkārabhāṣyakāraḥ-'nityasaṃbaddhānāmasaṃbandhavacana vinoktiḥ' iti vinoktirūpasaṃkhyāsyate' iti /\ngranthakṛtā punariyaṃ cirantanalakṣitattvāllakṣitā /</p>\n\n</div>\n<div>\n\n<p>RuAss_31/1:</p>\n\n<p><hi rend='bold'>\natra vināśabdamantareṇāpi vinārthavivakṣā yathākathañcinnimittībhavati yathā sahoktau sahārthavivakṣā /\n<lg>\n<l>evaṃ ca -</l>\n<l>'nirarthakaṃ janma gataṃ nalinyā yathā na dṛṣṭaṃ tuhināṃśubimbam /</l>\n<l>utpattirindorapi niṣphalaiva na yena dṛṣṭā nalinī prabuddhā' //</l>\n</lg></hi></p>\n\n<p><hi rend='bold'>ityādau vinoktireva /\ntuhināṃśudarśanaṃ nalinījanmano 'śobhanatvapratīteḥ /\niyaṃ ca parasparavinoktibhaṅgyā camatkārātiśayakṛt /\nyathodāhṛte viṣaye /</hi></p>\n\n</div>\n<div>\n\n<p>RuAssC_31/1:</p>\n\n<p>yathākathañciditi /\nyadyapi yathā sahaśabdaṃ vināpi sahārye tṛtīyāsti tathā vināśabdaṃvināpi dvitīyādīnāṃ vinārthe sadbhāvo 'sti, tathāpi vākyārthaparyālocanasāmarthyāttadarthaḥ paryavasyatītyasya bhāvaḥ /\n<lg>\n<l>sahaśabdaṃ vināpi sahārthavivakṣā yathā -</l>\n<l>'vivṛṇvatā saurabharoradoṣaṃ bandivrataṃ varṇaguṇaiḥ spṛśantyā /</l>\n<l>vikasvare kasya na karṇikāre ghrāṇena dṛṣṭervavṛdhe vivādaḥ' //</l>\n</lg></p>\n\n<p>atra ghrāṇena saheti tatprayogaṃ vinā tatpratītāveva viśrānte /\nevaṃ ceti /\nyasmād vināśabdaṃ vināpi tadarthavivakṣā bhavatītyarthaḥ /\nyathodāhṛta iti nirarthakamityādau /\n<lg>\n<l>yathā vā -</l>\n<l>'haṃsaṇa sarehiṃ viṇā sarāṇa sohāviṇā ṇa haṃsehiṃ /</l>\n<l>aṇṇoṇṇaṃ cia ee appāṇaṃ ṇavaraṃ garuenti' //</l>\n</lg></p>\n\n<lg>\n<l>('haṃsānāṃ sarobhirvanā sarasāṃ śobhā vinā ca haṃsaiḥ /</l>\n<l>anyonyaṃ caivete ātmānaṃ kevalaṃ garayanti') //</l>\n</lg>\n\n</div>\n<div>\n\n<p>RuAss_31/2:</p>\n\n<p><hi rend='bold'>\n<lg>\n<l>dvitīyā yathā -</l>\n<l>'mṛgalocanayā vinā vicitravyavahārapratibhāprabhāpragalbhaḥ /</l>\n<l>amṛtadyutisundarāśayo 'yaṃ suhṛdā tena narendrasūnuḥ' //</l>\n</lg></hi></p>\n\n<p><hi rend='bold'>atrāśobhanatvābhāvaḥ śobhanapadārthaprakṣepabhaṅgyoktaḥ /\nśaiṣā dvidhā vinoktiḥ /</hi></p>\n\n</div>\n<div>\n\n<p>RuAssC_31/2:</p>\n\n<p>dvitāyeti śobhanatvanibandhanoktiḥ /</p>\n\n</div>\n<div>\n\n<p>START Sūtra 32:</p>\n\n<p><hi rend='bold'>\nadhunā viśeṣaṇavicchittyāśrayeṇālaṅkāradvayamucyate /\ntatrādau viśeṣaṇasāmyāvaṣṭambhena samāsoktimāha- /</hi></p>\n\n<l><hi rend='bold'>viśeṣaṇānāṃ sāmyādaprastutasya gamyatve samāsoktiḥ // RuAss_32 //</hi></l>\n\n<p><hi rend='bold'>iha prastutāprastutānāṃ kvacid vācyatvaṃ kvacid gamyatvamiti dvaividhyam /\nvācyatvaṃ ca śleṣanirdeśabhaṅgyā pṛthagupādānena vetyapi dvaividhyam /\netad dvibhedamapi śleṣālaṅkārasya viṣayaḥ /\ngumyatvaṃ tu prastutaniṣṭhamaprastutapraśaṃsāviṣayaḥ aprastutaniṇṭhaṃ tu samāsoktiviṣayaḥ /\ntatra ca nimittaṃ viśeṣaṇasāmyam /\nviśeṣyasyāpi sāmye śleṣaprātpeḥ /\nviśeṣaṇasāmyāddhi pratīyamānaprastutaṃ prastutāvacchedakatvena pratīyate /\navacchedakatvaṃ ca vyavahārasamāropaḥ /\nrūpasamārope tvavacchāditatvena prakṛtasya tadrūpitvād rūpakameva /</hi></p>\n\n</div>\n<div>\n\n<p>RuAssC_32:</p>\n\n<p>tatretyalāṃradvayamadhyāt /\nādāviti pradhānatayā /\nasyā hi viśeṣaṇamātrāvaṣṭabhbhātparikarādviśeṣaṇasāmyāvaṣṭambhatvena viśiṣṭatvam /\nviśeṣaṇetyādi /\nattyāścālaṅkārāntarebhyo vibhāgaṃ darśayitumupakramate-ihetyādinā /\nvācyatvaṃ cātra dvayoḥ prastutayoraprastutayoḥ prastutāprastutayośca bhavati /\ngamyatvaṃ punaḥ kvacitprastutasya kvaciccāprastutasya /\nprastutāprastutayostu na bhavati /\ntādrūpyeṇa vastusadbhāvābhāvāt /\nśleṣanirdiśabhaṅgyeti /\nprastutayoraprastutayośca /\npṛthagupādāneneti /\nprastutayoraprastutayoḥ prastutāprastutayoścaitaditi vācyam /\natra cāprastutasya kiṃhetukaṃ gamyatvamityaṅkyāha-tatra cetyādi /\n<lg>\n<l>tatreti aprastutasya gamyatve /</l>\n<l>viśeṣaṇānāṃ cātra bahutvameva vivakṣitamiti na vācyam /</l>\n<l>'śvasanaviṣamā rārtrirjyotstnā taraṅgitavibhramā śaśimaṇibhuvo vāṣpāyantenimīlati padminī /</l>\n<l>upacitatamonohā bhūmirvyanakti vivarṇatāṃ taditi gahane darśaṃ darśaṃ kathaṃ sakhi jīvyate' //</l>\n</lg></p>\n\n<p>ityatra viśeṣaṇabahutvābhāve 'pi samāsokteḥ sadbhāvāt /\nataśca viśeṣaṇānāṃ sāmyādīti na sūtraṇīyama /\nabahutve tasyāvyāpteḥ /\nviśeṣaṇasāmyamapi kasmādatra hetutvaṃ bhajata ityāśaṅkyāha-viśeṣeṇetyādi /\naprastutamiti na punaraprastutadharmā eva /\nnahyanyadharmisaṃbandhino dharmāḥsvadharmiṇamantareṇānyatrāvatiṣṭante /\nnahyanāyake nāyakadharmāṇāmanvayo yujyate /\nanyadharmāṇāmanvayatrānvayāsaṃbhavāt /\nata evānyaropyamāṇo 'nyavahāro 'nyatra na saṃbhavatīti tadavinābhāvātsvavyavahāriṇamākṣipatītyākṣipyamāṇenāprastutena dharmiṇaiva prastuto dharmyavacchridyatena punarācchrādyate /\ntathātve hyaprastutena prastutasya rūparūpitatvādrūpasamāropaḥ syānna vyavahārasamāropaḥ /\nata evāha-prastutasya rūparūpitatvādrūpasamāropaḥ syānna vyavahārasamāropaḥ /\nata evāha-prastutāvacchedakatveneti /\nata evāprastutasya gamyatve iti sūtritam /\nevaṃ samāsoktau vyavahārasamāropādaprastutena prastutasya vaiśiṣṭamlakṣaṇamavacchredakatvaṃ vidhayate /\nrūpake tu rūpasamāropādrūpitatvākhyamācchrādakatvamityanirbhedaḥ /\ntena 'viśeṣaṇānāṃ sāmyādaprastutadharmāvacchreda' ityapāsyāsmallakṣaṇānuguṇyenaiva viśeṣaṇasāmyādaprastutāvacchedaḥ samāsoktirityeva sūtraṇīyam /\natiśayoktyāśaṅkā punaratra niṣpramāṇikaiva /\nviṣayasyopādānādviṣayiṇaścānupādānāt /</p>\n\n</div>\n<div>\n\n<p>RuAss_32/1:</p>\n\n<p><hi rend='bold'>\ntacca viśeṣaṇasāmyaṃ śliṣṭatayā sādhāraṇyenaupamyagarbhatvena ca bhavat tridhā bhavati tatra śliṣṭatayā yathā - 'upoḍharāgeṇa vilolatārakaṃ tathā gṛhītaṃ śaśinā niśāmukham ṣa yathā samastaṃ timirāṃśukaṃ tayā puro 'pi rāgādgalitaṃ na lakṣitam' //</hi></p>\n\n<lg>\n<l><hi rend='bold'>atra niśāśaśinoḥ śliṣṭaviśeṣaṇamahimnā nāyakavyavahārapratipattiḥ /</hi></l>\n<l><hi rend='bold'>aparityaktasvarūpayorniśāśaśinornāyakatākhyadharmaviśiṣṭayoḥ pratīteḥ /</hi></l>\n<l><hi rend='bold'>sādhāraṇyena yathā - 'tanvī manoramā bālā lolākṣī puṣpahāsinī /</hi></l>\n<l><hi rend='bold'>vikāsameti subhaga bhavaddarśanamātrataḥ' //</hi></l>\n</lg>\n\n<p><hi rend='bold'>atra tanvītyādiviśeṣaṇasāmyāllolākṣyā latāvyavahārapratītiḥ /\ntatra ca lataikagāmivikāsākhyadharmasasāropaḥ kāraṇam /\nanyathā viśeṣaṇasāmyamātreṇa niyatalatāvyavahārasyāpratīteḥ /\nvikāsaśca prakṛte upacarito jñeyaḥ /\nevaṃ ca kāryasamārope 'pi jñeyā /\niyaṃ ca samāsoktiḥ pūrvāpekṣayāspaṣṭā /</hi></p>\n\n</div>\n<div>\n\n<p>RuAssC_32/1:</p>\n\n<p>taditi aprastutasya gamyatve nimittam /\ntatreti nirdhāraṇe /\nnāyaketi sarūpayorekaśeṣaḥ /\naparityaktasvarūpayoriti /\nrūparūpitatve hi parityaktaṃ svasvarūpaṃ syāt /\ntatreti /\nlatāvyavahārapratītau /\nnanu yadi lataikagamyeva vikāsākhyo dharmastatkathaṃ prakṛte saṃgacchata ityāśaṅkyāha-vikāsa ityādi /\netadevānyatrāpi yojayati-evamityādinā /\ntadevaṃ sādhāraṇyena samāsokterviśeṣaṇasāmye satyapyaprakṛtasaṃbandhi dharmakāryaṃsamāropamantareṇa tadvayavahārapratītirna bhavatīti siddham /</p>\n\n</div>\n<div>\n\n<p>RuAss_32/2:</p>\n\n<p><hi rend='bold'>\n<lg>\n<l>aupamyagarbhatvena yathā-</l>\n<l>'dantaprabhāpuṣpacitā pāṇipallavaśobhinī /</l>\n<l>keśapāśālivṛndena suveṣā hariṇekṣaṇā' //</l>\n</lg></hi></p>\n\n<p><hi rend='bold'>atra dantaprabhā puṣpāṇīveti suveṣatvavaśādupamāgarbhatvena kṛte samāse paścāddantaprabhāsadṛśaiḥ puṣpaiściteti samāsāntarāśrayaṇena samānaviśeṣaṇamāhātmyāllatāvyavahārapratītiḥ /\natraiva 'parītā hariṇekṣaṇā' iti pāṭhe upamārūpasādhakabāghakābhāvāt saṃkarasamāśrayeṇa kṛte yojane paścāt pūrvavat samāsāntaramahimnā latāpratītijñaṃyā /\nrūpakagarbhatvena tu samāsāntarāśrayaṇāt samānaviṣeṣaṇatvaṃ bhavadapi na samāsokteḥ prayojakam /\nekadeśavivartirūpakamukhenaivārthāntarapratītestasyā vaiyarthyāt /\nna ca pūrvadarśitopamāsaṃkaraviṣaye eṣa nyāyaḥ /\nupamāsaṃkarayorekadeśavivartinorabhāvāt /\ntaccaikadeśavivartirūpakamaśleṣeṇa śleṣeṇa ca bhavatīti dvividham /\n<lg>\n<l>aśliṣṭaṃ yathā-</l>\n<l>'nirīkṣya vidyunnayanaiḥ payodo mukhaṃ niśāyāmabhisārikāyāḥ /</l>\n<l>dhārānipātaiḥ saha kiṃ nu vāntaścandro 'yamitpārtataraṃ rarāsa' //</l>\n</lg></hi></p>\n\n<p><hi rend='bold'>atra nirīkṣaṇānuguṇyādvidyunnayanairiti rūpake payodasya draṣṭṛpuruṣanirūpaṇamārtataraṃ rarāsetyatra pratīyamānotprekṣāyā nimittatvaṃ bhajate /\n<lg>\n<l>śliṣṭaṃ yathā-</l>\n<l>'madanagaṇanāsthāne lekhyaprapañcamudañcayan vicakila-bṛhatpattranyastadvirephamaṣīlavaiḥ /</l>\n<l>kuṭilalipibhiḥ kaṃ kāyasthaṃ na nāma visūtrayan vyadhita virahiprāṇeṣvāyavyayāvadhikaṃ madhuḥ' [śrī. ca. 670] //</l>\n</lg></hi></p>\n\n<p><hi rend='bold'>atra hi pattralipikāyasthaśabdeṣu śleṣagarbhe rūpakaṃ dvirephamaṣīlavairityetadrūpakanimittam /\nasya ca pracuraḥ prayogaviṣaya iti na samāsoktibuddhiḥ kāryā /</hi></p>\n\n</div>\n<div>\n\n<p>RuAssC_32/2:</p>\n\n<p>suveṣatvaṃ prakṛtārthaṃ evānuguṇamityupamāyāḥ sādhakam ataśca tatsamāsāśrayaḥ /\nsamāsāntarāśrayaṇeneti /\nyadyapyatropamāsamāsa eva sthitastathāpyupamānopameyayorvyatyayādeva samāsāntaratvamuktam /\npūrvāpekṣavāsyānyayātvāt /\natraiveti dantaprabhetyādau /\nupamārūpakasādhakabādhakābhāvāditi /\nparrītatvasya hi prakṛtāprakṛtayostathā nānuguṇyamiti sādhakatvābhāvaḥ /\ntathā ca na viguṇatvamiti bādhakatvābhāvaḥ /\nataścaikapakṣāśrayābhāvādupamārūpakayoḥ saṃdehasaṃkaraḥ /\ntasya samāśraya ubhayasamāsagrahaṇam /\ntaccaikasminneva vākye na saṃbhavatīti kāmakṣāreṇa tayorgrahaṇam /\nsaṃkarasamāśrayeṇāpyupamāsamāsayoccane kṛte yadvadayamevālaṅkārastadvadrūpakasamāsayojajane 'pi kimathameva kimutālaṅkārāntaramityāśaṅkyāha-rūpaketyādi /\nevacca sākṣādapi rūpakagarbhe samāse yojyam, samānanyāyatvāt /\nyadyevaṃ tarjhupamāsamāśraye 'pyekadeśavivartyupamāmukhenaivārthāntarapratīteḥ kiṃ naitadbhavatītyāśaṅkyāha-na cetyādi /\neṣa iti rūpakoktaḥ /\nabhāvāditi udbhaṭamatena /\nyadāhuḥ -\n'na ca rudraṭasyevodbhaṭasyaikadeśavivartirūpakavadupamāsaṃkarāvekadeśinau staḥ' ataścaitattanmatābhiprāyeṇoktam /\ngranthakṛnmate hi vakṣyamāṇanītyā tayoḥ saṃbhavaḥ /\nnanu yadi tayorgranthakṛnmate saṃbhavastadaupamyagarbhaviśeṣaṇotthāpitaḥ samāsoktiprakārastarhi na saṃbhavati /\ntasyaikadeśavivartirūpakavadekadeśavivartibhyāmupamāsaṃkarābhyāmevārthāntarapratītisiddhervaiyarthyāt /\nnaitat /\nyato 'styeva tāvadaupamyagarbhaviśeṣaṇahetukatvaṃ samāsokteḥ /\nkintvetadanyabhedasahacaritamevāsyā nimittatāṃ bhajate na punaḥ kevalam /\ntathātve hi viśeṣaṇānāmaupamyagarbhatve ekadeśavivartinyā upamāyāḥ prātpiḥ /\n<lg>\n<l>tatra śliṣṭatvasahacaritametadyathā -</l>\n<l>'paripiñjaritāsitāmbarairnibiḍaiḥ kaṃ na haranti hāribhiḥ /</l>\n<l>ayi sāyamimāḥ payodharaiḥ sphuṭarāgāścalatārakā diśaḥ' //</l>\n</lg></p>\n\n<p>atra 'sphuṭasaṃdhyātapakuṅkumaiḥ' iti pāṭhe saṃdhyātapakuṅkumairityaupamyagarbhaṃ viśeṣaṇam /\n<lg>\n<l>sādhāraṇyasahacaritaṃ yathā -</l>\n<l>'tanvī manoramā bālā lolākṣī stabakastanī /</l>\n<l>vikāsameti subhaga bhavaddarśanamātrataḥ' //</l>\n</lg></p>\n\n<p>atra stabakastanītyaupamyagarbhaṃ viśeṣaṇam /\n<lg>\n<l>śuddhakāryasamāropasahacaritaṃ yathā -</l>\n<l>'samārurohoparipādapānāṃ luloṭhapuṣpotkarareṇupuñje /</l>\n<l>latāprasūnāṃśukamācakarṣaṃ krīḍanvane kiṃ na cakāra caitraḥ' //</l>\n</lg></p>\n\n<p>atra prasūnāṃśukamityaupabhyagarbhaviśeṣaṇam /\n<lg>\n<l>kevalatve punareteṣāmekadeśavivartinyupamaiva yathā -</l>\n<l>'babhau lolādharadalasphuraddaśanakesaram /</l>\n<l>bhrūvilāsālivalayaṃ lalitaṃ lalanāmukham' //</l>\n</lg></p>\n\n<p>atra lalitatvamupamāsādhakam /\nsamāsāntarāśrayāt samānaviśeṣaṇatvaṃ bhavadapi nātra samāsokteḥ prayojakam /\nekadeśavivartyupamāmukhenaivārthāntarapratītestasyā vaicathyāt /\nevaṃ dantaprabhetyādāvapi jñeyam /\ndantaprabhāḥ puṣpāṇīvetyeva samāse kṛte upamānabhūtāyā latāyāḥ pratītisiddheḥ samāsāntarāśrayeṇāgatāyāstatpratītervyarthatvāt /\naprakṛtāgūraṇe hi kaveḥ saṃrambhaḥ taccānayaiva siddhamiti kiṃ samāsoktyā /\ncirantanānurodhāt punaratra granthakṛtāsamāsoktiruktā /\nyattu 'yatra samāsoktāyāmupamāyāṃ samāsāntareṇa viśeṣaṇasāmyaṃ yojayituṃ śakyaṃ tatraupamyagarbhaviśeṣaṇaprabhāvitā samāsoktiruktā' iti vakṣyati tadapi cirantanānurodhaparameva /\nanyathā hi samānanyāyatvādekadeśavivartini rūpake 'pi yatra samānaviśeṣaṇatvaṃ yojayituṃ śakyaṃ tatrāpi samāsoktiriti kiṃ noktam /\n<lg>\n<l>yattu noktaṃ tadyuktam /</l>\n<l>rūpakamāhātmyāt prathamameva tatpratītisiddherantaraṃ samāsoktimukhenāprakṛtītervaiyarthyāt /</l>\n<l>'āhlādicandravadanā sphurattārakamauktikā /</l>\n<l>ghanāndhakāradhammillā rājate gaganasthalī' //</l>\n</lg></p>\n\n<p>ityādau punarupamāyāḥ sādhakābhāvādekadeśavivarti rūpakameveti na samāsoktibhramaḥ kāryaḥ /\nna caivamādāvupamārūpakayoḥ saṃdehasaṃkaro nyāyyaḥ /\ntasyālaṅkārasārakārādibhinirākṛtatvāt /\nsamāsoktilakṣaṇāvalasare kiṃ rūpakanirūpaṇenetyāśaṅkyāha-asyā ityādi /</p>\n\n</div>\n<div>\n\n<p>RuAssC_32/2a:</p>\n\n<p>asyāśca yathoparāditānbhedānsaṃkalayati-tadevamityādinā /</p>\n\n</div>\n<div>\n\n<p>RuAss_32/3:</p>\n\n<p><hi rend='bold'>\ntadevaṃ śliṣṭaviśeṣaṇasamutthāpitaikā /\nsādhāraṇaviśeṣaṇasamutthāpitā tu dharmakāryasamāropābhyāṃ dvibhedā /\naupamyagarbhaviśeṣaṇasamutthāpitopamāsaṃkarasamāsābhyāṃ dvibhedā /\nrūpakasamāśrayeṇa tu bhedadvayamasyā na viṣayaḥ /\ntadevaṃ pañcaprakārā samāsoktiḥ /\niyaṃ ca śuddhakāryasamāropeṇa viśeṣaṇasāmyenobhayamayatvena prathamaṃ tridhā samāsoktiḥ /\nviśeṣaṇasāmyaṃ ca pañcaprakāraṃ nirṇītam /\nsarvatra cātra vyavahārasamāropa eva jīvitam /\nsa ca laukike vastuni laukikavastuvyavahārasamāropaḥ /\nśāstrīye vastuni śāstrīyavastuvyavahārasamāropaḥ /\nlaukike vā śāstrīyavastuvyavahārasamāropaḥ /\nśāstrīye vā laukikavastuvyavahāramāropa iti caturdhā bhavati /\ntadevaṃ bahuprakārā samāsoktiḥ /</hi></p>\n\n</div>\n<div>\n\n<p>RuAssC_32/3:</p>\n\n<p>bhedadvayamiti sākṣātsaṃdihyamānatvena vā /\nna viṣaya iti /\nyathoktopapatte rūpaka eva viśrānteḥ /\nprathamamiti /\netadbhedatrayamasyā mūlabhūtamityarthaḥ /\nuktaṃ punaḥ prakārapañcakamasyā avāntarabhedarūpam /\nviśeṣaṇasāmyasyaitadbhedatvāt /\nyadyapi śuddhakāryasamārope 'pi viśeṣaṇasāmyabhevāsti tathāpyatra śuddha eva kāryasamāropa udbhiktatayā pratīyata iti tasya pṛthagmedatvamuktam /\nsarvatreti bhedasatpake /\nbahuprakāreti /\nlaukikādīnāṃ vyavahārāṇāmānantyāt /</p>\n\n</div>\n<div>\n\n<p>RuAss_32/4:</p>\n\n<p><hi rend='bold'>\n<lg>\n<l>tatra śuddhakāryasamāropeṇa yathā-</l>\n<l>'vilikhati kucāvuccairgāḍhaṃ karoti kacagrahaṃ likhati lalite vaktre pattrāvalīmasamañjasām /</l>\n<l>kṣitipa khadiraḥ śroṇībimbād vikarṣati cāṃśukaṃ marubhuvi haṭhāt trasyantīnāṃ tavārimṛgīdṛśām' //</l>\n</lg></hi></p>\n\n<p><hi rend='bold'>atra pattrāvalīvilekhanādiśuddhakāryasamāropāt khadirasya haṭhakāmukatvapratītiḥ viśeṣaṇasāmyenodāhṛtā /</hi></p>\n\n</div>\n<div>\n\n<p>RuAssC_32/4:</p>\n\n<p>udāhṛtamiti-upoḍharāgeṇetyādinā /</p>\n\n</div>\n<div>\n\n<p>RuAss_32/5:</p>\n\n<p><hi rend='bold'>\n<lg>\n<l>ubhayamayatvena yathā -</l>\n<l>'nirlūnānyalakāni pāṭitamuraḥ kṛtsno 'dharaḥ khaṇḍitaḥ karṇe rugjanitā kṛtaṃ ca nayane nīlābjakānte kṣatam /</l>\n<l>yāntīnāmatisaṃbhramākulapadanyāsaṃ marau nīrasaiḥ kiṃ kiṃ kaṇṭakibhiḥ kṛtaṃ na tarubhistvadvairivāmabhruvām' //</l>\n</lg></hi></p>\n\n<p>atra nīrasaiḥ kaṇṭakibhiriti viśeṣaṇasāmyam /\nnirlūnānyalakānītyādiṣu kāryasamāropaḥ /\nvyavahārasamāropaprakāracatuṣṭaye krameṇodāharaṇam /\n<lg>\n<l>yathā-</l>\n<l>'dyāmāliliṅga mukhamāśu diśāṃ cucumba ruddhāmbarāṃ śaśikalāmalikhatkarāgraiḥ /</l>\n<l>antarnimagracarapuṣpaśaro 'titāpāt kiṃ kiṃ cakāra taruṇo na yadīkṣaṇāgniḥ' //</l>\n</lg></p>\n\n<lg>\n<l>laukikaṃ ca vastu rasādibhedānnānābhedaṃ svayamevotprekṣyam /</l>\n<l>'yairekarūpamakhilāsvapi vṛttiṣu tvāṃ paśyadbhikhyayamasaṃkhyatayā pravṛttam /</l>\n<l>lopaḥ kṛtaḥ kila paratvajuṣo vibhakte- stairlakṣaṇaṃ tava kṛtaṃ dhruvameva manye' //</l>\n</lg>\n\n<lg>\n<l>atrāgamaśāstraprasiddhe vastuni vyākaraṇaprasiddhavastusamāropaḥ /</l>\n<l>'sīmānaṃ na jagāma yannayanayornānyena yatsaṃgataṃ na spṛṣṭaṃ vacasā kadācidapi yad dṛṣṭopamānaṃ na yat /</l>\n<l>arthādāpatitaṃ na yanna ca na yattatkiñcideṇīdṛśāṃ lāvaṇyaṃ jayati pramāṇarahitaṃ cetaścamatkārakam' //</l>\n</lg>\n\n<p>atra lāvaṇye laukike vastuni mīmāṃsāśāstraprasiddhavastusamāropaḥ /\nevaṃ tarkāyurvedajyotiḥśāstraprasiddhavastusamāropo boddhavyaḥ /\n<lg>\n<l>yathā-</l>\n<l>'svapakṣalīlālalitairupoḍhahetau smare darśayato viśeṣam /</l>\n<l>mānaṃ nikārartumaśeṣayūnāṃ pikasya pāṇḍityamakhaṇḍamāsīt' //</l>\n</lg></p>\n\n<lg>\n<l>atra tarkaśāstraprasiddhavastusamāropaḥ /</l>\n<l>pāṇḍityaśabdaḥ prakṛte lakṣaṇayā vyākhyeyaḥ /</l>\n<l>'mandamagrimadhuraryamopalā darśitaśvayathu cābhavattamaḥ /</l>\n<l>dṛṣṭayastimirajaṃ siṣevire doṣamoṣadhipaterasaṃnidhau' //</l>\n</lg>\n\n<lg>\n<l>atrāyurvedaprasiddhavastusamāropaḥ /</l>\n<l>'gaṇḍānte madadantināṃ prahṛrataḥ kṣmāmaṇḍale vaidhṛte rakṣāmācarataḥ sadā vidadhato lāṭeṣu yātrotsavam /</l>\n<l>pūrvāmatyajataḥ sthitiṃ śubhakarīmāsevyamānasya te vardhante vijayaśriyaḥ kimiva na śreyasvināṃ maṅgalam' //</l>\n</lg>\n\n<lg>\n<l>atra jyotiḥśāstraprasiddhavastusamāropaḥ /</l>\n<l>'prasarpattātparyairapi sadanumānaikarasikai- rapi jñeyo no yaḥ parimitagatitvaṃ parijahṛt /</l>\n<l>apūrvavyāpāro guruvara! budhairityavasito na vācyo no lakṣyastava sahṛdayasyo guṇagaṇaḥ' //</l>\n</lg>\n\n<p><hi rend='bold'>atra bharatādiśāstraprasiddhavastusamāropaḥ /\ntathā hyatra guṇagaṇagatatvena śṛṅgārādirasavyavahāraḥ pratīyate /\nyato raso na tātparyaśaktijñeyaḥ /\nnāpyanumānaviṣayaḥ /\nna śabdairabhidhāvyāpāreṇa vācyīkṛtaḥ /\nna lakṣaṇāgocaraḥ /\nkiṃ tu vigalitavedyānataratvena parihṛtapārimityo vyañjanalakṣaṇāpūrvavyāpāraviṣayīkṛto 'nukāryānukartṛgatatvapari hāreṇa sahṛdayagata iti prasarpattātparyairityādipadai rasa eva pratīyate /\neva pratīyate /\nevamanyadapi jñeyam /</hi></p>\n\n</div>\n<div>\n\n<p>RuAssC_32/5:</p>\n\n<p>krameṇeti yathoddeśam /\nmīmāṃsetyatrottaramīmāṃsā vivakṣitā /\ntatra kahi nikhilapramāṇāgocaraṃ paramātmasvarūpaṃ darśitam /\ntadvyavahārasamāropo 'tra kṛtaḥ /</p>\n\n</div>\n<div>\n\n<p>RuAssC_32/5a:</p>\n\n<p>na tātparyeti /\n<lg>\n<l>yaduktam-</l>\n<l>'nābhidhaivaṃ na tātparyaṃ lakṣaṇānumitirnaṃ vā /</l>\n<l>dhvanyantarbhāvane śaktā bhedena viṣayasthiteḥ' //</l>\n</lg></p>\n\n<p>iti //</p>\n\n<p>anukāryo rāmādiḥ /\nanukartā naṭādiḥ /\ntadgacaraśca na rasaḥ pratīyate /\nyaduktam-'nānukārye 'pi rāmādau naṭādau nānukartari /\nrasaḥ sacetasāṃ kiṃ tu' iti /\nanyaditi /\nanyaśāstraprasiddhavastusamāropalakṣaṇam /</p>\n\n</div>\n<div>\n\n<p>RuAss_32/6:</p>\n\n<lg>\n<l/>\n<l><hi rend='bold'>'paśyantī trapayeva yatra tirayatyātmānamābhyantare yatra truṭyati madhyamāpi madhuradhvanyujjihāsārasāt /</hi></l>\n<l><hi rend='bold'>cāṭūccāraṇacāpalaṃ vidadhatāṃ vāk tatra bāhyā kathaṃ devyā te parayā prabho saha rahaḥkrīḍādṛḍhāliṅgane' //</hi></l>\n</lg>\n\n<p><hi rend='bold'>atrāgamaprasiddhe vastuni laukikavastuvyavahārasamāropa /\nlaukikavastuvyavahāraśca rasādibhedād bahubheda ityuktaṃ prāk /\ntatra śuddhakāryasamārope kāryasya viśeṣaṇatvamaupacārikamāśritya viśeṣaṇasāmyāditi lakṣaṇaṃ pūrvaśāstrānusāreṇa vihitaṃ yathākathañcid yojyam /</hi></p>\n\n</div>\n<div>\n\n<p>RuAssC_32/6:</p>\n\n<p>taditthaṃ saprapañcāṃ samāsoktiṃ pratipādya punarapi sahṛdayānāṃ hṛdayaṅgamīkartuṃ granthakṛdetatpratīrti vibhāgena lakṣye yojayati-iha tvityādinā /</p>\n\n</div>\n<div>\n\n<p>RuAss_32/7:</p>\n\n<p><hi rend='bold'>\n<lg>\n<l>iha tu--</l>\n<l>'aindraṃ dhanuḥ pāṇḍupayodhareṇa śarad dadhānārdranakhakṣatābham /</l>\n<l>prasādayantī sakalaṅkaminduṃ tāpaṃ raverabhyadhikaṃ cakāra' //</l>\n</lg></hi></p>\n\n<p><hi rend='bold'>ityatrāsti tāvad raviśaśinornāyakatvapratītiḥ /\nna cātra viśeṣaṇasāmyamiti sā kutastyā /\nprasādayantī sakalaṅkamindumiti viśeṣaṇasāmyāccharadonāyikātvapratītau tadunuguṇyāt tayoḥ samāsoktyā nāyakatvapratītiriti cet ārdranakhakṣatābhamaindraṃ dhanurdadhānetyetadviśeṣaṇaṃ kathaṃ sāmyena nirdriṣṭam /\nna caikadeśavivartinyupamoktā yatsāmarthyānnāyakatvapratītiḥ syāt /\ntatkathamatra dhyavasthā /\natrocyate-ekadeśavivartinyupamā yadi pratipadaṃ noktā tat sā kena pratiṣiddhā /\nsāmānyalakṣaṇadvāreṇāyātāyāstasyā atrāpi saṃbhavāt /\nathātra nopamānatvena nāyakaḥ svasvarūpeṇa pratīyate apitu raviśaśinorevanāyakatvapratītiḥ /\ntayoratra nāyakatvāt /\ntadatrārdranakhakṣatābhamityatra sthitamapi śrutyopamānatvaṃ vastuparyālocanayā aindre dhanuṣi saṃcāraṇīyam, indracāpābhaṃ nakhakṣataṃ dadhāneti pratīteḥ, yathā 'dadhnā juhoti' ityādau dadhni saṃcaryate vidhiḥ /\nevamiyamupamānuprāṇitā samāsoktireva /\niha punaḥ ityatra saraḥśriyāṃ nāyikātvapratītirna samāsoktyā, viśeṣaṇasāmyābhāvāt /\ntasmānnāyikātropamānatvena pratīyate na tu saraḥśrīdharmatvena nāyikātvapratītirityekadeśavivartinyupamaivābhyupagamyā,gatyantarāsaṃbhavāt /\nyaistunoktā teṣāmapyupasaṃkhyeyaiva /\nyatra tu 'keśapāśālivṛndena' ityādau samāsoktāyāmupamāyāṃ samāsantariṇa viśeṣaṇasāmyaṃ yojayituṃ śakyaṃ tatraupamyagarbhaviśeṣaṇaprabhāvitā samāsoktireveti na virodhaḥ kaścit /</hi></p>\n\n</div>\n<div>\n\n<p>RuAssC_32/7:</p>\n\n<p>avipratipattidyotanārthastāvacchrabdaḥ /\nkutastyeti /\nkimasyā nimittamitibhāvaḥ /\ntadānuguṇyāditi /\nśarado nāyikātvapratītyanuguṇatvāt /\ntayoriti raviśaśinoḥ /\nkathamiti /\naprakṛtārthānanuguṇatvāt sāmyāyogāt /\nkathamatra vyavastheti /\nviśeṣaṇasāmyāyogāt samāsokteraprātperekadeśavivartinyā upamāyā anuktatvāt /\nsāmānyalakṣaṇeti /\nupamānopameyayoḥ sādharmye bhedābhedatulyatve upameti /\nevamekadeśavivartyupamāsāmarythādevātra nāyakakatvapratītiriti bhāvaḥ /\natheti pakṣāntare /\nyadi cātra pūrvoktayuktyaivānuguṇyād raviśaśinoḥ samāsoktimukhena nāyakatvapratītistadārdranakhakṣatābhamiti viśeṣaṇaṃ kathaṃ sāmyena yojayituṃ śakyamityāśaṅkyāha-tadatretyādi /\netadeva śāstrāntaraprasiddhadṛṣṭāntamukhena hṛdayaṅgamīkaroti-yathetyādinā /\nagnihotraṃ juhuyādityanenotpattividhivākyena hi homo vihitaḥ /\ntasya ca punarvidhānamadagdhadahananyāyena yāvadaprātpaṃ tāvad vidherviṣaya ityabhyupagamātra yujyata iti tatrāpyuktatvādupapade dadhni saṃcāryata ityarthaḥ /\nupamānuprāṇiteti /\naupamyagarbhaviśeṣaṇotthāpitetyarthaḥ /\nsamāsoktireveti /\nna punarekadeśavivartinyupamā /\ngatyantaramalaṅkārāntaram /\nyairityudbhaṭādibhiḥ /\nyatratvityādergranthasya pūrvamevāsmābhirabhiprāya uktaḥ /</p>\n\n</div>\n<div>\n\n<p>RuAss_32/8:</p>\n\n<p><hi rend='bold'>\nsā ca samāroktirarthāntaranyāse kacitsamarthyagatatvena kacitsamarthakagatatvena ca bhavati /\n<lg>\n<l>krameṇa yathā-</l>\n<l>'athopagūḍhe śaradā śaśāṅke prāvṛḍ yayau śāntataḍitkaṭākṣā /</l>\n<l>kāsāṃ na saubhāgyaguṇo 'ṅganānāṃ naṣṭaṃ pirabhraṣṭapayodharāṇām' //</l>\n</lg></hi></p>\n\n<lg>\n<l><hi rend='bold'>'asamātpajigīṣasya strīcintā kā manasvinaḥ /</hi></l>\n<l><hi rend='bold'>anākramya jagat sarve no saṃdhyāṃ bhajate raviḥ' //</hi></l>\n</lg>\n\n<p><hi rend='bold'>atropagūḍhatvena śāntataḍitkaṭākṣatvena ca śaśāṅkaśaradornāyakavyavahārapratītau samāsoktyāliṅgita evārtho viśeṣarūpaḥ sāmānyāśrayeṇārthāntaranyāsena samarthyate /\nsāmānyasya cātra śleṣavaśādutthānam /\n<lg>\n<l>śāntataḍitkaṭākṣetyaupamyagarbhe viśeṣaṇaṃ samāsāntarāśrayeṇātra samānam /</l>\n<l>asamātpetyādau tu strīśabdasya sāmānyena strītvamātrābhidhānāt sāmānyarūpo 'rtho liṅgaviśeṣanirdeśagarbheṇa kāryāpanibandhanenotthāpitayā samāsoktyā samāropitanāyakavyavahāreṇa ravisaṃdhyāvṛttāntena viśeṣarūpeṇa samarthyate /</l>\n<l>'ākṛṣṭivegavigaladbhujagendrabhoganimokapaṭṭapariveṣatayāmburāśeḥ /</l>\n<l>manthavyathāvyupaśamārthamivāśu yasya mandākinī ciraveṣṭata pādamūle' //</l>\n</lg></hi></p>\n\n<p><hi rend='bold'>atra nirmokapaṭṭāpahnavena samāropitāyā mandākinyā yadvastuvṛttena pādamūle veṣṭanaṃ taccaraṇamūle veṣṭanatvena śleṣamūlayātiśayoktyādhyavasīyate /\ntat tathādhyavasitaṃ manthavyathāvyupaśamārthamivetyutprekṣāmutthāpayati /\nsotthāpyamānaivāmburāśimandākinyoḥ patipatnīvyavahārāśrayāṃ samāsoktiṃ garbhīkaroti /\nevaṃ cotprekṣāsamāsoktyorekaḥ kālaḥ /\nevaṃ 'nakhakṣatānīva vanasthalīnām' ityatrāpi vanasthalīnāṃ nāyikāvyavahāra utprekṣāntarānupraviṣṭasamāsoktimūla eva /\nevamiyaṃ samāsoktiranantaprapañcetyanayā diśā svayamutprekṣyā /</hi></p>\n\n</div>\n<div>\n\n<p>RuAssC_32/8:</p>\n\n<p>setyuktaprapañcā /\nsāmānyasyetyaṅganāśabdasya strītvamātrābhidhānāt /\nśleṣadavaśāditi, payodharāṇāṃ hi śliṣṭatvam /\nliṅgaviśeṣeti,ravisaṃdhyayoḥ puṃstrīrūpeṇa kāryaṃ bhajanākhyam /\nevamanyālaṅkārasaṃmiśratvamapyasyā darśiyati-ākṛṣṭītyādinā /\nsetyutprekṣā /\nekaḥ kāla iti /\njñatpau samāsoktigabhīṅkāreṇaivrotprekṣāyā utthānāt /\nevamiti /\nyathoktagatyetyarthaḥ /</p>\n\n</div>\n<div>\n\n<p>START Sūtra 33:</p>\n\n<p><hi rend='bold'>viśeṣaṇasābhiprāyatvaṃ parikaraḥ // RuAss_33 //</hi></p>\n\n<p><hi rend='bold'>viśeṣaṇavaicitryaprastāvādasyeha nirdeśaḥ /\nviśeṣaṇānāṃ sābhiprāyatvaṃ pratīyamānārthagarbhīkāraḥ /\n<lg>\n<l>ata eva prasannagambhīrapadatvānnāyaṃ dhvanerviṣayaḥ /</l>\n<l>evaṃ ca pratīyamānāṃśasya vācyonmukhatvātparikara iti sārthakaṃ nāma /</l>\n<l>'rājño mānadhanasya kārmukabhṛto duryodhanasyāgrataḥ pratyakṣaṃ kurubāndhavasya miṣataḥ karṇasya śalyasya ca /</l>\n<l>pītaṃ tasya mayādya pāṇḍavavadhūkeśāmbarākarṣiṇaḥ koṣṇaṃ jīvata eva tīkṣṇakarajakṣuṇṇādasṛgvakṣasaḥ' //</l>\n</lg></hi></p>\n\n<p><hi rend='bold'>atra rājña ityādau sotprāsatvaparaṃ prasannagambhīrapadatvam /\nevam-\n'aṅgāja senāpate rājavallabha droṇopahāsin karṇaṃ, sāṃprataṃ rakṣainaṃ bhīmād duḥśāsanam' ityādau jñeyam /</hi></p>\n\n</div>\n<div>\n\n<p>RuAssC_33:</p>\n\n<p>viśeṣaṇetyādi /\niheti samāsoktyānantaram /\nviśeṣaṇānāṃ cātra bahutvameva vivakṣitam /\nanyathā hyapuṣṭārthasya doṣatvābhidhānāt tannirākaraṇena svīkṛtasya puṣṭārthasyāyaṃ viṣayaḥ syāt /\nevamevaṃvidhānekaviśeṣaṇopanyāsadvāreṇa vaicitryātiśayaḥ saṃbhavatītyālaṅkāratvam /\npratīyamānārthasya vācyonmukhatvena prādhānyābhāvādgabhīṅkārastadantaḥ kṛtatvam /\nata eveti pratīyamānārthasya prādhānyābhāvāt /\nprasaccatvaṃ vācyasyaiva prādhānyena nirdeśāt /\ngambhīratvaṃ pratīyamānasyāpyarthasya guṇībhāvena garbhīkārāt /\nyatra ca pratīyamānaṃ prati upasarjanīkṛtasvarthayoḥ śabdārthayoravasthānāṃ sa dhvaneḥ sa eva viṣayaḥ ' iti /\natra ca na tathātvamityuktaṃ nāyaṃ dhvanerviṣaya iti /\nata eva nāmāpyasya yaugikamityāha-evaṃ cetyādi /\nsotprāsatvaparamiti /\ntathā ca rājño jagad rakṣitavyamasya punaranujamātrarakṣaṇāsiddheranyadeva nāmamātreṇa rājātvamityupahāsaparatvam /\nevamanyeṣāmapisvayamevaitadavagantavyam /\n<lg>\n<l>ādiśabdena-</l>\n<l>'yasyaikasyaiva doṣṇāṃ jayati daśaśatī sānvayo dvāri rudraḥ kārāgāre surāṇāṃ patarapi ca śacī cāmaravyagrahastā /</l>\n<l>kanyā tasyeyamekā rajanicarapatereṣa śuddhāntameko bālo niḥśaṅkamasyāḥ praviśati ca namaste 'se vaiṣṇavāya' //</l>\n</lg></p>\n\n<p>ityādāvapi viśeṣaṇānāṃ prasaccagambhīratvaṃ jñeyam /</p>\n\n</div>\n<div>\n\n<p>START Sūtra 34:</p>\n\n<p><hi rend='bold'>viśeṣyasyāpi sāmye dvapaurvopādāne śleṣaḥ // RuAss_34 //</hi></p>\n\n<p><hi rend='bold'>kevalaviśeṣasāmyaṃ samāsoktāvuktan /\nviśeṣyayuktaviśeṣaṇasāmyaṃ tvadhikṛtyedamucyate /\ntatra dvayoḥ prākaraṇikayoraprākaraṇikayoḥ prākaraṇikāprakaraṇikayor vā śliṣṭapadopanibandhe śleṣaḥ /\ntatrādyaṃ prakāradvayaṃ viśeṣaṇaviśeṣyasāmya eva tṛtīyastu prakāro viśeṣaṇasāmya eva bhavati /\nviśeṣyasāmye tvarthaprakaraṇādinā vācyārthaniyame 'rthāntaragatadhvanerviṣayaḥ syāt /\nādye tu prakāradvaye dvayorapyarthayorvācyatvam /\nata evātra - 'dvayorvopādāne' iti tṛtīyaprakāraviṣayatvenoktam /\n'viśeṣyasyāpi sāmye' iti tu śiṣṭaprakāradvayaviṣayam /</hi></p>\n\n</div>\n<div>\n\n<p>RuAssC_34:</p>\n\n<p>viśeṣyasyāpītyādi /\nidamiti śleṣalakṣaṇam /\nādyamiti /\nprākaraṇikagatatvenāprākaraṇikagatatvena ca /\nevakāraścātra bhinnakramo draṣṭavyaḥ /\ntena prakāradvayameveti vyākhyeyam /\nataśca tṛtīyaḥ prakāro viśeṣaṇasāmya eva bhavatīti vyāvacchredaphalam /\nanyathā hi prakāradvayasyāsya viśeṣyasāmyābhāve 'pi darśanādavyātpiḥ syāt /\n<lg>\n<l>tadyathā 'saṃcārapūtāni nigantarāṇi' ityādi /</l>\n<l>atra prabhādhenvordvayoḥ prakṛtayorviśeṣyayoḥ sāmyābhāvaḥ /</l>\n<l>'ābahūtamaṇḍalāgrarucayaḥ saṃnaddhavakṣaḥsthalāḥ soṣmāṇo vraṇino vipakṣahṛdayapronmāthinaḥ karkaśāḥ /</l>\n<l>utsṛtṣṭāmbaradṛṣṭavigrahabharā yasya smarāgresarā yodhā daivavadhūstanāśca na dadhuḥ kṣobhaṃ sa vo 'vyājjinaḥ' //</l>\n</lg></p>\n\n<p>atra stanayodhayoraprakṛtayorviśeṣyayoḥ sāmyābhāvaḥ /\nviśeṣaṇasāmya eveti na punarviśeṣyasāmye /\netadapi viśeṣyasāmye kiṃ na bhavatītyāśaṅkyāha-viśeṣyasāmye tvityādi /\n<lg>\n<l>yathā -</l>\n<l>'laṅkālaāṇaṃ puttaa vasaṃtamāsammi laddhapasarāṇam /</l>\n<l>āpīalohiāṇaṃ vīhei jaṇo palāsaṇam' //</l>\n</lg></p>\n\n<lg>\n<l>('laṅkālayānāṃ putraka! vasantamāse labdhaprasarāṇām /</l>\n<l>āpītalohitānāṃ bibheti janaḥ palāśānām') //</l>\n</lg>\n\n<p>atra palāśānāmiti viśeṣyasyāpi śliṣṭatvam /\nprakaraṇavaśācca vṛkṣaviśeṣaṇamevavācyatvaniyamātprastutatvena niśācarāṇāmaprastutānāṃ vyaṅgyatvam /\natra copamāyā eva vyaṅgyatvaṃ yuktaṃ nātiśayokteriti prakṛtānupayogādiha noktam /\nnanu ca yathaivāyaṃ dhvanirviṣayastathaivādyamapi bhedadvayaṃ kiṃ na bhavatītyāśaṅkyāha-ādya ityādi /\nvācyatvamiti,ata eva na dhvanerviṣayaḥ /\ntasya vācyātiriktanvarūpatvāt /\ntṛtīyaprakāraviṣayatveneti prādhānyāduktam /\nādyasyāpi prakāradvayasya dvayorupādānasaṃbhavāt /</p>\n\n</div>\n<div>\n\n<p>RuAss_34/1:</p>\n\n<p><hi rend='bold'>\n<lg>\n<l>krameṇa yathā-</l>\n<l>'yena dhvastamanobhavena balijitkāyaḥ purāstrīkṛto yaścodvṛttabhujaṅgahāravalayo gaṅgā ca yo 'dhārayat /</l>\n<l>yasyāhuḥ śaśimacchirohara iti stutyaṃ ca nāmāmarāḥ pāyātsa svayamandhakakṣayakarastvāṃ sarvadomādhavaḥ' //</l>\n</lg></hi></p>\n\n<lg>\n<l><hi rend='bold'>'nītānāmākulībhāvaṃ lubdhairbhuriśilīmukhaiḥ /</hi></l>\n<l><hi rend='bold'>sadṛśe vanavṛddhānāṃ kamalānāṃ tadīkṣaṇe' //</hi></l>\n</lg>\n\n<lg>\n<l><hi rend='bold'>'svecchopajātaviṣayo 'pi na yāti vaktuṃ dehīti mārgaṇaśataiśca dadāti duḥkham /</hi></l>\n<l><hi rend='bold'>mohātsamākṣipati jīvitamapyakāṇḍe kaṣṭaṃ manobhava iveśvaradurvidagdhaḥ' //</hi></l>\n</lg>\n\n<p><hi rend='bold'>atra hariharayorddhayorapi prākaraṇikatvam /\npadmānāṃ mṛgāṇāṃ copamānatvādaprākaraṇikatvarm /\niśvaramanobhavayoḥ prākaraṇikāprākaraṇikatvam /\nevaṃ ca śabdārthobhayagatatvena vartamānatvāttrividhaḥ /\ntatrodāttādisvarabhedātprayantabhedācca śabdānyatve śabdaśleṣaḥ /\nyatra prāyeṇa padabhaṅgo bhavati /\narthaśleṣastu yatra svarādibhedo nāsti /\nata eva na tatra sabhaṅgapadatvam /\nsaṃkalanayā tūbhayaśleṣaḥ /\n<lg>\n<l>yathā-</l>\n<l>'raktacchadatvaṃ vikacā vahanto nālaṃ jalaiḥ saṃgatamādadhānāḥ /</l>\n<l>nirasya puṣpeṣu ruciṃ samagrāṃ padmā virejuḥ śramaṇā yathaiva' //</l>\n</lg></hi></p>\n\n<p><hi rend='bold'>atra raktacchadatvamityādāvarthaśleṣaḥ /\nnālamityādau śabdaśleṣaḥ /\nubhayaghaṭanāyāmubhayaśleṣaḥ /\ngranthagauravabhayāttu pṛthaṅnodāhṛtam /</hi></p>\n\n<p>...</p>\n\n<p>(p. 352)</p>\n\n  </div>\n</body>\n\n"
}