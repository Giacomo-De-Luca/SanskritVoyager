{
  "file_title": "daṇḍin-kāvyādarśa-3",
  "file_title_normal": "dandin-kavyadarsa-3",
  "metadata": {
    "original_title": "Kāvyādarśa 3",
    "author": "Daṇḍin",
    "contributors": [
      {
        "role": "data entry",
        "name": "Dragomir Dimitrov",
        "when": ""
      },
      {
        "role": "contribution to GRETIL",
        "name": "Dragomir Dimitrov",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "Śabdālaṃkāradoṣavibhāga Die Unterscheidung der Lautfiguren und der Fehler. Kritische Ausgabe des dritten Kapitels von Daṇḍins Poetik Kāvyādarśa und der tibetischen Übertragung Sñan ṅag me loṅ samt dem Sanskrit-Kommentar des Ratnaśrījñāna, dem tibetischen Kommentar des Dpaṅ Blo gros brtan pa und einer deutschen Übersetzung des Sanskrit-Grundtextes. Von Dragomir Dimitrov. Wiesbaden 2011. (Veröffentlichungen der Helmuth von Glasenapp-Stiftung, Monographien 2)."
  },
  "body": [
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avyapetavyapetātmā vyāvṛttir varṇasaṃhateḥ /"
        },
        {
          "tag": "l",
          "attributes": {},
          "text": "yamakaṃ tac ca pādānām ādimadhyāntagocaram // KDd_3.1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ekadvitricatuṣpādayamakānāṃ vikalpanāḥ /"
        },
        {
          "tag": "l",
          "attributes": {},
          "text": "ādimadhyāntamadhyāntamadhyādyādyantasarvataḥ // KDd_3.2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atyantabahavas teṣāṃ bhedāḥ saṃbhedayonayaḥ /"
        },
        {
          "tag": "l",
          "attributes": {},
          "text": "sukarā duṣkarāś caiva darśyante tatra ke cana // KDd_3.3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mānena mānena sakhi praṇayo bhūt priye jane /"
        },
        {
          "tag": "l",
          "attributes": {},
          "text": "khaṇḍitā kaṇṭham āśliṣya tam eva kuru satrapam // KDd_3.4 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "meghanādena haṃsānāṃ madano madanodinā /"
        },
        {
          "tag": "l",
          "attributes": {},
          "text": "nunnamānaṃ manaḥ strīṇāṃ saha ratyā vigāhate // KDd_3.5 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rājanvatyaḥ prajā jātā bhavantaṃ prāpya sāṃpratam /"
        },
        {
          "tag": "l",
          "attributes": {},
          "text": "caturaṃ caturambhodhiraśanorvīkaragrahe // KDd_3.6 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "araṇyaṃ kaiś cid ākrāntam anyaiḥ sadma divaukasām /"
        },
        {
          "tag": "l",
          "attributes": {},
          "text": "padātirathanāgāśvarahitair ahitais tava // KDd_3.7 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "madhuraṃ madhur ambhojavadane vada netrayoḥ /"
        },
        {
          "tag": "l",
          "attributes": {},
          "text": "vibhramaṃ bhramarabhrāntyā viḍambayati kiṃ nv idam // KDd_3.8 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vāraṇo vā raṇoddāmo hayo vā smara durdharaḥ /"
        },
        {
          "tag": "l",
          "attributes": {},
          "text": "na yato nayato 'ntaṃ nas tad aho vikramas tava // KDd_3.9 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rājitair ājitaikṣṇyena jīyate tvādṛśair nṛpaiḥ /"
        },
        {
          "tag": "l",
          "attributes": {},
          "text": "nīyate ca punas tṛptiṃ vasudhā vasudhārayā // KDd_3.10 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "karoti sahakārasya kalikotkalikottaram /"
        },
        {
          "tag": "l",
          "attributes": {},
          "text": "manmano manmano 'py eṣa mattakokilanisvanaḥ // KDd_3.11 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kathaṃ tvadupalambhāśāvihatāv iha tādṛśī /"
        },
        {
          "tag": "l",
          "attributes": {},
          "text": "avasthā nālam āroḍhum aṅganām aṅganāśinī // KDd_3.12 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nigṛhya netre karṣanti bālapallavaśobhinā /"
        },
        {
          "tag": "l",
          "attributes": {},
          "text": "taruṇā taruṇān kliṣṭān alino nalinonmukhāḥ // KDd_3.13 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viśadā viśadāmattasārase sārase jale /"
        },
        {
          "tag": "l",
          "attributes": {},
          "text": "kurute kuruteneyaṃ haṃsī mām antakāmiṣam // KDd_3.14 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viṣamaṃ viṣam anveti madanaṃ madanandanaḥ /"
        },
        {
          "tag": "l",
          "attributes": {},
          "text": "sahendukalayāpoḍhamalayā malayānilaḥ // KDd_3.15 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "māninī mā ninīṣus te niṣaṅgatvam anaṅga me /"
        },
        {
          "tag": "l",
          "attributes": {},
          "text": "hāriṇī hāriṇī śarma tanutāṃ tanutāṃ yataḥ // KDd_3.16 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jayatā tvanmukhenāsmān akathaṃ na kathaṃ jitam /"
        },
        {
          "tag": "l",
          "attributes": {},
          "text": "kamalaṃ kam alaṃkurvad alimad dali matpriye // KDd_3.17 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ramaṇī ramaṇīyā me pāṭalāpāṭalāṃśukā /"
        },
        {
          "tag": "l",
          "attributes": {},
          "text": "vāruṇīvāruṇībhūtasaurabhā saurabhāspadam // KDd_3.18 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti pādādiyamakam avyapetaṃ vikalpitam /"
        },
        {
          "tag": "l",
          "attributes": {},
          "text": "vyapetasyāpi varṇyante vikalpās tasya ke cana // KDd_3.19 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "madhur eṇadṛśāṃ mānaṃ madhureṇa sugandhinā /"
        },
        {
          "tag": "l",
          "attributes": {},
          "text": "sahakārodgamenaiva śabdaśeṣaṃ kariṣyati // KDd_3.20 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "karo 'titāmro rāmāṇāṃ tantrītāḍanavibhramam /"
        },
        {
          "tag": "l",
          "attributes": {},
          "text": "karoti serṣyaṃ kānte vā śravaṇotpalatāḍanam // KDd_3.21 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sakalāpollasanayā kalāpinyānu nṛtyate /"
        },
        {
          "tag": "l",
          "attributes": {},
          "text": "meghālī nartitā vātaiḥ sakalāpo vimuñcati // KDd_3.22 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svayam eva galanmānakali kāmini te manaḥ /"
        },
        {
          "tag": "l",
          "attributes": {},
          "text": "kalikām atha nīpasya dṛṣṭvā kāṃ nu spṛśed daśām // KDd_3.23 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āruhyākrīḍaśailasya candrakāntasthalīm imām /"
        },
        {
          "tag": "l",
          "attributes": {},
          "text": "nṛtyaty eṣa lasaccārucandrakāntaḥ śikhāvalaḥ // KDd_3.24 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uddhṛtā rājakād urvī dhriyate 'dya bhujena te /"
        },
        {
          "tag": "l",
          "attributes": {},
          "text": "varāheṇoddhṛtā yāsau varāher uparisthitā // KDd_3.25 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kareṇa te raṇeṣv antakareṇa dviṣatāṃ hatāḥ /"
        },
        {
          "tag": "l",
          "attributes": {},
          "text": "kareṇavaḥ kṣaradraktā bhānti saṃdhyāghanā iva // KDd_3.26 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parāgatarurājīva vātair dhvastā bhaṭaiś camūḥ /"
        },
        {
          "tag": "l",
          "attributes": {},
          "text": "parāgatam iva kvāpi parāgatatam ambaram // KDd_3.27 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pātu vo bhagavān viṣṇuḥ sadā navaghanadyutiḥ /"
        },
        {
          "tag": "l",
          "attributes": {},
          "text": "sa dānavakuladhvaṃsī sadānavaradantihā // KDd_3.28 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kam aleḥ samakeśaṃ te kamalerṣyākaraṃ mukham /"
        },
        {
          "tag": "l",
          "attributes": {},
          "text": "kam alekhyaṃ karoṣi tvaṃ kamalevonmadiṣṇuṣu // KDd_3.29 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mudā ramaṇam anvītam udāramaṇibhūṣaṇāḥ /"
        },
        {
          "tag": "l",
          "attributes": {},
          "text": "madabhramaddṛśaḥ kartum adabhrajaghanāḥ kṣamāḥ // KDd_3.30 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uditair anyapuṣṭānām ārutair me hṛtaṃ manaḥ /"
        },
        {
          "tag": "l",
          "attributes": {},
          "text": "uditair api te dūti mārutair api dakṣiṇaiḥ // KDd_3.31 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "surājitahriyo yūnāṃ tanum adhyāsate striyaḥ /"
        },
        {
          "tag": "l",
          "attributes": {},
          "text": "tanumadhyāḥ kṣaratsvedasurājitamukhendavaḥ // KDd_3.32 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti vyapetayamakaprabhedo 'py eṣa darśitaḥ /"
        },
        {
          "tag": "l",
          "attributes": {},
          "text": "avyapetavyapetātmā vikalpo 'py asti tadyathā // KDd_3.33 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sālaṃ sālambakalikāsālaṃ sālaṃ na vīkṣitum /"
        },
        {
          "tag": "l",
          "attributes": {},
          "text": "nālīn ālīnabakulān ālī nālīkinīr api // KDd_3.34 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kālaṃ kālam anālakṣyatāratārakam īkṣitum /"
        },
        {
          "tag": "l",
          "attributes": {},
          "text": "tāratāramyarasitaṃ kālaṃ kālamahāghanam // KDd_3.35 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yāma yāmatrayādhīnāyāmayā maraṇaṃ niśā /"
        },
        {
          "tag": "l",
          "attributes": {},
          "text": "yām ayām adhiyāsvārtyā yā mayā mathitaiva sā // KDd_3.36 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ity ādipādayamakavikalpasyedṛśī gatiḥ /"
        },
        {
          "tag": "l",
          "attributes": {},
          "text": "evam eva vikalpyāni yamakānītarāṇy api // KDd_3.37 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na prapañcabhayād bhedāḥ kārtsnyenākhyātum īpsitāḥ /"
        },
        {
          "tag": "l",
          "attributes": {},
          "text": "duṣkarābhimatā eva darśyante tatra ke cana // KDd_3.38 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sthirāyate yatendriyo na hīyate yater bhavān /"
        },
        {
          "tag": "l",
          "attributes": {},
          "text": "amāyateyate 'py abhūt sukhāya te 'yate kṣayam // KDd_3.39 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sabhāsu rājann asurāhatair mukhair mahīsurāṇāṃ vasurājitaiḥ stutāḥ /"
        },
        {
          "tag": "l",
          "attributes": {},
          "text": "na bhāsurā yānti surān na te guṇāḥ prajāsu rāgātmasu rāśitāṃ gatāḥ // KDd_3.40 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tava priyā saccaritāpramatta yā vibhūṣaṇaṃ dhāryam ihāṃśumat tayā /"
        },
        {
          "tag": "l",
          "attributes": {},
          "text": "ratotsavāmodaviśeṣamattayā na me phalaṃ kiṃ cana kāntimattayā // KDd_3.41 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhavādṛśā nātha na jānate nate rasaṃ viruddhe khalu sannatenate /"
        },
        {
          "tag": "l",
          "attributes": {},
          "text": "ya eva dīnāḥ śirasā natena te caranty alaṃ dainyarasena tena te // KDd_3.42 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "līlāsmitena śucinā mṛdunoditena vyālokitena laghunā guruṇā gatena /"
        },
        {
          "tag": "l",
          "attributes": {},
          "text": "vyājṛmbhitena jaghanena ca darśitena sā hanti tena galitaṃ mama jīvitena // KDd_3.43 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śrīmān amān amaravartmasamānamānam ātmānam ānatajagatprathamānamānam /"
        },
        {
          "tag": "l",
          "attributes": {},
          "text": "bhūmānam ānayata yaḥ sthitimān amāna nāmānam ānama tam apratimānamānam // KDd_3.44 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sārayantam urasā ramayantī sārabhūtamurusāradharā tam /"
        },
        {
          "tag": "l",
          "attributes": {},
          "text": "sārasānukṛtasārasakāñciḥ sā rasāyanam asāram avaiti // KDd_3.45 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nayānayālocanayānayānayān ayānayāndhān vinayānayāyate /"
        },
        {
          "tag": "l",
          "attributes": {},
          "text": "na yān ayāsīr jinayānayā nayān ayānayās tāñ janayānayāśritān // KDd_3.46 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "raveṇa bhaumo dhvajavartivīraver aveji saṃyaty atulāstragaurave /"
        },
        {
          "tag": "l",
          "attributes": {},
          "text": "raver ivograsya puro harer aver aveta tulyaṃ ripum asya bhairave // KDd_3.47 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mayāmayālambyakalāmayāmayām ayām ayātavyavirāmayāmayā /"
        },
        {
          "tag": "l",
          "attributes": {},
          "text": "mayāmayārtiṃ niśayāmayāmayā mayāmayāmūṃ karuṇāmayāmayā // KDd_3.48 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "matāṃ dhunānāramatām akāmatām atāpalabdhāgrimatānulomatā /"
        },
        {
          "tag": "l",
          "attributes": {},
          "text": "matāv ayaty uttamatāvilomatām atāmyatas te samatā na vāmatā // KDd_3.49 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kālakālagalakālakālamukhakālakāla kālakālapanakālakālaghanakāla kāla /"
        },
        {
          "tag": "l",
          "attributes": {},
          "text": "kālakālasi takā lakā lalanikālakālakālakālagatu kālakālakalikālakāla // KDd_3.50 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saṃdaṣṭayamakasthānam antādī pādayor dvayoḥ /"
        },
        {
          "tag": "l",
          "attributes": {},
          "text": "uktāntargatam apy etat svātantryeṇādya kīrtyate // KDd_3.51 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upoḍharāgāpy abalā madena sā madenasā manyurasena yojitā /"
        },
        {
          "tag": "l",
          "attributes": {},
          "text": "na yojitātmānam anaṅgatāpitāṃ gatāpi tāpāya mamāsa neyate // KDd_3.52 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ardhābhyāsaḥ samudgaḥ syāt tasya bhedās trayo matāḥ /"
        },
        {
          "tag": "l",
          "attributes": {},
          "text": "pādābhyāso 'py anekātmā vyajyate sa nidarśanaiḥ // KDd_3.53 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāsthe yaḥ sa tvayā varjyaḥ paramāyatamānayā /"
        },
        {
          "tag": "l",
          "attributes": {},
          "text": "nā stheyaḥsattvayāvarjyaḥ param āyatamānayā // KDd_3.54 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "narā jitā mānanayāsam etya na rājitā mānanayā sametya /"
        },
        {
          "tag": "l",
          "attributes": {},
          "text": "vināśitā vaibhavatāpanena vināśitā vai bhavatāpanena // KDd_3.55 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kalāpināṃ cārutayopayanti vṛndāni lāpoḍhaghanāgamānām /"
        },
        {
          "tag": "l",
          "attributes": {},
          "text": "vṛndānilāpoḍhaghanāgamānāṃ kalāpināṃ cārutayo 'payanti // KDd_3.56 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "naman dayāvarjitamānasātmayā na mandayāvarjitamānasātmayā /"
        },
        {
          "tag": "l",
          "attributes": {},
          "text": "urasy upāstīrṇapayodharadvayaṃ mayā samāliṅgyata jīviteśvaraḥ // KDd_3.57 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sabhā surāṇām abalā vibhūṣitā guṇais tavārohi mṛṇālanirmalaiḥ /"
        },
        {
          "tag": "l",
          "attributes": {},
          "text": "sa bhāsurāṇām abalā vibhūṣitā vihārayan nirviśa saṃpadaḥ purām // KDd_3.58 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kalaṃ kam uktaṃ tanumaddhyanāmikā stanadvayī ca tvadṛte na hanty ataḥ /"
        },
        {
          "tag": "l",
          "attributes": {},
          "text": "na yāti bhūtaṃ gaṇane bhavanmukhe kalaṅkamuktaṃ tanumad dhy anāmikā // KDd_3.59 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yaśaś ca te dikṣu rajaś ca sainikā vitanvate 'jopama daṃśitā yudhā /"
        },
        {
          "tag": "l",
          "attributes": {},
          "text": "vitanv atejo 'pamadaṃ śitāyudhā dviṣāṃ ca kurvanti kulaṃ tarasvinaḥ // KDd_3.60 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bibharti bhūmer valayaṃ bhujena te bhujaṅgamo 'mā smarato mad añcitam /"
        },
        {
          "tag": "l",
          "attributes": {},
          "text": "śṛṇūktam ekaṃ svam avetya bhūdharaṃ bhujaṃ gamo mā sma rato madaṃ citam // KDd_3.61 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "smarānalo mānavivardhito yaḥ sa nirvṛtiṃ te kim apākaroti /"
        },
        {
          "tag": "l",
          "attributes": {},
          "text": "samantatas tāmarasekṣaṇe na samaṃ tatas tām arase kṣaṇena // KDd_3.62 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prabhāvato nāmana vāsavasya prabhāvato 'nāma navāsavasya /"
        },
        {
          "tag": "l",
          "attributes": {},
          "text": "prabhāv ato nāma na vā savasya vicchittir āsīt tvayi piṣṭapasya // KDd_3.63 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "paraṃ parāyā balavā raṇānāṃ dhūlīsthalīr vyoma vidhāya rundhan /"
        },
        {
          "tag": "l",
          "attributes": {},
          "text": "paraṃ parāyā balavāraṇānāṃ paramparāyā balavāraṇānām // KDd_3.64 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na śraddadhe vācam alajja mithyā bhavadvidhānām asamāhitānām /"
        },
        {
          "tag": "l",
          "attributes": {},
          "text": "bhavadvidhānām asamāhitānāṃ bhavadvidhānām asamāhitānām // KDd_3.65 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sannāhitomānamarājasena sannā hitomānamarājasena /"
        },
        {
          "tag": "l",
          "attributes": {},
          "text": "sann āhito mānam arājasena saṃnāhito mānama rājase na // KDd_3.66 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sakṛd dvis triś ca yo 'bhyāsaḥ pādasyaivaṃ pradarśitaḥ /"
        },
        {
          "tag": "l",
          "attributes": {},
          "text": "ślokadvayaṃ tu yuktārthaṃ ślokābhyāsaḥ smṛto yathā // KDd_3.67 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vināyakena bhavatā vṛttopacitabāhunā /"
        },
        {
          "tag": "l",
          "attributes": {},
          "text": "svamitroddhāriṇābhītā pṛthvīyam atulāśritā // KDd_3.68 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vināyakena bhavatā vṛttopacitabāhunā /"
        },
        {
          "tag": "l",
          "attributes": {},
          "text": "svamitroddhāriṇābhītā pṛthvī yamatulāśritā // KDd_3.69 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ekākāracatuṣpādaṃ tan mahāyamakāhvayam /"
        },
        {
          "tag": "l",
          "attributes": {},
          "text": "tasyāpi dṛśyate 'bhyāsaḥ sā parā yamakakriyā // KDd_3.70 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samānayāsamānayā samānayā sa mānayā /"
        },
        {
          "tag": "l",
          "attributes": {},
          "text": "samānayāsamāna yā samānayāsamānayā // KDd_3.71 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dharādharākāradharā dharābhujāṃ bhujā mahīṃ pātum ahīnavikramāḥ /"
        },
        {
          "tag": "l",
          "attributes": {},
          "text": "kramāt sahante sahasā hatārayo rayoddhurā mānadhurāvalambinaḥ // KDd_3.72 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āvṛttiḥ prātilomyena pādārdhaślokagocarā /"
        },
        {
          "tag": "l",
          "attributes": {},
          "text": "yamakaṃ pratilomatvāt pratilomam iti smṛtam // KDd_3.73 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yāmatāśa kṛtāyāsā sā yātā kṛśatā mayā /"
        },
        {
          "tag": "l",
          "attributes": {},
          "text": "ramaṇārakatā te 'stu stutetākaraṇāmara // KDd_3.74 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nādino 'madanā dhīḥ svā na me kā cana kāmitā /"
        },
        {
          "tag": "l",
          "attributes": {},
          "text": "tāmikā na ca kāmena svādhīnā damanodinā // KDd_3.75 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yā na mānayamārāvikaśonānajanāsanā /"
        },
        {
          "tag": "l",
          "attributes": {},
          "text": "yām udāraśatādhīnām āyām āyam anādi sā // KDd_3.76 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā dināmayam āyāmā nādhītā śaradāmuyā /"
        },
        {
          "tag": "l",
          "attributes": {},
          "text": "nāsanājananā śokavirāmāya na mānayā // KDd_3.77 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "varṇānām ekarūpatvaṃ yady ekāntaram ardhayoḥ /"
        },
        {
          "tag": "l",
          "attributes": {},
          "text": "gomūtriketi tat prāhur duṣkaraṃ tadvido yathā // KDd_3.78 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "madano madirākṣīṇām apāṅgāstro jayed ayam /"
        },
        {
          "tag": "l",
          "attributes": {},
          "text": "madeno yadi tat kṣīṇam anaṅgāyāñjaliṃ dadhe // KDd_3.79 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āhur ardhabhramaṃ nāma ślokārdhabhramaṇaṃ yadi /"
        },
        {
          "tag": "l",
          "attributes": {},
          "text": "tad iṣṭaṃ sarvatobhadraṃ bhramaṇaṃ yadi sarvataḥ // KDd_3.80 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manobhava tavānīkaṃ nodayāya na māninī /"
        },
        {
          "tag": "l",
          "attributes": {},
          "text": "bhayād ameyāmā mā vā vayam enomayā nata // KDd_3.81 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sāmāyāmā mā yā māsā mārānāyāyānā rāmā /"
        },
        {
          "tag": "l",
          "attributes": {},
          "text": "yānāvārārāvānāyā māyārāmā mārāyāmā // KDd_3.82 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yaḥ svarasthānavarṇānāṃ niyamo duṣkareṣv asau /"
        },
        {
          "tag": "l",
          "attributes": {},
          "text": "iṣṭaś catuḥprabhṛty eṣa darśyate sukaraḥ paraḥ // KDd_3.83 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āmnāyānām āhāntyā vāg ītīr gītīr bhītīḥ prītīḥ /"
        },
        {
          "tag": "l",
          "attributes": {},
          "text": "bhogo rogo modo moho dheye dhecche deśe kṣeme // KDd_3.84 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kṣitivijitisthitivihitivrataratayaḥ paragatayaḥ /"
        },
        {
          "tag": "l",
          "attributes": {},
          "text": "uru rurudhur guru dudhuvur yudhi kuravaḥ svam arikulam // KDd_3.85 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śrīdīptī hrīkīrtī dhīnītī gīḥprītī /"
        },
        {
          "tag": "l",
          "attributes": {},
          "text": "edhete dve dve te ye neme deveśe // KDd_3.86 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sāmāyāmā mā yā māsā mārānāyāyānā rāmā /"
        },
        {
          "tag": "l",
          "attributes": {},
          "text": "yānāvārārāvānāyā māyārāmā mārāyāmā // KDd_3.87 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nayanānandajanane nakṣatragaṇaśālini /"
        },
        {
          "tag": "l",
          "attributes": {},
          "text": "aghane gagane dṛṣṭir aṅgane dīyatāṃ sakṛt // KDd_3.88 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "alinīlālakalataṃ kaṃ na hanti ghanastani /"
        },
        {
          "tag": "l",
          "attributes": {},
          "text": "ānanaṃ nalinacchāyanayanaṃ śaśikānti te // KDd_3.89 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anaṅgalaṅghanālagnanānātaṅkā sadaṅganā /"
        },
        {
          "tag": "l",
          "attributes": {},
          "text": "sadānagha sadānanda natāṅgāsaṅgasaṃgata // KDd_3.90 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "agā gāṃ gāṅgakākākagāhakāghakakākahā /"
        },
        {
          "tag": "l",
          "attributes": {},
          "text": "ahāhāṅga khagāṅkāgakaṅkāgakhagakākaka // KDd_3.91 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "re re rorūrurūrorugāgogo 'gāṅgago 'gaguḥ /"
        },
        {
          "tag": "l",
          "attributes": {},
          "text": "kiṃ kekākākukaḥ kāko mā mā mām āma māmama // KDd_3.92 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "devānāṃ nandano devo nodano vedanindinaḥ /"
        },
        {
          "tag": "l",
          "attributes": {},
          "text": "divaṃ dudāva nādena dāne dānavanandinaḥ // KDd_3.93 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sūriḥ surāsurāsārisāraḥ sārāsisārasāḥ /"
        },
        {
          "tag": "l",
          "attributes": {},
          "text": "sasāra sarasīḥ sīrī sasūruḥ sa surārasī // KDd_3.94 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nūnaṃ nunnāni nānena nānanenānanāni naḥ /"
        },
        {
          "tag": "l",
          "attributes": {},
          "text": "nānenā nanu nānūnenainenānān ino ninīḥ // KDd_3.95 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti duṣkaramārgo 'pi kiṃcidādarśitakramaḥ /"
        },
        {
          "tag": "l",
          "attributes": {},
          "text": "prahelikāprakārāṇāṃ punar uddiśyate gatiḥ // KDd_3.96 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "krīḍāgoṣṭhīvinodeṣu tajjñair ākīrṇamantraṇe /"
        },
        {
          "tag": "l",
          "attributes": {},
          "text": "paravyāmohane cāpi sopayogāḥ prahelikāḥ // KDd_3.97 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āhuḥ samāgatāṃ nāma gūḍhārthāṃ padasaṃdhinā /"
        },
        {
          "tag": "l",
          "attributes": {},
          "text": "vañcitānyatra rūḍhena yatra śabdena vañcanā // KDd_3.98 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vyutkrāntātivyavahitaprayogān mohakāriṇī /"
        },
        {
          "tag": "l",
          "attributes": {},
          "text": "sā syāt pramuṣitā yasyā durbodhārthā padāvalī // KDd_3.99 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samānarūpā gauṇārthāropitair grathitā padaiḥ /"
        },
        {
          "tag": "l",
          "attributes": {},
          "text": "paruṣā lakṣaṇāstitvamātravyutpāditaśrutiḥ // KDd_3.100 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saṃkhyātā nāma saṃkhyānaṃ yatra vyāmohakāraṇam /"
        },
        {
          "tag": "l",
          "attributes": {},
          "text": "anyathā bhāsate yatra vākyārthaḥ sā prakalpitā // KDd_3.101 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā nāmāntaritā yasyā nāmni nānārthakalpanā /"
        },
        {
          "tag": "l",
          "attributes": {},
          "text": "nibhṛtā nibhṛtānyārthā tulyadharmaspṛśā girā // KDd_3.102 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samānaśabdopanyastaśabdaparyāyasādhitā /"
        },
        {
          "tag": "l",
          "attributes": {},
          "text": "saṃmūḍhā nāma yā sākṣān nirdiṣṭārthāpi mūḍhaye // KDd_3.103 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yogamālātmakaṃ nāma yasyāḥ sā pārihārikī /"
        },
        {
          "tag": "l",
          "attributes": {},
          "text": "ekacchannāśritaṃ vyajya yasyām āśrayagopanam // KDd_3.104 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā bhaved ubhayacchannā yasyām ubhayagopanam /"
        },
        {
          "tag": "l",
          "attributes": {},
          "text": "saṃkīrṇā nāma sā yasyā nānālakṣaṇasaṃkaraḥ // KDd_3.105 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "etāḥ ṣoḍaśa nirdiṣṭāḥ pūrvācāryaiḥ prahelikāḥ /"
        },
        {
          "tag": "l",
          "attributes": {},
          "text": "duṣṭaprahelikāś cānyās tair adhītāś caturdaśa // KDd_3.106 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "doṣān aparisaṃkhyeyān manyamānā vayaṃ punaḥ /"
        },
        {
          "tag": "l",
          "attributes": {},
          "text": "sādhvīr evābhidhāsyāmas tā duṣṭā yās tv alakṣaṇāḥ // KDd_3.107 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na may āgorasābhijñaṃ cetaḥ kasmāt prakupyasi /"
        },
        {
          "tag": "l",
          "attributes": {},
          "text": "asthānaruditair ebhir alam ālohitekṣaṇe // KDd_3.108 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kubjām āsevamānasya yathā te vardhate ratiḥ /"
        },
        {
          "tag": "l",
          "attributes": {},
          "text": "naivaṃ nirviśato nārīr amarastrīviḍambinīḥ // KDd_3.109 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "daṇḍe cumbati padminyā haṃsaḥ karkaśakaṇṭake /"
        },
        {
          "tag": "l",
          "attributes": {},
          "text": "mukhaṃ valgu ravaṃ kurvaṃs tuṇḍenāṅgāni ghaṭayan // KDd_3.110 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "khātayaḥ kani kāle te sphātayaḥ sphītavalgavaḥ /"
        },
        {
          "tag": "l",
          "attributes": {},
          "text": "candre sākṣādbhavanty atra tāyavo mama dhāriṇaḥ // KDd_3.111 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atrodyāne mayā dṛṣṭā vallarī pañcapallavā /"
        },
        {
          "tag": "l",
          "attributes": {},
          "text": "pallave pallave cārdrā yasyāḥ kusumamañjarī // KDd_3.112 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "surāḥ surālaye svairaṃ bhramanti daśanārciṣā /"
        },
        {
          "tag": "l",
          "attributes": {},
          "text": "majjanta iva mattās te saure sarasi saṃprati // KDd_3.113 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāsikyamadhyā paritaś caturvarṇavibhūṣitā /"
        },
        {
          "tag": "l",
          "attributes": {},
          "text": "asti kā cit purī yasyām aṣṭavarṇāhvayā nṛpāḥ // KDd_3.114 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "girā skhalantyā namreṇa śirasā dīnayā dṛśā /"
        },
        {
          "tag": "l",
          "attributes": {},
          "text": "tiṣṭhantam api sotkampaṃ vṛddhe māṃ nānukampase // KDd_3.115 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ādau rājety adhīrākṣi pārthivaḥ ko 'pi gīyate /"
        },
        {
          "tag": "l",
          "attributes": {},
          "text": "sa nātanaś ca naivāsau rājā nāpi sanātanaḥ // KDd_3.116 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hṛtadravyaṃ naraṃ tyaktvā dhanavantaṃ vrajanti kāḥ /"
        },
        {
          "tag": "l",
          "attributes": {},
          "text": "nānābhaṅgiśatākṛṣṭalokā veśyā na durdharāḥ // KDd_3.117 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jitaprakṛṣṭakeśākhyo yas tavābhūmisāhvayaḥ /"
        },
        {
          "tag": "l",
          "attributes": {},
          "text": "sa mām adya prabhūtotkaṃ karoti kalabhāṣiṇi // KDd_3.118 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śayanīye parāvṛtya śayitau kāminau ruṣā /"
        },
        {
          "tag": "l",
          "attributes": {},
          "text": "tathaiva śayitau rāgāt svairaṃ mukham acumbatām // KDd_3.119 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vijitānnabhavadveṣigurupādahato janaḥ /"
        },
        {
          "tag": "l",
          "attributes": {},
          "text": "himāpahāmitradharair vyāptaṃ vyomābhinandati // KDd_3.120 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na spṛśaty āyudhaṃ jātu na strīṇāṃ stanamaṇḍalam /"
        },
        {
          "tag": "l",
          "attributes": {},
          "text": "amanuṣyasya kasyāpi hasto 'yaṃ na kilāphalaḥ // KDd_3.121 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kena kaḥ saha saṃbhūya sarvakāryeṣu saṃnidhim /"
        },
        {
          "tag": "l",
          "attributes": {},
          "text": "labdhvā bhojanakāle tu yadi dṛṣṭo nirasyate // KDd_3.122 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sahayā sagajā senā sabhaṭeyaṃ na cej jitā /"
        },
        {
          "tag": "l",
          "attributes": {},
          "text": "amātṛko 'yaṃ mūḍhaḥ syād akṣarajñas tu naḥ sutaḥ // KDd_3.123 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sā nāmāntaritāmiśravañcitārūpayoginī /"
        },
        {
          "tag": "l",
          "attributes": {},
          "text": "evam evetarāsām apy unneyaḥ saṃkarakramaḥ // KDd_3.124 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti prahelikāmārgo duṣkarātmāpi darśitaḥ /"
        },
        {
          "tag": "l",
          "attributes": {},
          "text": "vidvatprayogato jñeyā mārgāḥ praśnottarādayaḥ // KDd_3.124*1 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viśadabuddhir anena suvartmanā sukaraduṣkaramārgam evaiti hi /"
        },
        {
          "tag": "l",
          "attributes": {},
          "text": "na hi tadanyanaye 'pi kṛtaśramaḥ prabhur imaṃ nayam etum idaṃ vinā // KDd_3.124*2 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāvye doṣā guṇāś caiva vijñātavyā vicakṣaṇaiḥ /"
        },
        {
          "tag": "l",
          "attributes": {},
          "text": "doṣā vipattaye tatra guṇāḥ sampattaye yathā // KDd_3.124*3 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "apārthaṃ vyartham ekārthaṃ sasaṃśayam apakramam /"
        },
        {
          "tag": "l",
          "attributes": {},
          "text": "śabdahīnaṃ yatibhraṣṭaṃ bhinnavṛttaṃ visaṃdhikam // KDd_3.125 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "deśakālakalālokanyāyāgamavirodhi ca /"
        },
        {
          "tag": "l",
          "attributes": {},
          "text": "iti doṣā daśaivaite varjyāḥ kāvyeṣu sūribhiḥ // KDd_3.126 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pratijñāhetudṛṣṭāntahānir doṣo na vety asau /"
        },
        {
          "tag": "l",
          "attributes": {},
          "text": "vicāraḥ karkaśaprāyas tenālīḍhena kiṃ phalam // KDd_3.127 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samudāyārthaśūnyaṃ yat tad apārtham iheṣyate /"
        },
        {
          "tag": "l",
          "attributes": {},
          "text": "tan mattonmattabālānām ukter anyatra duṣyati // KDd_3.128 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samudraḥ pīyate so 'yam aham adya jarāturaḥ /"
        },
        {
          "tag": "l",
          "attributes": {},
          "text": "amī garjanti jīmūtā harer airāvataḥ priyaḥ // KDd_3.129 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "idam asvasthacittānām abhidhānam aninditam /"
        },
        {
          "tag": "l",
          "attributes": {},
          "text": "itaratra kaviḥ ko vā prayuñjītaivamādikam // KDd_3.130 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ekavākye prabandhe vā pūrvāparaparāhatam /"
        },
        {
          "tag": "l",
          "attributes": {},
          "text": "viruddhārthatayā vyartham iti doṣeṣu paṭhyate // KDd_3.131 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jahi śatrukulaṃ kṛtsnaṃ jaya viśvaṃbharām imām /"
        },
        {
          "tag": "l",
          "attributes": {},
          "text": "na ca te ko 'pi vidveṣṭā sarvabhūtānukampinaḥ // KDd_3.132 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asti kā cid avasthā sā sābhiṣaṅgasya cetasaḥ /"
        },
        {
          "tag": "l",
          "attributes": {},
          "text": "yasyāṃ bhaved abhimatā viruddhārthāpi bhāratī // KDd_3.133 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "paradārābhilāṣo me katham āryasya yujyate /"
        },
        {
          "tag": "l",
          "attributes": {},
          "text": "pibāmi taralaṃ tasyāḥ kadā nu daśanacchadam // KDd_3.134 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aviśeṣeṇa pūrvoktaṃ yadi bhūyo 'pi kīrtyate /"
        },
        {
          "tag": "l",
          "attributes": {},
          "text": "arthataḥ śabdato vāpi tad ekārthaṃ mataṃ yathā // KDd_3.135 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "utkām unmanayanty ete bālāṃ tadalakatviṣaḥ /"
        },
        {
          "tag": "l",
          "attributes": {},
          "text": "ambhodharās taḍitvanto gambhīrāḥ stanayitnavaḥ // KDd_3.136 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anukampādyatiśayo yadi kaś cid vivakṣyate /"
        },
        {
          "tag": "l",
          "attributes": {},
          "text": "na doṣaḥ punarukte 'pi pratyuteyam alaṃkṛtiḥ // KDd_3.137 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hanyate sā varārohā smareṇākāṇḍavairiṇā /"
        },
        {
          "tag": "l",
          "attributes": {},
          "text": "hanyate cārusarvāṅgī hanyate mañjubhāṣiṇī // KDd_3.138 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nirṇayārthaṃ prayuktāni saṃśayaṃ janayanti cet /"
        },
        {
          "tag": "l",
          "attributes": {},
          "text": "vacāṃsi doṣa evāsau sasaṃśaya iti smṛtaḥ // KDd_3.139 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manorathapriyālokarasalolekṣaṇe sakhi /"
        },
        {
          "tag": "l",
          "attributes": {},
          "text": "ārādvṛttir asau mātā na kṣamā draṣṭum īdṛśam // KDd_3.140 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "īdṛśaṃ saṃśayāyaiva yadi jātu prayujyate /"
        },
        {
          "tag": "l",
          "attributes": {},
          "text": "syād alaṃkāra evāsau na doṣas tatra tadyathā // KDd_3.141 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "paśyāmy anaṅgajātaṅkalaṅghitāṃ tām aninditām /"
        },
        {
          "tag": "l",
          "attributes": {},
          "text": "kālenaiva kaṭhoreṇa grastāṃ kiṃ nas tvadāśayā // KDd_3.142 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmārtā gharmataptā vety aniścayakaraṃ vacaḥ /"
        },
        {
          "tag": "l",
          "attributes": {},
          "text": "yuvānam ākulīkartum iti dūty āha narmaṇā // KDd_3.143 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "uddeśānuguṇo 'rthānām anudeśo na cet kṛtaḥ /"
        },
        {
          "tag": "l",
          "attributes": {},
          "text": "apakramābhidhānaṃ taṃ doṣam ācakṣate yathā // KDd_3.144 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sthitinirmāṇasaṃhārahetavo jagatām ajāḥ /"
        },
        {
          "tag": "l",
          "attributes": {},
          "text": "śaṃbhunārāyaṇāmbhojayonayaḥ pālayantu vaḥ // KDd_3.145 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yatnasaṃbandhanirjñānahetuḥ ko 'pi kṛto yadi /"
        },
        {
          "tag": "l",
          "attributes": {},
          "text": "kramalaṅghanam apy āhur na doṣaṃ sūrayo yathā // KDd_3.146 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bandhutyāgas tanutyāgo deśatyāga iti triṣu /"
        },
        {
          "tag": "l",
          "attributes": {},
          "text": "ādyantāv āyatakleśau madhyamaḥ kṣaṇikajvaraḥ // KDd_3.147 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śabdahīnam anālakṣyalakṣyalakṣaṇapaddhatiḥ /"
        },
        {
          "tag": "l",
          "attributes": {},
          "text": "padaprayogo 'śiṣṭeṣṭo na śiṣṭeṣṭo hi duṣyati // KDd_3.148 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avate bhavate bāhur mahīm arṇavaśakvarīm /"
        },
        {
          "tag": "l",
          "attributes": {},
          "text": "mahārājann ajijñāsau nāstīty āsāṃ girāṃ rasaḥ // KDd_3.149 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dakṣiṇādrer upasaran mārutaś cūtapādapān /"
        },
        {
          "tag": "l",
          "attributes": {},
          "text": "kurute lalitādhūtapravālāṅkuraśobhinaḥ // KDd_3.150 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ityādi śāstramāhātmyadarśanālasacetasām /"
        },
        {
          "tag": "l",
          "attributes": {},
          "text": "apabhāṣaṇavad bhāti na ca saubhāgyam ujjhati // KDd_3.151 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ślokeṣu niyatasthānaṃ padacchedaṃ yatiṃ viduḥ /"
        },
        {
          "tag": "l",
          "attributes": {},
          "text": "tadapetaṃ yatibhraṣṭaṃ śravaṇodvejanaṃ yathā // KDd_3.152 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "strīṇāṃ saṃgītividhim ayam ādityavaṃśyo narendraḥ paśyaty akliṣṭarasam iha śiṣṭair ametyādi duṣṭam /"
        },
        {
          "tag": "l",
          "attributes": {},
          "text": "kāryākāryāṇy ayam avikalāny āgamenaiva paśyan vaśyām urvīṃ vahati nṛpa ity asti caivaṃ prayogaḥ // KDd_3.153 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "lupte padānte śiṣṭasya padatvaṃ niścitaṃ yathā /"
        },
        {
          "tag": "l",
          "attributes": {},
          "text": "tathā saṃdhivikārāntaṃ padam eveti varṇyate // KDd_3.154 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathāpi kaṭu karṇānāṃ kavayo na prayuñjate /"
        },
        {
          "tag": "l",
          "attributes": {},
          "text": "dhvajinī tasya rājñaḥ ketūdastajaladety adaḥ // KDd_3.155 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "varṇānāṃ nyūnatādhikye gurulaghvayathāsthitiḥ /"
        },
        {
          "tag": "l",
          "attributes": {},
          "text": "yatra tad bhinnavṛttaṃ syād eṣa doṣaḥ suninditaḥ // KDd_3.156 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indupādāḥ śiśirāḥ spṛśantīty ūnavarṇatā /"
        },
        {
          "tag": "l",
          "attributes": {},
          "text": "sahakārasya kisalayāny ārdrāṇīty adhikākṣaram // KDd_3.157 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāmena bāṇā niśitā vimuktā mṛgekṣaṇāsv ity ayathāgurutvam /"
        },
        {
          "tag": "l",
          "attributes": {},
          "text": "madanabāṇā niśitāḥ patanti mṛgekṣaṇāsv ity ayathālaghutvam // KDd_3.158 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na saṃhitāṃ vivakṣāmīty asaṃdhānaṃ padeṣu yat /"
        },
        {
          "tag": "l",
          "attributes": {},
          "text": "tad visaṃdhīti nirdiṣṭaṃ na pragṛhyādihetukam // KDd_3.159 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mandānilena caratā aṅganāgaṇḍamaṇḍale /"
        },
        {
          "tag": "l",
          "attributes": {},
          "text": "luptam udbhedi gharmāmbho nabhasy asmanmanasy api // KDd_3.160 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ādhivyādhiparītāya adya śvo vā vināśine /"
        },
        {
          "tag": "l",
          "attributes": {},
          "text": "ko hi nāma śarīrāya dharmāpetaṃ samācaret // DKd_3.160* //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "luptam udbhedi gharmāmbho nabhasy asmanmanasy api /"
        },
        {
          "tag": "l",
          "attributes": {},
          "text": "āsu rātriṣv iti prājñair ajñātaṃ nyaṅgam īdṛśam // KDd_3.161 //"
        }
      ]
    },
    {
      "tag": "p",
      "attributes": {},
      "text": "[For the repetition of 160cd in 161ab, most editions read:\nmānerṣye iha śīryete strīṇāṃ himaṛtau priye]"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "deśo 'drivanarāṣṭrādiḥ kālo rātriṃdivartavaḥ /"
        },
        {
          "tag": "l",
          "attributes": {},
          "text": "nṛttagītaprabhṛtayaḥ kalāḥ kāmārthasaṃśrayāḥ // KDd_3.162 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "carācarāṇāṃ bhūtānāṃ pravṛttir lokasaṃjñitā /"
        },
        {
          "tag": "l",
          "attributes": {},
          "text": "hetuvidyātmako nyāyaḥ sasmṛtiḥ śrutir āgamaḥ // KDd_3.163 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "teṣu teṣv ayathārūḍhaṃ yadi kiṃ cit pravartate /"
        },
        {
          "tag": "l",
          "attributes": {},
          "text": "kaveḥ pramādād deśādivirodhīty etad ucyate // KDd_3.164 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "karpūrapādapāmarśasurabhir malayānilaḥ /"
        },
        {
          "tag": "l",
          "attributes": {},
          "text": "kaliṅgavanasaṃbhūtā mṛgaprāyā mataṅgajāḥ // KDd_3.165 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "colāḥ kālāgaruśyāmāḥ kāverītīrabhūmayaḥ /"
        },
        {
          "tag": "l",
          "attributes": {},
          "text": "iti deśavirodhinyā vācaḥ prasthānam īdṛśam // KDd_3.166 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "padminī naktam unnidrā sphuṭaty ahni kumudvatī /"
        },
        {
          "tag": "l",
          "attributes": {},
          "text": "madhur utphullaniculo nidāgho meghadurdinaḥ // KDd_3.167 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śravyahaṃsagiro varṣāḥ śarad āmattabarhiṇī /"
        },
        {
          "tag": "l",
          "attributes": {},
          "text": "hemanto nirmalādityaḥ śiśiraḥ ślāghyacandanaḥ // KDd_3.168 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti kālavirodhasya darśitā gatir īdṛśī /"
        },
        {
          "tag": "l",
          "attributes": {},
          "text": "mārgaḥ kalāvirodhasya manāg uddiśyate yathā // KDd_3.169 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vīraśṛṅgārayor bhāvau sthāyinau krodhavismayau /"
        },
        {
          "tag": "l",
          "attributes": {},
          "text": "pūrṇasaptasvaraḥ so 'yaṃ bhinnamārgaḥ pravartate // KDd_3.170 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "itthaṃ kalācatuḥṣaṣṭau virodhaḥ sādhu nīyatām /"
        },
        {
          "tag": "l",
          "attributes": {},
          "text": "tasyāḥ kalāparicchede rūpam āvirbhaviṣyati // KDd_3.171 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ādhūtakesaro hastī tīkṣṇaśṛṅgas turaṅgamaḥ /"
        },
        {
          "tag": "l",
          "attributes": {},
          "text": "gurusāro 'yam eraṇḍo niḥsāraḥ khadiradrumaḥ // KDd_3.172 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti laukika evāyaṃ virodhaḥ sarvagarhitaḥ /"
        },
        {
          "tag": "l",
          "attributes": {},
          "text": "virodho hetuvidyāsu nyāyākhyāsu nidarśyate // KDd_3.173 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "satyam evāha sugataḥ saṃskārān avinaśvarān /"
        },
        {
          "tag": "l",
          "attributes": {},
          "text": "tathā hi sā cakorākṣī sthitaivādyāpi me hṛdi // KDd_3.174 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāpilair asadudbhūtiḥ sthāna evopavarṇyate /"
        },
        {
          "tag": "l",
          "attributes": {},
          "text": "asatām eva dṛśyante yasmād asmābhir udbhavāḥ // KDd_3.175 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nītir nyāyavirodhasya saiṣā sarvatra dṛśyatām /"
        },
        {
          "tag": "l",
          "attributes": {},
          "text": "athāgamavirodhasya prasthānaṃ darśayiṣyate // KDd_3.176 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anāhitāgnayo 'py ete jātaputrā vitanvate /"
        },
        {
          "tag": "l",
          "attributes": {},
          "text": "viprā vaiśvānarīm iṣṭim akliṣṭācārabhūṣaṇāḥ // KDd_3.177 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asāv anupanīto 'pi vedān adhijage guroḥ /"
        },
        {
          "tag": "l",
          "attributes": {},
          "text": "svabhāvaśuddhaḥ sphaṭiko na saṃskāram apekṣate // KDd_3.178 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "virodhaḥ sakalo 'py eṣa kadā cit kavikauśalāt /"
        },
        {
          "tag": "l",
          "attributes": {},
          "text": "utkramya doṣagaṇanāṃ guṇavīthīṃ vigāhate // KDd_3.179 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tasya rājñaḥ prabhāveṇa tadudyānāni jajñire /"
        },
        {
          "tag": "l",
          "attributes": {},
          "text": "ārdrāṃśukapravālānām āspadaṃ suraśākhinām // KDd_3.180 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rājñāṃ vināśapiśunaś cacāra kharamārutaḥ /"
        },
        {
          "tag": "l",
          "attributes": {},
          "text": "dhunvan kadambarajasā saha saptacchadodgamān // KDd_3.181 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dolātipreraṇātrastavadhūjanamukhodgatam /"
        },
        {
          "tag": "l",
          "attributes": {},
          "text": "kāmināṃ layavaiṣamyād geyaṃ rāgam avardhayat // KDd_3.182 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aindavād arciṣaḥ kāmī śiśiraṃ havyavāhanam /"
        },
        {
          "tag": "l",
          "attributes": {},
          "text": "abalāvirahakleśavihvalo gaṇayaty ayam // KDd_3.183 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prameyo 'py aprameyo 'si sakalo 'py asi niṣkalaḥ /"
        },
        {
          "tag": "l",
          "attributes": {},
          "text": "ekas tvam apy aneko 'si namas te viśvamūrtaye // KDd_3.184 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pañcānāṃ pāṇḍuputrāṇāṃ patnī pañcālakanyakā /"
        },
        {
          "tag": "l",
          "attributes": {},
          "text": "satīnām agraṇīś cāsīd daivo hi vidhir īdṛśaḥ // KDd_3.185 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śabdārthālaṃkriyāś citrā mārgāḥ sukaraduṣkarāḥ /"
        },
        {
          "tag": "l",
          "attributes": {},
          "text": "guṇā doṣāś ca kāvyānām iti saṃkṣipya darśitāḥ // KDd_3.186 //"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vyutpannabuddhir amunā vidhidarśitena mārgeṇa doṣaguṇayor vaśavartinībhiḥ /"
        },
        {
          "tag": "l",
          "attributes": {},
          "text": "vāgbhiḥ kṛtābhisaraṇo madirekṣaṇābhir dhanyo yuveva ramate labhate ca kīrtim // KDd_3.187 //"
        }
      ]
    },
    {
      "tag": "p",
      "attributes": {},
      "text": "|| ity ācāryaśrīdaṇḍinaḥ kṛtau kāvyādarśe duṣkaranāmā tṛtīyaḥ paricchedaḥ samāptaḥ ||"
    }
  ]
}