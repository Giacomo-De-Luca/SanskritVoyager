{
  "title": "sa_guṇakāraṇḍavyūhasūtra",
  "body": "<body xmlns='http://www.tei-c.org/ns/1.0'>\n\n<p>Guṇakāraṇḍavyūha sūtra</p>\n\n<p>1. śrītriratna bhajanānuśaṃsāvadānam</p>\n\n<p>om namaḥ śrīratnatrayāyaḥ namaḥ sarvabuddhabodhisattvebhyaḥ //</p>\n\n<lg>\n<l>yaṃ śrīghano mahābuddhaḥ sarvalokādhipo jinaḥ /</l>\n<l>taṃ nāthaṃ śaraṇaṃ gatvā vakṣye lokeśasatkathām //</l>\n</lg>\n\n<lg>\n<l>yā śrī bhagavatī devī sarvadharmādhipeśvarī /</l>\n<l>tasyā bhaktiprasādena vakṣyāmi bodhisādhanam //</l>\n</lg>\n\n<lg>\n<l>yena saṃpālitaṃ sarvaṃ traidhātukamidaṃ jagat /</l>\n<l>tasya lokeśvarasyāhaṃ vakṣye sarvārthasādhanam /</l>\n<l>tadyathābhūnmahāsattvo jinaśrīrāja ātmavit /</l>\n<l>triratnaśaraṇaṃ gatvā yatirarhan jinātmajaḥ //</l>\n</lg>\n\n<lg>\n<l>ekasmin samaye so 'rhad bodhimaṇḍe jināśrame /</l>\n<l>bodhicaryāvratam dhṛtvā jagaddhitve samāśrayat //</l>\n</lg>\n\n<lg>\n<l>tadā tatra mahābhijño jayaśrīryatirātmavit /</l>\n<l>saddharmaṃ samupādeṣṭuṃ sabhāsane samāśrayat //</l>\n</lg>\n\n<lg>\n<l>taṃ dṛṣṭvā śrāvakāḥ sarve bhikṣavo brahmacāriṇaḥ /</l>\n<l>tatsaddharmāmṛtaṃ pātumupetya samupāśrayan //</l>\n</lg>\n\n<lg>\n<l>tathānye bodhisattvāśca saṃbodhivratasādhinaḥ /</l>\n<l>subhāṣitāmṛtaṃ pātuṃ tatsabhāṃ samupāśrayan //</l>\n</lg>\n\n<lg>\n<l>bhikṣuṇyaścelakāścaivamupāsakā upāsikāḥ /</l>\n<l>vratino 'pi mahāsattvāḥ sambuddhabhakticārikāḥ //</l>\n</lg>\n\n<note><hi rend='bold'>Gkv 2</hi></note>\n<lg>\n<l>brāhmaṇāḥ kṣatriyāścāpi rājāno mantriṇo janāḥ /</l>\n<l>amātyāḥ śreṣṭhinaḥ paurāḥ sārthavāhā mahājanāḥ //</l>\n</lg>\n\n<lg>\n<l>tathā jānapadā grāmyāḥ pārvatikāśca nairgamāḥ /</l>\n<l>tathānye daiśikā lokāḥ saddharmaguṇavāṃchinaḥ //</l>\n</lg>\n\n<lg>\n<l>sarve te samupāgatya tamarhantaṃ jayaśriyam /</l>\n<l>yathākramaṃ samabhyarcya praṇatvā samupāśritāḥ //</l>\n</lg>\n\n<lg>\n<l>tatsaddharmāmṛtaṃ pātuṃ kṛtāṃjalipuṭā mudā /</l>\n<l>śāstāraṃ taṃ samālokya parivṛtya niṣedire //</l>\n</lg>\n\n<lg>\n<l>tadā so 'rhanmahāsattvo bodhisattvo jinātmajaḥ /</l>\n<l>jinaśrīrājannālokya sarvāṃllokān sabhāśrītān //</l>\n</lg>\n\n<lg>\n<l>triratnaguṇamāhātmyaṃ śrotuṃ samabhilāṣiṇaḥ /</l>\n<l>samutthāyāsanāttasya jayaśriyaḥ puro 'grataḥ //</l>\n</lg>\n\n<lg>\n<l>udvahannuttarāsaṃgaṃ jānubhūmitalāśritaḥ /</l>\n<l>pādābjaṃ sāṃjalirnatvā prārthayadevamādarāt //</l>\n</lg>\n\n<lg>\n<l>bhadanta śrotumichāmi triratnotpattisatkathām /</l>\n<l>tadbhagavān samupādiśya sambodhayatu māṃ guro //</l>\n</lg>\n\n<lg>\n<l>iti saṃprārthite tena jinaśrīguṇasaṃbhṛtā /</l>\n<l>jayaśrīḥ sumatiḥ śāstā sabhā vīkṣyaivamādiśat //</l>\n</lg>\n\n<lg>\n<l>sādhu śṛṇu samādhāya jinaśrīrāja sanmate /</l>\n<l>triratnasya samutpattisatkathāguṇavistaram //</l>\n</lg>\n\n<lg>\n<l>yathā me guruṇādiṣṭaṃ jinakalpena yoginā /</l>\n<l>upaguptena lokānāṃ hitārthe vakṣyate mayā //</l>\n</lg>\n\n<lg>\n<l>tadyathābhūnmahārājaścakravartīṃ narādhipaḥ /</l>\n<l>aśoko nāma rājendraḥ sarvalokahitārthabhṛt //</l>\n</lg>\n\n<lg>\n<l>ekadā sa mahārājaḥ saddharmaguṇalālasaḥ /</l>\n<l>triratnaguṇamāhātmyaṃ śrotumaicchajjagaddhite //</l>\n</lg>\n\n<lg>\n<l>tataḥ sa bhūpatī rājā samantrijanapaurikaḥ /</l>\n<l>pūjopahāramādāya sa saṃvādya mahotsavaiḥ //</l>\n</lg>\n\n<note><hi rend='bold'>Gkv 3</hi></note>\n<lg>\n<l>vihāre kukkuṭārāme prayayau saṃpramoditaḥ /</l>\n<l>tataḥ prāptaḥ sa rājendra praviśya saṃprasāditaḥ //</l>\n</lg>\n\n<lg>\n<l>upaguptaṃ mahābhijñaṃ saṃdadarśa sasāṃghikam /</l>\n<l>tamarhantaṃ samālokya natvā sa sāṃjalirmudā //</l>\n</lg>\n\n<lg>\n<l>sahasā samupāgatya yathāvidhi samarcayet /</l>\n<l>tataḥ pradakṣiṇīkṛtvā pravatvā caraṇāmbuje //</l>\n</lg>\n\n<lg>\n<l>sāṃjalistasya saddharma śrotuṃ puraḥ samāśrayat /</l>\n<l>tataḥ sarve 'pi logakāśca yathākramamupāgatāḥ //</l>\n</lg>\n\n<lg>\n<l>tamarhantaṃ yatiṃ natvā parivṛtya samāśrayan /</l>\n<l>tadāśokaḥ sa rājendro dṛṣṭvā sabhāśritān janān //</l>\n</lg>\n\n<lg>\n<l>utthāya svāsanācchāstuḥ purataḥ samupāśritaḥ /</l>\n<l>udvahannuttarāsaṃgaṃ jānubhyāṃ bhuvi saṃsthitaḥ //</l>\n</lg>\n\n<lg>\n<l>sāṃjalistaṃ yatiṃ natvā prārthayedevamādarāt /</l>\n<l>bhadanta śrotumichāmi triratnotpattisatkathām //</l>\n</lg>\n\n<lg>\n<l>kiṃ triratnamiti khyātam tatsamādeṣṭumarhasi /</l>\n<l>iti saṃprārthite rājñā so 'rhan jinātmajaḥ sudhīḥ //</l>\n</lg>\n\n<p>upagupto narendraṃ taṃ samālokyaivamādiśat //</p>\n\n<p>sādhu śṛṇu mahārāja samādhāya jagaddhite //</p>\n\n<lg>\n<l>yathā me guruṇādiṣṭaṃ tathā te vakṣyate mayā /</l>\n<l>tadyathādisamudbhūto dharmadhātusvarupakaḥ //</l>\n</lg>\n\n<lg>\n<l>paṃcabuddhāṃśasaṃjāto jagadīśastathāgataḥ /</l>\n<l>mahābuddho jagannātho jagacchāstā maheśvaraḥ //</l>\n</lg>\n\n<lg>\n<l>dharmarājo munīndro 'rhanvairocanasamādhidhṛk /</l>\n<l>sarvajñaḥ sadguṇādhāraḥ sarvavidyādhipo jinaḥ //</l>\n</lg>\n\n<lg>\n<l>samantabhadrarupāṃgaḥ sugataḥ śrīsukhākaraḥ /</l>\n<l>ṣaḍabhijño mahāvīro vajrasattvavināyakaḥ //</l>\n</lg>\n\n<lg>\n<l>māradarpatamohantā saṃbodhijñānabhāskaraḥ /</l>\n<l>eṣa sa bhagavāṃlloke buddharatna iti smṛtaḥ //</l>\n</lg>\n\n<note><hi rend='bold'>Gkv 4</hi></note>\n<lg>\n<l>ye caitaccharaṇaṃ gatvā boddhisattvā jagaddhite /</l>\n<l>bodhicaryāvrataṃ dhṛtvā caranto bhadracārikān //</l>\n</lg>\n\n<lg>\n<l>jitvā māragaṇān sarvānarhanto nirmalāśayāḥ /</l>\n<l>samyaksaṃbodhimāsādya saṃbuddhapadamāgatāḥ //</l>\n</lg>\n\n<lg>\n<l>te 'pi sarve jagannāthāstathāgatā munīśvarāḥ /</l>\n<l>bhagavanto mahābhijñā buddharatnā iti smṛtāḥ /</l>\n<l>yā śrī bhagavatī devī prajñā sarvaguṇāśrayā /</l>\n<l>jananī sarvabuddhānāṃ saṃbodhijñānabhāskarī //</l>\n</lg>\n\n<lg>\n<l>māradarpatamohantrī saddharmaguṇadāyinī /</l>\n<l>sarvavidyādharī lakṣmī sarvasattvaśubhaṃkarī //</l>\n</lg>\n\n<p>eṣaḥ saddharmasambhartā dharmaratna iti smṛtaḥ //</p>\n\n<lg>\n<l>ye cānye 'pi mahāyānasūtrādayaḥ subhāṣitāḥ /</l>\n<l>deśitāḥ sugataiste 'pi dharmaratna iti smṛtaḥ /</l>\n<l>yaśca saddharmasaṃbhirtā bodhisattvo jagatprabhuḥ /</l>\n<l>mahāsattvo jagannāthaḥ sarvadharmādhipeśvaraḥ //</l>\n</lg>\n\n<lg>\n<l>duṣṭakleśatamohantā saṃbodhigiṇabhāskaraḥ /</l>\n<l>viśvarupo mahābhijñaḥ sarvasattvahitārthabhṛt //</l>\n</lg>\n\n<lg>\n<l>sarvalokādhipaḥ śrīmān dharmarājo jinātmajaḥ /</l>\n<l>eṣa lokeśvaraḥ śāstā saṃgharatna iti smṛtaḥ //</l>\n</lg>\n\n<lg>\n<l>ye cānye 'pi mahāsattvā bodhisattvā jitendriyāḥ /</l>\n<l>arhanto nirmalātmānaḥ saṃbodhijñānasādhinaḥ //</l>\n</lg>\n\n<lg>\n<l>bhadracaryāsamācārāścaturbrahmavihāriṇaḥ /</l>\n<l>saṃbuddhasāṃghikāste 'pi saṃgharatnāḥ smṛtā jinaiḥ //</l>\n</lg>\n\n<lg>\n<l>ye teṣāṃ śaraṇaṃ gatvā bhaktiśraddhāsamāhitāḥ /</l>\n<l>bhajanti sarvadā nityaṃ smṛtvāpi ca divāniśam //</l>\n</lg>\n\n<lg>\n<l>te bhavanti mahāsattvā bodhisattvā guṇākarāḥ /</l>\n<l>sacchrīsaṃpatsamāpannāḥ sarvasattvahitotsavāḥ //</l>\n</lg>\n\n<lg>\n<l>bodhicaryāvrataṃ dṛtvā kṛtvā loke śubhaṃ sadā /</l>\n<l>sukhānyeva sadāa bhuktvāa prānte yāanti sukhāvatīm //</l>\n</lg>\n\n<note><hi rend='bold'>Gkv 5</hi></note>\n<lg>\n<l>ityevaṃ saṃgharatnasya bhajanaṃ puṇyamuttamam /</l>\n<l>matvā taccharaṇaṃ gatvā bhajantyetadguṇārthinaḥ //</l>\n</lg>\n\n<lg>\n<l>etatpuṇyaviśuddhātmā kadāpyeti na durgatim /</l>\n<l>sarvadā sadgatiṣveva jāto dharmādhipo bhavet //</l>\n</lg>\n\n<lg>\n<l>ye cāpi dharmaratnasya pragatvā śaraṇaṃ sadā /</l>\n<l>bhajanti śraddhayā bhaktyā śrutvāpyetatsubhāṣitam //</l>\n</lg>\n\n<lg>\n<l>te 'pi santo mahāsattvā bodhisattvā guṇāśrayāḥ /</l>\n<l>saṃbodhiśrīsukhādhārāḥ sarvasattvaśubhāratāḥ //</l>\n</lg>\n\n<lg>\n<l>saṃbodhicārikāṃ dhṛtvā kṛtvā sattvahitaṃ sadā /</l>\n<l>satsukhānyeva bhuktvānte saṃyānti sugatālayam //</l>\n</lg>\n\n<lg>\n<l>ityevaṃ dharmaratnasya bhajanārthaṃ varaṃ vṛṣam /</l>\n<l>vijñāya śaraṇaṃ gatvā bhajantvetacchubhārthinaḥ //</l>\n</lg>\n\n<lg>\n<l>etaddharmaviśuddhātmā durgatiṃ naiva yāti saḥ /</l>\n<l>sadgatiṣveva saṃjāto prāonte yāti jinālayam //</l>\n</lg>\n\n<lg>\n<l>iti vijñāya ye martyāḥ saddharmasukhavāṃchinaḥ /</l>\n<l>triratnaśaraṇaṃ gatvā bhajantu te sadā bhave //</l>\n</lg>\n\n<lg>\n<l>etatpuṇyānubhāvena pariśuddhāśayā narāḥ /</l>\n<l>saṃbodhicittamāsādya caranti bodhisaṃvaram //</l>\n</lg>\n\n<p>bodhicaryāṃ carantaste pūrya pāramitāḥ kramāt //</p>\n\n<lg>\n<l>caturmārān vinirjitya niḥkleśā vimalāśayāḥ /</l>\n<l>arhantaṃ prāpya saṃbodhiṃ saṃbuddhapadamāpnuyuḥ //</l>\n</lg>\n\n<lg>\n<l>iti vijñāya yo martyaḥ saṃbuddhapadamicchati /</l>\n<l>sa ādau śaraṇaṃ gatvā sadguroḥ samupāśrayet //</l>\n</lg>\n\n<lg>\n<l>ārādhya sadguruṃ bhaktyā santoṣya saṃprasādayan /</l>\n<l>tadupadeśamāsādya tīrtha snātvā vrataṃ caret //</l>\n</lg>\n\n<lg>\n<l>vratānāṃ poṣadhaṃ śreṣṭhaṃ samākhyātaṃ munīśvaraiḥ /</l>\n<l>etatpuṇyānubhāvena saṃprāpnoti bodhimuttamām //</l>\n</lg>\n\n<p>atītā api saṃbuddhā etatpuṇyānubhāvataḥ /\njitvā mārān samāsādya saṃbodhimabhavan jināḥ /</p>\n\n<note><hi rend='bold'>Gkv 6</hi></note>\n<lg>\n<l>ye caitarhi sthitāḥ sarve te 'pyetatpuṇyabhāvataḥ /</l>\n<l>arhantaṃ prāpya saṃbodhiṃ bhavanti sugatāḥ khalu //</l>\n</lg>\n\n<lg>\n<l>ye cāpyanāgatāḥ sarve bodhisattvā vratopamāḥ /</l>\n<l>te 'pyetatpuṇyapākena bhaviṣyanti munīśvarāḥ //</l>\n</lg>\n\n<p>evamanyetatpuṇyapākena bhaviṣyanti munīśvarāḥ //</p>\n\n<lg>\n<l>evamanye 'pi sattvāśca ye ye 'pyetadvrataṃcarāḥ /</l>\n<l>te te sarve mahāsattvā bhaveyurbodhibhāginaḥ //</l>\n</lg>\n\n<lg>\n<l>śrīmantaḥ sadguṇādhārā niḥkleśā vijitendriyāḥ /</l>\n<l>sarvasattvahitodyuktāścaturbrahmavihāriṇaḥ //</l>\n</lg>\n\n<p>durgatiṃ te na gacchanti kadāpi hi bhavālaye //</p>\n\n<lg>\n<l>sadāpi sadgatāveva saṃjātāḥ satsukhānvitāḥ /</l>\n<l>bodhisattvāḥ sudhīmantaḥsaddharmaguṇasādhinaḥ //</l>\n</lg>\n\n<lg>\n<l>krameṇa bodhisaṃbhāraṃ pūrayitvā samāhitāḥ /</l>\n<l>trividhāṃ bodhimāsādha nirvṛtipadamāpnuyuḥ //</l>\n</lg>\n\n<lg>\n<l>iti vijñāna ye martyā nirvṛtipadakāṃkṣiṇaḥ /</l>\n<l>te etad vratamādhāya saṃcaranto yathāvithi //</l>\n</lg>\n\n<lg>\n<l>etatpuṇyaviśuddhā hi naiva gacchanti durgatim /</l>\n<l>sadā sadgatisaṃjātāḥ prānte yayuḥ sunirvṛtim //</l>\n</lg>\n\n<lg>\n<l>evaṃ me guruṇādiṣṭaṃ munīndraideśitaṃ yathā /</l>\n<l>tathāhaṃ te mayā rājan gaditaṃ saṃpradhyatām //</l>\n</lg>\n\n<p>tvamapyevaṃ sadā rājan durgatiṃ na yadīcchasi //</p>\n\n<p>sadā sadgatisaṃjāto nirvṛtiṃ hi yadīcchasi //</p>\n\n<lg>\n<l>carasvaitadvrataṃ rājan poṣadhākhyaṃ yathāvidhi /</l>\n<l>etatpuṇyaviśuddhātmā nūnaṃ yāyāḥ sunirvṛtim //</l>\n</lg>\n\n<lg>\n<l>iti tenārhatā śāyā samādiṣṭaṃ niśamya saḥ /</l>\n<l>aśoko nṛpatī rājā tadvrataṃ dhartumaicchata //</l>\n</lg>\n\n<lg>\n<l>tataḥ sa nṛpatī rājā kṛtāṃjalirupāśritaḥ /</l>\n<l>upaguptaṃ tamarhantaṃ natvaivaṃ prārthayanmudā //</l>\n</lg>\n\n<lg>\n<l>bhavante bhavatādiṣṭaṃ śrutvā me rocate manaḥ /</l>\n<l>tathāhaṃ saṃcariṣyedaṃ poṣadhaṃ vratamuttamam //</l>\n</lg>\n\n<note><hi rend='bold'>Gkv 7</hi></note>\n<lg>\n<l>tadvidhānaṃ samākhyāhi tatphalaṃ ca viśeṣataḥ /</l>\n<l>triratnabhajanotpannaṃ puṇyafalaṃ ca vistaram //</l>\n</lg>\n\n<lg>\n<l>iti saṃprārthite rājñā sa śāstārhanyatiḥ sudhiḥ /</l>\n<l>aśokaṃ taṃ mahārājaṃ samālokyaivamādiśat //</l>\n</lg>\n\n<lg>\n<l>sādhu śṛṇu mahārāja yadicchasi samāhitaḥ /</l>\n<l>yathā me guruṇākhyātaṃ tathā te saṃpravakṣyate //</l>\n</lg>\n\n<lg>\n<l>tadyāthāyaṃ prasannātmā vrataṃ caritumicchati /</l>\n<l>sa ādau prātarutthāya tīrtha snātvā yathāvidhi //</l>\n</lg>\n\n<lg>\n<l>śuddhakyāvṛtaḥ śuddhacitto brahmavihārikaḥ /</l>\n<l>aṣṭāṃgavidhisaṃyuktaṃ poṣadhaṃ vratamādadhat //</l>\n</lg>\n\n<lg>\n<l>śrīmadamopāśasya lokeśvarasya maṇḍalam /</l>\n<l>sagaṇaṃ vartayedraṃgaiḥ paṃcabhiḥ pariśobhitam //</l>\n</lg>\n\n<lg>\n<l>yathāvidhi pratiṣṭhāpya śuciśīlaḥ samāhitaḥ /</l>\n<l>tathaiva madyamāṃsādyā rasunādyā vivarjayet //</l>\n</lg>\n\n<lg>\n<l>ādau guruṃ samabhyarcya yathāvidhi praṇāmayet /</l>\n<l>tatayiratnamabhyarcya praṇameccharaṇaṃ gataḥ //</l>\n</lg>\n\n<p>tataścāmoghapāśākhyaṃ lokeśvaraṃ jagatprabhum //</p>\n\n<p>nidhyāya manasāvāhya datvā pādyārghamādarāt //</p>\n\n<lg>\n<l>saṃsthāpya maṇḍale tatra sagaṇaṃ saṃpramoditaḥ /</l>\n<l>yathāvithi samārādhya śraddhābhaktisamanvitaḥ //</l>\n</lg>\n\n<lg>\n<l>dhūpairgandhaiḥ supuṣpaiśca dīpaiḥ paṃcāmṛtāśanaiḥ /</l>\n<l>sarvairdravyaiḥ saratnaiśca samabhyarcyābhitoṣayet //</l>\n</lg>\n\n<lg>\n<l>japastotrādibhiḥ stutvā kṛtvā naikapradakṣiṇām /</l>\n<l>aṣṭāṃgaiḥ sāṃjalirnatvā prārthayedbhadrasaṃvaram //</l>\n</lg>\n\n<lg>\n<l>tataśca sāṃjaliḥ sthitvā kuryāt svapāpadeśanām /</l>\n<l>puṇyānumodanāṃ cāpi suciraṃ cāpi saṃsthitim /</l>\n<l>evaṃ sa suprasannātmā saṃprārthya bodhisaṃvaram /</l>\n<l>tataḥ kṣamārthanāṃ kṛtvā tanmaṇḍalaṃ visarjayet //</l>\n</lg>\n\n<note><hi rend='bold'>Gkv 8</hi></note>\n<lg>\n<l>tato 'hneḥ tṛtīye yāme paṃcāmṛtādibhojanam /</l>\n<l>nirāmiṣaṃ yathākāmaṃ bhuktvā caret samāhitaḥ //</l>\n</lg>\n\n<lg>\n<l>evaṃ tadvratasaṃpūrṇaṃ kṛtvā saṃpālayan mudā /</l>\n<l>sarvasattvahitaṃ kṛtvā caretsaṃbodhimānasaḥ //</l>\n</lg>\n\n<lg>\n<l>eatatpuṇyaviśuddhātmā niḥkleśaḥ sa jitendriyaḥ /</l>\n<l>bodhisattvo mahāsattvaḥ svaparātmahitārthabhṛt //</l>\n</lg>\n\n<lg>\n<l>śrīmān sadguṇasaṃvāso bodhicaryāvrataṃ dadhat /</l>\n<l>sadā sadgatisaṃjāto bhuktvā bhoyaṃ yathepsitam //</l>\n</lg>\n\n<p>trividhāṃ bodhimāsādya prānte yāyāt sunirvṛtim //</p>\n\n<lg>\n<l>evamevadvratodbhūtaṃ puṇyafalaṃ mahattaram /</l>\n<l>pramātuṃ śakyate naiva sarvairapi munīśvaraiḥ //</l>\n</lg>\n\n<lg>\n<l>tatpūjākṛtapuṇyānāṃ viśeṣaṃ phalamucyate /</l>\n<l>tacchṛṇuṣva mahārāja samādhāya sucetasā //</l>\n</lg>\n\n<lg>\n<l>ye puṇyakāmā manujāyiratnaṃ samīkṣya harṣāccharaṇaṃ prayānti /</l>\n<l>te dharmaraktāḥ śubhalakṣmīmantaḥ sambodhicaryābhiratā bhavanti //</l>\n</lg>\n\n<lg>\n<l>paṃcāmṛtaiḥ paṃcasugandhitoyairye snāpayanti pramudā triratnam /</l>\n<l>mandākinīdivyasugandhitoye snātvā sukhaṃ te divi saṃramante //</l>\n</lg>\n\n<lg>\n<l>ye ca triratneṣu sugandhidhūpaṃ pradhupayanti pratimodayantaḥ /</l>\n<l>te śuddhacitāḥ śucigandhitāṃgā ratnopamāḥ śrīīguṇitā bhavanti //</l>\n</lg>\n\n<lg>\n<l>ye paṃcagandhairanupayanti triratnadehe pariśuddhacittāḥ /</l>\n<l>te ratnavantaḥ kṣitipādhirājā bhavanti sarvārthahitārthakāmāḥ //</l>\n</lg>\n\n<lg>\n<l>ye dūṣyapaṭṭādivarāmbarāṇi triratnanathāya mudārpayanti /</l>\n<l>kauśeyaratnābharaṇāvṛtāṃgā dharmādhipāste sudhiyo bhavanti //</l>\n</lg>\n\n<lg>\n<l>ye ca triratnam sthalajaiḥ supuṣpairjalodbhavaiścāpi samarcayanti /</l>\n<l>te divyalakṣmīsukhabhogyavantaḥ śrīsiddhimantaḥ subhagā bhavanti //</l>\n</lg>\n\n<lg>\n<l>triratnabimbavare puṣpamālā ye dharmakāmā avalambayanti /</l>\n<l>te devarājā varalakṣmīmantaḥ saṃbodhikāmāḥ subhagā bhavanti //</l>\n</lg>\n\n<lg>\n<l>sarvāṇi puṣpāṇi sugandhimanti triratnabimbe prakiranti ye ca /</l>\n<l>devādhipāḥ svargagatā bhavanti mahīgatāste kṣitipādhirājāḥ //</l>\n</lg>\n\n<note><hi rend='bold'>Gkv 9</hi></note>\n<lg>\n<l>ye dīpamālāṃ racayanti ye ca ratnatrayāgre hatamohajālāḥ /</l>\n<l>te kāntarupā guṇaratnavanto bhavanti bhūpārcitapādapadmāḥ //</l>\n</lg>\n\n<lg>\n<l>prakurvate ye ca pradīpadānaṃ ratnatrayāgre ghṛtatailadīptam /</l>\n<l>te śuddhanetrāḥ prabalā guṇāḍhyā devādhirājāḥ kṣitipādhipāśca //</l>\n</lg>\n\n<lg>\n<l>bhojyaṃ praṇītaṃ surasaṃ suvarṇaṃ ratnatrayāya pratipādayanti /</l>\n<l>ye bhaktiyuktā divi te bhavanti surādhipā bhūtapayaśca dhīrāḥ //</l>\n</lg>\n\n<lg>\n<l>pānaṃ narā ye 'mṛtasadguṇāḍhyaṃ ratnatrayāya pratipādayanti /</l>\n<l>te bhūrājā nīrujo baliṣṭhā bhavanti svarge tridiśādhipāśca //</l>\n</lg>\n\n<lg>\n<l>śākāni mūlāni falāni ye ca ratnatrayāya pratipādayanti /</l>\n<l>yatheṣṭabhogyaṃ satataṃ prabhuktvā gacchanti tatte sugatālaye ca //</l>\n</lg>\n\n<lg>\n<l>ye ca triratnāya samarpayanti supathyabhaiṣajyagaṇāni bhaktyā /</l>\n<l>śrīīsamṛddhāḥ kṣitipādhināthā bhuktvā sukhaṃ yānti jinālayaṃ te //</l>\n</lg>\n\n<lg>\n<l>tāmbūlapūgādirasāyanāni ye ca triratnāya samarpayanti /</l>\n<l>divyāṃgasaundaryagunābhirāmā bhavanti te śrīguṇinaḥ surāśca //</l>\n</lg>\n\n<lg>\n<l>vitānamuccairvitanoti yaśca ratnatraye sarvanṛpābhivandyaḥ /</l>\n<l>viśālavaṃśo guṇavān sudhīro mahānubhāvaprathito bhavet saḥ //</l>\n</lg>\n\n<lg>\n<l>dhvajān vicitrānavaropayanti ye ca triratnālaya utsavārtham /</l>\n<l>te śrīsamṛddhāḥ suguṇābhirāmā bhavanti nāthā divi bhūtale ca //</l>\n</lg>\n\n<lg>\n<l>śrīmatpatākā avalambayanti ratnatraye ye rasābhiyuktāḥ /</l>\n<l>lakṣmīśvarāste jitaduṣṭasaṃghā bhavantyadhīśā divi bhūtale ca //</l>\n</lg>\n\n<lg>\n<l>chatrāṇi sauvarṇamayāni ye ca kauśeyadūṣṭai racitāni vā ca /</l>\n<l>suśuddharaṃgairmayanaiśca puṣpai ratnatraye ye 'bhyavaropayanti //</l>\n</lg>\n\n<lg>\n<l>te bhūparājā varasiddhimanto lakṣmīśvarāḥ sarvahitārthakāyāḥ /</l>\n<l>saddharmakāmā guṇaratnapūrnā vandyā bhavanti pravararddhimantaḥ //</l>\n</lg>\n\n<lg>\n<l>saṃgītivādyairmurujādibhiśca mukuṃdaḍhakkāprānavānakaiśca /</l>\n<l>maḍ mṛdaṃgapaṭahādibhiśca manojñaghoṣaiḥ śroticittaramyaiḥ //</l>\n</lg>\n\n<lg>\n<l>sa dundubhiḍiṇḍamajharjharaiśca praṇādibhirmardanavādanaiśca /</l>\n<l>tathānyakairmaṃgalaśabdavādyai ratnatraye ye racayanti pūjām //</l>\n</lg>\n\n<note><hi rend='bold'>Gkv 10</hi></note>\n<lg>\n<l>tathā ca vīṇādimanojñanādairvaśaiḥ surāvairapi kāharaiśca /</l>\n<l>bherībhiruccaiḥ parivādinībhi ratnatrayaṃ yesurasā bhajanti //</l>\n</lg>\n\n<lg>\n<l>tauryatrikairbhadrasughoṣaśaṃkhaiḥ śṛṃgādibhiścāpi manojñanādaiḥ /</l>\n<l>nṛtyādibhiścāpi pramodayanto ratnatrayaṃ ye surasā bhajanti //</l>\n</lg>\n\n<lg>\n<l>te divyaśrotrāḥ sumanojñaśabdāḥ sarvārthasampatyaparipūrṇakośāḥ /</l>\n<l>saddharmmapuṇyānuguṇābhiraktāḥ sukhāni bhuktvā pracaranti svarge //</l>\n</lg>\n\n<lg>\n<l>kṣipanti lājākṣatapuṣpakāṇi ratnatraye ye pariharṣamāṇāḥ /</l>\n<l>na durgatiṃ te satataṃ vrajanti svarge prayātāḥ subhagā ramante //</l>\n</lg>\n\n<lg>\n<l>sudhāturatnāni sadakṣiṇāni ratnatraye ye ca samarpayanti /</l>\n<l>sulabdhakāmārthasukhābhirāmāḥ pūrṇendriyāste sudhiyo bhavanti //</l>\n</lg>\n\n<lg>\n<l>pradakṣiṇāni pravidhāya bhaktyā bhajanti ye cāpi mudā triratnam /</l>\n<l>te śuddhakāyāḥ pratilabdhasaukhyā bhavanti devā manujādhipāśca //</l>\n</lg>\n\n<lg>\n<l>ye ca triratnam stutibhirbhajanti gadyatmikaiḥ padyamayaiśca śuddhaiḥ /</l>\n<l>vāgīśvarāste susamṛddhakoṣā bhavanti nāthā divi bhūtale ca //</l>\n</lg>\n\n<lg>\n<l>ye ca triratnaṃ śaraṇaṃ prayātā aṣṭābhiragaiḥ pranamanti bhktyā /</l>\n<l>bhavanti te śrīguṇavarṇapūrṇāḥ saddharmakāmāḥ nṛpatīśvarāśca //</l>\n</lg>\n\n<lg>\n<l>ye cāpi nityaṃ manasā vicitya bhajanti bhaktyā śaraṇaṃ prayātāḥ /</l>\n<l>te pāpanirmuktaviśuddhakāyāḥ saddharmakāmāḥ durgatiṃ vrajanti //</l>\n</lg>\n\n<lg>\n<l>ye ca triratnaṃ manasā vicintya tannāma nityaṃ samudīrayanti /</l>\n<l>te śuddhacittā vimalātmakāśca saṃbuddhadharmābhiratā bhavanti //</l>\n</lg>\n\n<lg>\n<l>ye ca triratnāni sudūrato 'pi dṛṭvā prasannāḥ praṇamanti bhaktyā /</l>\n<l>te cāpi saddharmaguṇābhilāṣāḥ śuddhatrikāyāḥ subhagā bhavanti //</l>\n</lg>\n\n<lg>\n<l>ityetadādīni mahattarāṇi puṇyāani śrīsadguṇāsādhanāni /</l>\n<l>triratnapūjābhajanodbhavāni matvā bhajantu triguṇātmakaṃ tam //</l>\n</lg>\n\n<lg>\n<l>ākhyātametatsugataiśca sarveḥ triratnasevābhajanodbhavaṃ tat /</l>\n<l>puṇyaṃ mahattasya samaṃ kvacinna sarvatra lokeṣvapi satyemeva //</l>\n</lg>\n\n<lg>\n<l>evam mahatpuṇyamudāramagram baddhaprameyaṃ gaṇanānabhijñam /</l>\n<l>matvā triratnaṃ śaraṇaṃ prayāto rājan yadi boddhimicchasi //</l>\n</lg>\n\n<note><hi rend='bold'>Gkv 11</hi></note>\n<lg>\n<l>ye ye triratnaṃ śaraṇaṃ prayātā bhajanti satkṛtya sadā prasannāḥ /</l>\n<l>te sarva evaṃ triguṇābhirāmā saddharmakāmāḥ sugatātmajāḥ syuḥ //</l>\n</lg>\n\n<lg>\n<l>datvā sadārthibhya udāradānaṃ saṃbodhikāmāḥ suvṛṣe careyuḥ /</l>\n<l>krameṇa sambodhivrataṃ caranto bodhiṃ samāsādya jinā bhaveyuḥ /</l>\n<l>tataḥ sasaṃghāyijagaddhitārthaṃ vijñāya sudharmamupādiśantaḥ /</l>\n<l>samāpya sarvaṃ triṣu bauddhakāryaṃ saṃyayurante parinirvṛtiṃ te //</l>\n</lg>\n\n<lg>\n<l>evam hi vijñāya yadīcchasi tvaṃ nirvṛtisaukhyamadhigantumevam /</l>\n<l>sadā triratnaṃ śaraṇaṃ prayātaḥ śraddhāprasannaḥ satataṃ bhajasva //</l>\n</lg>\n\n<lg>\n<l>mā ninda rājannavamanyamoho traidhātunāthaṃ śubhadaṃ triratnam /</l>\n<l>anindanīyaṃ hi jagatpradhānaṃ saddharmarājaṃ bhajanīyameva //</l>\n</lg>\n\n<lg>\n<l>ye cāpyadhikṣipya madābhimānā duṣṭa kuleṣvepri vihatātmadhairyāḥ /</l>\n<l>ālokya nindanti sadā prasannāḥ trilokabhadrārthapradaṃ triratnam //</l>\n</lg>\n\n<lg>\n<l>te sarva eno 'bhiratāḥ pramattāḥ saddharmanindābhiratāḥ praduṣṭāḥ /</l>\n<l>naṣṭāḥ paradrohamadābhimānāḥ sattvavighātābhiratā bhaveyuḥ //</l>\n</lg>\n\n<lg>\n<l>tataśca te taduritābhiṣaktā mahatsu pāpeṣvapi nirviśaṃkāḥ /</l>\n<l>sarvāṇi dharmārthasubhāṣitāni śrutvā prasannāḥ paribhāṣayeyuḥ //</l>\n</lg>\n\n<lg>\n<l>evaṃ sughorāṇi bahūni kṛtvā pāpāni nityaṃ samudācarantaḥ /</l>\n<l>bhūyo 'tipāpeṣvapi te caranto duḥkhāni bhuktvā niraye vrajeyuḥ //</l>\n</lg>\n\n<lg>\n<l>gatvāpi te 'pāyanimagnadehāḥ kṣudhāgnisandagdhavimohitāśca /</l>\n<l>bhuktvāpyamedhyāni tṛṣābhitaptāḥ pītvāpi mūtrāṇi ca naiva tuṣṭāḥ //</l>\n</lg>\n\n<lg>\n<l>jighatsitāste 'tipipāsitāśca kleśāgnisaṃtaptavimohitāśca /</l>\n<l>tīvrātiduḥkhārtāviluptadhairyā bhramanta eno 'bhiratā vaseyuḥ //</l>\n</lg>\n\n<lg>\n<l>naivāpi tasyāpi vimuktimārgaṃ labheyureno 'bhinibandhyamānāḥ /</l>\n<l>sadāpi tatraiva vaseyurevaṃ tīvravyathākrāntavimotāste //</l>\n</lg>\n\n<lg>\n<l>ye cāpi lobhena balena cāpi dravyaṃ triratnasya dhanāśanādi /</l>\n<l>hatvā muṣitvāpyapahatya vāpi prabhuṃjate kleśavilutadhairyāḥ //</l>\n</lg>\n\n<lg>\n<l>te duṣṭasattvā duratābhiraktā kṛtvaiva ghorāṇyapi pātakāni /</l>\n<l>prabhuṃjamānāḥ suciraṃ suduḥkhaṃ kṛcchreṇa mṛtvā narakaṃ vrajetuḥ //</l>\n</lg>\n\n<note><hi rend='bold'>Gkv 12</hi></note>\n<lg>\n<l>tatrāpi te kleśaviluptadhairyāḥ kṣudhātitṛṣṇāgnipratāpitāṃgāḥ /</l>\n<l>purīṣamūtrādiprabhuṃjamānā bhramanta evaṃ niraye vaseyuḥ //</l>\n</lg>\n\n<lg>\n<l>kālāntare te pratilabdhadhairyāḥ svaduṣkṛtaṃ karma vibhāvayantaḥ /</l>\n<l>smṛtvā triratnaṃ manasānutaptā dhyātvā prasannāḥ praṇatiṃ vidadhyuḥ //</l>\n</lg>\n\n<lg>\n<l>tatastadenaḥparimuktadehāḥ samutthitānnarakāt kadācit /</l>\n<l>mānuṣyajātiṃ samāpnuvanto dīnā daridrā kṛpaṇā bhaveyuḥ //</l>\n</lg>\n\n<lg>\n<l>tatrāpi te duṣṭajānusaktāāḥ saddharmanindāduritānuraktāḥ /</l>\n<l>bhūyo 'pi pāpāni mahānti kṛtvā vrajeyurevaṃ narakeṣu bhūyaḥ //</l>\n</lg>\n\n<lg>\n<l>bhramanta evaṃ bahudhā bhave te duḥkhāni bhuktvā saciraṃ rujārtāḥ /</l>\n<l>kiṃcitsukhaṃ naiva labheyurenonibandhacitā narake vasante //</l>\n</lg>\n\n<lg>\n<l>evaṃ triratneṣvapakārajātaṃ pāpaṃ sughoraṃ kathitaṃ munīndraiḥ /</l>\n<l>matveti rājannapakāramatra ratnatraye mā vidadhātu kiṃcit //</l>\n</lg>\n\n<lg>\n<l>bhaktvā prasannaḥ śaraṇaṃ prayātayiratnameva satataṃ bhajasva /</l>\n<l>etadvipākena sadā śubhāni kṛtvā prayāyāḥ sugatālayaṃ te //</l>\n</lg>\n\n<lg>\n<l>ityevaṃ tatsamādiṣṭaṃ śrutvāśokaḥ sa bhūpatiḥ /</l>\n<l>tamarhantaṃ guruṃ natvā sāṃjalirevamabravīt //</l>\n</lg>\n\n<lg>\n<l>bhadanta bhavatādiṣṭaṃ śrutvā me rocate manaḥ /</l>\n<l>tathā taccharaṇaṃ gatvā bhajāmi sarvadāpyaham //</l>\n</lg>\n\n<lg>\n<l>sadāpyasya triratnasya vrataṃ cāpi samādarāt /</l>\n<l>dhartumicchāmyahaṃ śāstastatsamādeṣṭumarhati //</l>\n</lg>\n\n<lg>\n<l>kasmin māse caredetad vrataṃ kasminstithāvapi /</l>\n<l>etat samyaktamādiśya prabodhayatu māṃ bhavān //</l>\n</lg>\n\n<lg>\n<l>iti bijñāpitaṃ rājñā śrutvā so 'rhanmahāmatiḥ /</l>\n<l>upagupto narendraṃ taṃ samālokyaivamādiśat //</l>\n</lg>\n\n<lg>\n<l>sādhu śṛṇu mahārāja yadyetad vratamicchasi /</l>\n<l>tathāhaṃ te pravakṣyāmi yathā me guruṇoditam //</l>\n</lg>\n\n<lg>\n<l>tadyathā sarvamāseṣu caret paṃcasu parvasu /</l>\n<l>śuklāṣṭamyāṃ viśeṣena pūrṇamāsyāṃ jagurjināḥ //</l>\n</lg>\n\n<note><hi rend='bold'>Gkv 13</hi></note>\n<lg>\n<l>māseṣu śrovaṇe śreṣṭhaṃ kārtike ca viśeṣataḥ /</l>\n<l>kṛtakarmaivipākatvaṃ baddhasaṃkhyaṃ mahattaram //</l>\n</lg>\n\n<lg>\n<l>iti matvā mahārāja yāvajjīvaṃ samāhitaḥ /</l>\n<l>triratnaṃ śaraṇaṃ gatvā vratametatsadā cara //</l>\n</lg>\n\n<lg>\n<l>etatpuṇyamahodāraṃ saṃbodhijñānadāyakam /</l>\n<l>akṣayaṃ hyanupamaṃ ceti sarvabuddhairnigadyate //</l>\n</lg>\n\n<lg>\n<l>iti tenārhatādiṣṭaṃ śrutvā rājā sa moditaḥ /</l>\n<l>tadupadeśamāsādhya tad vrataṃ kartumaicchata //</l>\n</lg>\n\n<lg>\n<l>tataṃ sa nṛpati rājā sabharyātmajabāndhavaḥ /</l>\n<l>yathāvidhi samādhāya cacāraitad vrataṃ sadā //</l>\n</lg>\n\n<lg>\n<l>tannṛpādeśamādhāya sarve mantrijanā api /</l>\n<l>bhṛtyāḥ sainyagaṇāścāpi paurā grāmyā dvijādayaḥ //</l>\n</lg>\n\n<lg>\n<l>sarvalokāstathā bhaktyā triratnaśaraṇaṃ gatāḥ /</l>\n<l>satkāraiḥ śraddhayābhyarcya prābhajan sarvadā mudā //</l>\n</lg>\n\n<lg>\n<l>tadā tatra sadābhadraḥ mahotsāhaṃ samantataḥ /</l>\n<l>prāvartata nirupātametaddharmānabhāvataḥ //</l>\n</lg>\n\n<lg>\n<l>evaṃ me guruṇākhyātaṃ śrutaṃ mayā tathocyate /</l>\n<l>anumodya bhavanto 'pi carataitad vrataṃ sadā //</l>\n</lg>\n\n<lg>\n<l>etatpuṇyaviśuddhā hi pariśuddhatrimaṇḍalāḥ /</l>\n<l>arhanto nirmalātmānaḥ saṃbodhiṃ samavāpnuyuḥ //</l>\n</lg>\n\n<lg>\n<l>iti teena samākhyātaṃ jayaśriyā sudhīmatā /</l>\n<l>śrutvā te śrāvakāḥ sarve prābhyanandan prabodhitāḥ //</l>\n</lg>\n\n<lg>\n<l>tadārabhya prasannātmā jinaśrīrāja unmanāḥ /</l>\n<l>triratnaśaraṇaṃ gatvā cacāraitad vrataṃ sadā //</l>\n</lg>\n\n<lg>\n<l>tatsaṃghā yatayaścāpi caturbrahmavihāriṇaḥ /</l>\n<l>triratnabhajanaṃ kṛtvā vratametat sadācaran //</l>\n</lg>\n\n<lg>\n<l>tataste vratinaḥ sarve pariśuddhatrimaṇḍalāḥ /</l>\n<l>arhanto nirmalātmāno babhūvurbodhibhāginaḥ //</l>\n</lg>\n\n<lg>\n<l>ye cāpīdaṃ triratnaṃ prathitaguṇagaṇaṃ śrāvayantīha lokān /</l>\n<l>śraddhābhaktiprasannāḥ pramuditamanasā ye ca śṛṇvanti martyāḥ //</l>\n</lg>\n\n<lg>\n<l>te sarve bodhisattvā sakalaguṇabhṛtaḥ śrīsamṛddhāḥ sudhirāḥ /</l>\n<l>bhaktvā saukhyaṃ sadānte daśabalabhuvane saṃprayātā rameyuḥ //</l>\n</lg>\n\n<p>bhuktvā saukhyaṃ sadānte daśabalabhuvane saṃprayātā rameyuḥ //</p>\n\n<p>// iti śrītriratnabhajanānuśaṃsāvadānaṃ prathamo 'dyāyaḥ //</p>\n\n<note><hi rend='bold'>Gkv 14</hi></note>\n<p>2. avīci saṃśoṣaṇa śrīdharmarājābhibodhana prakaraṇam</p>\n\n<lg>\n<l>atha dhīmān mahāsattvo jinaśrīrāja ātmavit /</l>\n<l>jayaśriyaṃ yatiṃ natvā sāṃjalirevamabravīt /</l>\n<l>bhadanta śrotumichāmi saṃgharatnasya sanmateḥ /</l>\n<l>śrīmato lokanāthasya māhātmyaguṇamuttamam //</l>\n</lg>\n\n<lg>\n<l>tacchrīmadbodhisattvasya trailokyādhiteḥ prabhoḥ /</l>\n<l>guṇamāhātmyamākhyātumarhasi tvaṃ jagaddhite //</l>\n</lg>\n\n<lg>\n<l>iti saṃprārthyamāno 'sau jayaśrīrmatimān yatiḥ /</l>\n<l>jinaśrīrājamālokya taṃ yadimevamabravīt //</l>\n</lg>\n\n<lg>\n<l>sādhu śṛṇu mahābhāga yathā me guruṇoditam /</l>\n<l>tathāhaṃ te samāsena pravakṣyāmi jagaddhite //</l>\n</lg>\n\n<lg>\n<l>tadyathāsau mahārājā bhūyo 'śoko narādhipaḥ /</l>\n<l>vihāre kukkuṭārāme dharmaṃ śrotudācarat //</l>\n</lg>\n\n<lg>\n<l>tatra sa samupāviśya samantrinapaurikāḥ /</l>\n<l>upaguptaṃ tamarhantaṃ praṇatvā samupāśrayat //</l>\n</lg>\n\n<lg>\n<l>tatra sa samupāgamya tamarhantaṃ yatiṃ mudā /</l>\n<l>abhyarcya sāṃjalirnatvā prārthayadevamādarāt //</l>\n</lg>\n\n<lg>\n<l>bhadanta śrotumicchāmi lokeśasya jagatprabhoḥ /</l>\n<l>saddharmaguṇamāhātmyaṃ tatsamādeṣtumarhasi //</l>\n</lg>\n\n<lg>\n<l>evaṃ tena mahīndreṇa prārthyamānaḥ sa sanmatiḥ /</l>\n<l>upagupto mahīpālaṃ tamālokyaivamādiśat //</l>\n</lg>\n\n<lg>\n<l>sādhu śṛṇu mahārāja yathā śṛtaṃ mayā guroḥ /</l>\n<l>tathāhaṃ te pravakṣyāmi māhātmyaṃ trijagaprabhoḥ //</l>\n</lg>\n\n<note><hi rend='bold'>Gkv 15</hi></note>\n<lg>\n<l>tadyathāsau mahābuddhaḥ śākyamunirjagadguruḥ /</l>\n<l>dharmarājo mahābhijñaḥ sarvajño 'rhan munīśvaraḥ //</l>\n</lg>\n\n<lg>\n<l>bhagavāṃchrīghanaḥ śāstā tathāgato vināyakaḥ /</l>\n<l>mārajitsugato nāthayaidhātukādhipo jinaḥ //</l>\n</lg>\n\n<lg>\n<l>śrīmato 'nāthanāthasya gṛhasthasya mahāmateḥ /</l>\n<l>vihāre jetakodhyāne vijahāra sasāṃghikaḥ //</l>\n</lg>\n\n<lg>\n<l>tadā tatra mahāsattvā bodhiosattvā jinātmajāḥ /</l>\n<l>maitreyapramukhāssarve saddharmaṃ śrotumāgatāḥ //</l>\n</lg>\n\n<lg>\n<l>tatra taṃ śrīghanaṃ dṛṣṭvā suprasannāśayā mudā /</l>\n<l>tatpādābjaṃ praṇatvā tatsabhāyāṃ samupāśrayan //</l>\n</lg>\n\n<lg>\n<l>sarve pratyekabuddhāśca arhantaḥ samupāgatāḥ /</l>\n<l>bhagavantaṃ tamānamya tatraikānte samāśrayan //</l>\n</lg>\n\n<lg>\n<l>śrāvakā bhikṣavaścāpi yatayo brahmacāriṇaḥ /</l>\n<l>śāstāraṃ taṃ praṇatvā tatsabhāyāṃ samupāśrayan //</l>\n</lg>\n\n<lg>\n<l>ṛṣayo 'pi mahāsattvāḥ sarve saddharmavāṃchinaḥ /</l>\n<l>durāttaṃ śrīghanaṃ dṛṣṭvā praṇamya samupāgatāḥ //</l>\n</lg>\n\n<lg>\n<l>brahmādayo mahābhijñā bhāsayantaḥ samantataḥ /</l>\n<l>dūrāttaṃ sugataṃ dṛṭvā praṇamantaḥ samāgatāḥ //</l>\n</lg>\n\n<lg>\n<l>indrādayaḥ surāḥ sarve dharmāmṛtalālasāḥ /</l>\n<l>paśyanto dūrato natvā śāstāraṃ taṃ samāgatāḥ //</l>\n</lg>\n\n<lg>\n<l>tathāgnipramukhāḥ sarve lokapālāḥ pramoditāḥ /</l>\n<l>bhagavantaṃ samālokya dūrannatvā samāgatāḥ //</l>\n</lg>\n\n<lg>\n<l>tathā sarve ca gandharvā dhṛtarāṣṭrādayo 'pi te /</l>\n<l>sudūrāt sanirīkṣāntā namantaḥ sahasāgatāḥ //</l>\n</lg>\n\n<lg>\n<l>viruḍhakādayaḥ sarve kumbhāṇḍāśca pramoditāḥ /</l>\n<l>te 'pi sudūrato dṛṣṭvā namantaḥ sahasāgatāḥ //</l>\n</lg>\n\n<lg>\n<l>virupākṣādayaścāpi sarvanāgādhipāstathā /</l>\n<l>te 'pi dṛṣṭvā sudūrāttaṃ jinaṇ samāgatāḥ //</l>\n</lg>\n\n<note><hi rend='bold'>Gkv 16</hi></note>\n<lg>\n<l>vaiśravaṇādayaścāpi yakṣāḥ sarvapramoditāḥ /</l>\n<l>paśyanto dūrato natvā taṃ muniṃ samupāgatāḥ //</l>\n</lg>\n\n<lg>\n<l>etaṃ sūryādayaḥ sarve grahādhipāḥ samāgatāḥ /</l>\n<l>sarvāstārāgaṇāścāpi sarve vidhādharā api //</l>\n</lg>\n\n<lg>\n<l>siddhāḥ sādhyāśca rudrāśca vāyavaśca maheśvarāḥ /</l>\n<l>kāmadhātvīśvarāḥ sarve śrīpatipramukhā api //</l>\n</lg>\n\n<lg>\n<l>garuḍendrāśca sarve 'pi kionnarendrā drumādayaḥ /</l>\n<l>vemacitrādayaḥ sarve daityendrā rākṣasā api //</l>\n</lg>\n\n<lg>\n<l>mahoragāśca nāgāśca sarve 'pi jalacāriṇaḥ /</l>\n<l>sarve 'pi devaputrāśca sarve ṣoṣapsarogaṇāḥ //</l>\n</lg>\n\n<lg>\n<l>sarvā gandharvakanyāśca sarvāḥ kinnarakanyakāḥ /</l>\n<l>nājakanyāśca divyāṃgā rakṣokanyāśca bhadrikāḥ //</l>\n</lg>\n\n<lg>\n<l>yakṣakanyā asaṃkhyeyā tathā ca daityakanyakāḥ /</l>\n<l>asaṃkhyeyāstathā vidhādharakanyā manoharāḥ //</l>\n</lg>\n\n<lg>\n<l>siddhakanyāstathā sādhyakanyāścātimanoharāḥ /</l>\n<l>devakanyādayaścānyakanyāḥ sarvāḥ pramoditāḥ //</l>\n</lg>\n\n<p>samīkṣya saṃprabhāsantamupatasthuḥ sabhāntike //</p>\n\n<lg>\n<l>tathā ca brahmacāriṇo bhikṣuṇyaścailakā api /</l>\n<l>vratina upāsakāścāpi tathā copāsikā api //</l>\n</lg>\n\n<lg>\n<l>ṛṣikanyāstathā cānyāḥ saddharmaṃ śrotumāgatāḥ /</l>\n<l>tathā ca brāhmaṇā vijñāstīrthikāśca tapasvinaḥ //</l>\n</lg>\n\n<lg>\n<l>rājānaḥ kṣatriyāścāpi sarve rājakumārakāḥ /</l>\n<l>amātyā mantriṇaścāpi śreṣṭhinaśca mahājanāḥ //</l>\n</lg>\n\n<lg>\n<l>sainyā yodhṛgaṇāścāpi bhṛtyāḥ parijanā api /</l>\n<l>gṛhasthā dhaninaḥ sārthavāhādayo vaṇiggaṇāḥ //</l>\n</lg>\n\n<lg>\n<l>śilpinaṃ kṝṣiṇaścāpi sarve kuṭumbino 'pi ca /</l>\n<l>sarve vaiśyāśca śūdrāśca tathānye sarvajātikāḥ //</l>\n</lg>\n\n<note><hi rend='bold'>Gkv 17</hi></note>\n<lg>\n<l>nāgarāḥ paurikāścāpi jānapadāśca naigamāḥ /</l>\n<l>grāmyāḥ pratyantadeśasthāḥ kārpaṭikāśca pārvatāḥ //</l>\n</lg>\n\n<lg>\n<l>evaṃ sarve 'pi lokāśca saṃbuddhabhattimānasāḥ /</l>\n<l>triratnaguṇamāhātyaṃ pīyuṣaṃ pātumāgatāḥ //</l>\n</lg>\n\n<lg>\n<l>tatra sarve 'pi te lokā brahmāadaya upāgatāḥ /</l>\n<l>taṃ munīndraṃ samālokya praṇamantaḥ purogatāḥ //</l>\n</lg>\n\n<lg>\n<l>yathāvidhi samabhyarcya praṇatvā ca yathākramam /</l>\n<l>tistraḥ pradakṣiṇīkṛtya kṛtāṃjalipuṭā mudā //</l>\n</lg>\n\n<lg>\n<l>tatsaddharmāmṛtaṃ pātuṃ parivṛtya samantataḥ /</l>\n<l>puraskṛtya samādhāya paśyantaḥ samupāśrayan //</l>\n</lg>\n\n<lg>\n<l>tatra sa bhagavāṃstān dṛṣṭvā sarvān samāśritān /</l>\n<l>sarvasaṃśodhanaṃ nāma samādhiṃ vidadhe tadā //</l>\n</lg>\n\n<lg>\n<l>tasminnavasare tatra raśmayaḥ saṃprabhāsvarāḥ /</l>\n<l>avabhāsya diśaḥ sarvā bhāsayantaḥ samāgatāḥ //</l>\n</lg>\n\n<lg>\n<l>tadā tadraśmisaṃspṛṣṭe vihāre tatra sarvataḥ /</l>\n<l>hemaratnamayā āsan stambhāḥ sarve praśobhitāḥ //</l>\n</lg>\n\n<lg>\n<l>kūṭāgārāśca sarve 'pi suvarṇaratnaśobhitāḥ /</l>\n<l>dvārāṇi tatra sarvāṇi hemarupyamayāni ca //</l>\n</lg>\n\n<lg>\n<l>sopānānyapi sarvāṇi svarṇarupyamayāni ca /</l>\n<l>vātāyanāni sarvāṇi hemaratnamayāni ca //</l>\n</lg>\n\n<lg>\n<l>kapāṭāani ca sarvāṇi rupyaratnamayāṇyapi /</l>\n<l>bhittayo 'pi tathā sarvāḥ svarṇaratnamayā babhuḥ //</l>\n</lg>\n\n<lg>\n<l>paṭalāni suvarṇāni ratnābhimaṇḍitāni ca /</l>\n<l>vedikāstatra sarvāśca suvarṇaratnamaṇḍitāḥ //</l>\n</lg>\n\n<lg>\n<l>toraṇānyapi sarvāṇi svarṇaratnamayāni ca /</l>\n<l>evaṃ sarve 'pi prāsādāḥ suvarṇaratnamaṇḍitāḥ //</l>\n</lg>\n\n<lg>\n<l>bhūtalānyapi sarvāṇi vaiḍūryasaṃnibhāni ca /</l>\n<l>samatalāni śuddhāni komalāni virejire //</l>\n</lg>\n\n<note><hi rend='bold'>Gkv 18</hi></note>\n<lg>\n<l>evaṃ tajjātakārāme vihāraṃ pariśobhitam /</l>\n<l>divyasuvarṇaratnaśrīmaṇḍitaṃ samarocata //</l>\n</lg>\n\n<lg>\n<l>bahiśca jetakārāme vihārasya samantataḥ /</l>\n<l>kalpavṛkṣāḥ samudbhūtāḥ sarvārthisukhadāyinaḥ //</l>\n</lg>\n\n<lg>\n<l>suvarṇaskandhaśākhāḍhyā rupyapatrābhicchāditāḥ /</l>\n<l>divyacīvarakyādilambitā pariśobhitāḥ //</l>\n</lg>\n\n<lg>\n<l>samujjvaladudāraśrīratnamālāpralambitāḥ /</l>\n<l>sarvālaṃkāramuktādiratnahārapralambitāḥ //</l>\n</lg>\n\n<lg>\n<l>anekā puṣpavṛkṣāśva samudbhūtāḥ samantataḥ /</l>\n<l>divyasaurabhyāgandhādyapracchannapuṣpabhāriṇaḥ //</l>\n</lg>\n\n<lg>\n<l>anekaphalavṛkṣāśca samudbhūtāḥ samantataḥ /</l>\n<l>divyamṛtarasasvādasupathyafalabhāriṇaḥ //</l>\n</lg>\n\n<lg>\n<l>sarvā auṣadhayaścāpi rasavīryaguṇānvitāḥ /</l>\n<l>sarvā roganihantāraḥ prādurāsan samantataḥ //</l>\n</lg>\n\n<lg>\n<l>anekāḥ puṣkariṇyaśca śuddhāmbuparipūritāḥ /</l>\n<l>padmotpalādipuṣpāḍhyāḥ prādurāsan manoramāḥ //</l>\n</lg>\n\n<lg>\n<l>evaṃ sarvāṇi vastūni bhadrābhiśobhitāni ca /</l>\n<l>śrīsamṛddhaprasannāni babhūvustatra sarvataḥ //</l>\n</lg>\n\n<lg>\n<l>evaṃ tadā mahānandasukhadharmaguṇānvitam /</l>\n<l>sarvasattvamanohlādi mahotsāhaṃ pravartate //</l>\n</lg>\n\n<lg>\n<l>etanmahādbhūtaṃ dṝṣṭvā sarve lokāḥ surādayaḥ /</l>\n<l>vismayākrāntacittāste paśyan tastasthurunmukhāḥ //</l>\n</lg>\n\n<lg>\n<l>atha sarvanīvaraṇaviṣkambhī nāma sanmatiḥ /</l>\n<l>bodhisattvo mahāsattvastān paśyan vismayānvitaḥ //</l>\n</lg>\n\n<lg>\n<l>dṛṣṭvā sarvān sabhāsīnān vismayoddhatamānasān /</l>\n<l>taṃ munīndraṃ samālokya tasthau taddhetuṃ cintayan //</l>\n</lg>\n\n<lg>\n<l>tadā sa bhagavāṃcchāstā lokān sarvāsurānapi /</l>\n<l>tadadbhutaṃ mahaddhetuṃ parijñātuṃ samāhitaḥ //</l>\n</lg>\n\n<note><hi rend='bold'>Gkv 19</hi></note>\n<lg>\n<l>gatvā paśyan samādhāya tatsamādheḥ samutthitaḥ /</l>\n<l>tadadbhutamahāhetuṃ samupādeṣṭumaicchata //</l>\n</lg>\n\n<lg>\n<l>tadālokya sudhīmān sa bodhisattvo jinātmajaḥ /</l>\n<l>kṛtī sarvanīvaraṇaviṣkambhī saṃvilokayan //</l>\n</lg>\n\n<lg>\n<l>samutthāyopasaṃgacchan jānubhūmitalāśritaḥ /</l>\n<l>udvahannuttarāsaṃgaṃ kṛtāṃjalipuṭo mudā //</l>\n</lg>\n\n<lg>\n<l>saṃpaśyaṃstaṃ jagannāthaṃ śāstāraṃ trijagadgurum /</l>\n<l>sarvajñaṃ śrīghanaṃ natvā prārthayadevamādarāt //</l>\n</lg>\n\n<lg>\n<l>bhagavan paramāścaryaprāpto 'smīdaṃ vilokayan /</l>\n<l>kuta ite supuṇyābhā raśmayo 'tra samāgatāḥ //</l>\n</lg>\n\n<lg>\n<l>kasya puṇyātmanaścāyaṃ saddharmaviṣayo mahān /</l>\n<l>prabhāva idṛśo 'smābhirdṛśyati na kadācana //</l>\n</lg>\n\n<lg>\n<l>tadbhavāṃstrigajacchāstā sarvajño bhagavān jinaḥ /</l>\n<l>tadetannaḥ samādiśya prabodhayitumarhati //</l>\n</lg>\n\n<lg>\n<l>iti saṃprārthyamāno 'sau bhagavān dharmādhipo jinaḥ /</l>\n<l>dṛoṣṭvāā sarvanīvaraṇaviṣkambhinaṃ tamabravīt //</l>\n</lg>\n\n<lg>\n<l>yaḥ śrīmānmahābhijña āryāvalokiteśvaraḥ /</l>\n<l>bodhisattvo mahāsattvaḥ sarvalokādhipeśvaraḥ //</l>\n</lg>\n\n<lg>\n<l>sa jinasyāmitābhasya dhṛtājñaḥ karuṇāmayaḥ /</l>\n<l>lokadhātoḥ sukhāvatyāḥ sattvānuddhartumāgataḥ //</l>\n</lg>\n\n<lg>\n<l>sāṃprataṃ narake 'vīcau sattvān tenābhipācitān /</l>\n<l>prasamīkṣya samuddhartuṃ prasārayan karānāgataḥ //</l>\n</lg>\n\n<lg>\n<l>tatprabhā narake tatra spṛṣṭvā sarvān sukhānvitān /</l>\n<l>kṛtvā tataḥ samuddhatya samavabhāsya sarvataḥ //</l>\n</lg>\n\n<p>ihāgatā imāstasya lokeśasyātmajāḥ prabhāḥ //</p>\n\n<lg>\n<l>evamasau mahāsattvo mahatpuṇyasamṛddhimān /</l>\n<l>ihāpi pāpinaḥ sattvān samuddhartuṃ samāgataḥ //</l>\n</lg>\n\n<lg>\n<l>ityādiṣṭaṃ munīndreṇa śrutvā sa sugatātmajaḥ /</l>\n<l>dhimān sarvanīvaraṇaviṣkambhī vismayānvitaḥ //</l>\n</lg>\n\n<note><hi rend='bold'>Gkv 20</hi></note>\n<lg>\n<l>bhagavantaṃ munīndraṃ taṃ samālokya sakautukaḥ /</l>\n<l>lokeśapuṇyamāhātmyaṃ praṣṭumevamabhāṣata //</l>\n</lg>\n\n<lg>\n<l>bhagavannake 'vīcau mahānagniḥ sadojvalaḥ /</l>\n<l>vīcirna jñāyate tasya jvālā yā mahadarcciṣaḥ //</l>\n</lg>\n\n<lg>\n<l>tatkathaṃ sa mahāsattvo lokeśvaraḥ kṛpānvitaḥ /</l>\n<l>tatra sattvān samuddhartuṃ praviśati jagadguruḥ //</l>\n</lg>\n\n<lg>\n<l>yatra prākāraparyantamayomayaṃ mahītalam /</l>\n<l>mahadagnikhadā tatra projvalāgniśikhākulā //</l>\n</lg>\n\n<lg>\n<l>tasyāṃ saṃsthāpitā kumbhī mahatī tailapūritā /</l>\n<l>tasyāṃ sattvā durātmānaḥ pāpiṣṭhā duritāratāḥ /</l>\n<l>aprameyā asaṃkhyeyāḥ kvāthamānā divāniśam /</l>\n<l>khidyatyahne viśīrṇāṃgāstiṣṭhinte prāṇinaḥ kharāḥ //</l>\n</lg>\n\n<lg>\n<l>evaṃ te prāṇino duṣṭā asahyavedanāturāḥ /</l>\n<l>svaduṣkṛtān abhibhuṃjantastiṣṭhinti pāritāpitāḥ //</l>\n</lg>\n\n<lg>\n<l>tatrāpyasau mahāsattvo lokenātho jinātmajaḥ /</l>\n<l>praviṣṭaḥ kathamuddhatya saṃpreṣayecca tān kuha //</l>\n</lg>\n\n<lg>\n<l>bhagavan sarvavicchāstaretatsarvaṃ suvistaram /</l>\n<l>samādiśya bhavānasmān prabodhayitumarhasi //</l>\n</lg>\n\n<lg>\n<l>iti saṃprārthite tena bodhisattvena dhīmatā /</l>\n<l>bhagavānstaṃ mahāsattvaṃ samālokyaivamādiśat //</l>\n</lg>\n\n<lg>\n<l>sādhu śṛṇu mahāsattva samādhāya yadīcchasi /</l>\n<l>lokeśvararddhimāhātmyaṃ pravakṣyāmi jagaddhite //</l>\n</lg>\n\n<lg>\n<l>tadyathā bhūpatī rājā cakravartī nṛpādhipaḥ /</l>\n<l>mahadrājyarddhisaṃpannamahotsāhaiḥ samanvitaḥ //</l>\n</lg>\n\n<lg>\n<l>vasantasamaye rantuṃ sarvatra puṣpamaṇḍite /</l>\n<l>mahodyāne manoramye praviśati pramoditaḥ //</l>\n</lg>\n\n<lg>\n<l>tathā sa trijagannātha puṇyarddhiśrīsamanvitaḥ /</l>\n<l>tatrāvīcau samālokya praviśati prabhāsayan //</l>\n</lg>\n\n<note><hi rend='bold'>Gkv 21</hi></note>\n<lg>\n<l>tasya kāye 'nyathābhāvaṃ bhavati naiva kiṃcana /</l>\n<l>sukhameva mahānandamahotsāpramodanam //</l>\n</lg>\n\n<lg>\n<l>yadā sa trijagannāthaḥ svadeharaśmimutsṛjan /</l>\n<l>tadavīcimukrāntaścarate saṃprabhāsayan //</l>\n</lg>\n\n<lg>\n<l>tadādau nirayo 'vīcirmahadagniśikhākulaḥ /</l>\n<l>śītībhūto mahānandaṃ sukhāṃgo bhavati kṣaṇāt //</l>\n</lg>\n\n<lg>\n<l>yamapālāstadāalokya saṃvegodvignamānasāḥ /</l>\n<l>kimatrāśubhanaimittaṃ jātamiti viṣāditāḥ //</l>\n</lg>\n\n<lg>\n<l>ko devo 'tra mahāvīro daityo vā samupāgataḥ /</l>\n<l>ityuktvā te ca taddraṣṭuṃ pracarante samantataḥ //</l>\n</lg>\n\n<lg>\n<l>tatra taṃ samupāsīnaṃ divyarupaṃ mahatprabham /</l>\n<l>saumyarupaṃ subhadrāṃgaṃ divyālaṃkāramaṇḍitam //</l>\n</lg>\n\n<lg>\n<l>mahacchrīmaṇisaṃyuktaṃ jaṭāmakuṭaśobhitam /</l>\n<l>paśyante te samālokya tiṣṭhante vismayānvitāḥ //</l>\n</lg>\n\n<lg>\n<l>tato 'sau sarvapālendro lokeśvaro jinātmajaḥ /</l>\n<l>saṃbhāsayan viśuddhābhaiḥ praviśate vilokayan //</l>\n</lg>\n\n<lg>\n<l>yadā tatra praviṣṭo 'sau bodhisattvajagatprabhuḥ /</l>\n<l>tadā tatra mahāpadmaṃ prādurbhūtaṃ prabhāsvaram //</l>\n</lg>\n\n<lg>\n<l>saptaratnamayaṃ tatra samāśritya sa tiṣṭhati /</l>\n<l>tadā visphoṭitā kumbhī sā so 'pi praśamito 'nalaḥ //</l>\n</lg>\n\n<lg>\n<l>tatrānalakhadāmadhye prādurbhūtaṃ sarovaram /</l>\n<l>tadā te pāpinaḥ sattvāstadraśmisparśatāśrayāḥ //</l>\n</lg>\n\n<lg>\n<l>nirgatavedanāduḥkhā mahatsaukhyasamanvitāḥ /</l>\n<l>vismitāḥ suprasannātmāḥ saṃpaśyante tamīśvaram //</l>\n</lg>\n\n<lg>\n<l>samīkṣya sahasopetya kṛtāṃjalipuṭā mudā /</l>\n<l>tatpādābje praṇatvā te stutvā bhajanta ādarāt //</l>\n</lg>\n\n<lg>\n<l>tataḥ sarve 'pi te sattvā niḥśeṣatyaktapātakāḥ /</l>\n<l>śuddhāṃgā vimalātmānaḥ saṃprayānti sukhāvatīm //</l>\n</lg>\n\n<note><hi rend='bold'>Gkv 22</hi></note>\n<lg>\n<l>sukhāvatyāṃ ca te sarve saṃgatāḥ saṃpramoditāḥ /</l>\n<l>munīndrasyāmitābhasya sarvadā śaraṇaṃ gatāḥ /</l>\n<l>bodhicaryāvrataṃ dhṛtvā saṃcarante jagaddhite //</l>\n</lg>\n\n<lg>\n<l>tadā narakapārāste sarva udvignamānasāḥ /</l>\n<l>vilokya taṃ mahāścaryaṃ savismayabhayākulāḥ /</l>\n<l>pragṛhya svasvaśayāṇi palāyante tato drutam //</l>\n</lg>\n\n<lg>\n<l>tataste sahasā gatvā yamarājasya sannidhau /</l>\n<l>praṇatvetatpravṛtāntaṃ nivedayanti vistaram //</l>\n</lg>\n\n<lg>\n<l>tairniveditamākarṇya yamarājo 'tivismitaḥ /</l>\n<l>purataḥ samupāmantrya pṛcchate tān samādarāt //</l>\n</lg>\n\n<lg>\n<l>kimevaṃ yūyamāyātāḥ sarve 'pyudvignamānasā /</l>\n<l>kuto bhayaṃ samāyātaṃ keta yuyaṃ prakheṭitāḥ //</l>\n</lg>\n\n<lg>\n<l>sarvametatpravṛttāntaṃ yuyaṃ me yadi bhaktikāḥ /</l>\n<l>vistareṇa samāakhyātumarhatha me punaḥ punaḥ //</l>\n</lg>\n\n<lg>\n<l>ityukte yamarājena sarve te yamakiṃkarāḥ /</l>\n<l>praṇatvā yamarājaṃ ca nivedayanti vistarāt //</l>\n</lg>\n\n<lg>\n<l>yatkhalu deva jānīyādbhavāneva jagatprabhuḥ /</l>\n<l>tatrāvīcau mahotpātaṃ jāyete tannigadyate //</l>\n</lg>\n\n<lg>\n<l>prathamaṃ tasmin sugandhaścarate śītalo 'nilaḥ /</l>\n<l>tataḥ prahlādinī kāntirbhāsayanti samāgatāḥ //</l>\n</lg>\n\n<lg>\n<l>tatprabhāsparśitaḥ so 'gniravīcirapi śāmyate /</l>\n<l>tato visphoṭitā kumbhī khaṇḍībhūtā vicūrṇitā //</l>\n</lg>\n\n<lg>\n<l>tatrāpyagnikhadāmadhye prādurbhūtaṃ sarovaram /</l>\n<l>tatastatra mahāsattvaḥ kāmarupo 'tisundaraḥ //</l>\n</lg>\n\n<lg>\n<l>bhadramūrttirviśuddhātmā jaṭāmakuṭaśobhitaḥ /</l>\n<l>śrīmān maharddhiko dhīro divyālaṃkāramaṇḍitaḥ //</l>\n</lg>\n\n<lg>\n<l>dayākāruṇyabhadrāṃśaḥ śītaraśmiprabhāsvaraḥ /</l>\n<l>samīkṣan pāpinassattvān praviśate prabhāsayan //</l>\n</lg>\n\n<note><hi rend='bold'>Gkv 23</hi></note>\n<lg>\n<l>tadā tatra mahāpadmaṃ saptaratnasamujjvalam /</l>\n<l>prādurbhūtaṃ tadāśritya tiṣṭhate sa prabhāsayan //</l>\n</lg>\n\n<lg>\n<l>tamāsīnaṃ samālokya pāpinaste savismayāḥ /</l>\n<l>upetya śaraṇaṃ gatvā sambhajante samādarāt //</l>\n</lg>\n\n<lg>\n<l>tataste prāṇinaḥ sarve śudhakāyāḥ pramoditāḥ /</l>\n<l>tatpādābje praṇatiṃ kṛtvā sarve yānti tataścyutāḥ //</l>\n</lg>\n\n<lg>\n<l>ityasau narako 'vīcirniḥśeṣaṃ pralayaṃ gataḥ /</l>\n<l>tadatra deva saṃvīkṣya vicārayitumarhati //</l>\n</lg>\n\n<lg>\n<l>iti tairniveditaṃ śrūtvā yamarājaḥ sa vismitaḥ /</l>\n<l>kimetadadbhutaṃ jātamityuktvaivaṃ vicintate //</l>\n</lg>\n\n<lg>\n<l>ko 'sau devaḥ samāyāta īdṛgrūpo maharddhikaḥ /</l>\n<l>maheśvaro 'thavā viṣṇurbrahmātha tridaśādhipaḥ //</l>\n</lg>\n\n<lg>\n<l>vāḍavo vā mahānagnirutthitaḥ pralaye yathā /</l>\n<l>gandharvo vā surendro vā kinnaro vātha rākṣasaḥ //</l>\n</lg>\n\n<lg>\n<l>kimutthito mahāvāyurativīryaparākramaḥ /</l>\n<l>yakṣo vātha mahāsattvo vajrapāṇiḥ sa guhyarāṭ //</l>\n</lg>\n\n<lg>\n<l>rākṣasendro mahāvīro rāvaṇo mama spardhī ca /</l>\n<l>yakṣādhipo mahāvīro rājarājo 'thavānyataḥ //</l>\n</lg>\n\n<lg>\n<l>kiṃ vā bhūteśvaro rudra īśānaḥ pramathādhipaḥ /</l>\n<l>ko 'sti lokādhipa vīra īdṛgbalasamṛddhimān //</l>\n</lg>\n\n<p>eteṣāmapi sarveṣāṃ mahadvīryānubhāvinī //</p>\n\n<p>īdṛgviryaprāabhāvo hi kasyacinnaiva dṛśyate //</p>\n\n<lg>\n<l>athavā tāpasaḥ kaścidṛṣirvāpi narādhipa /</l>\n<l>tapaḥsiddhibalādhānamahadvīryamṛddhimān //</l>\n</lg>\n\n<lg>\n<l>kasya devasya devyā vā kasyā vā bhaktimān kṛtī /</l>\n<l>sādhako varamāsādya māmapi jetumāgataḥ //</l>\n</lg>\n\n<lg>\n<l>kastadanyo mahāvīryaḥ puruṣo vidyate kuha /</l>\n<l>yo 'vīciṃ vahinamujjvālaṃ śamayituṃ praśaknuyāt //</l>\n</lg>\n\n<note><hi rend='bold'>Gkv 24</hi></note>\n<lg>\n<l>īdṛksattvo maheśākhyo mahatpuṇyasamṛddhimān /</l>\n<l>naivātra dṛśyate kvāpi traidhātubhuvaneṣvapi //</l>\n</lg>\n\n<lg>\n<l>evaṃ vicintya santrasto yamarāṭ so 'tivismitaḥ /</l>\n<l>avīcau narake tatra paścate divyacakṣuṣā //</l>\n</lg>\n\n<lg>\n<l>tatra ratnayodārapadmāsanasamāśritam /</l>\n<l>divyātisundaraṃ kāntaṃ divyālaṃkārabhūṣitam //</l>\n</lg>\n\n<lg>\n<l>samantabhadrarupāṃgaṃ jaṭāmaṇikirīṭinam /</l>\n<l>saumyakāntiprabhāsantaṃ saumyaṃ puṇyaguṇāśrayam //</l>\n</lg>\n\n<lg>\n<l>taṃ śrīmantaṃ samālokya lokeśvaraṃ jinātmajam /</l>\n<l>bodhisattvaṃ mahāsattvaṃ viditvā sa pramoditaḥ //</l>\n</lg>\n\n<lg>\n<l>yamarāṭ sahasotthāya tvaraṃstatra samāgataḥ /</l>\n<l>umetya sāṃjalirnatvā stautyevaṃ taṃ jinātmajam //</l>\n</lg>\n\n<lg>\n<l>namaste bodhisattvāya mahāsattvāya tāyine /</l>\n<l>āryāavalokiteśāya maheśvarāya suśrīye //</l>\n</lg>\n\n<lg>\n<l>padmaśrībhūṣitāṃgāya saddharmavaradāya te /</l>\n<l>namo vaṃśakarāya bhuvaradṛṣṭikarāya te //</l>\n</lg>\n\n<lg>\n<l>sarvadā jagadāśvāsavaradānapradāya ca /</l>\n<l>śatasahastrahastāya koṭīlakṣaṇāya ca //</l>\n</lg>\n\n<lg>\n<l>asaṃkhyānantarupāya viśvarupāya te namaḥ /</l>\n<l>sarvabhūtātmarupāya ādināthāya te namaḥ //</l>\n</lg>\n\n<lg>\n<l>vaḍavāmukhaparyantaśaśidigānanāya ca /</l>\n<l>sarvadharmānurupāya dharmapriyāya siddhaye //</l>\n</lg>\n\n<lg>\n<l>sarvasattvamahaduḥkhasaṃmokṣaṇakarāya ca /</l>\n<l>matsyādyambujajantūnāmāśvāsanakarāya ca /</l>\n<l>jñānarāśyuttamāṃgāya dharmārthapriyadāyene /</l>\n<l>ratnaśrībhūṣitāṃgāya sadguṇaśrīpradāya ca //</l>\n</lg>\n\n<lg>\n<l>sarvanarakabhūmīnāṃ saṃśoṣaṇakarāya ca /</l>\n<l>jñānaśrīsaṃprabhāsāya jñānalakṣmīpradāya ca //</l>\n</lg>\n\n<note><hi rend='bold'>Gkv 25</hi></note>\n<lg>\n<l>sāmaraiḥ sāsurendraiśca lokaiḥ saṃpūjitāya ca /</l>\n<l>namaskṛtāya sabhaktyā vanditāya namassadā //</l>\n</lg>\n\n<p>abhayadānadattāya pāramitopadeśine //</p>\n\n<p>sūryarocanadīptāya dharmadīpaṃkarāya ca //</p>\n\n<lg>\n<l>kāmarupāya gandharvasurupāya surupiṇe /</l>\n<l>hemanagādhiruḍhāya paramārthayogaṃ bibhrate //</l>\n</lg>\n\n<lg>\n<l>abdhigambhīradharmāya saṃmukhadarśanāya ca /</l>\n<l>sarvasamādhiprāptāya svabhiratikarāya ca //</l>\n</lg>\n\n<lg>\n<l>saṃvicchuritagātrāya munipuṃgavarupiṇe /</l>\n<l>vadhyabandhanabaddhānāṃ saṃmokṣaṇakarāya ca //</l>\n</lg>\n\n<lg>\n<l>sarvabhāvasnurupāya samupacitakāraṇe /</l>\n<l>bahuparijanāḍhyāya cintāmaṇisarupiṇe //</l>\n</lg>\n\n<lg>\n<l>nirvāṇamārgasaṃcārasaṃdarśanapradāya ca /</l>\n<l>bhūtapretapiśācādinilayocchoṣakāriṇe //</l>\n</lg>\n\n<lg>\n<l>chatrībhūtāya lokānāṃ traidhātukanivāsinām /</l>\n<l>sarvādhivyādhiyuktānāṃ parimocanakāriṇe //</l>\n</lg>\n\n<p>nandopanandanāgendranāgeyajñopavītabibhrate //</p>\n\n<lg>\n<l>śrīmato 'moghapāśasya rupasandarśanāya ca /</l>\n<l>sarvamantraguṇābhijñaprāptāya sadguṇāya ca //</l>\n</lg>\n\n<lg>\n<l>vajrapāṇimahāyakṣavidrāpaṇakarāya ca /</l>\n<l>trailokyaduṣṭasattvānāṃ bhīṣaṇamūrtidhāriṇe //</l>\n</lg>\n\n<lg>\n<l>bhūtavetāḍakumbhāṇḍarakṣoyakṣādibhīdade /</l>\n<l>nīlotpalasunetrāya gambhīradhīrabuddhaye //</l>\n</lg>\n\n<lg>\n<l>sarvavidyādhināthāya sarvakleśāpahāriṇe /</l>\n<l>vividhadharmasaṃbodhimārgopacitāya ca //</l>\n</lg>\n\n<lg>\n<l>mokṣamārgābhiruḍhāya prabaladharmabibhrate /</l>\n<l>prāptasaṃbodhisaccittasanmārgopacitāya ca //</l>\n</lg>\n\n<lg>\n<l>pretādidurgatikleśaparimokṣaṇakarāya ca /</l>\n<l>paramāṇurajosaṃkhyaṃ samādhiṃ dadhate namaḥ //</l>\n</lg>\n\n<note><hi rend='bold'>Gkv 26</hi></note>\n<lg>\n<l>namaste lokanāthāya bodhisatvāya te sadā /</l>\n<l>mahāsattvāya saddharmaguṇasaṃpattidāyine //</l>\n</lg>\n\n<lg>\n<l>namāmi te jagacchāstaḥ sadāhaṃ śaraṇaṃ vrajan /</l>\n<l>bhajāni satataṃ bhaktyā tatprasīda jagatprabho //</l>\n</lg>\n\n<lg>\n<l>kṣantavyaṃ me 'parādhatvaṃ yanmayāpakṛtaṃ bhavet /</l>\n<l>adyārabhya sadā śāstarbhave tvaccharaṇāśrītaḥ //</l>\n</lg>\n\n<lg>\n<l>bhavadājñāṃ śiro dhṛtvā cariṣyāmi jagaddhite /</l>\n<l>tathātrāhaṃ kariṣyāmi bhavatā diśyate yathā //</l>\n</lg>\n\n<lg>\n<l>tad bhavān me sadālokya prasīdatu jagatprabho /</l>\n<l>bhavadabhimataṃ kāryaṃ taskariṣyāmyahaṃ bhave //</l>\n</lg>\n\n<lg>\n<l>ityevaṃ dharmarājo 'sau stutvā saṃprārthayan mudā /</l>\n<l>taṃ punaḥ sāṃjalirnatvā samupatiṣṭhate punaḥ //</l>\n</lg>\n\n<lg>\n<l>tato lokeśvaro 'sau taṃ dharmarājaṃ vilokayan /</l>\n<l>samādiśati saṃbodhimārge niyoktumādarat //</l>\n</lg>\n\n<lg>\n<l>yama tvaṃ dharmarājo 'si sarvalokānuśāsakaḥ /</l>\n<l>tatsampadbhirgayitvaiva sattvān dharme 'nuśāsaya //</l>\n</lg>\n\n<lg>\n<l>ye cāpi prāṇino duṣṭāḥ pāpiṣṭhā api durdhiyaḥ /</l>\n<l>te 'pi dharme pratiṣṭhāpya bodhayitvā prayatnataḥ //</l>\n</lg>\n\n<lg>\n<l>ye cāpi śraddhayā bhaktyā triratnaṃ śaraṇaṃ gatāḥ /</l>\n<l>bhajanti sarvadā nityaṃ saṃbodhidharmavāṃchinaḥ //</l>\n</lg>\n\n<p>te sarve 'pi samālokya pālanīyāstvayā sadā //</p>\n\n<p>bodhayitvā samālokya pālanīyāstvāyra sadā //</p>\n\n<lg>\n<l>bodhayitvā ca te sarve cārayitvā śubhe vrate /</l>\n<l>bodhimārge pratiṣṭhāpya preṣaṇīyāḥ sukhāvatīm //</l>\n</lg>\n\n<lg>\n<l>ye cāpi pāpino duṣṭāstānapi tvaṃ prayatnataḥ /</l>\n<l>prabodhaya samālokya cārayasva śubhe sadā //</l>\n</lg>\n\n<lg>\n<l>ityevaṃ me vacanaṃ śrutvā saṃbodhiṃ yadi vāṃchasi /</l>\n<l>bodhicaryāvrataṃ dhṛtvā saṃcarasva jagaddhite //</l>\n</lg>\n\n<lg>\n<l>yadyevaṃ kuruṣe loke dayādharmaṃ samācaran /</l>\n<l>dharmarājābhidhānaṃ te yathārthyasaphalaṃ vrajet //</l>\n</lg>\n\n<lg>\n<l>ityevaṃ samupādiṣṭaṃ tena lokeśvareṇa saḥ /</l>\n<l>dharmarājaḥ samākarṇya tatheti paribudhyate //</l>\n</lg>\n\n<lg>\n<l>tataḥ sa dharmarājastaṃ lokeśvara jinātmajam /</l>\n<l>samīkṣya sāṃjalirnatvā saṃprayāti svamālayam //</l>\n</lg>\n\n<lg>\n<l>tato 'sau lokanātho 'pi saṃprasthiti kṛpākulaḥ /</l>\n<l>anyatrāpi samuddhartuṃ sattvān saṃcarate punaḥ //</l>\n</lg>\n\n<p>// ityavīcisaṃśoṣaṇadharmarājābhibodhanaprakaraṇam //</p>\n\n<p>3. sūcīmukhodara parvata pretoddhāraṇa prakaraṇa</p>\n\n<lg>\n<l>atha sarvanīvaraṇaviṣkambhī sugatātmajaḥ /</l>\n<l>bodhisattvo munīndraṃ taṃ saṃpaśyaṃcaivamabravīt //</l>\n</lg>\n\n<lg>\n<l>kadāsau bhagavaṃchāstar lokeśvaro jinātmajaḥ /</l>\n<l>bodhisattva ihāgacchettatsamādeṣṭumarhati //</l>\n</lg>\n\n<lg>\n<l>iti taduktamākarṇya bhagavān sa munīśvaraḥ /</l>\n<l>bodhisattvaṃ tamālokya punarevaṃ samādiśat //</l>\n</lg>\n\n<lg>\n<l>asau śrīmān mahāsattvaḥ kulaputra tataścaran /</l>\n<l>pretalokān samuddhartuṃ pretālaye 'bhigacchati //</l>\n</lg>\n\n<lg>\n<l>tatra pretālaye gatvā pretān paśyan sa dūrataḥ /</l>\n<l>śītaraśmi samutsṛjya praviveśa prabhāsayan //</l>\n</lg>\n\n<lg>\n<l>tadraśmīḥ saṃprabhāsantīḥ samavabhāsya sarvataḥ /</l>\n<l>tatpretabhuvanaṃ sarvaṃ karoti śītatānvitam //</l>\n</lg>\n\n<lg>\n<l>tadā te pretikāḥ sarve śītaraśmisamanvitāḥ /</l>\n<l>kimetaditi saṃcintya tiṣṭhanti vismayānvitāḥ //</l>\n</lg>\n\n<lg>\n<l>yadā tatra praviṣṭo 'sau lokeśvaraḥ prabhāsayan /</l>\n<l>tadā vajrāśanirbhūmi upaśāntā samantataḥ //</l>\n</lg>\n\n<note><hi rend='bold'>Gkv 28</hi></note>\n<lg>\n<l>tadadbhutaṃ samāalokya dvārapālaḥ sa vismitaḥ /</l>\n<l>kimatetaditi saṃcintya lohitākṣo vilokayan //</l>\n</lg>\n\n<lg>\n<l>utthāya sahasādāya kālakūṭamahāviṣam /</l>\n<l>bhiṇḍipālaṃ dhanurbāṇaṃ dhṛtvā saṃtrasate ruṣā //</l>\n</lg>\n\n<lg>\n<l>tatra taṃ ratnapadmasthaṃ śītaraśmiprabhāsvaram /</l>\n<l>vilokyāsau mahāraudracitto 'pi vismayānvitaḥ //</l>\n</lg>\n\n<lg>\n<l>tadraśmisaṃparispṛṣṭaḥ kāruṇyacittamāptavān /</l>\n<l>svapāpasādhanaṃ karma saṃbhāvyaivaṃ vicintate //</l>\n</lg>\n\n<lg>\n<l>dhigmāṃ yadīdṛśe pāpasādhane duṣṭakarmaṇi /</l>\n<l>saṃrakto dvārapālo 'tra bhūtvā karomi pāpakān //</l>\n</lg>\n\n<lg>\n<l>naiva me īdṛśaṃ karma pālayataḥ śubhaṃ bhavet /</l>\n<l>nūnametanmahatpāpafalaṃ tuhyāṃ bhave sadā //</l>\n</lg>\n\n<lg>\n<l>kimīdṛgkarma sādhavyaṃ kevaladuḥkhasādhanam /</l>\n<l>tadahaṃ nātra tiṣṭheyaṃ hyuktvā gehaṃ vrajānyapi //</l>\n</lg>\n\n<lg>\n<l>iti vicintya sa dvārapālo 'tikaruṇānvitaḥ /</l>\n<l>puratastaṃ mahāsattvaṃ praṇatvā carate tataḥ //</l>\n</lg>\n\n<lg>\n<l>tatra taṃ samupāyātaṃ sudhāṃśusaṃprabhāsitam /</l>\n<l>samīkṣya pretikāḥ sarve dhāvanti purato drutam //</l>\n</lg>\n\n<lg>\n<l>tasya te pura āgatya kṣutpipāsāgnitāpitāḥ /</l>\n<l>pānīyamabhiyācantastiṣṭhanti parivṛtya vai //</l>\n</lg>\n\n<lg>\n<l>tān dṛṣṭvā sa mahāsattvaḥ sūcīmukhānagodarān /</l>\n<l>dagdhasthūṇāśrayānasthiyantravadatimūrcchitān //</l>\n</lg>\n\n<lg>\n<l>svakeśaromasaṃcchannāḥ kṛśāṃgān vikṛtānanān /</l>\n<l>kṣuptipāsāgnisandagdhān viṇmūtraśleṣmabhojinaḥ //</l>\n</lg>\n\n<lg>\n<l>īdṛśān pāpino duṣṭān pretān sarvān vilokayan /</l>\n<l>tebhyo 'tikaruṇārtātmā dādatyabjādbhavaṃ jalam //</l>\n</lg>\n\n<lg>\n<l>tadambu te nipīyāpi pretāssarve na tṛptitāḥ /</l>\n<l>bhūyo 'pi pātumicchanta upatiṣṭhinta tatpuraḥ //</l>\n</lg>\n\n<note><hi rend='bold'>Gkv 29</hi></note>\n<lg>\n<l>tānatṛptān samālokya lokeśo 'tidayākulaḥ /</l>\n<l>daśabhyaḥ svāṃgulībhyo 'pi niścārayati nimnagāḥ //</l>\n</lg>\n\n<lg>\n<l>tacchravantīḥ samālokya sarve te pretikā mudā /</l>\n<l>yathecchā saṃpibanto 'pi naiva tṛptisamāgatāḥ //</l>\n</lg>\n\n<lg>\n<l>bhūyo 'pi pātumicchantaḥ sarve te samupāśritāḥ /</l>\n<l>tamevaṃ samupālokya vibhramante tṛṣāturāḥ //</l>\n</lg>\n\n<lg>\n<l>bhramatastān vilokyāsau lokeśo 'tidayānvitaḥ /</l>\n<l>daśapādāṃgulībhyo 'pi niśyārayati cāparāḥ //</l>\n</lg>\n\n<lg>\n<l>tāśca mahānadīrdṛṣṭvā pretāssarve 'pi te mudā /</l>\n<l>samupetya pibanto 'pi naiva tṛptiṃ samāgatāḥ //</l>\n</lg>\n\n<lg>\n<l>tānatṛtān vilokyāsau lokeśo 'tikṛpānvitaḥ /</l>\n<l>sarvebhyo romakūpebhyo niścārayati cāpagāḥ //</l>\n</lg>\n\n<lg>\n<l>tāṃścāpi te samālokya sarvāpretāḥ tṛiṣārditāḥ /</l>\n<l>sahasā samupāśrītya prapibante yathepsitam //</l>\n</lg>\n\n<lg>\n<l>yadā tea pretikāḥ sarve tadudakaṃ sudhānibham /</l>\n<l>aṣṭāṃgaguṇasaṃpannaṃ pibantyāsvādhyamoditāḥ //</l>\n</lg>\n\n<lg>\n<l>tadā sarve 'pi te pūrṇagātrā vipulakaṇṭhakāḥ /</l>\n<l>paripuṣṭendriyāstṛptā bhavanti saṃpramoditāḥ //</l>\n</lg>\n\n<lg>\n<l>tataścāsau mahāsattvo dṛṣṭvā tān jalatoṣitān /</l>\n<l>bhūyo 'pi karuṇātmā taistoṣayituṃ samīhate //</l>\n</lg>\n\n<lg>\n<l>tatra sa karuṇāsindhurmeghānutthāpya sarvataḥ /</l>\n<l>praṇītasurasāhārā saṃpravarṣayate 'niśam //</l>\n</lg>\n\n<lg>\n<l>tān divyasurasāhārān pravarṣitān samantataḥ /</l>\n<l>dṛṣṭvā te pretikāḥ sarve savismayapramoditāḥ //</l>\n</lg>\n\n<lg>\n<l>samīkṣya svechayādāya yathākāmaṃ prabhuṃjate /</l>\n<l>tataḥ sarve 'pi te sattvā tadāhārābhitoṣitāḥ //</l>\n</lg>\n\n<lg>\n<l>tataste sarve āhāraiḥ pānaiścāpyamṛtopamaiḥ /</l>\n<l>santarpitā mahānandasukhotsāhasamanvitāḥ //</l>\n</lg>\n\n<note><hi rend='bold'>Gkv 30</hi></note>\n<lg>\n<l>tadā te sukhitāḥ santaḥ saddharmaguṇabhāṣiṇaḥ /</l>\n<l>pariśuddhāśayāḥ sarve saṃcintyaivaṃ vadantyapi //</l>\n</lg>\n\n<lg>\n<l>aho te sukhino lokā ye jāmbudvīpikā narāḥ /</l>\n<l>āśritya śītalāṃ chāyāṃ dhyātvā tiṣṭhanti sadguroḥ //</l>\n</lg>\n\n<lg>\n<l>sukhitāste manuṣyā ye mātāpitroryathāsukham /</l>\n<l>paricaryāṃ sadā kṛtvā bhajanti samupasthitāḥ //</l>\n</lg>\n\n<lg>\n<l>sukhitāste manuṣyā ye sanmitraṃ samupasthitāḥ /</l>\n<l>subhāṣitaṃ sadā śrutvā caranti sarvadā śubhe //</l>\n</lg>\n\n<lg>\n<l>sukhinaste mahāsattvā ye saṃbodhivratacāriṇaḥ /</l>\n<l>sarvasattvahitaṃ kṛtvā saṃcaranti sadā śubhe //</l>\n</lg>\n\n<lg>\n<l>sukhitāste mahābhāgā ye suśīlāḥ śubhārthinaḥ /</l>\n<l>svaparātmahitārthena caranti poṣadhaṃ vratam //</l>\n</lg>\n\n<lg>\n<l>satpuruṣāḥ mahābhāgāste ye saṃghasamupasthikāḥ /</l>\n<l>dharmagaṇḍīṃ yathākālamākoṭayanti sarvadā //</l>\n</lg>\n\n<lg>\n<l>ye vihāraṃ pratiṣṭhāpya triratnaśaraṇaṃ gatāḥ /</l>\n<l>upāsakavrataṃ dhṛtvā caranti te 'pi bhāginaḥ //</l>\n</lg>\n\n<lg>\n<l>sukhitāste mahāsattvā ye vihāraṃ viśīrṇitam /</l>\n<l>saṃskṛtya saṃpratiṣṭhāpya kurvanti saṃpraśobhitam /</l>\n<l>ye pūrvastūpabimbāni viśirṇasphuṭitāni ca /</l>\n<l>saṃskṛtya pratisaṃsthāpya bhajanti te subhāginaḥ //</l>\n</lg>\n\n<lg>\n<l>saddharmabhāṇakān ye ca saṃmānya samupasthitāḥ /</l>\n<l>subhāṣitāni śṛṇvanti te subhāgyāḥ sukhānvitāḥ //</l>\n</lg>\n\n<lg>\n<l>buddhānāṃ prātihāryāṇi paśyanti vividhāni ye /</l>\n<l>caṃkramāṇi ca paśyanti ye te sarve 'pi bhāginaḥ //</l>\n</lg>\n\n<lg>\n<l>ye ca pratyekabuddhānāṃ vividharddhivikurvitam /</l>\n<l>caṃkramāṇi ca paśyanti te 'pi sarve subhāginaḥ //</l>\n</lg>\n\n<lg>\n<l>ye 'rhatāṃ prātihāryāṇi paśyanti caṃkramāṇi ca /</l>\n<l>te 'pi dhanyā sukhāpannāḥ saṃsāradharmacāriṇaḥ //</l>\n</lg>\n\n<note><hi rend='bold'>Gkv 31</hi></note>\n<lg>\n<l>ye cāpi bodhisattvānāṃ paśyanti caṃkramāṇyapi /</l>\n<l>prātihāryāṇi ye cāpi te 'pi dhanyāḥ subhāginaḥ //</l>\n</lg>\n\n<lg>\n<l>ye buddhaśaraṇaṃ gatvā smṛtvā bhajanti sarvadā /</l>\n<l>te eva subhagā dhanyāḥ saddharmmaguṇalābhinaḥ //</l>\n</lg>\n\n<lg>\n<l>ye ca śṛṇvanti saddharmaṃ bhajanti śrāvayantyapi /</l>\n<l>te 'pi sarve mahābhāgāḥ saṃbodhidharmabhāginaḥ //</l>\n</lg>\n\n<lg>\n<l>ye saṃghān ca śaraṇaṃ gatvā bhajanti samupasthitāḥ /</l>\n<l>te sarve subhagā dhanyāḥ saṃbodhipratilābhinaḥ //</l>\n</lg>\n\n<lg>\n<l>ye ca datvā pradānāni pālayantaḥ parigrahān /</l>\n<l>kṛtvā satvahitarthāni carante te subhāginaḥ //</l>\n</lg>\n\n<lg>\n<l>pāpato viratā ye ca pariśuddhatrimaṇḍalāḥ /</l>\n<l>caranti vratamaṣṭāṃgaṃ bhadrikāste subhāvinaḥ //</l>\n</lg>\n\n<lg>\n<l>ye ca kṣāntivrataṃ dhṛtvāa suprasannāśayāḥ sadā /</l>\n<l>sarvasattvahitārtheṣu caranti te subhāvinaḥ //</l>\n</lg>\n\n<lg>\n<l>ye ca saddharmaratnāni sādhayanto jagaddhite /</l>\n<l>sadā lokahitārthāni kurvaṃte te mahājanāḥ //</l>\n</lg>\n\n<lg>\n<l>ye ca tata mahāsattvā sarvavidyāntapāragāḥ /</l>\n<l>kṛtvā sattvaśubhārthāni carante te subhāginaḥ //</l>\n</lg>\n\n<lg>\n<l>ye cāpi śāsane bauddhe śraddhayā śaraṇaṃ gatāḥ /</l>\n<l>pravajyāsaṃvaraṃ dhṛtvā carante te sunirmalāḥ //</l>\n</lg>\n\n<lg>\n<l>ye ca bauddhāśrame nityaṃ śodhayanti samāhitāḥ /</l>\n<l>te suśrīīmatsubhadrāṃgāḥ saddharmasukhasaṃyutāḥ //</l>\n</lg>\n\n<lg>\n<l>ye cāpi satataṃ snigdhā hitaṃ kṛtvā parasparam /</l>\n<l>sādhayanti yaśodharmaṃ te sabhāgyā subhāvinaḥ //</l>\n</lg>\n\n<lg>\n<l>ye caranti sadā bhadre viramya daśapāpataḥ /</l>\n<l>te dhanyā vimalātmānaḥ sadguṇasukhalābhinaḥ //</l>\n</lg>\n\n<lg>\n<l>ye caranti tapo 'raṇye tyaktvā sarvān parigrahān /</l>\n<l>te subhadrāḥ śubhātmānaḥ sadā sadgaticāriṇaḥ //</l>\n</lg>\n\n<note><hi rend='bold'>Gkv 32</hi></note>\n<lg>\n<l>bodhicaryāvrataṃ dhṛtvā ye caranti jagaddhite /</l>\n<l>te pumāṃso mahāsattvāḥ saṃbuddhapadalābhinaḥ //</l>\n</lg>\n\n<lg>\n<l>ityevaṃ te samābhāṣya sarvasaṃparinanditāḥ /</l>\n<l>mahāsattvaṃ tamānamya prārthayantyemādarāt //</l>\n</lg>\n\n<lg>\n<l>sādho bhavān hi no nāthayātā svāmī suhṛtprabhuḥ /</l>\n<l>naivānyo vidyate kaścidevaṃ rakṣyahitārthabhṛt //</l>\n</lg>\n\n<lg>\n<l>yad bhavān svayamālokya pāpino 'smān suduḥkhitān /</l>\n<l>samāgatyāmṛtairbhogyaistoṣayannabhirakṣati //</l>\n</lg>\n\n<lg>\n<l>tadvayaṃ bhavatāmeva sarvadā śaraṇaṃ gatāḥ /</l>\n<l>satkāraissamupasthānaṃ kartucchāmahe 'dhunā //</l>\n</lg>\n\n<lg>\n<l>tad bhavānno hitādhāne saṃyojayitumarhati /</l>\n<l>bhavatā yatsamādiṣṭaṃ tatkariṣyāmahe dhruvan //</l>\n</lg>\n\n<lg>\n<l>iti tai prārthitaṃ sarvai lokeśvaro niśamya saḥ /</l>\n<l>kṛpādṛṣṭyā samālokya samādiśati tān punaḥ //</l>\n</lg>\n\n<lg>\n<l>śṛṇudhvaṃ tanmayākhyātaṃ yuṣmākaṃ hitasādhanam /</l>\n<l>saṃcaradhvaṃ tathā nityaṃ sadā bhadraṃ yadīcchatha //</l>\n</lg>\n\n<lg>\n<l>tadyathādau triratnānāṃ prayāta śaraṇaṃ mudā /</l>\n<l>sarvadā manasā smṛtvā bhajadhvaṃ ca samādarāt //</l>\n</lg>\n\n<lg>\n<l>namo buddhāya dharmāya saṃghāya ca namo namaḥ /</l>\n<l>iti tribhyo namaskāraṃ kṛtvā carata sarvataḥ //</l>\n</lg>\n\n<lg>\n<l>etatpuṇyānubhāvena sarvatrāpi śubhaṃ bhavet /</l>\n<l>nirutpātaṃ mahotsāhaṃ sarvadā ca bhave dhrivam //</l>\n</lg>\n\n<lg>\n<l>tato yūyaṃ krameṇāpi pariśuddhatrimaṇḍalāḥ /</l>\n<l>bodhicittaṃ samāsādhya vrataṃ caritumaikṣyatha //</l>\n</lg>\n\n<lg>\n<l>tadetatpuṇyabhāvena sarve yūyamitaścyutāḥ /</l>\n<l>triratnasmṛtimādhāya sukhāvatīṃ prayāsyatha //</l>\n</lg>\n\n<lg>\n<l>tatrāmitābhanāthasya śaraṇe samupasthitāḥ /</l>\n<l>sarvadā bhajanaṃ kṛtvā cariṣyatha mahāsukham //</l>\n</lg>\n\n<note><hi rend='bold'>Gkv 33</hi></note>\n<lg>\n<l>tadā yūyaṃ samadāya poṣadhaṃ vratamuttamam /</l>\n<l>vidhivatsaṃcaritvaitpuṇyairlapsyatha sanmatim //</l>\n</lg>\n\n<lg>\n<l>tato 'pi vimalātmānaḥ sarvasattvahitotsukāḥ /</l>\n<l>bodhicaryāvrataṃ dhṛtvā cariṣyatha jagaddhite //</l>\n</lg>\n\n<lg>\n<l>tataḥ pāramitāḥ sarvāḥ pūrayitvā yathākramam /</l>\n<l>duṣṭān māragaṇān sarvān jitvārhanto bhaviṣyatha //</l>\n</lg>\n\n<lg>\n<l>tataḥ saṃsārasaṃcāranispṛhā vijitendriyāḥ /</l>\n<l>trividhāṃ bodhimāsādhya nirvṛtipadamāpsyatha //</l>\n</lg>\n\n<lg>\n<l>evaṃ sattvās triratnānāṃ gacchantaḥ śaraṇaṃ sadā /</l>\n<l>smṛtvā nām samucccārya natvā bhajadhvaṃ nābhavam //</l>\n</lg>\n\n<lg>\n<l>iti lokeśvareṇaivaṃ samādiṣṭaṃ niśamya te /</l>\n<l>sarve tatheti vijñāpya pratimodanti nanditāḥ //</l>\n</lg>\n\n<lg>\n<l>tato lokeśvaro matvā teṣāṃ mano 'bhiśuddhitam /</l>\n<l>niścārayati kāraṇḍavyūhasūtrasūbhāṣitam //</l>\n</lg>\n\n<lg>\n<l>tatsubhāṣitamākarṇya sarve te saṃpramoditāḥ /</l>\n<l>triratnabhajanotsāhasaukhyaṃ vāṃchanti sādhitum //</l>\n</lg>\n\n<lg>\n<l>tataste muditāḥ sarve triratnaśaraṇaṃ gatāḥ /</l>\n<l>namo buddhāya dharmāya saṃghāyeti vadanti te //</l>\n</lg>\n\n<lg>\n<l>tataḥ sarve 'pi te satvāyiratnasmṛtisaṃratāḥ /</l>\n<l>saṃsāraviratotsāhā bhavanti dharmalālasāḥ //</l>\n</lg>\n\n<lg>\n<l>tato jñānāsinā bhittvā satkāyadṛṣṭiparvatam /</l>\n<l>tyaktvā dehaṃ tataḥ sarve te 'bhiyānti sukhāvatīm //</l>\n</lg>\n\n<lg>\n<l>tatrāmitābhanāthasya śaraṇe samupasthitāḥ /</l>\n<l>nirdeśaṃ śirasā dhṛtvā pracaranti śubhe mudā //</l>\n</lg>\n\n<lg>\n<l>tataḥ sarve bhaveyuste caturbrahmavihāriṇaḥ /</l>\n<l>bodhisattvā mahāsattvā ākāṃkṣitamukhābhidhāḥ //</l>\n</lg>\n\n<lg>\n<l>ityevaṃ sa mahāsattvo lokeśvaro jinātmajaḥ /</l>\n<l>sarvān pretān samuddhṛtya preṣayati sukhāvatīm //</l>\n</lg>\n\n<note><hi rend='bold'>Gkv 34</hi></note>\n<lg>\n<l>evaṃ trailokyanātho 'sau mahākāruṇikaḥ kṛtī /</l>\n<l>kṛpayā svayamālokya saṃrakṣyābhyavate jagat //</l>\n</lg>\n\n<lg>\n<l>ye ye sattvāḥ sadā tasya lokeśasya mahātmanaḥ /</l>\n<l>smṛtvā nāma samuccārya bhajante śaraṇaṃ gatāḥ //</l>\n</lg>\n\n<lg>\n<l>te te sarve 'pi niṣpāpāḥ śrīmantaḥ sadguṇākarāḥ /</l>\n<l>sarvasattvahitaṃ kṛtvā pracarantaḥ śubhe sadā //</l>\n</lg>\n\n<lg>\n<l>bodhicaryāvrataṃ dhṛtvā bhuktvā dharmayaśaḥsukham /</l>\n<l>triratnabhajanotsāhaṃ dhṛtvā yāyuḥ sukhāvatīm //</l>\n</lg>\n\n<lg>\n<l>na te sarve 'pi gacchanti durgatiṃ ca kadācana /</l>\n<l>sadā sadgatisaṃjātā bhadraśrīsadguṇāśrayāḥ //</l>\n</lg>\n\n<lg>\n<l>pariśuddhendriyā dhīrā bodhicaryāvrataṃdharāḥ /</l>\n<l>svaparātmahitaṃ kṛtvā yāyurante jinālaye //</l>\n</lg>\n\n<lg>\n<l>ityevaṃ sa mahāsattvaḥ sarvasattvahitārthabhṛt /</l>\n<l>kṛpākāruṇyasaddharmaguṇamāhātmyasāgaraḥ //</l>\n</lg>\n\n<lg>\n<l>asaṃkhyaṃ puṇyamāhātmyaṃ tasya lokeśvarasya hi /</l>\n<l>sarvairapi munīndraistatpramātuṃ naiva śakyate //</l>\n</lg>\n\n<lg>\n<l>ityādiṣṭaṃ munīndreṇa śrutvā sa sugatātmajaḥ /</l>\n<l>sudhīḥ sarvanīvaraṇaviṣkambhī caivamabravīt //</l>\n</lg>\n\n<lg>\n<l>bhagavan sa mahāsattvo nāgacchati kadā vrajat /</l>\n<l>tasyāhaṃ darśanaṃ kartumicchāmi trijagatprabhoḥ //</l>\n</lg>\n\n<lg>\n<l>iti tenoditaṃ śrutvā bhagavān sa munīśvaraḥ /</l>\n<l>vikambhinaṃ tamālokya punarevaṃ samādiśat //</l>\n</lg>\n\n<lg>\n<l>evaṃ tān kulaputrāsau lokeśvaraḥ prabodhayan /</l>\n<l>preṣayitvā sukhāvatyāṃ tato niṣkramya gacchati //</l>\n</lg>\n\n<lg>\n<l>anyatrāpi samuddhartuṃ pāpino narakāśritān /</l>\n<l>karuṇāsudṛśā paśyaṃścaraṃste saṃprabhāsayan //</l>\n</lg>\n\n<lg>\n<l>dine dine sa āgatya sarveṣu narakeṣvapi /</l>\n<l>nimagnān pāpino duṣṭān samālokya prabhāsayan //</l>\n</lg>\n\n<lg>\n<l>svayamuddhṛtya sarvānstān sukhīkṛtvā prabodhayan /</l>\n<l>bodhimārge pratiṣṭhāpya saṃpreṣayet sukhāvatīm //</l>\n</lg>\n\n<p>// iti śrīguṇakāraṇḍavyūhe sūcīmukhodaraparvatapretoddhāranaprakaraṇam //</p>\n\n<p>4. śrīmaheśvarādi deva samutpādana prakaraṇam</p>\n\n<p>śrībhagavānuvāca /\n<lg>\n<l>evamasau mahāsattvo lokeśvaro jinātmajaḥ /</l>\n<l>bhavābdheḥ svayamuddhṛtya pālayati sadā jagat /</l>\n<l>praduṣṭānapi pāpiṣṭān bodhayitvā prayatnataḥ /</l>\n<l>bodhimārge pratiṣṭhāpya saṃpreṣayejjinālaye //</l>\n</lg></p>\n\n<lg>\n<l>nāstīdṛgguṇasaṃpannaḥ sattvayaidhātukeṣvapi /</l>\n<l>kasyāpi vidyate naiva pratibhānaṃ hi tādṛśam //</l>\n</lg>\n\n<lg>\n<l>munīndrāṇāṃ ca sarveṣāṃ nāstīdṛgdrutibhānatā /</l>\n<l>tena lokeśvaro nāma bodhisattvassa ucyate //</l>\n</lg>\n\n<lg>\n<l>ityādiṣṭaṃ munīndreṇa śrutvā sa sugatātmajaḥ /</l>\n<l>viṣkambhī bhagavantaṃ ca samālokyaivamabravīt //</l>\n</lg>\n\n<lg>\n<l>bhagavan hetunā kena sarvalokādhipeśvaraḥ /</l>\n<l>lokeśvaraḥ sa ākhyāta etat samyak samādiśa //</l>\n</lg>\n\n<lg>\n<l>tasyeva pratibhāsatvaṃ kasyacinnaiva vidyate /</l>\n<l>munīndrāṇāmapi sarveṣāṃ nāstīti tatkathaṃ khalu //</l>\n</lg>\n\n<lg>\n<l>etat samyak samākhyāhi śrotumicchāmi sarvavit /</l>\n<l>ime sarve sabhāsīnāstadguṇaśrotumānasāḥ //</l>\n</lg>\n\n<lg>\n<l>iti tenoditaṃ śrutvā bhagavān sa munīśvaraḥ /</l>\n<l>viṣkambhinaṃ mahāvijñaṃ tamālokyaivamādiśat //</l>\n</lg>\n\n<lg>\n<l>śṛṇu tvaṃ kulaputrāsya lokeśasya prabhāvatām /</l>\n<l>saṃpravakṣyāmi te prītyā sarvasattvānubodhane //</l>\n</lg>\n\n<note><hi rend='bold'>Gkv 36</hi></note>\n<lg>\n<l>tadhyayābhūt purā śāstā tathāgato munīśvaraḥ /</l>\n<l>vipaśyī nāma saṃbuddhaḥ sarvavidyādhipo jinaḥ /</l>\n<l>sarvajño 'rhanmahābhijño dharmarājo vināyakaḥ /</l>\n<l>bhagavāṃyijagannāthaḥ sarvasattvahitārthabhṛt //</l>\n</lg>\n\n<lg>\n<l>tadāhaṃ kulaputrāsam sugandhasukhasaṃjñakaḥ /</l>\n<l>vaṇiksuto vṛṣotsāhī saṃbuddhaguṇalālasaḥ //</l>\n</lg>\n\n<lg>\n<l>tasya vipaśyinaḥ śāstuḥ saṃbuddhasya jagadguroḥ /</l>\n<l>śaraṇe samupāśritya prācaran bodhisaṃvaram //</l>\n</lg>\n\n<lg>\n<l>tadā tena munīndreṇa sarvajñena vipaśyinā /</l>\n<l>lokeśaguṇamāhātyaṃ samāakhyātaṃ śrutaṃ mayā //</l>\n</lg>\n\n<lg>\n<l>tadyathāsau jagacchāstā vipaśyī bhagavān jinaḥ /</l>\n<l>saddharmaṃ samupādeṣṭuṃ sabhāmadhye samāaśritaḥ //</l>\n</lg>\n\n<lg>\n<l>tadāsau trijagannātho lokeśvaro jinātmajaḥ /</l>\n<l>sarvān sattvān samuddhartuṃ saṃpaśyan karuṇānvitaḥ //</l>\n</lg>\n\n<lg>\n<l>puṇyaraśmiṃ samutsṛjya prabhāsayan samantataḥ /</l>\n<l>duḥkhino narakāsīnān sarvān sattvān vilokayan //</l>\n</lg>\n\n<lg>\n<l>samuddhṛtya prayatnena bodhayitvānumodayan /</l>\n<l>triratnaśaraṇe sthāpya cārayitvā śubhe vṛṣe //</l>\n</lg>\n\n<lg>\n<l>bodhimārge pratiṣṭhāpya śrāvayitvā subhāṣitān /</l>\n<l>saṃbodhisādhane dharme saṃniyojya vinodayan //</l>\n</lg>\n\n<lg>\n<l>sarvatra maṃgalaṃ kṛtvā nirupātaṃ mahotsavam /</l>\n<l>triratnaguṇamāhātmyaṃ prakāśayan samācarat //</l>\n</lg>\n\n<lg>\n<l>tadā tadraśmisaṃspṛṣṭā sarvā bhumiḥ praśobhitā /</l>\n<l>viśuddhamaṃgalotsāhasukhasamākulābhavat //</l>\n</lg>\n\n<lg>\n<l>tadadbhutaṃ mahānandaṃ mahotsāhaṃ samantataḥ /</l>\n<l>samālokya mahāsattvo mahāmatirjinātmajaḥ //</l>\n</lg>\n\n<p>vismayasamupāghrāta tvanta evaṃ vyacintayan //</p>\n\n<lg>\n<l>aho kasya prabhākāntiriyamiha samāgatā /</l>\n<l>avabhāsya jagatsarvaṃ saṃśodhayati śobhitam //</l>\n</lg>\n\n<note><hi rend='bold'>Gkv 37</hi></note>\n<lg>\n<l>iti cintākulātmā sa bodhisattvo mahāmatiḥ /</l>\n<l>samutthāyottarāsaṃgamudvahan purato gataḥ //</l>\n</lg>\n\n<lg>\n<l>jāanubhyāṃ bhūtake dhṛtvā kṛtāṃjaliputo mudā /</l>\n<l>vipaśyinaṃ munīndraṃ taṃ natvaivaṃ paryapṛcchata //</l>\n</lg>\n\n<lg>\n<l>bhagavan kasya prabhāvo 'yaṃ yadiyaṃ bhāsamāgatā /</l>\n<l>avabhāsya jagatsarvaṃ śodhayanti praśobhitam //</l>\n</lg>\n\n<lg>\n<l>yadidaṃ mahadāścaryaṃ dṛṣṭvā sarve 'tivismitāḥ /</l>\n<l>śrotumicchanti sarvajña tatsamādeṣṭumarhati //</l>\n</lg>\n\n<lg>\n<l>iti tenoditaṃ śrutvā vipaśyī sa munīśvaraḥ /</l>\n<l>mahāmatiṃ mahāsattvaṃ tamālokyaivamādiśat //</l>\n</lg>\n\n<lg>\n<l>mahāmate śṛṇuṣvedamadbhutaṃ yatsamudbhavam /</l>\n<l>tatpuṇyaprabhāvatvaṃ kathayiṣyāmi sāṃpratam //</l>\n</lg>\n\n<lg>\n<l>yayailokādhipo nātho bodhisattvo jinātmajaḥ /</l>\n<l>sarvadharmādhipaḥ śrīmānāryāvalokiteśvaraḥ //</l>\n</lg>\n\n<lg>\n<l>sa sattvān pāpino duṣṭān duḥkhino narakāśritān /</l>\n<l>samālokya kṛpādṛsṭyā mahākāruṇyacoditaḥ //</l>\n</lg>\n\n<lg>\n<l>tān sarvān hi samuddṛtya bodhiyitvānumodayan /</l>\n<l>bodhimārge pratiṣṭhāpya preṣayituṃ jinālaye //</l>\n</lg>\n\n<lg>\n<l>saṃprasthitaḥ sukhāvatyāḥ puṇyaraśmīn samutsṛjan /</l>\n<l>avabhāsya jagallokamihāgantuṃ samāgataḥ //</l>\n</lg>\n\n<lg>\n<l>tasya puṇyaprabhākāntiriyaṃ pāpaviśodhanī /</l>\n<l>avabhāsya jagatsarvaṃ śodhayantī prasāritā /</l>\n<l>evaṃ sa sarvalokānāmadhipatirhitārthabhṛt /</l>\n<l>svayamālokya sarvatra yāti sarvān samuddharan //</l>\n</lg>\n\n<lg>\n<l>pāpino 'pi samālokya sarvatra narakeṣvapi /</l>\n<l>nimagnānatiduḥkhāṃstān puṇyaraśmīn samutsṛjan //</l>\n</lg>\n\n<lg>\n<l>avabhāsya sukhāpannān samuddhṛtya prabodhayan /</l>\n<l>bodhimārge pratiṣṭhāpya preṣayati sukhāvatim //</l>\n</lg>\n\n<note><hi rend='bold'>Gkv 38</hi></note>\n<lg>\n<l>evaṃ sa śrīguṇādhāraḥ saddharmasukhadārayakaḥ /</l>\n<l>dine dine 'pyapremeyān sattvānuddhṛtya bodhayan //</l>\n</lg>\n\n<lg>\n<l>bodhimārge pratiṣṭhāpya śrāvayityā subhāṣitam /</l>\n<l>kṛtvā śuddhāśayān sarvān preṣayati sukhāvatīm //</l>\n</lg>\n\n<lg>\n<l>evaṃ tasya mahatpuṇyaṃ sarvalokādhikaṃ bahu /</l>\n<l>aprameyamasaṃkhyeyaṃ saṃbodhipadasādhanam //</l>\n</lg>\n\n<lg>\n<l>sarvairapi munīndraistatpuṇyaṃ mahadbahūttamam /</l>\n<l>pramātuṃ parisaṃkhyātuṃ śakyate na kadācana //</l>\n</lg>\n\n<lg>\n<l>sarveṣāmapi buddhānāmīdṛkpuṇyaṃ mahottamam /</l>\n<l>aprameyasaṃkhyeyaṃ vidyate na kadācana //</l>\n</lg>\n\n<lg>\n<l>kasyāpi dṛśyate naivamīdṛkpuṇyaṃ mahattaram /</l>\n<l>tenāsau trigajagannātho virājate samantataḥ //</l>\n</lg>\n\n<lg>\n<l>evaṃ tasya mahatpuṇyaprameyaṃ bahuttamam /</l>\n<l>sarvairapi munīndraistatpramātuṃ śakyate na hi //</l>\n</lg>\n\n<lg>\n<l>tasmādasau jagannātho jagacchāstā jagatpatiḥ /</l>\n<l>sarvalokādhipaḥ śrīmānāryāvalokiteśvaraḥ //</l>\n</lg>\n\n<lg>\n<l>ādibuddhātmasaṃbhūto jagadīśo maheśvaraḥ /</l>\n<l>viśvasṛktrijagadbharttā saṃbodhijñānabhāskaraḥ //</l>\n</lg>\n\n<lg>\n<l>sarvaiḥ lokādhipairdevaiḥ sāsurayakṣakinnaraiḥ /</l>\n<l>rākṣasairgaruḍairnāgaiḥ pūjito vanditaḥ sadā //</l>\n</lg>\n\n<lg>\n<l>grahaistārāgaṇaiḥ sarvairvidyādharairmaharddhikaiḥ /</l>\n<l>siddhaiḥ sādhyaiśca rudraiśca kumbhāṇḍaiśca mahoragaiḥ //</l>\n</lg>\n\n<lg>\n<l>sarvairbhūtādhipaiścāpi savahniryamamārutaiḥ /</l>\n<l>sarvaiścāpyapsaraḥsarvairdaivādikanyakāgaṇaiḥ //</l>\n</lg>\n\n<lg>\n<l>evaṃ dānavanāgendrayakṣādikanyakāgaṇaiḥ /</l>\n<l>sadā dhyātvāpyanusmṛtvā stutvā natvābhipūjitaḥ //</l>\n</lg>\n\n<lg>\n<l>bhairavaiśca tathā sarvairmahākālagaṇairapi /</l>\n<l>mātṛkāśbhiśca sarvābhiḥ saṃstuto vandito 'rcitaḥ //</l>\n</lg>\n\n<note><hi rend='bold'>Gkv 39</hi></note>\n<lg>\n<l>sarvaiśca ḍākinīsaṃghaiḥ sarvairbhūtaiḥ piśācakaiḥ /</l>\n<l>sarvairvighnādhipaicāpi sapretakaṭhapūtakaiḥ //</l>\n</lg>\n\n<lg>\n<l>sarvairmāragaṇaiścāpi traidhātukanivāsibhiḥ /</l>\n<l>sadā nityamanusmṛtvā praṇamitaḥ praśaṃsitaḥ //</l>\n</lg>\n\n<lg>\n<l>evaṃ maharṣibhiḥ sarvairyogibhiśca tapasvibhiḥ /</l>\n<l>yatibhistīrthikaiścāpi nityaṃ smṛtvābhivanditaḥ //</l>\n</lg>\n\n<lg>\n<l>śrāvakairbhikṣubhiḥ sarvairarhadbhirbrahmacāribhiḥ /</l>\n<l>sadānusmaraṇaṃ kṛtvā dhyātvā vanditārcitaḥ //</l>\n</lg>\n\n<lg>\n<l>tathā sarvairmahāsattvairbodhisattvaiśva sarvadā /</l>\n<l>tadguṇānusmṛtiṃ dhṛtvā sa praśaṃsyo 'bhivandhyate //</l>\n</lg>\n\n<lg>\n<l>tathā pratyekabuddhaiśca śrutvā dṛṣṭvā ca tadguṇān /</l>\n<l>sadānumodanāṃ kṛtvā praṇatvā saṃpraśaṃsyate //</l>\n</lg>\n\n<lg>\n<l>evaṃ sarvairmunīndraiśca saṃbuddhairapi sarvadā /</l>\n<l>tatpuṇyaguṇamāhātmyaṃ saṃpraśaṃsyānumodyate //</l>\n</lg>\n\n<lg>\n<l>evaṃ sa sarvalokeśaḥ sarvadharmādhipeśvaraḥ /</l>\n<l>viśvarastraṣṭā jagadbhartā traidhātukādhipeśvaraḥ //</l>\n</lg>\n\n<lg>\n<l>mahābuddhātmasaṃbhūtaḥ saddharmaguṇabhāskaraḥ /</l>\n<l>sarvasaṃghādhirājendro bodhisattvo jagatprabhuḥ //</l>\n</lg>\n\n<lg>\n<l>iti sarvairmahābhijñaiḥ saṃbuddhaiḥ sarvadarśibhiḥ /</l>\n<l>munīśvaraiḥ samākhyātaṃ purā mayā śrutaṃ kila //</l>\n</lg>\n\n<p>tadyathādau mahāśūnyaṃ paṃcabhūte 'pyanudbhave /\n<lg>\n<l>jyotirusamudbhūta ādibuddho niraṃjanaḥ /</l>\n<l>triguṇāṃśamahāmūrttirviśvarupaḥ samutthitaḥ /</l>\n<l>sa svayaṃbhurmahābuddha ādinātho maheśvaraḥ /</l>\n<l>lokasaṃsarjanaṃ nāma samādhiṃ vidadhe svayam //</l>\n</lg></p>\n\n<lg>\n<l>tatastasyātmasaṃbhūto divyārupaḥ śubhāṃśabhṛt /</l>\n<l>bhadramūttirviśuddhāṃgaḥ sulakṣaṇābhimaṇḍitaḥ //</l>\n</lg>\n\n<lg>\n<l>puṇyakāntivirociṣkaḥ sarvalokādhipeśvaraḥ /</l>\n<l>so 'pi lokodbhavaṃ nāma samādhiṃ vidadhe svayam //</l>\n</lg>\n\n<note><hi rend='bold'>Gkv 40</hi></note>\n<lg>\n<l>tadā tasyādināthasya cakṣubhyāṃ candrabhāskarau /</l>\n<l>samutpannau lalāṭācca samutpanno maheśvaraḥ //</l>\n</lg>\n\n<lg>\n<l>skandhābhyāṃ saṃprajāto 'bhūdabrahmā saumyaścaturmukhaḥ /</l>\n<l>hadayācca samudbhūto nārāyaṇo 'tisundaraḥ //</l>\n</lg>\n\n<lg>\n<l>ubhābhyāṃ dantapaṃktibhyāṃ samutpunnā sarasvatī /</l>\n<l>vāyuvo mukhato jātāḥ pṛthvī jātā ca pādataḥ //</l>\n</lg>\n\n<lg>\n<l>varuṇaścodarājjātaḥ vahniśca nābhimaṇḍalāt /</l>\n<l>vāmajānūdbhavā lakṣmīḥ śrīdo dakṣiṇajānutaḥ //</l>\n</lg>\n\n<lg>\n<l>evamanye 'pi devāśca sarvalokādhipā api /</l>\n<l>tasya mahātmano dehāt samudbhūtā jagaddhiote //</l>\n</lg>\n\n<lg>\n<l>yadaite lokanāthasya jātā lokādhipāstanoḥ /</l>\n<l>tasya sarve prasannāsyāḥ paśyantaḥ samupasthitāḥ //</l>\n</lg>\n\n<lg>\n<l>tadā maheśvaro devaḥ straṣṭāraṃ taṃ jagadgurum /</l>\n<l>praṇatvā sāṃjaliḥ paśyan prārthayadevamādarāt //</l>\n</lg>\n\n<lg>\n<l>bhagavan yadime sarve bhavatā nirmitā vayam /</l>\n<l>tadarthe 'smānimān sarvān vyākarotu yathāvidhi //</l>\n</lg>\n\n<lg>\n<l>iti saṃprārthite tena maheśvareṇa sarvavit /</l>\n<l>lokeśvaraḥ samālokya sarvāṃnstānevamādiśat //</l>\n</lg>\n\n<lg>\n<l>ārupyalokdhātvīśo bhaviṣyasi maheśvara /</l>\n<l>trātā yogādhipaḥ śāstā saṃsāramuktisaukhyadik //</l>\n</lg>\n\n<lg>\n<l>kaliyuge samutpunne sattvadhātau kaṣāyine /</l>\n<l>tadā sraṣṭā vibharttā ca saṃharttā ca bhaviṣyasi //</l>\n</lg>\n\n<lg>\n<l>sarvasattvā durācārā māracaryāsamāratāḥ /</l>\n<l>mithyādharmagatā duṣṭā saddharmaguṇanindakāḥ //</l>\n</lg>\n\n<lg>\n<l>vihīnabodhicaryāṃgāstāmasadharmasādhinaḥ /</l>\n<l>tīrthikadharmasaṃraktā bhaviṣyanti kalau yadā //</l>\n</lg>\n\n<lg>\n<l>tadā pṛthagjanāḥ sarve moherṣyāmadamānikāḥ /</l>\n<l>sarve te śaraṇaṃ gatvā bhajiṣyanti sadādarāt //</l>\n</lg>\n\n<note><hi rend='bold'>Gkv 41</hi></note>\n<lg>\n<l>ākāśaṃ liṃgamityāhuḥ pṛthivī tasya pīṭhikā /</l>\n<l>ālayaḥ sarvabhūtānāṃ līyanālliṃgamucyate //</l>\n</lg>\n\n<lg>\n<l>iti sarve tadā lokāḥ prabhāṣantaḥ pramādataḥ /</l>\n<l>sarvān devān pratikṣipya cariṣyanti vimohitāḥ //</l>\n</lg>\n\n<lg>\n<l>tān sarvān samālokya bodhayitvā prayatnataḥ /</l>\n<l>muktimārge pratiṣṭhāpya vrataṃ śaivaṃ pracāraya //</l>\n</lg>\n\n<lg>\n<l>evaṃ kṛtvā mahaiśānaṃ padaṃ prāpya maheśvaraḥ /</l>\n<l>trailokyādhipatirnātho bhaviṣyasi kalau yuge //</l>\n</lg>\n\n<lg>\n<l>ityevaṃ tatsamādiṣṭaṃ niśamya sa maheśvaraḥ /</l>\n<l>tatheti pratinanditvā tatraiva samupāśrayat //</l>\n</lg>\n\n<lg>\n<l>athāsau sarvavicchāstā lokeśvaro jinātmajaḥ /</l>\n<l>brahmānaṃ samupāmantrya saṃpaśyannaimabravīt //</l>\n</lg>\n\n<lg>\n<l>brahmanstvaṃ rupadhātniśaśvaturvedāṃgaśāyabhṛt /</l>\n<l>sṛṣṭikartā jagacchāstā caturbramhavihārikaḥ //</l>\n</lg>\n\n<lg>\n<l>śāntacaryāsamācāraḥ sāttvikadharmanāyakaḥ /</l>\n<l>paramārthayogavidvidvān śubhārthabhṛd bhaviṣyati //</l>\n</lg>\n\n<lg>\n<l>yuge kalau samutpanne tava caryā vinakṣyati /</l>\n<l>mlechadharmasamākrānte sadvṛttiḥ parihāsyate /</l>\n<l>tadāpi tvaṃ prayatnena nānārupeṇa bodhayan /</l>\n<l>dharmamārge pratiṣṭhāpya prāpayasva sunirvṛtim //</l>\n</lg>\n\n<lg>\n<l>evaṃ brahmanstvamālokya sarvān sattvān prabodhayan /</l>\n<l>bodhimārge pratiṣṭhāpya pālayasva jagaddhite //</l>\n</lg>\n\n<lg>\n<l>evaṃ kṛtvā mahatkleśabhavodadhiṃ samuttaret /</l>\n<l>arhansaṃbodhimāsādya saṃbuddho 'pi bhaviṣyasi //</l>\n</lg>\n\n<lg>\n<l>ityevaṃ tatsamādiṣṭaṃ samākarṇya prabodhitaḥ /</l>\n<l>brahmā tatheti saṃśrutya prābhyanandat prasāditaḥ //</l>\n</lg>\n\n<lg>\n<l>tato 'sau ca mahāsattvo lokeśvaro jinātmabhūḥ /</l>\n<l>nārāyaṇaṃ samālokya samāmantryaivamādiśat //</l>\n</lg>\n\n<note><hi rend='bold'>Gkv 42</hi></note>\n<lg>\n<l>viṣṇo tvaṃ kāmadhātvīśaḥ sarvalokādhipaḥ prabhuḥ /</l>\n<l>rajodharmādhipaḥ śāstā sarvasattvahitārthabhṛt //</l>\n</lg>\n\n<lg>\n<l>mahābhijño mahāvīraḥ sarvaduṣṭapramardakaḥ /</l>\n<l>saṃsārasukhasaṃbhartā māyādharmavicakṣaṇaḥ //</l>\n</lg>\n\n<lg>\n<l>kalau kleśākulān sattvān nānārupeṇa bodhayan /</l>\n<l>trāsayitvāpi yannena sarvān dharme niyojaya //</l>\n</lg>\n\n<lg>\n<l>evaṃ kṛtvā mahāsattvo mahatpuṇyaguṇānvitaḥ /</l>\n<l>rājā viśvambharo nātho lakṣmīpatirmaharddhitaḥ //</l>\n</lg>\n\n<lg>\n<l>sarvān sattvān sukhīkṛtya sarvān duṣṭān vinirjayan /</l>\n<l>saṃvṛtiviratātmānte nirvṛtipadamāpsyasi //</l>\n</lg>\n\n<lg>\n<l>ityevaṃ tatsamādiṣṭaṃ niśamya sa prabodhitaḥ /</l>\n<l>viṣṇustatheti vijñapya prābhyanandat prasāditaḥ //</l>\n</lg>\n\n<lg>\n<l>tataścāsau mahāsattvo lokeśvaro jināṃśajaḥ /</l>\n<l>sarasvatīṃ samālokya samāmaṃtryaivamādiśat //</l>\n</lg>\n\n<lg>\n<l>sarasvatī mahādevī sarvavidyāguṇākarī /</l>\n<l>mahāmāyādharī sarvaśāyavijñā subhāṣiṇī //</l>\n</lg>\n\n<lg>\n<l>saddharmaguṇasaṃbhartrī saṃbodhipratipālinī /</l>\n<l>ṛddhisiddhipradātrī tvaṃ vāgiśvarī bhaviṣyasi //</l>\n</lg>\n\n<lg>\n<l>sarvān mūrkhān durācārānapi sattvān prayatnataḥ /</l>\n<l>bodhayitvā śubhe dharme yojayantyabhipālaya //</l>\n</lg>\n\n<lg>\n<l>ye 'pi te śaraṇaṃ gatvā bhajeyurbhaktimānasāḥ /</l>\n<l>paṇḍitāste mahābhijñā bhaveyu śrīguṇāśrayāḥ //</l>\n</lg>\n\n<lg>\n<l>evaṃ sattvahitaṃ kṛtvā mahtpuṇyaguṇānvitā /</l>\n<l>prānte bodhiṃ samāsādya saṃprāpsyasi jināspadam //</l>\n</lg>\n\n<lg>\n<l>ityevaṃ tatsamādiṣṭaṃ niśamya sā sarasvatī /</l>\n<l>tatheti pratinanditvā tatraikānte samāśrayat //</l>\n</lg>\n\n<lg>\n<l>tataścāsau mahāsattvo lokeśvaro jinātmajaḥ /</l>\n<l>virocanaṃ samālokya samāmaṃtryaivamādiśat //</l>\n</lg>\n\n<note><hi rend='bold'>Gkv 43</hi></note>\n<lg>\n<l>sūrya tvaṃ sumahaddīptiprabhākaro grahādhipaḥ /</l>\n<l>divākaro jagallokatamo 'ntako bhaviṣyasi //</l>\n</lg>\n\n<lg>\n<l>avabhāsya jagallokaṃ prakāśayan viśodhayan /</l>\n<l>cārayitvā śubhe dharme pālayasva sadā bhraman //</l>\n</lg>\n\n<lg>\n<l>tato 'sau ca mahāsattvo lokanātho jagatprabhuḥ /</l>\n<l>candramasaṃ samālokya samāmaṃtryaivamādiśat //</l>\n</lg>\n\n<lg>\n<l>caṃdramasvaṃ mahākāntiḥ śītaraśmiḥ sudhākaraḥ /</l>\n<l>tārādhipo jagatkleśasantāpahṛdbhaviṣyati //</l>\n</lg>\n\n<lg>\n<l>avabhāsya jagallokaṃ pravarṣayan sadāmṛtam /</l>\n<l>auṣadhīvrīhiśasyānāṃ rasavīryaṃ pravardhayan //</l>\n</lg>\n\n<lg>\n<l>prahlādsukhasaṃpannān kṛtvā rātrau prabodhayan /</l>\n<l>sarvān sattvān śubhe dharme cārayitvābhipālaya //</l>\n</lg>\n\n<lg>\n<l>tato vāyuṃ samālokya lokeśvaraḥ sa sarvavit /</l>\n<l>sarvāṃstān samupāmaṃtrya pura evamupādiśat //</l>\n</lg>\n\n<lg>\n<l>yūyaṃ samīraṇāḥ sarve jagatprāṇāḥ sukhāvahāḥ /</l>\n<l>sarvadharmasukhotsāhaprakartāro bhaviṣyatha //</l>\n</lg>\n\n<lg>\n<l>pracarantaḥ sadā yūyaṃ puyagaṇdhasukhavahāḥ /</l>\n<l>prerayitvā jagaddharme saṃpālayadhvamābhavam //</l>\n</lg>\n\n<lg>\n<l>tataḥ pṛthvīṃ mahādevīṃ samālokya sarvadṛk /</l>\n<l>jinātmajo lokanātho samāmaṃtryaivamādiśat //</l>\n</lg>\n\n<lg>\n<l>pṛthivi tvaṃ jagadbhartrī sarvalokasamāśrayā /</l>\n<l>vasuṃdharā jagadbhartī viśvamātā bhaviṣyasi //</l>\n</lg>\n\n<lg>\n<l>sarvadhātūn suratnāni vrīhiśasyamahauṣadhīḥ /</l>\n<l>datvā saṃsthāpya saddharme pālayasva jagatsadā //</l>\n</lg>\n\n<lg>\n<l>tato varumālokya sa lokeśo jinātmabhūḥ /</l>\n<l>purataḥ samupāmaṃtrya vyākarodevamādiśat //</l>\n</lg>\n\n<lg>\n<l>varuṇa tvamapāṃ nāthaḥ sarvasattvāmṛtapadaḥ /</l>\n<l>sarvaratnākarādhīśo nāgarājo bhaviṣyasi //</l>\n</lg>\n\n<note><hi rend='bold'>Gkv 44</hi></note>\n<lg>\n<l>sadāmṛtapradānena poṣayitvā prabodhayan /</l>\n<l>datvā ratnāni saddharme cārayasva jagatsadā //</l>\n</lg>\n\n<lg>\n<l>tato vahniṃ samālokya citrabhānuṃ prabhāsvaram /</l>\n<l>sarvalokādhipaḥ śāstā samāmaṃtryaivamādiśat //</l>\n</lg>\n\n<lg>\n<l>vahne tvaṃ sarvadevānāṃ mukhībhūto hutāṃśabhuk /</l>\n<l>pācakaḥ sarvavastūnāṃ dahanaḥ pāvako 'pyasi //</l>\n</lg>\n\n<lg>\n<l>tasmāt sarvaprayatnena sarvālokān praharṣayan /</l>\n<l>sadā loke sukhaṃ dattvā saṃpālaya jagaddhite //</l>\n</lg>\n\n<lg>\n<l>tato lakṣmīṃ mahādeviṃ lokeśvaraḥ sa sanmatiḥ /</l>\n<l>purataḥ samupāmaṃtrya samālokyaivamādiśat //</l>\n</lg>\n\n<lg>\n<l>lakṣmi tvaṃ śrī mahādevī māheśvarī vasundharā /</l>\n<l>sarvasaṃpatsukhotsāhapradāyinī bhaviṣyasi //</l>\n</lg>\n\n<lg>\n<l>sadhātudravyarantādimahānsampatsukhānyapi /</l>\n<l>datvā dharme pratiṣṭhāpya pālayasva jagatsadā //</l>\n</lg>\n\n<lg>\n<l>tataḥ śrīdaṃ samālokya sa lokeśo jagatprabhuḥ /</l>\n<l>purataḥ samupāmaṃtrya vyākarodevamādiśat //</l>\n</lg>\n\n<lg>\n<l>kubera tvaṃ mahābhāgaḥ sarvadravyādhipaḥ prabhuḥ /</l>\n<l>śrīsaṃpatsadguṇādhāro rājarājo bhaviṣyasi //</l>\n</lg>\n\n<lg>\n<l>datvā śrīguṇasaṃpattīḥ pradatvā saṃprabodhayan /</l>\n<l>bodhimārge pratiṣṭhāpya pālayasva sadā jagat //</l>\n</lg>\n\n<lg>\n<l>evaṃ sa trijagatnnātho lokeśvaro jinātmajaḥ /</l>\n<l>sarvāṃstān svāatmajān devān samāmaṃtryaivamādiśat //</l>\n</lg>\n\n<lg>\n<l>yūyaṃ sarve mahāsattvāḥ saṃbodhivratacāriṇaḥ /</l>\n<l>sarvasattvahitaṃ kṛtvā pracaradhvaṃ sadā śubhe //</l>\n</lg>\n\n<lg>\n<l>evaṃ kṛtvā mahatpuṇyaṃ śrīsamṛddhisamanvitāḥ /</l>\n<l>ante saṃbodhimāsādya saṃbuddhapadamāpsyatha //</l>\n</lg>\n\n<lg>\n<l>ityevaṃ tatsamādiṣṭaṃ śrutvā sarve prabodhitāḥ /</l>\n<l>te devāḥ pratinandantastatheti pratiśuśruvuḥ //</l>\n</lg>\n\n<note><hi rend='bold'>Gkv 45</hi></note>\n<lg>\n<l>evaṃ te sakalā devāḥ dhṛtvā tasyānuśāsanam /</l>\n<l>bodhicaryāṃ samādhāya saṃpracerujagaddhite //</l>\n</lg>\n\n<lg>\n<l>tadanuśāsanādeva sarvalokādhipā api /</l>\n<l>bodhicaryāvrataṃ dhṛtvā saṃcarire jagaddhite //</l>\n</lg>\n\n<lg>\n<l>evaṃ sa trijagacchāstā lokeśvaro jinātmajaḥ /</l>\n<l>bodhisattvamahābhijñaḥ sarvalokādhipeśvaraḥ //</l>\n</lg>\n\n<lg>\n<l>ye tasya trijagacchāstuḥ śraddhayā śaraṇaṃ gatāḥ /</l>\n<l>sarve te vimalātmano naiva gacchanti durgatim //</l>\n</lg>\n\n<lg>\n<l>sadā sadgatisaṃjātāḥ saddharmaśrīsukhānvitāḥ /</l>\n<l>niḥkleśā bodhimāsādhya saṃbuddhapadamāpnuyuḥ //</l>\n</lg>\n\n<lg>\n<l>sarve 'pi sugatāstasya śraddhayā śaraṇaṃ gatāḥ /</l>\n<l>dhyātvānusmṛtimādhyāya pracaranto jagaddhite //</l>\n</lg>\n\n<lg>\n<l>eatatpuṇyānubhāvena niḥkleśā vimalāśayāḥ /</l>\n<l>jitvā māragaṇān bodhiṃ prāpya gatāḥ sunirvṛtim //</l>\n</lg>\n\n<lg>\n<l>atītā api saṃbuddhā vartamānā anāgatāḥ /</l>\n<l>sarve 'pi te jagacchāstuḥ śraddhayā śaraṇaṃ gatāḥ //</l>\n</lg>\n\n<lg>\n<l>dhyātvānusmṛtimādhāya pracaranto jagaddhite /</l>\n<l>bodhicaryāvrataṃ dhṛtvā kṛtvā sarvajagaddhitam //</l>\n</lg>\n\n<lg>\n<l>krameṇa bodhisaṃbhāraṃ pūrayitvā yathāvidhi /</l>\n<l>jitvā māragaṇān sarvān bodhiṃ prāpyābhavan jināḥ //</l>\n</lg>\n\n<lg>\n<l>bhavanti ca bhaviṣyanti dharmarājā munīśvarāḥ /</l>\n<l>arhantaḥ sugatā nāthāḥ sarvajñāstrivināyakāḥ //</l>\n</lg>\n\n<lg>\n<l>evaṃ sa trijagannātho lokeśvaro maharddhimān /</l>\n<l>bodhisattvo mahāsattvaḥ sarvalokādhipeśvaraḥ //</l>\n</lg>\n\n<lg>\n<l>sarvasattvahitārthena bodhicaryāvrataṃ caran /</l>\n<l>sarvān sattvān svayaṃ paśyannavabhāsya samuddharan //</l>\n</lg>\n\n<lg>\n<l>bodhimārge pratiṣṭhāpya cārayitvā śubhe vṛṣe /</l>\n<l>bodhayan suprasannāṃstān preṣayati sukhāvatīm //</l>\n</lg>\n\n<note><hi rend='bold'>Gkv 46</hi></note>\n<lg>\n<l>evam sa jagadādīśo lokeśvaro jinātmajaḥ /</l>\n<l>bodhisattvo mahāsattvaḥ sarvadharmahitārthabhṛt //</l>\n</lg>\n\n<lg>\n<l>nāsti tasya samaṃ kaścit saddharmaguṇapuṇyavān /</l>\n<l>kuto 'dhiko bhavettena lokeśvaro jagatprabhuḥ //</l>\n</lg>\n\n<lg>\n<l>ityevaṃ sugataiḥ sarvaiḥ saṃbuddhaiḥ sarvadarśibhiḥ /</l>\n<l>lokeśaguṇamāhātmyaṃ samādiṣṭaṃ śrutaṃ mayā //</l>\n</lg>\n\n<lg>\n<l>īdṛkpuṇyaguṇodbhāvaṃ lokeśasya vipaśvinaḥ /</l>\n<l>minīndreṇa samādiṣṭaṃ purā mayābhisaṃśrutam //</l>\n</lg>\n\n<lg>\n<l>tasmāllokeśavaraḥ sarvasaṃghādhipo jagadguruḥ /</l>\n<l>sevanīyaḥ prayatnena saddharmaguṇavāṃchibhiḥ //</l>\n</lg>\n\n<lg>\n<l>ye hyasya śaraṇaṃ gatvā bhajanti śraddhayā mudā /</l>\n<l>durgatiṃ te na gacchanti sarvatrāpi kadācana //</l>\n</lg>\n\n<lg>\n<l>sadā sadgatisaṃjātā dharmaśrīsukhabhāginaḥ /</l>\n<l>śubhotsāhaṃ prabhuṃjante prānte yānti sukhāvatīm //</l>\n</lg>\n\n<lg>\n<l>ityevaṃ hi samādiṣṭaṃ śākyasiṃhena tāyinā /</l>\n<l>śrutvā sarve sabhālokāḥ prābhyanandan prabodhitāḥ //</l>\n</lg>\n\n<p>// iti śrīmaheśvarādidevasamutpādanaprakaraṇam //</p>\n\n<p>5. sarvākāra sarvasattva prabodhana bodhicaryāvatāraṇa prakaraṇa</p>\n\n<lg>\n<l>atha sarvanīvaraṇaviṣkambhī sugatātmajaḥ /</l>\n<l>sāṃjalirbhagavantaṃ taṃ praṇatvā caivamabravīt //</l>\n</lg>\n\n<lg>\n<l>bhagavansa mahāsattvo lokeśvara jagatprabhuḥ /</l>\n<l>kadeha samupāgached draṣṭumicchāmi taṃ prabhum //</l>\n</lg>\n\n<lg>\n<l>iti taduktamākarṇya bhagavān sa munīśvaraḥ /</l>\n<l>viṣkambhinaṃ mahāsattvaṃ tamālokyaivamādiśat //</l>\n</lg>\n\n<note><hi rend='bold'>Gkv 47</hi></note>\n<lg>\n<l>viṣkambhin sa mahāsattvo nāgacchediha sāṃpratam /</l>\n<l>anyatra narake sattvānuddhartumabhigacchati //</l>\n</lg>\n\n<lg>\n<l>sarvatrāpi svayaṃ gatvā saṃpaśyannarakāśritān /</l>\n<l>sarvān sattvān samuddhṛtya preṣayati sukhāvatīm //</l>\n</lg>\n\n<lg>\n<l>evaṃ sa sarvadā sattvān svayaṃ paśyan dine dine /</l>\n<l>asaṃkhyeyān samuddhṛtya preṣayati sukhāvatīm //</l>\n</lg>\n\n<lg>\n<l>evaṃ kurvan sa lokeśo bodhicaryāvrataṃ caran /</l>\n<l>asaṃkhyapuṇyaratnādyaśrīsamṛddho virājate //</l>\n</lg>\n\n<lg>\n<l>tasya puṇyamasaṃkhyeyamaprameyaṃ bahūttamam /</l>\n<l>sarvairapi munīndraistatpramātuṃ naiva śakyate //</l>\n</lg>\n\n<lg>\n<l>ityevaṃ sugataiḥ sarvaiḥ purākhyātaṃ mayā śrutam /</l>\n<l>tadatrāhaṃ pravakṣyāmi śṛṇudhyaṃ yūyamādarāt //</l>\n</lg>\n\n<lg>\n<l>tadyathābhūt purā śāstā śikhi nāma tathāgataḥ /</l>\n<l>sarvajño 'rhanmahābhijñoḥ dharmarājo munīśvaraḥ //</l>\n</lg>\n\n<lg>\n<l>sarvavidyādhirājendraḥ saṃbuddhaḥ sugato jinaḥ /</l>\n<l>mārajit sarvalokendrastraidhātukavināyakaḥ //</l>\n</lg>\n\n<lg>\n<l>tadāsaṃ bodhisattvo 'haṃ dānaśūro 'bhidho gṛhī /</l>\n<l>sadādānarato dhīraḥ sarvasattvahitārthabhṛt //</l>\n</lg>\n\n<lg>\n<l>sadā sa śikhinastasya munīndrasya jagadguroḥ /</l>\n<l>satkṛtya śraddhayā nityaṃ prābhajan samupasthitaḥ //</l>\n</lg>\n\n<lg>\n<l>tadā tena munīndreṇa samākhyātaṃ mayā śrutam /</l>\n<l>lokeśvarasya saddharmasādhanodbhavakauśalam //</l>\n</lg>\n\n<lg>\n<l>iti tena munīndreṇa samāakhyātaṃ niśamya saḥ /</l>\n<l>bodhisattvo mahāsattvo viṣkambhī caivamabravīt //</l>\n</lg>\n\n<lg>\n<l>bhagavan kidṛśaṃ tasya lokeśasya mahātmanaḥ /</l>\n<l>saddharmasādhanodbhūtaṃ kauśalaṃ bhavatā śrutam //</l>\n</lg>\n\n<lg>\n<l>bhagavanstatsamākhyāya sarvānasmān prabodhaya /</l>\n<l>sarvalokā ime śrutvā bhaveyustadguṇāratāḥ //</l>\n</lg>\n\n<note><hi rend='bold'>Gkv 48</hi></note>\n<lg>\n<l>iti saṃprārthitaṃ tena śrutvāsau bhagavān jinaḥ /</l>\n<l>sarvāṃllokān sabhāsīnān samālokyaivamādiśat //</l>\n</lg>\n\n<lg>\n<l>yadā sa bhagavāṃcchāstā śikhī tathāgato jinaḥ /</l>\n<l>sarvalokasabhāmadhye sasāṃghikaḥ samāśritaḥ //</l>\n</lg>\n\n<lg>\n<l>ādimadhyāntakalyāṇaṃ saṃbodhiguṇasādhanam /</l>\n<l>saddharmaṃ samupādeṣṭuṃ samārabhejjagaddhite //</l>\n</lg>\n\n<lg>\n<l>tadā tasya mukhadvārānnānāvarṇāḥ suraśmayaḥ /</l>\n<l>vinirgatā jagatsarvamavabhāsya pracerire //</l>\n</lg>\n\n<lg>\n<l>kṛtvā sarvatra lokeṣu subhadrāṇi samantataḥ /</l>\n<l>punarāgatya sā kāntistadāśrama upāgatāḥ //</l>\n</lg>\n\n<lg>\n<l>śikhinaṃ taṃ mahābhijñaṃ dharmarājaṃ munīśvaram /</l>\n<l>tridhā pradakṣiṇīkṛtya tanmukhājye samāviśat //</l>\n</lg>\n\n<lg>\n<l>tatsatpuṇyaprabhāṃ dṛṭvā lokeśvaraḥ sa vismitaḥ /</l>\n<l>amitābhaṃ jinaṃ natvā papracchaivaṃ samādarāt //</l>\n</lg>\n\n<lg>\n<l>bhagavan kasya satpuṇyakāntiriyaṃ samāgatā /</l>\n<l>tadbhavān samupādiśya saṃbodhayatu no guro //</l>\n</lg>\n\n<lg>\n<l>iti taduktamākarṇya bhagavān so 'mitaprabhaḥ /</l>\n<l>lokeśvaraṃ mahāsattvaṃ tamālokyaivamādiśat //</l>\n</lg>\n\n<lg>\n<l>kulaputra śikhī nāma saṃbuddho 'rhanmunīśvaraḥ /</l>\n<l>sarvajñastrigacchāstā dharmarājastathāgataḥ //</l>\n</lg>\n\n<p>vihāre jetakodyāne samāśritaḥ sasāṃghikaḥ //</p>\n\n<lg>\n<l>sarvalokasabhāmadhye samāsīnaḥ prabhāsayan /</l>\n<l>saddharmaṃ samupādeṣṭuṃ prārambhaṃ kurute 'dhunā //</l>\n</lg>\n\n<lg>\n<l>tasyeyaṃ suprabhākāntirmukhadvārādvinirgatā /</l>\n<l>sarvatra bhuvaneṣvevamavabhāsya pracaryate //</l>\n</lg>\n\n<lg>\n<l>ihāpi samupāyātā bhāsayantī pracāritā /</l>\n<l>parāvṛtya munestasya mukhe prāviśate 'dhunā //</l>\n</lg>\n\n<lg>\n<l>ityādiṣṭaṃ munīndreṇa lokeśvaraḥ prasāditaḥ /</l>\n<l>amitābhaṃ munīndraṃ taṃ praṇatvaivamabhāṣata //</l>\n</lg>\n\n<note><hi rend='bold'>Gkv 49</hi></note>\n<lg>\n<l>bhagavan dharmarājaṃ taṃ draṣṭumicchāmi sāṃpratam /</l>\n<l>tattatrāhaṃ gatiṣyāmi tadājñāṃ dātumarhati //</l>\n</lg>\n\n<lg>\n<l>iti saṃprārthitaṃ tena lokeśena niśamya saḥ /</l>\n<l>amitābho munīndrastaṃ lokeśamevamabavrīt //</l>\n</lg>\n\n<lg>\n<l>kulaputra munīndraṃstaṃ yadi draṣṭuṃ tvamicchasi /</l>\n<l>gaccha madvacanenāpi kauśalyaṃ spraṣṭumarhasi //</l>\n</lg>\n\n<lg>\n<l>padmaṃ samupasaṃsthāpya tasya paśyan sabhāmapi /</l>\n<l>samupāśritya saddharmaṃ śrutvā gacchānumoditaḥ //</l>\n</lg>\n\n<lg>\n<l>ityādiṣṭaṃ munīndreṇa śrutvā lokeśvaro mudā /</l>\n<l>sāṃjalistaṃ jinaṃ natvā saṃbhāsayaṃstato 'carat //</l>\n</lg>\n\n<lg>\n<l>yadā tataḥ sukhāvatyāṃ saṃprasthitaḥ sa bhāsayan /</l>\n<l>tadā sarvā mahī sābdhiḥ sāgādhā ca prakampitā //</l>\n</lg>\n\n<lg>\n<l>pravarṣādviyato hemaratnamayaṃ mahotpalam /</l>\n<l>nirutpātaṃ śubhotsāhaṃ prāvartata samantataḥ //</l>\n</lg>\n\n<lg>\n<l>tadāśramamahodyāne kalpavṛkṣāḥ samutthitāḥ /</l>\n<l>divyavastrasuvarṇādiratnālaṃkāralambitāḥ //</l>\n</lg>\n\n<lg>\n<l>nānākusumavṛkṣāśca sugaṃdhipuṣpaśobhitāḥ /</l>\n<l>anekafalavṛkṣāśca divyarasafalānatāḥ //</l>\n</lg>\n\n<lg>\n<l>aṣṭāṃguṇasaṃpannajalapūrṇāḥ sarovarāḥ /</l>\n<l>nānāpuṣpābhisaṃkīrṇāḥ prādurbhūtā manoramāḥ //</l>\n</lg>\n\n<lg>\n<l>vividhapuṣpavarṇāṇi dravyāṇi vividhānyapi /</l>\n<l>hemādidhāturatnāni vastrāṇi bhūṣaṇāni ca //</l>\n</lg>\n\n<lg>\n<l>suvarṇasurasāsvādasaṃpannabhojanānyapi /</l>\n<l>dhānyādivrīhijātāni pravarṣanta tadāśrame //</l>\n</lg>\n\n<lg>\n<l>tatra ca saptaratnāni saṃjātāni jināśrame /</l>\n<l>sarvā bhūmiśca sauvarṇā nirbhāsā saṃbabhau tadā //</l>\n</lg>\n\n<lg>\n<l>tadā lokeśvara padmaṃ sahastrapatraṃ suvarṇikam /</l>\n<l>saptaratnamayo jvālaṃ samādāya tataścaran //</l>\n</lg>\n\n<note><hi rend='bold'>Gkv 50</hi></note>\n<lg>\n<l>evaṃ tatra subhadrāṇāṃ nimittaṃ saṃprakāśayan /</l>\n<l>avabhāsya jagallokaṃ samālokya samantataḥ //</l>\n</lg>\n\n<lg>\n<l>prāṇino duḥkhinaḥ sarvān samuddhṛtya prayatnataḥ /</l>\n<l>bodhimārge pratiṣṭhāpya saṃpreṣayan sukhāvatīm //</l>\n</lg>\n\n<lg>\n<l>sudhāraśmiṃ samutsṛjya saṃbhāsayan samantataḥ /</l>\n<l>saṃbuddhaṃ śikhinaṃ tadvihāramupācarat //</l>\n</lg>\n\n<lg>\n<l>tāni bhadranimittāni vilokya tatsabhāśritaḥ /</l>\n<l>ratnapāṇirmahāsattva boddhisattvo 'bhilokayan //</l>\n</lg>\n\n<lg>\n<l>vismitaḥ sahasotthāya pustaḥ samupācarat /</l>\n<l>udvahannuttarāsaṃgaṃ jānubhyāṃ bhuvi saṃsthitaḥ //</l>\n</lg>\n\n<lg>\n<l>bhagavantaṃ munīndraṃ taṃ saṃbuddhaśikhinaṃ mudā /</l>\n<l>kṛtāṃjalipuṭo natvā papracchaivaṃ samādarāt //</l>\n</lg>\n\n<lg>\n<l>bhagavan kasya prabhākāntiriyamiha samāgatā /</l>\n<l>mahadbhadranimittāni dṛśyante prodbhavāni ca //</l>\n</lg>\n\n<lg>\n<l>bhagavanstatsamādiśya sarvānimān sabhāśritān /</l>\n<l>vismayākulacittāntaḥ prabodhayitumarhati //</l>\n</lg>\n\n<lg>\n<l>iti saṃprārthitaṃ tena śrutvā śikhī tathāgataḥ /</l>\n<l>ratnapāṇiṃ mahāsattvaṃ taṃ paśyannevamādiśat //</l>\n</lg>\n\n<lg>\n<l>ratnapāṇe mahāsattva dṛśyante yadihādhunā /</l>\n<l>mahadbhadranimittāni saṃjātāni samantataḥ //</l>\n</lg>\n\n<lg>\n<l>taddhetuṃ saṃpravakṣyāmi śṛṇudhvamidamādarāt /</l>\n<l>yūyaṃ sarve prasīdantaḥ pratibudhyānumodata //</l>\n</lg>\n\n<lg>\n<l>yaḥ śrīmāṃjagannātho bodhisattvo jinātmajaḥ /</l>\n<l>sarvasaṃghādhipaḥ śāsta sarvalokādhipeśvaraḥ /</l>\n<l>samantabhadrakārī sa āryāvalokiteśvaraḥ /</l>\n<l>sattvān paśyan samuddhartuṃ sukhāvatyāṃ viniścaran //</l>\n</lg>\n\n<lg>\n<l>puṇyaraśmiṃ samutsṛjya saṃbhāsayan samantataḥ /</l>\n<l>śodhayaṃstrijagallokaṃ kṛtvā bhadraṃ samantataḥ //</l>\n</lg>\n\n<note><hi rend='bold'>Gkv 51</hi></note>\n<lg>\n<l>pāpino 'pi durācārān sarvatra narakeṣvapi /</l>\n<l>nimagnāṃstān samālokya samuddhṛtya samantata //</l>\n</lg>\n\n<lg>\n<l>bodhayitvā prayatnena kṛtvā saddharmalālasān /</l>\n<l>mameha darśanaṃ kartuṃ samupāgacchapi sāṃpratam /</l>\n<l>tasyeyaṃ suprabhā kāntirbhāsayantī samāgatā //</l>\n</lg>\n\n<lg>\n<l>īdṛgdranimittāni saṃjātāni samaṃtataḥ /</l>\n<l>bhadraheturayaṃ tasya lokeśasyāgataḥ khalu //</l>\n</lg>\n\n<lg>\n<l>ityādiṣṭaṃ munīndreṇa ratnapāṇirniśamya saḥ /</l>\n<l>saṃbuddhaṃ taṃ sabhāṃ tāṃ ca samālokyaivamabravīt //</l>\n</lg>\n\n<lg>\n<l>bhagavan sa mahāsattvo lokeśvaro jagatprabhuḥ /</l>\n<l>nāgacchati kadāgatcched draṣṭumicchāmi taṃ prabhum //</l>\n</lg>\n\n<lg>\n<l>iti tenoditaṃ śrutvā bhagavān sa śikhī jinaḥ /</l>\n<l>ratnapāṇiṃ tamālokya sabhāṃ cāpyevamādiśat //</l>\n</lg>\n\n<lg>\n<l>āgacchet sa mahāsattvo lokeśvaraḥ suduḥkhitaḥ /</l>\n<l>sattvān sarvān samuddhṛtya preṣayitvā sukhāvatīm //</l>\n</lg>\n\n<lg>\n<l>prathamamiha māṃ draṣṭumāgacchet sa kṛpānidhiḥ /</l>\n<l>tadā taṃ trijagannāthaṃ paśca bhaja samādarāt //</l>\n</lg>\n\n<lg>\n<l>ityādiṣṭaṃ munīndreṇa śrutvā sa ratnabhṛnmudā /</l>\n<l>saha sarvasabhālokaistasthau taddarśanotsukaḥ //</l>\n</lg>\n\n<lg>\n<l>tadāsau trijagannātho lokeśvaraḥ prabhāsayan /</l>\n<l>dūrāttaṃ sugataṃ paśyan vihāre samupāviśat //</l>\n</lg>\n\n<lg>\n<l>taṃ lokeśaṃ samāyātaṃ samīkṣya sugatātmajam /</l>\n<l>sarve lokāḥ sabhāsīnāḥ samutthāya praṇemire //</l>\n</lg>\n\n<lg>\n<l>ratnapāṇistamāyātaṃ saṃpaśyan sahasotthitaḥ /</l>\n<l>sāṃjaliḥ samupāgamya vavande tatpadāmbuje //</l>\n</lg>\n\n<lg>\n<l>evaṃ sa vandyamānastaiḥ sarvalokaiḥ prabhāsayan /</l>\n<l>śikhinaṃ taṃ samālokya purataḥ samupācarat //</l>\n</lg>\n\n<note><hi rend='bold'>Gkv 52</hi></note>\n<lg>\n<l>taṃ samāyātamālokya bhagavān sa śikhī mudā /</l>\n<l>svāgataṃ te mahāsattva kauśalamityapṛcchata //</l>\n</lg>\n\n<lg>\n<l>ityādiṣṭaṃ munīndreṇa śrutvā sa sugatātmajaḥ /</l>\n<l>kauśalaṃ me sadā śāstariti vadannupācarat //</l>\n</lg>\n\n<lg>\n<l>tatrāsau trijagannāthaḥ śikhinaṃ taṃ munīśvaram /</l>\n<l>vanditvā taṃ mahāpadmamupasthāpyaivabravīt //</l>\n</lg>\n\n<lg>\n<l>bhagavannamitābhena śāstremaṃ prahitaṃ kajam /</l>\n<l>kuśalaṃ cāpi sarvatra pṛcchata te samantataḥ //</l>\n</lg>\n\n<lg>\n<l>iti taduktamākarṇya bhagavān sa śikhī mudā /</l>\n<l>gṛhītvā taṃ mahāpadmaṃ vāme sthāpyaivamabravīt //</l>\n</lg>\n\n<lg>\n<l>sarvatra kauśalamatra kvacittasyāpi kauśalam /</l>\n<l>iti pṛṣṭvā munīndraiśca tanevaṃ paryapṛcchata //</l>\n</lg>\n\n<lg>\n<l>kulaputra tvayā sattvāḥ kiyanto narakāśritāḥ /</l>\n<l>samuddhṛtya śubhe sthāpya preṣitāste sukhāvatīm //</l>\n</lg>\n\n<lg>\n<l>iti pṛṣṭe munīndreṇa lokeśvaro vilokya saḥ /</l>\n<l>saṃbuddhaṃ taṃ sabhāṃ cāpi samālokyaivamabravīt //</l>\n</lg>\n\n<lg>\n<l>bhagavan bahavo 'saṃkhyeyāḥ sattvā narakāśritāḥ /</l>\n<l>te sarve 'pi prayatnena mayālokya samuddhṛtāḥ //</l>\n</lg>\n\n<lg>\n<l>tadyathā ye mahāduṣṭā avīcau karmabhoginaḥ /</l>\n<l>raurave kālasūtre ca hāhavatapane 'pi ca //</l>\n</lg>\n\n<lg>\n<l>tāpane 'gnidhaṭe ye ca śālmalike ca pāpinaḥ /</l>\n<l>saṃghāate cāndhakāre ca śītodake 'sipatrake //</l>\n</lg>\n\n<lg>\n<l>evamanyaṣu sarveṣu narakeṣu samantataḥ /</l>\n<l>svakṛtakarmabhuṃjānāṃ tiṣṭhanto duḥkhabhoginaḥ //</l>\n</lg>\n\n<lg>\n<l>tīvraduḥkhāgnisantaptā mūḍhā viluptacetanāḥ /</l>\n<l>te sarve 'pi mayoddhṛtya saṃpreṣitāḥ sukhāvatīm //</l>\n</lg>\n\n<lg>\n<l>bhūtāḥ pretāḥ piśācāśca kṣuptipāsāgnidāhitāaḥ /</l>\n<l>sūcimukhādayo duṣṭā viṇmūtrāmedhyabhoginaḥ //</l>\n</lg>\n\n<note><hi rend='bold'>Gkv 53</hi></note>\n<lg>\n<l>paśavo 'pi ca ye duṣṭāḥ pakṣiṇo 'pi durāratāḥ /</l>\n<l>kṛmikīṭādayaścāpi svakarmafalabhoginaḥ //</l>\n</lg>\n\n<lg>\n<l>te 'pi sarve mayālokya mocayitvā svakarmataḥ /</l>\n<l>samuddhṛtya prayatnene saṃpreṣitāḥ sukhāvatīm //</l>\n</lg>\n\n<lg>\n<l>evamanye 'pi sattvā ye martyā daityāḥsurā api /</l>\n<l>adharmābhiratā duṣṭā bhraṣṭā narakagāminaḥ //</l>\n</lg>\n\n<lg>\n<l>te 'pi sarve mayāalokya bodhiyitvā prayatnataḥ /</l>\n<l>sadharme saṃpratiṣṭhāpya saṃpreṣitā jinālaye //</l>\n</lg>\n\n<lg>\n<l>evaṃ nityaṃ mayālokya prāṇino durito 'rddhatāḥ /</l>\n<l>sarve 'pi narakāsīnāstīvraduḥkhāgnitāpitāḥ //</l>\n</lg>\n\n<lg>\n<l>dine dine 'pyasaṃkhyeyā samuddhṛtya prayatnataḥ /</l>\n<l>bodhiyitvā śubhe sthāpya cārayitvā susaṃvare /</l>\n<l>bodhimārge niyujyaivaṃ saṃpreṣitā jinālaye //</l>\n</lg>\n\n<lg>\n<l>yathā mayā pratijñātaṃ tathā karttavyameva tat /</l>\n<l>iti nityaṃ samālokya sattvā dharme 'bhiyojitāḥ //</l>\n</lg>\n\n<lg>\n<l>yāvantaḥ prāṇinaḥ sarve yāvanna bodhibhāginaḥ /</l>\n<l>tāvadahaṃ na saṃbodhiṃ saṃprāpnuyāṃ jagaddhite //</l>\n</lg>\n\n<lg>\n<l>iti dṛḍhā pratijñā me yāvanna paripūritā /</l>\n<l>tāvat sattvān samālokya samuddhṛtya prayatnataḥ //</l>\n</lg>\n\n<lg>\n<l>bodhayitvāpi kṛtvā ca caturbrahmavihāriṇaḥ /</l>\n<l>bodhimārge pratiṣṭhāpya preṣayeyaṃ sukhāvatīm //</l>\n</lg>\n\n<lg>\n<l>ityevaṃ bhagavaṃcchāste bodhicaryāṃ samācaran /</l>\n<l>sarvasattvahitaṃ kṛtvā care tridhātukeṣvapi //</l>\n</lg>\n\n<lg>\n<l>evaṃ nityaṃ jagallokia kṛtvā bhadrasukhotsavam /</l>\n<l>pracaraṃ pracarāmyevaṃ cariṣyāmi sadā bhave //</l>\n</lg>\n\n<lg>\n<l>ityuktvā sa mahāsattvo lokeśvaro jinātmajaḥ /</l>\n<l>bhūyastaṃ śikhinaṃ natvā samanujñāmayācata //</l>\n</lg>\n\n<lg>\n<l>bhagavan gantumicchāmi sattvānuddhartumanyataḥ /</l>\n<l>tadanujñāṃ pradatvā me prasīdatu jagaddhite //</l>\n</lg>\n\n<note><hi rend='bold'>Gkv 54</hi></note>\n<lg>\n<l>iti taduktamākarṇya sa śikhī bhagavān mudā /</l>\n<l>lokeśvaraṃ mahābhijñaṃ tamālokyāivamabravīt //</l>\n</lg>\n\n<lg>\n<l>sidhyatu te mahāsattva kāryaṃ saṃbodhisādhanam /</l>\n<l>gaccha loke hitaṃ kurvan saṃcarasva sukhaṃ sadā //</l>\n</lg>\n\n<lg>\n<l>ityādiṣṭaṃ munīndreṇa lokeśvaro jagatprabhuḥ /</l>\n<l>śikhinaṃ dharmarājaṃ taṃ praṇatvā prācarattataḥ //</l>\n</lg>\n\n<lg>\n<l>prakramittvā tataḥ so 'gnipiṇḍa iva samujjvalan /</l>\n<l>ākāśe 'ntarhito 'nyatra bhuvene bhāsayan yayau //</l>\n</lg>\n\n<lg>\n<l>tamevaṃ khe gataṃ dṛṣṭvā ratnapāṇiḥ sa vismitaḥ /</l>\n<l>śikhinaṃ bhagavantaṃ taṃ samālokyaivamabravīt //</l>\n</lg>\n\n<lg>\n<l>bhagavaṃstrijagadbharturlokeaśsya mahānmanaḥ /</l>\n<l>kiyatsukṛtasaṃbhāraṃ vidyate tatsamādiśa //</l>\n</lg>\n\n<lg>\n<l>iti saṃprārthitaṃ tena śrutvā sa bhagavāṃchikhī /</l>\n<l>ratnapāṇistamālokya samāmaṃtryaivamādiśat //</l>\n</lg>\n\n<lg>\n<l>kulaputra śṛṇu cāsya lokeśasya jagatprabhoḥ /</l>\n<l>puṇyaskandhaṃ pravakṣyāmi sattvānāṃ bhadrakāraṇe //</l>\n</lg>\n\n<lg>\n<l>tadyathaike mahāsattvāḥ sarveṣāmapi dehinām /</l>\n<l>sarvadā sarvasatkārairbhajanti samupasthitāḥ //</l>\n</lg>\n\n<lg>\n<l>teṣāṃ puṇyāni yāvanti tāni sarvāṇi sadguroḥ /</l>\n<l>lokeśsyaikavālāgre iti sarve jinā jaguḥ //</l>\n</lg>\n\n<lg>\n<l>tadyathāpi caturdvīpe meghā varṣanti sarvadā /</l>\n<l>tatsarvajalabindūnāṃ saṃkhyātuṃ śakyate mayā //</l>\n</lg>\n\n<lg>\n<l>na tu lokeśvarasyāsya bodhisattvasya satprabhoḥ /</l>\n<l>puṇyaskandhapramāṇāni kartuṃ kenāpi śakyate //</l>\n</lg>\n\n<lg>\n<l>sarvaṣāmapi cābdhīṇāṃ sarveṣāmapi cāmbhasām /</l>\n<l>ekaikabindhusaṃkhyāni kartuṃ śaknomyahaṃ dhruvam //</l>\n</lg>\n\n<lg>\n<l>na tu lokeśvarasyāsya saṃbodhivratacāriṇaḥ /</l>\n<l>puṇyasaṃbhārasaṃkhyāni kartuṃ śaknomyahaṃ khalu //</l>\n</lg>\n\n<note><hi rend='bold'>Gkv 55</hi></note>\n<lg>\n<l>sarveṣāmapi jantūnāṃ caturdvīpanivāsinām /</l>\n<l>ekaikaromasaṃkhyābhiḥ pramāṇaṃ śakyate kila //</l>\n</lg>\n\n<lg>\n<l>na tu lokeśvarasyāsya saddharmasadguṇāmbudheḥ /</l>\n<l>bodhisaṃbhārapuṇyānāṃ pramātuṃ śakyate mayā //</l>\n</lg>\n\n<lg>\n<l>hemaratnamayān stūpān paramāṇurajopamān /</l>\n<l>vidhāya sarvadābhyarcya prabhajet samupasthitaḥ //</l>\n</lg>\n\n<lg>\n<l>saṃbuddhapratimāṃścaivaṃ paramāṇurajopamān /</l>\n<l>hemaratnamayān sthāpya sarve lokā mahotsavaiḥ //</l>\n</lg>\n\n<lg>\n<l>sadhāturatnapūjāṃgairbhajeyuḥ sarvadā mudā /</l>\n<l>etatpuṇyapramāṇāni kartuṃ śaknomyahaṃ dhruvam //</l>\n</lg>\n\n<lg>\n<l>naiva lokeśvarasyāsya caturbrahmavihāriṇaḥ /</l>\n<l>puṇyasaṃkhyāpramāṇāni kartuṃ śaknomi sarvathā //</l>\n</lg>\n\n<lg>\n<l>sarveṣāmapi vṛkṣāṇāṃ caturdvipamahīruhām /</l>\n<l>patrasaṃkhyāpramāṇāni kartuṃ śaknomyahaṃ khalu //</l>\n</lg>\n\n<lg>\n<l>naiva lokeśvarasyāsya sattvahitārthadāyinaḥ /</l>\n<l>puṇyasaṃkhyāpramāṇāni kartuṃ śaknomi sarvadā //</l>\n</lg>\n\n<lg>\n<l>sarve strīpuruṣā maryāścaturdvīpanivāsinaḥ /</l>\n<l>śrotāpattifale sthāpya cārayeyuḥ susaṃvaram //</l>\n</lg>\n\n<lg>\n<l>teṣāṃ puṇyapramāṇāni kartuṃ śaknomyahaṃ khalu /</l>\n<l>na tu lokeśapuṇyānāṃ pramātuṃ śaknuyāmaham //</l>\n</lg>\n\n<lg>\n<l>etān sarvānnarāṃścāpi bodhayitvā prayatnataḥ /</l>\n<l>sakṛdāgāminaḥ kṛtvā cārayeyuḥ śubhe sadā //</l>\n</lg>\n\n<lg>\n<l>eteṣāmapi puṇyānāṃ pramātuṃ śakyate khalu /</l>\n<l>naiva lokeśapuṇyānāṃ pramātuṃ śakyate kvacit //</l>\n</lg>\n\n<lg>\n<l>tathā ca mānavān sarvān bodhayitvānumodayan /</l>\n<l>anāgāmīfale sthāpya cārayeyuḥ susaṃbare //</l>\n</lg>\n\n<lg>\n<l>eteṣāmapi puṇyānāṃ pramātuṃ śakyate kila /</l>\n<l>naiva lokeśvarasyāsya pramātuṃ śakyate kvacit //</l>\n</lg>\n\n<note><hi rend='bold'>Gkv 56</hi></note>\n<lg>\n<l>tathaitān sakalān martyān bodhayitvā prayatnataḥ /</l>\n<l>arhatve saṃpratisthāpya cārayeyuḥ sunirvṛtau //</l>\n</lg>\n\n<lg>\n<l>eteṣāmapi puṇyānāṃ pramātuṃ śakyate mayā /</l>\n<l>na tu lokaeśvarasyāsya śakyate sugatairapi //</l>\n</lg>\n\n<lg>\n<l>tathā pratyekabodhau ca sarvān etān narānapi /</l>\n<l>bodhayitvā niyujyeva cārayeyuḥ sunirvṛtau //</l>\n</lg>\n\n<lg>\n<l>eteṣāmapi puṇyānāṃ pramātuṃ śakyate mayā /</l>\n<l>na tu lokeśvarasyāsya sarvairapi munīśvaraiḥ //</l>\n</lg>\n\n<lg>\n<l>eteṣāmapi sarveṣāṃ puṇyānāṃ pravaraṃ mahat /</l>\n<l>puṇyaṃ lokeśvarasyāsya bahvameyamuttamam //</l>\n</lg>\n\n<lg>\n<l>kiṃ mayaikena tatpuṇyaṃ pramātuṃ iha śakyate /</l>\n<l>sarvairapi munīndrairhī śakyate na kadācana //</l>\n</lg>\n\n<lg>\n<l>evamasau mahatpuṇyasaṃbhāraśrīsamṛddhimān /</l>\n<l>lokaśvaro mahāsattvo bodhisattvo jinātmajaḥ //</l>\n</lg>\n\n<lg>\n<l>nāstīdṛkpuṇyasaṃbhārasadguṇaśrīsamṛddhimān /</l>\n<l>tadanyo hi mahāsatvaḥ kutastraidhātukeṣvapi //</l>\n</lg>\n\n<lg>\n<l>ityevaṃ tanmahatpuṇyaṃ śrutvā yūyaṃ pramoditāḥ /</l>\n<l>tamīśaṃ śaraṇaṃ gatvā bhajadhvaṃ sarvadā bhave //</l>\n</lg>\n\n<lg>\n<l>ye tasya trijagadbharturlokeśasya jagatprabhoḥ /</l>\n<l>dhyātvā nāma samuccārya smṛtvā bhajanti sarvadā //</l>\n</lg>\n\n<lg>\n<l>te bhavakleśanirmuktāḥ pariśuddhatrimaṇḍalāḥ /</l>\n<l>dharmaśrīguṇasaṃpannāḥ saṃprayāyuḥ sukhāvatīm //</l>\n</lg>\n\n<lg>\n<l>tatrāmitābhanāthasya gatvā te śaraṇaṃ mudā /</l>\n<l>saddharmāmṛtamāsvādya rameyurbodhisādhinaḥ //</l>\n</lg>\n\n<lg>\n<l>bhūyaste bhagasaṃkleśairbādhiṣyante kadācana /</l>\n<l>garbhavāsamahadadukhaṃ labheyurna punarbhave //</l>\n</lg>\n\n<lg>\n<l>tasyāmeva sukhāvatyāṃ padme ratnameye vare /</l>\n<l>saṃjātā satataṃ dhyātvā tiṣṭheyustaṃ muniśvaram //</l>\n</lg>\n\n<note><hi rend='bold'>Gkv 57</hi></note>\n<lg>\n<l>tāvattatra sukhāvatyāṃ tiṣṭheyuste sukhānvitāḥ /</l>\n<l>yāvannāsya jagacchāstuḥ pratijñā paripūritā //</l>\n</lg>\n\n<lg>\n<l>krameṇa bodhisaṃbhāraṃ pūrayitvā jagaddhite /</l>\n<l>trividhāṃ bodhimāsādya sambuddhapadamāpnuyuḥ //</l>\n</lg>\n\n<lg>\n<l>ityevaṃ sugataiḥ sarveḥ samādiṣṭaṃ mayā śrutam /</l>\n<l>tadasya lokanāthasya bhajantu bodhivāṃchinaḥ //</l>\n</lg>\n\n<lg>\n<l>ityādiṣṭaṃ munīndreṇa ratnapāṇīrniśamya saḥ /</l>\n<l>śikhinaṃ bhagavantaṃ taṃ samālokyaivamabravīt //</l>\n</lg>\n\n<lg>\n<l>bhagavannasya pratijñā yā sudṛḍhātimahatyasau /</l>\n<l>kiyatā khalu kālena saṃpūritā bhaviṣyate //</l>\n</lg>\n\n<lg>\n<l>kathamekātmanā tena sarve traidhātukāśritāḥ /</l>\n<l>bodhimārge pratiṣṭhāpya saṃpreṣitāḥ sukhāvatīm //</l>\n</lg>\n\n<lg>\n<l>kathamasau mahāsattvaḥ sattvānnādhimuktikān /</l>\n<l>ekaḥ prabodhayan sarvān bodhimārge 'bhiyojayet //</l>\n</lg>\n\n<lg>\n<l>sattvāḥ ṣaḍgatisaṃjātā nānākarmānucāriṇaḥ /</l>\n<l>etān sarvān kathameko bodhayan paripācayet //</l>\n</lg>\n\n<lg>\n<l>iti tenoditaṃ śrutvā bhagavān sa śikhī jinaḥ /</l>\n<l>ratnapāṇiṃ mahāsattvaṃ tamālokyaivamabravīt //</l>\n</lg>\n\n<lg>\n<l>eko 'pyasau mahāsattvo mahābhijño jināṃśajaḥ /</l>\n<l>nānārupeṇa sattvānāṃ saddharma samupādiśat //</l>\n</lg>\n\n<lg>\n<l>bodhayan prāṇinaḥ sarvān dattvā dravyaṃ yathepsitam /</l>\n<l>bodhimārge pratiṣṭhāpya preṣayati jinālayam //</l>\n</lg>\n\n<lg>\n<l>boddhān subuddharupeṇa buddhadharme niyojayan /</l>\n<l>bodhimārge pratiṣṭhāpya preṣayati sukhāvatīm //</l>\n</lg>\n\n<lg>\n<l>pratyekabuddharupeṇa pratyekabodhivāṃchinaḥ /</l>\n<l>bodhimārge pratiṣṭhāpya preṣayati sunirvṛtim //</l>\n</lg>\n\n<lg>\n<l>arhaddharmānusaṃraktānarhadrūpeṇa bodhayan /</l>\n<l>arhaddharme pratiṣṭhāpya preṣayati sukhāvatīm //</l>\n</lg>\n\n<note><hi rend='bold'>Gkv 58</hi></note>\n<lg>\n<l>bodhicaryeṣiṇo bodhisattvarupeṇa bodhayan /</l>\n<l>bodhicaryāvrate sthāpya cārayati jagatddhite //</l>\n</lg>\n\n<p>tathopāsakarupeṇa prabodhayanūpāsakan //</p>\n\n<p>bodhimārge pratiṣṭhāpya cārayati susaṃvaram //</p>\n\n<lg>\n<l>tathā ca śivarupeṇa śaivān sarvān prabodhayan /</l>\n<l>bodhimārge niyujyāsau cārayati jagaddhite //</l>\n</lg>\n\n<lg>\n<l>evaṃ sa vaiṣṇavān sarvān viṣṇurupeṇa bodhyan /</l>\n<l>bodhimārge niyujyāpi cārayati jagaddhite //</l>\n</lg>\n\n<lg>\n<l>tathā ca brāhmaṇān sarvān brahmarupeṇa bodhayan /</l>\n<l>bodhimārge pratiṣṭhāpya cārayanti jagaddhite //</l>\n</lg>\n\n<lg>\n<l>tathaindrānindrarupeṇa sarvānapi prabodhayan /</l>\n<l>bodhimārge pratiṣṭhāpya cārayati jagaddhite //</l>\n</lg>\n\n<lg>\n<l>tathā sūryasya vaineyān sūryerupeṇa bodhayan /</l>\n<l>bodhimārge pratiṣṭhāpya cārayati jagaddhite //</l>\n</lg>\n\n<lg>\n<l>tathā ca candravaineyāṃścandrarupreṇa bodhayan /</l>\n<l>bodhimārge pratiṣṭhāpya cārayati jagaddhite //</l>\n</lg>\n\n<lg>\n<l>tathā ca vahnivaineyān vahnirupeṇa bodhayan /</l>\n<l>bodhimārge pratiṣṭhāpya cārayati jagaddhite //</l>\n</lg>\n\n<lg>\n<l>tathā ca yamavaineyān yamarupeṇa bodhayan /</l>\n<l>evaṃ varuṇarupeṇa vaineyān varuṇasya ca //</l>\n</lg>\n\n<lg>\n<l>tathā ca vāyuvaineyān vāyurupeṇa bodhayan /</l>\n<l>vaineyān rākṣasasyāpi rakṣorupeṇa bodhayan //</l>\n</lg>\n\n<lg>\n<l>yakṣarupeṇa yakṣasya vaineyān saṃprabodhayan /</l>\n<l>nāgarupeṇa nāgasya vaineyān saṃprabodhayan //</l>\n</lg>\n\n<lg>\n<l>tathā bhūteśarupeṇa vaineyān bhūtaparerapi /</l>\n<l>tathā gaṇeśarupeṇa vaineyān gaṇapasya ca //</l>\n</lg>\n\n<lg>\n<l>tathā gandharvarupeṇa gāndharvadharmacāriṇaḥ /</l>\n<l>tathā kinnararupeṇa vaineyān kinnarasya ca //</l>\n</lg>\n\n<note><hi rend='bold'>Gkv 59</hi></note>\n<lg>\n<l>vidyādharasya rupeṇa vaidyādharān prabodhayan /</l>\n<l>tathā bhairavavaineyān rupeṇa bhairavasya ca //</l>\n</lg>\n\n<p>tathā kumāravaineyān skandarupeṇa bodhayan //</p>\n\n<lg>\n<l>mahākālasya rupeṇa vaineyāṃstasya bodhayan /</l>\n<l>mahākālasya rupeṇa vaineyāṃstasya bodhayan //</l>\n</lg>\n\n<lg>\n<l>mātṛkāṇāṃ ca rupeṇa vaineyān saṃprabodhayan /</l>\n<l>bodhimārge pratiṣṭhāpya cārayati jagaddhite //</l>\n</lg>\n\n<lg>\n<l>evaṃ yasya yasya vaineyān sattvān yantena bodhayan /</l>\n<l>tasya tasyaiva rupeṇa yogayati jagaddhite //</l>\n</lg>\n\n<lg>\n<l>evaṃ sa ṛṣivaineyānṛṣirupeṇa bodhayan /</l>\n<l>yogirupeṇa vaineyān yoginaścāpi bodhayan //</l>\n</lg>\n\n<lg>\n<l>tathā ca yativaineyān yatirupeṇa bodhayan /</l>\n<l>tathā tapasvavaineyāṃstapasvirupeṇa bodhayan //</l>\n</lg>\n\n<lg>\n<l>tathā tairthikarupeṇa tīrthikāṃścāpi bodhayan /</l>\n<l>tathā ca rājavaineyān rājarupeṇa bodhayan //</l>\n</lg>\n\n<lg>\n<l>vaiśyarupeṇa vaineyān vaiśyasyāpi prabodhayan /</l>\n<l>śūdrarupeṇa śūdrasya vaineyāṃśca prabodhayan //</l>\n</lg>\n\n<lg>\n<l>gṛhapateścāpi vaineyāṃstadrūpeṇa prabodhayan /</l>\n<l>tathā ca maṃtrīvaineyān maṃtrīrupeṇa bodhayan //</l>\n</lg>\n\n<lg>\n<l>tathā cāmātyarupeṇa tadvaineyān prabodhayan /</l>\n<l>tathā ca yodhṛvaineyān yodhṛrupeṇa kāṃścana //</l>\n</lg>\n\n<lg>\n<l>evaṃ ca bhṛtyarupeṇa dāsarupeṇa kāṃścana /</l>\n<l>kāṃscicca sārthabhṛdrūpeṇa śinpirupeṇa kāṃścana //</l>\n</lg>\n\n<lg>\n<l>tathā ca vaidyarupeṇa vaṇigrūpeṇa kāṃścana /</l>\n<l>kāṃścicca pitṛrupeṇa mātṛrupeṇa kāṃścana //</l>\n</lg>\n\n<lg>\n<l>tathā ca bhrātṛrupeṇa bhāryārupeṇa kāṃścana /</l>\n<l>rupeṇāpi bhaginyāśca putrarupeṇa kāṃścana //</l>\n</lg>\n\n<lg>\n<l>kaścidduhitṛrupeṇa pautrarupeṇa kāṃścana /</l>\n<l>evaṃ pitāmahādīnāṃ jñātīnāṃ suhṛdāmapi //</l>\n</lg>\n\n<note><hi rend='bold'>Gkv 60</hi></note>\n<lg>\n<l>baṃdhumitrasahāyānāṃ rupeṇa paribodhayan /</l>\n<l>kāṃścicca śatrurupeṇa saṃtrāsayan prayatnataḥ //</l>\n</lg>\n\n<lg>\n<l>kāṃściccaṇḍālarupeṇa caurarupeṇa kāṃścana /</l>\n<l>saddharme prerayitvaiva cararayati jagaddhite //</l>\n</lg>\n\n<lg>\n<l>evaṃ siṃhādijantūnāṃ rupeṇa trāsayannapi /</l>\n<l>paśūnāṃ pakṣiṇāṃ cāapi kṛmikīṭādiprāṇinām //</l>\n</lg>\n\n<lg>\n<l>rupeṇa trāsayitvāpi bodhayitvā ca yatnataḥ /</l>\n<l>bodhimārge pratiṣṭhāpya cārayati jagacchubhe //</l>\n</lg>\n\n<lg>\n<l>evamasau mahāsattvo lokanātho jagatprabhuḥ /</l>\n<l>nānārupeṇa sarveṣāṃ sattvānāṃ bodhayan manaḥ //</l>\n</lg>\n\n<p>trāsayannapi saddharme prerayasi prayatnataḥ //</p>\n\n<lg>\n<l>evaṃ sa trijagannātho bodhisattvo jinātmajaḥ /</l>\n<l>sarvān sattvān samuddhṛtya preṣayati sukhāvatīm //</l>\n</lg>\n\n<lg>\n<l>evaṃ kṛtvā sa lokeśaḥ sarvalokādhipeśvaraḥ /</l>\n<l>ṣaḍgatibhavacārīṇāṃ duṣṭānāmapi mūḍhānām //</l>\n</lg>\n\n<p>saddharmasadguṇaśrīmanmāhaiśvaryasamṛddhimān //</p>\n\n<lg>\n<l>nāsti tena samaḥ kaścitpuṇyaśrīguṇavānapi /</l>\n<l>dayālurbhadrasaṃcārī traidhātubhuvaneṣvapi //</l>\n</lg>\n\n<lg>\n<l>evaṃ tasya mahatpuṇyaṃ matvā saṃbodhivāṃchinaḥ /</l>\n<l>śraddhayā śaraṇaṃ gatvā smṛtvā dhyātvā bhajaṃti te //</l>\n</lg>\n\n<lg>\n<l>ye tasya śaraṇaṃ gatvā smṛtvā dhyātvā bhajaṃti te /</l>\n<l>sarve hi vimalātmāno bhadrāśayāḥ śubheṃdriyāḥ //</l>\n</lg>\n\n<lg>\n<l>bodhisatvā mahāsatvāḥ pracaraṃtaḥ sadā śubhe /</l>\n<l>trividhāṃ bodhimāsādhya nirvṛtiṃ padamāpnuyuḥ //</l>\n</lg>\n\n<lg>\n<l>ityādiṣṭaṃ munīṃdreṇa ratnapāṇirniśamya saḥ /</l>\n<l>atyadbhutasamakrāntahadayaścaivamabravīt //</l>\n</lg>\n\n<lg>\n<l>paramādbhutaprāpto 'haṃ bhagavan yadīdṛśaṃ kvacit /</l>\n<l>dharmaśrīguṇamāhātmyaṃ dṛṣṭaṃ na śrūyate 'pi na //</l>\n</lg>\n\n<note><hi rend='bold'>Gkv 61</hi></note>\n<lg>\n<l>īdṛśaṃ puṇyasaṃbhāraṃ jinānāmapi na kvacit /</l>\n<l>dṛśyate śrūyate nāpi kadācana mayā khalu //</l>\n</lg>\n\n<lg>\n<l>evaṃ tenoditaṃ śrutvā bhagavān sa śikhī jinaḥ /</l>\n<l>ratnapāṇiṃ mahāsattvaṃ tamālokyaivamādiśat //</l>\n</lg>\n\n<lg>\n<l>sarvākārasubhadrāṃśo viśvarupo maṇiryathā /</l>\n<l>cintāmaṇirmahāratna iva sarvahitārthabhṛt //</l>\n</lg>\n\n<lg>\n<l>kāmadhenuryathākāmaṃ bhogyaṃ saṃpattisaṃbharaḥ /</l>\n<l>kalpavṛkṣo yathā bhadraśrīsamṛddhipradāyakaḥ //</l>\n</lg>\n\n<lg>\n<l>bhagraghaṭo yathā sarvasattvavāṃchitapūrakaḥ /</l>\n<l>lokeśvaraḥ sa sarveṣāṃ vāṃchitārthābhipūrakaḥ //</l>\n</lg>\n\n<lg>\n<l>bodhisattvo jagadbhartā viśvanātho jagatprabhuḥ /</l>\n<l>sarvadharmādhipaśśāstā sarvalokādhipeśśvaraḥ //</l>\n</lg>\n\n<lg>\n<l>kiṃ vakṣyate 'sya māhātmyaṃ bodhiśrīguṇasaṃbhṛtaḥ /</l>\n<l>śakyate na samākhyātuṃ sarvairapi munīśvaraiḥ //</l>\n</lg>\n\n<lg>\n<l>tadyathāsau mahāsattvo durdāntānapi bodhayan /</l>\n<l>bodhimārge pratiṣṭhāpya cārayati jagaddhite //</l>\n</lg>\n\n<lg>\n<l>vajrakukṣiguhā khyātā jambūdvipe 'tra vidyate /</l>\n<l>tatrānekasahastrāni vasanti sma suradviṣām //</l>\n</lg>\n\n<lg>\n<l>tatra gatvā surāṇāṃ sa śāstṛrupeṇa saṃsaran /</l>\n<l>saddharmaṃ samupādeṣṭuṃ paśyaṃstān samupācarat //</l>\n</lg>\n\n<lg>\n<l>taṃ dṛṣṭvā samupāyātamācāryaṃ te 'surā mudā /</l>\n<l>sarve te sahasopetya praṇatvaivaṃ babhāṣire //</l>\n</lg>\n\n<p>svāgataṃ te samayāsi praṇatvaivaṃ babhāṣire //</p>\n\n<lg>\n<l>svāgataṃ te samāyasi kaścit sarvatra kauśalam /</l>\n<l>kṛpayā naḥ samālokya dharmamādeṣṭumarhasi //</l>\n</lg>\n\n<lg>\n<l>bhavatā yadyathādiṣṭaṃ tattathā vayamādarāt /</l>\n<l>śrutvā dhṛtvā cariṣyāmaḥ saṃsārasukhasādhane //</l>\n</lg>\n\n<lg>\n<l>iti saṃprārthante sarve dānavāstaṃ guruṃ mudā /</l>\n<l>sabhāsane pratiṣṭhāpya dharmaṃ śrotumupāśrayan //</l>\n</lg>\n\n<note><hi rend='bold'>Gkv 62</hi></note>\n<lg>\n<l>tān sarvān samupāsīnān dṛṣṭvā sa sugatātmajaḥ /</l>\n<l>daityānāṃ dharmamārabhya saddharmaṃ samupādiśat //</l>\n</lg>\n\n<lg>\n<l>bhavantaḥ śrūyatvā dharmeṃ saṃsārasukhasādhanam /</l>\n<l>vakṣyate 'tra mayā yuṣmatsaṃsāraguḥkhamuktaye //</l>\n</lg>\n\n<lg>\n<l>maitracitā bhavanto 'tra śāntacitā jitendriyāḥ /</l>\n<l>dayācittāśca sattveṣu bhavadhyaṃ samācāriṇaḥ //</l>\n</lg>\n\n<lg>\n<l>tataḥ satyasamācārāḥ pariśuddhāśayā mudā /</l>\n<l>triratnaśaraṇaṃ gatvā caradhvaṃ poṣadhaṃ vratam //</l>\n</lg>\n\n<lg>\n<l>dhṛtvā tadavratarājākhyaṃ saṃsārabhadrakāriṇaḥ /</l>\n<l>śṛṇudhvaṃ cāpi kāraṇḍavyūhasūtrasubhāṣite //</l>\n</lg>\n\n<lg>\n<l>ye śrutvedaṃ mahāyānasūtrarājaṃ subhāṣitam /</l>\n<l>triratnaśaraṇaṃ gatvā caranti poṣadhaṃ vratam //</l>\n</lg>\n\n<lg>\n<l>teṣāṃ sarvāṇi pāpāni paṃcānantaryakānyapi /</l>\n<l>niḥśeṣaṃ parinaṣṭāni bhaviṣyanti sadā bhave //</l>\n</lg>\n\n<lg>\n<l>ye ca śrutvānudanti śraddadhāsyanti cādarāt /</l>\n<l>gṛhiṣyanti likhiṣyanti svādhyāsyanti pramoditāḥ //</l>\n</lg>\n\n<lg>\n<l>ye ca likhāpayiṣyanti vācayiṣyanti sarvadā /</l>\n<l>sadānucintayiṣyanti bhāvayiṣyanti cādarāta //</l>\n</lg>\n\n<lg>\n<l>parebhyo vistareṇārthamupadeṣyanti sādarāt /</l>\n<l>satkāraiḥ śraddhayā nityaṃ pūjayiṣyanti sarvadā //</l>\n</lg>\n\n<lg>\n<l>te eva sukhitā dhanyāḥ saṃsārasukhabhāginaḥ /</l>\n<l>na te durgatiduḥkhāni bhojyante 'pi kadācana //</l>\n</lg>\n\n<lg>\n<l>sadāsadgatisaṃjātāḥ saṃsārasukhabhoginaḥ /</l>\n<l>sadguṇaśrīmahatsapadṛddhimanto maharddhikāḥ //</l>\n</lg>\n\n<lg>\n<l>bodhicaryāvrataṃ dhṛtvā svaparātmahitodyatāḥ /</l>\n<l>kṛtvā sarvatra bhadrāṇi cariṣyanti sadā bhave //</l>\n</lg>\n\n<lg>\n<l>prānte jātismarāste ca bodhipraṇihitāśayāḥ /</l>\n<l>triratnaśaraṇaṃ gatvā sameṣyanti sunirvṛtim //</l>\n</lg>\n\n<note><hi rend='bold'>Gkv 63</hi></note>\n<lg>\n<l>yadā kāle samāyāte teṣāṃ nirvṛtivāṃchinām /</l>\n<l>dvādaśā sugatāḥ prekṣya samupāgamya sammukham //</l>\n</lg>\n\n<lg>\n<l>upasthitāḥ samālokya spṛṣṭvā puṇyasudhākaraiḥ /</l>\n<l>saṃpaśyantaḥ samāśvāsya mānayantyevamādarāt //</l>\n</lg>\n\n<lg>\n<l>mā bhaiṣīḥ kulaputrātra tiṣṭhālaṃ vyasudhīratām /</l>\n<l>yanmahāyānakāraṇyūhasūtraṃ tvayā śrutam //</l>\n</lg>\n\n<lg>\n<l>tatte nāsti bhayaṃ kiṃcidadurgateśca kadācana /</l>\n<l>gamanāya sukhāvatyāṃ mārgeste pariśodhitaḥ //</l>\n</lg>\n\n<lg>\n<l>yuṣmadarthe sukhāvatyāṃ divyālaṃkārabhūṣaṇam /</l>\n<l>divyāmṛtasubhogyaṃ ca saṃsthāpitamahattamam //</l>\n</lg>\n\n<lg>\n<l>ityāśvāsya munīndrāstān tyaktadehān sukhāvatim /</l>\n<l>nītvāmitābhanāthasya sthāpayeyuḥ sabhāsane //</l>\n</lg>\n\n<lg>\n<l>tatrāmitābhanāthasya pītvā dharmāmṛtaṃ mudā /</l>\n<l>bodhicaryāvrataṃ dhṛtvā pracareyuḥ sadāpi te //</l>\n</lg>\n\n<lg>\n<l>krameṇa bodhisaṃbhāraṃ pūrayitvā jagaddhite /</l>\n<l>trividhāṃ bodhimāsādya samāpsyanti sunirvṛtim //</l>\n</lg>\n\n<lg>\n<l>iatyevaṃ sugataiḥ sarvaiḥ samākhyātaṃ mayā śrutam /</l>\n<l>tathā samuditaṃ śrūtvā yūyaṃ sarve 'numodata //</l>\n</lg>\n\n<lg>\n<l>yadyevaṃ nirvṛtiṃ gantuṃ sarve yūyaṃ samicchatha /</l>\n<l>triratnaśaraṇaṃ gatvā carata poṣadhavratam //</l>\n</lg>\n\n<lg>\n<l>mahāyānasūtrarājaṃ kāraṇḍavyūhamuttamam /</l>\n<l>śrutvā sadā samādhāya carate bodhisaṃvaram //</l>\n</lg>\n\n<lg>\n<l>etatpuṇyānubhāvena sadāa bhuktvā mahāsukham /</l>\n<l>niḥkleśā vimalātmānaḥ pariśuddhatrimaṇḍalāḥ //</l>\n</lg>\n\n<lg>\n<l>bodhicaryāvrataṃ dhṛtvā saṃcaranto jagaddhite /</l>\n<l>bodhisattvā mahāsatvāḥ sarvasaṃsārapālakāḥ //</l>\n</lg>\n\n<lg>\n<l>tataḥ prānte sukhāvatyāṃ gatvā bhuktvā mahatsukham /</l>\n<l>saddharmamitābhasya śrutvā śubhe cariṣyatha //</l>\n</lg>\n\n<note><hi rend='bold'>Gkv 64</hi></note>\n<lg>\n<l>tatrāpi bodhisaṃbhāraṃ pūrayitvā yathākramam /</l>\n<l>trividhāṃ bodhimāsādhya saṃprāpsyatha sunirvṛtim //</l>\n</lg>\n\n<lg>\n<l>etanmayā samākhyātaṃ yadi nirvṛtimicchatha /</l>\n<l>śrutvā yathā mayoddiṣṭaṃ tathā carata sarvadā //</l>\n</lg>\n\n<lg>\n<l>iti tena samādiṣṭaṃ śrutvā sarve 'pi te 'surāḥ /</l>\n<l>tathetyabhyanumoditvā tathā caritumīcchire //</l>\n</lg>\n\n<lg>\n<l>tataste dānavāḥ sarve nirvṛtisukhavāṃchinaḥ /</l>\n<l>tamācāryaṃ punarnatvā prārthayannevamādarāt //</l>\n</lg>\n\n<lg>\n<l>śāstarbhavatsamādiṣṭaṃ śrutvā vayaṃ prabodhitāḥ /</l>\n<l>tathā caritumicchāmastatsamādeṣṭumarhati //</l>\n</lg>\n\n<lg>\n<l>iti taiḥ prārthitaṃ śrutvā sa lokeśo 'surātmadhṛt /</l>\n<l>sarvāṃstānasurān paśyan samāmantryaivamādiśat //</l>\n</lg>\n\n<lg>\n<l>bho bhavanto 'surāḥ sarve śṛṇuta tanmayoditam /</l>\n<l>śruvānumodanāṃ kṛtvā carataitad vrataṃ sadā //</l>\n</lg>\n\n<lg>\n<l>ādau sarve mahāyānasūtrarājaṃ varottamam /</l>\n<l>kāraṇḍavyūhamākarṇya prānumodya prabodhitāḥ //</l>\n</lg>\n\n<lg>\n<l>prātastīrthajale snātvā śuddhaśīlā jinendriyāḥ /</l>\n<l>triratnaśaraṇaṃ gatvā dhyānatvā lokeśvaraṃ prabhum //</l>\n</lg>\n\n<lg>\n<l>yathāvidhi samabhyarcya japastotrābhivandanaiḥ /</l>\n<l>saṃtosya prārthanāṃ kuryuḥ saṃbodhivratasādhanām //</l>\n</lg>\n\n<lg>\n<l>evaṃ vrataṃ samāpyaiva paṃcāmṛtairnirāmiṣaiḥ /</l>\n<l>bhojanaistṛtīye yāme kuryustatpālanaṃ mudā //</l>\n</lg>\n\n<lg>\n<l>evaṃ nitvaṃ yathāśakti māse māse 'pi sarvadā /</l>\n<l>aṣṭamyāṃ paṃcadaśyāṃ ca vrataṃ kuryuryathāvidhi //</l>\n</lg>\n\n<lg>\n<l>carataitadavrataṃ nityaṃ māse māse 'pi sarvadā /</l>\n<l>athaikavāramapyevaṃ varṣe caratkārtike //</l>\n</lg>\n\n<lg>\n<l>kārtike yaykṛtaṃ karma tatfalaṃ bahusattamam /</l>\n<l>aprmeyamasaṃkhyeyaṃ na kṣaṇuyāta kadācana //</l>\n</lg>\n\n<note><hi rend='bold'>Gkv 65</hi></note>\n<lg>\n<l>iti matvā samādhāya carataitadvrataṃ sadā /</l>\n<l>evaṃ sa samupādiśya tadvidhiṃ samupādiśat //</l>\n</lg>\n\n<lg>\n<l>tadācāryasamādiṣṭaṃ dhṛtvā sarve 'pi te 'surāḥ /</l>\n<l>yathāvidhi samādhāya precirustadavrataṃ sadā //</l>\n</lg>\n\n<lg>\n<l>tataste dānavāḥ sarve caturbrahmavihāriṇaḥ /</l>\n<l>bodhisattvā mahāsattvā babhūvurbhadracāriṇaḥ //</l>\n</lg>\n\n<lg>\n<l>evamasau mahābhijño durdāntānapi dānavān /</l>\n<l>bodhayitvā prayatnena bodhimārge prayojayet //</l>\n</lg>\n\n<lg>\n<l>evaṃ tasya jagacchāstuḥ puṇyaskandhaṃ mahadbahu /</l>\n<l>aprameyamasaṃkhyeyaṃ ityākhyātaṃ munīśvaraiḥ //</l>\n</lg>\n\n<lg>\n<l>evaṃ sa trijagannātho lokeśvaro jinātmajaḥ /</l>\n<l>svayaṃ paśyan jagatsarvaṃ pālayati sadā bhave //</l>\n</lg>\n\n<lg>\n<l>pāpiṣṭānapi durdāntānapi yatnaiḥ prabodhayan /</l>\n<l>bodhimārge niyujyaivaṃ preṣayati sunirvṛtim //</l>\n</lg>\n\n<lg>\n<l>tenāsau trijagacchāstā sarvalokādhipeśvaraḥ /</l>\n<l>bhajanīyaḥ sadā bhaktyā saṃbodhijñānavāṃchibhiḥ //</l>\n</lg>\n\n<lg>\n<l>tasya nāma samuccārya smṛtvā dhyātvā bhajanti ye /</l>\n<l>te nūnaṃ bodhimāsādhya nirvṛtiṃ samavāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa ratnapāṇirniśamya saḥ /</l>\n<l>prabodhitaḥ prasannātmā prābhyanandat sa pārṣadaḥ //</l>\n</lg>\n\n<lg>\n<l>ityevaṃ śikhinādiṣṭaṃ saṃbuddhena mayā śrutam /</l>\n<l>lokeśvarasya māhātmyaṃ puṇyaskandhaṃ mahattaram //</l>\n</lg>\n\n<lg>\n<l>iti tasya jagadbhartuḥ puṇyaskandhaṃ mahattaram /</l>\n<l>smṛtvā nāma samuccārya dhyātvāpi bhajatāṃ sadā //</l>\n</lg>\n\n<lg>\n<l>tasya nāma samucccārya smṛtvā dhyātvā bhajanti ye /</l>\n<l>te sarve vimalātmānaḥ saṃyāsyanti sukhāvatīm //</l>\n</lg>\n\n<lg>\n<l>tatrāmitābhanāthasya pītvā dharmāmṛtaṃ sadā /</l>\n<l>bodhicaryāvrataṃ dhṛtvā saṃcaranto jagaddhite //</l>\n</lg>\n\n<lg>\n<l>bodhisattvā mahābhijñāḥ pariśuddhatrimaṇḍalāḥ /</l>\n<l>trividhāṃ bodhimāsādhya nirvṛtipadamāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa śrīghanena sa pārṣadaḥ /</l>\n<l>śrutvā sarvanīvaraṇaviṣkambhī prābhyanandata //</l>\n</lg>\n\n<p>// iti śrīsarvākārasarvaprabodhanasaddharmasaṃcāraṇaṃ prakaraṇam //</p>\n\n<p>6. durdānta dānava prabodhana bodhicaryāvatāraṇa prakaraṇam</p>\n\n<lg>\n<l>atha sarvanīvaraṇaviṣkambhī sa jinātmajaḥ /</l>\n<l>bhagavantaṃ munīndraṃ taṃ punarnatvaivamabravīt //</l>\n</lg>\n\n<lg>\n<l>durklabhaṃ bhagavanstasya lokeśvarasya darśanam /</l>\n<l>saddharmaśravaṇaṃ cāpi sadā traidhātukeṣvapī //</l>\n</lg>\n\n<lg>\n<l>kadāsau trijagannātho lokeśvara ihāvrajet /</l>\n<l>draṣṭumicchāmyahaṃ śāstastaṃ sarvādhipatiṃ prabhum //</l>\n</lg>\n\n<lg>\n<l>iti tenoditaṃ śrutvā bhagavān sa munīśvaraḥ /</l>\n<l>viṣkambhinaṃ mahāsattvaṃ tamālokyaivamādiśat //</l>\n</lg>\n\n<lg>\n<l>bhūyastasya jagadbhartuḥ lokeśsya mahātmanaḥ /</l>\n<l>saddharmaguṇamāhātmyaṃ vakṣye tacchraṇutādarāt //</l>\n</lg>\n\n<lg>\n<l>asmin dvīpe 'sti kāṃcanyamayī bhūmirmanoramā /</l>\n<l>tatrānekasahasrāṇi vasanti smāmaradviṣām //</l>\n</lg>\n\n<lg>\n<l>tatrāsau trijagannātho lokeśvaro vilokayan /</l>\n<l>durdantān danujān duṣṭān samuddhartumupācarat //</l>\n</lg>\n\n<lg>\n<l>dadarśa tān mahāduṣṭān daśākuśale saṃcaratān /</l>\n<l>madamānātirdarpāndhān kleśāgnitāpitāśayān //</l>\n</lg>\n\n<lg>\n<l>saṃpaśyan karuṇātmā sa maitrīkāruṇyacoditaḥ /</l>\n<l>puṇyaraśmiṃ samutsṛjya prabhāsayannupācarat //</l>\n</lg>\n\n<lg>\n<l>tadraśmiparisaṃspṛṣṭāḥ sarve te sukhatānvitāḥ /</l>\n<l>atyadbhutasamāghrātacittā evaṃ vyacintayan //</l>\n</lg>\n\n<lg>\n<l>aho kuta iyaṃ kāntiḥ prāyāteha prasāritā /</l>\n<l>yayā spṛṣṭā vayaṃ sarve mahatsaukhyasamanvitāḥ //</l>\n</lg>\n\n<note><hi rend='bold'>Gkv 67</hi></note>\n<lg>\n<l>iti cintayatāṃ teṣāṃ sa lokeśśo jinātmajaḥ /</l>\n<l>pura ācāryarupeṇa saṃpaśyan samupācaran //</l>\n</lg>\n\n<lg>\n<l>tamevaṃ samupāyātaṃ dṛṣṭvā sarve 'pi te 'surāḥ /</l>\n<l>suprasannāḥ samāgamya praṇatvaivaṃ babhāṣire //</l>\n</lg>\n\n<lg>\n<l>svāgataṃ te śivaṃ kaścidvijayasvātra sadguro /</l>\n<l>praviśehāsane śāstaryatkāryaṃ tatsamādiśa //</l>\n</lg>\n\n<lg>\n<l>iti taiḥ prārthitaṃ śrutvā samāśritya sa āsane /</l>\n<l>sarvāṃstān samupāsīnān samālokyaivamabravīt //</l>\n</lg>\n\n<lg>\n<l>kasyeyaṃ kāntirāyātā yatpṛṣṭe no mahatsukham /</l>\n<l>manyadhvaṃ kiṃ bhavadbhistadbhutamiha jāyate //</l>\n</lg>\n\n<lg>\n<l>iti tenoditaṃ śrutvā sarve te dānavā api /</l>\n<l>śāstāraṃ taṃ samālokya pratyūcurevamādarāt //</l>\n</lg>\n\n<lg>\n<l>na jānīmo vayaṃ śāstaḥ kasyeyaṃ kāntirāgatā /</l>\n<l>tadbhavānnaḥ samādiśya prabodhayitumarhati //</l>\n</lg>\n\n<lg>\n<l>iti taiḥ prārthitaṃ śrutvā sa ācāryo vilokya tān /</l>\n<l>sarvāṃstadadbhutaṃ praṣṭukāmānevamabhāṣata //</l>\n</lg>\n\n<lg>\n<l>śṛṇvantu tadahaṃ vakṣye yadiyaṃ kāntirāgatā /</l>\n<l>śrutvā mayā yathākhyātaṃ tathā caritumarhatha //</l>\n</lg>\n\n<lg>\n<l>iti tena samādiṣṭaṃ śrutvā sarve 'pi te 'surāḥ /</l>\n<l>suprasannāśayā natvā taṃ gurumevamabruvan //</l>\n</lg>\n\n<lg>\n<l>śāstarbhavān yadamākamācāryo dharmadeśakaḥ /</l>\n<l>tadetadadbhutaṃ jātaṃ samupādeṣṭumarhati //</l>\n</lg>\n\n<lg>\n<l>iti taiḥ prārthyamānaḥ sa ācāryastān prasāditān /</l>\n<l>sarvān vismayasaṃpannān samālokyaivamādiśat //</l>\n</lg>\n\n<lg>\n<l>śṛṇudhvamādadyūyaṃ sarvaṃ tatra mamoditam /</l>\n<l>tadevamadbhutaṃ jātaṃ bodhayituṃ pravakṣyate //</l>\n</lg>\n\n<lg>\n<l>tadyathā yo jagannāthaḥ sarvatraidhātukādhipaḥ /</l>\n<l>jagacchāstā jagadbhartā bodhisattvo jinātmajaḥ //</l>\n</lg>\n\n<note><hi rend='bold'>Gkv 68</hi></note>\n<lg>\n<l>mahāsattvo mahābhijña āryāvalokiteśvaraḥ /</l>\n<l>maitrīkṣamāprasannātmā karuṇāmaya īśvaraḥ //</l>\n</lg>\n\n<lg>\n<l>sa trailokeśvaraḥ śrīmān saddharmapuṇyabhāskaraḥ /</l>\n<l>sarvān sattvān samuddhartuṃ carate tribhaveṣvapi //</l>\n</lg>\n\n<lg>\n<l>sarvatra sa samālokya sarvān sattvān prabodhayan /</l>\n<l>bodhimārge pratiṣṭhāpya preṣayati sukhāvatīm //</l>\n</lg>\n\n<lg>\n<l>sa evaṃ sarvalokeṣu sarveṣu nārakeṣvapi /</l>\n<l>nimagnān pāpino duṣṭānapi sattvān vilokayan //</l>\n</lg>\n\n<p>puṇyasudhākaraiḥ spṛṣṭvā samuddhṛtya prabodhayan //</p>\n\n<p>bodhimārge pratiṣṭhāpya preṣayati sukhāvatīm //</p>\n\n<lg>\n<l>dine dine sa ālokya samuddhṛya prabodhayan /</l>\n<l>apremeyānasaṃkhyeyān sattvān preṣayati sadgatau //</l>\n</lg>\n\n<lg>\n<l>evaṃ kṛtvā sa lokeśoo mahatpuṇyaiḥ samanvitaḥ /</l>\n<l>sarvadharmādhipaḥ śāstā dharmarājo jagatprabhuḥ //</l>\n</lg>\n\n<lg>\n<l>bodhisattvo mahāsatvaḥ sarvasattvahitārthabhṛt /</l>\n<l>sarvavidyādhipo dhīraḥ saṃbodhijñānabhāskaraḥ //</l>\n</lg>\n\n<lg>\n<l>ihāpi sa samāgatya sarvān sattvān prabodhayan /</l>\n<l>bodhimārge pratiṣṭhāpya saṃpreṣayet sukhāvatīm //</l>\n</lg>\n\n<lg>\n<l>ityevaṃ sa ihāgantuṃ puṇyaraśmi samutsṛjan /</l>\n<l>prabhāsayan jagallokaṃ saṃcaratve jinālayān //</l>\n</lg>\n\n<lg>\n<l>tasya puṇyaprabhākāntirihāpīyaṃ prasāritā /</l>\n<l>tayā yūyaṃ parispṛṣṭā mahatsukhasamanvitāḥ //</l>\n</lg>\n\n<lg>\n<l>tattasya śaraṇaṃ kṛtvā dhyātvā smṛvāpi sarvadā /</l>\n<l>nāmāpi ca samuccārya natvā bhajitumarhatha //</l>\n</lg>\n\n<lg>\n<l>ye tasya śaraṇaṃ kṛtvā dhyātvā smṛtvā samādarāt /</l>\n<l>śraddhayā nāma proccārya stutvā natvā bhajantyapi //</l>\n</lg>\n\n<lg>\n<l>sarve 'pi te na jāyante durgatīṣu kadācana /</l>\n<l>sadā sadgatisaṃjātāścaranti sarvadā śubhe //</l>\n</lg>\n\n<note><hi rend='bold'>Gkv 69</hi></note>\n<lg>\n<l>viratamārasaṃcārāḥ saddharmaguṇalālasāḥ /</l>\n<l>sarvasattvahitādhānasaṃbodhivratakāminaḥ //</l>\n</lg>\n\n<lg>\n<l>triratnabhajanotsāhāścaturbrahmavihāriṇaḥ /</l>\n<l>bhadraśrīguṇasaṃpattisamuddhāḥ sadguṇāratāḥ //</l>\n</lg>\n\n<lg>\n<l>yāvajjīvaṃ sukhaṃ bhuktvā svaparātmahitodyatāḥ /</l>\n<l>bodhicaryāvrataṃ dhṛtvā saṃcareran jagacchubhe //</l>\n</lg>\n\n<p>tato 'ntaḥsamaye teṣāṃ lokeśvaraḥ sa saṃmukham //</p>\n\n<p>upāgatya samāśvāsaṃ dadyādevaṃ vadatpuraḥ //</p>\n\n<p>mā bhaiṣīḥ kulaputrātra kiṃcinnā te bhayaṃ kvacit //</p>\n\n<lg>\n<l>triratnabhajanaṃ kṛtvā saddharmaṃ yat tvayārjitam /</l>\n<l>na tvaṃ yāyāḥ punaḥ kvāpi durgatiṣu kadācana /</l>\n<l>sadā sadgutisaṃjātāḥ saddharmaśrīsukhānvitaḥ /</l>\n<l>triratnabhajanaṃ kṛtvā saṃcarethāḥ susaṃvare //</l>\n</lg>\n\n<lg>\n<l>tathā yāvadbhuvaṃ loke bodhicaryāvrataṃ caran /</l>\n<l>kṛtvā sattvahitaṃ saukhyaṃ bhuktvā prānte vrajeddivi //</l>\n</lg>\n\n<p>tatrāpi tvaṃ mahāsaukhyaṃ bhuktvā caretsadā śubhe //</p>\n\n<lg>\n<l>evaṃ matvā samādhāya smṛtvā ratnatrayaṃ sadā /</l>\n<l>tiṣṭhāmo 'tra viṣīda tvaṃ mṛto 'pi satsukhaṃ labheḥ //</l>\n</lg>\n\n<lg>\n<l>sarveṣāmapi jantūnāṃ sasāre maraṇaṃ dhruvam /</l>\n<l>tvaṃ sukhenaiva muktvemaṃ kāyaṃ divyamavāpsyasi //</l>\n</lg>\n\n<lg>\n<l>yāvajjīvaṃ yathākāmaṃ bhuktvā svarge 'maraiḥ saha /</l>\n<l>tataścāpi sukhenaiva yāyādante sukhāvatīm //</l>\n</lg>\n\n<lg>\n<l>tatra gatvāmitābhasya triśāstuḥ samupāśritaḥ /</l>\n<l>sadā dharmāmṛtaṃ pītvā saṃcarethāḥ susaṃvare //</l>\n</lg>\n\n<lg>\n<l>tatraivaṃ suciraṃ bhuktvā saddharmaśrīsukhotsavam /</l>\n<l>prānte bodhiṃ samāsādya samāpnuyāḥ sunirvṛtim //</l>\n</lg>\n\n<lg>\n<l>ityante samaye teṣāṃ lokanāthaḥ sa saṃmukham /</l>\n<l>samāgatya samāśvāsaṃ datvābhayaṃ samarpayet //</l>\n</lg>\n\n<note><hi rend='bold'>Gkv 70</hi></note>\n<lg>\n<l>iti satyaṃ samākhyātaṃ sarvairapi munīśvaraiḥ /</l>\n<l>śrutaṃ mayā tathākhyātaṃ śruvānumodya caryatām //</l>\n</lg>\n\n<lg>\n<l>evaṃ matvāsya trailokanāthasya śaraṇaṃ gatāḥ /</l>\n<l>smṛtvā nāma samuccārya dhyātvā bhajata sarvadā //</l>\n</lg>\n\n<lg>\n<l>tathā vaḥ sarvadā bhadraṃ nirutpātaṃ bhaved dhruvam /</l>\n<l>yāvajjīvaṃ sukhaṃ bhuktvā yāyāntānte surālayam //</l>\n</lg>\n\n<lg>\n<l>tatrāpi suciraṃ bhuktvā divyakāmaṃ sukhotsavam /</l>\n<l>tato 'ntasamaye cyutvā saṃyāsyatha sukhāvatīm //</l>\n</lg>\n\n<lg>\n<l>tatra gatvāmitābhasya sarvadā samupasthitāḥ /</l>\n<l>pītvā dharmāmṛtaṃ puṇyaṃ mahotsāhaiścariṣyatha //</l>\n</lg>\n\n<lg>\n<l>tatrāpi suciraṃ bhuktvā saddharmaśrīmahotsavam /</l>\n<l>prānte saṃbodhimāsādya samavāpsyatha nirvṛtim /</l>\n<l>iti tena samādiṣṭaṃ śrutvā sarvai 'pi te 'surāḥ /</l>\n<l>tatheti prativijñāpya prabodhitāścaivamabruvan //</l>\n</lg>\n\n<lg>\n<l>śāstastathā kariṣyāmaḥ yathādiṣṭaṃ tvayādhunā /</l>\n<l>adyārabhya sadā tasya nāthasya śaraṇaṃ gatāḥ //</l>\n</lg>\n\n<lg>\n<l>smṛtvā dhyātvā samuccārya nāmāpi prabhajāmahe /</l>\n<l>tadasmākaṃ hitārthena bhavāṃstasya jagatprabhoḥ //</l>\n</lg>\n\n<lg>\n<l>vratasyāpi vidhānaṃ ca samupādeṣṭumarhati /</l>\n<l>iti taiḥ prārthitaṃ śrutvā sa ācāryo 'prabodhitān /</l>\n<l>sarvāṃstān dānavān dṛṣṭvā punarevamupādiśat /</l>\n<l>śṛṇudhvamasya vakṣyāmi vratavidhiṃ samāsataḥ //</l>\n</lg>\n\n<p>ādau tīrthe jale snātvā śuddhaśīlā jinendriyāḥ /\nbrahmavihāriṇo bhūtvā caritvā poṣadhaṃ vratam /\ntriratnaśaraṇaṃ gatvā dhyātvā taṃ sugatātmajam /\n<lg>\n<l>lokeśvaraṃ samāvāhya samabhyarcya yathāvidhi /</l>\n<l>jagastotrādibhiḥ stutvā kṛtvā cāpi pradakṣiṇām /</l>\n<l>jagastotrādibhiḥ stutvā kṛtvā cāpi pradakṣiṇām /</l>\n<l>aṣṭāṃgai praṇatiṃ kṛvā smṛtvā cāpi samādarāt //</l>\n</lg></p>\n\n<note><hi rend='bold'>Gkv 71</hi></note>\n<lg>\n<l>nāmāni ca samuccārya dṛṣṭvā śrutvāpi tadguṇān /</l>\n<l>praśaṃsāmapi bhāṣitvā prakāśitvā ca sarvataḥ //</l>\n</lg>\n\n<lg>\n<l>satkṛtya śraddhayā sarvairupakaṇavastubhiḥ /</l>\n<l>yathāśakti samabhyarcya vanditvā bhajatābhavam /</l>\n<l>evaṃ nityaṃ samādhāya catussaṃdhyaṃ dine dine /</l>\n<l>yathāśakti bhajadhvaṃ taṃ dhyātvā smṛtvāpi bhāvataḥ //</l>\n</lg>\n\n<lg>\n<l>pratyahamekavāraṃ vā māse māse 'pi vā site /</l>\n<l>aṣṭamyāṃ pūrṇamāsyāṃ vā bhajadhvaṃ sarvadā tathā //</l>\n</lg>\n\n<lg>\n<l>evaṃ vidhāya sarve 'pi yūyametad guṇānvitāḥ /</l>\n<l>yathoktaṃ tatfalaṃ prāpya nūnaṃ yāsyatha nirvṛtim //</l>\n</lg>\n\n<lg>\n<l>iti tena samādiṣṭaṃ śrutvā sarve 'pi te 'surāḥ /</l>\n<l>prabodhitāḥ pramodantastathā caritumicchire //</l>\n</lg>\n\n<lg>\n<l>tataste dānavāssarve durdāntā madamāninaḥ /</l>\n<l>apyetatpuṇyasatsaukhyaprakāmamuditāśayāḥ //</l>\n</lg>\n\n<lg>\n<l>śuddhaśīlāḥ prasannāśca saddharmaguṇalālasāḥ /</l>\n<l>viratopāyasaṃcārāścaturbrahmvihāriṇaḥ //</l>\n</lg>\n\n<lg>\n<l>tena śāstrā yathādiṣṭaṃ tathādhāya samādarāt /</l>\n<l>tasya trailokanāthasya prakṛtvā śaraṇaṃ mudā //</l>\n</lg>\n\n<lg>\n<l>dhyātvā smṛtvā sadā nāma samuccārya yathāvidhi /</l>\n<l>poṣadhaṃ ca vrataṃ dhṛtvā prācaranta samāhitāḥ //</l>\n</lg>\n\n<lg>\n<l>yathāśakti samabhyarcya sarvopakaṇairapi /</l>\n<l>kṛtvā pradakṣiṇānyeva kṛtvā ca praṇatiṃ muhuḥ /</l>\n<l>aṣṭāṃgaiścāpi vanditvā prabhajantaḥ samācaran //</l>\n</lg>\n\n<lg>\n<l>evaṃ te dānavāḥ sarve śāntacaryā jitendriyāḥ /</l>\n<l>śuddhaśīlāḥ śubhācārāścatarbravihāriṇaḥ //</l>\n</lg>\n\n<lg>\n<l>parasparaṃ hitaṃ kṛtvā saddharmaguṇabhāṣiṇaḥ /</l>\n<l>bodhicaryāvratāraktā babhūvurbodhibhāginaḥ //</l>\n</lg>\n\n<lg>\n<l>evaṃ tān dānavān sarvānācāryaḥ sa prabodhayan /</l>\n<l>bodhimārge pratiṣṭhāpya samāmantrya tato 'carat //</l>\n</lg>\n\n<note><hi rend='bold'>Gkv 72</hi></note>\n<lg>\n<l>tataḥ so 'ntarhitaḥ khe sthaḥ prabhāsayan samantataḥ /</l>\n<l>dhṛtvā lokeśvaro mūrtiṃ sarvāṃstān samadarśayat //</l>\n</lg>\n\n<lg>\n<l>tamākāśe prabhāsantaṃ lokeśvaraṃ jinātmajam /</l>\n<l>dṛṣṭvā te dānavāssarve babhūvurvismayānvitāḥ //</l>\n</lg>\n\n<lg>\n<l>tatra te praṇatiṃ kṛtvā gatvā taṃ śaraṇaṃ mudā /</l>\n<l>japastotrādibhiḥ stutvā vanditvā prāvadaṃstathā //</l>\n</lg>\n\n<lg>\n<l>namaste bhagavannātha sadā te śaraṇaṃ sthitāḥ /</l>\n<l>bodhicaryāvrataṃ dhṛtvā carāma tatprasīdatu //</l>\n</lg>\n\n<lg>\n<l>yadasmadaparādhaṃ tat kṣantavyaṃ bhavatā sadā /</l>\n<l>evamasmān samālokya saṃpālayitumarhati //</l>\n</lg>\n\n<lg>\n<l>ityevaṃ te 'surāḥ sarve prārthayitvā samādarāt /</l>\n<l>aṣṭāṃgairapi taṃ natvā paśyanta eva tasthire //</l>\n</lg>\n\n<lg>\n<l>tataḥ sa trijagannātho datvā tebhyo jayāśiṣam /</l>\n<l>tataścāntarhito 'yatra sattvānuddhartumācarat //</l>\n</lg>\n\n<lg>\n<l>tataste dānavāḥ sarve bhūyo 'tidharmalālasāḥ /</l>\n<l>triratnabhajanaṃ kṛtvā saṃpraceruḥ sadā śubhe //</l>\n</lg>\n\n<lg>\n<l>evaṃ sa trijagannātho nānārupeṇa bodhayan /</l>\n<l>durdāntānapi saddharme niyojayati yatnataḥ //</l>\n</lg>\n\n<lg>\n<l>tenāsya trijagadbhartuḥ puṇyaskandhaṃ mahattaram /</l>\n<l>aprameyamasaṃkhyeyamityākhyātaṃ munīśvaraiḥ //</l>\n</lg>\n\n<lg>\n<l>ityasau trijagacchāstā sarvalokādhipeśvaraḥ /</l>\n<l>sarvajñaiḥ sugataiḥ sarvaiḥ praśaṃsitaḥ sadādarāt //</l>\n</lg>\n\n<lg>\n<l>iti tasya jagallokaiḥ puṇyamāhātmyasatkathām /</l>\n<l>śrutvānumodanāṃ kṛtvā praśaṃsya te samantataḥ //</l>\n</lg>\n\n<lg>\n<l>iti matvā sadā tasya lokeśasya jagatprabhoḥ /</l>\n<l>śraddhayā śaraṇe sthitvā bhaktavyaṃ saḥ sukhārthibhiḥ //</l>\n</lg>\n\n<lg>\n<l>ityevaṃ śikhinākhyātaṃ saṃbuddhena mayā śrutam /</l>\n<l>tathātra vaḥ samākhyātaṃ śrutvānupratibudhyatām //</l>\n</lg>\n\n<lg>\n<l>evaṃ matvāsya māhātmyaṃ saddharmaguṇavāṃchibhiḥ /</l>\n<l>kartuvyāḥ sarvadā bhaktyā dhyātvā smṛtvāpi bhāvataḥ //</l>\n</lg>\n\n<lg>\n<l>ye tasya śaraṇe sthitvā dhyātvā smṛtvāpi bhāvataḥ /</l>\n<l>nāmāpi ca samuccārya bhajanti sarvadā mudā /</l>\n<l>te sarve vimalātmānaḥ saṃbuddhaśrīguṇākarāḥ //</l>\n</lg>\n\n<lg>\n<l>bodhisattvā mahāsatvā bhaviṣyanti jinātmajāḥ /</l>\n<l>iti śāstrā munīndreṇa samādiṣṭaṃ niśamya te //</l>\n</lg>\n\n<p>viṣkambhipramukhāḥ sarve prābhyanandan prabodhitāḥ //</p>\n\n<p>// iti durdāntadānavaprabodhana bodhicaryāvatāraṇaprakaraṇam //</p>\n\n<p>7. adhomukha sattvoddhāraṇa prakaraṇam</p>\n\n<lg>\n<l>athāsau bhagavāṃcchāstā śrīghanastrijagadguruḥ /</l>\n<l>viṣkambhinaṃ mahāsattvaṃ saṃpaśyaṃścaivamabravīt //</l>\n</lg>\n\n<lg>\n<l>bhūyo 'pi kulaputrāsya lokeśasya mahadguṇam /</l>\n<l>śrutaṃ mayā tathā vakṣye tacchṛṇuta samādarāt //</l>\n</lg>\n\n<lg>\n<l>tadyathābhut purā śāstā tathāgato munīśvaraḥ /</l>\n<l>sarvajño 'rhanmahābhijño dharmarājo vināyakaḥ //</l>\n</lg>\n\n<lg>\n<l>sarvadharmādhipo nāthaḥ sarvavidyādhipeśvaraḥ /</l>\n<l>viśvabhūrnām saṃbuddho bhagavān sugato jinaḥ //</l>\n</lg>\n\n<lg>\n<l>tadāhaṃ kulaputrāsaṃ kṣāntivādīti viśrutaḥ /</l>\n<l>maharṣistāpaso dhīmān saṃyamī vijitendriyaḥ //</l>\n</lg>\n\n<lg>\n<l>giriguhāṃ samāśritya saṃbodhidharmasādhakaḥ /</l>\n<l>vyaharan sattvahitaṃ kṛtvā caturbrahmavihārikaḥ //</l>\n</lg>\n\n<lg>\n<l>tadāpyasya jagacchāsturlokeśasya mahattaram /</l>\n<l>guṇaprabhāvamākhyātaṃ viśvabhuvā śrutaṃ mayā //</l>\n</lg>\n\n<note><hi rend='bold'>Gkv 74</hi></note>\n<lg>\n<l>tadyathāsau jagacchāstā viśvarbhūbhagavān jinaḥ /</l>\n<l>tadvanopāśrame ramye vijahāra sasāṃghikaḥ //</l>\n</lg>\n\n<lg>\n<l>tadā sa bhagavāṃstatra sarvalokasabhāśritaḥ /</l>\n<l>saddharmaṃ samupādiśya sattvān bodhau vyanodayan //</l>\n</lg>\n\n<lg>\n<l>yadaikasamaye tatra bhagavān sa munīśvaraḥ /</l>\n<l>āryadharmamupādeṣṭuṃ sabhāsane samāśrayat //</l>\n</lg>\n\n<lg>\n<l>tadā tatra mahān raśmiravabhāsya samantataḥ /</l>\n<l>sarvatra maṃgalaṃ kṛtvāhlādayantī samāsarat //</l>\n</lg>\n\n<lg>\n<l>tadraśmisaṃparispṛṣṭāḥ sarvasattvāḥ sukhānvitāḥ /</l>\n<l>tadadbhutaṃ samālokya vismayaṃ samupāyayuḥ //</l>\n</lg>\n\n<lg>\n<l>tadā gaganagaṃjākhyo bodhisattvo mahāmatiḥ /</l>\n<l>sarvāṃstān vismayāpannān lokān paśyan samutthitaḥ //</l>\n</lg>\n\n<lg>\n<l>udvahannuttarāsaṃgaṃ sāṃjaliḥ purato 'grataḥ /</l>\n<l>viśvabhuvaṃ munīndraṃ taṃ natvaivaṃ paryapṛcchata //</l>\n</lg>\n\n<lg>\n<l>bhagavan puṇyaprabhākāntiḥ kasya heyaṃ samāgatā /</l>\n<l>yayā spṛṣṭā ime lokā mahatsukhasamanvitāḥ //</l>\n</lg>\n\n<lg>\n<l>vismitāstatsamālokya bhagavantaṃ munīśvaram /</l>\n<l>taddhetuṃ śrotumicchantaḥ sarve tasthuḥ samāhitāḥ //</l>\n</lg>\n\n<lg>\n<l>tedaṣāṃ hadayāntaḥsthaṃ mahadadbhutakautukam /</l>\n<l>vinoditumimaṃ hetuṃ kasyeti tadupādiśa //</l>\n</lg>\n\n<lg>\n<l>iti tenoditaṃ śrutvā viśvabhūḥ sa munīśvaraḥ /</l>\n<l>vilokya taṃ mahāsattvaṃ gaganagaṃjamabravīt //</l>\n</lg>\n\n<lg>\n<l>śṛṇu tvaṃ kulaputrātra yadidaṃ kāntirāgatā /</l>\n<l>tadahaṃ saṃpravakṣyāmi śrutvedamanumodata //</l>\n</lg>\n\n<lg>\n<l>yā kāṃcanamayīḥ bhūmirjambudvipe 'tra vidyate /</l>\n<l>tasyāmadhomukhāḥ satvā nivasantyapramoyikāḥ //</l>\n</lg>\n\n<lg>\n<l>tān sarvān pāpino duṣṭān paśyan sa sugatātmajaḥ /</l>\n<l>lokeśvaraḥ samaddharttuṃ sukhāvatyā ihāgataḥ //</l>\n</lg>\n\n<note><hi rend='bold'>Gkv 75</hi></note>\n<lg>\n<l>teṣāṃ pāpaviśodhārthaṃ puṇyaraśmiṃ samutsṛjan /</l>\n<l>bhāsayan sa jagallokāṃstatra yāti kṛpānidhiḥ //</l>\n</lg>\n\n<lg>\n<l>tatprabhāparisaṃspṛṣṭāḥ sarve te satsukhānvitāḥ /</l>\n<l>kimetaditi saṃvikṣya tiṣṭhanti vismitāśayāḥ //</l>\n</lg>\n\n<lg>\n<l>tadā tatra sa lokeśa ṛṣirupeṇa bhāsayan /</l>\n<l>sarvānadhomukhān sattvānupaiti tān vilokayan /</l>\n<l>tamṛṣiṃ saṃprabhāsantaṃ samāyātaṃ vilokya te //</l>\n</lg>\n\n<lg>\n<l>sarve 'pyadhomukhāḥ sattvāḥ samupāyānti saṃmukham /</l>\n<l>tatra sarve 'pi te sattvāḥ praṇatvā taṃ muniṃ mudā //</l>\n</lg>\n\n<lg>\n<l>śraddhāsane pratiṣṭhāpya prārthayantyevamādarāt /</l>\n<l>maharṣe yadihāyāsi tadasmadbhāgyayogataḥ //</l>\n</lg>\n\n<lg>\n<l>tadbhavān kṛpayāsmākaṃ daivamākhyātumarhati /</l>\n<l>kiṃ karma pātakaṃ ghoramasmābhiḥ prakṛtaṃ purā //</l>\n</lg>\n\n<p>yenāsmo 'dhomukhā sarve vayaṃ jātā ihedṛśāḥ //</p>\n\n<lg>\n<l>iti taiḥ prārthitaṃ śrutvā sa maharṣirvilokya tān /</l>\n<l>sarvānadhomukhān sattvān samādiśati bodhayan //</l>\n</lg>\n\n<lg>\n<l>śṛṇuśvaṃ yatpurā karma yuṣmābhiḥ prakṛtaṃ yathā /</l>\n<l>tatsamupadiśāmyatra śrutvā tatparibudhyatām //</l>\n</lg>\n\n<lg>\n<l>yattrirantaṃ pratikṣipya maderṣyāmānagarvitāḥ /</l>\n<l>adṛśyamiti bhāṣanto carannadhomukhāḥ purā //</l>\n</lg>\n\n<lg>\n<l>tenaitaddaivayogena yūyaṃ sarve 'pyadhomukhāḥ /</l>\n<l>duḥkhāni vividhānyatra bhuktvā vasatha sāmpratam //</l>\n</lg>\n\n<lg>\n<l>tadatra śraddhayā yūyaṃ triratnaśaraṇaṃ gatāḥ /</l>\n<l>dhyātvā smṛtvā samuccārya nāmāpi bhajatādarāt //</l>\n</lg>\n\n<lg>\n<l>poṣadhaṃ ca vrataṃ dhṛtvā caturbrahmavihāriṇaḥ /</l>\n<l>svaparātmahitaṃ kṛtvā saṃcaradhvaṃ sadā śubhe //</l>\n</lg>\n\n<lg>\n<l>tataḥ saṃbodhicittena dhṛtvā bodhivrataṃ sadā /</l>\n<l>triratnabhajanotsāhaiḥ saṃcaradhvaṃ jagaddhite //</l>\n</lg>\n\n<note><hi rend='bold'>Gkv 76</hi></note>\n<lg>\n<l>tato yūyaṃ vikalmaṣāḥ pariśuddhatrimaṇḍalāḥ /</l>\n<l>niḥkleśā bodhimāsādya nirvṛtisukhamāpsyatha //</l>\n</lg>\n\n<lg>\n<l>iti tena samādiṣṭaṃ śrutvā sarve 'pi te mudā /</l>\n<l>tasya pādau punarnatvā puraḥsthitvaivamabruvan //</l>\n</lg>\n\n<lg>\n<l>nātho 'si tvaṃ jagalloke saddharmasukhasaṃbharaḥ /</l>\n<l>āśvāsaya tadasmākamandhānāṃ pāpacāriṇām //</l>\n</lg>\n\n<lg>\n<l>tamo 'bhibhūtadṛṣṭīnāṃ praṇaṣṭapathacāriṇam /</l>\n<l>anāthānāmamitrāṇāṃ dīnānāṃ mūḍhacetasām //</l>\n</lg>\n\n<lg>\n<l>trāṇaśaraṇyaśūnyānāṃ mandānāṃ duḥkhabhāginām /</l>\n<l>dharmadīpaṃ samujjvālya darśaya nirvṛteḥ pathaḥ //</l>\n</lg>\n\n<lg>\n<l>datvā satsukhasampattirnnātho bhava śubhārthabhṛt /</l>\n<l>datvā puṇyārjanopāyaṃ sanmitro bhava sanmatiḥ //</l>\n</lg>\n\n<lg>\n<l>durgatitaraṇopāyaṃ pradatvā bhavasadgatiḥ /</l>\n<l>sadgatigamanopāyaṃ datvā śāstvā gururbhava //</l>\n</lg>\n\n<lg>\n<l>nirvārya pāpasaṃgebhyastrātā kleśāpaho bhava /</l>\n<l>durvṛttikleśasaṃtāpaṃ hatvā bhavaśaraṇyakaḥ //</l>\n</lg>\n\n<lg>\n<l>saddharmasādhanotsāhaṃ datvā bhava vināyakaḥ /</l>\n<l>sadguṇasukhasaṃpattīrdatvā bhava suhatprabhuḥ //</l>\n</lg>\n\n<lg>\n<l>saddharmaṃ samupādiśya cārayāsmān susaṃvare /</l>\n<l>vimuktisādhanopāyaṃ datvā preṣaya nirvṛtim //</l>\n</lg>\n\n<lg>\n<l>dhanyāste sukhitā yete satataṃ śaraṇe sthitvā /</l>\n<l>smṛtvā nāma samuccārya dhyātvā bhajanti sarvadā //</l>\n</lg>\n\n<lg>\n<l>īdṛgduḥkhaṃ na te kvāpi yāsyanti bhavacāraṇe /</l>\n<l>yādṛgvayamidaṃ duḥkhamanubhāvāmahe sadā //</l>\n</lg>\n\n<lg>\n<l>te sadbhāgyā mahāsattvā ye sadā te upasthitāḥ /</l>\n<l>ādimadhyāntakalyāṇaṃ dharmaṃ śrutvā caranti vai //</l>\n</lg>\n\n<lg>\n<l>vayamapi tathā sarve sadā te śaraṇe sthitāḥ /</l>\n<l>dharmaṃ śrutvā sukalyāṇamicchāmaścarituṃ vratam //</l>\n</lg>\n\n<note><hi rend='bold'>Gkv 77</hi></note>\n<lg>\n<l>tatprasīda maharṣe tvamasmākaṃ sadgururbhava /</l>\n<l>saddharmaṃ samupādiśya cārayāsmān susaṃvare //</l>\n</lg>\n\n<lg>\n<l>iti taiḥ prārthitaṃ śrutvā sa maharṣiḥ prasāditān /</l>\n<l>tān sarvāna samupāmantrya samālokyaivamādiśat //</l>\n</lg>\n\n<lg>\n<l>śṛṇudhvaṃ sādaraṃ yūyaṃ sadā bhagraṃ yadīcchatha /</l>\n<l>hitārthaṃ vaḥ pravakṣyāmi saddharmabodhisādhanam //</l>\n</lg>\n\n<lg>\n<l>ityādiśya sa kāraṇḍavyūhasūtraṃ subhāṣitam /</l>\n<l>uccārya śrāvayan bodhicaryāyāṃ yojayatyapi //</l>\n</lg>\n\n<lg>\n<l>tataste pureṣāḥ sarve saddharmasādhanodyatāḥ /</l>\n<l>triratnabhajanaṃ kṛtvā saṃcarante susaṃvare //</l>\n</lg>\n\n<lg>\n<l>tataste vimalātmānaḥ pariśuddhatrimaṇḍalāḥ /</l>\n<l>bodhicaryāvrataṃ dhṝtvā saṃcarante jagaddhite //</l>\n</lg>\n\n<lg>\n<l>sarve 'pi te mahāsattvā bodhisattvā maharddhikāḥ /</l>\n<l>paramasukhābhartāro bhavantyapyanivartinaḥ //</l>\n</lg>\n\n<lg>\n<l>evaṃ sa trijagannātha ṛṣirupeṇa bodhayan /</l>\n<l>sarvānstāna bodhicaryāyāṃ niyujya cārayatyapi //</l>\n</lg>\n\n<lg>\n<l>evaṃ tān bodhimārge 'sau maharṣiḥ sarvānniyujya ca /</l>\n<l>tato 'ntarhita ākāśe yāti vahnirivojjvalan //</l>\n</lg>\n\n<lg>\n<l>tamākāśagataṃ dṛṣṭvā sarve te 'pyativismitāḥ /</l>\n<l>praṇatvā cānuśaṃsataḥ saṃcarante samādarāt //</l>\n</lg>\n\n<lg>\n<l>tasya lokeśvarasyeyaṃ puṇyakāntiḥ śubhā prabhoḥ /</l>\n<l>avabhāsya jagallokamihāpi saṃprasāritā //</l>\n</lg>\n\n<lg>\n<l>evaṃ sa trijagannātho lokeśvaro jinātmajaḥ /</l>\n<l>sarvasattvahitaṃ kṛtvā pracaranti samantataḥ //</l>\n</lg>\n\n<lg>\n<l>tena tasya mahatpuṇyaskandhaṃ bahusamuttamam /</l>\n<l>aprameyamasaṃkhyeyaṃ ityādiṣṭaṃ munīśvaraiḥ //</l>\n</lg>\n\n<lg>\n<l>evaṃ vijñāya sarve 'sya lokeśasya sadādarāt /</l>\n<l>smṝtvā dhyātvā samuccārya nāmāpi bhaktumarhatha //</l>\n</lg>\n\n<note><hi rend='bold'>Gkv 78</hi></note>\n<lg>\n<l>ye tasya śaraṇaṃ gatvā smṛtvā dhyātvāpi sarvadā /</l>\n<l>nāmāpi ca samuccārya bhajanti śraddhayā mudā //</l>\n</lg>\n\n<lg>\n<l>durgatiṃ te na gacchanti saṃjātāssadgatau sadā /</l>\n<l>dharmaśrīguṇasaṃpattirbhuktvā yānti sukhāvatīm //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya te /</l>\n<l>sarve sabhāśritā lokāḥ prābhyanandan prabodhitāḥ //</l>\n</lg>\n\n<lg>\n<l>ityevaṃ lokanāthasya puṇyaprabhāvamuttamam /</l>\n<l>viśvabhuvā munīndreṇa samādiṣṭaṃ mayā śrutam //</l>\n</lg>\n\n<lg>\n<l>evaṃ sukṛtamāhātmyaṃ lokeśvarasya sadguroḥ /</l>\n<l>vijñāya śaraṇaṃ gatvā bhajantu bodhivāṃchina //</l>\n</lg>\n\n<lg>\n<l>ye tasya śaraṇaṃ gatvā bhajanti śraddhayā sadā /</l>\n<l>saddharmaguṇasaukhyaṃ bhuktvā yāyuḥ sukhāvatīm //</l>\n</lg>\n\n<p>tatra gatvāmitābhasya saddharmāmṛtamuttamam //</p>\n\n<p>pītvā saṃbodhimāsādya prānte yāyuḥ sunirvṛtim //</p>\n\n<lg>\n<l>ityādiṣṭaṃ munīndreṇa śrīghanena niśamya te /</l>\n<l>sarve sabhāśritā lokāḥ prābhyanandan prabodhitāḥ //</l>\n</lg>\n\n<p>// ityadhomukhasattvoddharaprakaraṇam //</p>\n\n<p>8. rūpamayī bhūmi catuṣpāda puruṣoddhāraṇa prakaraṇam</p>\n\n<lg>\n<l>athāsau bhagavāṃśchāstā śākyamunirīśvaraḥ /</l>\n<l>viṣkambhinaṃ tamālokya punarevaṃ tamādiśat //</l>\n</lg>\n\n<lg>\n<l>śṛṇu ca kulaputrāsya lokeścarasya sadguroḥ /</l>\n<l>saddharmaguṇamāhātmyaṃ śrutaṃ mayā tadcyate //</l>\n</lg>\n\n<lg>\n<l>tadā gaganagaṃjo 'sau bhagavantaṃ munīśvaram /</l>\n<l>viśvabhuvaṃ tamānamya punarevamapṛcchata //</l>\n</lg>\n\n<lg>\n<l>bhagavan sa mahābhijño lokeśvaro jinātmajaḥ /</l>\n<l>punaḥ sattvān samuddhartuṃ kutrānyatrābhigatchati //</l>\n</lg>\n\n<note><hi rend='bold'>Gkv 79</hi></note>\n<p>punastacchromicchāmi yadanyatra sa saṃsaran //</p>\n\n<p>sattvān paśyan samuddhṛtya dharme yunakti tadādiśa //</p>\n\n<lg>\n<l>iti tenoditaṃ śrutvā bhagavan sa munīśvaraḥ /</l>\n<l>gaganagaṃjamālokya taṃ punarevamādiśat //</l>\n</lg>\n\n<lg>\n<l>śṛṇuṣva kulaputrāsya lokeśasya jagatprabhoḥ /</l>\n<l>vakṣye sadguṇamāhātmyaṃ śrotuṃ tvaṃ ca yadīcchasi //</l>\n</lg>\n\n<lg>\n<l>tadyathāsau mahāsattvo lokeśvaro jinātmajaḥ /</l>\n<l>tato rupamayīṃ bhūmīṃ gacchati saṃprabhāsayan //</l>\n</lg>\n\n<lg>\n<l>tatra sattvān manuṣyān gāṃścatuṣpādān vilokya saḥ /</l>\n<l>lokeśvaro divyarupaḥ samupāsṛtya tiṣṭhati //</l>\n</lg>\n\n<lg>\n<l>taṃ divyarupamālokya sarve te vismayānvitāḥ /</l>\n<l>purataḥ samupāśritya natvaivaṃ prārthayan mudā //</l>\n</lg>\n\n<lg>\n<l>ahobhāgyaṃ tadasmākaṃ yadbhavāniha dṛśyate /</l>\n<l>tadasmām kṛpayālokya samuddharttumihārhati //</l>\n</lg>\n\n<lg>\n<l>iti taiḥ prārthyamāno 'sau lokeśvaraḥ kṛpātmakaḥ /</l>\n<l>tān sarvān samupāmantrya samālokyaivamādiśat //</l>\n</lg>\n\n<lg>\n<l>bhagavanto 'tra samādhāya śṛṇudhvaṃ yūyamādarāt /</l>\n<l>vakṣyāmi yanmahatsiddhaṃ dharmanirvṛtisādhanam //</l>\n</lg>\n\n<lg>\n<l>tadyathā yajjagacchreṣṭhaṃ triratnaṃ bhadrakārakam /</l>\n<l>tatsmṛtvā śaraṇaṃ gatvā bhajadhvaṃ sarvadādarāt //</l>\n</lg>\n\n<lg>\n<l>ye teṣāṃ śaraṇaṃ gatvā na te gachanti durgatim /</l>\n<l>sadā sadgatisaṃjātāścaranti bodhisaṃvare //</l>\n</lg>\n\n<lg>\n<l>etatpuṇyānubhāvena sarve te puruṣottamāḥ /</l>\n<l>bodhisattvā mahāsattvāḥ saṃcarevaṃ jagaddhite //</l>\n</lg>\n\n<lg>\n<l>tataste bodhisaṃbhāraṃ pūrayitvā yathākramam /</l>\n<l>sarvasattvahitaṃ kṛtvā saṃyāsyanti sukhāvatīm //</l>\n</lg>\n\n<lg>\n<l>tatra gatvāmitābhasya jitendrasya sabhāśritāḥ /</l>\n<l>saddharmāmṛtamābhujya saṃrameyuryahotsavaiḥ //</l>\n</lg>\n\n<note><hi rend='bold'>Gkv 80</hi></note>\n<lg>\n<l>evaṃ te suciraṃ tatra bhuktvā saukhyaṃ śubhotsavam /</l>\n<l>tato 'nte trividhāṃ bodhiṃ prāpya yāsyanti nirvṛtim //</l>\n</lg>\n\n<lg>\n<l>evaṃ matvā triratnānāṃ śraddhayā śaraṇe sthitāḥ /</l>\n<l>smṛtvā dhyātvā samuccāryya nāmāpi bhajatādarāt //</l>\n</lg>\n\n<lg>\n<l>tadaitatpuṇyaliptāṃgāḥ śuddhāśayā jitendriyāḥ /</l>\n<l>niḥkleśā vimalātmāno bodhisattvā bhaviṣyatha //</l>\n</lg>\n\n<lg>\n<l>tataḥ sattvahitārthena bodhicaryāvratodyatāḥ /</l>\n<l>sarvatra bhadratāṃ kṛtvā gamiṣyatha sukhāvatīm //</l>\n</lg>\n\n<lg>\n<l>tatrāmitābhanāthasya pītvā dharmāmṝtaṃ sadā /</l>\n<l>saddharmamaṃgalotsāhai ramiṣyatha susaṃvare //</l>\n</lg>\n\n<lg>\n<l>evaṃ tatra ciraṃ bhuktvā saukhyaṃ bhadramahotsavam /</l>\n<l>prānte saṃbodhimāsādya samāpsyatha sunirvṛtim //</l>\n</lg>\n\n<lg>\n<l>evaṃ matvā sadā buddharatnasya śaraṇaṃ gatāḥ /</l>\n<l>smṛtvā dhyātvā samuccārya nāmāpi bhagatadarāt //</l>\n</lg>\n\n<lg>\n<l>dharmaratnasya māhātmyaṃ śrutvāpi śaraṇe sthitāḥ /</l>\n<l>smṛtvā dhyātvā samuccārya nāmāpi bhajatādarāt //</l>\n</lg>\n\n<lg>\n<l>evaṃ ca saṃgharatnānāṃ satkāraiḥ samupasthitāḥ /</l>\n<l>smṛtvā dhyātvā samuccārya nāmāpi bhavatābhavam //</l>\n</lg>\n\n<lg>\n<l>etatpuṇyaṃ mahatkhyātamasaṃkhyeyaṃ bahūttamam /</l>\n<l>aprameyaṃ samākhyātaṃ sarvairapi munīśvaraiḥ //</l>\n</lg>\n\n<lg>\n<l>evaṃ matvā triratnānāṃ śaraṇe samupasthitāḥ /</l>\n<l>smṛtvā dhyātvā samuccārya nāmāpi sevyatābhavam //</l>\n</lg>\n\n<lg>\n<l>etatpuṇyānubhāvena yūyaṃ sarve vikalmaṣāḥ /</l>\n<l>niḥkleśā nirmalātmānaḥ saṃyāsyatha sukhāvatīm //</l>\n</lg>\n\n<lg>\n<l>tatra gatvāmitābhasya munīndrasyopasaṃśritā /</l>\n<l>sadā dharmāmṛtaṃ pītvā ramiṣyatha śubhotsavaiḥ //</l>\n</lg>\n\n<lg>\n<l>evaṃ tatra ciraṃ bhuktvā mahānandamayaṃ sukham /</l>\n<l>prānte sambodhimāsādya saṃyāsyatha sunirvṛtim //</l>\n</lg>\n\n<note><hi rend='bold'>Gkv 81</hi></note>\n<lg>\n<l>iti tenoditaṃ śrutvā sarve te puruṣā mudā /</l>\n<l>tatheti pratisaṃśrutva vadantyevaṃ ca moditāḥ //</l>\n</lg>\n\n<lg>\n<l>mārṣa bhavati no 'ndhānāṃ sanmāargamupadarśakaḥ /</l>\n<l>atrāṇānāmapi trāṇaṃ śaraṇyaṃ śaraṇārthinām //</l>\n</lg>\n\n<lg>\n<l>anāthānāṃ pitā mātā nāthaśceṣṭaḥ suhṛtpatiḥ /</l>\n<l>agatīnāṃ gatiścāpi mitraśca vyasanāpahṛt //</l>\n</lg>\n\n<lg>\n<l>tamaḥpraṇaṣṭamārgāṇāṃ mahādīpo bhavānapi /</l>\n<l>mūrkhānāṃ ca pramattānāṃ śāstā saddharmadeśkaḥ //</l>\n</lg>\n\n<lg>\n<l>tadvayaṃ sarvadā sarve bhavatāṃ śaraṇe sthitāḥ /</l>\n<l>ājñāṃ dhṛtvā śubhe dharme saṃcariṣyāmahe dhruvam //</l>\n</lg>\n\n<lg>\n<l>sukhitāste māhābhāgā ye bhavaccharaṇe sthitāḥ /</l>\n<l>triratnabhajanaṃ kṛtvā saṃcarante śubhe sadā //</l>\n</lg>\n\n<lg>\n<l>na teṣāmidṛśaṃ duḥkhaṃ bhaviṣyati kadācana /</l>\n<l>yādṛgidaṃ mahaṭkaṣṭamanubhāvamahe bhave //</l>\n</lg>\n\n<lg>\n<l>tadbhavān kṛpayāsmākaṃ nirvṛtisukhasādhanam /</l>\n<l>saddharmaṃ samupādiśya sadeha sthātumarhati //</l>\n</lg>\n\n<lg>\n<l>iti taiḥ prārthitaṃ śrutvā bodhisattvaḥ sa sarvavit /</l>\n<l>tān prabodhitān sarvān vadatyevaṃ vilokayan //</l>\n</lg>\n\n<lg>\n<l>nāhaṃ sadātra tiṣṭheyaṃ kāryāṇi hi bahūni me /</l>\n<l>tanmayātra yathākhyātaṃ dhṛtvā carata sarvadā //</l>\n</lg>\n\n<lg>\n<l>ityuktvā sa mahābhijñasteṣāṃ saṃbodhisadhanam /</l>\n<l>samādiśati kāraṇḍavyūhasūtraṃ subhāṣitam //</l>\n</lg>\n\n<lg>\n<l>tatsarveṣāṃ mahāyānasūtrāṇāṃ pravarottamam /</l>\n<l>śrutvā te pureṣāḥ sarve prābhinandanti bodhitāḥ //</l>\n</lg>\n\n<lg>\n<l>tataste puruṣāḥ sarve dhṛtvā tatsūtramādarāt /</l>\n<l>triratnabhajanaṃ kṛtvā saṃcarante śubhe mudā //</l>\n</lg>\n\n<lg>\n<l>etatpuṇyānubhāvena sarve te vimalāśayāḥ /</l>\n<l>bodhisattvā mahāsattvā bhavanti brahmacāriṇaḥ //</l>\n</lg>\n\n<note><hi rend='bold'>Gkv 82</hi></note>\n<lg>\n<l>bodhicaryāvrataṃ dhṛtvā pracaranto jagaddhite /</l>\n<l>saddharmacaraṇe yuktā bhavantyapyanivartinaḥ //</l>\n</lg>\n\n<lg>\n<l>evaṃ te puruṣāḥ sarve pariśuddhatrimaṇḍalāḥ /</l>\n<l>svaparātmahitotsāhaiḥ saṃcarante mahāsukham //</l>\n</lg>\n\n<lg>\n<l>evaṃ sa trijagannātho lokeśvaro jinātmajaḥ /</l>\n<l>sarvāṃstān puruṣān dharme niyojayati bodhayan //</l>\n</lg>\n\n<lg>\n<l>tato 'nyatra sa lokeśaḥ sattvānuddharttumutsukaḥ /</l>\n<l>antarhito jvaladagnirivākāśena gacchati //</l>\n</lg>\n\n<lg>\n<l>evaṃ kṛtvā mahatpuṇyaskandhaṃ tasya jagatprabhoḥ /</l>\n<l>aprameyamasaṃkhyeyaṃ samākhyātaṃ munīśvaraiḥ //</l>\n</lg>\n\n<lg>\n<l>iti matvā sadā tasya śaraṇe samupasthitāḥ /</l>\n<l>smṛtā nāmāpi coccārya dhyātvāpi bhajatābhavam //</l>\n</lg>\n\n<lg>\n<l>ye tasya śaraṇe sthitvā śraddhayā samupasthitāḥ /</l>\n<l>smṛtvā dhyātvāpi nāmāpi samuccāarya bhajanti vai //</l>\n</lg>\n\n<lg>\n<l>durgatiṃ te na gacchanti kadācana kvacidbhave /</l>\n<l>sadā sadgatisaṃjātā bhavanti dharmacāriṇaḥ //</l>\n</lg>\n\n<lg>\n<l>dharmaśrīguṇasatsaukhyaṃ bhuktvā yānti sukhāvatīm /</l>\n<l>tatra gatvāmitābhasya śaraṇe samupāśritāḥ //</l>\n</lg>\n\n<lg>\n<l>sadā dharmāmṛtaṃ pītvā svaparātmahitodyatāḥ /</l>\n<l>mahānandasukhotsāhaissaṃramante yathāsukham //</l>\n</lg>\n\n<lg>\n<l>tatraiva suciraṃ bhuktvā pracaranto jagaddhite /</l>\n<l>prānte bodhiṃ samāsādya nirvṛtipadamāpnuyuḥ //</l>\n</lg>\n\n<lg>\n<l>iti satyaṃ parijñāya yūyaṃ bodhiṃ yadīcchatha /</l>\n<l>tallokeśaṃ mahābhijñaṃ bhajadhvaṃ sarvadā bhave //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya saḥ /</l>\n<l>gaganagaṃja autsukyaṃ prābhyanandat samārṣadaḥ //</l>\n</lg>\n\n<lg>\n<l>ityevaṃ samupādiṣṭaṃ viśvabhuvā śrutaṃ mayā /</l>\n<l>yūyamapi tathā tasya sarvadā bhajatādarāt //</l>\n</lg>\n\n<lg>\n<l>yūyamapi tathā saukhyaṃ bhuktvā sadā śubhāratāḥ /</l>\n<l>bodhiśrīguṇasaṃpannāḥ gamiṣyatha jinālayam //</l>\n</lg>\n\n<lg>\n<l>ityādiṣṭaṃ munīndreṇa śrīghanena niśamya te /</l>\n<l>sarvasāṃghikā lokāḥ prābhyanandan prabodhitāḥ //</l>\n</lg>\n\n<p>// iti rupamayībhūmicatuṣpādaruṣoddhāraṇaprakaraṇam //</p>\n\n<p>9. bali saṃbodhana bodhimārgāvatāraṇa prakaraṇam</p>\n\n<lg>\n<l>atha sarvanīvaraṇaviṣkambhī so 'bhinanditaḥ /</l>\n<l>bhūyastaṃ śrīghanaṃ natvā prārthayadevamādarāt //</l>\n</lg>\n\n<lg>\n<l>bhagavachrotumicchāmi bhūyo 'pyasya jagatprabhoḥ /</l>\n<l>saddharmaguṇamāhātmyaṃ tena śrutvā sa bhagavān punaḥ /</l>\n<l>viṣkambhinaṃ mahāsattvaṃ tamālokyaivamādiśat //</l>\n</lg>\n\n<lg>\n<l>tato 'sau trijagannātho lokeśvaro jinātmajaḥ /</l>\n<l>sattvān paśyan samuddhartuṃ pātāle samupācarat //</l>\n</lg>\n\n<lg>\n<l>tatra cāyomayī bhūmī rasatale surālayā /</l>\n<l>tatrāpi sa mahābhijño bhāsayan samupācarat //</l>\n</lg>\n\n<lg>\n<l>yatra rājā balirnāma sarvadaityādhipo 'pi yaḥ /</l>\n<l>baddhaḥ sa vāmanaḥ sāntaḥpura jano 'dhitiṣṭhati //</l>\n</lg>\n\n<lg>\n<l>durdāntaṃ taṃ mahāvīryaṃ trailokātibhayaṃkaram /</l>\n<l>samuddhartuṃ samālokya tatrāviśat sa bhāsayan //</l>\n</lg>\n\n<lg>\n<l>tatra sa raśmimutsṛjya sarvatra saṃprabhāsayan /</l>\n<l>śanaiścaran samālokya baleḥ sada upācarat //</l>\n</lg>\n\n<lg>\n<l>tatra taṃ samupāyātaṃ suvarṇabimbamivojjvalam /</l>\n<l>durataḥ sa balirdṛṣṭvā nidhāyaivaṃ vyacintayat //</l>\n</lg>\n\n<lg>\n<l>ko 'yamatra samāyāto divyakāntiḥ prabhasayan /</l>\n<l>maheśvaro 'thavā sūryaścandro vāpi hutāśanaḥ //</l>\n</lg>\n\n<note><hi rend='bold'>Gkv 84</hi></note>\n<lg>\n<l>ko 'nya īdṛkprabhāśrīmān devo vā dānavo 'pi vā /</l>\n<l>gandharvo kinnaro vāpi nāgo vā garuḍo 'pi vā //</l>\n</lg>\n\n<p>īdṛgmaharddhikaḥ śrīmānnāsti traidhātukeṣvapi //</p>\n\n<p>bodhisattvo 'thavārhan vā munīndro vā samāgataḥ //</p>\n\n<lg>\n<l>ityevaṃ cintayan draṣṭuṃ sa vāmanāsuraiḥ saha /</l>\n<l>sarvaparijanaiścāsau balistaṃ samupācarat //</l>\n</lg>\n\n<lg>\n<l>paśyantaṃ sa balī rājā samīkṣyainaṃ jinātmajam /</l>\n<l>lokeśvaraṃ mahāsattvaṃ vijñāya saṃpramoditaḥ //</l>\n</lg>\n\n<lg>\n<l>sahasā samupāsṛtya kṛtāṃjalipuṭo mudā /</l>\n<l>tasya pādāmbuje natvā saṃpaśyannevamabravīt //</l>\n</lg>\n\n<lg>\n<l>adya me safalaṃ janma bhavatsaṃdarśanodbhove /</l>\n<l>adhunā praṇidhānaṃ ca saṃsidhyate manoratham //</l>\n</lg>\n\n<lg>\n<l>asya me śudhyate 'pyātmā mucyate sarvapāpataḥ /</l>\n<l>mukto 'smi bandhanādadya prāptavān sugateḥ pathaḥ //</l>\n</lg>\n\n<lg>\n<l>yadbhavān svayamālokya māmuddhartumihāgataḥ /</l>\n<l>saṃdṛśyate maya hyadya tanme puṇyavipākataḥ //</l>\n</lg>\n\n<lg>\n<l>bhavantaṃ ye 'pi paśyanti puṇyavanto narā hi te /</l>\n<l>bhavanti śrīsukhāpannāḥ sarvakleśavivarjitāḥ /</l>\n<l>te sattvāḥ sukhino loke pariśuddha vikalmaṣāḥ //</l>\n</lg>\n\n<p>bhavacāraṇamuktā ye dṛśyante bhavato bhave /\n<lg>\n<l>bhavatāṃ darśanenaivaṃ mukto 'smi bhavabandhanāt /</l>\n<l>kleśādayaḥ palāyante garuḍasyeva pannagāḥ /</l>\n<l>bhavāneva jagannāthaḥ śāstā saddharmadeśakaḥ /</l>\n<l>trātā bhartā śaraṇye 'pi nāstyanyo me suhṛdgatiḥ //</l>\n</lg></p>\n\n<lg>\n<l>tadbhavān kṛpayālokya māmuddhṛtya bhavodadheḥ /</l>\n<l>sanmārge saṃpratisthāpya saṃpālayitumarhati //</l>\n</lg>\n\n<lg>\n<l>iti saṃprārthya daityendraḥ sa baliḥ sāṃjaliḥ punaḥ /</l>\n<l>praṇatvā taṃ jagannāthaṃ sādarāt svapure 'nayat //</l>\n</lg>\n\n<note><hi rend='bold'>Gkv 85</hi></note>\n<lg>\n<l>tatra taṃ svapure nītvā mahotsavaiḥ pramodanaiḥ /</l>\n<l>antaḥpure subhāsvarṇaratnapīṭhe nyaveśayat //</l>\n</lg>\n\n<lg>\n<l>tatra taṃ saṃpratiṣṭhāpya rājā saṃmodito baliḥ /</l>\n<l>sāntaḥpurajanaiḥ sārdhaṃ yathāvidhi samarcaryat //</l>\n</lg>\n\n<lg>\n<l>mahadrāajarddhisatkāraiḥ satkṛtya prabhajan mudā /</l>\n<l>pādābje praṇatiṃ kṛtvā prārthayadevamādarāt //</l>\n</lg>\n\n<lg>\n<l>bhagavaṃstraidhātunātho 'si yadatra svayamāgataḥ /</l>\n<l>tadasmān kṛtpayālokya sarvān saṃtrātumarhasi //</l>\n</lg>\n\n<lg>\n<l>trātā na vidyate 'smākaṃ daśākulacāriṇām /</l>\n<l>jarāmaraṇabhītānāṃ kleśāgnidahitātmanām //</l>\n</lg>\n\n<lg>\n<l>bhavābdhaśramakhinnānāṃ nityamudvignacetasām /</l>\n<l>anāthānāmabandhūnāṃ bhava mātā pitā suhṛt //</l>\n</lg>\n\n<lg>\n<l>eṣāṃ bandhanabaddhānāṃ jātyandhānāṃ durātmanām /</l>\n<l>mūḍhānāṃ ca śucittānāṃ bhava kleśāpaho gatiḥ //</l>\n</lg>\n\n<lg>\n<l>nātho bhava jagannāthaḥ śāstā saddharmadeśakaḥ /</l>\n<l>śaraṇyaṃ sadgururmitraṃ trātā bhartā hitārthabhṛt //</l>\n</lg>\n\n<lg>\n<l>yathā bhavān jagallokaṃ nivārya pāpamārgataḥ /</l>\n<l>dharmamārge pratiṣṭhāpya pālayati vilokayan //</l>\n</lg>\n\n<lg>\n<l>tathāsmānapi pāpiṣṭhānnivārya pāpapaddhateḥ /</l>\n<l>niyujya sahase paśyan pālayituṃ sadārhasi //</l>\n</lg>\n\n<lg>\n<l>kṛpayāsmān durāsaktān samuddṛtya bhavodadheḥ /</l>\n<l>saṃbodhisādhane dharme niyojayatu bodhayan //</l>\n</lg>\n\n<lg>\n<l>iti saṃprārthitaṃ tena balinā bhadravāṃchinā /</l>\n<l>śrutvā lokeśvaraścainaṃ baliṃ dṛṣṭvaivamādiśat //</l>\n</lg>\n\n<lg>\n<l>sādhu śṛṇu samādhāya daityādhipa samādarāt /</l>\n<l>hitārthaṃ te pravakṣyāmi yaddharmaṃ bodhisādhanam //</l>\n</lg>\n\n<lg>\n<l>saṃsāre sarvadā bhadraṃ saukhyaṃ bhoktuṃ yadīcchasi /</l>\n<l>triratnasmaraṇaṃ kṛtvā bhaja nityaṃ samāhitaḥ //</l>\n</lg>\n\n<note><hi rend='bold'>Gkv 86</hi></note>\n<lg>\n<l>triratnaśaraṇaṃ kṛtvā ye bhajanti sadā bhave /</l>\n<l>durgatiparimuktāste gachanti sadgatiṃ sadā //</l>\n</lg>\n\n<lg>\n<l>sadgatāveva saṃjātāḥ saddharmasādhanodyatāḥ /</l>\n<l>puṇyaśrīguṇasatsaukhyaṃ bhuktvā yānti jinālayam //</l>\n</lg>\n\n<lg>\n<l>triratnabhajanotpannaṃ puṇyafalaṃ mahadbahu /</l>\n<l>aprameyasaṃkhyeyaṃ saṃbodhijñānasādhanam //</l>\n</lg>\n\n<lg>\n<l>evaṃ vijñāya daityendra saṃbodhiṃ yadi vāṃchasi /</l>\n<l>dharmadhātuṃ samabhyatcya bhaja nityaṃ samāhitaḥ //</l>\n</lg>\n\n<lg>\n<l>dharmadhātuṃ samabhyarcya ye bhajanti sadādarāt /</l>\n<l>vimuktapātakāḥ sarve gacchanti te jinālayam //</l>\n</lg>\n\n<lg>\n<l>saddharmān ca sadā śrutvā satkṛtya śraddhayādarāt /</l>\n<l>abhyarcya śaraṇaṃ kṛtvā bhaja nityaṃ samāhitaḥ //</l>\n</lg>\n\n<lg>\n<l>saddharmaṃ ye sadā śrutvā satkṛtya śraddhayādarāt /</l>\n<l>gatvā śaraṇamabhyarcya bhajanti saṃpramoditāḥ //</l>\n</lg>\n\n<lg>\n<l>te sarve kleśanirmuktāḥ pariśuddhatrimaṇḍalāḥ /</l>\n<l>bodhisattvā mahābhijñāḥ saṃyānti sugatālayam //</l>\n</lg>\n\n<lg>\n<l>saṃgharatnāni ye 'bhyarcya śraddhayā śaraṇaṃ gatāḥ /</l>\n<l>satkāraiḥ samupasthāya bhajanti sarvadā mudā //</l>\n</lg>\n\n<lg>\n<l>te 'pi kleśavinirmuktāḥ śuddhāśayāḥ śubhodyatāḥ /</l>\n<l>mahāsattvāḥ śubhotsāhaṃ bhuktvā yānti sukhāvatīm //</l>\n</lg>\n\n<lg>\n<l>śraddhayā yo 'rhate piṇṣapātrāmekaṃ prayacchati /</l>\n<l>tasya puṇyamasaṃkhyeyamaprameyaṃ jagurjināḥ //</l>\n</lg>\n\n<lg>\n<l>sarveṣāmapi puṇyānāṃ śakyate mayā /</l>\n<l>etatpuṇyapramānaṃ tu śakyate na jinairapī //</l>\n</lg>\n\n<lg>\n<l>sarvatraidhātukotpannāḥ sattvāścetsugatātmajāḥ /</l>\n<l>te 'pyetatpuṇyasaṃkhyānāṃ pramātuṃ naiva śaknuyuḥ //</l>\n</lg>\n\n<lg>\n<l>prāgevāhamihaiko 'smin tatkathaṃ śaknuyāmidam /</l>\n<l>puṇyaskandhaṃ samākhyātuṃ yanna śakyaṃ jinairapi //</l>\n</lg>\n\n<note><hi rend='bold'>Gkv 87</hi></note>\n<lg>\n<l>cūrṇīkṛtya mahīṃ sarvāṃ kṛtvā cānurajomayam /</l>\n<l>tatsarvaṃ gaṇituṃ śakyaṃ sarvaibuddharmayāpi ca /</l>\n<l>natu triratnasatkāre puṇyaskandhaṃ kadācana /</l>\n<l>pramātuṃ śakyate sarvairmunīśvarairmayāpi ca //</l>\n</lg>\n\n<lg>\n<l>sarveṣāmudadhīnāṃ ca nadīnāṃ ca jalānyapi /</l>\n<l>bindusaṃkhyāpramāṇena gaṇituṃ śakyate mayā //</l>\n</lg>\n\n<lg>\n<l>merupramāṇabhūrjeṣu saṃpūrṇamakṣaraṃ likhet /</l>\n<l>tadakṣarāṇi sarvāṇi saṃkhyātuṃ śakyate mayā //</l>\n</lg>\n\n<lg>\n<l>sarvesvapi samudreṣu sarvāsvapi nadīṣu ca /</l>\n<l>yāvatyo vālukāstāsāṃ saṃkhyātuṃ śakyate mayā //</l>\n</lg>\n\n<lg>\n<l>sarveṣāmapi jantūnāṃ caturdvipanivāsinām /</l>\n<l>dehajāni ca lomāni saṃkhyātuṃ śakyate mayā //</l>\n</lg>\n\n<lg>\n<l>sarveṣāmapi vṛkṣāṇāṃ caturdvīpamahīruhām /</l>\n<l>śasyānāmapi patrāṇi saṃkhyātuṃ śakyate mayā //</l>\n</lg>\n\n<lg>\n<l>pravarṣajjaladharāṇāṃ varṣaikasya nirantaram /</l>\n<l>tadbinduparisaṃkhyābhiḥ pramātuṃ śakyate mayā //</l>\n</lg>\n\n<lg>\n<l>natu triratnasatkārapiṇḍapātrādidānajam /</l>\n<l>puṇyaskandhamasaṃkhyeyaṃ pramātum śakyate mayā //</l>\n</lg>\n\n<lg>\n<l>yadi sarve 'pi sattvāśca daśabhūmipratiṣṭhitāḥ /</l>\n<l>bodhisattvā mahāsatvā bhaveyurbrahmacāriṇaḥ //</l>\n</lg>\n\n<lg>\n<l>yāvatteṣāṃ mahatpuṇyaṃ saṃbodhiġyānasādhanam /</l>\n<l>tato 'pi hi mahatpuṇyaṃ triratnaṃ saṃprādānajam //</l>\n</lg>\n\n<lg>\n<l>kimevaṃ bahunā proktā sarverapi munīśvaraiḥ /</l>\n<l>yatsaṃkhyātuṃ pramātuṃ ca śakyate na kadācana //</l>\n</lg>\n\n<p>tatkathamahameko 'tra saṃkhyātuṃ śaknuyāmapi //</p>\n\n<p>apremeyamasaṃkhyeyamityevaṃ paribudhyatām //</p>\n\n<lg>\n<l>etadeva mahatpuṇyaṃ na kṣiṇoti kadācana /</l>\n<l>sarvasattvahitādhānasaddharmaguṇasādhanam //</l>\n</lg>\n\n<note><hi rend='bold'>Gkv 88</hi></note>\n<lg>\n<l>bhadraśrīsukhasaṃpattisaṃsthitisaṃpradāyakam /</l>\n<l>sarvakleśāgnisaṃtāpaharaṃ saṃbodhisādhanam //</l>\n</lg>\n\n<lg>\n<l>evaṃ mahatfalaṃ matvā triratnaṃ sarvadā smaran /</l>\n<l>dhyātvā stutvā praṇatvāpi bhaja nityaṃ samāhitaḥ //</l>\n</lg>\n\n<lg>\n<l>ye triratnaṃ sadā nityaṃ śraddhayā samupāśritāḥ /</l>\n<l>smṛtvā dhyātvāpi tuṣṭāśca praṇatvāpi bhajantyadi //</l>\n</lg>\n\n<lg>\n<l>sarve te vimālātmānaḥ pariśuddhendriyāśayāḥ /</l>\n<l>niḥkleśāḥ sadguṇādhārāścaturbrahmavihāriṇaḥ //</l>\n</lg>\n\n<lg>\n<l>dharmaśrīguṇasaṃpattiśubhotsāhasukhāratāḥ /</l>\n<l>bodhisattvā mahāsattvā bhaviṣyanti jinātmajāḥ //</l>\n</lg>\n\n<lg>\n<l>tataḥ pāramitāḥ sarvāḥ pūrayitvā yathākramam /</l>\n<l>jitvā māragaṇān sarvānniḥkleśā vimalendriyāḥ //</l>\n</lg>\n\n<lg>\n<l>arhantaḥ trijagatpūjyā mahābhijñā vināyakāḥ /</l>\n<l>trividhāṃ bodhimāsādya sambuddhapadamāpnuyuḥ //</l>\n</lg>\n\n<lg>\n<l>iti satyaṃ samākhyātaṃ sarvairapi munīśvaraiḥ /</l>\n<l>matvā tasmāttriratnasya bhaja bodhiṃ yadīcchasi //</l>\n</lg>\n\n<lg>\n<l>iti tena jagacchāstā samādiṣṭaṃ niśamya saḥ /</l>\n<l>balirdaityādhipaḥ paśyan vismayaṃ samupāyayau //</l>\n</lg>\n\n<lg>\n<l>athāsau citayan yajñadānādiprakṛtaṃ svakam /</l>\n<l>galadaśrumukhaḥ paśyaṃllokeśvaraṃ tamabravīt //</l>\n</lg>\n\n<lg>\n<l>bhagavan kīdṛśaṃ karma mūḍhena prakṛtaṃ mayā /</l>\n<l>yenehāpi mayā prāptaṃ bandhanaṃ svajanaiḥ saha //</l>\n</lg>\n\n<lg>\n<l>hā mayā kudhiyā yajñaṃ tīrthikasaṃmataṃ kṛtam /</l>\n<l>yatfalenāhamatraivaṃ bandhitaḥ sajano 'dhasi //</l>\n</lg>\n\n<lg>\n<l>aho bauddheṣu yaddānaṃ prakṛtaṃ tatphalaṃ śubham /</l>\n<l>yeneha bhadrasaṃpattīrbhuktvānte yāti nirvṛtim //</l>\n</lg>\n\n<lg>\n<l>hā mūḍhena kṛta tīrthikaśāsane mayā /</l>\n<l>yenehaivaṃ mahadduḥkhaṃ prāptaṃ svajanaiḥ saha //</l>\n</lg>\n\n<note><hi rend='bold'>Gkv 89</hi></note>\n<lg>\n<l>yadā mayā jagannātha samārabhya mahanmaham /</l>\n<l>sarvārthibhyaḥ sasatkāraṃ dānaṃ dattaṃ yathepsitam //</l>\n</lg>\n\n<lg>\n<l>tadā vāmana āgatya brahmacārī mamāgrataḥ /</l>\n<l>dvipadamātrasaṃsthānaṃ pṛthivyāṃ samayācayat //</l>\n</lg>\n\n<lg>\n<l>tacchrutvā dānaraktetana mayā mānātimāninā /</l>\n<l>tṛtīye padasaṃsthānaṃ dattaṃ tasmai mahītale //</l>\n</lg>\n\n<lg>\n<l>mayā pradattamādāya svastivākyamudīrayan /</l>\n<l>vāmanaḥ sa mahanmūrttiṃ dhṛtvātiṣṭhat puro mama //</l>\n</lg>\n\n<lg>\n<l>sa tripādo mahadbhūto bhīmarupo maharddhimān /</l>\n<l>dhṛtvā traivikramīṃ mūrttiṃ paśyan māmevamabravīt //</l>\n</lg>\n\n<lg>\n<l>dehi me yattvayā dattaṃ tṛtīyasya padasya me /</l>\n<l>sthānaṃ na vidyate kutra sthāpayeyamidaṃ vada //</l>\n</lg>\n\n<p>ekaṃ nyastaṃ mayākāśe dvitīyaṃ ca mahītale //</p>\n\n<p>tṛtīyaṃ me padaṃ kutra sthāpayethā tdaṃ vada //</p>\n\n<lg>\n<l>iti tenoditaṃ śrutvā lajjito praviṣarṇadhiḥ /</l>\n<l>kiṃcidvaktuśakto 'hamatiṣṭhaṃ mūḍhamānasaḥ //</l>\n</lg>\n\n<lg>\n<l>tadā sa viṣṇurālokya māmavamavadatpunaḥ /</l>\n<l>yatrāhaṃ sthāpayiṣyāmi tatra saṃsthāpayed dhruvam //</l>\n</lg>\n\n<p>iti taduktamākarṇya tadāhamavadaṃstathā //</p>\n\n<p>tvayā saṃsthāpyate yatra tatra saṃsthāpayāmyaham //</p>\n\n<lg>\n<l>iti satyaṃ mayā proktaṃ śrutvā sa saṃpraharṣitaḥ /</l>\n<l>mūrdhani me tṛtīyena pādenākramya vikramī //</l>\n</lg>\n\n<lg>\n<l>māmihādhasi pātāle sāntaḥpurajanānvitam /</l>\n<l>sabandhusānugaṃ cāpi bandhane sthāpayatyasau //</l>\n</lg>\n\n<lg>\n<l>yanmahādāruṇaṃ pāpaṃ nirdayena mayā kṛtam /</l>\n<l>tenātra bandhanaṃ prāptaṃ sāntaḥpurajanaiḥ saha //</l>\n</lg>\n\n<lg>\n<l>datvārthibhyo 'pi sarvebhyaḥ sarvopakaraṇānyapi /</l>\n<l>yathābhivāṃchitaṃ dravyaṃ gajāśvarathavāhanam //</l>\n</lg>\n\n<note><hi rend='bold'>Gkv 90</hi></note>\n<lg>\n<l>kukṣatre yatkṛtaṃ dānametatphalamihāśyate /</l>\n<l>hā mayā kiṃ kṛtaṃ śrutvā tīrthikaśāsanam //</l>\n</lg>\n\n<lg>\n<l>evaṃ bhadrafalaṃ puṇyaṃ triratnabhajonodbhavam /</l>\n<l>mayā na śrūyate kvāpi jñāyate naivamuttamam //</l>\n</lg>\n\n<lg>\n<l>hāhaṃ tīrthikairduṣṭaivaśīkṛtvābhivāṃchitaḥ /</l>\n<l>pratārito 'pyasaddharme prāpito 'trāpi bandhane //</l>\n</lg>\n\n<lg>\n<l>īdṛśaṃ satfalaṃ puṇyaṃ bhadraśrībodhisādhane /</l>\n<l>sukṣatre dānasaṃbhūtaṃ naśrutaṃ na mataṃ mayā //</l>\n</lg>\n\n<lg>\n<l>yadīdṛśaṃ mahatpuṇyaṃ bhadraśrībodhisaṃpradam /</l>\n<l>na jñātaṃ tattriratnānāṃ prābhajiṣyan sadā bhave //</l>\n</lg>\n\n<lg>\n<l>tanmayā bhagavan jñātaṃ śrutvedaṃ bhavatoditam /</l>\n<l>tatsadaiva triratnānāṃ śaraṇastho bhajāmyaham //</l>\n</lg>\n\n<lg>\n<l>tadbhavān samupākhyātu triratnabhajane vidhim /</l>\n<l>adyārabhya sadāpyevaṃ cariṣyāmyahamābhavam /</l>\n<l>tathāhaṃ bhagavan buddharatnasya śaraṇe sthitaḥ /</l>\n<l>yathāvidhi samabhyarcya bhajāni sarvadābhavam //</l>\n</lg>\n\n<lg>\n<l>tathā ca dharmaratnānāṃ śaraṇe samupasthitaḥ /</l>\n<l>satkṛtya śraddhayā gauṇyaṃ śrutvā bhajāni sarvadā //</l>\n</lg>\n\n<lg>\n<l>tathā ya saṃgharatnānāṃ śaraṇe sarvadā sthitaḥ /</l>\n<l>tathārhabhojanaiścāpi satkṛtya prabhajāmyaham //</l>\n</lg>\n\n<lg>\n<l>yathātra bhavatādiṣṭaṃ saṃcariṣye tathā khalu /</l>\n<l>saṃbodhisādhanaṃ dharmaṃ samupādeṣṭumarhati //</l>\n</lg>\n\n<lg>\n<l>iti taduktamākarṇya lokeśvaraḥ sa sarvavit /</l>\n<l>prabodhitaṃ tamālokya daityendramevamādiśat //</l>\n</lg>\n\n<lg>\n<l>sādho bale 'surendro 'si tacchriṇuṣva samāhitaḥ /</l>\n<l>hitārthaṃ te pravakṣyāmi yadi saddharmamicchasi //</l>\n</lg>\n\n<p>ādau viramya pāpebhyo duṣṭamitrāddūragataḥ //</p>\n\n<p>sanmitraṃ samupāśritya cara bhadra samāhitaḥ //</p>\n\n<note><hi rend='bold'>Gkv 91</hi></note>\n<lg>\n<l>tataḥ śraddhāśayo dhīraścaturbrahmavihārikaḥ /</l>\n<l>triratnabhajanaṃ kṛtvā bodhicaryāvrataṃ cara //</l>\n</lg>\n\n<lg>\n<l>saugatebhyastathārthibhyaḥ śraddhayā mānayan mudā /</l>\n<l>saṃbodhipraṇidhānena kuruṣva dānamīpsitam //</l>\n</lg>\n\n<lg>\n<l>saṃbodhipraṇidhānena yaddhānaṃ śraddhayā kṛtam /</l>\n<l>tatfalaṃ hi mahatsiddhaṃ saṃbuddhapadasādhanam //</l>\n</lg>\n\n<lg>\n<l>tato 'nyatpraṇidhānena yaddānaṃ prakṛtaṃ mudā /</l>\n<l>tatkalaṃ śrīmahatsaukhyaṃ dadyān naiva tu saugatam //</l>\n</lg>\n\n<lg>\n<l>tattriratnamanusmṛtvā saṃbodhinihitāśayaḥ /</l>\n<l>dadasva śraddhayā dānaṃ bauddhaṃ padaṃ yadīcchasi //</l>\n</lg>\n\n<lg>\n<l>evaṃ datvā sadā dānaṃ bodhicitto jitendriyaḥ /</l>\n<l>śuciśīlasamācāraścarasva poṣadhaṃ vratam //</l>\n</lg>\n\n<lg>\n<l>vrataṃ vinā na śudhyeta trikāyaṃ mahatāmapi /</l>\n<l>tadbodhipraṇidhānena caraṣva saugataṃ vratam //</l>\n</lg>\n\n<lg>\n<l>evaṃ vrataṃ sadā dhṛtvā caturbrahmavihāradhṛk /</l>\n<l>saṃbodhipraṇidhānena kṣāntivrataṃ samācara //</l>\n</lg>\n\n<lg>\n<l>kṛta kalpasahastrairyaddānaṃ triratnasādhanam /</l>\n<l>kleśotthito jagadduṣṭaḥ kradho hanti kṣaṇena tat //</l>\n</lg>\n\n<lg>\n<l>tatkleśārīn jagadduṣṭān krodhamūlān vinirjayan /</l>\n<l>saṃbodhipraṇidhānena sattve kṣamāvrataṃ cara //</l>\n</lg>\n\n<lg>\n<l>kevalaṃ kṣamayā naiva saddharmaguṇasādhanam /</l>\n<l>vinā vīryasamutsāham sidhyate bodhisaṃvaram //</l>\n</lg>\n\n<lg>\n<l>tatkaudhīdyaṃ samutsṛjya saṃbodhinihitāśayaḥ /</l>\n<l>dhṛtvā vīryasamutsāhaṃ cara bhadrārthasādhane //</l>\n</lg>\n\n<lg>\n<l>na hi vīryaṃ vinākāryaṃ sidhyate sudhiyāmapi /</l>\n<l>tasmādvīryaṃ samādhāya saṃbodhikṛtaniścayaḥ //</l>\n</lg>\n\n<lg>\n<l>svaparāmahitādhānaṃ saddharmaratnamarjaya /</l>\n<l>durbuddherhi mahotsāhaṃ vīryaṃ na sādhayecchubham //</l>\n</lg>\n\n<note><hi rend='bold'>Gkv 92</hi></note>\n<lg>\n<l>svaparātmahitotpātameva kuryāt sadārivat /</l>\n<l>taddhairyasumatiṃ dhṛtvā saṃbodhidhyānaniṣṭhitaḥ //</l>\n</lg>\n\n<lg>\n<l>sarvasattvahitādhānaṃ saddharmaratnamarjaya /</l>\n<l>prajñāvirahito naiva dhyānāhito 'pi sidhyate /</l>\n<l>tatsatprajñāmahāratnamarjaya trijagaddhite //</l>\n</lg>\n\n<lg>\n<l>etaddhi paramopāyaṃ saṃbodhijñānasādhane /</l>\n<l>vijñāya tvaṃ sadā sattvahitārthe cara sadvratam //</l>\n</lg>\n\n<lg>\n<l>tadā tvaṃ bodhisattva syāḥ sarvasattvahitārthabhṛt /</l>\n<l>bhadracārī mahāabhijño mahāsattvo jinātmajaḥ //</l>\n</lg>\n\n<lg>\n<l>iti bauddhapadaṃ prāptuṃ yadīcchasi jagaddhite /</l>\n<l>bodhicittaṃ mahāratnaṃ prāptuṃ ratnatrayaṃ bhaja //</l>\n</lg>\n\n<lg>\n<l>triratnabhajanotpatrapuṇyaratnānubhāvataḥ /</l>\n<l>bodhicittaṃ mahāratnaṃ prāpsyate jagaddhite //</l>\n</lg>\n\n<lg>\n<l>iti tena jagacchāstrā samādiṣṭaṃ niśamya saḥ /</l>\n<l>baliḥ prabodhito bodhicaryāvrataṃ samaicchata //</l>\n</lg>\n\n<lg>\n<l>tataḥ sa balirālokya taṃ lokeśaṃ jinātjam /</l>\n<l>sāṃjaliḥ praṇatiṃ kṛtvā prārthayaccaivamādarāt //</l>\n</lg>\n\n<lg>\n<l>bhagavaṃstrijagannātho bhavāneva jagadguruḥ /</l>\n<l>samuddhartā suhṛnmitraṃ kaścinnaivāparo mama //</l>\n</lg>\n\n<lg>\n<l>tadājñāṃ bhavatāṃ dhṛtvā śirasāhaṃ samāhitaḥ /</l>\n<l>triratnabhajanaṃ kṝtvā saṃcariṣye susaṃvaram //</l>\n</lg>\n\n<lg>\n<l>taccittaratnasaṃprāptyai sarvān buddhān munīśvarān /</l>\n<l>dharmaratnaṃ ca saṃghāṃśca śaraṇaṃ gacchāmi sarvadā //</l>\n</lg>\n\n<lg>\n<l>teṣāṃ pūjāṃ kariṣyāmi śraddhayā samupasthitaḥ /</l>\n<l>dharmeṃ śrutvā ca saṃghānāṃ dāsye yathārhaṃ bhojanam //</l>\n</lg>\n\n<lg>\n<l>adyārabhya sadā teṣāṃ munīndrāṇāmupāsakaḥ /</l>\n<l>yathāvidhi vrataṃ dhṛtvā cariṣyāmi jagaddhite //</l>\n</lg>\n\n<lg>\n<l>saccittaratnagrahaṇāya samyakpūjāṃ karomyeṣa tathāgatānām /</l>\n<l>saddharmaratnasya ca nirmalāsya buddhātmajānāṃ ca guṇākarāṇām //</l>\n</lg>\n\n<note><hi rend='bold'>Gkv 93</hi></note>\n<lg>\n<l>yāvanti puṣpāṇi falāni cauvaṃ bhaiṣajyajātāni ca yānio santi /</l>\n<l>ratnāni yāvanti ca santi loke jalāni ca svacchamanoramāṇi //</l>\n</lg>\n\n<lg>\n<l>mahīdharā ratnamayāstathānye vanapradeśāśca vivekaramyāḥ /</l>\n<l>latāḥ supuṣpābharaṇojjvalāśca dumāśca ye satfalanamraśākhāḥ //</l>\n</lg>\n\n<lg>\n<l>devādilokeṣu ca gandhadhūpāḥ kalpadrumā ratnamayāśca vṛkṣāḥ /</l>\n<l>sarāṃsi cāmbhoruhabhūṣanāni haṃsasvanātyantamanoharāṇi //</l>\n</lg>\n\n<lg>\n<l>akṛṣṭajātāni ca śasyajātānyanyāni vā pūjyavibhūṣaṇāni /</l>\n<l>ākāśadhātiprasarāvadhīni sarvānyapīmānyaparigrahāni //</l>\n</lg>\n\n<lg>\n<l>ādāya buddhayā munīpuṃgavebhyo niryātayāmyeṣa saputrakebhyaḥ /</l>\n<l>gṛhṇantu tanme varadakṣiṇīyā mahākṛpā māmanukampamānāḥ //</l>\n</lg>\n\n<lg>\n<l>apuṇyavānasmi mahādaridraḥ pūjārthamanyanmama nāsti kiṃcit /</l>\n<l>ato mamārthaya parārthacintā gṛṇantu nāthā idamātmaśaktyā //</l>\n</lg>\n\n<lg>\n<l>dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ /</l>\n<l>parigrahaṃ me kurutāgrasattvā yuṣmāsu dāsatvamupaimi bhaktyā //</l>\n</lg>\n\n<lg>\n<l>parigraṇāsmi bhavatkṛtena nibhīrbhave sattvahitaṃ karomi /</l>\n<l>pūrvaṃ ca pāpaṃ samatikramāmi nānyacca pāpaṃ prakaromi bhūyaḥ //</l>\n</lg>\n\n<lg>\n<l>sabuddhadharmasaṃgheṣu caityeṣu pratimāsu ca /</l>\n<l>puṣparatnādivarṣāśca pravartantāṃ nirantaram //</l>\n</lg>\n\n<lg>\n<l>bodhisattvā mahāsattvāḥ pūjayanti yathā jinān /</l>\n<l>tathā sarvān munīndrāṃstān saputrān pūjayāmyaham //</l>\n</lg>\n\n<lg>\n<l>svarāṃgasāgaraiḥ strotraiḥ staumi cāhaṃ guṇodadhīn /</l>\n<l>stutisaṃgītimeghāśca saṃbhavantyeṣvananyathā //</l>\n</lg>\n\n<lg>\n<l>sarvakṣatrāṇusaṃkhyaiśca praṇāmaiḥ praṇamāmyaham /</l>\n<l>sarvāṃstryadhvagatān buddhān sahadharmagaṇottamān //</l>\n</lg>\n\n<lg>\n<l>sarvacaityāni vande 'haṃ bodhisattvāśrayānapi /</l>\n<l>namaskaromyupādhyāyānabhivandyān yatīṃstathā //</l>\n</lg>\n\n<lg>\n<l>buddhaṃ gacchāmi śaraṇaṃ yāvadābodhimaṇdataḥ /</l>\n<l>dharmaṃ gacchāmi śaraṇaṃ bodhisattvagaṇāṃstathā //</l>\n</lg>\n\n<note><hi rend='bold'>Gkv 94</hi></note>\n<lg>\n<l>vijñāpayāmi saṃbuddhān sarvadikṣu vyavasthitān /</l>\n<l>mahākāruṇikāṃścāpi bodhisattvān kṛtāṃjaliḥ //</l>\n</lg>\n\n<lg>\n<l>anādigatisaṃsāre janmanyatraiva vā punaḥ /</l>\n<l>yanmayā paśunā pāpaṃ kṛtaṃ kāritameva vā //</l>\n</lg>\n\n<lg>\n<l>yaccānumoditaṃ kiṃcidātmaghātāya mohinaḥ /</l>\n<l>tadatyayaṃ deśayāmyatra paścāttāpena tāpitaḥ //</l>\n</lg>\n\n<lg>\n<l>ratnatraye 'pakāro yo mātāpitṛṣu vā mayā /</l>\n<l>guruṣvanyeṣu vā kṣopātkāyavāgbuddhibhiḥ kṛtaḥ //</l>\n</lg>\n\n<lg>\n<l>anekadoṣaduṣṭena mayā pāpena mohanā /</l>\n<l>yatkṛtaṃ dāruṇaṃ pāpaṃ tatsarvaṃ deśayāmyaham //</l>\n</lg>\n\n<p>kathaṃ ca niḥsarāmyasmāt nityodvigno 'smi sāmpratam //</p>\n\n<p>mā bhūnme mṛtyuracirādakṣīṇe pāpasaṃcaye //</p>\n\n<lg>\n<l>kṛtākṛtoparīkṣo 'yaṃ mṛtyurviśrambhaghātakaḥ /</l>\n<l>svasthāsvasthairaviśvāsya āhasmikamahāśaniḥ //</l>\n</lg>\n\n<lg>\n<l>priyāpriyanimittena pāpaṃ kṛtamanenekadhā /</l>\n<l>sarvamutsṛjya gantavyaṃ mayā na jñātamīdṛśam //</l>\n</lg>\n\n<lg>\n<l>apriyā na bhaviṣyanti bhaviṣyanti na me priyāḥ /</l>\n<l>ahaṃ ca na bhaviṣyāmi sarvaṃ ca na bhaviṣyati //</l>\n</lg>\n\n<lg>\n<l>tattatsmaraṇatāṃ yāti yadyadvastvanubhūyate /</l>\n<l>svapnānūbhūtavat sarveṃ gataṃ na punarīkṣyate //</l>\n</lg>\n\n<lg>\n<l>ihaiva tiṣṭhatastāvadgatānekapriyāpriyāḥ /</l>\n<l>tannimittaṃ kṛtaṃ pāpaṃ me puraḥsthitam //</l>\n</lg>\n\n<lg>\n<l>evamāgantuko 'mītī mayā naiva samīkṣyate /</l>\n<l>mohanunayāvidveaṣaiḥ kṛtaṃ pāpamanekaśaḥ //</l>\n</lg>\n\n<lg>\n<l>rātriṃdivamaviśrāmamāyuṣo vardhate vyayaḥ /</l>\n<l>āyasyajyāgamo māsti na mariṣyāmyahaṃ katham //</l>\n</lg>\n\n<lg>\n<l>iha śayyāgatenāpi bandhumadhye 'pi tiṣṭhatā /</l>\n<l>mayaivaikena soḍhavyā marmachedādivedanā //</l>\n</lg>\n\n<note><hi rend='bold'>Gkv 95</hi></note>\n<lg>\n<l>yamadūtairgṛhītasya kuto bandhusuhṛtsakhāḥ /</l>\n<l>puṇyamekaṃ tadā trāṇaṃ mayā tatraiva saṃcitam //</l>\n</lg>\n\n<lg>\n<l>anityajīvītāsaṃgāditthaṃ bhayamajānatā /</l>\n<l>pramattena madāndhena bahupāpaṃ mayārjitam //</l>\n</lg>\n\n<lg>\n<l>aṃgachedārthamapyanyo nīyamāno viśuṣyati /</l>\n<l>pipasito dīnadṛṣṭiranyadevekṣate jagat //</l>\n</lg>\n\n<lg>\n<l>kiṃ duṣṭairbhairavākārairyamadūtairadhiṣṭhitaḥ /</l>\n<l>mahātrāsaṃkaragrastaḥ purīṣotsargaveṣṭitaḥ //</l>\n</lg>\n\n<lg>\n<l>kātarairnatravikṣopaistrāṇānveṣī caturdiśam /</l>\n<l>ko me mahābhayādasmāt sādhustrātā bhavediha //</l>\n</lg>\n\n<lg>\n<l>trāṇaśūnyā diśo dṛṣṭvā punaḥ saṃmohamāgataḥ /</l>\n<l>tadāhaṃ kiṃ kariṣyāmi tasmin sthāne mahābhaye //</l>\n</lg>\n\n<lg>\n<l>adhaiva śaraṇaṃ yāmi jagannāthān mahābalān /</l>\n<l>jagadrakṣārthamudyuktān sarvatrāsaharān jinān //</l>\n</lg>\n\n<lg>\n<l>taiścādhigataṃ dharmaṃ saṃsārabhayanāśanam /</l>\n<l>śaraṇaṃ yāmi bhāvena bodhisattvagaṇaṃ tathā //</l>\n</lg>\n\n<lg>\n<l>samantabhadrāyātmānaṃ dadāmi bhayavihvalaḥ /</l>\n<l>viraumyārtaravaṃ bhīto bhayaṃ nāśayate drutam //</l>\n</lg>\n\n<lg>\n<l>tatra sarvajñanāthasya sarvapāpāpahāriṇaḥ /</l>\n<l>vākyamullaṃghayāmīti dhigmāmatyantamohitam //</l>\n</lg>\n\n<lg>\n<l>tiṣṭhāmyatyapramatto 'haṃ prayāteṣvitareṣvapi /</l>\n<l>kimu yojanasāhasre prapāte dīrghakālike //</l>\n</lg>\n\n<lg>\n<l>adyaiva maraṇaṃ naiti na yukta me sukhāsikā /</l>\n<l>avaśyaṃ na bhaviṣyāmi kasmānme susthinaṃ manaḥ //</l>\n</lg>\n\n<lg>\n<l>pūrvānubhūte naṣṭebhyaḥ kiṃ me sāramavasthitam /</l>\n<l>yeṣu me 'bhiniviṣṭena guruṇāṃ laṃghinaṃ vacaḥ //</l>\n</lg>\n\n<lg>\n<l>jīvalokamimaṃ tyaktvā bandhūn paricitānapi /</l>\n<l>ekākī kvāpi yāsyāmi kiṃ me sarvaiḥ priyāpriyaiḥ //</l>\n</lg>\n\n<note><hi rend='bold'>Gkv 96</hi></note>\n<lg>\n<l>iyameva tu me cintā yuktā rātraṃdivaṃ sadā /</l>\n<l>aśubhānniyataṃ duḥkhaṃ niḥsareyaṃ tataḥ katham //</l>\n</lg>\n\n<lg>\n<l>mayā duṣṭena mūḍhena yatpāpaṃ prakṛtaṃ purā /</l>\n<l>prakṛtyā deśayāmyeṣa nāthānāmagrato 'dhunā /</l>\n<l>kṛtāṃjalirduḥkhabhītaḥ praṇipatya punaḥ punaḥ //</l>\n</lg>\n\n<lg>\n<l>atyayamatyayatvena pratigṛhṇantu nāyakāḥ /</l>\n<l>abhadrakaṃ punarnāthā na kariṣyāmi sarvadā //</l>\n</lg>\n\n<lg>\n<l>apāyaduḥkhaviśrāmaṃ sarvasattvaiḥ kṛtaṃ śumam /</l>\n<l>anumode pramodena sukhaṃ tiṣṭhantu duḥkhitāḥ //</l>\n</lg>\n\n<lg>\n<l>saṃsāre duḥkhavaimokṣamanumode śarīrinām /</l>\n<l>bodhisattvatvabuddhatvamanumode ca tāyinām //</l>\n</lg>\n\n<lg>\n<l>cittotpādasamudrāṃśca sarvasattvasukhāvahān /</l>\n<l>sarvasattvahitādhānānanumode ca śāsinām //</l>\n</lg>\n\n<lg>\n<l>sarvadiksaṃsthitān buddhan prārthayāmi kṛtāṃjaliḥ /</l>\n<l>dharmapradīpaṃ kurvantu mohādduḥkhaprapātinām //</l>\n</lg>\n\n<lg>\n<l>jinān nirvātukāmāṃśca yācayāmi samādarāt /</l>\n<l>kalpo 'nanalpānstiṣṭhantu mā bhūdandhamidaṃ jagat //</l>\n</lg>\n\n<lg>\n<l>ityukte balinā tena lokeśvaro niśamya niśamya saḥ /</l>\n<l>sādhu sādhviti saṃrādhya taṃ baliṃ caivamabravīt //</l>\n</lg>\n\n<lg>\n<l>kṣaṇasaṃpadiyaṃ sudurlabhā pratilabdhā puruṣārthasādhanī /</l>\n<l>yadi nātra vicintyate hitaṃ punarapyeṣa samāgamaḥ kutaḥ //</l>\n</lg>\n\n<lg>\n<l>rātrau yathā meghaghanāndhakāre vidyutkṣaṇaṃ darśayati prakāśam /</l>\n<l>buddhānubhāvena tathā kadācillokasya puṇyeṣu matiḥkṣaṇaṃ syāt //</l>\n</lg>\n\n<lg>\n<l>tasmācchubhaṃ durbalameva nityaṃ balaṃ tu pāpasya mahatsughoram /</l>\n<l>tajjīyate 'yena śubhena kena saṃbodhicittaṃ yadi nāma na syāt //</l>\n</lg>\n\n<lg>\n<l>kalpānanalpān praticiṃtayadbhirdṛṣṭaṃ munīndraiḥ hitametadeva /</l>\n<l>yataḥ sukhenaiva sukhaṃ pravṛddhamutplāvayatyamitān janaughān //</l>\n</lg>\n\n<note><hi rend='bold'>Gkv 97</hi></note>\n<lg>\n<l>bhavaduḥkhaśatāni tartukāmairapi sattvavyasanānio hartukāmaiḥ /</l>\n<l>bahusaukhyaśatāni bhoktukāmairna vimocyaṃ hi sadaiva bodhicittam //</l>\n</lg>\n\n<lg>\n<l>bhavacārakabandhano varo kaḥ sugatānāṃ suta ucyate kṣaṇena /</l>\n<l>sanarāmaralokavandanīyo bhavati syādita eva bodhicitte //</l>\n</lg>\n\n<lg>\n<l>aśucipratimāmimāṃ gṛhītvā jinaratnapratimāṃ karotyanarghām /</l>\n<l>rasajātamatīva vedhanīyaṃ sudṛḍhaṃ gṛhṇīṣva bodhicittaratnam //</l>\n</lg>\n\n<lg>\n<l>suparīkṣitamaprameyadhībhīrbahumūlyaṃ jagadekasārthavāhaiḥ /</l>\n<l>gatipattanavipravāsaśīlāḥ sudṛḍhaṃ gṛhṇantu bodhicittaratnam //</l>\n</lg>\n\n<lg>\n<l>kadalīva falaṃ vihāya yāti kṣayamanyatkuśalaṃ hi sarvameva /</l>\n<l>satataṃ falati kṣayaṃ na yāti prasavatyeva hi bodhicittavṛkṣaḥ //</l>\n</lg>\n\n<lg>\n<l>kṛtvāpi pāpāni sudāruṇāni yadāśrayāduttarati kṣaṇena /</l>\n<l>śūrāśrayeṇaiva mahābhayāni nāśrīyate tatkathamajñasattvaiḥ //</l>\n</lg>\n\n<lg>\n<l>yugāntakālānalavanmahānti pāpāni yannirdahati kṣaṇena /</l>\n<l>yasyānuśaṃsānamitān uvāca maitreyanāthaḥ sudhanāya dhīmān //</l>\n</lg>\n\n<lg>\n<l>tadbodhicittaṃ dvividhaṃ vijñātavyaṃ samāsataḥ /</l>\n<l>bodhipraṇidhicittaṃ ca bodhiprasthānameva ca //</l>\n</lg>\n\n<lg>\n<l>gantukāmaśca gantuśca yathābhedaḥ pratīyate /</l>\n<l>tadvad bhedā 'nayorjñeyo yathāsaṃkhyena paṇḍitaiḥ //</l>\n</lg>\n\n<lg>\n<l>bodhipraṇidhicittasya samsāre 'pi mahatfalam /</l>\n<l>na tvavicchinnapuṇyatvaṃ yathāprasthānacetasaḥ //</l>\n</lg>\n\n<lg>\n<l>yataḥ prabhṛtyaparyantasattvadhātupramokṣaṇe /</l>\n<l>samādadāti taccittamanivartena cetasā //</l>\n</lg>\n\n<lg>\n<l>tataḥ prabhṛti suptasya pramattasyāpyanekaśaḥ /</l>\n<l>avicchinnāḥ puṇyadhārāḥ pravartante nabhaḥsamāḥ //</l>\n</lg>\n\n<lg>\n<l>jagadānandabījasya jagadduḥkhauṣadhasya ca /</l>\n<l>cittaratnasya yatpuṇyaṃ tatkathaṃ hi pramīyate //</l>\n</lg>\n\n<lg>\n<l>hitāśaṃsanamātrena buddhapūjā viśiṣyate /</l>\n<l>kiṃ punaḥ sarvasattvānāṃ sarvasaukhyārthamudyamāt //</l>\n</lg>\n\n<note><hi rend='bold'>Gkv 98</hi></note>\n<lg>\n<l>duḥkhamevābhidhāvanti duḥkhaniḥsaraṇāśayāḥ /</l>\n<l>sukhecchayaiva saṃmohāt svasukhaṃ ghnanti śatruvat //</l>\n</lg>\n\n<lg>\n<l>yasteṣāṃ sukharaṃkāṇāṃ pīḍitānāmanekaśaḥ /</l>\n<l>tṛptaṃ sarvasukhaiḥ kuryāt sarvāḥ pīḍāśchinatti ca //</l>\n</lg>\n\n<lg>\n<l>nāśayatyapi saṃmohaṃ sādhustena samaḥ kutaḥ /</l>\n<l>kuto vā tādṛśaṃ mitraṃ puṇyaṃ vā tādṛśaṃ kutaḥ //</l>\n</lg>\n\n<lg>\n<l>kṛte yaḥ pratikurvīta so 'pi tāvatpraśasyate /</l>\n<l>avyāpāritaḥ sādhustu bodhisattvaḥ kimucyate //</l>\n</lg>\n\n<lg>\n<l>iti mantrayatau jinasya putre kaluṣaṃ svahṛdaye karoti yaḥ /</l>\n<l>kaluṣodayasaṃkhyayā sakalpānnarakeṣvāsatīti nātha āha //</l>\n</lg>\n\n<p>atha yasya manaḥ prasādameti prasavettasya tato 'dhikaṃ falam //</p>\n\n<lg>\n<l>tasmād gṛhītvā sudṛḍhaṃ bodhicittaṃ jinātmajaḥ /</l>\n<l>śikṣānatikrame yatnaṃ kuryānnityamatandritaḥ //</l>\n</lg>\n\n<lg>\n<l>tvayāpi ca yathāśaktistatra kiṃ parilambyate /</l>\n<l>nādya cet kriyate yatnaṃ talenāpi talaṃ vrajeḥ //</l>\n</lg>\n\n<lg>\n<l>yadi caivaṃ pratijñāya sādhayenaiva karmaṇā /</l>\n<l>eatān sarvān visaṃvādya kā gatiste bhaviṣyati //</l>\n</lg>\n\n<lg>\n<l>manasā cintayitvā tu yo na dadyāt punarnaraḥ /</l>\n<l>sa preto bhagavatītyuktamalpamātre 'pi vastuni //</l>\n</lg>\n\n<lg>\n<l>kimutānuttaraṃ saukhyamuccairudghuṣya bhāvataḥ /</l>\n<l>yasmādāpadyamāno 'sau sarvasattvārthahānikṛt //</l>\n</lg>\n\n<lg>\n<l>yo 'pyanyaḥ kṣaṇamapyasya puṇyavighnaṃ kariṣyati /</l>\n<l>tasya durgatiparyantaṃ nāsti sattvārthaghātinaḥ //</l>\n</lg>\n\n<lg>\n<l>ekasyāpi hi sattvasya hitaṃ hitvā hato bhavet /</l>\n<l>aśoṣākāśaparyantavāsināṃ kimu dehinām //</l>\n</lg>\n\n<lg>\n<l>apremeyāgatā buddhāḥ sarvasattvagaveṣakāḥ /</l>\n<l>tvameṣāṃ na svadoṣeṇa cikitsāagocaraṃ gataḥ //</l>\n</lg>\n\n<lg>\n<l>na hīdṛśaistvaccaritraiḥ sadgutirlabhyate punaḥ /</l>\n<l>sadgatāvalabhyamānāyāṃ pāpameva kutaḥ śubham //</l>\n</lg>\n\n<note><hi rend='bold'>Gkv 99</hi></note>\n<lg>\n<l>yadā kuśalayogyo 'pi kuśalaṃ tvaṃ karoṣi na /</l>\n<l>apāyāduḥkhasaṃmūḍha kiṃ kariṣyasi tadā śubham //</l>\n</lg>\n\n<lg>\n<l>akurvataśca kauśalyaṃ pāpamevopacinnataḥ /</l>\n<l>hataḥ sugatiśabdo 'pi kalpakoṭiśatairapi //</l>\n</lg>\n\n<p>eke kṣaṇakṛtāt pāpādavīcau kalpamāsyate //</p>\n\n<p>anādikālopacitāt pāpāt kā sugatau kathā //</p>\n\n<lg>\n<l>yadīdṛśaṃ kṣaṇaṃ prāpya punaḥ sīdasi mohitaḥ /</l>\n<l>śociṣyasi ciraṃ bhūyo yamadūtaiḥ pracoditaḥ //</l>\n</lg>\n\n<lg>\n<l>ciraṃ dhakṣyati te kāyam nārakāgni suduḥsahaḥ /</l>\n<l>paścāttāpānalacittaṃ ciraṃ dhakṣyatyaśikṣitam //</l>\n</lg>\n\n<lg>\n<l>hastapādādirahitāstṛṣṇādveṣādiśatravaḥ /</l>\n<l>na śurā naiva te prājñāḥ kathaṃ dāsīkṛto 'si taiḥ //</l>\n</lg>\n\n<lg>\n<l>tvaccitāvasthittā eva ghnanti tvāmeva susthitāḥ /</l>\n<l>atra te cetanā nāsti mantrairiva vimohitaḥ //</l>\n</lg>\n\n<lg>\n<l>sarve devā manuṣyāśca yadi syustava śatravaḥ /</l>\n<l>te 'pi nāvīcikaṃ vahniṃ samudānayituṃ kṣamāḥ //</l>\n</lg>\n\n<lg>\n<l>sarve hitāya kalpyante svānukūlyena sevitāḥ /</l>\n<l>sevyamānastvamī kleśāḥ sutarāṃ duḥkhakārakāḥ //</l>\n</lg>\n\n<lg>\n<l>bhavacārakapālakā ime narakādiṣvapi vadhyaghātakāḥ /</l>\n<l>mativeśmani lobhayan jale yadi tiṣṭhanti kuta sukhaṃ tava //</l>\n</lg>\n\n<lg>\n<l>akāraṇenāpi ripukṣatāni gātreṣvalaṃkāradudvahanti /</l>\n<l>mahārthasiddhyai tu samudyatasya duḥkhāni kasmāttava bādhakāni //</l>\n</lg>\n\n<lg>\n<l>svajīvikāmātranibaddhacittāḥ kaivartacaṇḍālakṛṣīvalādyāḥ /</l>\n<l>śītātapādivyasanaṃ sahante jagaddhitārtham sahase kathaṃ na //</l>\n</lg>\n\n<lg>\n<l>durgāputrakakarṇāḍhyā dāhachedādivedanām /</l>\n<l>mudhā sahante muktyarthaṃ kasmāttvamasi kātaraḥ //</l>\n</lg>\n\n<lg>\n<l>muktyarthinaśca yaktaṃ te lobhasatkārabandhanam /</l>\n<l>ye mocayanti bandhāttvāṃ dveṣasteṣu katham tava //</l>\n</lg>\n\n<lg>\n<l>spṛṣta uṣnodakenāpi sukumāraḥ pratapyase /</l>\n<l>kṛtvā ca nārakaṃ karma kimevaṃ svasthamāsyate //</l>\n</lg>\n\n<lg>\n<l>na kiṃcidasti tadvastu tadabhyāsasya duṣkaram /</l>\n<l>tasmāamṛduvyathābhyāsāt soḍhavyāpi mahāvyathā //</l>\n</lg>\n\n<lg>\n<l>duḥkhaṃ necchasi duḥkhasya hetumicchasi durmate /</l>\n<l>svāparādhāgate duḥkhe kasmādanyatra dūṣyate //</l>\n</lg>\n\n<lg>\n<l>muktvā dharmaratiṃ śreṣṭhāmanantasukhasantatim /</l>\n<l>ratirāddhatyahāsādau duḥkhahetau kathaṃ tava //</l>\n</lg>\n\n<note><hi rend='bold'>Gkv 100</hi></note>\n<lg>\n<l>spṛṣṭa uṣṇodakenāpi sukumāraḥ pratapyase /</l>\n<l>kṛtvā ca nārakaṃ karma kimevaṃ svasthamāsyate //</l>\n</lg>\n\n<lg>\n<l>na kiṃcidasti tadvastu yadabhyāsasya duṣkaram /</l>\n<l>tasmāamṛduvyathābhyāsāt soḍhavyāpi mahāvyathā //</l>\n</lg>\n\n<lg>\n<l>duḥkhaṃ necchasi duḥkhasya hetumicchasi durmate /</l>\n<l>svāparādhāgate duḥkhe kasmādanyatra dūṣyate //</l>\n</lg>\n\n<lg>\n<l>muktvā dharmaratiṃ śreṣṭhāmanantasukhasantatim /</l>\n<l>ratirāddhatyahāsādau duḥkhahetau kathaṃ tava //</l>\n</lg>\n\n<lg>\n<l>bodhicchandaviyogena paurvakena tavādhunā /</l>\n<l>vipattirīdṛśī jātā tasmādbodhiṃ prasādhaya //</l>\n</lg>\n\n<lg>\n<l>mithyā kalpanayā citte pāpāt kāye vyathā yataḥ /</l>\n<l>tasmāt kāryaṃ śubhe chandaṃ bhāvayitvaivamādarāt //</l>\n</lg>\n\n<lg>\n<l>na prāptaṃ bhagavanpūjāmahotsāhasukhaṃ tvayā /</l>\n<l>na kṛtā śāsane kārā daridrāśā na pūritā //</l>\n</lg>\n\n<lg>\n<l>bhītebhyo nābhayaṃ dattamārtā na sukhinaḥ kṛtāḥ /</l>\n<l>kevalasvātmasaukhyārthaṃ yajñadānaṃ kṛtaṃ tvayā //</l>\n</lg>\n\n<lg>\n<l>abhilāṣavighātāśca jāyante pāpakāriṇām /</l>\n<l>duḥkhāni daurmanasyāni bhayāni vividhānyapi //</l>\n</lg>\n\n<lg>\n<l>pāpakārī sukhecchaśca yatra yatrābhigacchati /</l>\n<l>tatra tatraiva tatpāpairduḥkhaśastraiahanyate //</l>\n</lg>\n\n<lg>\n<l>manorathaṃ śubhakṛtāṃ yatra yatraiva gacchati /</l>\n<l>tatra tatrāpi tatpuṇyaiḥ phalārghyenābhipūjyate //</l>\n</lg>\n\n<lg>\n<l>vipulasugandhiśītalasaroruhagarbhagatāḥ /</l>\n<l>madhurajinasvarāśanakṛtopacitadyutayaḥ //</l>\n</lg>\n\n<lg>\n<l>munikarabodhitāṃ vraja vinirgatasadvapuṣaḥ /</l>\n<l>sugatasutā bhavanti sugatasya puraḥ kuśalaiḥ //</l>\n</lg>\n\n<p>yamapuṣāpanītasakalachavirārtaravo\nhutavahatāpavidrutakatāmraniṣiktatanuḥ /</p>\n\n<note><hi rend='bold'>Gkv 101</hi></note>\n<p>jvaladasiśaktighātaśataśātitamāṃsadalaḥ\npatati sutaptalohadharaṇīṣvaśubhairbahuśaḥ //</p>\n\n<lg>\n<l>janmāntare 'pi so 'bhyāsaḥ pāpādduḥkhaṃ vardhate /</l>\n<l>anyacca kāryaṃ kālaṃ ca hīnaṃ tattanasādhitam //</l>\n</lg>\n\n<lg>\n<l>āpadā bādhate 'lpāpi manaste yadi durbalam /</l>\n<l>viṣādakṛtaniśceṣṭa āpadaḥ sukarā nanu //</l>\n</lg>\n\n<lg>\n<l>vyutthitaśceṣtamānastu mahatāmapi durjayaḥ /</l>\n<l>tadeṣa māno voḍhavyo jinasiṃhasuto hyaham //</l>\n</lg>\n\n<lg>\n<l>ye bhogyamānavijitā varākāste na māninaḥ /</l>\n<l>māni śatruṃ vaśaṃ neti mānaśatruvaśāstu te //</l>\n</lg>\n\n<lg>\n<l>mānena durgatiṃ nītā mūrkhā durdarśanāḥ kṛśāḥ /</l>\n<l>hatāśāḥ paribhūtāśca mānuṣye 'pi hatotsavāḥ //</l>\n</lg>\n\n<lg>\n<l>te mānino vijayinaśca ta eva śūrāḥ ye mānaśatruvijayāya vahanti mānam /</l>\n<l>ye taṃ sphurantamapi mānaripuṃ nihatya kāmaṃ jane jayafalaṃ pratipādayanti //</l>\n</lg>\n\n<lg>\n<l>kāmairna tṛptiḥ saṃsāre kṣuradhārāmadhūpamaiḥ /</l>\n<l>puṇyāmṛtaiḥ kathaṃ tṛptirvipākamadhuraiḥ śivaiḥ //</l>\n</lg>\n\n<lg>\n<l>kasyānityeṣvanityasya sneho bhavitumarhati /</l>\n<l>yena janmasahasrāṇi draṣṭavyo na punaḥ priyaḥ //</l>\n</lg>\n\n<lg>\n<l>avaśyaṃ na dhṛtiṃ yāti samādhau na ca tiṣṭhati /</l>\n<l>naca tṛpyati dṛṣṭvāpi pūrvad bādhyate tṛṣā //</l>\n</lg>\n\n<lg>\n<l>na paśyati yathābhūtaṃ saṃvegādavahīyate /</l>\n<l>dadyate tena śokena priyasaṃgamakāṃkṣayā //</l>\n</lg>\n\n<lg>\n<l>taccintayā mudhā yāti hrasvamāyurmuhurmuhuḥ /</l>\n<l>aśāśvatena mitreṇa dharmo bhraśyati śāśvataḥ //</l>\n</lg>\n\n<lg>\n<l>bālaiḥ sa bhāgacarito niyataṃ yāti durgatim /</l>\n<l>neṣyate visabhāgaśca kiṃ prāptaṃ balasaṃgamāt //</l>\n</lg>\n\n<note><hi rend='bold'>Gkv 102</hi></note>\n<lg>\n<l>kṣaṇādbhavanti suhṛdo bhavanti ripavaḥ kṣaṇāt /</l>\n<l>toṣasthāne prakupyanti durārādhyāḥ pṛthagjanāḥ //</l>\n</lg>\n\n<lg>\n<l>hitamuktāḥ prakupyanti vārayanti ca te hitāt /</l>\n<l>atha na śrūyate teṣāṃ kupitā yānti durgatim //</l>\n</lg>\n\n<lg>\n<l>īrṣyotkṛṣṭāt samādvandvo hīnātmānaḥ stutermadaḥ /</l>\n<l>avarṇāt pratighaśceti kadā bālāddhitaṃ bhavet //</l>\n</lg>\n\n<lg>\n<l>ātmotkarṣaḥ parāvarṇaḥ saṃsāraratisaṃkathā /</l>\n<l>ityādyavaśyamaśubhaṃ sarvathā bālasaṃgamāt //</l>\n</lg>\n\n<lg>\n<l>tasmāt prājño na tāmicchedicchāto jāyate bhayam /</l>\n<l>nānādhimuktikāḥ sattvā jinairapi na toṣitāḥ //</l>\n</lg>\n\n<lg>\n<l>bahavo lābhino 'bhūvan bahavaśca yaśasvinaḥ /</l>\n<l>sahalābhayaśobhistena jñātāḥ kva gatā iti //</l>\n</lg>\n\n<lg>\n<l>kāmā hyanarthajanakā ihaloke paratra ca /</l>\n<l>iha bandhavadhachandairnārakādau paratra ca //</l>\n</lg>\n\n<lg>\n<l>yadarthaṃ dūtadūtīināṃ kṛtoṃ 'jaliranekadhā /</l>\n<l>na ca pāpamakīrttirvā yadarthaṃ gaṇitā purā //</l>\n</lg>\n\n<lg>\n<l>prakṣiptaśca bhaye 'pyātmā draviṇaṃ ca vyayīkṛtam /</l>\n<l>yānyeva ca pariṣvajya babhūvottamanirvṛtiḥ //</l>\n</lg>\n\n<lg>\n<l>tānyevāsthīni nānyāni svādhīnānyamamāni ca /</l>\n<l>prakāmaṃ saṃpariṣvajya kiṃ na gacchati nirvṛtim //</l>\n</lg>\n\n<lg>\n<l>ekasmādaśanādāsāṃ lālāmedhyaṃ ca jāyate /</l>\n<l>tatrāmedhyamaniṣṭhaṃ te lālāpānaṃ kathaṃ priyam //</l>\n</lg>\n\n<lg>\n<l>yadi na te 'śucau rāgaḥ kasmādāliṃgase param /</l>\n<l>māṃsakardamasaṃliptaṃ snāyubaddhāsthipaṃjaram //</l>\n</lg>\n\n<lg>\n<l>amedhyabhavamalpatvānna vāṃchasyaśuciṃ kṛmim /</l>\n<l>bahvamedhyamayaṃ kāyamamedhyajamapīcchasi //</l>\n</lg>\n\n<lg>\n<l>śmaśāne paritān ghorān kāyām paśyāparānapi /</l>\n<l>kathaṃ jñātvāpi tatraiva punarutpadyate ratiḥ //</l>\n</lg>\n\n<note><hi rend='bold'>Gkv 103</hi></note>\n<lg>\n<l>mānārthaṃ dāsatāṃ yānti muḍhāḥ kāmavidambitāḥ /</l>\n<l>dahyante chidyamānāśca hanyamānāśca śaktibhiḥ //</l>\n</lg>\n\n<lg>\n<l>arjanarakṣaṇenātha viṣādairarthamanantamavehi /</l>\n<l>vyagratayā dhanasattamatīnāṃ nāvasaro bhavaduḥkhavimuktyai //</l>\n</lg>\n\n<lg>\n<l>māyayā nirmitaṃ sarvaṃ hetubhiryacca nirmitam /</l>\n<l>āyāti tatkutaḥ kutra yāti ceti nirupyatām //</l>\n</lg>\n\n<lg>\n<l>svapnopamāstu gatyo vicāre kadalīsamāḥ /</l>\n<l>nirvṛtānirvṛtānāṃ ca viśeṣo nāsti vastutaḥ //</l>\n</lg>\n\n<lg>\n<l>evaṃ śūnyeṣu bhāveṣu kiṃ labdhaṃ kiṃ hṛtaṃ bhavet /</l>\n<l>satkṛtaḥ paribhūto vā kena kaḥ saṃbhaviṣyati //</l>\n</lg>\n\n<lg>\n<l>kutaḥ sukhaṃ vā duḥkhaṃ vā kiṃ priyaṃ vā kimapriyam /</l>\n<l>kā tṛṣṇā kutra sā tṛṣṇā mṛgyamānā svabhāvataḥ //</l>\n</lg>\n\n<lg>\n<l>vicāre jīvaloke hi ko nāmātra mariṣyate /</l>\n<l>ko bhaviṣyati ko bhūtaḥ ko bandhuḥ kasya kaḥ suhṛt //</l>\n</lg>\n\n<lg>\n<l>sarvamākāśasaṃkāśaṃ parigṛhṇīṣva tattathā /</l>\n<l>prakupyanti prahṛṣyanti kalahotsavahetubhiḥ //</l>\n</lg>\n\n<lg>\n<l>śokāyāsauviṣādaiśca mithaśchedanabhedanaiḥ /</l>\n<l>yāpayanti sukṛcchreṇa pāpairātmasukhecchavaḥ //</l>\n</lg>\n\n<lg>\n<l>mṛtāḥ patantyapāyeṣu dīrghatīvravyatheṣu ca /</l>\n<l>āgattyāgatya sugatiṃ bhūtvā bhūtvā sukhocitāḥ //</l>\n</lg>\n\n<lg>\n<l>bhave bahuprapātaśca tatra vā tattvamīdṛśam /</l>\n<l>tatrānyonyavirodhaśca na bahvettattvamīdṛśam //</l>\n</lg>\n\n<lg>\n<l>tatra cānupamāstīvrā anantā duḥkhāsāgarāḥ /</l>\n<l>tatraivamalpabalatā tatrāpyalpatvamāyuṣaḥ //</l>\n</lg>\n\n<lg>\n<l>tatrāpi jīvitārogyavyāpāraiḥ kṣutklamaśramaiḥ /</l>\n<l>nidrayopadravairbālaiḥ satsaṃgainiṣfalaistathā //</l>\n</lg>\n\n<lg>\n<l>vṛthaivāyurvahatyāśu vivekastu sudurlabhaḥ /</l>\n<l>tatrāpyabhyastavikṣepanivāraṇagatiḥ kutaḥ //</l>\n</lg>\n\n<note><hi rend='bold'>Gkv 104</hi></note>\n<lg>\n<l>tatrāpi yatate māro mahāpāyaprapātane /</l>\n<l>tatrāsanmārgabāhulyaṃ vicikitsā ca durjayā //</l>\n</lg>\n\n<lg>\n<l>punaśca kṣaṇadaurbalyaṃ buddhotpādo 'tirlabhaḥ /</l>\n<l>kleśaugho durnivāraścetyaho duḥkhaparamparā //</l>\n</lg>\n\n<lg>\n<l>aho batātiśocyatvameṣāṃ duḥkhaughavartinām /</l>\n<l>yenekṣante svadauḥsthityamevamapyatiduḥkhitāḥ //</l>\n</lg>\n\n<lg>\n<l>snātvā snātvā yathā kaścidviśed vahniṃ muhurmuhuḥ /</l>\n<l>svasausthityaṃ na manyanta evamapyatiduḥsthitāḥ //</l>\n</lg>\n\n<lg>\n<l>ajarāmaraśīlānāmevaṃ viharatāṃ satām /</l>\n<l>āyāsyantyāpado ghorā kṛtvā maraṇamagrataḥ //</l>\n</lg>\n\n<lg>\n<l>evaṃ duḥkhātaptānāṃ śāntyai bodhivrataṃ cara /</l>\n<l>bodhivrataṃ mahatpuṇyaṃ saṃbodhijñānasādhanam //</l>\n</lg>\n\n<lg>\n<l>puṇyameghasamudbhūtaiḥ sukhopakaraṇaiḥ svakaiḥ /</l>\n<l>sadopalambhadṛṣṭibhyo buddhādeśaya śūnyatām //</l>\n</lg>\n\n<lg>\n<l>saṃvṛtyānupalambhena puṇyasaṃbhāramācara /</l>\n<l>tasmādyathārttiśokāderātmānaṃ goptumicchasi //</l>\n</lg>\n\n<lg>\n<l>rakṣācittaṃ dayācittaṃ jagatyabhyasyatāṃ tathā /</l>\n<l>duṣkarān mā nivartasva tasmāsabhyāsaśaktitaḥ /</l>\n<l>yasyaiva śravaṇāt trāsastaireva na vinā ratiḥ //</l>\n</lg>\n\n<lg>\n<l>ātmānaṃ ca parāṃścaiva yaḥ śīghra trātumicchati /</l>\n<l>sa caret paramaṃ guhyaṃ parātmasamavartanam //</l>\n</lg>\n\n<lg>\n<l>yasminātmanyatisnehādalpāsapi bhayādbhayam /</l>\n<l>na dviṣet kastamātmānaṃ śatruvadyo bhayāvahaḥ //</l>\n</lg>\n\n<lg>\n<l>yo mānyakṣuptipāsādipratīkāracikīrṣayā /</l>\n<l>pakṣimatsyamṛgān hanti paripanthaṃ ca tiṣṭhati //</l>\n</lg>\n\n<lg>\n<l>yo lābhasatkriyāhatoḥ pitarāvapi mārayet /</l>\n<l>ratnatryasvamādadyādyenāvīcindhano bhavet //</l>\n</lg>\n\n<lg>\n<l>kaḥ paṇḍitastamātmānamicchedrakṣet prapūjayet /</l>\n<l>na paśyecchatruvaccainaṃ kaścaivaṃ pratimānayet //</l>\n</lg>\n\n<note><hi rend='bold'>Gkv 105</hi></note>\n<lg>\n<l>yadi dāsyāmi kiṃ bhojye ityātmārthe piśācatā /</l>\n<l>bhokṣye cetkiṃ dadāmīti parārthe devarājatā //</l>\n</lg>\n\n<lg>\n<l>ātmārthaṃ pīḍayitvānyannarakādiṣu pacyate /</l>\n<l>ātmānaṃ pīḍayitvā tu parārthe sarvasaṃpadaḥ //</l>\n</lg>\n\n<lg>\n<l>durgatirnīcatā saukhyaṃ yayevātmonnatīcchayā /</l>\n<l>tāmevānyatra saṃkrāmya sugatiḥ satkṛtirmatiḥ //</l>\n</lg>\n\n<lg>\n<l>ātmārthaṃ paramājñāpya dāsatvādyanubhūyate /</l>\n<l>parārthaṃ svayamājñāpya svāmitvādyanubhūyate //</l>\n</lg>\n\n<lg>\n<l>ye kecidduġkhitā loke sarve te svasukhecchayā /</l>\n<l>ya kecitsukhitā loke sarve te 'nyasukhecchayā //</l>\n</lg>\n\n<lg>\n<l>bahunātra kimuktena dṛśyatāmidamantaram /</l>\n<l>svārthārthinaśca bālasya muneścānyārthakāriṇaḥ //</l>\n</lg>\n\n<lg>\n<l>na nāmasādhyaṃ buddhatvaṃ saṃsāre 'pi kutaḥ sukham /</l>\n<l>svasukhasyānyaduḥkhena parivarttamakurvataḥ //</l>\n</lg>\n\n<lg>\n<l>āstām tāvatparo loko dṛṣṭo 'pyartho na sidhyati /</l>\n<l>bhṛtyasyākurvataḥ karma svāmino 'dadato bhṛtim //</l>\n</lg>\n\n<lg>\n<l>tyaktvānyonyasukhotpādaṃ dṛṣṭvādṛṣṭasukhotsavam /</l>\n<l>anyonyadūṣaṇād ghoraṃ duḥkhaṃ gṛhṇanti mohitāḥ //</l>\n</lg>\n\n<lg>\n<l>upadravā ye ca bhavanti loke yāvanti duḥkhāni bhayāni caiva /</l>\n<l>sarvāṇi tānyātmaparigraheṇa tatkiṃ tava svātmaparigraheṇa //</l>\n</lg>\n\n<lg>\n<l>ātmānamaparityajya duḥkhaṃ tyaktuṃ na śakyate /</l>\n<l>yathāgnimaparityajya dāhastyaktuṃ na śakyate //</l>\n</lg>\n\n<lg>\n<l>tasmāt svadukha śāntyarthaṃ paraduḥkhaśamāya ca /</l>\n<l>dadasvānyebhya ātmānaṃ parān gṛhṇīṣva cātmavat //</l>\n</lg>\n\n<lg>\n<l>anyasaṃbandhito 'smīti niścayaṃ kuru saṃmate /</l>\n<l>sarvaṃ sattvārthamutsṛjya nānyaccintyaṃ tvayādhunā //</l>\n</lg>\n\n<lg>\n<l>sarvametat sucaritaṃ dānaṃ sugatapūjanam /</l>\n<l>kṛtaṃ kalpasahasrairyatpratighaḥ pratihanti tat //</l>\n</lg>\n\n<note><hi rend='bold'>Gkv 106</hi></note>\n<lg>\n<l>na ca dveṣasamaṃ pāpaṃ na ca kṣāntisamaṃ tapaḥ /</l>\n<l>tasmāt kṣāntiṃ prayatnena bhāvayedvividhairnayaiḥ //</l>\n</lg>\n\n<lg>\n<l>manaḥ śamaṃ na gṛhṇāti na prītisukhamaśrūte /</l>\n<l>na nidrāṃ na dhṛtiṃ dvesaśalye hṛdi sthite //</l>\n</lg>\n\n<lg>\n<l>pūjayatyarthamānairyānye 'pi cainaṃ samāśritāḥ /</l>\n<l>te 'pyenaṃ hantumicchanti svāminaṃ dveṣadurbhagam //</l>\n</lg>\n\n<lg>\n<l>suhṛdo 'pyudvijante 'smāddadāti cenna sevyate /</l>\n<l>saṃkṣepānnāsti tatkiṃcitkrodhano yena susthitaḥ //</l>\n</lg>\n\n<lg>\n<l>na dviṣantaḥ kṣayaṃ yānti durjanā gaganopamāḥ /</l>\n<l>mārite krodhacitte tu naśyante sarvaśatravaḥ //</l>\n</lg>\n\n<lg>\n<l>vikalpedhanadiptena jantuḥ krodhāgninā kila /</l>\n<l>dahatyātmānamevādau paraṃ dhakṣyati vā na vā //</l>\n</lg>\n\n<lg>\n<l>jarā rupavatāṃ krodhaḥ tamaścakṣuṣmatāmapi /</l>\n<l>vadho dharmārthakāmānāṃ tasmāt krodhaṃ nivārayet //</l>\n</lg>\n\n<lg>\n<l>aniṣṭakaraṇājjātamiṣṭasya ca vighātanāt /</l>\n<l>kodhaṃ yo hanti nirbandhāt sa sukhīha paratra ca //</l>\n</lg>\n\n<lg>\n<l>atyaniṣṭhāgamenāpi na kṣobhyā muditā tvayā /</l>\n<l>daurmamanasye 'pi nāstīṣṭaṃ kuśalaṃ tvavahīyate //</l>\n</lg>\n\n<lg>\n<l>yadyastyeva pratīkāro daurmanasyena tatra kim /</l>\n<l>atha nāsti pratīkāro daurmanasyena tatra kim //</l>\n</lg>\n\n<lg>\n<l>guṇo 'paraśca duḥkhasya yatsamvegānmadacyutiḥ /</l>\n<l>saṃsāriṣu ca kāruṇyaṃ pāpādbhītīrjine spṛhā //</l>\n</lg>\n\n<lg>\n<l>ye kecidaparādhāstu pāpāni vividhāni ca /</l>\n<l>tatsarvaṃ pratyayabalāt svatantrastu na vidyate //</l>\n</lg>\n\n<lg>\n<l>tasmānmitramamitraṃ vā dṛṣṭvāpyanyāyakāriṇaṃ /</l>\n<l>īdṛśāḥ prayayā asyetyevaṃ matvā sukhī bhava //</l>\n</lg>\n\n<lg>\n<l>tvatkarmacoditā eva jātāstvayyapakāriṇaḥ /</l>\n<l>yena yāsyanti narakān tvayaiva te hatā nanu //</l>\n</lg>\n\n<note><hi rend='bold'>Gkv 107</hi></note>\n<lg>\n<l>etānāśritya te pāpaṃ kṣīyate kṣamatā bahu /</l>\n<l>tvāmāśriya tu yāntyete narakān dīrghavedanān //</l>\n</lg>\n\n<lg>\n<l>tvamevāsyapakāryeṣāṃ tavaite cāpakāriṇaḥ /</l>\n<l>mohādike parādhyante kupyantyanye 'pi mohitāḥ //</l>\n</lg>\n\n<lg>\n<l>evaṃ budhvā tu sattveṣu kṣāntiṃ dhṛtvā śubhe cara /</l>\n<l>yena sarve bhaviṣyanti maitracittāḥ parasparam //</l>\n</lg>\n\n<lg>\n<l>stutiyaśo 'rthasatkārā na puṇyā yatarcaṣuṣve /</l>\n<l>na balārthaṃ na cārogyena ca kāyasukhāya te /</l>\n<l>stutyādayaśca te kṣemaṃ saṃvegaṃ nāśayantyapi /</l>\n<l>guṇavatsvapi mātsaryaṃ sampatkopaṃ ca kurvate //</l>\n</lg>\n\n<lg>\n<l>tasmāt stutyādighātāya ye tava pratyupasthitāḥ /</l>\n<l>apāyapātarakṣārthaṃ pravṛttāstadviṣastava //</l>\n</lg>\n\n<lg>\n<l>duḥkhapraveṣṭukāmasya ye kapāṭatvamāgatāḥ /</l>\n<l>buddhādhiṣṭhānata jātā iva dveṣasteṣu katham //</l>\n</lg>\n\n<lg>\n<l>puṇye vighnaḥ kṛto 'nenetyatra ko yo na yujyate /</l>\n<l>kṣāntyā samaṃ tapo nāsti na tvetattadupasthitam //</l>\n</lg>\n\n<lg>\n<l>atha tvamātmadoṣeṇa na karoṣi kṣamāmiha /</l>\n<l>tvayaivātra kṛto vighnaḥ puṇyahetāvupasthite //</l>\n</lg>\n\n<lg>\n<l>na kālopapannena dānavighnaḥ kṛto 'thinā /</l>\n<l>na ca prāvrājake prāpte pravrajya bighna ucyate //</l>\n</lg>\n\n<lg>\n<l>sulabhā yācakā loke durlabhāstvapakāriṇaḥ /</l>\n<l>yataste 'naparāddhasya na kaścidaparādhyati //</l>\n</lg>\n\n<p>aśramopārjitastasmādgṛhe nidhirivotthitaḥ //</p>\n\n<lg>\n<l>bodhicaryāsahāyatvāt spṛhaṇīyassadā ripuḥ /</l>\n<l>apakārāśayo 'se 'tiśatruryadi na pūjyate //</l>\n</lg>\n\n<lg>\n<l>anyathā te kathaṃ kṣāntirbhiṣagjīvahitodyate /</l>\n<l>tadduṣṭāśayamevātaḥ pratītyotpadyate kṣamā /</l>\n<l>sa evātaḥ kṣamāhetuḥ pūjyassa dharmavatsadā //</l>\n</lg>\n\n<note><hi rend='bold'>Gkv 108</hi></note>\n<lg>\n<l>sattvakṣetraṃ jinakṣetramityato muninoditam /</l>\n<l>etānārādhya bahavaḥ sampatpāraṃ yato gatāḥ //</l>\n</lg>\n\n<lg>\n<l>sattvebhyaśca jinebhyaśca buddhadharmāgame same /</l>\n<l>jineṣu gauravaṃ yadvanna sattveṣviti kaḥ kramaḥ //</l>\n</lg>\n\n<lg>\n<l>maitryāśayastu yatpūjyaḥ sattvamāhātmyameva tat /</l>\n<l>buddhaprasādādyatputyaṃ buddhamāhātmameva tat //</l>\n</lg>\n\n<lg>\n<l>buddhadharmāgamāṃśena tasmāt sattvā jinaiḥ samāḥ /</l>\n<l>na tu buddhaiḥ samāḥ kecidanantāṃśairgaṇārṇavaiḥ //</l>\n</lg>\n\n<lg>\n<l>guṇasāraikarāśīnāṃ guṇo 'ṇurapi cet kvacit /</l>\n<l>dṛśyate tasya pūjārthaṃ trailokyamapi na kṣamam //</l>\n</lg>\n\n<lg>\n<l>buddhadharmodayāṃśaśca śreṣṭhaḥ sattveṣu vidyate /</l>\n<l>etadaṃśānurupeṇa buddhapūjā kṛtā bhavet //</l>\n</lg>\n\n<lg>\n<l>kiṃ ca niścchadmabandhūnāmaprameyopakāriṇām /</l>\n<l>sattvārādhanamutsṛjya niṣkṛtiḥ kāparā bhavet //</l>\n</lg>\n\n<lg>\n<l>yeṣāṃ sukhe yānti mudaṃ munīndrā yeṣāṃ vyathāyāṃ ca praviśanti manyum /</l>\n<l>tattoṣaṇāt sarvamunīndratuṣṭistatrāpakāreṣvakṛtaṃ munīnām //</l>\n</lg>\n\n<lg>\n<l>ādīptakāyasya yathāsamantānna sarvakāmairapi saumanasyam /</l>\n<l>sattvavyathāyāmapi tadvedevamaprītyupāyo 'sti dayāmayānām //</l>\n</lg>\n\n<lg>\n<l>ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti /</l>\n<l>dṛśyante ete nanu sattvarupāsta eva nāthāḥ kimanādaro 'tra //</l>\n</lg>\n\n<lg>\n<l>tathāgatārādhanametadeva svārthasya saṃsādhanametadeva /</l>\n<l>lokasya duḥkhāpahametadeva tasmāttavāstu vratametadeva //</l>\n</lg>\n\n<lg>\n<l>āstāṃ bhaviṣyabuddhatvaṃ sattvārādhanasambhavam /</l>\n<l>ihaiva saubhāgyayaśaḥ sausthityaṃ kinna paśyasi //</l>\n</lg>\n\n<lg>\n<l>prāsādikatvamārogyaṃ prāmodyaṃ cirajīvitam /</l>\n<l>cakravarttisukhaṃ sfītaṃ kṣamī prāpnoti saṃsaran //</l>\n</lg>\n\n<lg>\n<l>evaṃ kṣamo bhajedvīryaṃ vīryaṃ bodhiryataḥ sthitā /</l>\n<l>na hi vīryaṃ vinā puṇyaṃ yathā vāyuṃ vina gatiḥ //</l>\n</lg>\n\n<note><hi rend='bold'>Gkv 109</hi></note>\n<lg>\n<l>vīryaṃ hi sarvaguṇaratnanidhānabhūtaṃ sarvāpadastarati vīryamahāplavena /</l>\n<l>naivāsti tajjagati vastu vicintyamānaṃ nāpnuyādyadiha vīryarathādhiruḍhaḥ //</l>\n</lg>\n\n<lg>\n<l>yuddheṣu yakarituraṃgapadātimatsu nārācatomaraparaśvadhasaṃkuleṣu /</l>\n<l>hatvā ripūn jayamanuttamamāpnuvanti viṣṇurjitaṃ tadaha vīryamahāhaṭasya //</l>\n</lg>\n\n<lg>\n<l>ambhonidhīn makaravṛndavighaṭṭitābutuṃgākulākulataṃragavibhaṃgabhīmān /</l>\n<l>viryeṇa goṣpadamiva pravilaṃghya śūrāḥ kurvantyanarghaguṇaratnadhanārjanāni //</l>\n</lg>\n\n<lg>\n<l>rāgādīnūragānivogravapuṣo viṣṭabhya dhairyānvitāḥ /</l>\n<l>śīlaṃ sajjanacittanirmalataraṃ samyaktamādāpayet //</l>\n</lg>\n\n<lg>\n<l>martyāḥ kāntatareṣu meruśikharopānteṣu vīryānvitāḥ /</l>\n<l>modante surasundarībhujalatāpāśopaguḍhāściram //</l>\n</lg>\n\n<lg>\n<l>yaddevo viyati vimānbavāsino ye nirdvandvāḥ samanubhavanti saumanasyam /</l>\n<l>atyantaṃ vipulafalaprasūtiheto vīryasthiravihitasya sā vibhūtiḥ //</l>\n</lg>\n\n<lg>\n<l>kleśārivargaṃ tvabhibhūya dhīrāḥ saṃbodhilakṣmīpadamāpnuvanti /</l>\n<l>bodhyaṃgadānaṃ pradiśanti sadbhyo dhyānaṃ hi tatra pravadanti hetum //</l>\n</lg>\n\n<lg>\n<l>janmaprabandhakaraṇaikanimittabhūtān rājādidoṣanicayān vidārya sarvān /</l>\n<l>ākāśatulyamanasaḥ samaloṣṭahemādhyānādbhavanti manujā guṇahetubhūtāḥ //</l>\n</lg>\n\n<lg>\n<l>prajñādhanena vikalaṃ tu narasya rupamālekhya rupamiva sāravihīnamantaḥ /</l>\n<l>buddhayānvitasya falamiṣṭamudeti vīryādvīryantu buddhirahitaṃ svavadhāyaśatruḥ //</l>\n</lg>\n\n<lg>\n<l>yadbuddho martyaloke malatimiragaṇaṃ dārayitvā mahāntam /</l>\n<l>jñānālokaṃ karoti praharati ca sadā doṣavṛndaṃ narāṇām //</l>\n</lg>\n\n<lg>\n<l>ādeṣṭya cendriyāṇāṃ paramanujamano vetti sarvaiḥ prakāraiḥ /</l>\n<l>prajñāṃ tatrāpi nityaṃ śubhavarajananīṃ hetumatkīrtayanti //</l>\n</lg>\n\n<lg>\n<l>kāryārṇave vāpi dṛḍhaṃ nimagnāḥ saṃgrāmamadhye manujāḥ pradhānāḥ /</l>\n<l>prajñāvaśātte vijayaṃ labhante prajñā hyataḥ sā śubhahetubhūtā //</l>\n</lg>\n\n<lg>\n<l>tasmātsarvaguṇārthasādhanakarī prajñaiva saṃvardhyatām /</l>\n<l>na prajñā vikalā vibhānti puruṣāḥ prātāḥpradīpā iva //</l>\n</lg>\n\n<lg>\n<l>svargāpavargaguṇaratnanidhānabhūtā etāḥ ṣaḍeva bhuvi pāramitā narāṇām /</l>\n<l>jñātvā bhavasva hitasādhanatatparastvaṃ kuryā ataḥ satatameva śubhe prayatnam //</l>\n</lg>\n\n<note><hi rend='bold'>Gkv 110</hi></note>\n<lg>\n<l>saddharmasādhanaṃ kāyamitarārthaṃ na pīḍayeḥ /</l>\n<l>evaṃ budhvā hi sattvānāmāśāmāśu prapūrayeḥ //</l>\n</lg>\n\n<lg>\n<l>ācāro bodhisattvānāmaprameya udāhṛtaḥ /</l>\n<l>cittaśodhanamācāraṃ niyataṃ tāvadācara //</l>\n</lg>\n\n<lg>\n<l>yā avasthāḥ prapadyante svayaṃ paravaśo 'pi vā /</l>\n<l>tāsvavasthāsu yāḥ śikṣāḥ śikṣettā eva yatnataḥ //</l>\n</lg>\n\n<lg>\n<l>na hī tadvidyate kiṃcidyanna śikṣyaṃ jinātmajaiḥ /</l>\n<l>na tadasti na yatpuṇyamevaṃ viharataḥ sataḥ //</l>\n</lg>\n\n<lg>\n<l>pāramparyeṇa sākṣādvā sattvārthātmān sadā cara /</l>\n<l>sattvānāmeva cārthāya sarvaṃ bodhāya nāmaya //</l>\n</lg>\n\n<lg>\n<l>sadākalyāṇamitraṃ ca jīvitārthe 'pi mā tyaja /</l>\n<l>bodhisattvavratadharaṃ mahāyānārthakovidam //</l>\n</lg>\n\n<lg>\n<l>ityevaṃ lokanāthena samādiṣṭaṃ niśamya saḥ /</l>\n<l>baliraśruvirukṣāsyo ruditvā caivamabavrīt //</l>\n</lg>\n\n<lg>\n<l>ākṛtaṃ kiṃ mayā nātha yajñaṃ tīrthikasammatam /</l>\n<l>yasyeha falaṃ bhuṃjāno vasāmyatra janaiḥ saha //</l>\n</lg>\n\n<lg>\n<l>trāhi māṃ bhagavannatha pāpinaṃ mūḍhamānasam /</l>\n<l>sajano 'haṃ sadā śāstarbhavatāṃ śaraṇaṃ vraje //</l>\n</lg>\n\n<lg>\n<l>namo 'stu bodhisattvāya śubhapadmadharāya te /</l>\n<l>padmaśrībhūṣitāṃgāya jaṭāmakuṭadhāriṇe //</l>\n</lg>\n\n<lg>\n<l>jinarājaśiraskāya sattvāśvāsapradāya ca /</l>\n<l>hīnadīnānukampāya dinakṛdvaracakṣuṣe //</l>\n</lg>\n\n<lg>\n<l>pṛthivīvaranetrāya bhaiṣajyarājakāya ca /</l>\n<l>suśuddhasattvanāthāya paramayogadhāriṇe //</l>\n</lg>\n\n<lg>\n<l>mokṣapravaradharmāya mokṣamārgopadarśine /</l>\n<l>cintāmaṇiprabhāsāya dharmagaṃjābhipāline //</l>\n</lg>\n\n<lg>\n<l>ṣaṇṇāṃ pāramitānāṃ ca nirdeśanakarāya ca /</l>\n<l>bodhimārgopadiṣṭāya sucetanakarāya ca //</l>\n</lg>\n\n<note><hi rend='bold'>Gkv 111</hi></note>\n<lg>\n<l>evaṃ stutvā sa daityendro lokanāthaṃ tamīśvaram /</l>\n<l>sāṃjalirmudito natvā punarevamabhāṣata //</l>\n</lg>\n\n<lg>\n<l>rakṣa māṃ durmatiṃ nātha samuddhara bhavodadheḥ /</l>\n<l>bodhimārge pratiṣṭhāpya niyojaya śubhe vṛṣe //</l>\n</lg>\n\n<lg>\n<l>adyārabhya sadā nātha triratnaśaraṇaṃ gataḥ /</l>\n<l>bodhicaryāvrataṃ dhṛtvā saṃcareyaṃ jagaddhite //</l>\n</lg>\n\n<lg>\n<l>sarvadikṣu sthitān nāthān saṃbuddhāṃśca munīśvarān /</l>\n<l>kṛtāṃjaliḥ sadā smṛtvā namāmi śaraṇe sthitaḥ //</l>\n</lg>\n\n<lg>\n<l>yacca dharmaṃ jinaiḥ sarvaiḥ samādiṣṭaṃ jagaddhite /</l>\n<l>tatsaddharmamahaṃ dhṛtvā saṃcariṣye sadā śubhe //</l>\n</lg>\n\n<lg>\n<l>sarvāllokadhipān nāthān bodhisattvān jinātmajān /</l>\n<l>tānapyahaṃ sadā smṛtvā bhajāni śaraṇe sthitaḥ //</l>\n</lg>\n\n<lg>\n<l>evaṃ tadbhajanaṃ kṛtvā yanmayā sādhitaṃ śubham /</l>\n<l>tena syāṃ sarvasattvānāṃ sarvaduḥkhapraśāntikṛt //</l>\n</lg>\n\n<lg>\n<l>glānānāmasmi bhaiajyaṃ bhaveyaṃ vaidya eva ca /</l>\n<l>tadupasthāyakaścāpi yāvadrogī punarbhave //</l>\n</lg>\n\n<lg>\n<l>kṣutpipāasāvyathāṃ hanyāmannapānapravarṣaṇaiḥ /</l>\n<l>durbhikṣāntarakalpeṣu bhaveyaṃ pānabhojanam //</l>\n</lg>\n\n<lg>\n<l>daridrāṇāṃ ca sattvānāṃ nidhiḥ syāmahamakṣayaḥ /</l>\n<l>nānopakaraṇākārairupatiṣṭheyamagrataḥ //</l>\n</lg>\n\n<lg>\n<l>ātmabhāvāṃstathā bhogan sarvaṃ tryadhvagataṃ śubham /</l>\n<l>nirapekṣastyajāmyeṣa sarvasattvārthasiddhaye //</l>\n</lg>\n\n<lg>\n<l>sarvatyāgaśca nirvāṇaṃ nirvānārthi ca me manaḥ /</l>\n<l>tyaktavyaṃ cenmayā sarvaṃ varaṃ sattveṣu dīyate //</l>\n</lg>\n\n<lg>\n<l>yathāsukhīkṛtaścātmā kartavyo jayatāṃ mayā /</l>\n<l>ghnantu nindantu vā nityamākirantu ca pāṃśubhiḥ //</l>\n</lg>\n\n<lg>\n<l>krīḍantu mama kāyena hasantu vilasantu ca /</l>\n<l>dattastebhyo mayā kāyaścintayā kiṃ mamānyathā //</l>\n</lg>\n\n<note><hi rend='bold'>Gkv 112</hi></note>\n<lg>\n<l>kārayantu ca karmāṇi yāni teṣāṃ sukhāvahe /</l>\n<l>anarthaḥ kasyacinmā bhūnmāmālambya kadācana //</l>\n</lg>\n\n<lg>\n<l>yeṣāṃ kruddhā prasannā vā māmālambya matirbhavet /</l>\n<l>sa eva teṣāṃ hetuḥ syānnityaṃ sarvārthasiddhaye //</l>\n</lg>\n\n<lg>\n<l>atyākhyāsyanti māṃ ye ca ye cānye 'pyapakāriṇaḥ /</l>\n<l>utprāsakāstathānye vā sarve syurbodhibhāginaḥ //</l>\n</lg>\n\n<lg>\n<l>anāthānāmahaṃ nāthaḥ sārtharvāhaśca jāyinām /</l>\n<l>pārepsunāṃ ca naubhūtaḥ setuḥ saṃkrama eva ca //</l>\n</lg>\n\n<lg>\n<l>dīpārthināmahaṃ dīpaḥ śayyā śayyārthināmaham /</l>\n<l>dāsārthināmahaṃ dāso bhaveyaṃ sarvadehinām //</l>\n</lg>\n\n<lg>\n<l>cintāmaṇirbhadradhaṭaḥ siddhavidyāmahauṣadhiḥ /</l>\n<l>bhaveyaṃ kalpavṛkṣaśca kāmadhenuśca dehinām //</l>\n</lg>\n\n<lg>\n<l>pṛthivyādīini bhūtāni niḥśeṣākāśavāsinām /</l>\n<l>sattvānāmaprameyāṇāṃ yathābhoogyanyanekadhā //</l>\n</lg>\n\n<lg>\n<l>evamākāśaniṣṭhasya sattvadhātoranekadhā /</l>\n<l>bhaveyamupajīvyo 'haṃ yāvatsarve na nirvṛtāḥ //</l>\n</lg>\n\n<lg>\n<l>yathā gṛhitaṃ sugatairbodhicittaṃ purātanaiḥ /</l>\n<l>te bodhisattvaśikṣāyāmānupūrvyā yathāsthitāḥ //</l>\n</lg>\n\n<lg>\n<l>tadvadutpādayāmyeṣa bodhicittaṃ jagaddhite /</l>\n<l>tadvadeva ca tāḥ śikṣāḥ śikṣisyāmi yathākramam //</l>\n</lg>\n\n<lg>\n<l>adya me safalaṃ janma sulabdhāḥ sārasaṃpadaḥ /</l>\n<l>adya buddhakule jāto buddhapatro 'smi sāmpratam //</l>\n</lg>\n\n<lg>\n<l>tathādhunā mayā kāryaṃ svakulocitakāriṇā /</l>\n<l>nirmalasya kule 'syāsya kalaṃko na bhavedyathā //</l>\n</lg>\n\n<lg>\n<l>andhaḥ satkālakūṭebhyo yathāa ratnamavāpnuyāt /</l>\n<l>tathā kaṃkhacidapyetadbodhicittaṃ mamoditam //</l>\n</lg>\n\n<lg>\n<l>jaganmṛtyuvināśāya jātametadrasāyanam /</l>\n<l>jagaddāridrayaśamanaṃ nidhānamidamakṣayam //</l>\n</lg>\n\n<note><hi rend='bold'>Gkv 113</hi></note>\n<lg>\n<l>jagad vyādhipraśamanaṃ bhaiṣajyamidamuttamam /</l>\n<l>bhavābdhabhramaṇaśrāntajagadviśrāmapādapaḥ //</l>\n</lg>\n\n<lg>\n<l>durgatyuttaraṇe setuḥ sāmānyaḥ sarvapāpinām /</l>\n<l>jagatkleśoṣmaśamana uditaścittacandramāḥ //</l>\n</lg>\n\n<lg>\n<l>jagadajñānatimiraprotsāraṇamahārabiḥ /</l>\n<l>saddharmakṣīramathanānnavanītaṃ samutthitam //</l>\n</lg>\n\n<lg>\n<l>sukhabhogabubhukṣitasya vā janasārthasya bhavābdhacāriṇaḥ /</l>\n<l>sukhastramidaṃ hyupasthitaṃ sakalābhyāgatasattvatarpaṇam //</l>\n</lg>\n\n<lg>\n<l>jagadadya mayā nimantritaṃ sugatatvena sukhena cāntarā /</l>\n<l>purataḥ khalu sarvatāyināmabhinandantu surāsurādayaḥ //</l>\n</lg>\n\n<lg>\n<l>tasmānmayā yajjanaduḥkhadena duḥkhaṃ kṛtaṃ sarvamahākṛpānām /</l>\n<l>tadadya pāpaṃ pratideśayāmi yatkheditāstanmunayaḥ kṣamantām //</l>\n</lg>\n\n<lg>\n<l>ārādhanā yādya tathāgatānāṃ sarvātmana dāsamupaimi loke /</l>\n<l>kurvantu me mūrdhni padaṃ janaughā nighnantu vā tuṣyatu lokanāthaḥ //</l>\n</lg>\n\n<lg>\n<l>tvāmevāhamṛṣiṃ vrajāmi śaraṇaṃ prāṇairapi prāṇinām</l>\n<l>ekaṃ bāndhavamekeva suhadaṃ śāstāramekaṃ gurum /</l>\n<l>trānaṃ traibhuvārttigahvaradarīvyāvarttināṃ prāṇinām</l>\n<l>ācāryaṃ paramarthatattvaviṣaye bhūtārthanāthaṃ vibhum //</l>\n</lg>\n\n<lg>\n<l>manye pūtamivātmabhāvamadhunā śāstuḥ praṇāmodbhavaiḥ</l>\n<l>puṇyambhobhirakhaṇḍamaṇḍalaśaśijyotsnāvalī nirmalaiḥ /</l>\n<l>ko vā tvaṃ praṇipatya sāndrakaruṇāṃ prahlāditādhyāśayaṃ</l>\n<l>tīvrāpāyavatīṃ viṣādanakarīṃ tīrṇāṃ na duḥkhāpagām //</l>\n</lg>\n\n<lg>\n<l>svābhiprāyamato bravīmi sakalaṃ saṃsāramapyutsahe</l>\n<l>vastuṃ bhīmabhayānake lokeśvarālaṃkṛte /</l>\n<l>na tvevaikapi kṣaṇaṃ surapure saṃbuddhaśūnye jagaty</l>\n<l>udvṛttakṣatavṛttarākṣasagaṇavyāluptapuṇyotsave //</l>\n</lg>\n\n<p>tadyāvanna patati sarva eva loko durdṛṣṭivratavivṛte pramādakūpe\nsarvajñapravacanabhāskare gate 'staṃ tattāvadvacanarasāyanairniṣevyam /</p>\n\n<note><hi rend='bold'>Gkv 114</hi></note>\n<p>pāpābhyāsakalaṃkitānyapi yataḥ kalyāṇamitrāśrayāt\ntoyānīva ghanātyaye vimalatāṃ cetāṃsi gacchantyataḥ /\n<lg>\n<l>samyak mitrasamāgamotsavasukhānyāśritya tasmātsadā</l>\n<l>sevyāḥ satpuruṣā niratyayaguṇaśrīsampadaṃ vāṃchatā /</l>\n<l>evaṃ viniścitya karomi yatnaṃ yathoktaśikṣāpratipattihetoḥ</l>\n<l>vaidyopadeśāccalataḥ kuto 'sti bhaiṣajyasādhyasya nirāmayatvam //</l>\n</lg></p>\n\n<lg>\n<l>iti tenāsurendreṇa samākhyātaṃ niśamya saḥ /</l>\n<l>lokeśvaraḥ samālokya taṃ baliṃ caivamabravīt //</l>\n</lg>\n\n<lg>\n<l>sādhu sādhu mahārāja yadyevaṃ vratamicchasi /</l>\n<l>tāvaccittaṃ samādhāya śikṣāṃ rakṣa prayatnataḥ //</l>\n</lg>\n\n<lg>\n<l>śikṣāṃ rakṣitukāmena citta rakṣayaṃ prayatnataḥ /</l>\n<l>na śikṣā rakṣituṃ śakyā calaṃ cittamarakṣatā //</l>\n</lg>\n\n<lg>\n<l>adāntā mattamātaṃgā na kurvantīha tāṃ vyathām /</l>\n<l>karoti yāmavīcyādau muktaścittamataṃgajaḥ //</l>\n</lg>\n\n<lg>\n<l>baddhaśceccittamātaṃgaḥ smṛtirajjvā samantataḥ /</l>\n<l>bhayamastaṃ gataṃ sarvaṃ sarvaṃ kalyāṇamāgatam //</l>\n</lg>\n\n<lg>\n<l>vyāghrāḥ sihāṃ gajā ṛkṣāḥ sarpāḥ sarve ca śatravaḥ /</l>\n<l>sarve narakapālāśca ḍākinyo rākṣasāstathā //</l>\n</lg>\n\n<lg>\n<l>sarve baddhā bhavantyete cittasyaikasya bandhanāt /</l>\n<l>cittasyaikasya damanāt sarve dāntā bhavantyapi //</l>\n</lg>\n\n<lg>\n<l>yasmādbhayāni sarvāṇi duḥkhāni vividhānyapi /</l>\n<l>cittādeva bhavantīti proktaṃ sarvamunīśvaraiḥ //</l>\n</lg>\n\n<lg>\n<l>tasmāccittaṃ samādhāya smṛtvā rakṣan prayatnataḥ /</l>\n<l>cittādeva hi sarvatra bhayaṃ bhadraṃ ca jāyate //</l>\n</lg>\n\n<lg>\n<l>śastrāṇi narake kena ghaṭṭitāni prayatnataḥ /</l>\n<l>taptāyaḥkuṭṭimaṃ kena kuto jātāśca tā striyaḥ //</l>\n</lg>\n\n<lg>\n<l>pāpacittasamudbhūtaṃ taṃ tu sarvaṃ jagurjināḥ /</l>\n<l>tasmātkaścinna trailokye cittādanyo bhayānakaḥ //</l>\n</lg>\n\n<note><hi rend='bold'>Gkv 115</hi></note>\n<lg>\n<l>adraridraṃ jagatkṛtā dānapāramitā yadi /</l>\n<l>jagaddaridramadyāpi sā kathaṃ pūrvatāyinām //</l>\n</lg>\n\n<lg>\n<l>phalena saha sarvasvatyāgacitte jane 'khile /</l>\n<l>dānapāramitā proktā tasmāt sā cittameva hi //</l>\n</lg>\n\n<lg>\n<l>matsyādayaḥ kva nīyantāṃ mārayeyuryato natān /</l>\n<l>labdhe viraticitte tu śīlapāramitā matā //</l>\n</lg>\n\n<lg>\n<l>kiyato mārayiṣyāmi durjanān gaganopamān /</l>\n<l>mārite krodhacitte tu māritāḥ sarvaśatravaḥ //</l>\n</lg>\n\n<lg>\n<l>bhūmiṃ chādayituṃ sarvāṃ kutaḥ carma bhaviṣyati /</l>\n<l>upānaccarmamātreṇa channā bhavati medinī //</l>\n</lg>\n\n<lg>\n<l>bāhyā bhāvāstathā sarvā na śakyā vārayituṃ kvacit /</l>\n<l>svacittameva nivārya kimevānyairnivāritaiḥ //</l>\n</lg>\n\n<lg>\n<l>sahāpi vā ccharīlābhyāṃ mandavṛttena tatfalam /</l>\n<l>yatpaṭorekakasyāpi cittasya brahmatādikam //</l>\n</lg>\n\n<lg>\n<l>japāstapāṃsi sarvāṇi dīrghakālakṛtānyapi /</l>\n<l>anyacittena mandena vṛthaivetyāha sarvavit //</l>\n</lg>\n\n<lg>\n<l>duḥkhaṃ hantuṃ sukhaṃ prāptuṃ bhramanti te mudhāmbare /</l>\n<l>yaiścaitaddharmasarvasvaṃ cittaguhyaṃ na bhāvitam //</l>\n</lg>\n\n<lg>\n<l>tasmātsvādhiṣṭhitaṃ cittaṃ sadā kāryaṃ surakṣitam /</l>\n<l>cittarakṣāvrataṃ muktvā kimanyairbahubhirvrataiḥ //</l>\n</lg>\n\n<lg>\n<l>yathā capalamadhyastho rakṣati vraṇamādarāt /</l>\n<l>evaṃ durjanamadhyastho rakṣeścittavraṇaṃ sadā //</l>\n</lg>\n\n<lg>\n<l>lābhā naśyantu te kāmaṃ satkāraḥ kāyajīvitam /</l>\n<l>naśyatvanyacca kuśalaṃ mā tu cittaṃ kadācana //</l>\n</lg>\n\n<lg>\n<l>asaṃprajanyacittasya śrutacintatabhāvitam /</l>\n<l>sachidrakumbhajalavanna smṛtāvavatiṣṭhate //</l>\n</lg>\n\n<lg>\n<l>aneke śrutavanto 'pi śraddhāyatnaparā api /</l>\n<l>asaṃprajanyadoṣena bhavantyāpattikaśmalāḥ //</l>\n</lg>\n\n<note><hi rend='bold'>Gkv 116</hi></note>\n<lg>\n<l>asaṃprajanyacaureṇa smṛtimoṣānusāriṇaḥ /</l>\n<l>upacityāpi puṇyāni muṣitā yānti durgatim //</l>\n</lg>\n\n<lg>\n<l>kleśataskarasaṃgho 'yamavatāragaveṣakaḥ /</l>\n<l>prāpyāvatāraṃ muṣṇāti hanti sadgatijīvitam //</l>\n</lg>\n\n<lg>\n<l>tasmāt smṛtirmanodvārānnāpaneyā kadācana /</l>\n<l>gatāpi pratyupasthāpyā saṃsmṛtvā pāpikīṃ vyathām //</l>\n</lg>\n\n<lg>\n<l>buddhāśca bodhisattvāśca sarvatrāvyāhatakṣaṇāḥ /</l>\n<l>sarvamevāgratasteṣāmahaṃ cāpi puraḥsthitaḥ //</l>\n</lg>\n\n<lg>\n<l>iti dhyātvā tathā tiṣṭhan trapādarabhyānvitaḥ /</l>\n<l>buddhānusmṛtirapyeva bhavettava muhurmuhuḥ //</l>\n</lg>\n\n<lg>\n<l>saṃprajanyaṃ tadāyāti naiva yātyāgataṃ punaḥ /</l>\n<l>smṛtiryadā manodvāre rakṣārthamavatiṣṭhate //</l>\n</lg>\n\n<lg>\n<l>ityevaṃ tvaṃ mahārāja bodhicaryāvrataṃ cara /</l>\n<l>triratnaṃ śaraṇaṃ kṛtvā bhaja nityamanusmaran //</l>\n</lg>\n\n<lg>\n<l>etatpuṇyavipākena pariśuddhatrimaṇḍalaḥ /</l>\n<l>bodhisattvo mahāsattvo mahābhijño bhaved dhruvam //</l>\n</lg>\n\n<lg>\n<l>tataḥ pāramittāḥ sarvāḥ pūrayitvā yathākramam /</l>\n<l>duṣṭamārān vinirjitya saddharmaguṇarāḍ bhaveh //</l>\n</lg>\n\n<lg>\n<l>saddharmaśrīguṇādhāraḥ sarvasattvahitārthabhṛt /</l>\n<l>ṣaḍakṣarīmahāvidyāṃ prāpya bhaveḥ samṛddhimān //</l>\n</lg>\n\n<lg>\n<l>tato māragaṇān sarvān jitvārhadvijitendriyaḥ /</l>\n<l>prājñaḥ sambodhimāsādya sambuddhapadamāpnutyāḥ //</l>\n</lg>\n\n<lg>\n<l>tadā tvamasurendraśrīnārma tathāgato jinaḥ /</l>\n<l>dharmarājo jagannāthaḥ sarvajñorhanmunīśvaraḥ //</l>\n</lg>\n\n<lg>\n<l>sarvavidyādhipaḥ śāstā mahābhijño vināyakaḥ /</l>\n<l>samantabhadrakṛcchrīmān guṇākaro bhaviṣyasi //</l>\n</lg>\n\n<lg>\n<l>ime sarve surāstatra śrāvakāste jitendriyāḥ /</l>\n<l>niḥkleśā vimalātmāno bhaviṣyanti śubhaṃkarāḥ //</l>\n</lg>\n\n<note><hi rend='bold'>Gkv 117</hi></note>\n<lg>\n<l>tadā tava munīndrasya buddhakṣatre samantataḥ /</l>\n<l>kleśānāṃ samudācārā bhaviṣyanti kadāpi na //</l>\n</lg>\n\n<lg>\n<l>ityevaṃ tvaṃ parijñāya samādhāyāsurādhipa /</l>\n<l>bodhicaryāvrataṃ dhṛtvā saṃcarasva jagaddhite //</l>\n</lg>\n\n<lg>\n<l>bodhicaryāsamudbhūtaṃ puṇyaṃ naiva kṣiṇotyapi /</l>\n<l>sadāpi satfalaṃ dadyādyāvatsaṃbodhinirvṛtim //</l>\n</lg>\n\n<lg>\n<l>boddhicaryādbhavaṃ puṇyaṃ sarvairapi munīśvaraiḥ /</l>\n<l>pramātuṃ śakyate naiva mayaikena kathaṃ khalu //</l>\n</lg>\n\n<lg>\n<l>tasmāt sarvaprayatnena viramya kleśasaṃgateḥ /</l>\n<l>triratnabhajanaṃ kṛtvā bodhicaryāvrataṃ cara //</l>\n</lg>\n\n<lg>\n<l>yadyevaṃ carase rājan kvāpi na durgatiṃ vrajeḥ /</l>\n<l>sadā sadgatisaṃjāto bodhisattvaḥ samṛddhimān //</l>\n</lg>\n\n<lg>\n<l>svaparātmahitaṃ kṛtvā bhuktvā saukhyaṃ sadā bhaveḥ /</l>\n<l>saddharmaśrīguṇāpannasatsaukyābhinanditaḥ //</l>\n</lg>\n\n<lg>\n<l>ante gatvā sukhāvatyāmamitābhaṃ jineśvaram /</l>\n<l>saṃpaśyaṃśccharaṇaṃ gatvā bhajiṣyasi sadādarāt //</l>\n</lg>\n\n<lg>\n<l>tatsaddharmāmṛtaṃ pītvā saṃbuddhaśrīguṇālayaḥ /</l>\n<l>saṃbuddhapadamāsādya sunirvṛtimavāpsyati //</l>\n</lg>\n\n<lg>\n<l>ityādiṣṭaṃ jagacchāstrā lokeśvareṇa saddhiyā /</l>\n<l>śrutvā so 'surendro 'pi mumoda bodhisādhane //</l>\n</lg>\n\n<lg>\n<l>atha baliḥ sa daityendrastaṃ lokādhipatīśvaram /</l>\n<l>mahārājarddhisatkāraiḥ samārcayat pramoditaḥ //</l>\n</lg>\n\n<lg>\n<l>tataḥ pādāmbuje natvā sāṃjaliḥ saṃprasāditaḥ /</l>\n<l>saṃbodhipraṇidhiṃ dhṛtvā punarevamabhāṣata //</l>\n</lg>\n\n<lg>\n<l>aho guṇamayaṃ kṣetraṃ sarvadoṣavivarjitam /</l>\n<l>yatrādya ropitaṃ bījamadya saṃpadyate falam //</l>\n</lg>\n\n<lg>\n<l>yāvatra prāṇinaḥ sarve bodhisattvā bhavantyapi /</l>\n<l>tāvatsattvahitārthāya care 'haṃ bodhisaṃvaram //</l>\n</lg>\n\n<note><hi rend='bold'>Gkv 118</hi></note>\n<lg>\n<l>utpādayāmi saṃbodhau cittaṃ nātha jagaddhite /</l>\n<l>nimantraye jagatsarvaṃ dāridrayānmocayāmi tat /</l>\n<l>vyāpādākhilacittaṃ tadīrṣyāmātsaryadurmatim /</l>\n<l>nādyāgreṇa dhariṣyāmi yāvannāpsyāmi nirvṛtim //</l>\n</lg>\n\n<lg>\n<l>brahmacaryaṃ cariṣyāmi kāyānstyakṣyāmi pāpakān /</l>\n<l>buddhānāmanuśikṣye 'haṃ śīlasaṃyamasaṃvaram //</l>\n</lg>\n\n<lg>\n<l>no 'haṃ tvaritarupeṇa bodhiṃ prāptuṃ samutsahe /</l>\n<l>bhavāntakoṭimicchāmi sthātuṃ sattvasya kāraṇām //</l>\n</lg>\n\n<lg>\n<l>kṣetrān viśodhayiṣyāmi cāprameyān samantataḥ /</l>\n<l>nāmadheyaṃ kariṣyāmi daśasu dikṣu viśrutam //</l>\n</lg>\n\n<lg>\n<l>kāyavācomanaskarma śodhayiṣyāmi sarvathā /</l>\n<l>bodhimārge pratiṣṭhāpya cārayiṣye jagacchubhe //</l>\n</lg>\n\n<lg>\n<l>triratnabhajanaṃ kṛtvā yāvatra nirvṛtiṃ gataḥ /</l>\n<l>bodhicaryāvrataṃ dhṛtvā kariṣyāmi jagaddhitam //</l>\n</lg>\n\n<lg>\n<l>iti me niścayaṃ śāstastadbhavān saṃprasīdatu /</l>\n<l>bhavatprasādamāsādya bodhisattvo 'smi sāmpratam //</l>\n</lg>\n\n<lg>\n<l>iti taduktamākarṇya lokeśvaraḥ prasāditaḥ /</l>\n<l>taṃ baliṃ bodhitaṃ paśyan punarevamupādiśat //</l>\n</lg>\n\n<lg>\n<l>yadyevaṃ te mano bodhicaryāvrate suniścitam /</l>\n<l>hitārthaṃ te pravakṣyāmi tacchṛṇuṣva samāhitaḥ //</l>\n</lg>\n\n<lg>\n<l>yasya puṇye 'bhilāṣo 'sti tena pūjyā jināssadā /</l>\n<l>tena saṃlabhyate puṇyaṃ saṃbodhiguṇasādhanam //</l>\n</lg>\n\n<lg>\n<l>yasya jñāne rucistena śrotavyaṃ yogamuttamam /</l>\n<l>tataḥ saṃprāpyate jñānaṃ saṃbodhipadasādhanam //</l>\n</lg>\n\n<lg>\n<l>yasya bhogye rucistena kartavyaṃ dānamīpsitam /</l>\n<l>tato 'bhivāṃchitaṃ bhogyaṃ prāpyate śrīguṇānvitam //</l>\n</lg>\n\n<lg>\n<l>yasya svarge 'bhilāṣo 'sti suśīlaṃ tena dhāryatām /</l>\n<l>tato divyamahatsaukhyaṃ labhyate śrīguṇāspadam //</l>\n</lg>\n\n<note><hi rend='bold'>Gkv 119</hi></note>\n<lg>\n<l>pratibhāṇārthikenāpi kartavyaṃ gurugauravam /</l>\n<l>tena saṃprāpyate nūnaṃ pratibhāṇaṃ mahattaram //</l>\n</lg>\n\n<lg>\n<l>saṃdhāraṇārthikenāpi bhāvanīyā nirātmatā /</l>\n<l>tenābhilabhyate muktirbhavacāraṇabandhanāt //</l>\n</lg>\n\n<lg>\n<l>sukhārthikena tyaktavyā pātakābhiratirmatiḥ /</l>\n<l>tena saṃlabhyate saukhyaṃ subhadraṃ nirupadravam //</l>\n</lg>\n\n<lg>\n<l>sattvahitārthikenāpi dhartavyaṃ bodhimānasam /</l>\n<l>tena sattvahitaṃ kṛtvā prāpyate bodhiruttamā //</l>\n</lg>\n\n<lg>\n<l>maṃjusvarārthikenāpi vaktavyaṃ satyameva hi /</l>\n<l>tena maṃjusvaro satyavādī bhavati sanmatiḥ //</l>\n</lg>\n\n<lg>\n<l>śuddhaguṇārthikenāpi sevitavyaḥ susadguruḥ /</l>\n<l>tena sadguṇasaṃpattiśrīsamṛddho bhavatyapi //</l>\n</lg>\n\n<lg>\n<l>śamathe rucyate tena kāryā satsaṃgacāraṇā /</l>\n<l>vipaśyanārthikenāpi pratyavekṣyātmaśūnyatā //</l>\n</lg>\n\n<p>tathā hi sarvadoṣāṇāaṃ vyuopaśantirbhaved bhave //</p>\n\n<lg>\n<l>brahmalokārthikenāpi dhāryā brahmavihāritā /</l>\n<l>tayā brahma samāsādya parā gatiravāpyate //</l>\n</lg>\n\n<lg>\n<l>nṛdevaśryarthikenāpi dhartavyaṃ daśakauśalam /</l>\n<l>tena surendrasampattitvamchrīḥ saṃprāpyate dhruvam //</l>\n</lg>\n\n<lg>\n<l>sunirvāṇārthikenāpi kāryaṃ jñānabhiyojanam /</l>\n<l>teneva sakalān mārān jitvā saṃbodhimāpnuyāt //</l>\n</lg>\n\n<lg>\n<l>bodhiguṇārthikenāpi sevitavyaṃ triratnakam /</l>\n<l>tena bodhimatiṃ prāpya nirvṛtipadamāpnuyāt //</l>\n</lg>\n\n<lg>\n<l>evaṃ vijñāya daityendra saddharmasukhasādhanam /</l>\n<l>mayā te hitamākhyātaṃ budhvā dhartuṃ yadīcchasi //</l>\n</lg>\n\n<lg>\n<l>viramya tīrthikāsaṃgāt triratnaśaraṇaṃ gataḥ /</l>\n<l>bodhicaryāvrataṃ dhṛtvā saṃcarasva jagaddhite //</l>\n</lg>\n\n<lg>\n<l>evaṃ kṛtvāsurendra tvaṃ bodhisattvo jinātmajaḥ /</l>\n<l>mahāsattvo mahābhijño sarvalokādhipo bhaveḥ //</l>\n</lg>\n\n<note><hi rend='bold'>Gkv 120</hi></note>\n<lg>\n<l>evaṃ yo carate nātra kleśavyākulitāśayaḥ /</l>\n<l>māracaryāguṇasakto 'satpathe saṃcariṣyate //</l>\n</lg>\n\n<lg>\n<l>tato 'tikleśitātmā sa daśākuśalasaṃrataḥ /</l>\n<l>bhūyo 'tipātake ghore nirviśaṃkaścariṣyati //</l>\n</lg>\n\n<lg>\n<l>tato 'tiduritātmā sa dāruṇaduḥkhatāpitaḥ /</l>\n<l>duḥsahakleśarāgāgnidagdhāṃgaḥ paritapyate //</l>\n</lg>\n\n<lg>\n<l>tadā tasya suhatatrātā kaścideko 'pi naiva hi /</l>\n<l>tathāticirarogārttaḥ kṛcchreṇa sa mariṣyata //</l>\n</lg>\n\n<lg>\n<l>tataḥ sa yamadūtena badhvā saṃtarjya neṣyate /</l>\n<l>tatra paśyan sa sarvatra sarvān duṣṭān bhayaṃkarān //</l>\n</lg>\n\n<lg>\n<l>paśyed vṛkṣān pradīptāgnijvālāmālātibhīṣaṇān /</l>\n<l>pūyaśoṇitasaṃpūrṇāṃ bhīmāṃ vaitaraṇīṃ nadim //</l>\n</lg>\n\n<lg>\n<l>tān dṛṣṭvā sa paritrasto vikalo dīnamānasaḥ /</l>\n<l>vimohito viṣaṇṇātmā tiṣṭhet trāsaviṣārditaḥ //</l>\n</lg>\n\n<lg>\n<l>tataste yamadūtāstaṃ kālapāśairnibadhya ca /</l>\n<l>kṣuradhārocite mārge krāmayeyurbalād drutam //</l>\n</lg>\n\n<lg>\n<l>tatpādaśīrṇamāṃsāni kākagṛdhrolūkādayaḥ /</l>\n<l>pakṣiṇaḥ śvaśṛgālāśca bhakṣeyu rudhirāṇyapi //</l>\n</lg>\n\n<lg>\n<l>punerevaṃ samudbhūto bhaviṣyato viśīrṇito /</l>\n<l>evaṃ sa mahatīṃ pratyanubhavennarake vyathām //</l>\n</lg>\n\n<lg>\n<l>tato 'vatārya bhūyastaṃ badhvā te yamakiṃkarāḥ /</l>\n<l>tīkṣṇakaṇṭācitte mārge krāmayeyuritastataḥ //</l>\n</lg>\n\n<lg>\n<l>ekaikāṃghritale tasya paṃcapaṃcaśatānyapi /</l>\n<l>kaṇṭakānyatitīkṣṇāni pravekṣyanti samantataḥ //</l>\n</lg>\n\n<lg>\n<l>tatra sa caṃkramāśaktātattīvravedanārditaḥ /</l>\n<l>kiṃ mayā prakṛtaṃ pāpamityuktvābhirudanakramet //</l>\n</lg>\n\n<lg>\n<l>tacchrutvā yamadūtāste raktākṣā bhīiṣaṇananāḥ /</l>\n<l>tato 'vatārya taṃ duṣṭaṃ vadeyurevemagrataḥ //</l>\n</lg>\n\n<note><hi rend='bold'>Gkv 121</hi></note>\n<lg>\n<l>are pāpina kimatraivamidānīmanuśocase /</l>\n<l>avaśyaṃ yatkṛtaṃ karma bhogyameva hi tatfalam //</l>\n</lg>\n\n<lg>\n<l>yattvayā prakṛtaṃ pāpaṃ tatfalaṃ bhuktamatra hi /</l>\n<l>yadi na prakṛtaṃ pāpaṃ bhuṃjyānaivātra tatfalam //</l>\n</lg>\n\n<lg>\n<l>dharmaste vidyate naiva tattrātā nātra kaścana /</l>\n<l>dharma eva suhattrātā sarveṣāṃ bhavacāriṇām //</l>\n</lg>\n\n<lg>\n<l>yattvaya kāmaraktena vilaṃghya sadgurorvacaḥ /</l>\n<l>asanmitrānurāgeṇa prakṛtaṃ pātakaṃ bahu //</l>\n</lg>\n\n<lg>\n<l>hatvāpi prāṇino 'nekā bhuktāstvayā pramodinā /</l>\n<l>adattamapi cāhṛtya bhuktam dravyaṃ tvayā balāt //</l>\n</lg>\n\n<lg>\n<l>adharmaratirogeṇa bhuktāścāpi parayiyaḥ /</l>\n<l>yaśojīvitadravyārthe prabhāṣitaṃ mṛṣā vacaḥ //</l>\n</lg>\n\n<lg>\n<l>paiśunyavacasā bhedaṃ suhṛdāṃ ca kṛtaṃ tvayā /</l>\n<l>loke bhinnapralāpena prakṛtaṃ vairavigraham //</l>\n</lg>\n\n<lg>\n<l>pāruṣyavacasākruṣya santo 'pi paribhāṣitāḥ /</l>\n<l>parasvaviṣaye lobhāttṛṣṇākliṣṭaṃ manastava //</l>\n</lg>\n\n<lg>\n<l>sādhūnāmarhatāṃ cāpi vyāpādamapi cintitam /</l>\n<l>mithyādṛṣṭipramādena svaparātmāhitaṃ kṛtam //</l>\n</lg>\n\n<lg>\n<l>evam nānāvidhānena kleśābhimāninā tvayā /</l>\n<l>prabhuktvaiva yathākāmaṃ saṃcaritvā yathecchayā /</l>\n<l>sādhitaṃ pāpamevaivaṃ dharmaṃ kiṃcinna sādhitam //</l>\n</lg>\n\n<lg>\n<l>bhuktvaiva kevalaṃ bhogyaṃ yathākāmaṃ pramodinā /</l>\n<l>krīḍītvā paśunevaivaṃ dukha hetu tvayārjitam //</l>\n</lg>\n\n<lg>\n<l>saddharmasādhanaṃ cittamutsāhitaṃ na te kvacit /</l>\n<l>tenātraivaṃ mahaddukhaṃ tvayā durātmanā //</l>\n</lg>\n\n<lg>\n<l>nāpi kiṃcit tvayā dattamarthibhyaḥ dravyamīpsitam /</l>\n<l>dṛṣṭvāpi paradehāni manaste roṣadūṣitam //</l>\n</lg>\n\n<note><hi rend='bold'>Gkv 122</hi></note>\n<lg>\n<l>śīlaṃ te vidyate naiva kiṃcidapi ca saṃyame /</l>\n<l>kṣāntirna bhāvitā naiva sattveṣu duḥkhiteṣvapi //</l>\n</lg>\n\n<lg>\n<l>na kṛtaṃ śāsane bouddhe satkārabhajanotsavam /</l>\n<l>triratnasmaraṇaṃ kṛtvā dhyānaṃ nāpi jagaddhitam //</l>\n</lg>\n\n<lg>\n<l>prajñāpi sādhitā naiva saddharmaguṇasādhanī /</l>\n<l>triratnastūpabimbānāṃ dṛṣṭvāpi nānumoditam /</l>\n<l>satkāraṃ bhajanaṃ naiva kiṃcidapi kṛtaṃ tvayā //</l>\n</lg>\n\n<lg>\n<l>pradakṣiṇāni kṛtvāpi vandipvāpi kadācana /</l>\n<l>smṛtvā nāma gṛhītvāpi na hi saṃsādhitaṃ śubham //</l>\n</lg>\n\n<lg>\n<l>saddharmabhāṣitaṃ kvāpi śrutaṃ tvayā kadāpi na /</l>\n<l>sāṃghikānāṃ ca satkāraṃ kṛtaṃ nāpi kadācana //</l>\n</lg>\n\n<lg>\n<l>dharmagaṇḍīninādaṃ ca śrutaṃ tvayā kadāpi na /</l>\n<l>kiṃcidapi na te dharme mano 'bhilaṣate kvacit //</l>\n</lg>\n\n<lg>\n<l>tenātra dāruṇaṃ duḥkhaṃ tvayāptaṃ sāmprataṃ dhruvam /</l>\n<l>yenaiva yatkṛtaṃ karma tenaiva bhujyate falam //</l>\n</lg>\n\n<lg>\n<l>iti tairgaditaṃ śrutvā sa pāpī paritāpitaḥ /</l>\n<l>teṣāṃ puro rudannaivaṃ brūyācca niḥśvasan śanaiḥ //</l>\n</lg>\n\n<lg>\n<l>aśrāddho 'haṃ tadā dharme triratnaguṇaniḥspṛhaḥ /</l>\n<l>asanmitropadeśena prāramandurite sadā //</l>\n</lg>\n\n<lg>\n<l>tadbhavadbhiḥ kṛpābuddhayā kṣantavyā me 'parādhatā /</l>\n<l>rakṣitavyāhamātrāpi yuṣmābhirapi sarvathā //</l>\n</lg>\n\n<lg>\n<l>iti tatprārthitaṃ śrutvā sarve te yamakiṃkarāḥ /</l>\n<l>taṃ badhvā yamarājasya purataḥ sahasā nayet //</l>\n</lg>\n\n<lg>\n<l>taṃ dṛṣṭvā yamarājo 'pi samupānītamagrataḥ /</l>\n<l>tān sarvān kinnarān paśyan sahasaivamupādiśet //</l>\n</lg>\n\n<lg>\n<l>kimatra me upānītaḥ pāpiṣṭho 'yaṃ hi durmatiḥ /</l>\n<l>yadasya pāpino draṣṭumapi necchāmyahaṃ mukham //</l>\n</lg>\n\n<lg>\n<l>gacchataivaṃ nibadhvāpi darśayata svakarmatām /</l>\n<l>yatra karmafalaṃ bhogyaṃ tatrainaṃ nayata drutam //</l>\n</lg>\n\n<note><hi rend='bold'>Gkv 123</hi></note>\n<lg>\n<l>iti rājñā samādiṣṭaṃ śrutvā te yamakinnarāḥ /</l>\n<l>taṃ badhvā sahasā nītvā kālasūtre 'tidāruṇe /</l>\n<l>kṣiptvā śaktiśataiḥ kāye prahareyuranekadhā //</l>\n</lg>\n\n<lg>\n<l>tathā sa vidhyamāno 'pi śaktiśatairanekadhā /</l>\n<l>duḥsahavedanāṃ bhuktvā jīvannaiva tyajedasūn //</l>\n</lg>\n\n<lg>\n<l>tathāpi taṃ mahāduṣṭaṃ jīvantaṃ taṃ samīkṣya te /</l>\n<l>badhvā cāgnikhadāmadhye kṣiptvā kuryurvidāhitam //</l>\n</lg>\n\n<lg>\n<l>tathāpi jīvito naiva tyajet prāṇaṃ sa kilviṣī /</l>\n<l>sarvāṃgadagdhitaścāpi tiṣṭhet praśvasya mohitaḥ //</l>\n</lg>\n\n<lg>\n<l>tathāpi tamamuktāsuṃ dṛṣṭvā te yamakiṃkarāḥ /</l>\n<l>kṣiptvā tasya mukhe taptaṃ bhakṣayeyurayoguḍam //</l>\n</lg>\n\n<lg>\n<l>tena tasya mukhamoṣṭhau jihvā dantā ca kaṇṭhakam /</l>\n<l>hadayamantraguṇā dagdhā sarvāṃgo 'pyabhidhakṣyate //</l>\n</lg>\n\n<lg>\n<l>tato nidagdhakāyo 'sau pāpī tyaktvā tadāśrayam /</l>\n<l>anyatra narake janma labdhvaivaṃ duḥkhamāpsyate //</l>\n</lg>\n\n<lg>\n<l>evameva mahārāja daśākuśalacāriṇaḥ /</l>\n<l>sarve te pāpino duṣṭā bhuṃjante narake vyathām //</l>\n</lg>\n\n<lg>\n<l>kaścittrātā tadā teṣāṃ nāstyeva tatra nārake /</l>\n<l>yāvanna kṣīyate karma tāvadduḥkhaṃ samantataḥ //</l>\n</lg>\n\n<lg>\n<l>puṇyameva suhṛttrātā sarvabhavacāriṇaḥ /</l>\n<l>pāpino narakāsīnāḥ svargāsīnā hi puṇyinaḥ //</l>\n</lg>\n\n<lg>\n<l>tasmādrājanviditvaivaṃ saṃsārabhadravāṃchibhiḥ /</l>\n<l>duḥkhaṃ hantuṃ sukhaṃ prāptuṃ kartavyaṃ puṇyameva hi //</l>\n</lg>\n\n<lg>\n<l>puṇyena jāyate kvāpi durgatau na kadācana /</l>\n<l>sadā sadgatisaṃjātā bhavanti śrīguṇālayāḥ //</l>\n</lg>\n\n<lg>\n<l>puṇyavāṃllakṣmīmāṃchrīmān guṇavān buddhimān kṛtī /</l>\n<l>sarvavidyākalābhijñaḥ sarvasattvārthabhṛdbhavet //</l>\n</lg>\n\n<lg>\n<l>suśīlo saṃyamī dhīraḥ kṣāntimān vīryavān balī /</l>\n<l>samādhiguṇavān prājñaḥ sarvadharmādhipo bhavet //</l>\n</lg>\n\n<note><hi rend='bold'>Gkv 124</hi></note>\n<lg>\n<l>bodhicittamapi prāpya sarvasāttvahitārthabhṛt /</l>\n<l>bodhisattvo mahāsattvaḥ saṃbuddhaguṇasādhakaḥ //</l>\n</lg>\n\n<p>bodhicaryāvrataṃ dhṛtvā saṃcareta jagaddhite //</p>\n\n<lg>\n<l>tato 'bhisuhṛt kṛpātmā sa pariśuddhatrimaṇḍalaḥ /</l>\n<l>niḥkleśo 'rhat tridhāṃ bodhiṃ prāpya nirvṛtimāpnuyāt //</l>\n</lg>\n\n<lg>\n<l>iti vijñāya rājendra yadi saṃbodhimicchasi /</l>\n<l>viramya tīrthikāsaṃgād bodhicaryāvrataṃ caran //</l>\n</lg>\n\n<lg>\n<l>sarvasattvahitaṃ kṛtvā caturbrahmavihāradhṛk /</l>\n<l>triratnabhajanaṃ kṛtvā sādhaya puṇyasanmaṇim //</l>\n</lg>\n\n<lg>\n<l>yadyevaṃ sādhyate puṇyaṃ bhaverevaṃ maharddhimān /</l>\n<l>saddharmaratnamāsādya trilokādhipatirbhavet //</l>\n</lg>\n\n<lg>\n<l>ityevaṃ samupādiṣṭaṃ lokeśena niśamya saḥ /</l>\n<l>balistatheti vijñapya prābhyanandanprabodhitaḥ //</l>\n</lg>\n\n<lg>\n<l>tataḥ sa daityarājendrastaṃ trailokādhipaṃ gurum /</l>\n<l>mahadrājarddhisatkāraiḥ samabhyarcya pramoditaḥ //</l>\n</lg>\n\n<lg>\n<l>divyaratnamayojjvālaṃ maulikuṇḍalabhūṣaṇam /</l>\n<l>muktikāhāratnādin dakṣiṇān samaḍhaukayet //</l>\n</lg>\n\n<lg>\n<l>tataḥ pradakṣiṇānkṛtvā sāṃjaliḥ saṃpramoditaḥ /</l>\n<l>tatpādāmburuhe natvā samālokyaivamabravīt //</l>\n</lg>\n\n<lg>\n<l>bhagavaṃllokarājendra bhavatkṛpāprasādataḥ /</l>\n<l>pavitrībhūtamātmānaṃ bhavati me 'dhunā dhruvam //</l>\n</lg>\n\n<lg>\n<l>sarvadāhaṃ jagannātha bhavatāṃ śaraṇāśritaḥ /</l>\n<l>triratnabhajanaṃ kṛtvā saṃcare bodhisaṃvare //</l>\n</lg>\n\n<lg>\n<l>tanme 'nugrahamādhāya sadaivaṃ draṣṭumarhati /</l>\n<l>kṣamitvā cāparādhatvaṃ putravat pālayasva mām //</l>\n</lg>\n\n<lg>\n<l>bhavānatraivamāśritya saddharmaṃ samupādiśat /</l>\n<l>asmadanugrahaṃ kṛtvā vijayituṃ sadārhati //</l>\n</lg>\n\n<lg>\n<l>ityevaṃ prārthine tena balinā sa jagatprabhuḥ /</l>\n<l>lokeśvaro mahāsattvastaṃ vilokyaivamādiśat //</l>\n</lg>\n\n<note><hi rend='bold'>Gkv 125</hi></note>\n<lg>\n<l>nāhaṃ sadātra tiṣṭheyaṃ bahu kāryaṃ mamāsti hi /</l>\n<l>tato 'haṃ jetakodyāne vihāre sugatāśrame /</l>\n<l>sadevāsuralokānāṃ sannipātā bhavatyapi //</l>\n</lg>\n\n<lg>\n<l>tatra taṃ trijagannāthaṃ viśvabhuvaṃ munīśvaram /</l>\n<l>saṃbuddhaṃ draṣṭumicchāmi tadgamiṣyāmi sāmpratam //</l>\n</lg>\n\n<lg>\n<l>tattvaṃ yathā parijñātaṃ tathā kṛtvā samāhitaḥ /</l>\n<l>bodhicaryāvrataṃ dhṛtvā sukhaṃ cara sadā śubhe //</l>\n</lg>\n\n<lg>\n<l>iti śāstā samādiṣṭaṃ śrutvā sa balirādarāt /</l>\n<l>tatheti prativanditvā prābhyanandattamīśvaram //</l>\n</lg>\n\n<lg>\n<l>evaṃ sa trijagannātho lokeśvaro jinātmajaḥ /</l>\n<l>taṃ baliṃ samanuśāsya pratasthau bhāsayanstataḥ //</l>\n</lg>\n\n<lg>\n<l>saṃcarantaṃ tamālokya sajanaḥ so 'surādhipaḥ /</l>\n<l>dūrataḥ sāṃjalīrnatvā saṃpaśyan svālayaṃ yayau //</l>\n</lg>\n\n<lg>\n<l>tadārabhyāsurendro 'sau bodhicaryāvrataṃ dadhat /</l>\n<l>triratnabhajanaṃ kṛtvā sadārajjagaddhite //</l>\n</lg>\n\n<lg>\n<l>sarve tasya janāścāpi triratnabhajane ratāḥ /</l>\n<l>tathā bodhivrataṃ dhṛtvā prācaranta sadā śubhe //</l>\n</lg>\n\n<lg>\n<l>ityādiṣṭaṃ munīndreṇa śrutvā sarve sabhāśritāḥ /</l>\n<l>lokāḥ saddharmaṃ vāṃchantaḥ prābhyanandan prabodhitāḥ //</l>\n</lg>\n\n<p>// iti balisaṃbodhanabodhimārgāvatāraṇaprakaraṇam //</p>\n\n<p>10. tamondhakāra bhūmi yakṣa rākṣasa paribodhana saddharmāvatāraṇa prakaraṇam</p>\n\n<lg>\n<l>atha sarvanīvaraṇaviṣkambhī sugatātmajaḥ /</l>\n<l>bhagavantaṃ pūnarnatvā sāṃjalirevamabravīt //</l>\n</lg>\n\n<lg>\n<l>bhagavan sa mahābhijño lokeśvaro jinātmajaḥ /</l>\n<l>kadeha samupāgacchet saṃdrakṣyate mayā katham //</l>\n</lg>\n\n<note><hi rend='bold'>Gkv 126</hi></note>\n<lg>\n<l>naivāsmi toṣitaḥ śāstaḥ pītvāpi tadguṇāmṛtam /</l>\n<l>yatsākṣāddraṣtumicchāmi kadeha sa samācaret //</l>\n</lg>\n\n<lg>\n<l>yattrailokādhipatīśo 'sau durdāntānapi dānavān /</l>\n<l>bodhayitvā prayatnena bodhimārge nyayojayat //</l>\n</lg>\n\n<lg>\n<l>tattasyeva mahadvīryaṃ kasyāpi vidyate na hi /</l>\n<l>munīndrairapi sarvairyatpramātuṃ naiva śakyate //</l>\n</lg>\n\n<lg>\n<l>bhūyo 'pi pātumicchāmi tadguṇāmṛtamuttamam /</l>\n<l>tadbhavānsamupādiśya tuṣṭo 'ntaḥ kartumahati //</l>\n</lg>\n\n<lg>\n<l>iti saṃprārthite tena bhagavān sa munīśvaraḥ /</l>\n<l>viṣkambhinaṃ tamālokya punarevaṃ samādiśat //</l>\n</lg>\n\n<lg>\n<l>śṛṇu sādho mahāsattva lokeśasya mahadguṇam /</l>\n<l>bhūyo 'haṃ saṃpravakṣyāmi sarvasttavaśubhārthataḥ //</l>\n</lg>\n\n<lg>\n<l>tato niṣkramya daityendrabhavanāt sa jinātmajaḥ /</l>\n<l>anyatrāpi samuddhartuṃ sattvān saṃbhāsayan yayau //</l>\n</lg>\n\n<lg>\n<l>tataścāsau mahābhijño lokeśvaraḥ svapuṇyajān /</l>\n<l>nānāraśmīn samutsṛtya jagallokamabhāsayat //</l>\n</lg>\n\n<lg>\n<l>tadraśmayo jagallokānabhāsya prasāritāḥ /</l>\n<l>jetodyāne munīndrasya viśvabhuvaḥ puraḥ sthitāḥ //</l>\n</lg>\n\n<lg>\n<l>jetodyāne tadā tatra prādurbhūtāḥ sarovarāḥ /</l>\n<l>aṣṭāṃgaguṇasaṃpannajalapūrṇā manoharāḥ //</l>\n</lg>\n\n<lg>\n<l>divyasauvarṇapadmādiparipūrṇābhiśobhitāḥ /</l>\n<l>aneke kalpavṛkṣāśca sarvālaṃkāralambitāḥ /</l>\n<l>saratnamaṇimuktādihāralambitaśobhitāḥ //</l>\n</lg>\n\n<lg>\n<l>kāśikaduṣyapaṭṭādivastrālaṃkāralambitāḥ /</l>\n<l>pravālohitastambāḥ suvarṇarupyapatrakāḥ //</l>\n</lg>\n\n<lg>\n<l>aneke puṣpavṛkṣāśca falavṛkṣādayo 'pi ca /</l>\n<l>sarvāścāpi mahauṣadhyaḥ prādurbhūtāssamantataḥ //</l>\n</lg>\n\n<lg>\n<l>tatrārāme vihāre ca sugandhikusumāni ca /</l>\n<l>divyasuvarṇapuṣpāṇi nipeturviyatastadā //</l>\n</lg>\n\n<note><hi rend='bold'>Gkv 127</hi></note>\n<lg>\n<l>evaṃ tanmaṃgalodbhūtanimittaṃ mahadadbhutam /</l>\n<l>samudbhūtaṃ samālokya tasthuḥ sarve savismayāḥ //</l>\n</lg>\n\n<lg>\n<l>atha gaganagaṃjākhyo bodhisattvo 'pi vismitaḥ /</l>\n<l>tanmahadbhadranaimityaṃ parispraṣṭuṃ samutthitaḥ //</l>\n</lg>\n\n<lg>\n<l>viśvabhuvo munīndrasya purataḥ samupasthitaḥ /</l>\n<l>pādābje praṇatiṃ kṛtvā sāṃjalirevamabravīt //</l>\n</lg>\n\n<lg>\n<l>kasya puṇyaprabhāraśmirbhagavannayamāgataḥ /</l>\n<l>kuta iha samābhāsya karotyevaṃ śubhādbhutam //</l>\n</lg>\n\n<lg>\n<l>tadbhavān samupādiśya sarvān sabhāśritānimān /</l>\n<l>lokāan prabodhayan dharme vinodayitumarhati //</l>\n</lg>\n\n<lg>\n<l>evaṃ saṃprārthite tena viśvabhūrbhagavān jinaḥ /</l>\n<l>gaganagaṃjamālokya tamevaṃ punarabravīt //</l>\n</lg>\n\n<lg>\n<l>asau lokeśvarastasmādbhavanānniścaran baleḥ /</l>\n<l>tamo 'ndhakārabhūmyāṃ ca sattvān pātuṃ pragacchati //</l>\n</lg>\n\n<lg>\n<l>tasya lokeśvarasyāyaṃ puṇyaraśmissamantataḥ /</l>\n<l>avabhāsya jagallokamihāpi saṃprasāritaḥ //</l>\n</lg>\n\n<lg>\n<l>tenadaṃ bhadranaimityaṃ kulaputra prajāyate /</l>\n<l>tatra sattvān samuddhṛtya prāgacchet sa jagatprabhuḥ //</l>\n</lg>\n\n<lg>\n<l>tadātra kulaputrastvaṃ trailokādhipatīśvaram /</l>\n<l>tamāyātaṃ samālokya natvārādhaya sādaram //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya saḥ /</l>\n<l>gaganagaṃja ālokya taṃ munīmevamabravīt //</l>\n</lg>\n\n<lg>\n<l>kathaṃ sa bhagavān yāti tatrāndhatamase bhuvi /</l>\n<l>sūryacandramasoryatra prabhā na jñāyate kvacit //</l>\n</lg>\n\n<lg>\n<l>tatrāpi prāṇinaḥ santi yānuddhartuṃ sa gacchati /</l>\n<l>kathaṃ kimarthamālokya viharet kva jinātmajaḥ //</l>\n</lg>\n\n<lg>\n<l>iti tenodite śāstā viśvabhūḥ sa munīśvaraḥ /</l>\n<l>gaganagaṃjamālokya taṃ punarevamādiśat //</l>\n</lg>\n\n<note><hi rend='bold'>Gkv 128</hi></note>\n<lg>\n<l>tatrāpi kulaputrāsti varado nāma sadguṇī /</l>\n<l>cintāmaṇirmahāratnaḥ śrīkāntimān dineśavat //</l>\n</lg>\n\n<lg>\n<l>tatrānekasahasrāṇi yakṣaṇāṃ rakṣasāmapi /</l>\n<l>yathākāmaṃ sukhaṃ bhuktvā vasanti svairacāriṇaḥ //</l>\n</lg>\n\n<lg>\n<l>tān kleśābhimāno duṣṭān paśyan sa karuṇānidhiḥ /</l>\n<l>bodhayitvā prayatnena cārayituṃ susaṃvaram //</l>\n</lg>\n\n<lg>\n<l>svapuṇyaraśmimutsṛjya saṃbhāsayan samantataḥ /</l>\n<l>praviśati yathā pūrṇacandraḥ prahlādayan jagat //</l>\n</lg>\n\n<lg>\n<l>tadraśmiparispṛṣṭāste sarve 'pi yakṣarākṣasāḥ /</l>\n<l>mahāsaukhyasamāpannāḥ tiṣṭhanti vismayānvitāḥ //</l>\n</lg>\n\n<lg>\n<l>tadā taṃ samupāyātaṃ śrīkāntisaṃprabhāsitam /</l>\n<l>dṛṣṭvā te muditāḥ sarve purataḥ samupāgatāḥ /</l>\n<l>kṛtāṃjalipuṭā natvā tasya pādāmbuje mudā /</l>\n<l>purataḥ samupāśritya saṃpṛcchantyevamādarat //</l>\n</lg>\n\n<lg>\n<l>mā tvaṃ bhagavaṃcchrāntaḥ klānto va bhavatāṃ tanau /</l>\n<l>kaccit sarvatra kauśalyaṃ dṛśyate sucirādbhavān //</l>\n</lg>\n\n<lg>\n<l>iti tairuditaṃ śrutvā lokeśaḥ sa jinātmajaḥ /</l>\n<l>tān sarvān samupāsīnān vadatyevaṃ vilokayan //</l>\n</lg>\n\n<lg>\n<l>mamānekāni kāryāṇi sattvānāṃ hitasādhane /</l>\n<l>tenāhaṃ sucireṇātra samāgacchāmi sāmpratam //</l>\n</lg>\n\n<lg>\n<l>nātmabhāvo mayaikasya sattvasya kāryasādhane /</l>\n<l>niṣpādito jagatsattvasaddharmasādhane 'pi hi //</l>\n</lg>\n\n<lg>\n<l>sarve sattvā mayālokya bodhayitvā prayatnataḥ /</l>\n<l>bodhimārge pratiṣṭhāpya preṣaṇīyāḥ sukhāvatīm //</l>\n</lg>\n\n<lg>\n<l>tenāhaṃ sucireṇātra samāgacchāmi sāmpratam /</l>\n<l>nātmabhāvo mayaikasya sattvasya kāryasādhane //</l>\n</lg>\n\n<lg>\n<l>niṣpādito jagatsattvasaddharmasādhane 'pi hi /</l>\n<l>sarve sattvā mayālokya bodhayitvā prayatnataḥ //</l>\n</lg>\n\n<note><hi rend='bold'>Gkv 129</hi></note>\n<p>bodhimārge pratiṣṭhāpya preṣaṇīyāḥ sukhāvatīm //</p>\n\n<lg>\n<l>tenāhaṃ sucireṇāpi yuṣmākaṃ hitasādhane /</l>\n<l>vilokya samupāyāmi nānyatheti hi manyata //</l>\n</lg>\n\n<lg>\n<l>ityādiṣṭaṃ jagacchāstrā tena lokeśvareṇa te /</l>\n<l>śrutvā sarve mudā tasya pura evaṃ vadanti ca //</l>\n</lg>\n\n<lg>\n<l>jayo 'stu te sadā kārye sidhyatu te samīhitam /</l>\n<l>sadaivaṃ kṛpayālokya sarvānnaḥ pātumarhati //</l>\n</lg>\n\n<lg>\n<l>ityuktvā te prasannākṣāḥ sarve taṃ triguṇādhipam /</l>\n<l>svarṇaratnāsane sthāpya prārthayanyevamānatāḥ //</l>\n</lg>\n\n<lg>\n<l>bhagavannātha lokeśa satsaukhyaguṇasādhanam /</l>\n<l>asmadanugrahe dharmaṃ samupādeṣṭumarhati //</l>\n</lg>\n\n<lg>\n<l>iti samprārthite taiḥ sa lokeśvaro jinātmajaḥ /</l>\n<l>tāna yakṣān rākṣasān sarvān samālokyaivamādiśat //</l>\n</lg>\n\n<lg>\n<l>sādhu cittaṃ samādhāya śṛṇudhvaṃ yūyamādarāt /</l>\n<l>kāraṇḍavyūhamaudāryasūtraṃ vakṣyāmi vo hite //</l>\n</lg>\n\n<lg>\n<l>ye śroṣyanti mahāyānasūtrarājamidaṃ mudā /</l>\n<l>ye śrutvā dhārayiṣyanti vācayiṣyanti ye sadā //</l>\n</lg>\n\n<lg>\n<l>paryavāpsyanti ye cāpi likhiṣyanti ca ye tathā /</l>\n<l>ye ca likhāpayiṣyanti bhāvayiṣyanti ye sadā //</l>\n</lg>\n\n<lg>\n<l>ye ca pravartayiṣyanti śrāvayiṣyanti ye parān /</l>\n<l>anumodya sadā smṛtvā praṇatvā ye bhajantyapi //</l>\n</lg>\n\n<lg>\n<l>ye cāpi śraddhayā nityamarcayiṣyanti sarvadā /</l>\n<l>sādaraṃ ye ca satkṛtya mānayiṣyanti sarvadā //</l>\n</lg>\n\n<lg>\n<l>teṣāṃ puṇyamasaṃkhyeyamaprameyaṃ mahattaram /</l>\n<l>sadgunaśrīmahatsaukhyasaṃbuddhapadasādhanam //</l>\n</lg>\n\n<lg>\n<l>sarvajñāḥ sugatāḥ sarve munīndrā api sarvadā /</l>\n<l>etatpuṇyapramāṇāni kartuṃ na cābhiśaknuyuḥ //</l>\n</lg>\n\n<lg>\n<l>tadyathāpi ca caturdvipanivāsino 'pi mānavāḥ /</l>\n<l>hemaratnamayaṃ stūpaṃ kuryurekaikamucchritam //</l>\n</lg>\n\n<note><hi rend='bold'>Gkv 130</hi></note>\n<lg>\n<l>teṣu stūpeṣu sarveṣu dhāturatnāvaropaṇam /</l>\n<l>kūryuste mānavāḥ sarve caturdvīpanivāsinaḥ //</l>\n</lg>\n\n<lg>\n<l>tesāṃ yāvanmahatpuṇyaskandhamaudāryasattamam /</l>\n<l>tato 'dhikaṃ hi tatpuṇyaṃ kāraṇḍavyūhasūtrajam //</l>\n</lg>\n\n<lg>\n<l>tadyathā ca mahānaghāḥ paṃcapūrṇajalāvahāḥ /</l>\n<l>sahasraparivārāstāḥ saṃkramanti yathodadhim //</l>\n</lg>\n\n<lg>\n<l>evameva mahatpuṇyaṃ kāraṇḍavyūhasūtrajam /</l>\n<l>śravaṇabhajanādīnāṃ saṃprābhivahate sadā //</l>\n</lg>\n\n<lg>\n<l>evametanmahatpuṇyaṃ matvā yūyaṃ yadīcchatha /</l>\n<l>tyaktvā pāpamatiṃ sarve śṛṇutedaṃ subhāṣitam //</l>\n</lg>\n\n<lg>\n<l>śrutvānumodya satkṛtya mānayata sadādarāt /</l>\n<l>etatpuṇyābhiliptā hi bhaviṣyatha jinātmajāḥ //</l>\n</lg>\n\n<p>iti tena jagacchāstrā samādiṣṭaṃ niśamya te //</p>\n\n<p>sarve te rākṣasā yakṣā muditāścedamabruvan //</p>\n\n<lg>\n<l>ye cāpīdaṃ mahāyānasūtrarājaṃ jagatprabhāḥ /</l>\n<l>likhāpayanti teṣāṃ syātkiyatpuṇyaṃ samādiśa //</l>\n</lg>\n\n<lg>\n<l>ityakte taiḥ sa lokeśo bodhisattvo jinātmajaḥ /</l>\n<l>sarvāṃstān muditān matvā samālokyedamādiśat //</l>\n</lg>\n\n<lg>\n<l>kulaputrā aprameyaṃ pujyaṃ teṣāṃ prajāyate /</l>\n<l>likhantīdaṃ sūtrarājaṃ likhāpayanti ye 'pi ca //</l>\n</lg>\n\n<lg>\n<l>caturaśītisaddharmaskandhasāhasrikāni taiḥ /</l>\n<l>likhāpitāni sarvāṇi teṣāṃ puṇyaṃ mahattaram //</l>\n</lg>\n\n<lg>\n<l>rājānaste bhaviṣyanti nṛpendrāścakravartinaḥ /</l>\n<l>dharmiṣṭhā lokabhartāro virā dhīrā vicakṣaṇāḥ //</l>\n</lg>\n\n<lg>\n<l>ye cāpyasya mahāyānasūtrarājasya sarvadā /</l>\n<l>nāmānusmaraṇaṃ kṛtvā bhajanti saṃprasāditāḥ //</l>\n</lg>\n\n<lg>\n<l>te sarve bhavaduḥkhebhyo vimuktā vimalāśayāḥ /</l>\n<l>niḥkleśāḥ paripūrṇāṃgāḥ sugandhimukhavāsinaḥ //</l>\n</lg>\n\n<note><hi rend='bold'>Gkv 131</hi></note>\n<lg>\n<l>candanagandhitāṃgāśca suvīryabalaveginaḥ /</l>\n<l>jātismarāśca dharmīṣṭhā bhaveyuḥ śrīguṇāśrayāḥ //</l>\n</lg>\n\n<lg>\n<l>evaṃ matvā mahatpuṇyaṃ yadyetadguṇamicchatha /</l>\n<l>viramya kleśasaṃgebhyaḥ pariśuddhāśayā mudā //</l>\n</lg>\n\n<lg>\n<l>etatkāraṇḍavyūhasya sūtrarājasya sarvadā /</l>\n<l>nāmānusmaraṇaṃ kṛtvā bhajata śraddhayādarāt //</l>\n</lg>\n\n<lg>\n<l>tato yūyaṃ vinirmuktā bhavakleśātiduḥkhataḥ /</l>\n<l>niḥkleśā vimalātmānaḥ sukhāvatīṃ gamiṣyatha //</l>\n</lg>\n\n<lg>\n<l>tatrāmitābhanāthasya pītvā dharmāmṛtaṃ sadā /</l>\n<l>bodhicaryāṃvrataṃ prāpya bhaviṣyatha jinātmajāḥ //</l>\n</lg>\n\n<lg>\n<l>tataḥ sattvahitādhānaśrīsaṃpatsadguṇāśrayāḥ /</l>\n<l>sarvasattvahitaṃ kṛtvā saṃbuddhapadamāpsyatha //</l>\n</lg>\n\n<lg>\n<l>iti satyaṃ parijñāya śuddhāśayā jitendriyāḥ /</l>\n<l>triratnabhajanaṃ kṛtvā bhajana tatsubhāṣitam //</l>\n</lg>\n\n<lg>\n<l>iti taduktamākarṇya sarve te yakṣarākṣasāḥ /</l>\n<l>prabodhitā mahotsāhaiścarantyevaṃ samādarāt //</l>\n</lg>\n\n<lg>\n<l>tataḥ kecin bhavantyetaddharmaśraddhānusāriṇaḥ /</l>\n<l>kecicca śrotāapannāḥ sakṛdāgāmino 'pare //</l>\n</lg>\n\n<lg>\n<l>anye 'nāgāminaḥ kecidbhavanti bodhisādhane /</l>\n<l>tatassarve 'pi te yakṣā rākṣasāḥ saṃpramoditāḥ //</l>\n</lg>\n\n<lg>\n<l>tadupadiṣṭamāsādya bhavanti brahmacāriṇaḥ /</l>\n<l>parasya ca hitaṃ kṛtvā saṃcarante śubhe sadā //</l>\n</lg>\n\n<lg>\n<l>tataste nanditāḥ sarve bhūyastaṃ triguṇādhipam /</l>\n<l>kṛtājaṃlipuṭā natvā prārthayantyevamādarāt //</l>\n</lg>\n\n<lg>\n<l>bhagavannubodhe naḥ saddharmaṃ samupādiśat /</l>\n<l>viharasva sadātraiva kvacidanyatra mā vraja //</l>\n</lg>\n\n<lg>\n<l>svarṇaratnamayaṃ stūpaṃ kṛtvā dāsyāmahe 'tra te /</l>\n<l>rathacaṃkrayātrā ca kariṣyāmo jagatprabhoḥ //</l>\n</lg>\n\n<note><hi rend='bold'>Gkv 132</hi></note>\n<lg>\n<l>sadā te śaraṇe sthitvā pītvā dharmāmṛtaṃ mudā /</l>\n<l>saddharmasādhanaṃ kṛtvā cariṣyāmaḥ sukhaṃ śubhe //</l>\n</lg>\n\n<lg>\n<l>iti taiḥ prārthitaṃ sarvaiḥ śrutvā lokeśvaro 'tha saḥ /</l>\n<l>sarvānstān rākṣasān yakṣān samālokyaivamādiśat //</l>\n</lg>\n\n<lg>\n<l>nāhaṃ sadātra tiṣṭheyamantratrāpyevamācaran /</l>\n<l>bodhayannaparān sattvān yojayeyaṃ susaṃvare //</l>\n</lg>\n\n<lg>\n<l>tasmādyūyamime sarve upadiṣṭaṃ yathā mayā /</l>\n<l>tathā dhṛtvā sadā dharme caritvā tiṣṭhatābhavam //</l>\n</lg>\n\n<lg>\n<l>iti śāstrā samādiṣṭaṃ śrutvā te yakṣarākṣasāḥ /</l>\n<l>tadviyogātiduḥkhārtā vadanyevaṃ parasparam //</l>\n</lg>\n\n<lg>\n<l>gamiṣyati bhavanto 'yaṃ lokanātho jagatprabhuḥ /</l>\n<l>tadbhaviṣyāmahe sarve saddharmarahitā vayam //</l>\n</lg>\n\n<lg>\n<l>iti saṃbhāṣya sarve te tasya traidhātukaprabhoḥ /</l>\n<l>pādābje praṇatiṃ kṛtvā tiṣṭhanti samupāśritāḥ //</l>\n</lg>\n\n<lg>\n<l>tataḥ sa trijagannātho lokeśvaro jinātmajaḥ /</l>\n<l>tān sarvān samupāmantrya carati prasthitastataḥ //</l>\n</lg>\n\n<lg>\n<l>tatra te rākṣasā yakṣāssarve tasya jagatprabhoḥ /</l>\n<l>rudantaḥ sneharāgārtā gacchanti pṛṣṭhato 'nugāḥ //</l>\n</lg>\n\n<lg>\n<l>tān dṛṣṭvā tvāgatān sarvān sa lokeśo karuṇātmakaḥ /</l>\n<l>prāyātān dūrato mārge samālokyaivamabravīt //</l>\n</lg>\n\n<lg>\n<l>sudūramāgato yūyaṃ nivartadhvaṃ svamālayam /</l>\n<l>māgacchata gamiṣyāmi śuddhāvāse surālaye //</l>\n</lg>\n\n<lg>\n<l>ityādiṣṭe jagacchāstrā sarve te yakṣarākṣasāḥ /</l>\n<l>lokeśvarasya pādābje natvā yānti svamālayam //</l>\n</lg>\n\n<lg>\n<l>tatra te rākṣasā yakṣā dhṛtvājñāṃ trijagatprabhoḥ /</l>\n<l>triratnabhajanaṃ kṛtvā caturbrahmavihāriṇaḥ //</l>\n</lg>\n\n<lg>\n<l>bodhicaryāvrataṃ dhṛtvā saṃbodhinihitāśayāḥ /</l>\n<l>parasparaṃ hitaṃ kṛtvā saṃcarante sadā śubhe //</l>\n</lg>\n\n<note><hi rend='bold'>Gkv 133</hi></note>\n<lg>\n<l>evaṃ sa trijagannātho durbodhān yakṣarākṣasān /</l>\n<l>api niyujya saddharme cārayati prabodhayan //</l>\n</lg>\n\n<lg>\n<l>evaṃ sa trijagannāthaḥ sarvāsattvān prabodhayan /</l>\n<l>bodhimāarge pratiṣṭhāpya pālayati sadā bhave //</l>\n</lg>\n\n<lg>\n<l>tenāsya trijagadbhartuḥ puṇyaskandhaṃ mahattaram /</l>\n<l>aprameyaṃ jinaiḥ sarvaiḥ pramātuṃ naiva śakyate //</l>\n</lg>\n\n<lg>\n<l>tasmāttasya jagadbhartuḥ smṛtvāpi nāma sarvadā /</l>\n<l>samudāhṛtya natvāpi kartavyaṃ bhajanaṃ mudā //</l>\n</lg>\n\n<lg>\n<l>ye tasyoccārya nāmāpi bhajanti sarvadā mudā /</l>\n<l>durgatiṃ te na gacchanti saṃprayāyuḥ sukhāvatīm //</l>\n</lg>\n\n<lg>\n<l>tatrāmitābhanāthasya śaraṇe samupāśritāḥ /</l>\n<l>sadā dharmāmṛtaṃ pītvā saṃcareran susaṃvare //</l>\n</lg>\n\n<lg>\n<l>tato bodhivrataṃ dhṛtvā saṃcaritvā jagaddhite /</l>\n<l>trividhāṃ bodhimāsādya sambuddhapadamāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya te /</l>\n<l>sarve lokāḥ sabhāsīnāḥ prābhyanandan prabodhitāḥ //</l>\n</lg>\n\n<lg>\n<l>ityādiṣṭaṃ munīndreṇa śrīghanena niśamya te /</l>\n<l>sarve sasāṃghikā lokā muhurmuhuḥ saṃprabodhitāḥ //</l>\n</lg>\n\n<p>// iti tamo 'ndhakārabhūmiyakṣarākṣasaparibodhanasaddharmāvatāraṇaprakaraṇaṃ samāptam //</p>\n\n<p>11. śuddhāvāsika sukuṇḍala devaputroddhāraṇa prakaraṇam</p>\n\n<lg>\n<l>atha gaganagaṃjo 'sau bodhisattvaḥ kṛtāṃjaliḥ /</l>\n<l>viśvabhuvaṃ munīndraṃ taṃ natvevaṃ punarabavīt //</l>\n</lg>\n\n<lg>\n<l>bhagavan sa mahāsattvo lokeśvaro jinātmajaḥ /</l>\n<l>kadeha samupāgacched drakṣyate sa kathaṃ mayā //</l>\n</lg>\n\n<note><hi rend='bold'>Gkv 134</hi></note>\n<lg>\n<l>tataḥ kutra prayāto 'sau samuddhartuṃ ca duḥkhitaḥ /</l>\n<l>tadupādiśya naḥ sarvān prabodhayitumarhati //</l>\n</lg>\n\n<lg>\n<l>iti saṃprārthite tena gaganagaṃjena saddhiyā /</l>\n<l>viśvabhūrmunirājastaṃ samālokyaivamādiśat //</l>\n</lg>\n\n<lg>\n<l>tato 'sau kutraputrāntarhitāgnivat prabhāsayan /</l>\n<l>gatvā vihāyāsau śuddhavāsaloke 'bhigacchati //</l>\n</lg>\n\n<lg>\n<l>tatra sa brāhmaṇaṃ rupaṃ dhṛtvā paśyan samantataḥ /</l>\n<l>tatra devanikāyeṣu samupācarate dīnavat //</l>\n</lg>\n\n<lg>\n<l>tatra sukuṇḍalo nāma devaputro daridritaḥ /</l>\n<l>duḥkhitaḥ kleśābhinnātmā durbhago dīnamānasaḥ //</l>\n</lg>\n\n<lg>\n<l>taṃ saṃpaśyan samuddhartuṃ sadṛśābhāvitāśayaḥ /</l>\n<l>śanaistasya gṛhadvāre samupāśritya tiṣṭhati //</l>\n</lg>\n\n<lg>\n<l>taṃ dvārasamupāsīnaṃ vilokya sa sukuṇḍalaḥ /</l>\n<l>kastvaṃ kimarthamāyāta ityevaṃ paripṛcchati //</l>\n</lg>\n\n<lg>\n<l>tenaivaṃ paripṛṣṭe 'sau brāhmaṇo 'rthi suduḥkhivat /</l>\n<l>niśvasyaivaṃ śanaistasya saṃpaśyan vadate puraḥ //</l>\n</lg>\n\n<lg>\n<l>brāhmaṇo 'haṃ mahābhāga dūradeśādihāgataḥ /</l>\n<l>kṣutpipāsābhitapto 'smi tadbhojyaṃ me pradīyatām //</l>\n</lg>\n\n<lg>\n<l>tenaivaṃ yācamāno 'sau devaputraḥ sukuṇḍalaḥ /</l>\n<l>rudan dīnasvaraḥ paśyan vadatyevaṃ tamānataḥ //</l>\n</lg>\n\n<lg>\n<l>brāhmaṇa kiṃ pradāsyate kiṃcidvastu na me gṛhe /</l>\n<l>tatkṣamasvāparādhaṃ me prārthayānyamito vrajan //</l>\n</lg>\n\n<lg>\n<l>iti tenoditaṃ śrutvā vadatyevaṃ dvijaḥ sa tam /</l>\n<l>kiṃcidapi pradātavyaṃ kṣuttṛṣṇākheditasya me /</l>\n<l>yadi na dīyate kiṃcidapyatra maraṇaṃ vraje //</l>\n</lg>\n\n<lg>\n<l>iti taduktamākarṇya devaputraḥ sukuṇḍalaḥ /</l>\n<l>kiṃcidvastu gṛhe draṣṭuṃ praviśya paśyate śvasan //</l>\n</lg>\n\n<lg>\n<l>tadā tasya jagaddhartuḥ kṛpādṛṣṭyanubhāvataḥ /</l>\n<l>tatra gṛhe samudbhūtā mahadaiśvaryasaṃpadaḥ //</l>\n</lg>\n\n<note><hi rend='bold'>Gkv 135</hi></note>\n<lg>\n<l>tadā tasya gṛhe tatra kāṣṭhāgāreṣu sarvataḥ /</l>\n<l>bhāṇḍāni vividhai ratnaiḥ pūrṇāni sarvadhātubhiḥ //</l>\n</lg>\n\n<lg>\n<l>annaiśca bhojanairdravyaiḥ pānairdivyāmṛtairapi /</l>\n<l>divyacīvaravastrādisarvālaṃkārabhūṣaṇaiḥ //</l>\n</lg>\n\n<lg>\n<l>sugandhidravyapuṣpaiśca paripūrṇāni sarvataḥ /</l>\n<l>vilokya samudāścaryasamākulitamānasaḥ //</l>\n</lg>\n\n<lg>\n<l>aho kimidamāścaryam svapnaṃ vā dṛśyate mayā /</l>\n<l>iti saṃcintya bhūyo 'pi samīkṣyaivaṃ vicintayan //</l>\n</lg>\n\n<lg>\n<l>nūnamayaṃ mahābhijñaḥ puruṣo madgṛhāgataḥ /</l>\n<l>yasya darśanabhāvena lakṣmīrjātā mamedṛśī //</l>\n</lg>\n\n<lg>\n<l>iti niścitya cittena devaputraḥ sa nanditaḥ /</l>\n<l>sahasopetya tam vipraṃ bhāṣate evamādarāt //</l>\n</lg>\n\n<lg>\n<l>namaste brāhmaṇaśreṣṭha kaścitte kauśalaṃ tanau /</l>\n<l>praviśātra gṛhe 'smākamanugrahītumarhasi //</l>\n</lg>\n\n<lg>\n<l>iti tenoditaṃ śrutvā brāhmaṇaḥ sa prasāditaḥ /</l>\n<l>sahasotthāya tadgehaṃ praviśati vilokayan //</l>\n</lg>\n\n<lg>\n<l>tatra sa suprasanātmā devaputraḥ sukuṇḍalaḥ /</l>\n<l>brāhmaṇaṃ taṃ pratiṣṭhāpya svāsane cārcate mudā //</l>\n</lg>\n\n<lg>\n<l>pravārya dūṣyapaṭṭādicīvaraiḥ śuṣmakomalaiḥ /</l>\n<l>maṇḍayitvā ca sarvāgaṃ sarvālaṃkārabhūṣaṇaiḥ //</l>\n</lg>\n\n<lg>\n<l>divyarasāgrasusvādairāhārairamṛtottamaiḥ /</l>\n<l>varṇagandharasodārairbhojayati samādaram //</l>\n</lg>\n\n<lg>\n<l>tatsatkāraṃ samālokya brāhmaṇaḥ sa prasāditaḥ /</l>\n<l>bhuktvā bhogyaṃ yathākāmaṃ dadātyasmai śubhāśiṣam //</l>\n</lg>\n\n<lg>\n<l>svasti te maṃgalaṃ bhūyātsarvadāpi samantataḥ /</l>\n<l>tiṣṭhatu te gṛhe lakṣmīḥ sadā saddharmasādhinī //</l>\n</lg>\n\n<lg>\n<l>bhavatu te sadā śuddhaṃ cittaṃ saddharmalālasam /</l>\n<l>sidhyantu te 'bhilāṣaṃ ca samvṛtikāryasādhanam //</l>\n</lg>\n\n<note><hi rend='bold'>Gkv 136</hi></note>\n<lg>\n<l>sadaitacchrīsusaṃpattisukhaṃ bhuktvā hitārthabhṛt /</l>\n<l>triratnabhajanaṃ kṛtvā tiṣṭha caran mudā śubhe //</l>\n</lg>\n\n<lg>\n<l>ahaṃ gacchāmi jetarṣerudyane saugatāśrame /</l>\n<l>viśvabhuvaṃ munīndraṃ saṃdraṣṭuṃ vanditumutsahe //</l>\n</lg>\n\n<lg>\n<l>iti taduktamākarṇya devaputraḥ sa vismitaḥ /</l>\n<l>brāhmaṇaṃ taṃ samālokya pṛcchate caivamādarāt //</l>\n</lg>\n\n<lg>\n<l>kīdṛśaṃ tanmahodyānaṃ jetarṣeḥ saugatāśramam /</l>\n<l>kīdṛśī ramaṇīyā sā bhūmī tadvada me dvija //</l>\n</lg>\n\n<lg>\n<l>ityevaṃ devaputreṇa paripṛṣṭe niśamya saḥ /</l>\n<l>brāhmaṇastaṃ samālokya vadatyevaṃ ca sādaram //</l>\n</lg>\n\n<lg>\n<l>ramaṇīyaṃ tadudyānaṃ jetarṣaḥ saugatāśramam /</l>\n<l>divyasauvarṇaratnādinānālaṃkāramaṇḍitam //</l>\n</lg>\n\n<lg>\n<l>tatrainakasamudbhūtā kalpṛkṣā mahīruhāḥ /</l>\n<l>sarvakusumavṛkṣāśca sarvasatfalaśākhinaḥ //</l>\n</lg>\n\n<lg>\n<l>aṣṭāṃgaguṇasampannāḥ jalapūrṇamanoharāḥ /</l>\n<l>anekāḥ puṣkariṇyo 'pi padmotpalādiśobhitāḥ //</l>\n</lg>\n\n<lg>\n<l>tatrārhantaḥ śubhātmāno bhikṣavo brahmacāriṇaḥ /</l>\n<l>śuddhaśīlā mahābhijñā dakṣiṇīyā vicakṣaṇāḥ //</l>\n</lg>\n\n<lg>\n<l>viśvabhuvo munīndrasya śrāvakā bodhicāriṇaḥ /</l>\n<l>aneke bodhisattvāśca mahāsattvā maharddhikāḥ //</l>\n</lg>\n\n<lg>\n<l>bhikṣuṇyo brahacāriṇyaḥ śuddhaśīlā jitendriyāḥ /</l>\n<l>cailakavratinaścāpi tathānye 'pi ca sāṃghikāḥ //</l>\n</lg>\n\n<lg>\n<l>triratnabhajanāraktā upāsakā upāsikāḥ /</l>\n<l>viśvabhuvo munīndrasya śāsane śaraṇāśritāḥ //</l>\n</lg>\n\n<lg>\n<l>sadā dharmāmṛtaṃ pītvā viharanti samāhitāḥ /</l>\n<l>evamanye 'pi lokāśca brāhmaṇastīrthikā api //</l>\n</lg>\n\n<lg>\n<l>rājānaḥ kṣatriyāścaiva samantrijanapaurikāḥ /</l>\n<l>śreṣṭhinaḥ sārthavāhāśca mahājanāḥ śubhārthinaḥ //</l>\n</lg>\n\n<note><hi rend='bold'>Gkv 137</hi></note>\n<lg>\n<l>tatrāgatya samāśritya śrutvā saddharmamādarāt /</l>\n<l>triratnabhajanaṃ kṛtvā viharanti sadā śubhe //</l>\n</lg>\n\n<lg>\n<l>tathā devāśca daityāśca gandharvā api kinnarāḥ /</l>\n<l>yakṣāśca nāgarājāśca garuḍāśca mahoragāḥ //</l>\n</lg>\n\n<lg>\n<l>siddhā vidyādharāścāpi sarve lokādhipā api /</l>\n<l>sadā tatra samāgatya viśvabhuvo jagadguroḥ //</l>\n</lg>\n\n<p>satkṛtyābhyarcya saddharmaṃ śrutvā tiṣṭhanti sādaram //</p>\n\n<lg>\n<l>evaṃ tatra munīndro 'sau viśvabhūḥ saṃpradarśayan /</l>\n<l>prātihāryāṇi saddharmaṃ samupādiśya tiṣṭhati //</l>\n</lg>\n\n<lg>\n<l>evaṃ tajjetakārāmaṃ puṇyakṣetraṃ manoramam /</l>\n<l>sarvairlokādhipaiścāpi saṃsevitaṃ praśāsitam //</l>\n</lg>\n\n<lg>\n<l>tadatra sāmpratam sarve lokā devādhipā api /</l>\n<l>saddharmaṃ śrotumāgātya tiṣṭhanti tatsabhāśritāḥ //</l>\n</lg>\n\n<lg>\n<l>tavāpi yadi vāṃchāsti tatra gaccha samadarāt /</l>\n<l>viśvabhuvo munīndrasya sabhāṃ paśca vṛṣaṃ śṛṇu //</l>\n</lg>\n\n<lg>\n<l>tatsaddharmāmṛtaṃ pītpā saṃbodhinihitāśayaḥ /</l>\n<l>triratnabhajanaṃ kṛtvā bodhicaryāvrataṃ cara //</l>\n</lg>\n\n<lg>\n<l>etatpuṇyaviśuddhatmā pariśuddhatrimaṇḍalaḥ /</l>\n<l>trividhāṃ bodhimāsādya saṃbuddhapadamāpsyasi //</l>\n</lg>\n\n<lg>\n<l>iti matvā samādhāya śrutvā saddharmamādarāt /</l>\n<l>triratnabhajanaṃ kṛtvā tiṣṭha caran sadā śubhe //</l>\n</lg>\n\n<lg>\n<l>iti tena samādiṣṭaṃ niśamya sa sukuṇḍalaḥ /</l>\n<l>prabodhitastathetyuktvā pṛcchatyevaṃ dvijaṃ ca tam //</l>\n</lg>\n\n<lg>\n<l>avasyaṃ satyamākhyātumarhasi me puraḥ dvija /</l>\n<l>devo 'si mānavo vā tvaṃ daityendro vā maharddhimān //</l>\n</lg>\n\n<lg>\n<l>kasyāpi vidyate nedṛkkṛpādharmānubhāvatā /</l>\n<l>yathā tvamiha mām paśyan tathā ko 'nyo 'nupālayet //</l>\n</lg>\n\n<lg>\n<l>iti tenoditaṃ śrutvā brāhmaṇaḥ sa prasāditaḥ /</l>\n<l>devaputraṃ tamālokya vadatyevaṃ prabodhane //</l>\n</lg>\n\n<note><hi rend='bold'>Gkv 138</hi></note>\n<lg>\n<l>na devo mānavo naiva daityendro vāpi nāsmyaham /</l>\n<l>bodhisattvo 'smyahaṃ sarvasattvahitārthasaṃbharaḥ //</l>\n</lg>\n\n<lg>\n<l>boddhicaryāvrataṃ dhṛtvā paśyan sattvān suduḥkhitaḥ /</l>\n<l>bodhayitvā prayatnena yojayitvā susaṃvare //</l>\n</lg>\n\n<lg>\n<l>evaṃ sarvatra lokeṣu duḥkhinaḥ pāpino 'pyaham /</l>\n<l>bodhayitvā svayaṃ paśyan yojayeyaṃ sadā śubhe //</l>\n</lg>\n\n<lg>\n<l>tathahaṃ svayamālokya sarvān sattvān prabodhayan /</l>\n<l>bodhimārge pratiṣṭhāpya gacche tatra jināśrame //</l>\n</lg>\n\n<lg>\n<l>iti tena samādiṣṭaṃ niśamya saṃpramoditaḥ /</l>\n<l>sa ratnadakṣiṇāṃ datvā tasyaivaṃ ca prabhāṣate //</l>\n</lg>\n\n<lg>\n<l>aho guṇamayaṃ kṣetraṃ sarvadoṣavivarjitam /</l>\n<l>yatrādya ropitaṃ vījamadya saṃpadyate falam //</l>\n</lg>\n\n<lg>\n<l>dhanyāste puruṣāḥ sarve ye triratnasubhaktikāḥ /</l>\n<l>sadā dharmāmṛtaṃ pītvā saṃcarante jagaddhite //</l>\n</lg>\n\n<lg>\n<l>ahamapi gamiṣyāmi jetārāme jināśrame /</l>\n<l>viśvabhuvaṃ munīndraṃ taṃ draṣṭumicche sasāṃghikam //</l>\n</lg>\n\n<lg>\n<l>tadahaṃ bhavatā sārddhaṃ tatra gantuṃ samutsahe /</l>\n<l>tanmāṃ nītvā munīndraṃ taṃ saṃdarśayitumarhati //</l>\n</lg>\n\n<lg>\n<l>iti saṃprārthite tena brāhmaṇaḥ sa sukuṇḍalam /</l>\n<l>devaputraṃ tamālokya pratibravīti bodhayan //</l>\n</lg>\n\n<lg>\n<l>ahamanyatra loke 'pi sattvān paśyan prabodhayan /</l>\n<l>bodhimārge niyujyaivaṃ gamiṣyāmi tadāśrame //</l>\n</lg>\n\n<lg>\n<l>tvameva prathamaṃ gatvā tatra jetāśrame vane /</l>\n<l>vihārasthaṃ munīndraṃ taṃ saṃdarśaya sasāṃghikam //</l>\n</lg>\n\n<lg>\n<l>tatsaddharmāmṛtaṃ pītvā saṃbodhinihitāśayaḥ /</l>\n<l>triratnabhajanaṃ kṛtvā saṃcarasva sadā śubhe //</l>\n</lg>\n\n<lg>\n<l>ityuktvā sa mahāsattvo brāhmaṇaḥ prasthitastataḥ /</l>\n<l>antarhitaḥ kṣaṇādvahnirivāśe 'bhigacchati //</l>\n</lg>\n\n<note><hi rend='bold'>Gkv 139</hi></note>\n<lg>\n<l>tad dṛṣṭvā deavaputro 'sau mudāścaryakulāśayaḥ /</l>\n<l>natvākāśe muhuḥ paśyaṃścireṇa gacchate gṛhe //</l>\n</lg>\n\n<lg>\n<l>tatra sattvālayāsīnāḥ brāhmaṇaṃ tamanusmaran /</l>\n<l>taddupadiṣṭamādhāya tiṣṭhate saṃcarecchubhe //</l>\n</lg>\n\n<p>triratnabhajanaṃ kṛtvā saṃcarante sadā śubhe //</p>\n\n<lg>\n<l>evaṃ sa trijagannatho lokeśvaro jinātmajaḥ /</l>\n<l>devānapi prayatnena bodhayitvā pramodayan /</l>\n<l>bodhimārge niyujyaivaṃ cārayati jagaddhite //</l>\n</lg>\n\n<lg>\n<l>evaṃ tasya jagadbhartuḥ puṇyaskandhaṃ mahattaram /</l>\n<l>aprameyamasaṃkhyeyamityākhyātaṃ munīśvaraiḥ //</l>\n</lg>\n\n<lg>\n<l>tatrāsya trijagadbhartuḥ smṛtvāpi nāma sarvadā /</l>\n<l>dhyātvāpi praṇatiṃ kṛtvā bhajantu bodhivāṃchinaḥ //</l>\n</lg>\n\n<lg>\n<l>ye bhajanti mudā tasya na te gacchanti durgatim /</l>\n<l>sadā sadgatisaṃjātāḥ prānte yānti sukhāvatīm //</l>\n</lg>\n\n<lg>\n<l>tatrāmitābhanāthasya pītvā dharmāmṛtaṃ sadā /</l>\n<l>bodhicaryāvrataṃ dhṛtvā saṃyāsyanti jinālayam //</l>\n</lg>\n\n<lg>\n<l>ityādiṣṭaṃ munīndreṇa śrutvā sarve sabhāśritāḥ /</l>\n<l>lokāstatheti vijñapya prābhyanandan prabodhitāḥ //</l>\n</lg>\n\n<p>// iti śuddhāvāsikasukuṇḍaladevaputroddharaṇaprakaraṇaṃ samāptam //</p>\n\n<p>12. siṃhaladvīpa rākṣasī paribodhanoddhāraṇa prakaraṇam</p>\n\n<lg>\n<l>atha gaganagaṃjo 'sau bodhisattvo jinātmajaḥ /</l>\n<l>viśvabhuvaṃ munīndraṃ taṃ punarnatvaivamabravīt //</l>\n</lg>\n\n<lg>\n<l>adyāpi sa mahāsattvo nāyāti bhagavanniha /</l>\n<l>kadeha samupāgacchet kutra gacchati sāmpratam //</l>\n</lg>\n\n<note><hi rend='bold'>Gkv 140</hi></note>\n<lg>\n<l>iti tenābhisaṃpṛṣṭe viśvabhūḥ sa sudhākhiraḥ /</l>\n<l>gaganagaṃjamālokya tamevaṃ punarādiśat //</l>\n</lg>\n\n<lg>\n<l>tataḥ saṃprasthito 'sau ca lokeśvaḥ prabhāsayan /</l>\n<l>sihaṃladvīpa ālokya ca lokeśvara rākṣasīrabhigacchati //</l>\n</lg>\n\n<lg>\n<l>divyātisundaraṃ kāmarupaṃ dhṛtvā sa bhāsayan /</l>\n<l>tatrābhisarate cittaṃ rākṣasīnāṃ pramodayan //</l>\n</lg>\n\n<lg>\n<l>tamāyātaṃ samupālokya prauḍhakāmātisundaram /</l>\n<l>sarvāsāṃ rākṣasīnāṃ tatkāmarāgaṃ samutthitam //</l>\n</lg>\n\n<lg>\n<l>tadā tāḥ pramadāḥ sarvā rākṣasya madanākulāḥ /</l>\n<l>navayauvanakantāṃgā ratirupātisundarāḥ //</l>\n</lg>\n\n<lg>\n<l>bhūtvā taṃ samupālokya purataṃ samupāśritāḥ /</l>\n<l>tatpādāmburuhe natvā buvatyevaṃ samādaram //</l>\n</lg>\n\n<lg>\n<l>svāgataṃ te bhavān hi kaccit sarvatra kauśalam /</l>\n<l>saṃpaśyan tarpayāsmākamanugṛhītumarhasi //</l>\n</lg>\n\n<lg>\n<l>asmākaṃ yauvanīnāṃ yatsvāmī bhartā patiḥ prabhuḥ /</l>\n<l>kasyā api hi naiko 'pi vidyate hi kadācana //</l>\n</lg>\n\n<lg>\n<l>tadāsmākaṃ bhavān svāmī bhartā patiḥ prabhuḥ suhṛt /</l>\n<l>bhavatu nāgatiścāpi trātā dvīpaḥ parāyaṇaḥ /</l>\n<l>śaraṇyaṃ ca sadā loke sanmārgadeśako 'ci ca //</l>\n</lg>\n\n<lg>\n<l>sadā te śaraṇe sthitvā samādiṣṭaṃ tathā tvayā /</l>\n<l>tathā sarvā vayaṃ dhṛtvā saṃcariṣyāmahe mudā //</l>\n</lg>\n\n<lg>\n<l>santyatra vividhā bhogyā divyāmṛtarasottamāḥ /</l>\n<l>vastrāṇi vividhānyevaṃ vividhabhūṣaṇāmyapi //</l>\n</lg>\n\n<lg>\n<l>ramaṇīyāstaḍāgāśca krīḍodyānavanāni ca /</l>\n<l>prāsādā ramaṇīyāśca dīrghikāśca manoramāḥ //</l>\n</lg>\n\n<lg>\n<l>santi dravyāṇi sarvāṇi ratnāni vividhānyapi /</l>\n<l>sarvopakaraṇavastūni supathyānyauṣadhānyapi //</l>\n</lg>\n\n<lg>\n<l>etānīmāni sarvāṇi tvadadhīnāni sarvadā /</l>\n<l>tadbhavān samupālokya svecchayā dātumarhati //</l>\n</lg>\n\n<note><hi rend='bold'>Gkv 141</hi></note>\n<lg>\n<l>yathākāmaṃ sukhaṃ bhuktvā sahāsmābhiḥ sadā raman /</l>\n<l>svecchayā saṃcaraṃstiṣṭhan vasatvihaiva sarvadā //</l>\n</lg>\n\n<lg>\n<l>bhavadvaśe samāśritya sarvā vayaṃ samāsarāt /</l>\n<l>pūrayitvāpyabhiprāyaṃ cariṣyāmo yathāsukham //</l>\n</lg>\n\n<lg>\n<l>tadasmākaṃ bhavān svāmī bhūtvātraiva sadā raman /</l>\n<l>sthātumarhasi rājeva pālayannaḥ suduḥkhitāḥ //</l>\n</lg>\n\n<lg>\n<l>bhavato bhajanaṃ kṛtvā kariṣyāmaḥ samīhitam /</l>\n<l>tattiṣṭhatu sadehaiva mānyatra vrajatu kvacit //</l>\n</lg>\n\n<lg>\n<l>evaṃ tābhiḥ samākhyātaṃ niśamya sa jagatprabhuḥ /</l>\n<l>sarvāstāḥ pramadāḥ paśyan bravītyevaṃ puraḥ punaḥ //</l>\n</lg>\n\n<lg>\n<l>yathā mayopadiṣṭaṃ hi yuṣmābhiḥ kriyate yadi /</l>\n<l>tathā yuṣmadvaśe sthitvā cariṣyāmīha sarvadā //</l>\n</lg>\n\n<lg>\n<l>yathākāmaṃ sukhaṃ bhuktvā yuṣmābhiḥ saha sarvadā /</l>\n<l>raman sarvamabhiprāyaṃ pūrayiṣyāmi vo dhruvam //</l>\n</lg>\n\n<lg>\n<l>iti tena samādiṣṭaṃ śrutvā tāḥ pramadā api /</l>\n<l>sarvāstaṃ puruṣaṃ kāntaṃ saṃvīkṣyaivaṃ bruvanti ca //</l>\n</lg>\n\n<lg>\n<l>tvadādiṣṭaṃ vayaṃ śrutvā na cariṣyāmahe katham /</l>\n<l>avaśyaṃ te vaśe sthitvā kariṣyāmo yathoditam //</l>\n</lg>\n\n<lg>\n<l>tadasmākaṃ vacaḥ śrutvā bhuktvāsmābhiḥ sukhaṃ saha /</l>\n<l>yathākāmaṃ ramannatra saṃcaratāṃ yathecchayā //</l>\n</lg>\n\n<lg>\n<l>iti tābhiḥ samākhyātaṃ niśamya sa jagatprabhuḥ /</l>\n<l>sarvāstā rākṣasīḥ paśyan bravītyeva prabodhayan //</l>\n</lg>\n\n<lg>\n<l>yadi yūyaṃ mayākhyātaṃ dhṛtvā sarvāścariṣyatha /</l>\n<l>tacchṛṇudhvaṃ samādhāya deśitaṃ vo hitaṃ mayā //</l>\n</lg>\n\n<lg>\n<l>viramya daśapāpebhyo dhṛtvā brahmavihārikam /</l>\n<l>triratnabhajanaṃ kṛtvā caradhvaṃ poṣadhaṃ vratam //</l>\n</lg>\n\n<lg>\n<l>yadyetadvratamādhāya caratha sarvadādarāt /</l>\n<l>tadā yuṣmadvaśe sthitvā tiṣṭheyamiha saṃraman //</l>\n</lg>\n\n<note><hi rend='bold'>Gkv 142</hi></note>\n<lg>\n<l>iti tena samādiṣṭaṃ śrutvā tāḥ pramadā api /</l>\n<l>sarvāstatheti vijñapya kurvantyevaṃ ca tatpuraḥ //</l>\n</lg>\n\n<lg>\n<l>svāmin yathā tvayādiṣṭaṃ tathā vayaṃ caremahi /</l>\n<l>tadetadvidhimasmākaṃ samupādeṣṭumarhasi //</l>\n</lg>\n\n<lg>\n<l>iti saṃprārthitaṃ tābhinirśamya sa jinātmajaḥ /</l>\n<l>tāḥ sarvāstā bodhitā matvā samīkṣyaivaṃ bravīti tat //</l>\n</lg>\n\n<lg>\n<l>śṛṇudhvaṃ yadi vāṃchāsmin yuṣmākaṃ satsukhe sadā /</l>\n<l>vratarājavidhānaṃ ca upadekṣyāmi vistaram //</l>\n</lg>\n\n<lg>\n<l>ādau puṇyasukhotsāhaṃ dhṛtvā śuddhāśayā mudā /</l>\n<l>tīrthe snātvā viśuddhāṃgā prāvṛtya śuddhacīvaraiḥ //</l>\n</lg>\n\n<lg>\n<l>abhyarcya sadguruṃ natvā triratnaśaraṇaṃ gatāḥ /</l>\n<l>śrīmallokeśvaraṃ dhyātvā samabhyarcya yathāvidhim //</l>\n</lg>\n\n<lg>\n<l>tataścārghādikaṃ datvā saṃstutvā stutijalpanaḥ /</l>\n<l>aṣṭāṃgaiḥ sādaraṃ natvā kṛtvā vāpi pradakṣiṇān //</l>\n</lg>\n\n<lg>\n<l>sadhātudravyaratnādidakṣiṇān śraddhayādarāt /</l>\n<l>upaḍhokya samālokya kṛtājaliputā mudā //</l>\n</lg>\n\n<lg>\n<l>pāpānāṃ deśanāṃ kṛtvā dhṛtvā puṇyānumodanām /</l>\n<l>saṃbodhiopraṇidhiṃ dhṛtvā prārthageta jagacchubhe //</l>\n</lg>\n\n<lg>\n<l>evaṃ kṛtvā vrataṃ nityamahnāyāme tṛtīyake /</l>\n<l>bhogyaṃ nirāmiṣaṃ bhuktvā kuruta vratapālanām //</l>\n</lg>\n\n<lg>\n<l>evaṃ nityaṃ samādhāya kṛtvā vratamidaṃ sadā /</l>\n<l>triratnaśaraṇaṃ kṛtvā saṃcaradhvaṃ jagaddhitaṃ //</l>\n</lg>\n\n<lg>\n<l>etatpuṇyānubhāvena pariśuddhatrimaṇḍalāḥ /</l>\n<l>sadā sadgatisaṃjātāḥ saddharmaśrīguṇāśayāḥ //</l>\n</lg>\n\n<lg>\n<l>satsukhāni sadā bhuktvā niḥkleśā vijitendriyāḥ /</l>\n<l>sarvatra bhadratāṃ kṛtvā gamiṣyatha sukhāvatīm //</l>\n</lg>\n\n<lg>\n<l>tatrāmitābhanāthasya pītpā dharmāmṛtaṃ sadā /</l>\n<l>trividhāṃ bodhimāsādya saṃbuddhapadamāpsyatha //</l>\n</lg>\n\n<note><hi rend='bold'>Gkv 143</hi></note>\n<lg>\n<l>evaṃ matvā mahatpuṇyaṃ poṣadhavratasaṃbhavam /</l>\n<l>yadīcchatha sadā bhadraṃ taccaradhvaṃ sadā vratam //</l>\n</lg>\n\n<lg>\n<l>ityevaṃ tatsamādiṣṭaṃ śrutvā tāḥ pramadā api /</l>\n<l>rākṣasyo muditāḥ sarvā dhartumicchanti tad vratam //</l>\n</lg>\n\n<lg>\n<l>tatastāḥ pramadāḥ sarvā rākṣasyo 'pi prabodhitāḥ /</l>\n<l>yathāvidhi samādhāya caranti poṣadhaṃ vratam //</l>\n</lg>\n\n<lg>\n<l>etatpuṇyānubhāvena sarvāstā vimalāśayāḥ /</l>\n<l>vimuktakāmasaṃrāgā bhavanti brahmacārikāḥ //</l>\n</lg>\n\n<lg>\n<l>tadā tāsāṃ ca sarvāsāṃ rākṣasīnāṃ manāṃsyapi /</l>\n<l>kleśaduḥkhairna bādhyante 'pahāribhiḥ kadāpi ca //</l>\n</lg>\n\n<lg>\n<l>tāsāmāghācittaṃ ca naivābhijāyate kvacit /</l>\n<l>daśākuśalasaṃrāgaṃ kasyāścāpi na jāyate //</l>\n</lg>\n\n<lg>\n<l>sarvā śraddhānusāriṇyaḥ saddharmaguṇasādhane /</l>\n<l>tathā dharmānusāriṇyo bhavanti prāptasaṃvarāḥ //</l>\n</lg>\n\n<lg>\n<l>catuḥsatyāgamapraptāḥ prāptamārgacatuṣṭayāḥ /</l>\n<l>kāścicca śrotāapatifalaprāptāḥ prabodhitāḥ //</l>\n</lg>\n\n<p>tathānyāḥ sakṛdāgāmifalaprāptāḥ kāścit saddharmasādhane //</p>\n\n<lg>\n<l>kāścidarhatvasaṃprāptāḥ pariśuddhatrimaṇḍalāḥ /</l>\n<l>pratyekāṃ bodhimanyāśca kāścitsaṃbodhilālasāḥ //</l>\n</lg>\n\n<lg>\n<l>evaṃ tadupadeśamāsādya sarvāstāḥ pramadā api /</l>\n<l>saddharmābhitā bhadrā bhavanti bodhimānasāḥ //</l>\n</lg>\n\n<lg>\n<l>evaṃ tasya jagadbhartuḥ prasādāstāḥ pramoditāḥ /</l>\n<l>śikṣāsaṃvaramāsādya pracaranti jagaddhite //</l>\n</lg>\n\n<lg>\n<l>tatastā nanditāḥ sarvāḥ śāstāraṃ tamupasthitāḥ /</l>\n<l>kṛtājalipuṭā natvā prārthayantyevamādarāt //</l>\n</lg>\n\n<lg>\n<l>yadbhavān svayamālokya sarvānasmān durāratān /</l>\n<l>kṛtyā bodhayan dharme niyojayati sadguro //</l>\n</lg>\n\n<note><hi rend='bold'>Gkv 144</hi></note>\n<lg>\n<l>tadasmākaṃ bhavāṃcchastā suhṛnmitraṃ ca sadguruḥ /</l>\n<l>saddharmaṃ samupādiśya sadeha sthātumarhati //</l>\n</lg>\n\n<lg>\n<l>vayaṃ sarvā bhavacchikṣāstadbhavaccharaṇe sthitāḥ /</l>\n<l>bhavatā yadyathādiṣṭaṃ tatkariṣyāmahe tathā //</l>\n</lg>\n\n<lg>\n<l>na purā rākṣasīvṛttiṃ kariṣyāmaḥ kadācana /</l>\n<l>śikṣāsaṃvaramādhāya cariṣyāmo vrataṃ sadā //</l>\n</lg>\n\n<lg>\n<l>jambūdvīpe yathā martyā viramya daśapāpataḥ /</l>\n<l>saṃvṛtisukhabhuṃjānā jīvanti sadguṇāratāḥ //</l>\n</lg>\n\n<lg>\n<l>tathā vayaṃ viramyātra daśakulamārgataḥ /</l>\n<l>sadvṛtisukhabhuṃjānā jīvema sadguṇāratāḥ //</l>\n</lg>\n\n<lg>\n<l>sadaitad vratamādhāya triratnabhajanāratāḥ /</l>\n<l>sarvaṃ sattvahitaṃ kṛtvā saṃcariṣyāmahe śubhe //</l>\n</lg>\n\n<lg>\n<l>tadasmān kṛpayā paśyannevaṃ cānugrahaṃ sadā /</l>\n<l>kṛtvā saddharmamādiśya viharatviha mānyataḥ //</l>\n</lg>\n\n<lg>\n<l>iti saṃprārthitaṃ tābhiḥ sarvābhiḥ sa jinātmajaḥ /</l>\n<l>lokeśvaraḥ samākarṇya tā vīkṣya vadate punaḥ //</l>\n</lg>\n\n<lg>\n<l>nāhaṃ sadeha tiṣṭheyaṃ sarvatrāpi suduḥkhinaḥ /</l>\n<l>prāṇinaḥ svayamālokya samuddhartuṃ caremahi //</l>\n</lg>\n\n<lg>\n<l>tadetatsaṃvaraṃ dhṛtvā yūyamevaṃ samāhitāḥ /</l>\n<l>triratnabhajanaṃ kṛtvā saukhyaṃ bhuktvābhitiṣṭhata //</l>\n</lg>\n\n<lg>\n<l>kāle kāle 'hamāgatya yuṣmākaṃ hitasādhane /</l>\n<l>deśayiṣyāmi saddharmasaṃbuddhapadasādhānam //</l>\n</lg>\n\n<lg>\n<l>evaṃ saṃbodhayan sarvā rākṣasīstāḥ sa rākṣasaḥ /</l>\n<l>lokeśvaro mahāsattvaḥ saṃprasthitastato drutam //</l>\n</lg>\n\n<lg>\n<l>tato 'ntarhita ākāśe gatvenduriva bhāsayan /</l>\n<l>prahlādayan jagallokaṃ carate satvahitotsukaḥ //</l>\n</lg>\n\n<lg>\n<l>taṃ khe gataṃ prabhāsvantaṃ dṛṣṭvā tāḥ sakalā api /</l>\n<l>rākṣasyo vismayotpannāstiṣṭhanti pratinanditāḥ //</l>\n</lg>\n\n<note><hi rend='bold'>Gkv 145</hi></note>\n<lg>\n<l>tataḥ prabhṛtī tāḥ sarvā rākṣasyo 'pi samāhitāḥ /</l>\n<l>tacchikṣāsaṃvaraṃ dhṛtvā saṃcarante sadā śubhe //</l>\n</lg>\n\n<lg>\n<l>evaṃ sa trijagannātho rākṣasīrapi bodhayan /</l>\n<l>bodhimārge niyujyāpi cārayati sadā śubhe //</l>\n</lg>\n\n<lg>\n<l>evaṃ tasya jagadbhartuḥ puṇyaskandhaṃ mahattaram /</l>\n<l>aprameyasaṃkhyemityākhyātaṃ munīśvaraiḥ //</l>\n</lg>\n\n<lg>\n<l>tattasya trijagadgartuḥ śaraṇaṃ samupāśritāḥ /</l>\n<l>dhyātvāpyuccārya nāmāpi smṛtvāpi bhajatādbhavam //</l>\n</lg>\n\n<lg>\n<l>ye tasya trijagadbhartuḥ śraddhayā śaraṇe sthitāḥ /</l>\n<l>dhyātvāpyuccārya nāmāpi smṛtvā bhajanti sarvadā //</l>\n</lg>\n\n<lg>\n<l>te sadā sadgatiṃ yāntiṃ na kadācana /</l>\n<l>bhadraśrīguṇasaṃpattisamāpannā bhavantyapi //</l>\n</lg>\n\n<lg>\n<l>sadā sattvahitādhāne saddharmasādhanāratāḥ /</l>\n<l>triratnabhajanaṃ kṛtvā saṃprayāyuḥ sukhāvatīm //</l>\n</lg>\n\n<lg>\n<l>tatrāmitābhanāthasya pītvā dharmāmṛtaṃ sadā /</l>\n<l>arhanto bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya te /</l>\n<l>sarve sabhāśritā lokāḥ prābhyanandan prabodhitāḥ //</l>\n</lg>\n\n<p>// itisiṃhaladvīparākṣasīparibodhanoddharaṇa prakaraṇam //</p>\n\n<p>13. vārāṇasī kṛmi kīṭoddhāraṇa prakaraṇa</p>\n\n<lg>\n<l>atha gaganagaṃjo 'sau bodhisattvaḥ kṛtāṃjaliḥ /</l>\n<l>viśvabhuvaṃ munīndraṃ ca praṇatvaivamavocata //</l>\n</lg>\n\n<lg>\n<l>bhagavan sa mahāsattvo lokeśvaro jinātmajaḥ /</l>\n<l>nādyāpiha samāyāti kadāgacchettadādiśa //</l>\n</lg>\n\n<note><hi rend='bold'>Gkv 146</hi></note>\n<lg>\n<l>iti tenoditaṃ śrutvā viśvabhūḥ sa munīśvaraḥ /</l>\n<l>gaganagaṃjamālokya taṃ punarevamabravīt //</l>\n</lg>\n\n<lg>\n<l>tataḥ saṃprasthitaścāsau lokeśvaro vilokayan /</l>\n<l>vārāṇasyāṃ samuddhartuṃ sattvān samabhigatcchati //</l>\n</lg>\n\n<lg>\n<l>dṛṣṭvā sa prāṇino 'nekānasaṃkhyeyān suduḥkhitān /</l>\n<l>saviṇmūtramṛdālagnāṃstiṣṭhatyevaṃ vicintayan //</l>\n</lg>\n\n<lg>\n<l>hā pāpaṃ kathametāni saviṇmutrāśrītānyaham /</l>\n<l>kṛmyasaṃkhyasahastrāṇi proddhareyaṃ prabodhayan //</l>\n</lg>\n\n<lg>\n<l>tatra sa cintayan matvā sattvān kṛpayā saṃvilokayan /</l>\n<l>bhramararupamādhāya bharmate tadupācaran //</l>\n</lg>\n\n<lg>\n<l>namo buddhāya dharmāya saṃghāyeti praṇoditam /</l>\n<l>madhuraśabdamuccārya bhramate sa viyaccaran //</l>\n</lg>\n\n<lg>\n<l>taṃ khe bhramantamālokya sarve te prāṇakā api /</l>\n<l>tatkalārāvamākarṇya cintayanyevamutsukāḥ //</l>\n</lg>\n\n<lg>\n<l>aho 'yaṃ sukhavān pakṣī bhramate khe 'tiyathecchayā /</l>\n<l>kimanena kṛtaṃ puṇyaṃ carate sukham //</l>\n</lg>\n\n<lg>\n<l>kimasmābhiḥ kṛtaṃ pāpaṃ yenāmedhyāśritā vayam /</l>\n<l>iti vicintya te sarve kṛmayastatsukhecchitāḥ //</l>\n</lg>\n\n<p>tadviṇvamanuśrutvā saṃtiṣṭhante tadunmukhāḥ //</p>\n\n<lg>\n<l>tathā te kṛmayaḥ sarve tannāmasmṛtibhāvitāḥ /</l>\n<l>tattriratnanamaskāraṃ dhṛtvā tiṣṭhanti cetasā //</l>\n</lg>\n\n<lg>\n<l>tathā caivaṃ samuccārya triratnanāma cetasā /</l>\n<l>smṛtvā kṛtvā namaskaraṃ tiṣṭhanti trimaṇermudā //</l>\n</lg>\n\n<lg>\n<l>etatpuṇyaviliptāste sarve saṃjātapakṣakāḥ /</l>\n<l>tata uḍḍīya gaṃgāyāṃ nipatantastyajantyasūn //</l>\n</lg>\n\n<lg>\n<l>tataste vimalātmānaḥ saṃprayātāḥ sukhāvatīm /</l>\n<l>sarve sugandhamukhā nāma bodhisattvā bhavantyapi //</l>\n</lg>\n\n<lg>\n<l>te tatrāmitabhāsasya pītvā dharmāmṛtaṃ sadā /</l>\n<l>trividhāṃ bodhimāsādya nirvṛpadamāpnuyuḥ //</l>\n</lg>\n\n<note><hi rend='bold'>Gkv 147</hi></note>\n<lg>\n<l>evamasau mahāsattvo lokeśvaraḥ kṛmīnapi /</l>\n<l>prayatnena samuddhṛtya preṣayati sukhāvatīm //</l>\n</lg>\n\n<lg>\n<l>tathā tasya jagacchāstuḥ puṇyaskandhaṃ mahattaram /</l>\n<l>aprameyamasaṃkhyeyamityākhyātaṃ munīśvaraiḥ //</l>\n</lg>\n\n<lg>\n<l>ye cāsya lokanāthasya śraddhayā śaraṇe sthitāḥ /</l>\n<l>dhyātvā smṛtvā samuccārya nāma bhajanti sarvadā //</l>\n</lg>\n\n<lg>\n<l>sadā te sadgatau jātā durgatau na kadācana /</l>\n<l>saddharmaśrīsukhāpannāḥ saṃprayāyuḥ sukhāvatīm //</l>\n</lg>\n\n<lg>\n<l>tatrāmitāabhanāthasya pītvā dharmāmṛtaṃ sadā /</l>\n<l>trividhāṃ bodhimāsādya saṃprāpsyanti jinālayam //</l>\n</lg>\n\n<lg>\n<l>iti matvā sadā bhadrasaukhyamicchanti ye bhave /</l>\n<l>te 'sya trailokanāthasya bhajantu śaraṇe sthitāḥ //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya te /</l>\n<l>sarve samāśritā lokāḥ prābhyanandan prabodhitāḥ //</l>\n</lg>\n\n<p>// iti vārāṇasīkṛmikīṭoddhāraṇaprakaraṇaṃ samāptam //</p>\n\n<p>14. māgadhika sattva prabodhanoddhāraṇa prakaraṇa</p>\n\n<lg>\n<l>atha gaganagaṃjo 'sau bodhisattvaḥ pramoditaḥ /</l>\n<l>viśvabhuvaṃ munīndraṃ taṃ praṇatvaivamuvāca ca //</l>\n</lg>\n\n<lg>\n<l>bhagavan sa mahābhijñaḥ kadeha samupāsaret /</l>\n<l>idānīṃ kva prayāto 'sau hyetadādeṣṭumarhati //</l>\n</lg>\n\n<lg>\n<l>iti saṃprārthite tena viśvabhūḥ sa munīśvaraḥ /</l>\n<l>bodhisattvaṃ tamālokya sabhāṃ cāpyevamabravīt //</l>\n</lg>\n\n<lg>\n<l>tato 'sau trijagannātho vārāṇasyāṃ viniścaran /</l>\n<l>sattvān paśyan samuddhartuṃ magadhe 'bhigato 'dhunā //</l>\n</lg>\n\n<note><hi rend='bold'>Gkv 148</hi></note>\n<lg>\n<l>tatra sa samupāśritya durbhikṣaparipīḍitān /</l>\n<l>nṛmāṃsānyapi bhuṃjānān pibato rudhirāṇyapi //</l>\n</lg>\n\n<lg>\n<l>parasparaṃ yudhyamānān mahāpātakacāriṇaḥ /</l>\n<l>kleśāgnitāpitān duṣṭān saṃpaśyannanupṛcchati //</l>\n</lg>\n\n<lg>\n<l>kasmādyūyamihānyonyaṃ yuddhaṃ kṛtvāvirodhitāḥ /</l>\n<l>nṛmāṃsānyapi bhuktvaivaṃ pītvā nṛrudhirāṇyapi //</l>\n</lg>\n\n<lg>\n<l>kleśāgnidahitātmāno mahāpātacāriṇaḥ /</l>\n<l>bhūtayakṣā iva kṣurāśvarathaivamabhadrake //</l>\n</lg>\n\n<lg>\n<l>iti tatpṛṣṭamālokya sarve te durjanā api /</l>\n<l>tatpuṇyāṃśuparispṛṣṭā bhavanti damitāśayāḥ //</l>\n</lg>\n\n<lg>\n<l>tataḥ sarve 'pi te tasya purataḥ samupāśritāḥ /</l>\n<l>taṃ samīkṣya mahāsattvaṃ nivedayanti tadvṛtim //</l>\n</lg>\n\n<lg>\n<l>sādho yadatra durbhikṣamahotpātaṃ pravartate /</l>\n<l>tannātra vidyate kiṃcidannaṃ pānaṃ ca bhojanam //</l>\n</lg>\n\n<lg>\n<l>viṃśativarṣaṃjāto sa dahatiḥ pravartitā /</l>\n<l>tatkṣuttṛṣṇāgnisaṃdagdhāḥ sarve 'tikleśitā vayam //</l>\n</lg>\n\n<lg>\n<l>yadevaṃ kleśasaṃtaptā duḥsahavedanāturāḥ /</l>\n<l>niḥsnehā nirdayāḥ krūrāścāṇḍālavṛtticāriṇaḥ //</l>\n</lg>\n\n<lg>\n<l>tadanyonyaṃ nihatyāpi yuddhaṃ kṛtvā divāniśam /</l>\n<l>nṛmāṃsānyapi bhuṃjānāḥ pītvā nṛrudhirāṇyapi //</l>\n</lg>\n\n<lg>\n<l>kṛtvātidāruṇaṃ karma mahāpātakacāriṇaḥ /</l>\n<l>svātmānameva saṃtṛpya pālayantaścarāmahe //</l>\n</lg>\n\n<lg>\n<l>viṃśativarṣaparyāptaṃ kāntāramiha vartate /</l>\n<l>abhakṣyānyapi tadbhuktvā pālayāmaḥ svajīvitam //</l>\n</lg>\n\n<lg>\n<l>tadbhavān yadi śaknoti durbhikṣaṃ śamayanniha /</l>\n<l>kṛtvā subhikṣamasmākaṃ trātā bhavitumarhati //</l>\n</lg>\n\n<lg>\n<l>iti taiḥ kathitaṃ śrutvā bodhisattvaḥ sa ṛddhimān /</l>\n<l>gatvā khe vividhaṃ dravyaṃ pravarṣayati sarvataḥ //</l>\n</lg>\n\n<note><hi rend='bold'>Gkv 149</hi></note>\n<lg>\n<l>prathamamaudakaṃ varṣaṃ pravartitaṃ samantataḥ /</l>\n<l>tad dṛṣṭvā te janāḥ sarve sāścaryaharṣitāśayāḥ //</l>\n</lg>\n\n<lg>\n<l>tad mṛtaṃ sukhaṃ pītvā yathecchayā pramoditāḥ /</l>\n<l>saṃtṛptarisantuṣṭā bhavanti prīṇītāśrayāḥ //</l>\n</lg>\n\n<lg>\n<l>tataścāsau mahābhijño bhogyāni vividhāni ca /</l>\n<l>supiṣṭādīni khādyāni varṣayati samantataḥ //</l>\n</lg>\n\n<lg>\n<l>tāni dṛṣṭvā ca te sarve samāgṛhya yathecchayā /</l>\n<l>prabhuktvā sukhamāsādya tiṣṭhanti vismayānvitāḥ //</l>\n</lg>\n\n<lg>\n<l>yadāhāreaṇa saṃtṛptāḥ sarve te saṃpramoditāḥ /</l>\n<l>tadā dhānyādisarvāṇi vrīhiśasyāni varṣayan //</l>\n</lg>\n\n<lg>\n<l>vividhāni ca vastrāṇi dravyāṇi vividhānyapi /</l>\n<l>sarvāṇi dhāturatnāni sarvāṇi bhūṣaṇāni ca //</l>\n</lg>\n\n<lg>\n<l>varṣayaṃstatra sarvatra karoti tān pramoditān /</l>\n<l>taddṛṣṭvā sakalā lokā bhavanti vismayānvitāḥ //</l>\n</lg>\n\n<lg>\n<l>tāni sarvāṇi te sarve dṛṣṭvādāya yathecchayā /</l>\n<l>pūrayitvā gṛhe koṣṭhe bhavanti pratinanditāḥ //</l>\n</lg>\n\n<lg>\n<l>yadā teṣāmabhiprāyaṃ sarvesāmanusidhyate /</l>\n<l>tadā te nanditāḥ sarve sametyekānta āśritāḥ //</l>\n</lg>\n\n<lg>\n<l>parasparaṃ samālokya sāścaryaharṣitāśayāḥ /</l>\n<l>aho kasyānubhāvo 'yamityuktvā samupāsthitāḥ //</l>\n</lg>\n\n<lg>\n<l>tadāsau trijagacchāstā vṛddhamekaṃ mahallakam /</l>\n<l>sudṛṣṭyā samadhiṣṭhāya preṣayanti tadantike //</l>\n</lg>\n\n<lg>\n<l>tatra sa saṃcaran vṛddho jīrṇaḥ kubjo mahallakaḥ /</l>\n<l>daṇḍaparāyaṇo gatvā śanaiḥ paścanniṣīdati //</l>\n</lg>\n\n<lg>\n<l>tatra madhye niṣītvā sa vṛddhastān samupāśritān /</l>\n<l>sarvāṃllokān samālokya kathayatyevamānataḥ //</l>\n</lg>\n\n<lg>\n<l>kiṃ manyadhva idaṃ bhadraṃ jātaṃ kasyānubhāvataḥ /</l>\n<l>kasyāpīdṛkprabhāvaṃ hi nāsti traidhātukeṣvapi //</l>\n</lg>\n\n<note><hi rend='bold'>Gkv 150</hi></note>\n<lg>\n<l>jñāyāaṃ hyanubhāvo 'yaṃ lokeśasya jagatprabhoḥ /</l>\n<l>śrūyatāṃ vakṣyate tasya prabhāvo 'tra mayādhunā //</l>\n</lg>\n\n<lg>\n<l>yo lokeśvaro nāma bodhisattvo jinātmajaḥ /</l>\n<l>mahāsattvo mahābhijñastraidhātukādhipeśvaraḥ //</l>\n</lg>\n\n<lg>\n<l>sa sarveṣāmapi trātā nāthaḥ śāstā hitārthabhṛt /</l>\n<l>dharmaśrīguṇasaṃpattisukhabhartā guruṃ prabhuḥ //</l>\n</lg>\n\n<lg>\n<l>andhānāmapi sanmārgaṃ darśayati pradīpavat /</l>\n<l>sūryāditāpadagdhānāṃ chatrībhūtaḥ sudhāṃśuvat //</l>\n</lg>\n\n<lg>\n<l>tṛṣitānāṃ nadībhūtaḥ kṣudhitānāṃ suradrumaḥ /</l>\n<l>rogiṇāṃ śalyahṛdvaidyaḥ mātā pitā ca duḥkhinām //</l>\n</lg>\n\n<lg>\n<l>narakābhyuopapannānāmuddhartā nirvṛtipradaḥ /</l>\n<l>daridrānāṃ pradātā ca śaraṇyaṃ śaraṇārthinām //</l>\n</lg>\n\n<lg>\n<l>agatīnāṃ gatirbandhumitraṃ dvipaḥ parāyaṇaḥ /</l>\n<l>kimeva bahunākhyāya sarvadharmādhipo 'pyasau //</l>\n</lg>\n\n<lg>\n<l>sukhitāste mahābhāgā bhadrāḥ saddharmalābhinaḥ /</l>\n<l>ye 'sya traidhātunāthasya smṛtvā bhajanti sarvadā //</l>\n</lg>\n\n<lg>\n<l>te 'pi dhanyā mahātmānaḥ saddharmaguṇalābhinaḥ /</l>\n<l>ye 'sya nāma samuccārya bhajanti śraddhayā sadā //</l>\n</lg>\n\n<lg>\n<l>te bhavaduḥkhanirmuktā niḥkleśā vimalāśayāḥ /</l>\n<l>pūjāṃgaiḥ śraddhayābhyarcya bhajanti ye samādarāt //</l>\n</lg>\n\n<lg>\n<l>ye cāsya maṇḍalaṃ kṛtvaṃ samabhyarcya yathāvidhi /</l>\n<l>japastotrapraṇāmādyairbhajante śaraṇāśritāḥ //</l>\n</lg>\n\n<lg>\n<l>te bhavanti mahārājā narendrāścakravartinaḥ /</l>\n<l>dharmaśrīguṇasatkīrtisaptaratnasamanvitāḥ //</l>\n</lg>\n\n<lg>\n<l>saumyāḥ sugandhikāyāśca pūrṇagātrāḥ śubhendriyāḥ /</l>\n<l>jātismarāḥ subhadrāṃśāḥ saddharmaguṇasādhinaḥ //</l>\n</lg>\n\n<lg>\n<l>evaṃ tasya jagattrātuḥ sadguṇaṃ varṇyate katham /</l>\n<l>aprameyamasaṃkhyemityākhyātaṃ munīśvaraiḥ //</l>\n</lg>\n\n<note><hi rend='bold'>Gkv 151</hi></note>\n<lg>\n<l>evaṃ tasya mahatpuṇyaskandhamahattaraṃ varam /</l>\n<l>yūyaṃ vijñāya nāmāpi smṛtvā bhajata sarvadā //</l>\n</lg>\n\n<lg>\n<l>ye cāsya śraddhayā nityaṃ smṛtvā dhyātvā samāhitāḥ /</l>\n<l>nāmāpi ca samuccārya bhajanti śaraṇāśritāḥ //</l>\n</lg>\n\n<lg>\n<l>durgatiṃ te na gacchanti kadācidapi kutracit /</l>\n<l>sadā sadgatisaṃjātā bhavanti śrīguṇāśrayāḥ //</l>\n</lg>\n\n<lg>\n<l>kṛtvā bhadrāṇi sattvānāṃ bhuktvā saukhyāni sarvadā /</l>\n<l>bodhicaryāvrataṃ dhṛtvā prānte yānti sukhāvatīm //</l>\n</lg>\n\n<lg>\n<l>tatrāmitaruceḥ śāstuḥ pītvā dharmāmṛtaṃ sadā /</l>\n<l>trividhāṃ bodhimāsādya nirvṛtipadamāpnuyuḥ //</l>\n</lg>\n\n<lg>\n<l>iti tena samādiṣṭaṃ śrutvā sarve 'pi te janāḥ /</l>\n<l>tatheti pratinanditvā vrajanti svagṛhaṃ tataḥ //</l>\n</lg>\n\n<lg>\n<l>so 'pi mahallako vṛddhaḥ saddharmaguṇavistaram /</l>\n<l>samākhyāya samutthāya saṃprayāti svamālayam //</l>\n</lg>\n\n<lg>\n<l>tadā sarve 'pi te loka māgadhikāḥ prabodhitāḥ /</l>\n<l>lokeścaramanusmṛtvā bhajanti sarvadā mudā //</l>\n</lg>\n\n<lg>\n<l>tadārabhya sadā tatra subhikṣaṃ saṃpravartitam /</l>\n<l>sarve sattvā yathākāmaṃ bhuktvā caranti sadvṛṣe //</l>\n</lg>\n\n<lg>\n<l>sarve te vimalātmānaścaturbrahmavihāriṇaḥ /</l>\n<l>bodhicaryāvrataṃ dhṛtvā saṃcarante śubhe sadā //</l>\n</lg>\n\n<lg>\n<l>evaṃ sa trijagannātho lokeśvaro jinātmajaḥ /</l>\n<l>sarvadharmādhipaḥ śāstā bodhisattvaḥ kṛpānidhiḥ //</l>\n</lg>\n\n<lg>\n<l>svayaṃ sattvān samāalokya pāpino durjanānapi /</l>\n<l>bodhayitvā prayatnena cārayati śubhe vrate //</l>\n</lg>\n\n<lg>\n<l>evaṃ tasya jagadbhartuḥ puṇyaskandhaṃ mahattaram /</l>\n<l>aprameyamasaṃkhyeyamityākhyātaṃ jinairapi //</l>\n</lg>\n\n<lg>\n<l>tenāsau trijagannāthaḥ sarvatraidhātukādhipaḥ /</l>\n<l>sarvarmābhisaṃbhartā bodhiśrīguṇaratnabhṛt //</l>\n</lg>\n\n<note><hi rend='bold'>Gkv 152</hi></note>\n<lg>\n<l>sarvairmunīśvaraiścāpi praśaṃsito 'bhisaṃṣṭutaḥ /</l>\n<l>sarvairlokādhipaiścāpi nityaṃ smṛtvābhivanditaḥ //</l>\n</lg>\n\n<lg>\n<l>ityevaṃ tasya saddharmaguṇamāhātmyamuttamam /</l>\n<l>vijñāya smaraṇaṃ dhṛtvā bhajantu bodhivāṃchinaḥ //</l>\n</lg>\n\n<lg>\n<l>ye tasya śaraṇe sthitvā smṛtvā dhvātvāpi cetasā /</l>\n<l>nāmoccāryābhivanditvā stutvā bhajanti sarvadā //</l>\n</lg>\n\n<lg>\n<l>durgatiṃ te na gacchanti kvacidapi kadācana /</l>\n<l>sadā sadgatisaṃjātā bhavanti bodhicāriṇaḥ //</l>\n</lg>\n\n<lg>\n<l>bodhicaryāvrataṃ dhṛtvā sarvasattvahitodyatāḥ /</l>\n<l>bodhiśrīguṇasaṃpannāḥ saṃprayānti sukhāvatīm //</l>\n</lg>\n\n<lg>\n<l>tatrāmitaruceḥ śāstuḥ pītvā dharmāmṛtaṃ sadā /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>iti yūyamapi jñātvā smṛtvā taṃ triguṇādhipam /</l>\n<l>dhyātvā smṛtvābhivanditvā bhajadhvaṃ sarvadādarāt //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya te /</l>\n<l>sarve lokāstathetyuktvā prābhyanandan prabodhitāḥ //</l>\n</lg>\n\n<p>// iti māgadhikasattvaprabodhanoddhāraṇaprakaraṇaṃ samāptam //</p>\n\n<p>15. śrījetārāma viśvabhū darśana sukhāvatī pratyudgama prakaraṇam</p>\n\n<lg>\n<l>atha sarvanīvaraṇaviṣkambhī sa jinātmajaḥ /</l>\n<l>sāṃjaliḥ śrīghanaṃ natvā samālokyaivamabravīt //</l>\n</lg>\n\n<lg>\n<l>bhagavan sa mahāsattvo lokeśvarastataścaran /</l>\n<l>kutra sattvān samuddhartuṃ saṃprayātastadādiśa //</l>\n</lg>\n\n<lg>\n<l>iti taduktamākarṇya bhagavan sa munīśvaraḥ /</l>\n<l>sabhāṃ viṣkambhinaṃ taṃ ca samālokyaivamādiśat //</l>\n</lg>\n\n<lg>\n<l>tato 'pyantarhitaścāsau lokeśvaro viyadgataḥ /</l>\n<l>saṃbhāsayan jagallokaṃ sthitvā caivaṃ vyacintayat //</l>\n</lg>\n\n<note><hi rend='bold'>Gkv 153</hi></note>\n<lg>\n<l>jetārāme vihāre 'dya sarvadevāsurādayaḥ /</l>\n<l>lokāḥ sametya saddharmaṃ śrotuṃ sabhāsamāśritāḥ //</l>\n</lg>\n\n<lg>\n<l>ahamapi munīndraṃ taṃ viśvabhuvaṃ jagadgurum /</l>\n<l>vandituṃ tasya dharmaṃ ca śrotuṃ gaccheyaṃ sāmpratam //</l>\n</lg>\n\n<lg>\n<l>iti dhyātvā sa lokeśvaraḥ prabhāsayan samantataḥ /</l>\n<l>prahlādayan jagallokaṃ jetārāmamupācarat //</l>\n</lg>\n\n<lg>\n<l>tatra sa samupāviśya saṃpaśyanstaṃ munīśvaram /</l>\n<l>sarvāvatīṃ sabhāṃ tāṃ ca saṃbhāsayannupāsarat //</l>\n</lg>\n\n<lg>\n<l>taṃ dṛṣṭvā samupāyātaṃ gaganagaṃja utthitaḥ /</l>\n<l>upetya taṃ muniṃ natvā sāṃjalirevamabravīt //</l>\n</lg>\n\n<lg>\n<l>bhagavannayamāyātaḥ katamassugatātmajaḥ /</l>\n<l>bodhisattvo jagallokaṃ prabhāsayan samāgataḥ //</l>\n</lg>\n\n<lg>\n<l>iti tatpṛṣṭamālokya viśvabhūḥ sa munīśvaraḥ /</l>\n<l>lokeśvaro 'yamāyāta iti paśyanstamabravīt //</l>\n</lg>\n\n<lg>\n<l>tatropetya sa lokeśo bodhisattvo vilokayan /</l>\n<l>tridhā pradakṣiṇīkṛtya viśvabhuvo jagadguroḥ /</l>\n<l>sāṃjaliḥ praṇatiṃ kṛtvā vāmapārśve samāśrayat //</l>\n</lg>\n\n<lg>\n<l>kaccite kuśalaṃ kāye śrāntaḥ klāntaśca māsyapi /</l>\n<l>ityevaṃ kuśalaṃ pṛṣṭvāpṛcchat sa bhagavān punaḥ //</l>\n</lg>\n\n<lg>\n<l>kulaputra tvayā kutera sattvāḥ samuddhṛtāḥ /</l>\n<l>kiyanto bodhayitvā ca niyujya sthāpitā śubhe //</l>\n</lg>\n\n<lg>\n<l>iti pṛṣṭe munīndrena lokeśvaraḥ sa āditaḥ /</l>\n<l>vistareṇa munīndrasya pura evaṃ nyavedayat //</l>\n</lg>\n\n<lg>\n<l>pretalokeṣu ye sattvāḥ pretāḥ sūcīmukhādayaḥ /</l>\n<l>te 'pi sarve mayoddhṛtya saṃpreṣitāḥ sūkhāvatīm //</l>\n</lg>\n\n<p>ye cāvīcau nimagnāste sarve mayā samuddhṛtāḥ //</p>\n\n<lg>\n<l>kālasūtre ca ye sattvā ye cāpi rauravāśritāḥ /</l>\n<l>hāhe ca tapane ye ca śītodake caye sthitāḥ //</l>\n</lg>\n\n<note><hi rend='bold'>Gkv 154</hi></note>\n<lg>\n<l>asicchade ca ye sattvāḥ saṃvṛte cāpi ye sthitāḥ /</l>\n<l>evamanyatra sarvatra narakeṣu samāsthitāḥ //</l>\n</lg>\n\n<p>te 'pi sarve mayoddhṛtya saṃpreṣitāḥ sukhāvatīm //</p>\n\n<lg>\n<l>ye cāpi pāpino duṣṭāste 'pi mayā prayatnataḥ /</l>\n<l>bodhayitvā pratiṣṭhāpya bodhimārge niyojitāḥ //</l>\n</lg>\n\n<lg>\n<l>tathā kāṃcanabhūmyāṃ ca sattvā ye 'dhomukhāḥ /</l>\n<l>api te sarve 'pi mayā yatnād bodhimārge niyojitāḥ //</l>\n</lg>\n\n<lg>\n<l>tathā rupamayībhūmyāṃ sattvāḥ puruṣapuṃgalāḥ /</l>\n<l>te 'pi mayā prayatnena bodhimārge niyojitāḥ //</l>\n</lg>\n\n<lg>\n<l>tataścāyomayībhūmyāṃ pātāle nivasanti ye /</l>\n<l>balipramukhadaityāśca durdāntā madamāninaḥ //</l>\n</lg>\n\n<lg>\n<l>te 'pi sarve mayā yatnād bodhayitvā prasāditāḥ /</l>\n<l>bodhimārge pratiṣṭhāpya cārayitvā jagaddhite //</l>\n</lg>\n\n<lg>\n<l>tamo 'ndhakārabhūmyaṃ ca ye sattvā yakṣarākṣasāḥ /</l>\n<l>te sarve bodhimārgeṣu bodhayitvā niyojitāḥ //</l>\n</lg>\n\n<lg>\n<l>śuddhāvāse devaloke sukuṇḍalādayo 'marāḥ /</l>\n<l>bodhayitvā prayatnena bodhimārge niyojitāḥ //</l>\n</lg>\n\n<lg>\n<l>tataḥ siṃhaladvīpe ca rākṣasyo 'pi prayatnataḥ /</l>\n<l>bodhayitvā bodhimārge sarvāḥ sthāpitā mayā //</l>\n</lg>\n\n<lg>\n<l>vārāṇasyāṃ ca ye 'medhyanimagnāḥ kṛmayo 'pi te /</l>\n<l>sarve mayā samṛddhṛtya saṃpreṣitāḥ sukhāvatīm //</l>\n</lg>\n\n<lg>\n<l>tato māgadhikā lokā duṣṭā api prayatnataḥ /</l>\n<l>bodhayitvā bodhimārge niyujya pālitā mayā //</l>\n</lg>\n\n<lg>\n<l>evamanye 'pi sattvāśca duṣṭāḥ pātakino 'pi te /</l>\n<l>sarve mayā samuddhṛtya saṃpreṣitāḥ sukhāvatīm //</l>\n</lg>\n\n<lg>\n<l>evaṃ bhūtāḥ piśācāśca pretāścāpi niśācarāḥ /</l>\n<l>sarve pāpino magnāḥ sarveṣu narakeṣvapi /</l>\n<l>mayā samuddhṛtya saṃpreṣitāḥ sukhāvatīm //</l>\n</lg>\n\n<note><hi rend='bold'>Gkv 155</hi></note>\n<lg>\n<l>tiryaṃco 'pi sarve sadgatau sthāpitā mayā /</l>\n<l>te 'pi mayā samuddhṛtya saṃpreṣitāḥ sukhāvatīm //</l>\n</lg>\n\n<lg>\n<l>evaṃ nāgāśca daityāśca yakṣagandharvakinnarāḥ /</l>\n<l>kumbhāṇḍā rākṣyaścāpi duṣṭā darpābhimāninaḥ //</l>\n</lg>\n\n<p>te 'pi sarve prayatnena bodhimārge mayeritāḥ //</p>\n\n<lg>\n<l>evaṃ ca mānavā duṣṭāḥ pāpiṣṭhā api yatnataḥ /</l>\n<l>śodhayitvā samālokya bodhimārge niyojitāḥ //</l>\n</lg>\n\n<lg>\n<l>evaṃ divyasukhāraktā devāścāpi prayatnataḥ /</l>\n<l>bodhayitvā mayā sarve bodhimārge niyojitāḥ //</l>\n</lg>\n\n<lg>\n<l>evaṃ sarve 'pi sattvāśca traidhātukanivāsinaḥ /</l>\n<l>bodhimārge pratiṣṭhāpya preṣaṇīyāḥ sukhāvatīm //</l>\n</lg>\n\n<lg>\n<l>evaṃ sarvān samālokya samuddhṛtya samantataḥ /</l>\n<l>bhavatāṃ darśanaṃ kartumihāhamāgato 'dhunā //</l>\n</lg>\n\n<lg>\n<l>bhavatāṃ darśanaṃ prāpya sāfalyaṃ me pariśramam /</l>\n<l>ito 'haṃ bhagavaṃcchāstā gamiṣyāmi sukhāvatīm //</l>\n</lg>\n\n<lg>\n<l>bhavāniha samāśritya puṇyābhairbhāsayan jagat /</l>\n<l>saddharmam sarvadādiśya viharatu jagaddhite //</l>\n</lg>\n\n<lg>\n<l>iti tena samākhyātaṃ śrutvā sa saṃpraharṣitaḥ /</l>\n<l>gaganagaṃja ālokya lokeśamevamavravīt //</l>\n</lg>\n\n<lg>\n<l>aho īdṛkmahābhijñaṃ dṛṣṭaṃ śrutaṃ na kasyacit /</l>\n<l>saṃbuddhānāṃ na vidyante tatkasyānyasya vidyate //</l>\n</lg>\n\n<lg>\n<l>ityuktvā sa mahāsattvo gaganagaṃja utthitaḥ /</l>\n<l>tasya lokeśvarasyāgre sāṃjaliḥ samupācaran //</l>\n</lg>\n\n<lg>\n<l>mā tvaṃ śrānto 'si lokeśa kaccitte kauśalaṃ tanau /</l>\n<l>iti pṛṣṭvā padāmbhoje natvā paśyan samāśritaḥ //</l>\n</lg>\n\n<lg>\n<l>ityevaṃ tena saṃpṛṣṭe lokeśvaro niśamya te /</l>\n<l>gaganagaṃjamālokya sasmita evamabravīt //</l>\n</lg>\n\n<lg>\n<l>nātrāhaṃ bhavatāṃ madhye śrāntaḥ kliṣṭo 'pi vā care /</l>\n<l>bhavatāṃ darśanenāpi kauśalyaṃ mama sarvataḥ //</l>\n</lg>\n\n<note><hi rend='bold'>Gkv 156</hi></note>\n<lg>\n<l>iti tena samādiṣtaṃ niśamya saṃpramoditaḥ /</l>\n<l>gaganagaṃja ālokya taṃ lokeśamabhāṣata //</l>\n</lg>\n\n<lg>\n<l>sadātrāsmaddhite śāstarviharasva kṛpāmate /</l>\n<l>bhavaddharmāmṛtaṃ pītvā kariṣyāmo jagaddhitam //</l>\n</lg>\n\n<lg>\n<l>iti taduktamākarṇya lokeśvaro jinātmajaḥ /</l>\n<l>gaganagaṃjamālokya taṃ punarevamabravīt //</l>\n</lg>\n\n<lg>\n<l>nāhaṃ sadeha tiṣṭheyaṃ sarvatrāpi careya hi /</l>\n<l>yathā mayā pratijñātaṃ kartavyaṃ tajjagaddhitam //</l>\n</lg>\n\n<lg>\n<l>sarve sattvā mayālokya bodhayitvā prayatnataḥ /</l>\n<l>bodhimārge pratiṣṭhāpya preṣaṇīyāḥ sukhāvatīm //</l>\n</lg>\n\n<lg>\n<l>tatsattvān samuddhṛtya śodhayitvābhibodhayan /</l>\n<l>bodhimārge pratiṣṭhāpya gamiṣyāmi sukhāvatīm //</l>\n</lg>\n\n<lg>\n<l>tadbhantaḥ sadāpyevaṃ saṃbuddhaśaraṇāśritāḥ /</l>\n<l>bodhicaryāvrataṃ dhṛtvā viharantu jagaddhite //</l>\n</lg>\n\n<lg>\n<l>sadā vo maṃgalaṃ bhūyātkārye saṃbodhisādhane /</l>\n<l>saṃsidhyatu jagadbhadrasādhanaśrīḥ samṛddhyatu //</l>\n</lg>\n\n<lg>\n<l>ityādiṣṭaṃ jagadbhartrā śrutvā sa saṃpraharṣitaḥ /</l>\n<l>gaganagaṃja enaṃ ca samālokyaivamabravīt //</l>\n</lg>\n\n<lg>\n<l>bhavatāmapi sidhyantu kāryāṇi trijagaddhite /</l>\n<l>maṃgalaṃ ca sadā bhūyāt saṃbodhiśrīḥ samṛddhyatu //</l>\n</lg>\n\n<lg>\n<l>ityevaṃ tau mahāsatvau pṛṣṭvānyonyaṃ sakauśalam /</l>\n<l>mithau bhadrāśiṣaṃ datvā tūṣṇībhūtvāvatiṣṭhatuḥ //</l>\n</lg>\n\n<lg>\n<l>tadāsau bhagavāṃcchāstā viśvabhūstān sabhāśritān /</l>\n<l>sarvāṃllokān samālokya saddharmaṃ samupādiśat //</l>\n</lg>\n\n<lg>\n<l>śṛṇvantu kulaputrā yatsaṃbodhijñānasādhanam /</l>\n<l>saddharmaṃ tanmayākhyātaṃ sattvānāṃ bhadrakāraṇam //</l>\n</lg>\n\n<lg>\n<l>prathamaṃ bodhisattvena saṃbodhijñānasiddhaye /</l>\n<l>saṃbodhiṃ praṇidhiṃ kṛtvā kartavyaṃ dānamīpsitam //</l>\n</lg>\n\n<note><hi rend='bold'>Gkv 157</hi></note>\n<lg>\n<l>tato viramya pāpebhyo daśabhyo 'pi samādarāt /</l>\n<l>śuddhaśīlaṃ samādhāya caritavyaṃ susaṃvaram //</l>\n</lg>\n\n<lg>\n<l>tataḥ kleśān vinirjitya caturbrahmavihāriṇaḥ /</l>\n<l>kṣāntivrataṃ sadā dhṛtvā caritavyaṃ jagaddhitam //</l>\n</lg>\n\n<lg>\n<l>tato dharmamahotsāhaṃ dhṛtvā sattvārthasādhane /</l>\n<l>pāpamitrāratiṃ tyaktvā sādhanīyaṃ mahadguṇam //</l>\n</lg>\n\n<lg>\n<l>tato duṣṭāśayaṃ tyaktvā kāmabhogyavirāginā /</l>\n<l>sudhīracittamādhāya dhyātavyaṃ trijagaddhitam //</l>\n</lg>\n\n<lg>\n<l>tato durmitrasaṃrāgaṃ tyaktvā saṃbodhirāginā /</l>\n<l>prajñābdhau bodhisadratnaṃ sādhanīyaṃ jagacchubhe //</l>\n</lg>\n\n<lg>\n<l>etāḥ pāramitāḥ ṣaḍ vā pūrayitvā yathākramam /</l>\n<l>sarvān māragaṇān jitvā saṃbodhijñānamāpsyate //</l>\n</lg>\n\n<lg>\n<l>tata evaṃ mahābhijñaśrīīsaṃpadvīryasadguṇaiḥ /</l>\n<l>sarvasattvahitaṃ kṛtvā saṃbuddhapadamāpsyate //</l>\n</lg>\n\n<lg>\n<l>evaṃ yūyaṃ parijñāya saṃbuddhatvaṃ yadīcchatha /</l>\n<l>evaṃ pāramitāḥ sarvāḥ pūrayadhvaṃ yathākramam //</l>\n</lg>\n\n<lg>\n<l>saṃbodhipraṇidhiṃ dhṛtvā caturbrahmavihāriṇaḥ /</l>\n<l>triratnabhajanaṃ kṛtvā saṃcaradhvaṃ jagaddhite //</l>\n</lg>\n\n<lg>\n<l>etatpuṇyānubhāvena sarve yūyaṃ jitendriyāḥ /</l>\n<l>arhantaḥ prāpya saṃbodhiṃ saṃbuddhapadamāpsyatha //</l>\n</lg>\n\n<lg>\n<l>ityādiṣṭaṃ munīndreṇa viśvabhuvā niśamya te /</l>\n<l>sarve lokāḥ sabhāsīnastathetyabhyanumoditāḥ //</l>\n</lg>\n\n<lg>\n<l>viśvabhuvaṃ munīndraṃ taṃ tantralokādhipeśvaram /</l>\n<l>kṛtāṃjalipuṭā natvā svasvālayaṃ yayurmudā //</l>\n</lg>\n\n<lg>\n<l>tato lokeśvaro gatvā khe 'gnipiṇḍa ivojjavalan /</l>\n<l>saṃbhāsayan jagallokaṃ drutaṃ sukhāvatīṃ yayau //</l>\n</lg>\n\n<lg>\n<l>ityevaṃ trijagattrāturlokeśasya mahātmanaḥ /</l>\n<l>viśvabhuvā samādiṣṭaṃ mahābhijñaṃ mayā śrutam //</l>\n</lg>\n\n<note><hi rend='bold'>Gkv 158</hi></note>\n<lg>\n<l>dṛṣṭaṃ cāpi tathā tasya lokeśasya jagatprabhoḥ /</l>\n<l>mahābhijñānubhāvatvaṃ mayā tadvo nigadyate //</l>\n</lg>\n\n<lg>\n<l>evaṃ tasya mahābhijñaṃ matvā yūyaṃ samādarāt /</l>\n<l>dhyātvā smṛtvā samuccārya nāmāpi bhajatābhavam //</l>\n</lg>\n\n<lg>\n<l>ye tasya śaraṇe sthitvā dhyātvā smṛtvāpi sarvadā /</l>\n<l>nāmāpi ca samuccārya bhajanti bodhimānasāḥ //</l>\n</lg>\n\n<lg>\n<l>durgatiṃ te na gacchanti kadācana kvacidbhave /</l>\n<l>sadā sadgatisaṃjātāḥ saddharmaguṇasādhinaḥ //</l>\n</lg>\n\n<lg>\n<l>bhadraśrīguṇasaṃpattisamṛddhisiddhibhāvinaḥ /</l>\n<l>sadā loke śubhaṃ kṛtvā prānte yāyuḥ sukhāvatīm //</l>\n</lg>\n\n<lg>\n<l>tatrāmitābhanāthasya pītvā dharmāmṛtaṃ sadā /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa śrīghanena niśamya te /</l>\n<l>sarve lokāḥ sabhāsīnāḥ prābhyanandan prabodhitāḥ //</l>\n</lg>\n\n<p>// iti śrījetārāmaviśvabhūdarśanasukhāvatīpratyudgamaprakaraṇaṃ samāptam //</p>\n\n<p>16. siṃhala sārthavāhoddhāraṇa prakaraṇam</p>\n\n<lg>\n<l>atha sarvanīvaraṇaviṣkambhī sa jinātmajaḥ /</l>\n<l>śrīghanaṃ taṃ punarnatvā sāṃjalirevamabrabīt //</l>\n</lg>\n\n<lg>\n<l>bhagavan yadasau śrīmadāryāvalokiteśvaraḥ /</l>\n<l>bodhisattvo mahāsattvastraidhātukādhipeśvaraḥ //</l>\n</lg>\n\n<lg>\n<l>sarvān sattvān svayaṃ paśyan tridhātubhuvaneṣvapi /</l>\n<l>samuddhṛtyābhisaṃbodhya preṣayati sukhāvatīm //</l>\n</lg>\n\n<lg>\n<l>pāpino 'pi samālokya svayamuddhṛya bodhayan /</l>\n<l>bodhimārge pratiṣṭhāpya saṃcārayate saṃvaram //</l>\n</lg>\n\n<lg>\n<l>tatkathaṃ sa mahāsattvaḥ samuddhṛtyābhiśodhayan /</l>\n<l>kṛtvā śuddhendriyān sarvān preṣayati sukhāvatīm //</l>\n</lg>\n\n<note><hi rend='bold'>Gkv 159</hi></note>\n<lg>\n<l>kenopāyena pāpiṣṭhān duṣṭānapi prabodhayan /</l>\n<l>bodhimārge niyujyāpi pracārayani saṃcaran //</l>\n</lg>\n\n<lg>\n<l>kathaṃ suduḥkhinaḥ sarvān karoti satsukhānvitān /</l>\n<l>daridrān durbhagān dīnān dhaninaḥ subhagān sataḥ //</l>\n</lg>\n\n<lg>\n<l>durdāntān dānavān yakṣān rākṣasān rākṣasīrapi /</l>\n<l>bodhimārge pratiṣṭhāpya cārayati kathaṃ vratam //</l>\n</lg>\n\n<lg>\n<l>tadupāyaṃ samākhyātuṃ sattvānāṃ hitasādhanam /</l>\n<l>yenopāyena sa sarvān karoti bodhibhāginaḥ //</l>\n</lg>\n\n<lg>\n<l>iti saṃprārthite tena viṣkambhinā subhāvinā /</l>\n<l>bhagavān sa tamālokya sabhāṃ cāpyevamādiśat //</l>\n</lg>\n\n<lg>\n<l>kutraputra sa lokeśo mahopāyavidhānavit /</l>\n<l>yena sattvān samuddhṛtya karoti bodhibhāginaḥ //</l>\n</lg>\n\n<lg>\n<l>samāadhistasya prājñasya mahopāyo jagaddhite /</l>\n<l>yena sa sahasoddhṛtya yojayati śubhe jagat //</l>\n</lg>\n\n<lg>\n<l>ityādiṣṭaṃ munīndreṇa śrutvā sa vismitāśayaḥ /</l>\n<l>viskambhī bhagavantaṃ taṃ prārthayadevamādarāt //</l>\n</lg>\n\n<lg>\n<l>bhagavāṃstatsamādhiṃ me samupādeṣṭumarhati /</l>\n<l>yena sahasoddhṛtya cārayate śubhe jagat //</l>\n</lg>\n\n<lg>\n<l>iti saṃprārthite tena bhagavān sa munīśvaraḥ /</l>\n<l>viṣkambhinaṃ tamālokya punarevaṃ samādiśat //</l>\n</lg>\n\n<lg>\n<l>bahavastasya vidyante kulaputra samādhayaḥ /</l>\n<l>yaiḥ sa sattvān samuddhṛtya preṣayati sukhāvatīm //</l>\n</lg>\n\n<lg>\n<l>apremeyairasaṃkhyeyaiḥ sarvākārakarādibhiḥ /</l>\n<l>samādhibhiḥ samāpanno bhavati sa jagatprabhuḥ //</l>\n</lg>\n\n<lg>\n<l>dhāraṇīnāṃ ca vidyānāṃ paramāṇāṃ sahasrakaiḥ /</l>\n<l>aprameyairasaṃkhyeyaiḥ samāpanno virājate //</l>\n</lg>\n\n<lg>\n<l>eteṣāmanubhāvaiḥ sa samuddhṛtya bhavodadheḥ /</l>\n<l>bodhimārge pratiṣṭhāpya pālayati jagattrayam //</l>\n</lg>\n\n<note><hi rend='bold'>Gkv 160</hi></note>\n<lg>\n<l>etatpuṇyānubhāvaiḥ sa lokeśvaro maharddhimān /</l>\n<l>śodhayitvā jagatsattvaṃ cārayati susaṃvaram //</l>\n</lg>\n\n<lg>\n<l>evaṃ tasya jagattrātuḥ puṇyaskandhaṃ mahattaram /</l>\n<l>aprameyamasaṃkhyeyamityākhyātaṃ munīśvaraiḥ //</l>\n</lg>\n\n<lg>\n<l>tenāsau trijagacchāstā sarvatraidhātukeśvaraḥ /</l>\n<l>sarvadharmādhipo nātho jagattrāteti kathyate //</l>\n</lg>\n\n<lg>\n<l>tena tasya bhaye duḥkhe rakṣā na kriyate kvacit /</l>\n<l>sarvatrāpi sadā rakṣā kriyate sarvaprāṇinām //</l>\n</lg>\n\n<lg>\n<l>nānopāyavidhānena samuddhṛtya prabodhayan /</l>\n<l>bodhicaryāvrataṃ datvā prāpayati sukhāvatīm //</l>\n</lg>\n\n<lg>\n<l>evamasau mahāsatvo bodhisattvo maharddhimān /</l>\n<l>sarvasattvahittaṃ kṛtvā saṃcarate samantataḥ //</l>\n</lg>\n\n<lg>\n<l>ahamapi purā tena saṃrakṣito mahābhayāt /</l>\n<l>yanmamaitatpurāvṛttaṃ śṛṇudhvaṃ vakṣyate 'dhunā //</l>\n</lg>\n\n<lg>\n<l>tadyathā siṃhakalpāyāṃ rājadhānāṃ vaṇikprabhoḥ /</l>\n<l>siṃhasya sārthavāhasya putro 'bhūt siṃhalābhidhaḥ //</l>\n</lg>\n\n<lg>\n<l>bālye 'pi sa mahāsattvaḥ sarvasattvahitāśayaḥ /</l>\n<l>divyātisundaraḥ kāntaḥ sarvasattvamanoharaḥ //</l>\n</lg>\n\n<lg>\n<l>kaumārye 'pi sa sarvāsāṃ vidyānāṃ pāramāgataḥ /</l>\n<l>sarvasattvahitaṃ kṛtvā reme suhṛtsahāyakaiḥ //</l>\n</lg>\n\n<lg>\n<l>datvārthibhyo yathākāmaṃ śrutvā nityaṃ subhāṣitam /</l>\n<l>guruṇāṃ satkṛtiṃ kṛtvā kuladharmābhisaṃrataḥ //</l>\n</lg>\n\n<lg>\n<l>svakuladevatādīn ca sarvān devān samarcayan /</l>\n<l>mānayan sakalāṃllokān bhṛtyān dāsān ca toṣayan //</l>\n</lg>\n\n<lg>\n<l>jñātibandhusuhṛnmitrasacivān cābhinandayan /</l>\n<l>yathākāmaṃ sukhaṃ bhuktvā reme pitroranujñayā //</l>\n</lg>\n\n<lg>\n<l>tato nūtanayauvanye prauḍhaḥ puṣṭāṃgikaḥ kṛtī /</l>\n<l>śūro dhīraḥ samutsāhī vyavahāravicakṣaṇaḥ //</l>\n</lg>\n\n<note><hi rend='bold'>Gkv 161</hi></note>\n<lg>\n<l>medhāvī sadguṇāraktaḥ sarvavidyāviśāradaḥ /</l>\n<l>yadupacāra ātmajñaḥ satyadharmayaśo 'rthabhṛt //</l>\n</lg>\n\n<lg>\n<l>yathāmūlyaṃ samādāya dranyaṃ datvā vaṇigjanān /</l>\n<l>sarvānvinīya saṃsthāpya svavaśe 'bhyanvamodayat //</l>\n</lg>\n\n<lg>\n<l>sarveṣāmapi ratnānāṃ parīkṣāsu vicakṣaṇaḥ /</l>\n<l>sārthavāhān vaṇignāthānapi sarvān vyanodayat //</l>\n</lg>\n\n<lg>\n<l>evaṃ sa sakalāṃllokān dharmaśrīguṇavikramaiḥ /</l>\n<l>jitvā rājeva sannītyā viharannabhyarājata //</l>\n</lg>\n\n<lg>\n<l>tasyaitadguṇasaṃpattiṃ dṛṣṭverṣyālurvaṇikkudhīḥ /</l>\n<l>rahasi taṃ samāgamya suhṛdvadevamabravīt //</l>\n</lg>\n\n<lg>\n<l>sādho dhanyo 'si satputraḥ sarvalokābhinandanaḥ /</l>\n<l>tatkularjitasaṃvṛttau caran dharmārthamarjaya //</l>\n</lg>\n\n<lg>\n<l>iti tenoditaṃ śrutvā siṃhalaḥ sa vicakṣaṇaḥ /</l>\n<l>ko kulārjitasaṃvṛttistadvaktuṃ me tvamarhati //</l>\n</lg>\n\n<lg>\n<l>iti tenoditaṃ śrutvā sa īrṣyākulitāśayaḥ /</l>\n<l>siṃhalaṃ taṃ samālokya bodhitumevabravīt //</l>\n</lg>\n\n<lg>\n<l>janakaste mahābhāga sārthavāho vaṇikpatiḥ /</l>\n<l>sadā ratnākare gatvā so dhayati susaṃpade //</l>\n</lg>\n\n<lg>\n<l>dhanyāste eva satputrā ye kuladharmacāriṇaḥ /</l>\n<l>anye kiṃpuruṣāste hi bhuktvaiva gṛhacāriṇaḥ //</l>\n</lg>\n\n<lg>\n<l>piturdravyaṃ samādāya datvārthibhyo na te falam /</l>\n<l>svārjitameva tandadyādyaśodharmārthasiddhaye //</l>\n</lg>\n\n<lg>\n<l>tattvaṃ kulārjitāṃ vṛttiṃ dadhānaḥ śrīguṇotsāhaḥ /</l>\n<l>abdhau ratnākare gatvā ratnadravyāṇi sādhaya //</l>\n</lg>\n\n<lg>\n<l>tato gṛhaṃ samāgatya datvārthibhyo yathepsitam /</l>\n<l>yathākāmaṃ sukhaṃ bhuktvā saṃcarasva yaśo 'nvitaḥ //</l>\n</lg>\n\n<lg>\n<l>evaṃ śrīguṇasaṃpattiyaśodharmāsukhānvitaḥ /</l>\n<l>svakulavṛttisaṃcāramahotsāhaiḥ sadā rama //</l>\n</lg>\n\n<note><hi rend='bold'>Gkv 162</hi></note>\n<lg>\n<l>evaṃ taduktamākarṇya siṃhalaḥ sa prabodhitaḥ /</l>\n<l>samudraṃ gantumutsāhaṃ pravardhayan mudācarat //</l>\n</lg>\n\n<lg>\n<l>tataḥ sa siṃhalo 'mbhodhiyātrāṃ gantuṃ samutsukaḥ /</l>\n<l>sārthavāhātmajān sarvān samāmantryaivamabravīt //</l>\n</lg>\n\n<lg>\n<l>bhavanto 'haṃ samicchāmi gantuṃ ratnākare 'dhunā /</l>\n<l>bhavatāṃ yadi vāṃchāsti prāgacchantu mayā saha //</l>\n</lg>\n\n<lg>\n<l>iti taduktamākarṇya sarve te vaṇigātmajāḥ /</l>\n<l>tatheti pratinandataḥ saharṣamevamabruvan //</l>\n</lg>\n\n<lg>\n<l>sārthavāha samicchāmo gantuṃ ratnākare vayam /</l>\n<l>yadasmākaṃ bhavānnetā tadanvāhartumarhati //</l>\n</lg>\n\n<lg>\n<l>iti taiḥ saha saṃbhāṣya sa siṃhalaḥ samunmanāḥ /</l>\n<l>pituḥ pādāmbuje natvā sāṃjalirevamabravīt //</l>\n</lg>\n\n<lg>\n<l>tato 'haṃ gantumicchāmi ratnākare mahāmbudhai /</l>\n<l>tadbhavān sudṛśā mahyamanujñāṃ dātumarhati //</l>\n</lg>\n\n<lg>\n<l>iti putroditaṃ śrutvā siṃhaḥ saḥ sārthabhṛtpitā /</l>\n<l>svātmajaṃ taṃ samālokya sucintādevamabravīt //</l>\n</lg>\n\n<lg>\n<l>putra śṛṇu hitaṃ vākyaṃ mayoditaṃ tvayātmaja /</l>\n<l>yattāvat sukumāro 'si tatkathamambudhau vrajeḥ //</l>\n</lg>\n\n<lg>\n<l>tāvanme 'sti mahāsaṃpanmayā kaṣṭairupārjitā /</l>\n<l>sarvā etāstavādhīnā bhuktvā rama yathecchayā //</l>\n</lg>\n\n<lg>\n<l>yāvajjīvāmyahaṃ putra tāvadgṛhe sukhaṃ raman /</l>\n<l>yathākāmaṃ prabhujyaivaṃ saṃcarasva yathepsite //</l>\n</lg>\n\n<lg>\n<l>tatraiva ca mahāmbhodhau tāvanmā vrajathāḥ kvacit /</l>\n<l>mṛte 'pi mayi tatrābdhau gantuṃ neha kadācana //</l>\n</lg>\n\n<lg>\n<l>yāvaddravye gṛhe pūrṇe tāvanmā gāḥ kuhāpi ca /</l>\n<l>yadā kṣīṇe gṛhe dravyaṃ tadāpi svagṛhe 'rjaya //</l>\n</lg>\n\n<lg>\n<l>sarvadāpi tvayā putra mahāmbudhai sudustare /</l>\n<l>gantuṃ naivābhivāchāṃ te bhavedvāṃchāsti te yadi //</l>\n</lg>\n\n<note><hi rend='bold'>Gkv 163</hi></note>\n<lg>\n<l>kimeva bahubhirdravyaiḥ kleśa eva yadudbhavet /</l>\n<l>kleśinā hi sadā duḥkhaṃ saṃsāre sukhatā kutaḥ //</l>\n</lg>\n\n<lg>\n<l>bahudravyavatāṃ nityaṃ kleśaduḥkhamahadbhayam /</l>\n<l>tannirarthaṃ bahudravyaṃ sādhane mā samudyama //</l>\n</lg>\n\n<lg>\n<l>yadarjitaṃ bahudravyaṃ gṛhe 'sti tāvadātmaja /</l>\n<l>etatsarvaṃ tavādhīnaṃ tatkimarthatvamarjitum //</l>\n</lg>\n\n<lg>\n<l>etatasarvaṃ tvamādāya datvārthibhyo yathecchayā /</l>\n<l>yathākāmaṃ svayaṃ bhuktvā yāvajjīvaṃ sukhaṃ cara //</l>\n</lg>\n\n<lg>\n<l>iti pitrā samādiṣṭaṃ śrutvātnajassa siṃhalaḥ /</l>\n<l>janakaṃ taṃ samālokya punarevaṃ nyavedayat //</l>\n</lg>\n\n<lg>\n<l>satyameva tvayādiṣṭaṃ tathāpi śrūyatāṃ mama /</l>\n<l>abhiprāyaṃ pravakṣyāmi śrutvānubudhyatāṃ pitaḥ //</l>\n</lg>\n\n<lg>\n<l>vidhinā prerito yatra jātastadvṛttisādhitaiḥ /</l>\n<l>dharmavidyāguṇadravyasaṃpadbhireva śobhate //</l>\n</lg>\n\n<lg>\n<l>tadanyathārjitairetairdharmavidyāguṇādibhiḥ /</l>\n<l>sarvadravyaiḥ samāpannaḥ pumānapi na śobhate //</l>\n</lg>\n\n<lg>\n<l>yadahaṃ karmaṇā jātaḥ sārthavāhakule tathā /</l>\n<l>tatkulavṛttivibhrāṇaḥ saṃcarituṃ samutsahe //</l>\n</lg>\n\n<lg>\n<l>tadahaṃ svakulācāravīryotsāhābhimānabhṛt /</l>\n<l>gatvā ratnākare 'pyabdhau ratnāyarjitumutsahe //</l>\n</lg>\n\n<lg>\n<l>svayamevārjitaṃ dravyaṃ datvārthibhyo yathepsitam /</l>\n<l>bhuktvaiva svajanān bandhūnapi saṃbhartumutsahe //</l>\n</lg>\n\n<lg>\n<l>ityevaṃ sa kulācāravṛttidharmārthasādhinam /</l>\n<l>svātmajaṃ māṃ samālokya prābhinanditumarhasi //</l>\n</lg>\n\n<lg>\n<l>nivāraṇā na kāryātra mama dharmārthasādhane /</l>\n<l>tvayānujñāpradānena nandanīyo 'hamātmajaḥ //</l>\n</lg>\n\n<lg>\n<l>yadi daivādvipattiḥ syāt sarvatīrthādhipe 'mbudhau /</l>\n<l>patitvā sarvamutsṛjya saṃprayāyāṃ surālayam //</l>\n</lg>\n\n<note><hi rend='bold'>Gkv 164</hi></note>\n<lg>\n<l>tathāpi māṃ mahatpuṇyakīrttiḥ saṃśodhayet kulam /</l>\n<l>iti vijñāya me tāta hyanujñāṃ dātumarhati //</l>\n</lg>\n\n<lg>\n<l>gṛhe 'pi no bhavedeva vipittirdaivayogataḥ /</l>\n<l>avaśyaṃbhāvino vā bhaveyureva sarvataḥ //</l>\n</lg>\n\n<lg>\n<l>iti śaṃkāviṣaṃ hitvā saddharmasmṛtimānasaḥ /</l>\n<l>dharmārthasādhane nityaṃ mahotsāhī samācaret //</l>\n</lg>\n\n<lg>\n<l>athāhaṃ kṣamakauśalyaṃ saṃpanno nirupadravaḥ /</l>\n<l>ratnaśrīsukhasaṃyuktaṃ saṃprāyāṃ svagṛhe mudā //</l>\n</lg>\n\n<lg>\n<l>tadā kimucyate saukhyaṃ yaśodharmotsavānvitam /</l>\n<l>datvārthibhyo yathākāmaṃ bhuktvā śubhe caremahi //</l>\n</lg>\n\n<lg>\n<l>tato 'smatkulajāścāpi dharmācārasamanvitāḥ /</l>\n<l>datvārthibhyo yathākāmaṃ bhuktvā yāyuḥ surālayam //</l>\n</lg>\n\n<lg>\n<l>etatsatyamiti jñātvā yadīcchasi hitaṃ mama /</l>\n<l>sudṛśānugrahaṃ kṛtvā tadanujñāṃ pradehi me //</l>\n</lg>\n\n<lg>\n<l>yadyanujñāṃ dadāsi na viyogo nau bhaveddhruvam /</l>\n<l>mṛtyurhi sarvajantūnāṃ sarvatrāpi puraḥ sadā //</l>\n</lg>\n\n<lg>\n<l>iti putroditaṃ śrutvā siṃhaḥ pitā sa bodhitaḥ /</l>\n<l>ātmajaṃ taṃ samālokya siṃhamevamabravīt //</l>\n</lg>\n\n<lg>\n<l>yadyevaṃ niścayaṃ putra samudre gantumicchasi /</l>\n<l>tava nirbandhitaṃ citāṃ vārayituṃ na śakyate //</l>\n</lg>\n\n<lg>\n<l>tadgaccha sasahāyastvaṃ mārge 'raṇye vane 'mbudhau /</l>\n<l>mahābhayāni vidyante tatsamīkṣya samantataḥ //</l>\n</lg>\n\n<lg>\n<l>śītavātātapādīni duḥkhāni duḥsahānyapi /</l>\n<l>sahitvā dhairyamālambya śanairvrajābhilokayan //</l>\n</lg>\n\n<lg>\n<l>sidhyatu te visaṃyātrā bhūyāt sarvatra maṃgalam /</l>\n<l>yathā hi vāṃchitaṃ dravyaṃ gṛhītvāyāhyavighnataḥ //</l>\n</lg>\n\n<lg>\n<l>iti pitrābhyanujñāte siṃhalaḥ saṃpramoditaḥ /</l>\n<l>pitroḥ pādān praṇatvaiva sahasā gantumārabhet //</l>\n</lg>\n\n<note><hi rend='bold'>Gkv 165</hi></note>\n<lg>\n<l>tadā mātā samāliṃgya siṃhalaṃ taṃ priyātmajam /</l>\n<l>rudantyaśrubhirliptāsyā vilapantyaivamabravīt //</l>\n</lg>\n\n<lg>\n<l>hā putra māṃ parityajya kathaṃ gantuṃ tvamicchasi /</l>\n<l>nānyo me vidyate kaścideka eva tvamātmajaḥ //</l>\n</lg>\n\n<lg>\n<l>hā jivananandano me 'si vallabho hi na cāparaḥ /</l>\n<l>hā prāṇa mātāri snehaḥ kathaṃ te vidyate na hi //</l>\n</lg>\n\n<lg>\n<l>yadā garbhapraviṣṭo me tadārambha samādarāt /</l>\n<l>mayā sadābhinandantyā saṃpālyase prayatnataḥ //</l>\n</lg>\n\n<lg>\n<l>jāyamāno 'pi saṃdṛṣṭvā mayā saṃpālito mudā /</l>\n<l>bālye 'pi ca sadālokya saṃpālya paripuṣyase //</l>\n</lg>\n\n<lg>\n<l>kaumārye 'pi samārādhya sahānandena varddhitaḥ /</l>\n<l>mayā saṃpālitaḥ prauḍhabhūto 'si navayauvanaḥ //</l>\n</lg>\n\n<lg>\n<l>idānīṃ tvaṃ yuvā bhūtvā kathaṃ māṃ tyaktumicchasi /</l>\n<l>putraḥ svāṃ mātaraṃ vṛddhāṃ rakṣadeva tyajenna tu //</l>\n</lg>\n\n<lg>\n<l>idānīṃ kathamevaṃ tvaṃ niḥsnehaścarase mayi /</l>\n<l>hā putra kathaṃ me ko māṃ jīrṇitāṃ tyaktumarhati //</l>\n</lg>\n\n<lg>\n<l>yāvajjīvāmyahaṃ putra kutrāpi mā vrajo 'nyataḥ /</l>\n<l>yathākāmaṃ sukhaṃ bhuktvā saṃcarasva gṛhe raman //</l>\n</lg>\n\n<lg>\n<l>mṛtāyāṃ mayi te putra yatrecchā vartate tadā /</l>\n<l>tatra gatvā yathākāmaṃ kuru dharmārthasādhanam //</l>\n</lg>\n\n<lg>\n<l>iti mātroditaṃ śrutvā siṃhalaḥ sa vinoditaḥ /</l>\n<l>mātaraṃ tāṃ vilapantīṃ samāśvasyaivamabratīt //</l>\n</lg>\n\n<lg>\n<l>mā rautsīḥ kiṃ viṣādaṃ te dhairyamālambya mā śucaḥ /</l>\n<l>vidhinā prerito yatra tatrāvaśyaṃ gatirbhave //</l>\n</lg>\n\n<lg>\n<l>yadabhāvi bhavettatra sarvatrāpi bhave sadā /</l>\n<l>bhāvi cedṛgbhavedeva naivānyathā kvacid bhavet /</l>\n<l>avaśyaṃbhāvino bhāvā bhavantyeva hi nānyathā /</l>\n<l>sarveṣāmapi jantūnāṃ ṣaḍgatibhavacāriṇām //</l>\n</lg>\n\n<note><hi rend='bold'>Gkv 166</hi></note>\n<lg>\n<l>sarveṣāṃścāpi jantūnāṃ sarvatra mṛtyuragrataḥ /</l>\n<l>saṃpattiśca vipattiśca svasvadaivānuyogataḥ //</l>\n</lg>\n\n<lg>\n<l>iti vijñāya kiṃ mātaviryogaduḥkhaśaṃkayā /</l>\n<l>avaśyameva sarveṣāṃ viyogaṃ bhavacāriṇām //</l>\n</lg>\n\n<lg>\n<l>iti me 'tra mahatkārye kuladharmārthasādhane /</l>\n<l>ruditvaivaṃ nivārantī vighnaṃ kartuṃ na cārhasi //</l>\n</lg>\n\n<lg>\n<l>yadi te 'sti mayi sneho paśyantī sudṛśaiva mām /</l>\n<l>datvā bhadrāśiṣaṃ mahyamanujñāṃ dātumarhasi //</l>\n</lg>\n\n<lg>\n<l>mamārthe devatāṃ smṛtvā prārthayantī sumaṃgalam /</l>\n<l>pitrā saha sukhaṃ bhuktvā pālayantī gṛhe vasa //</l>\n</lg>\n\n<lg>\n<l>acireṇāgamiṣyāmi tanme smṛtvāpi mā śucaḥ /</l>\n<l>vimucaṃ mā viṣādaṃ ca prasīdāhaṃ vrajāni hi //</l>\n</lg>\n\n<lg>\n<l>ityuktvā sa mahāsattvo mātaraṃ saṃvinodayan /</l>\n<l>gāḍhābhiliṃganānmuktaḥ praṇatvaiva tato 'carat //</l>\n</lg>\n\n<lg>\n<l>tataḥ sa nagare tatra ghaṇṭāghoṣamacārayat /</l>\n<l>siṃhalaḥ sārthavāho 'bdhau ratnākare vrajediti //</l>\n</lg>\n\n<lg>\n<l>tadghaṇṭāghoṣṇaṃ śrutvā paṃcavaṇikśtānyapi /</l>\n<l>tathā ratnākare tena saha gantuṃ samīcchire //</l>\n</lg>\n\n<lg>\n<l>tataste vaṇijassarve samīlya sahasā mudrā /</l>\n<l>siṃhalasya puro gatvā prārthayannevamānatāḥ //</l>\n</lg>\n\n<lg>\n<l>sārthavāha vayaṃ sarve sārthavāhātmajā api /</l>\n<l>ratnākare tvayā sārdhaṃ gantumicchāmahe khalu //</l>\n</lg>\n\n<lg>\n<l>yatsarvaṇijāṃ netā sārthavāhātmajā bhavān /</l>\n<l>tannānugrahamādhāya samanvāhartumarhati //</l>\n</lg>\n\n<lg>\n<l>iti taiḥ prārthite sarvaiḥ sa siṃhalo mahāmatiḥ /</l>\n<l>sarvāṃstān samupāmantrya saṃpaśyannevamabravīt //</l>\n</lg>\n\n<lg>\n<l>bho bhavantaḥ samicchanti yadyāgantuṃ mayā saha /</l>\n<l>tatsarvaṃ paṇyamādāya samāyāntu vrajāmahe //</l>\n</lg>\n\n<note><hi rend='bold'>Gkv 167</hi></note>\n<lg>\n<l>iti tenoditaṃ śrutvā sarve te saṃpraharṣitāḥ /</l>\n<l>sahasā svasvagṛhaṃ gatvā jñātīn sarvān vinodayan //</l>\n</lg>\n\n<lg>\n<l>labdhānujñāḥ piturmāturdhṛtvā svastyayanaṃ mudā /</l>\n<l>sarve te paṇyamādāya saṃprasthitāḥ samācaran //</l>\n</lg>\n\n<lg>\n<l>so 'pi mahāasattvaḥ dhṛvā svastyayanaṃ mudā /</l>\n<l>pitroḥ pādān praṇatvā ca paṇyamādāya prasthitaḥ //</l>\n</lg>\n\n<lg>\n<l>tatra tān vaṇijaḥ sarvān dṛṣṭavā sa samupācaran /</l>\n<l>saṃmīlya saṃmataṃ kṛtvā saṃprasthito mudācarat //</l>\n</lg>\n\n<lg>\n<l>tatra so 'nugatān sarvān bandhumitrasuhṛjjanān /</l>\n<l>saṃbodhayan samālokya saṃnirvārya nyavartayat //</l>\n</lg>\n\n<lg>\n<l>tataḥ saṃsaṃcaran paṃcavaṇikśataiḥ samanvitaḥ /</l>\n<l>anekairgardabhairgobhiruṣṭraiśca bhāravāhakaiḥ //</l>\n</lg>\n\n<lg>\n<l>sāmudrapaṇyabhārāttaiḥ śanaiḥ saṃprasthitaḥ kramāt /</l>\n<l>grāmāraṇyavanodyānanigamapattanāni ca //</l>\n</lg>\n\n<lg>\n<l>nagararājyasaurāṣṭrarājadhānīpyurādiṣu /</l>\n<l>caṃcūryamāṇa ālokya samutsāhaiḥ samācarat //</l>\n</lg>\n\n<lg>\n<l>tato deśāntare 'raṇyakāntāraśailaparvatān /</l>\n<l>śanaiścaran vilaṃghyāpi sudūravipine yayau //</l>\n</lg>\n\n<lg>\n<l>tatra prāptā viṣaṇṇāste sarve trāsaviṣāditāḥ /</l>\n<l>bhagnotsāhāḥ śanairgatvā dadṛśurdūrato 'mbudhim //</l>\n</lg>\n\n<lg>\n<l>dṛtvā sarve 'pi te 'mbodhiṃ durabhisaṃpraharṣitāḥ /</l>\n<l>protsāhavīryasaṃkāntāstīraṃ prāpurmahodadheḥ //</l>\n</lg>\n\n<lg>\n<l>tatra te samupāsṛtya sarve sahaṃrṣitāśayāḥ /</l>\n<l>praṇatvā taṃ mahāmbodhiṃ paśyantaḥ samupāśrayan //</l>\n</lg>\n\n<lg>\n<l>atha te vaṇijaḥ sarve samīkṣya taṃ mahāmbudhim /</l>\n<l>prāṇasnehanirutsāhāstasthuḥ saṃtrasitāśyāḥ //</l>\n</lg>\n\n<lg>\n<l>tadā sa siṃhalo dṛṣṭvā sarvāṃstāṃstrāsitāśayān /</l>\n<l>karṇadhāraṃ samāmantrya pura evaṃ nyavedayat //</l>\n</lg>\n\n<note><hi rend='bold'>Gkv 168</hi></note>\n<lg>\n<l>karṇadhāra mahābhāga yadvayamāgatā iha /</l>\n<l>sarvasaṃpattimicchanto gantum ratnākare 'mbudhau //</l>\n</lg>\n\n<lg>\n<l>tadbhavānatra sanmitraṃ netāasmākaṃ hitārthadik /</l>\n<l>samīkṣyānugrahaṃ kṛtvā saṃtārayitumarhati //</l>\n</lg>\n\n<lg>\n<l>ityevaṃ prārthitaṃ sarvaiḥ karṇadhāro niśamya saḥ /</l>\n<l>sarvāṃstān vaṇijaḥ paśyan samāmantryaivamabravīt //</l>\n</lg>\n\n<lg>\n<l>bhavanto yadi vāṃchanti gantuṃ ratnāśayāmbudhau /</l>\n<l>taddhairyadevatāṃ smṛtvā tiṣṭhantu nausamāśritāḥ //</l>\n</lg>\n\n<lg>\n<l>iti tenoditaṃ śrutvā sarve 'pi te vaṇigjanāḥ /</l>\n<l>natvā nāvaṃ samāruhya saṃtasthire samāhitāḥ //</l>\n</lg>\n\n<lg>\n<l>tataḥ sa karṇadhāroro 'pi saṃsmṛtvā kuladevatām /</l>\n<l>sāṃjaliḥ praṇatiṃ kṛtvā prārthayadevamambudhim //</l>\n</lg>\n\n<lg>\n<l>mahodadhe jagadbhartā bhavān ratnāmṛtākaraḥ /</l>\n<l>tadime vaṇijaḥ sarve bhavaccharaṇa āśritāḥ //</l>\n</lg>\n\n<lg>\n<l>tadbhavān kṛpayā dhṛtvā sarvānimān dhanārthinaḥ /</l>\n<l>ratnākare subhadreṇa saṃprāpayitumarhasi //</l>\n</lg>\n\n<lg>\n<l>iti saṃprārthya natvā tamambhodhiṃ taraṇiṃ ca tām /</l>\n<l>nāvikaḥ sa samāruhya prācārayan śanaiḥ kramāt //</l>\n</lg>\n\n<lg>\n<l>tataḥ saṃcāritā sā nau sadā gatisamīritā /</l>\n<l>krameṇa saṃvahantyabdhermadhyadvīpamupāyayau //</l>\n</lg>\n\n<lg>\n<l>tatra naukā bhramantyeva tasthai vātābhitāḍitā /</l>\n<l>taddṛṣṭvā karṇadhārastaṃ siṃhalamevamabravīt //</l>\n</lg>\n\n<lg>\n<l>sārthavāha vijānīyādbhavānatra mahadbhayam /</l>\n<l>yadiyaṃ naurmahāvātairāhatā bhramate muhuḥ //</l>\n</lg>\n\n<lg>\n<l>kutra gantuṃ samīhā vo vātā vānti mahājavāḥ /</l>\n<l>svakuladevatāḥ smṛtvā saṃprārthya trāṇamambudhim //</l>\n</lg>\n\n<p>dhairyamālambya sarvatra saṃtiṣṭhadhvaṃ samāhitāḥ //</p>\n\n<lg>\n<l>iti tenoditaṃ śrutvā sarve te trasitāśayāḥ /</l>\n<l>svasveṣṭadevatāḥ smṛtvā prārthayadevamambudhim //</l>\n</lg>\n\n<note><hi rend='bold'>Gkv 169</hi></note>\n<lg>\n<l>mahodadhe jagadbhartarvayaṃ te śaraṇe sthitāḥ /</l>\n<l>tadasmān kṛpayā dhṛtvā saṃtārayitumarhasi //</l>\n</lg>\n\n<lg>\n<l>ityevaṃ prārthayantaste sarve smṛtvā svadevatām /</l>\n<l>dhairyamālambya saṃtrastāstasthurjīvarāśitāḥ //</l>\n</lg>\n\n<lg>\n<l>tataḥ sa karṇadhāro 'pi saṃprārthya taṃ mahodadhim /</l>\n<l>svakuladevatāṃ smṛtvā tasthau jīvanirāśitaḥ /</l>\n<l>siṃhalaḥ sārthavāho 'pi saṃprārthya trāṇamambudhim /</l>\n<l>triratnasmaraṇaṃ kṛtvā tasthai dhairyasamāhitaḥ //</l>\n</lg>\n\n<lg>\n<l>tataste vāyavaḥ śāntā naukā saṃcaritā kramāt /</l>\n<l>taddṛṣṭvā vaṇizaḥ sarve tasthuḥ saṃharṣitāśayāḥ //</l>\n</lg>\n\n<lg>\n<l>tatra tāṃ samupāyātāṃ nāvaṃ vaṇiksamāśritām /</l>\n<l>tāmradvīpanivāsinyo rākṣasyoyo 'drākṣurambudhau //</l>\n</lg>\n\n<lg>\n<l>tatastābhiḥ sametyāśu rākṣasībhiḥ prabhaṃjanāḥ /</l>\n<l>utsṛṣṭāḥ kālikā vātāstannaukābhimukhā vavuḥ //</l>\n</lg>\n\n<lg>\n<l>tairāśu prahatā sā nau bhrāmyamānā pralolitā /</l>\n<l>tīvrātivegakallolo 'bhihatābhūdvibhinnitā /</l>\n<l>tadā te vaṇijaḥ sarve saṃtrāsābhihatāśayāḥ /</l>\n<l>hā daiveti vilapantastasthuḥ prāṇanirāśitāḥ //</l>\n</lg>\n\n<lg>\n<l>tadā sa sihaṃlo dṛṣṭvā taraṇiṃ tāṃ vibhinnitām /</l>\n<l>sarvāṃstān suhṛdo bhītān samālokyaivabravīt //</l>\n</lg>\n\n<lg>\n<l>bhavantaḥ kiṃ viṣādena daiva eva gatirbhavet /</l>\n<l>tattriratnasmṛtiṃ dhṛtvā dhairyamālambya tiṣṭhata //</l>\n</lg>\n\n<lg>\n<l>yadi daivādvipattiḥ syādatra tīrthādhipe 'mbudhau /</l>\n<l>dravyaiḥ sārdhaṃ vayaṃ sarve patitā nidhanaṃ gatāḥ //</l>\n</lg>\n\n<lg>\n<l>sarvapātakanirmuktāḥ pariśuddhatrimaṇḍalāḥ /</l>\n<l>sadgatau sukule jātā bhavema śrīguṇāśrayāaḥ //</l>\n</lg>\n\n<lg>\n<l>ityuktā tena te sarve tīrthikānāmupāsakāḥ /</l>\n<l>triratnasmaraṇaṃ dhātuṃ śraddadhurna kathaṃcana //</l>\n</lg>\n\n<note><hi rend='bold'>Gkv 170</hi></note>\n<lg>\n<l>sa eva siṃhalaḥ smṛtvā triratnaṃ śaraṇaṃ gatāḥ /</l>\n<l>dhyātvā nāma samuccārya tasthai saṃbodhimānasaḥ //</l>\n</lg>\n\n<lg>\n<l>tadāpi daivatasteṣāṃ kālikāvātaghātitā /</l>\n<l>kallolabhramaṇākrāntā naukābhūcchatakhaṇḍitā //</l>\n</lg>\n\n<lg>\n<l>sarve te vaṇijaścāpi vibhagnāśā vimohitāḥ /</l>\n<l>patitāstatra mahāmbhodhau saha dravyairnimajjitāḥ //</l>\n</lg>\n\n<lg>\n<l>tatra te vaṇijaḥ sarve nimagnānyapi daivataḥ /</l>\n<l>svasvabāhubalenaiva samuterustaṭāntikam //</l>\n</lg>\n\n<lg>\n<l>dṛṣṭvā tān vaṇijaḥ sarvāṃstīrāntikasamāgatān /</l>\n<l>tāmradvīpanivāsinyo rākṣasyaḥ saṃpramoditāḥ //</l>\n</lg>\n\n<lg>\n<l>divyakaumārikārupaṃ dhṛtvā sarvāḥ samāgatāḥ /</l>\n<l>tīre sthitvā samuttārya sarvānstānevamabruvan //</l>\n</lg>\n\n<lg>\n<l>mā bhaiṣṭa dhairyamālambya samāgamya taroradhaḥ /</l>\n<l>chāyāmāśritya sarvatra viśrāntuṃ tiṣṭhata kṣaṇam //</l>\n</lg>\n\n<lg>\n<l>ityevaṃ kathitaṃ tābhiḥ śrutvā te vaṇijastataḥ /</l>\n<l>gatvā campakavṛkṣasya chāyāyāṃ samupāśrayan //</l>\n</lg>\n\n<lg>\n<l>tatra viśramya te sarve saṃnirīkṣya parasparam /</l>\n<l>jñātīn smṛtvānuśocanto niśvasyaivaṃ babhāṣire //</l>\n</lg>\n\n<lg>\n<l>hā daiva kathamasmākaṃ vipattirbhavatīdṛśī /</l>\n<l>ka iha sāmprataṃ trātā hitārthī sadgatirbhavet //</l>\n</lg>\n\n<lg>\n<l>iti taiḥ kathitaṃ śrutvā sārthavāhaḥ sa siṃhalaḥ /</l>\n<l>sarvānstān trāsabhinnātmān samāśvāsyaivamabravīt //</l>\n</lg>\n\n<lg>\n<l>nāstyasmākamiha trātā ko hitārthī suhṛdgatiḥ /</l>\n<l>dharma eva bhavet trātā sarvatrāpi suhṛdgatiḥ //</l>\n</lg>\n\n<lg>\n<l>avaśyaṃbhāvino bhāvā bhavanti mahatāmapi /</l>\n<l>sarveṣāmapi jantūnāṃ sarvatrāpi na cānyathā //</l>\n</lg>\n\n<lg>\n<l>tadatra śraddhayā sarve triratnasya samāhitāḥ /</l>\n<l>smṛtvā nāma samuccārya dhyātvāpi bhajatānatāḥ //</l>\n</lg>\n\n<note><hi rend='bold'>Gkv 171</hi></note>\n<lg>\n<l>etadeva hi saṃsāre dharmamūlaṃ nigadyate /</l>\n<l>dharma eva hi sarvatra trātā bhartā suhṛdgatiḥ //</l>\n</lg>\n\n<lg>\n<l>evaṃ vijñāya sarve 'pi triratnasya samāhitāḥ /</l>\n<l>smṛtvā nāma samuccārya dhyātvāpi bhajatānatāḥ //</l>\n</lg>\n\n<lg>\n<l>iti tenoditaṃ śrutvā sarve te paribodhitāḥ /</l>\n<l>tīrthikā śrāvakā naiva triratnaṃ smartumīcchire //</l>\n</lg>\n\n<lg>\n<l>sa eva siṃhalaḥ smṛtvā triratnasya samāhitaḥ /</l>\n<l>dhyātvā nāma samuccārya tasthau saṃbodhimānasaḥ //</l>\n</lg>\n\n<lg>\n<l>tatastāḥ pramadāḥ kāntāḥ kumārikā manoramāḥ /</l>\n<l>sarvānstān vaṇijān dṛṣṭvā purasthā evamabruvan //</l>\n</lg>\n\n<lg>\n<l>vaiṣādyaṃ vaḥ kimatrāpi naiva cintyo hi duḥkhatā /</l>\n<l>yathepsitaṃ sukhaṃ bhuktvā saṃcaradhvaṃ yathecchayā //</l>\n</lg>\n\n<lg>\n<l>asmākaṃ svāmino naiva gatirvāpi na kaścana /</l>\n<l>parāyaṇo 'pi naivāsti bhartāpi na suhṛtpriyaḥ //</l>\n</lg>\n\n<lg>\n<l>tadyūyaṃ bhavatāsmākaṃ svāmino gatayo 'pi ca /</l>\n<l>parāyaṇāśca bhartāraḥ patayaḥ suhṛdaḥ priyāḥ //</l>\n</lg>\n\n<lg>\n<l>vidyante 'tra gṛhā ramyā bhogyāni vividhānyapi /</l>\n<l>pānāni surasānyevaṃ vastrāṇi vividhāni ca //</l>\n</lg>\n\n<lg>\n<l>sarvadravyāṇi ratnāni sarvāṇi bhūṣaṇānyapi /</l>\n<l>sarvartuphalapuṣpādiramyodyānavanānyapi //</l>\n</lg>\n\n<p>puṣkariṇyo 'pi santyatra divyagandhāmbupūritāḥ //</p>\n\n<lg>\n<l>tadatra kiṃ viṣādaṃ vaḥ saṃramadhvaṃ yathecchayā /</l>\n<l>yathākāmaṃ sukhaṃ bhuktvā saṃcaradhvaṃ pramoditāḥ //</l>\n</lg>\n\n<lg>\n<l>ityevaṃ kathitaṃ tābhirniśamya te vaṇigjanāḥ /</l>\n<l>sarve 'pi tāḥ samālokya vismayaṃ samupāyayuḥ //</l>\n</lg>\n\n<lg>\n<l>tatastāḥ pramadāḥ sarvān matvā tān kāmamohitān /</l>\n<l>ekaikaṃ puruṣaṃ dhṛtvā svasvagehaṃ nyaveśayan //</l>\n</lg>\n\n<p>tāsāṃ vṛddhāpi yā kāntā sā dṛṣṭvā samupāsṛtā /\nsiṃhalaṃ taṃ samādāya svālayaṃ saṃnyaveśayat /</p>\n\n<note><hi rend='bold'>Gkv 172</hi></note>\n<lg>\n<l>atha tāḥ pramadāḥ sarvān svān svāṃstān svāmino mudā /</l>\n<l>svasvālaye pratiṣṭhāpya divyabhogairatarpayan //</l>\n</lg>\n\n<lg>\n<l>tatastān bhogasaṃtṛptān sarvānstāḥ pramadāśayāḥ /</l>\n<l>rahikrīḍārasābhogaiḥ santarpayitumārabhan //</l>\n</lg>\n\n<lg>\n<l>evaṃ te vaṇijaḥ sarve bhuktvā bhojyaṃ yathepsitam /</l>\n<l>saṃkrīḍitvā yathākāmaṃ saṃcarite pramoditāḥ //</l>\n</lg>\n\n<lg>\n<l>evaṃ bhuktvā yathākāmaṃ ramitvā te divāniśam /</l>\n<l>mahānandasukhāsaktāḥ saptāhāni vyalaṃghayan //</l>\n</lg>\n\n<lg>\n<l>athāpare kṣapāyāṃ sa siṃhalaḥ /</l>\n<l>triratnasmṛtimādhāya tasthau dhyānasamāhitaḥ //</l>\n</lg>\n\n<lg>\n<l>tadā tatrālaye dīpaḥ saṃpradīptamahojjvalaḥ /</l>\n<l>rākṣasyāṃ nidritāyāṃ sa prāhasan saṃprabhāsayan //</l>\n</lg>\n\n<lg>\n<l>taṃ pradīptaṃ hasantaṃ sa dṛṣṭvātivismitāśayaḥ /</l>\n<l>suciraṃ saṃnirīkṣyaivaṃ dhyātvā caivaṃ vyacintayat //</l>\n</lg>\n\n<lg>\n<l>aho citraṃ kimarthe 'yaṃ pradīpo yatprahasyate /</l>\n<l>evaṃ hi hasito dīpo dṛṣṭo naiva śruto 'pi na //</l>\n</lg>\n\n<lg>\n<l>iti dhyātvā ciraṃ paśyan siṃhalaḥ sa samutthitaḥ /</l>\n<l>samupāśritya taṃ natvā papracchaivaṃ kṛtāṃjaliḥ //</l>\n</lg>\n\n<lg>\n<l>kimarthaṃ hasase dīpa tadatra me samādiśa /</l>\n<l>ko 'tra dīpe praviṣṭo hi mayā na jñāyate bhavān //</l>\n</lg>\n\n<lg>\n<l>iti tenābhiṃsaṃpṛṣṭe pradīpaḥ sa samujjvalan /</l>\n<l>siṃhalaṃ taṃ samāmantrya prahasannevamabravīt //</l>\n</lg>\n\n<lg>\n<l>siṃhala kiṃ na jānāsi rākṣasīyaṃ na mānuṣī /</l>\n<l>ramitvāpi yathākāmaṃ bhakṣettvāṃ naiva saṃśayaḥ //</l>\n</lg>\n\n<lg>\n<l>sarvāstāḥ pramadāḥ kāntā rākṣasyo naiva mānavāḥ /</l>\n<l>sarvāṃstāṃstvatsahāyāṃśca bhakṣiṣyanti na saṃśayaḥ //</l>\n</lg>\n\n<lg>\n<l>iti dīpasamākhyāutaṃ śrutvā bhītaḥ sa siṃhalaḥ /</l>\n<l>kimidaṃ satyamevaṃ syāditi taṃ paryapṛcchata //</l>\n</lg>\n\n<note><hi rend='bold'>Gkv 173</hi></note>\n<lg>\n<l>satyameva pradipeyaṃ rākṣasī yanna mānuṣī /</l>\n<l>kathaṃ bhavān vijānāsi satyametat samādiśa //</l>\n</lg>\n\n<lg>\n<l>iti saṃprārthite tena sa pradīpaḥ punarhasan /</l>\n<l>siṃhalaṃ sārthavāhaṃ taṃ samāmantryaivamādiśat //</l>\n</lg>\n\n<lg>\n<l>satyametanmayakhyātaṃ yadi na tvaṃ pratīcchasi /</l>\n<l>dakṣiṇasyāṃ mahāraṇye gatvā paśya tvamātmanā //</l>\n</lg>\n\n<lg>\n<l>tatrāraṇye mahaddurge āyasakoṭṭa uccake /</l>\n<l>vaṇikśatasahastrāṇi prakṣipya sthāpitāni hi //</l>\n</lg>\n\n<lg>\n<l>kecijjīvanti kecicca mṛtāḥ kecicca bhakṣitāḥ /</l>\n<l>asthīni cāvakīrṇānnipratiṇi samantataḥ //</l>\n</lg>\n\n<lg>\n<l>tatra gatvā samālokya sarvametanmayoditam /</l>\n<l>satyaṃ vā yadi vā 'satyaṃ śraddadhyā me vacastadā //</l>\n</lg>\n\n<lg>\n<l>ityevaṃ tadupākhyātaṃ śrutvā sa paribodhitaḥ /</l>\n<l>tatra gatvā tathā draṣṭuṃ sarvametastamutsukaḥ //</l>\n</lg>\n\n<lg>\n<l>prasuptāṃ rākṣasīṃ mohajālanidrāvṛtendriyām /</l>\n<l>kṛtvā candraprabhaṃ khaḍgaṃ dhṛtvā saṃprasthito drutam //</l>\n</lg>\n\n<lg>\n<l>tato gacchan sa ekākī niśīye saṃvilokayan /</l>\n<l>dakṣiṇasyāṃ mahāraṇye durgame samupācarat //</l>\n</lg>\n\n<lg>\n<l>tatrātyucce mahakoṭṭamayaḥprākārasaṃvṛtam /</l>\n<l>gavākṣadvāre niryūhavīhīnaṃ lokasaṃskṛtam //</l>\n</lg>\n\n<lg>\n<l>taṃ dṛṣṭvā samupāsṛtya paribhramansamantataḥ /</l>\n<l>lokaviṣādavailāpyaṃ śrutvā sa vismayākulaḥ //</l>\n</lg>\n\n<lg>\n<l>tatra campakavṛkṣāgramārehya sa samāśritaḥ /</l>\n<l>mahotkāśaravo naiva nājuhāva tadāśritān //</l>\n</lg>\n\n<lg>\n<l>bhavantaḥ ke kiyanto 'tra prakṣiptāḥ kena niśritāḥ /</l>\n<l>kiṃ bhuktvā vasathātrāpi tatsarvaṃ vaktumarhatha //</l>\n</lg>\n\n<lg>\n<l>iti taduktamākarṇya tatrasthāste vaṇigjanāḥ /</l>\n<l>vṛkṣaśākhāgramāruḍhaṃ tamālokyaivamabruvan //</l>\n</lg>\n\n<note><hi rend='bold'>Gkv 174</hi></note>\n<lg>\n<l>kastvaṃ bho kathamāyāsi kasmādihāgataḥ kutaḥ /</l>\n<l>sarvametat pravṛttāntaṃ samupākhātumarhati //</l>\n</lg>\n\n<lg>\n<l>iti taduktamākarṇya sāarthavāhaḥ sa siṃhalaḥ /</l>\n<l>tatrasthāṃstān janān sarvān samāmantryaivamabravīt //</l>\n</lg>\n\n<lg>\n<l>siṃhalaḥ sārthavāho 'haṃ jambūdvīpādihāgataḥ /</l>\n<l>gantuṃ ratnākare 'mbhodhau vaṇikpaṃcaśataiḥ saha //</l>\n</lg>\n\n<lg>\n<l>abdhimadhye mahāvātairhatā naukā vikhaṇḍitā /</l>\n<l>udake patitāssarve vayumuttīrya bāhubhiḥ //</l>\n</lg>\n\n<lg>\n<l>tīramāsādya vṛkṣasya chāyāyāṃ samupāśritāḥ /</l>\n<l>svadeśamanuśocanto nyaṣīdāma viṣāditāḥ //</l>\n</lg>\n\n<lg>\n<l>tatrātisundarīkāntāḥ kumārikā manoharāḥ /</l>\n<l>tāḥ sarvāḥ purato 'smākaṃ samāśrityaivamabruvan //</l>\n</lg>\n\n<lg>\n<l>mā bhaiṣṭa kiṃ viṣādaṃ vā dhairyamālambya tiṣṭhata /</l>\n<l>sarvāsāmapi hyasmākaṃ kaścit svāmī na vidyate //</l>\n</lg>\n\n<lg>\n<l>tadyūyaṃ svāmino 'smākaṃ bhūtvā bhuktvā yathepsitam /</l>\n<l>yathākāmaṃ ramitveha saṃcaradhvaṃ sadā sukham //</l>\n</lg>\n\n<lg>\n<l>ityasmānālokya sarvāstān sarvānasmān vimohitān /</l>\n<l>ekaikaṃ svāminaṃ dhṛtvā svāsvālayaṃ nyaveśayan //</l>\n</lg>\n\n<lg>\n<l>tatrāsmān yathākāmaṃ bhojayitvātyamodayan /</l>\n<l>yathecchayā ramitvāpi cārayanti sadā sukham //</l>\n</lg>\n\n<lg>\n<l>ityevaṃ mahadāścaryaṃ sukhaṃ bhuktvātivismitaḥ /</l>\n<l>kimatra viṣaye vṛttamiti draṣṭumihāvraje //</l>\n</lg>\n\n<lg>\n<l>iti tena samākhyātaṃ śrutvā te 'pi vaṇigjanāḥ /</l>\n<l>sarve svakaṃ pravṛttāntaṃ kathitvā taṃ vyanodayan //</l>\n</lg>\n\n<lg>\n<l>yatkhalu sārthavāho 'si jānīhi tābhi rākṣasīḥ /</l>\n<l>tadatra ratisaṃraktā mā tiṣṭhāśu vraja svaṃ puram //</l>\n</lg>\n\n<lg>\n<l>vayamapyevamambhodhau patitā vyasanitāstathā /</l>\n<l>rākṣasībhiḥ samuttārtya svasvagṛhe niveśitāḥ //</l>\n</lg>\n\n<note><hi rend='bold'>Gkv 175</hi></note>\n<lg>\n<l>bhojayitvā yathākāmaṃ ramitvāpi yathecchayā /</l>\n<l>vinodya svavaśe sthāpya saṃcāritāḥ sukhe sadā //</l>\n</lg>\n\n<lg>\n<l>yadā yūyamiha prāptāstada tābhirvayaṃ drutam /</l>\n<l>koṭe 'tra sarva ānīya prakṣiptā bandhanālaye //</l>\n</lg>\n\n<lg>\n<l>gṛhītvāmībhirassmākaṃ rākṣasībhirdivāniśam /</l>\n<l>khāditvā puruṣān nityaṃ saṃcaryante yathecchayā //</l>\n</lg>\n\n<lg>\n<l>yūyamapi tathāmībhī rākṣasībhiryathecchayā /</l>\n<l>gṛhītvātra pratikṣiptā bhakṣiṣyadhve na saṃśayaḥ //</l>\n</lg>\n\n<lg>\n<l>ityavaśyaṃ bhavedevaṃ vijñāya sahasā bhavān /</l>\n<l>sarvān sārthān samāhūya svadeśaṃ drutam //</l>\n</lg>\n\n<lg>\n<l>yadītaḥ sahasā yūyaṃ sarve gacchata sāṃpratam /</l>\n<l>kuśalaṃ vā bhavennaivaṃ yadi sarve vinakṣyatha //</l>\n</lg>\n\n<lg>\n<l>iti taduktamākarṇya siṃhalaṃ sa prabodhitaḥ /</l>\n<l>avatīrya drutaṃ vṛkṣāt sahasā svālayaṃ yayau //</l>\n</lg>\n\n<lg>\n<l>tatra ratikaraṃ dīpamuddīptaṃ taṃ samīkṣya saḥ /</l>\n<l>sāṃjaliḥ praṇatiṃ kṛtvā purataḥ samupāśrayat //</l>\n</lg>\n\n<lg>\n<l>taṃ purasthaṃ samālokya pradīpaḥ sa samujjvalan /</l>\n<l>sādho satyaṃ tvayā dṛṣṭamityevaṃ samapṛcchata //</l>\n</lg>\n\n<lg>\n<l>iti dīpoditaṃ śrutvā punarāha sa vismitaḥ /</l>\n<l>sarvaṃ satyaṃ mayā dṛṣṭamādiṣṭaṃ bhavatā yathā //</l>\n</lg>\n\n<lg>\n<l>kimupāyamihāpyasti yenetaḥ sahasā punaḥ /</l>\n<l>jambūdvīpaṃ gamiṣyāma tatsamādeṣṭumarhati //</l>\n</lg>\n\n<lg>\n<l>iti saṃprārthite tena sa pradīpaḥ samujjvalan /</l>\n<l>prahasaṃstaṃ samāśvasya punarevamupādiśat //</l>\n</lg>\n\n<lg>\n<l>tadupāyamihāpyasti yenetaḥ sahasā vrajeḥ /</l>\n<l>jambūdvīpaṃ punargantuṃ yadīcchasi śṛṇuṣva tat //</l>\n</lg>\n\n<lg>\n<l>atra tīre mahāmbhodheḥ suvarṇabālukāsthale /</l>\n<l>bālāho 'śvo mahā..tro vidyate karuṇātmakaḥ //</l>\n</lg>\n\n<note><hi rend='bold'>Gkv 176</hi></note>\n<lg>\n<l>sa śvetā auṣadhīrbhuktvā prāvartya parivartya ca /</l>\n<l>samutthāya svamātmānaṃ pracchoḍitvaivamālapet //</l>\n</lg>\n\n<lg>\n<l>ka ito 'bdhiṃ samuttirya gantumicchanti ye punaḥ /</l>\n<l>svadeśaṃ me samāruhya pṛṣṭhe tiṣṭhantu te dṛḍham //</l>\n</lg>\n\n<lg>\n<l>yadi gantuṃ tavecchāsti jambūdvīpamitaḥ punaḥ /</l>\n<l>tatra gatvāśvarājaṃ taṃ natvā saṃprārthayādarāt //</l>\n</lg>\n\n<lg>\n<l>vayamicchāmahe gantuṃ jambūdvipamitaḥ punaḥ /</l>\n<l>tadasmān kṛpayā sarvān saṃprāpayimarhati //</l>\n</lg>\n\n<lg>\n<l>tataḥ so 'śvo mahābhijñaḥ sarvān yuṣmānito drutam /</l>\n<l>svapṛṣṭhena samāvāhya pāre 'bdheḥ prāpayiṣyati //</l>\n</lg>\n\n<lg>\n<l>ityevaṃ samupādiśya sa dīpo 'ntarhito 'bhavat /</l>\n<l>so 'pi śayanamāruhya rākṣasyā śayito 'bhavat //</l>\n</lg>\n\n<lg>\n<l>tadaṃgaśītatvaṃ spṛṣṭā vibuddhā sā niśācarī /</l>\n<l>kathaṃ te śītalaṃ dehamityevaṃ paryapṛcchata //</l>\n</lg>\n\n<lg>\n<l>tacchrutvā sārthavāho 'sau siṃhalo bhītamānasaḥ /</l>\n<l>tāṃ kāntāṃ pramadāmevaṃ prabodhayitumabravīt //</l>\n</lg>\n\n<lg>\n<l>kānte 'haṃ nirgato gehāmmulamūtraṃ visṛjya ca /</l>\n<l>āgamya śayitastena śītalitā tanu mama //</l>\n</lg>\n\n<lg>\n<l>iti tāṃ mithyayā kāntāṃ bodhiyitvāpi śaṃkitaḥ /</l>\n<l>siṃhalaḥ sa viṣaṇṇātmā tasthau nidrāparāṅmukhaḥ //</l>\n</lg>\n\n<lg>\n<l>tataḥ sa prātarutthāya sarvāṃstān vaṇijaḥ sattvān /</l>\n<l>samāhūya bahirdeśe gatvā yānamupāśrayat /</l>\n<l>tathā te vaṇijaścāpi sarve tatra samāśritāḥ /</l>\n<l>parasparaṃ samābhāṣya saṃtasthire 'bhinanditāḥ //</l>\n</lg>\n\n<lg>\n<l>tatra tān vaṇijaḥ sarvān nirviśaṃkābhinanditān /</l>\n<l>siṃhalaḥ sa samālokya samāmantryaivamabravīt //</l>\n</lg>\n\n<lg>\n<l>bhavantaḥ praṣṭumicchāmi satyaṃ bhāṣantu nānyathā /</l>\n<l>kidṛksnehopacārairvaḥ kāntāḥ saṃmānayanti hi //</l>\n</lg>\n\n<note><hi rend='bold'>Gkv 177</hi></note>\n<lg>\n<l>iti taduktamākarṇya tatraoko 'tipragalbhitaḥ /</l>\n<l>siṃhalaṃ taṃ samālokya saharṣamevamabravīt //</l>\n</lg>\n\n<lg>\n<l>dhanyo 'smi sārthavāhātra bhāgyena preritaḥ khalu /</l>\n<l>īdṛgbhogyamahatsaukhyaṃ manye svarge 'pi durlabham //</l>\n</lg>\n\n<lg>\n<l>yanme kāntā subhadrāṃgī susnehopacāriṇī /</l>\n<l>yathecchā surasairbhogyairmānayanti divāniśam //</l>\n</lg>\n\n<lg>\n<l>tathānyaḥ prāvadattatra maharsaukhyamihāptavān /</l>\n<l>bhāgyena prerito 'trāhamīdṛksaukhyaṃ kuhāpi na //</l>\n</lg>\n\n<lg>\n<l>yanme kāntā varairbhogyaistoṣayitvā divāniśam /</l>\n<l>ramayantī yathākāmaṃ mānayantī samādarāt //</l>\n</lg>\n\n<lg>\n<l>tathāparo vaṇikprāha dhanyo 'hamatībhāgyavān /</l>\n<l>īdṛksampanmahatsaukhyaṃ lapsye kutra kathaṃ kadā /</l>\n<l>īdṛk mahattaraṃ saukhyaṃ manye svarge 'pi durlabham //</l>\n</lg>\n\n<lg>\n<l>yanme snehavatī bhāryā divyavastrādibhūṣaṇaiḥ /</l>\n<l>maṇḍayitvā yathākāmaṃ ramayitvā divāniśam //</l>\n</lg>\n\n<lg>\n<l>yathābhilaṣitairbhogyaissantarpya pratipāti mām /</l>\n<l>tathānyo 'pi vaṇikprāha bhāgyenehāhamāptavān //</l>\n</lg>\n\n<p>yadīdṛk mahadaiśvaryaṃ saṃpattirlapsyate kutaḥ //</p>\n\n<lg>\n<l>svarge 'pi durlabhaṃ manye kutrātra pṛthivītale /</l>\n<l>yanme bhāryā manoramyā kāntā divyātisundarī //</l>\n</lg>\n\n<lg>\n<l>vividhadinyasaurabhyagandhadravyairdivāśam /</l>\n<l>anulipya yathākāmaṃ kriḍayati samādarāt //</l>\n</lg>\n\n<lg>\n<l>bhojanairvividhāsvādaiḥ pānairdivyāmṛtāttamaiḥ /</l>\n<l>vastraiśca vividhaiḥ kāmyairbhūṣaṇairvividhairapi //</l>\n</lg>\n\n<lg>\n<l>maṇḍayitvā yathākāmaṃ bhojayitvā divāniśam /</l>\n<l>yathābhilaṣitaiḥ saukhyaiḥ ramayantyabhipāti mām //</l>\n</lg>\n\n<lg>\n<l>evaṃ te vaṇijyaḥ sarve svasvabhāryākṛtādaram /</l>\n<l>snehopacārasatsaukhyaṃ nivedhaivaṃ babhāṣire //</l>\n</lg>\n\n<note><hi rend='bold'>Gkv 178</hi></note>\n<lg>\n<l>aho bhāgyaṃ tadasmākaṃ yadiha preṣitā vayam /</l>\n<l>īdṛksaṃpanmahatsaukhyaṃ svarge 'pi durlabhaṃ khalu //</l>\n</lg>\n\n<lg>\n<l>tadihaiva sadā bhuktvā yathākāmaṃ caremahi /</l>\n<l>jambūdvīpe punargantuṃ notsahema kadācana //</l>\n</lg>\n\n<lg>\n<l>kimīdṛksukhasaṃpattirhitvā yāsyāmahe vayam /</l>\n<l>svadeśe 'pi purnagatvā kiṃ kiṃ bhokṣyāmahe sukham //</l>\n</lg>\n\n<lg>\n<l>kutredṛgguṇasaṃpannā divyakāntā manoramāḥ /</l>\n<l>sarvavidyākalābhijñā labhyante durlabhā bhuvi //</l>\n</lg>\n\n<lg>\n<l>etāḥ kāntāḥ subhadrāṃgāḥ svāmisneho 'nucārikāḥ /</l>\n<l>hitvā gatcā svadeśe 'pi kiṃ sthitvā svajanaiḥ saha //</l>\n</lg>\n\n<lg>\n<l>dhanyāste puruṣā martyāḥ kāntābhirye sadā ratāḥ /</l>\n<l>yathākāmaṃ sukhaṃ bhuktvā saṃcarante yathecchayā //</l>\n</lg>\n\n<lg>\n<l>evaṃ śrīguṇasaṃpannā divyakāntāsahāratāḥ /</l>\n<l>yāvajjīvaṃ sukhaṃ bhuktvā saṃtiṣṭhemahi sarvadā //</l>\n</lg>\n\n<lg>\n<l>jambūdvipe punargantuṃ nābhīcchāmaḥ kadāpi hi /</l>\n<l>kiṃ lapsyāmaha etādṛk mahatsaukhyaṃ kadā katham //</l>\n</lg>\n\n<lg>\n<l>ityevaṃ taiḥ samākhyātaṃ sarvairapi niśamya saḥ /</l>\n<l>siṃhalastān samālokya niṣśvasannevamabravīt //</l>\n</lg>\n\n<lg>\n<l>bhavantaḥ śrūyatāṃ vākyaṃ yanmayā satyamucyate /</l>\n<l>yadi bhadre 'sti vāṃchā vaḥ tatkurudhvaṃ yathoditam //</l>\n</lg>\n\n<lg>\n<l>iti tenoditaṃ śrutvā sarve te vismatāśayāḥ /</l>\n<l>siṃhalaṃ sārthavāhaṃ taṃ samālokyaivamabruvan //</l>\n</lg>\n\n<lg>\n<l>kiṃ vākyaṃ samupākhyāhi yadi bhadre samīhasi /</l>\n<l>bhavatā yatsamādiṣṭaṃ kariṣyāmastathā vayam //</l>\n</lg>\n\n<lg>\n<l>iti taiḥ kathitaṃ sarvaiḥ śrutvā sa siṃhalaḥ sudhīḥ /</l>\n<l>sarvāṃstān vaṇijaḥ sārthān saṃpaśyannevamabravīt //</l>\n</lg>\n\n<lg>\n<l>sarvaiḥ satya samādhāya samayaṃ dhāsyate yadi /</l>\n<l>tadāhamupadekṣyāmi satyametadyathāśrutam //</l>\n</lg>\n\n<note><hi rend='bold'>Gkv 179</hi></note>\n<lg>\n<l>iti tenoditaṃ śrutvā sarve 'pi te 'tivismitāḥ /</l>\n<l>kiṃ samayaṃ dhariṣyāmastadādiśeti cābruvan //</l>\n</lg>\n\n<lg>\n<l>etattaiḥ kathite sarvaiḥ sārthavāhaḥ sa siṃhalaḥ /</l>\n<l>sarvāṃstān vaṇijaḥ saṃghān samālokyaivamabravīt //</l>\n</lg>\n\n<lg>\n<l>bhavantaḥ śrūyatāṃ sarvaiḥ samayamuditaṃ mayā /</l>\n<l>naitatkenāpi vaktavyaṃ bhāryāyāḥ purato 'pi vaḥ //</l>\n</lg>\n\n<lg>\n<l>kaścidbhāṣeta bhāryāyāḥ purā yadi pramādataḥ /</l>\n<l>tadā sarve vayaṃ hyatra vrajema nidhanaṃ khalu //</l>\n</lg>\n\n<lg>\n<l>iti satyaṃ samādhāya samayaṃ dhātumarhatha /</l>\n<l>yadi saṃdhāryate satyaṃ sarveṣāmapi bhadratā //</l>\n</lg>\n\n<lg>\n<l>iti taduktamākarṇya sarve 'pi te vaṇigjanāḥ /</l>\n<l>satyametaddhariṣyāmaḥ samādiśeti cābruvan //</l>\n</lg>\n\n<lg>\n<l>iti sarvai samākhyātaṃ śrutvā sa siṃhalaḥ sudhīḥ /</l>\n<l>sarvāṃstān vaṇijaḥ saṃghān saṃpaśyannevamabravīt //</l>\n</lg>\n\n<lg>\n<l>śṛṇudhvaṃ dhairyamālambya tiṣṭhata mā viṣīdata /</l>\n<l>imā hi pramadāḥ sarvā rākṣasyo naiva mānuṣāḥ //</l>\n</lg>\n\n<lg>\n<l>iti satyaṃ mayākhyātaṃ śrutvā sarve 'pi bodhitāḥ /</l>\n<l>kaścidapi svabhāryāyāḥ purato vaktumarhati //</l>\n</lg>\n\n<lg>\n<l>iti tena samākhyātaṃ śrutvā sarve vaṇigjanāḥ /</l>\n<l>bhītisaṃtrasitātmānaḥ kṣaṇaṃ tasthurvimohitāḥ //</l>\n</lg>\n\n<lg>\n<l>tataste vaṇījaḥ sarve saṃtrāsābhihatāśayāḥ /</l>\n<l>siṃhalaṃ sārthavāhaṃ taṃ samālokyaivamabruvan //</l>\n</lg>\n\n<lg>\n<l>sārthavāha kathaṃ jñātaṃ kutra dṛṣṭaṃ śrutaṃ tvayā /</l>\n<l>etāḥ kāntā na mānuṣyo rākṣasya iti tadvada //</l>\n</lg>\n\n<lg>\n<l>yadyetā naiva mānuṣyo rākṣasya eva tatkatham /</l>\n<l>asmākaṃ ka iha trātā gatirvā syātparāyaṇaḥ //</l>\n</lg>\n\n<lg>\n<l>yadyetatsatyameveha tiṣṭhemahi kathaṃ vayam /</l>\n<l>palāyemahi kutretastadupāyamupādiśa //</l>\n</lg>\n\n<note><hi rend='bold'>Gkv 180</hi></note>\n<lg>\n<l>iti taiḥ kathitaṃ śrutvā sārthavāhaḥ sa siṃhalaḥ /</l>\n<l>sarvānstān vaṇijaḥ saṃghān samāśvāsyaivamabranīt //</l>\n</lg>\n\n<lg>\n<l>satyameva mṛṣā naiva tathāpi mā viṣīdata /</l>\n<l>upāyaṃ vidyate 'trāpi tacchṛṇudhvaṃ mayoditam //</l>\n</lg>\n\n<lg>\n<l>yo 'śvājo 'tra bālāho nāma tīre mahodadheḥ /</l>\n<l>sthitaḥ sattvānukampārthaṃ sa naḥ trātā gatirbhavet //</l>\n</lg>\n\n<lg>\n<l>sa tiṣṭhedudhestīre suvarṇabālukāsthale /</l>\n<l>āvartya parivarttāpi bhuktvā śvetā mahoṣadhīḥ //</l>\n</lg>\n\n<lg>\n<l>tatra gatvā vayaṃ sarva upasarema vanditum /</l>\n<l>saṃpaśyetkaruṇātmā sa sarvānasmānupāsṛtān //</l>\n</lg>\n\n<lg>\n<l>dṛṣṭvāsmān sa samutthāya pracchādayet svamāśrayam /</l>\n<l>ko 'tra pāramito gantuṃ icchantīti vadet tridhā //</l>\n</lg>\n\n<lg>\n<l>tadā sarve vayaṃ natvā tamevaṃ prārthayemahi /</l>\n<l>icchāmahe ito gantuṃ pāraṃ tatsahasā naya //</l>\n</lg>\n\n<lg>\n<l>ityasmatprārthita śrutvā sarvānasmān svapṛṣṭhake /</l>\n<l>āropya samasottīrya nayet pāraṃ mahodadheḥ //</l>\n</lg>\n\n<lg>\n<l>sa evāsmākamiha trātā gatirnānyo hi vidyate /</l>\n<l>tadvayamaśvarājaṃ taṃ natvaivaṃ prārthayemahi //</l>\n</lg>\n\n<lg>\n<l>etadupāyamatrāpi vidyate 'smatparāyaṇe /</l>\n<l>kaścidetatsvabhāryāyā vaktuṃ naivārhati dhruvam //</l>\n</lg>\n\n<lg>\n<l>pramodādyadi bhāryāyāḥ snehāt kaścidvadetpuraḥ /</l>\n<l>rākṣasyo 'smānstada sarvān bhakṣiṣyante na saṃśayaḥ //</l>\n</lg>\n\n<lg>\n<l>iti sneho 'sti jīve vo dhṛtvaitatsamayaṃ dṛḍham /</l>\n<l>kasyāścitpurataḥ kiṃcidvaktavyaṃ naiva kenacit //</l>\n</lg>\n\n<lg>\n<l>iti tenoditaṃ śrutvā sarve 'pi te vaṇigjanāḥ /</l>\n<l>mṛtyutrāsāhatātmānaḥ siḥhalamevamabruvan //</l>\n</lg>\n\n<lg>\n<l>sārthavāha bhavannāthastrātā mitraṃ suhṛdgatiḥ /</l>\n<l>asmākaṃ nāparaḥ kaścittadanvāhartumarhati //</l>\n</lg>\n\n<note><hi rend='bold'>Gkv 181</hi></note>\n<lg>\n<l>kasmindine gamiṣyāma itastīre mahodadheḥ /</l>\n<l>yatra tiṣṭhedaśvarāja iti satyaṃ samādiśa //</l>\n</lg>\n\n<lg>\n<l>ityuktaṃ tairniśamyāsau sārthavāho nirīkṣya tān /</l>\n<l>ito 'hina tṛtīye 'vaśyaṃ gacchemahīti cābravīt //</l>\n</lg>\n\n<lg>\n<l>na kasyāścitpuraḥ kaścatsatyametadvadenna hi /</l>\n<l>gopanīyaṃ prayatnena tridheti so 'bravīt punaḥ //</l>\n</lg>\n\n<lg>\n<l>iti saṃmatamādhāya sarve 'pi te vaṇigjanāḥ /</l>\n<l>tatpure punarāgatya svasvālayaṃ samāviśat //</l>\n</lg>\n\n<lg>\n<l>tatra tāḥ pramadāḥ kāntā dṛṣṭvā tān svagṛhāgatān /</l>\n<l>svaṃ svaṃ svāmitanamālokya papracchurevamādarāt //</l>\n</lg>\n\n<lg>\n<l>kutra bhavān prayāto 'tra samāyāto 'si sāmpratam /</l>\n<l>satyametat samākhyāhi yadi sneho 'sti te mayi //</l>\n</lg>\n\n<lg>\n<l>iti bhāryoditaṃ śrutvā sarve 'pi te vaṇigjanāḥ /</l>\n<l>deśādbahirvayaṃ gatvāgatāḥ sma iti cābruvan //</l>\n</lg>\n\n<lg>\n<l>etacchrutvā ca tāḥ kāntāḥ sarvāḥ svaṃ svaṃ priyaṃ mudā /</l>\n<l>samīkṣya samupāsīnāḥ papracchurevamādarāt //</l>\n</lg>\n\n<lg>\n<l>dṛṣṭaṃ kiṃ mahadudyānaṃ dṛṣṭaṃ vāpi sarovaram /</l>\n<l>falapuṣpābhinamrāśca dṛṣṭāḥ kiṃ pādapā api //</l>\n</lg>\n\n<lg>\n<l>iti bhāryoditaṃ śrutvā sarve 'pi te vaṇigjanāḥ /</l>\n<l>kiṃcinna dṛśyate 'smābhiriti pratyuttaraṃ daduḥ //</l>\n</lg>\n\n<lg>\n<l>tacchrutvā pramadāḥ sarvāḥ samīkṣya tā svakaṃ priyam /</l>\n<l>saṃprahāsaṃ kurvantyaḥ punarevaṃ babhāṣire //</l>\n</lg>\n\n<lg>\n<l>kathaṃ na dṛśyate 'trāsti mahodyānaṃ sarovaram /</l>\n<l>vividhāstaravaḥ santi falapuṣpabharānatāḥ //</l>\n</lg>\n\n<lg>\n<l>aho yūyaṃ gatāḥ kutra dṛśyante na kathaṃ khalu /</l>\n<l>etatsatyaṃ samākhyāhi yadi priyāsmyahaṃ tava //</l>\n</lg>\n\n<lg>\n<l>etacchrutvāpi te sarve vaṇijaḥ svasvapriyāṃ prati /</l>\n<l>prahasan saṃnirīkṣyāpi punarevaṃ babhāṣire //</l>\n</lg>\n\n<note><hi rend='bold'>Gkv 182</hi></note>\n<lg>\n<l>ito 'hni tṛtīye 'vaśyaṃ tadudyānaṃ sarovaram /</l>\n<l>sarvānapi tarun drṣṭuṃ gamiṣyāmo vayaṃ priye //</l>\n</lg>\n\n<lg>\n<l>tāni sarvāṇi saṃvīkṣya gṛhītvāpi falāni ca /</l>\n<l>puṣpāṇyapi samāhṛtya samāyāsyāmahe drutam //</l>\n</lg>\n\n<lg>\n<l>tacchrutvā tāstathetyuktvā sarvāḥ svaṃ svaṃ ptriyaṃ mudā /</l>\n<l>yathābhilaṣitāirbhogyaiḥ sādaraṃ samatoṣayan //</l>\n</lg>\n\n<lg>\n<l>bhuktvā te 'pi yathākāmaṃ sarvaiḥ saṃtoṣitā apio /</l>\n<l>dirghocchvāsaṃ samutsṛjya tasthuḥ kṣaṇaṃ viṣāditāḥ //</l>\n</lg>\n\n<lg>\n<l>tadṛṣṭvā pramadāstāśca sarvāḥ svasvaprabhuṃ prati /</l>\n<l>kimucchvāsaṃ samutsṛṣṭaṃ vadeti prāvadat punaḥ //</l>\n</lg>\n\n<lg>\n<l>svadeśaviṣayaṃ smṛtvā samucchvāsaṃ samutthitam /</l>\n<l>iti svasvapriyāste sarve 'pi purato 'vadan //</l>\n</lg>\n\n<lg>\n<l>tacchrutvā pramadāstāśca sarvāḥ svasvapateḥ punaḥ /</l>\n<l>upāsīnā vihasantyaḥ saṃnirīkṣyaivamabruvan //</l>\n</lg>\n\n<lg>\n<l>kiṃ svadeśasmṛtiṃ kṛtvā sukhaṃ bhuktveha tiṣṭhata /</l>\n<l>saṃramitvā yathākāmaṃ saṃcaradhvaṃ yathecchayā //</l>\n</lg>\n\n<lg>\n<l>dravyāṇyapi ca sarvāṇi bhogyāni vividhāni ca /</l>\n<l>sarvopakaraṇavastūni vastrāṇi bhūṣaṇānyapi //</l>\n</lg>\n\n<lg>\n<l>udyānāni suramyāni puṣkariṇyo manoramāḥ /</l>\n<l>falapuṣpābhinamrāśca pādapā vividhā api //</l>\n</lg>\n\n<lg>\n<l>prāsādāśca manoramyā gṛhāścāṭṭābhiśobhitāḥ /</l>\n<l>maṇḍapāśca maṭhāścāpi rathā aśvāśca hastinaḥ //</l>\n</lg>\n\n<lg>\n<l>gāvaśca mahiṣāścāpi sarve 'pi paśujātikāḥ /</l>\n<l>vidyate sakalo 'nyatra kiṃ nāstīha nirīkṣyatām //</l>\n</lg>\n\n<lg>\n<l>tadetānyapi sarvāṇi tvadadhīnāni sarvadā /</l>\n<l>yathecchayā samādāya bhuktvā ramansukhaṃ cara //</l>\n</lg>\n\n<p>nātra kiṃcidviṣādatvaṃ bhayaṃ cāpi na kiṃcana //</p>\n\n<p>yathākāmaṃ prabhuktvaiva rama caran sukhaṃ vasa //</p>\n\n<note><hi rend='bold'>Gkv 183</hi></note>\n<lg>\n<l>iti tābhiḥ samākhyātaṃ sarve 'pi te vaṇigjanāḥ /</l>\n<l>tatheti prabhāṣitvā tasthuḥ vinoditā iva //</l>\n</lg>\n\n<lg>\n<l>tatastāḥ pramadāḥ sarvā rātro svasvapriyaiḥ saha /</l>\n<l>yathākāmaṃ ramitvāpi suṣeyuḥ śayanāśritāḥ //</l>\n</lg>\n\n<lg>\n<l>te 'pyevaṃ vaṇijaḥ sarve ramitvā śayanāśritāḥ /</l>\n<l>mṛtyuśaṃkāhatātmānastasthurnidrāparāṅmukhāḥ //</l>\n</lg>\n\n<lg>\n<l>tataḥ prātaḥ samutthāya sarve 'pi te vaṇigjanāḥ /</l>\n<l>svāṃ svāṃ bhāryāṃ samāmantrya samālokyaivamabruvan //</l>\n</lg>\n\n<lg>\n<l>vayaṃ yāsyāmahe draṣṭuṃ taḍāgodyānapādapān /</l>\n<l>sajjīkṛtya tadāhāraṃ saṃsthāpayata saṃvaram /</l>\n<l>tacchrutvā pramadāḥ sarvāstāstatheti prabodhitāḥ /</l>\n<l>sajjīkṛtyopasaṃsthāpya svasvapriyaṃ vyanodayan //</l>\n</lg>\n\n<lg>\n<l>tasmiṃśca divase 'pyevaṃ sarve 'pi te vaṇigjanāḥ /</l>\n<l>bhuktvā bhogyaṃ ramitvāpi tasthurjāgartikā niśi //</l>\n</lg>\n\n<lg>\n<l>tataḥ prātaḥ samutthāya sarve te siṃhalādayaḥ /</l>\n<l>svāṃ svāṃ bhāryāṃ samāmantrya gṛhītvā svasvasaṃvaram //</l>\n</lg>\n\n<lg>\n<l>saṃmīlya sahasā sarve deśādbahirvinirgatāḥ /</l>\n<l>gatvā dūramanodyanasamīpaṃ samupāśrayan //</l>\n</lg>\n\n<lg>\n<l>tatra sa siṃhalaḥ sarvān vaṇījastān vilokayan /</l>\n<l>samāmantrya kriyākāaraṃ kartumevamabhāṣata //</l>\n</lg>\n\n<lg>\n<l>bhavantaḥ śrūyatāṃ vākyaṃ yantrayātra nigadyate /</l>\n<l>tatsarve satyamādhāya kartumarhanti nānyathā //</l>\n</lg>\n\n<lg>\n<l>yadi snehaḥ svajivo 'sti jñātibandhusuhṛtsvapi /</l>\n<l>yuṣmābhirmadvacaḥ śrutvā satyaṃ dhartavyamatra hi //</l>\n</lg>\n\n<lg>\n<l>śṛṇudhvaṃ tatkriyābandhaṃ kriyate yanmayā hite /</l>\n<l>triratnaśaraṇaṃ dhṛtvā caritavyaṃ samāhitaiḥ //</l>\n</lg>\n\n<lg>\n<l>kenāpi smaraṇīyā na bharyā kāntā priyā api /</l>\n<l>paścānnaivābhilokyaṃ ca yāvatpāraṃ na gamyate //</l>\n</lg>\n\n<note><hi rend='bold'>Gkv 183</hi></note>\n<lg>\n<l>iti kṛtvā kriyābandhaṃ sarve te siṃhalādayaḥ /</l>\n<l>tataḥ saṃprasthitāḥ śīghraṃ tīraṃ prāpto mahodadheḥ //</l>\n</lg>\n\n<lg>\n<l>tatra tamaśvamadrākṣuḥ savarṇavālukāsthale /</l>\n<l>āvartyaparivartitvā bhuktvauṣadhīḥ samāśritam //</l>\n</lg>\n\n<lg>\n<l>tatra tān samupayātān dṛṣṭvā so 'śvaḥ samutthitaḥ /</l>\n<l>pracchāḍitvā tridhā ko 'taḥ pāragāmīti prāvadat //</l>\n</lg>\n\n<lg>\n<l>tadā te vaṇijyaḥ sarve sāṃjalayastamādarāt /</l>\n<l>tridhā pradakṣiṇīkṛtya praṇatvaivaṃ babhāṣire //</l>\n</lg>\n\n<lg>\n<l>deva sarve vayaṃ pāraṃ gantumicchāmahe khalu /</l>\n<l>tadbhavānno drutaṃ pāraṃ saṃprāpayitumarhati //</l>\n</lg>\n\n<lg>\n<l>iti taiḥ prārthitaṃ śrutvā so 'śvarājo dayānidhiḥ /</l>\n<l>sarvāṃstān vaṇijaḥ paśyan punarevamabhāṣata //</l>\n</lg>\n\n<lg>\n<l>yadi pāramito gantuṃ yūyaṃ sarve samicchatha /</l>\n<l>matpṛṣṭhaṃ dṛḍhamāruhya saṃtiṣṭhadhvaṃ samāśritāḥ //</l>\n</lg>\n\n<lg>\n<l>yāvatra choditaṃ kāyaṃ mayā tāvatra kenacit /</l>\n<l>kartavyo dṛṣṭivikṣepo yadi jīvitamicchatha //</l>\n</lg>\n\n<lg>\n<l>iti tena samādiṣṭaṃ śrutvā sa siṃhalāgrataḥ /</l>\n<l>natvā tatpṛṣṭamāruhya saṃśritaḥ samatiṣṭhata //</l>\n</lg>\n\n<lg>\n<l>tataste vaṇijyaḥ sarve natvā taṃ sahasā kramāt /</l>\n<l>ruhyate pṛṣṭhamāśritya saṃśleṣitā niṣedire //</l>\n</lg>\n\n<lg>\n<l>tataḥ so 'śvo mahāvegī saṃvahanstān vaṇigjanān /</l>\n<l>saṃkraman sahasāmbhodhermadhye dvīpamupāyayau //</l>\n</lg>\n\n<lg>\n<l>tadāśvenāhūtān sarvān rākṣasyastān vaṇigjanān /</l>\n<l>dṛṣṭavā tāḥ sakalāstatra sahasā khādupācaran //</l>\n</lg>\n\n<lg>\n<l>hā kāntā priyabhartāsi māṃ vihāyādhunā katham /</l>\n<l>niḥsneho mayi kutraika eva gantuṃ tvamicchasi //</l>\n</lg>\n\n<lg>\n<l>ahamapi tvayā sārdhaṃ gantumihāvrajāmi hi /</l>\n<l>tanmāṃ paśyanbhavākānta samatvahartumarhati //</l>\n</lg>\n\n<note><hi rend='bold'>Gkv 185</hi></note>\n<lg>\n<l>hā kānta kathamekānte tyaktvā māṃ bhakticāriṇīim /</l>\n<l>niḥsneho ratisaṃbhogo kva prayātuṃ tvamicchasi //</l>\n</lg>\n\n<lg>\n<l>kathaṃ matsnehasaṃbhogaratisaukhyamahotsavam /</l>\n<l>vismṛtaṃ bhavatā kānta tatsmṛtvā paśyemāṃ priyām //</l>\n</lg>\n\n<lg>\n<l>hā prāṇasamakānto 'si naivāsti me suhatpriyaḥ /</l>\n<l>tavāpyasmi priyā bhāryā tatkathaṃ nau viyogatā //</l>\n</lg>\n\n<lg>\n<l>suduṣyakomalaivastraiḥ prāvṛto 'si mayepsitaiḥ /</l>\n<l>tatsnehatimutsṛjya kutra gantuṃ tvamicchasi //</l>\n</lg>\n\n<lg>\n<l>yathābhilaṣitairbhogyaiḥ pānaiśca paritoṣitaḥ /</l>\n<l>vismṛtya kathamekānte māṃ tyaktvā gantumicchasi //</l>\n</lg>\n\n<lg>\n<l>vividhasurabhidravyaistvaṃ liptvā modito mayā /</l>\n<l>saugandhidravyamujjhitvā kutra gantuṃ tvamicchasi //</l>\n</lg>\n\n<lg>\n<l>muktāhārādyalaṃkārairbhūṣito 'si yathepsitaiḥ /</l>\n<l>tatte sarvamalaṃkāraṃ tyaktvā gantuṃ kuhecchasi //</l>\n</lg>\n\n<lg>\n<l>bhuktvā bhogyaṃ yathākāmaṃ ramitvāpi divāniśam /</l>\n<l>tadbhogyaratisatsaukhyaṃ hitvā gantuṃ kuhecchasi //</l>\n</lg>\n\n<lg>\n<l>hā kānta mama nātho 'si kṛtvanāthāmimāṃ satīm /</l>\n<l>nirdayo māṃ parityajya kathaṃ gantuṃ kuhecchasi //</l>\n</lg>\n\n<lg>\n<l>hā kānta pasya māṃ bhāryāṃ bhavaddharmānucāriṇīm /</l>\n<l>dehi me darśanaṃ svāmi mā tyajemāṃ priyaṃvadām //</l>\n</lg>\n\n<lg>\n<l>yadi me darśanaṃ kānta na dadāsīha kiṃcana /</l>\n<l>bhavannāma samuccārya mariṣye śvo nirāśitā //</l>\n</lg>\n\n<lg>\n<l>tadā bhavānapi māṃ smṛtvā bhogyakrīḍāsukhānyapi /</l>\n<l>kiyatkālaṃ dharet prāṇaṃ yāsyasi maraṇaṃ dhruvam //</l>\n</lg>\n\n<lg>\n<l>iti sneho 'sti te bhartaḥ svajive mayi vā yadi /</l>\n<l>ekadhāpīha māṃ smṛtvā bhavān saṃdraṣṭumarhati //</l>\n</lg>\n\n<lg>\n<l>ityevaṃ vilapantyastā rākṣasyaḥ sakalā api /</l>\n<l>svasvabhartāramālokya rudantyo 'nuyayurdrutam //</l>\n</lg>\n\n<note><hi rend='bold'>Gkv 186</hi></note>\n<p>tatkāruṇyavilāpaṃ te śrutvā sarve vaṇigjanāḥ //</p>\n\n<p>sneharatisukhotsāhaṃ smṛtvā tā draṣṭumicchire //</p>\n\n<lg>\n<l>tatra ye ye 'tistenehārdrāṣu kāruṇyādhairyamohitāḥ /</l>\n<l>tān draṣṭuṃ pṛṣṭamadrākṣuste te 'śvānnyapatan jale //</l>\n</lg>\n\n<lg>\n<l>ye ye 'śvānnipatatanto 'bdhau tānstānālokya tā drutam /</l>\n<l>rākṣasyaḥ sahasoddhṛtya prādanatsvasvapatiṃ mudā //</l>\n</lg>\n\n<lg>\n<l>evaṃ te vaṇijaḥ sarve nipatanto mahāmbudhau /</l>\n<l>sahasoddhṛtya sarvābhī rākṣasībhiḥ prabhakṣitāḥ //</l>\n</lg>\n\n<lg>\n<l>siṃhala eka evāśvapṛṣṭhe saṃśliṣya saṃśritaḥ /</l>\n<l>triratnasmaraṇaṃ dhṛtvā saṃtasthau niścalendriyaḥ //</l>\n</lg>\n\n<lg>\n<l>tamevaikaṃ mahāsattvamuhitvā so 'śvarāṭlaghuḥ /</l>\n<l>sahasā saṃkramatpāramabdherastīraṃ samāyayau //</l>\n</lg>\n\n<lg>\n<l>tatra sa tīramāsādya pracchoḍitvā svamāśrayam /</l>\n<l>avatārya svapṛṣṭhāttaṃ siṃhalamevamabravīt //</l>\n</lg>\n\n<lg>\n<l>sādho vraja samādhāya saṃpaśyan pathi sarvataḥ /</l>\n<l>sarvatra te śubhaṃ bhūyādramasva bandhubhiḥ sukham //</l>\n</lg>\n\n<lg>\n<l>iti tena samādiṣṭaṃ śrutvā sa siṃhalaḥ kṛtī /</l>\n<l>tamaśvaṃ sāṃjalirnatvā saṃpaśyannemavamabravīt //</l>\n</lg>\n\n<lg>\n<l>dhanyo 'si tvaṃ mahāsatva yanmāṃ mṛtyumukhagatam /</l>\n<l>ādāya sahasottārya rakṣasi svayamāgataḥ //</l>\n</lg>\n\n<lg>\n<l>tanme nātho 'si śāstā piṇḍānutrātā suhṛdgatiḥ /</l>\n<l>yāvajjīvaṃ bhavatpādaṃ smṛtvā bhajeya sarvadā //</l>\n</lg>\n\n<lg>\n<l>manye bhavantamīśāṃśanirmitaṃ trijagatprabhum /</l>\n<l>bodhisattvaṃ mahāsatvaṃ sarvasattvānupālakam //</l>\n</lg>\n\n<lg>\n<l>itthaṃ māṃ sarvadālokya bhavān sarvatra saṃkaṭe /</l>\n<l>bodhayityā prayatnena kṛpayā trātumarhati //</l>\n</lg>\n\n<lg>\n<l>iti saṃprārthya taṃ nāthamaśvarājaṃ sa siṃhalaḥ /</l>\n<l>tridhā pradakṣiṇīikṛtya nanāma tatpadān punaḥ //</l>\n</lg>\n\n<note><hi rend='bold'>Gkv 187</hi></note>\n<lg>\n<l>tataḥ so 'śvastamālokya kiṃciddūre caran svayam /</l>\n<l>antarhito jvaladvahnirivākāśe yayau drutam //</l>\n</lg>\n\n<lg>\n<l>tamevaṃ khe gataṃ dṛṣṭvā siṃhalaḥ so 'tivismitaḥ /</l>\n<l>yāvaddṛṣṭipathaṃ paśyaṃstasthau natvā kṛtāṃjaliḥ //</l>\n</lg>\n\n<lg>\n<l>tataḥ sa siṃhalo dhīraḥ paśyan nmārge sahāhitaḥ /</l>\n<l>ekākī saṃkraman jambūdvīpāraṇyamupāyayau //</l>\n</lg>\n\n<lg>\n<l>tadā yā rākṣasī bhāryā siṃhalasya vaṇikpateḥ /</l>\n<l>rākṣasyaḥ sakalāstāstāṃ parivṛtyaivamabruvan //</l>\n</lg>\n\n<lg>\n<l>asmābhirbhakṣitāḥ sarvasvāmino 'pi svakasvakāḥ /</l>\n<l>bhakṣito na tvayaivaikaḥ svāmī nirvāhitaḥ katham //</l>\n</lg>\n\n<lg>\n<l>yadi tāvattamānīya bhakṣase na tvamātmanā /</l>\n<l>tvāṃ vihatya vayaṃ sarvā bhakṣiṣyāma iti dhruvam //</l>\n</lg>\n\n<lg>\n<l>ityevaṃ kathitaṃ tābhiḥ sarvābhistanniśamya sā /</l>\n<l>saṃtrastā puratastāsāṃ viṣaṇṇāsyaivabravīt //</l>\n</lg>\n\n<lg>\n<l>bhaginyo yadi yuṣmākaṃ nirbandha eṣa niścayaḥ /</l>\n<l>sarvathāhaṃ tamānīya bhakṣeyamiti niścitam //</l>\n</lg>\n\n<lg>\n<l>iti tayoktamākarṇya rākṣasyaḥ sakalā api /</l>\n<l>evaṃ cette bhavedbhadraṃ nocenneti hi cābruvan //</l>\n</lg>\n\n<lg>\n<l>tataḥ sā rākṣasī dhṛtvā paramabhīṣaṇākṛtim /</l>\n<l>ākāśāt sahasā gatvā siṃhalasya puro 'sarat //</l>\n</lg>\n\n<lg>\n<l>dṛṣṭvā tāṃ rākṣasīṃ bhīmāṃ purataḥ samupāsṛtām /</l>\n<l>siṃhalo 'siṃ samutthāpya saṃtrāsayitumudyayau //</l>\n</lg>\n\n<lg>\n<l>siṃhalaṃ tamasiṃ dhṛtvā nihantuṃ saṃmukhāgatam /</l>\n<l>dṛṣṭvā sā rākṣasī trastā pradudrāva vanāntare //</l>\n</lg>\n\n<lg>\n<l>tadā tatra vaṇiksārtho madhyadeśāt samāyayau /</l>\n<l>taṃ dṛṣṭvā sā sundarīrupaṃ dhṛtvā pura upāsarat //</l>\n</lg>\n\n<lg>\n<l>tāṃ kāntāṃ sundarīṃ ramyāṃ purataḥ samupāsṛtām /</l>\n<l>sārthavāhaḥ samālokya papracchaivaṃ samādarāt //</l>\n</lg>\n\n<note><hi rend='bold'>Gkv 188</hi></note>\n<lg>\n<l>bhagini ko bhavantīha kāntāre tu mitāśrayā /</l>\n<l>ekākī kuta āyāsi tatsatyaṃ vaktumarhasi //</l>\n</lg>\n\n<lg>\n<l>iti sārthabhṛtā pṛṣṭe rudantī sā kṛtāṃjaliḥ /</l>\n<l>tasya sārthapateḥ pādau praṇatvaivaṃ nyavedayat //</l>\n</lg>\n\n<lg>\n<l>ahaṃ sārthapate rājñastāmradvipapateḥ sutā /</l>\n<l>siṃhalasyāsya bhāryārthaṃ datta tena mahībhujā //</l>\n</lg>\n\n<lg>\n<l>anena sārthavāhena parinīyāhamātmanā /</l>\n<l>datvā viśrambhamānītā svadeśagamanaṃ prati //</l>\n</lg>\n\n<lg>\n<l>abdhitīrosaṃprāptā naukāyādau vibhagnitā /</l>\n<l>amaṃgaleti kṛtvāhaṃ choritānena jaṃgale //</l>\n</lg>\n\n<lg>\n<l>tadbhavān bodhayitvainaṃ sārthavāhaṃ mama priyam /</l>\n<l>mayi snehabhisambandhe saṃyojayitumarhati //</l>\n</lg>\n\n<lg>\n<l>tayeti prārthitaṃ śrutvā sārthavāhastatheti saḥ /</l>\n<l>pratiśruya tasya sārthavāhasya samupāsarat //</l>\n</lg>\n\n<lg>\n<l>taṃ dṛṣṭvā samupāyātaṃ siṃhalaḥ sa prasāditaḥ /</l>\n<l>āsane saṃpratiṣṭhāpya samālokyaivamabravīt //</l>\n</lg>\n\n<lg>\n<l>vayasya kauśalaṃ kaściddehe sarvatra cāpi te /</l>\n<l>ityevaṃ saṃkathālāpaṃ kṛtvā tasthau vinodayan //</l>\n</lg>\n\n<lg>\n<l>tathā sa sārthavāhastaṃ siṃhalaṃ kauśalaṃ mudā /</l>\n<l>pṛṣṭvā saṃmodayan vīkṣya punarevamabhāṣata //</l>\n</lg>\n\n<lg>\n<l>vayasyāsau rājaputrī pariṇītā tvayā svayam /</l>\n<l>asthāne mā parityājyā kṣamasvāsyā virodhatām //</l>\n</lg>\n\n<lg>\n<l>iti tenoditaṃ śrutvā siṃhalaḥ sa mahāmatiḥ /</l>\n<l>sārthavāhaṃ tamālokya punarevaṃ nyavedayat //</l>\n</lg>\n\n<lg>\n<l>sukhena rājaputrīyaṃ pariṇītāpi nā mayā /</l>\n<l>rākṣasīyamihāyātā tāmradvīpanivāsinī //</l>\n</lg>\n\n<lg>\n<l>iti tenoditaṃ śrutvā sārthavāhaḥ sa vismitaḥ /</l>\n<l>siṃhalaṃ suhṛdaṃ taṃ ca samālokyaivamabravīt //</l>\n</lg>\n\n<note><hi rend='bold'>Gkv 189</hi></note>\n<lg>\n<l>vayasya rākṣasīyaṃ ki kathamevamihāgatā /</l>\n<l>jñātāpi ca tvayā kena tatsatyaṃ vaktumarhasi //</l>\n</lg>\n\n<lg>\n<l>iti tenodite sarvavṛttāntaṃ vistareṇa saḥ /</l>\n<l>siṃhalasya mitrasya purataḥ saṃnyavedayat //</l>\n</lg>\n\n<lg>\n<l>taduktaṃ sarvṛttāntaṃ śrutvā sa sārthabhṛt sudhīḥ /</l>\n<l>satyamiti parijñāya babhuva trasitāśayaḥ //</l>\n</lg>\n\n<lg>\n<l>tataḥ sa siṃhalastasmāt saṃprasthitaḥ samāhitaḥ /</l>\n<l>saṃpaśyan pathi sartatra saṃcaran svapuraṃ yayau //</l>\n</lg>\n\n<lg>\n<l>tatra sa svagṛhe gatvā mātāpitroḥ puro gataḥ /</l>\n<l>tatpādān sahasā natvā kauśalyaṃ samapṛcchata //</l>\n</lg>\n\n<lg>\n<l>tvanmukhadarśanādeva kauśalyaṃ nau sadā bhavet /</l>\n<l>tavāpi kauśalaṃ kacciditi tau paryapṛcchatām //</l>\n</lg>\n\n<lg>\n<l>tacchrutvā siṃhalaścāsau svapravṛttimanusmaran /</l>\n<l>galadaśruviliptāsyo pitrorevaṃ nyavedayat //</l>\n</lg>\n\n<lg>\n<l>kiṃ tātāviha vakṣāmi daivena prerito 'smi hi /</l>\n<l>eka evāhamāyātaḥ sarve naṣṭāḥ sahāyakāḥ //</l>\n</lg>\n\n<lg>\n<l>kathamiti punaḥ pṛṣṭaḥ pitṛbhyāṃ siṃhalaḥ sutaḥ /</l>\n<l>sarvametat sa vṛttāntaṃ vistareṇa nyavedayat //</l>\n</lg>\n\n<lg>\n<l>taduktaṃ sarvamākarṇya pitarau prahatāśayau /</l>\n<l>ciraṃ niḥśvasya taṃ putraṃ paśyan tāvevamūcatuḥ /</l>\n<l>hā putra bhāgyato nau tvaṃ jīvanniha samāgataḥ /</l>\n<l>mā śucastaddhanaṃ naṣṭaṃ dhairyaṃ dhṛtvā sukhaṃ cara //</l>\n</lg>\n\n<lg>\n<l>kimeva bahubhirdravyairvinā putreṇa nau gṛhe /</l>\n<l>putra eva mahāratnaṃ dharmārthavaṃśasādhanam //</l>\n</lg>\n\n<lg>\n<l>bahuratnāni naḥ santi yadi tvamiha nāgataḥ /</l>\n<l>etānyapi hi sarvāṇi vyarthaṃ kṣiṇuyurāvayoḥ //</l>\n</lg>\n\n<lg>\n<l>dravye naṣṭe punardravyaṃ sādhayayaṃ prayatnataḥ /</l>\n<l>tvayi putre vinaṣṭe 'haṃ sādhayeyaṃ kathaṃ param //</l>\n</lg>\n\n<note><hi rend='bold'>Gkv 190</hi></note>\n<lg>\n<l>kiṃ kariṣyanti ratnāni vinā putreṇa sādhunā /</l>\n<l>nirdhano 'pi varaṃ sādhuḥ putro dharmārthasādhanaḥ //</l>\n</lg>\n\n<lg>\n<l>mṛte ratnāni kiṃ kuryurvinā putreṇa sādhunā /</l>\n<l>satputraḥ piṇḍadānādīn kṛtvā svarge 'pi prersyet //</l>\n</lg>\n\n<lg>\n<l>satputra evaṃ sadratnamiha dharmārthasadguṇān /</l>\n<l>sādhayedyatparatrāpi saṃskṛtya prerayoddivi //</l>\n</lg>\n\n<lg>\n<l>tattvamevāvayo ratnamiha dharmārthasaukhyadam /</l>\n<l>saṃskārapiṇḍadānaiśca paratra prerayeddivi //</l>\n</lg>\n\n<lg>\n<l>ityāvayorhi saṃsāre tvanmukhāmbhojadarśanāt /</l>\n<l>janmajīvitasampattisādhanaṃ safalaṃ bhavet //</l>\n</lg>\n\n<lg>\n<l>iti vijñāya satputra tvamāvābhyāṃ sahānvitaḥ /</l>\n<l>saddharmasādhanaṃ kṛtvā bhuktvā kāmaṃ samācara //</l>\n</lg>\n\n<lg>\n<l>dhṛtvā svakulasaṃvṛttiṃ triratnaśaraṇaṃ gataḥ /</l>\n<l>datvārthibhyo yathākāmaṃ saṃramasva gṛhāśritaḥ //</l>\n</lg>\n\n<lg>\n<l>tasminnavasare tatra rākṣasī sātisundarī /</l>\n<l>bhūtvā siṃhalasaṃkāśaṃ putraṃ dhṛtvā samāyayau //</l>\n</lg>\n\n<lg>\n<l>tatra taṃ bālakaṃ putramaṃka āropya sarvataḥ /</l>\n<l>pṛcchanti siṃhalagehaṃ babhrāma sā pragalbhikā //</l>\n</lg>\n\n<lg>\n<l>tatra sā preritā lokaiḥ siṃhalasya gṛhāntike /</l>\n<l>gatvā samīkṣyamānā taddvāramūlamupāśrayat //</l>\n</lg>\n\n<p>tatra lokāḥ samālokya bālakaṃ taṃ manoharam /\nsiṃhalasadṛśākāraṃ paśyanta evamabruvan /\n<lg>\n<l>bhavanto jñāyatāmeṣa bālakaḥ siṃhalātmajaḥ /</l>\n<l>yadasya siṃhalasyeva nirviśeṣaṃ mukhendriyam /</l>\n<l>ityuktaṃ janakāyena niśamya sā kṣapācarā /</l>\n<l>bhavadvirjñāte 'syāyaṃ putra ityevamabravīt //</l>\n</lg></p>\n\n<lg>\n<l>bhagini tvaṃ sutā kasya kutaḥ kathamihāgatā /</l>\n<l>iti taiśca janaiḥ pṛṣṭā sā punarevamabravīt //</l>\n</lg>\n\n<note><hi rend='bold'>Gkv 191</hi></note>\n<lg>\n<l>bhavanto 'haṃ sutā rājñastāmradvīpādhipasya hi /</l>\n<l>pitrāsya sārthavāhasya dattā bhāryārthamātmanā //</l>\n</lg>\n\n<lg>\n<l>anena sārthavāhena pariṇītā sahāgatā /</l>\n<l>abdhitīropaprāptā naurbhagnā yādo 'nilāhatā //</l>\n</lg>\n\n<lg>\n<l>amaṃgaleti kṛtvāhaṃ choritānena jaṃgale /</l>\n<l>kṣudraṃ putramimaṃ dhṛtvā kaṣṭenehāhamāgatā //</l>\n</lg>\n\n<lg>\n<l>asyātmajo hyayaṃ bālo bhāryāhaṃ dharmacāriṇī /</l>\n<l>ityenaṃ svāminaṃ sarvaṃ saṃbodhayitumarhatha //</l>\n</lg>\n\n<lg>\n<l>tayeti prārthitaṃ śrutvā sarve lokāstatheti te /</l>\n<l>pratijñāya drutaṃ tasya siṃhalasya puro gatāḥ //</l>\n</lg>\n\n<lg>\n<l>sarvametat pravṛttāntaṃ yathoditaṃ tathā tathā /</l>\n<l>vistareṇa samākhyāya siṃhalamevamavruvan //</l>\n</lg>\n\n<lg>\n<l>sārthavāha tvayā bhāryā kṣudraputrā tapasvinī /</l>\n<l>bālakaśca sutaste 'sau tyaktāvenāvubhau katham /</l>\n<l>tadasmākaṃ vacaḥ śrutvā bhāryāṃ tāṃ svātmajaṃ ca tam /</l>\n<l>saṃpaśyan kṛpayā sādho samanvāhartumarhasi //</l>\n</lg>\n\n<lg>\n<l>iti taiḥ prārthyamāno 'sau siṃhalastān suhṛjjanān /</l>\n<l>sarvānapi samālokya pura evamabhāṣata //</l>\n</lg>\n\n<lg>\n<l>bhavanto na sutā rājño bhāryāpīyaṃ na me khalu /</l>\n<l>rākṣasī hi narāhārā tāmradvīpanivāsinī //</l>\n</lg>\n\n<lg>\n<l>bālo 'pyayaṃ na me putro nirmito māyayānayā /</l>\n<l>iti satyaṃ mayā jñātvā kathyate na mṛṣā khalu //</l>\n</lg>\n\n<lg>\n<l>tacchrutvā te janāḥ sarve tasya pitroḥ puro gatāḥ /</l>\n<l>sarvametat pravṛttāntaṃ vistareṇa nyavedayan //</l>\n</lg>\n\n<lg>\n<l>tanniveditamākarṇya pitarau tau prabodhitau /</l>\n<l>svātmajaṃ taṃ samāmantrya pura evamabhāṣatām //</l>\n</lg>\n\n<lg>\n<l>kṣamasva svātmajasnehādduhiturnṛpatestava /</l>\n<l>bhāryāyāḥ pariṇīyāta aparādhaṃ sahasraśaḥ //</l>\n</lg>\n\n<note><hi rend='bold'>Gkv 192</hi></note>\n<lg>\n<l>iti taduktamākarṇya siṃhalaḥ so 'bhiroṣitaḥ /</l>\n<l>pitroretat pravṛttāntaṃ nivedya caivamabravīt //</l>\n</lg>\n\n<lg>\n<l>tāta neyaṃ sutā rājñaḥ bhāryāpi ca na me khalu /</l>\n<l>dārako 'yaṃ na me putro nirmito māyayānayā //</l>\n</lg>\n\n<lg>\n<l>rākṣasīyaṃ narāhārā tāmradvīpanivāsinī /</l>\n<l>asmānapi samāhartuṃ tāmradvīpādihāgatā //</l>\n</lg>\n\n<lg>\n<l>iti putroditaṃ śrutvā tau mātāpitarāvapi /</l>\n<l>tamātmajaṃ samālokya punarevamabhāṣatām //</l>\n</lg>\n\n<lg>\n<l>sarvā api striyaḥ putra rākṣasya eva māyikāḥ /</l>\n<l>tenāsyā aparādhatvaṃ kṣantumarhasi sarvathā //</l>\n</lg>\n\n<lg>\n<l>ityetatkathitaṃ tābhyāṃ śrutvā sa siṃhalaḥ sutaḥ /</l>\n<l>tau mātāpitarau paśyan punerevamabhāṣata //</l>\n</lg>\n\n<lg>\n<l>yadyeṣā tāta yuṣmākamabhipretā manoramā /</l>\n<l>dhārayata gṛhe hyetāṃ yāsyāmyanyatra sāmpratam //</l>\n</lg>\n\n<lg>\n<l>iti putroditaṃ śrutvā tau mātāpitarau punaḥ /</l>\n<l>ātmajaṃ taṃ samālokya snehādevamabhāṣatām //</l>\n</lg>\n\n<lg>\n<l>dhāsyāmaḥ suta tāmenāṃ tavaivārthe gṛhe sadā /</l>\n<l>yadi te rucitā neyaṃ kimasmākamanayātmaja //</l>\n</lg>\n\n<lg>\n<l>iti tābhyāṃ kathitvāsau niṣkāsitā balāttataḥ /</l>\n<l>siṃhakeśalino rājñaḥ sakāśaṃ sahasā yayau //</l>\n</lg>\n\n<lg>\n<l>tatra sā sundarī kāntā saputrā dvāre sannidhau /</l>\n<l>samupāsṛtya paśyantī mohayantī samāśrayat //</l>\n</lg>\n\n<lg>\n<l>tāṃ dṛṣṭvā mantriṇo 'mātyāḥ sarve kautūhalānvitāḥ /</l>\n<l>nṛpateḥ purato gatvā samīkṣyaivaṃ nyavedayan //</l>\n</lg>\n\n<lg>\n<l>devātisundarī kāntā sakāntabālakātmajā /</l>\n<l>rājadvāramupāśritya saṃpiṣṭhate pragalbhikā //</l>\n</lg>\n\n<lg>\n<l>iti tairniveditaṃ śrutvā rājā sa siṃhakeśalī /</l>\n<l>praveśayātra paśyeyamiti tān mantriṇo 'bravīt //</l>\n</lg>\n\n<note><hi rend='bold'>Gkv 193</hi></note>\n<lg>\n<l>mantriṇastathetyuktvā gacchantaḥ sahasā tataḥ /</l>\n<l>vanitāṃ tāṃ samāhūya prāveśayannṛpālayam //</l>\n</lg>\n\n<lg>\n<l>dṛṣṭvā tāṃ sundarī kāntāṃ rājāsau rāgamohitaḥ /</l>\n<l>suciraṃ tāṃ samālokya tasthau niścaritendriyaḥ //</l>\n</lg>\n\n<lg>\n<l>tataḥ sa nṛpatiḥ paśyan pṛṣṭvā tāṃ kauśalaṃ mudā /</l>\n<l>kutastvamāgatā kasya putrīti paryapṛcchata //</l>\n</lg>\n\n<lg>\n<l>tacchrutvā pramadā sā taṃ paśyantī nṛpatiṃ cirāt /</l>\n<l>galadaśruviliptāsyā praṇatvaivamabhāṣata //</l>\n</lg>\n\n<lg>\n<l>deva jānīhi māṃ putrīṃ tāmradvīpamahīpateḥ /</l>\n<l>sārthavāhasya bhāryārthaṃ dadau sa nṛpatiḥ svayam //</l>\n</lg>\n\n<lg>\n<l>tenāpi sārthavāhena pariṇītāsamādarāt /</l>\n<l>tataḥ saṃprasthitānena sahehāgantumutsukā //</l>\n</lg>\n\n<lg>\n<l>abdhitīre prāptā naurbhagnā yādo 'nilāhatā /</l>\n<l>kṛcchrāttataḥ samuttīrya tīramāsadya prācaran //</l>\n</lg>\n\n<lg>\n<l>amaṃgaleti kṛtvāhaṃ choritānena jaṃgale /</l>\n<l>tadātmajamimaṃ dhṛtvā śanairiha samāgatā //</l>\n</lg>\n\n<lg>\n<l>pṛṣṭvāhaṃ sārthavāhasya gṛhaṃ gatvā samāśritā /</l>\n<l>pitṛbhyāmapi saṃtyaktā nirvāhitā gṛhād balāt //</l>\n</lg>\n\n<lg>\n<l>tadbhavaccharaṇe rājan kṣudraputrāhamāgatā /</l>\n<l>tadbhavānsiṃhalaṃ pauraiṃ kṣamāpayitumarhati //</l>\n</lg>\n\n<lg>\n<l>iti tayoktamākarṇya nṛpatiḥ sa samīkṣya tām /</l>\n<l>samāśvāsya samāhūya mantriṇa evamabravīt //</l>\n</lg>\n\n<lg>\n<l>mantriṇaḥ sārthavāhaṃ taṃ siṃhalaṃ siṃhanandanam /</l>\n<l>gatvāhaṃ sahasāhūya samānayata sāmpratam //</l>\n</lg>\n\n<lg>\n<l>iti rājñā samādiṣṭaṃ śrutvā te mantriṇo drutam /</l>\n<l>siṃhalaṃ taṃ samāhūya nṛpasya samupānayat //</l>\n</lg>\n\n<lg>\n<l>dṛṣṭvā taṃ samupāyātaṃ siṃhalaṃ sa narādhipaḥ /</l>\n<l>sādaraṃ samupāmanyiṃ samīkṣyaivaṃ samādiśat //</l>\n</lg>\n\n<note><hi rend='bold'>Gkv 194</hi></note>\n<lg>\n<l>siṃhalaṃ kena bhāryeṣā tvayā tyaktā nṛpātmajā /</l>\n<l>kṣamasvaināṃ gṛhe nītvā sātmajāmabhipālaya //</l>\n</lg>\n\n<lg>\n<l>ityādiṣṭaṃ narendreṇa śrutvā sa siṃhalo vaṇik /</l>\n<l>sāṃjalistaṃ nṛpaṃ natvā samālokyaivamabravīt //</l>\n</lg>\n\n<lg>\n<l>deva naiṣā sutā rājño bhāryāpi me suto 'pyayam /</l>\n<l>rākṣasīyaṃ narāhārā tāmradvīpādihāgatā //</l>\n</lg>\n\n<lg>\n<l>tenaitatkathitaṃ śrutvā sa rājā rāgamohitaḥ /</l>\n<l>siṃhalaṃ tāṃ ca samīkṣya punarevaṃ samādiśat //</l>\n</lg>\n\n<lg>\n<l>sarvāḥ striyo 'pi rākṣasya eva tatkṣantumarhati /</l>\n<l>yedyeṣā nābhipretā te tyaktvā me dīyatāṃ tvayā //</l>\n</lg>\n\n<lg>\n<l>etadrājoditaṃ śrutvā siṃhalaḥ sa vaṇiksudhīḥ /</l>\n<l>nṛpatiṃ taṃ samālokya punarevaṃ nyavedayat //</l>\n</lg>\n\n<lg>\n<l>rākṣasīyaṃ mahārāja na dadyām nāpi vāraye /</l>\n<l>bhavān samyagvicāryaiva karotu te hitaṃ yathā //</l>\n</lg>\n\n<lg>\n<l>iti taduktamākarṇya rājā sa rāgamohitaḥ /</l>\n<l>ityuktvā siṃhato dhīraḥ tataḥ saṃpresthito gṛhe //</l>\n</lg>\n\n<lg>\n<l>triratnasmṛtimādhāya tasthau dhairyasamāhitaḥ /</l>\n<l>tāṃ kāntāṃ sasutāṃ svāntaḥpure prāveśayanmudā //</l>\n</lg>\n\n<lg>\n<l>tataḥ sā ramaṇī kāntā rājānaṃ taṃ pramohitam /</l>\n<l>ramayantī yathākāmaiḥ sukhairhṛtvā vaśe 'nayat //</l>\n</lg>\n\n<lg>\n<l>tayaiva saha saṃrakto rājā sa kāmananditaḥ /</l>\n<l>yathākāmaṃ sukhaṃ bhuktvā cacāra svecchayā raman //</l>\n</lg>\n\n<lg>\n<l>evaṃ sā rākṣasī nityaṃ ramayitvā yathecchayā /</l>\n<l>nṛpatiṃ taṃ vaśīkṛtya svacchandaṃ samacārayat //</l>\n</lg>\n\n<lg>\n<l>tataḥ sā rākṣasī rātro rājakulāśritān janān /</l>\n<l>nṛpatipramukhān sarvān saṃprāsvapitān vyadhāt //</l>\n</lg>\n\n<lg>\n<l>kṛtvā sarvān prasuptāṃstān prāsvāpanābhimohitān /</l>\n<l>tataḥ sā sahasākāśāttāmradvīpaṃ mudācarat //</l>\n</lg>\n\n<note><hi rend='bold'>Gkv 195</hi></note>\n<lg>\n<l>tatra sā sahasopeya tāḥ sarvā api rākṣasī /</l>\n<l>purataḥ samupāhūya samālokyaivamabravīt //</l>\n</lg>\n\n<lg>\n<l>bhaginyastena yuṣmākamekena siṃhalena kim /</l>\n<l>siṃhakeśariṇo rājñaḥ siṃhakalpābhidhe pure //</l>\n</lg>\n\n<lg>\n<l>nṛpatipramukhāḥ sarve janā antaḥpurāśritāḥ /</l>\n<l>mayā kṛtāḥ prasuptāste prāsvāpanābhimohitāḥ //</l>\n</lg>\n\n<lg>\n<l>āgacchata mayā sārdhaṃ sahasā tatra caremahi /</l>\n<l>nṛpatipramukhān sarvān bhakṣiṣyāmo 'dhunā vayam //</l>\n</lg>\n\n<lg>\n<l>iti tayoktamākarṇya rākṣasyaḥ sakalā api /</l>\n<l>ākāśāt sahasā gatvā siṃhakalpaṃ mudācaran //</l>\n</lg>\n\n<lg>\n<l>tatra tāḥ sahasopetya sarvā rājakule sthitān /</l>\n<l>nṛpatipramukhān sarvāṃllokān mudā ca khādire //</l>\n</lg>\n\n<lg>\n<l>sarve 'pi bhakṣitāstābhī rākṣasībhirnṛpādayaḥ /</l>\n<l>janā rājakuladvāraṃ nodghāṭitamuṣasyapi //</l>\n</lg>\n\n<lg>\n<l>rājakulopari prātaḥ pakṣiṇaḥ kuṇapāśinaḥ /</l>\n<l>gṛdhrādayo virāvantaḥ prabhramantaḥ precirire //</l>\n</lg>\n\n<lg>\n<l>tatra prātaḥ samāyātā amātyā mantriṇo janāḥ /</l>\n<l>pakṣiṇo bhramato dṛṣṭvā tasthuḥ sarve 'pi vismitāḥ //</l>\n</lg>\n\n<lg>\n<l>kathaṃ rājakulaṃ dvāraṃ nodghāṭitaṃ ca sāmpratam /</l>\n<l>bhramantaḥ pakṣiṇo 'neke ityuktvā tasthurunmukhāḥ //</l>\n</lg>\n\n<lg>\n<l>tatpravṛttāntamākarṇya siṃhalaḥ sahasotthitaḥ /</l>\n<l>niśitaṃ khaḍgamādāya prācarattatra satvaraḥ //</l>\n</lg>\n\n<lg>\n<l>tatra tāṃ janatāṃ paśyansiṃhalaḥ sa upāśritaḥ /</l>\n<l>galadaśruviliptāsyaḥ purata evamabravīt //</l>\n</lg>\n\n<lg>\n<l>bhavantaḥ kuṇapāhārā bhramantyatra khagā yataḥ /</l>\n<l>tadrājāpi janāḥ sarve rākṣasyā bhakṣitā khalu //</l>\n</lg>\n\n<lg>\n<l>taduktamiti tacchrutvā sarve 'pi mantriṇo janāḥ /</l>\n<l>kathamevaṃ tvayā jñātamityaprākṣustamādarāt //</l>\n</lg>\n\n<note><hi rend='bold'>Gkv 196</hi></note>\n<lg>\n<l>tacchrutvā siṃhalaścāsau sarvānstān mantriṇo janān /</l>\n<l>samīkṣya tatpuraḥ sthitvā sahasauvamabhāṣata //</l>\n</lg>\n\n<lg>\n<l>bhavanto dīrghaniḥśreṇiḥ sahasānīyatāmiha /</l>\n<l>āruhyopari gatvāhaṃ paśyāmyatra samantataḥ //</l>\n</lg>\n\n<lg>\n<l>taduktaṃ mantriṇaḥ śrutvā niḥśreṇiṃ sahasā janaiḥ /</l>\n<l>ānayitvāśu prāsāde prānte samadhyaropayan //</l>\n</lg>\n\n<lg>\n<l>tān dṛṣṭvā siṃhalaḥ khaḍgaṃ dhṛtvābhiruhya saṃkraman /</l>\n<l>prāsādopari saṃsthitvā trāsayattāḥ niśācarīḥ //</l>\n</lg>\n\n<lg>\n<l>siṃhalaṃ khaḍgapāṇiṃ taṃ prāsādopari saṃsthitam /</l>\n<l>rākṣasyastāḥ samālokya sarvā bhītā vibabhramuḥ //</l>\n</lg>\n\n<lg>\n<l>tāsāṃ kāścicchiro dhṛtvā kāścitpādān bhujān parāḥ /</l>\n<l>tāḥ sarvā api rākṣasyaḥ palāyitāstato drutam //</l>\n</lg>\n\n<lg>\n<l>tataḥ siṃhala ālokya sarvāstā niṣpalāyitāḥ /</l>\n<l>prāsādādavatīryāśu dvāraṃ samudaghāṭayat //</l>\n</lg>\n\n<lg>\n<l>tataste mantriṇo 'mātyā janāḥ sarve 'pi sainikāḥ /</l>\n<l>gatva samīkṣya rājādīn sarvān bhuktān vicukruśuḥ //</l>\n</lg>\n\n<lg>\n<l>suciraṃ vilapitvā te sarve 'pi mantriṇo janāḥ /</l>\n<l>amātyāḥ sainikāḥ paurā viceruḥ saṃtrasitāśayāḥ //</l>\n</lg>\n\n<lg>\n<l>tataḥ sa siṃhalo dṛṣṭvā sarvāṃstān mantriṇo janān /</l>\n<l>amātyān sainikān paurān samāmantryaivamabravīt //</l>\n</lg>\n\n<lg>\n<l>bhavanto mā vicarantyatra nāsti kācinniśācarī /</l>\n<l>tatsarve samupāviśya paśyantāṃ sarvataḥ punaḥ //</l>\n</lg>\n\n<lg>\n<l>tataste mantriṇo 'mātyā janāḥ saṃvīkṣya sarvataḥ /</l>\n<l>sarvarājakulaṃ sāntarbahistaṃ samaśodhayan //</l>\n</lg>\n\n<lg>\n<l>tataste mantriṇo 'mātyā brahmaṇādīn mahājanān /</l>\n<l>sannipātya prajāścāpi samāmarnayaivamabruvan //</l>\n</lg>\n\n<lg>\n<l>bhavanto 'tra mṛto rājā vaṃśastasya na vidyate /</l>\n<l>tadatra kaṃ kṛtvā mimīmahi vadantvidam //</l>\n</lg>\n\n<note><hi rend='bold'>Gkv 197</hi></note>\n<lg>\n<l>iti tairmantribhiḥ proktaṃ śrutvā te brāhmaṇādayaḥ /</l>\n<l>mahājanāḥ prajāścāpi sarve 'pyevaṃ nyavedayan //</l>\n</lg>\n\n<lg>\n<l>yaḥ prājñaḥ sātviko viro nītiśāstravicakṣaṇaḥ /</l>\n<l>dayākāruṇyabhadrātmā sarvadharmahitārthabhṛt //</l>\n</lg>\n\n<lg>\n<l>taṃ vidhinābhiṃṣiṃcyātra pratiṣṭhāpya nṛpāsane /</l>\n<l>sarvarājyādhipaṃ kṛtvā pramāṇayantu sarvadā //</l>\n</lg>\n\n<lg>\n<l>iti taiḥ kathitaṃ śrutvā kecidvijñā mahājanāḥ /</l>\n<l>sarveṣāṃ mantriṇāṃ teṣāṃ purata evamabruvan //</l>\n</lg>\n\n<lg>\n<l>siṃhalo 'yaṃ sārthāvāhaḥ sātviko nītivitkṛtī /</l>\n<l>dayākāruṇyabhadrātmā sarvasattvahitārthabhṛt //</l>\n</lg>\n\n<lg>\n<l>īdṛgvīro mahāprājño dayākāruṇyasanmatiḥ /</l>\n<l>maitrīśrīsadguṇādhāro nāsti kaścinmahājanaḥ //</l>\n</lg>\n\n<lg>\n<l>tadenaṃ siṃhalaṃ vīramabhīṣiṃcya nṛpāsane /</l>\n<l>pratiṣṭhāpya nṛpaṃ kṛtvābhimatāṃ sakalaiḥ saha //</l>\n</lg>\n\n<lg>\n<l>iti tairuditaṃ śrutvā te 'mātyā mantriṇo janāḥ /</l>\n<l>sarve 'pyanumataṃ kṛtvā tathā kartuṃ samārabhan //</l>\n</lg>\n\n<lg>\n<l>tataste mantriṇo 'mātyā brāhmaṇāśca mahājanāḥ /</l>\n<l>siṃhalaṃ taṃ samāmanyiṃ purata evamabravan //</l>\n</lg>\n\n<lg>\n<l>siṃhalātra yadasmākaṃ prajānāmapi saṃmatam /</l>\n<l>tadanumodya rājyo 'tra rājā bhaviturhasi //</l>\n</lg>\n\n<lg>\n<l>iti tairmantribhiḥ sarvairamātyaiḥ sujanairdvijaiḥ /</l>\n<l>prārthitaṃ siṃhalaḥ śrutvā tatpara evamabravīt //</l>\n</lg>\n\n<lg>\n<l>bhavanto 'haṃ vaṇigvṛttivyavahāropajīvikaḥ /</l>\n<l>tatkathaṃ rājyasaṃbhāraṃ saṃvoḍhumabhiśaknuyām //</l>\n</lg>\n\n<p>tadetanmama yogyaṃ na kṣamantu tadaśakyatām //</p>\n\n<p>yadyogyaṃ karma tatraiva yojanīyo hi mantribhiḥ //</p>\n\n<lg>\n<l>iti tenoditaṃ śrutvā te 'mātyā mantriṇo janāḥ /</l>\n<l>sarve taṃ siṃhalaṃ vīkṣya samāmantryaivamabruvan //</l>\n</lg>\n\n<note><hi rend='bold'>Gkv 198</hi></note>\n<lg>\n<l>bhavatsadṛśaḥ sadbuddhirviryavān sadayaḥ kṛtī /</l>\n<l>sātviko lokavikhyātaḥ kaścidanyo na nidyate //</l>\n</lg>\n\n<lg>\n<l>yaccāsya nṛpatervaṃśe vidyate 'pi na kaścana /</l>\n<l>tadatredaṃ bhavān rājyamanuśāsitumarhati //</l>\n</lg>\n\n<lg>\n<l>iti tairmantribhiḥ sarvaiḥ saṃprārthitaṃ niśamya saḥ /</l>\n<l>siṃhalo mantriṇaḥ sarvān samālokyaivamabravīt //</l>\n</lg>\n\n<lg>\n<l>bhavanto yadi māṃ sarve rājānaṃ kartumicchatha /</l>\n<l>samaye nāhamicchāmi rājyaṃ samanuśāsitum //</l>\n</lg>\n\n<lg>\n<l>iti tenoditaṃ śrutvā sarve te mantriṇo janāḥ /</l>\n<l>amātyāstaṃ mahābhijñaṃ samalokyaivamabruvan //</l>\n</lg>\n\n<lg>\n<l>yathā yadbhavatākhyātaṃ samayaṃ tattathā khalu /</l>\n<l>sarve vayaṃ samādhāya cariṣyāmaḥ samāahitāḥ //</l>\n</lg>\n\n<lg>\n<l>iti taduttamākarṇya siṃhalaḥ saṃprabodhitaḥ /</l>\n<l>sarvānstān mantriṇo 'mātyān samālokyaivamabravīt //</l>\n</lg>\n\n<lg>\n<l>yadyetatsatyamādhāya sarve caritumacchatha /</l>\n<l>tathātra rājyasaṃbhāraṃ saṃvoḍhumutsahe 'pyaham //</l>\n</lg>\n\n<lg>\n<l>tadbhavanto 'tra me vākyaṃ dhṛtvā dharmānusādhinaḥ /</l>\n<l>triratnabhajanaṃ kṛtvā careyuḥ sarvedā śubhe //</l>\n</lg>\n\n<lg>\n<l>ityanuśāsanaṃ dhṛtvā mama dharmāsahāyīnaḥ /</l>\n<l>sarvesattvahitādhāre dahrme caritumarhatha //</l>\n</lg>\n\n<lg>\n<l>iti tenoditaṃ śrutvā sarve mantriṇo janāḥ /</l>\n<l>amātyā dvijapaurāśca tatheti pratiśuśruvuḥ //</l>\n</lg>\n\n<lg>\n<l>tataste mantriṇo 'mātyā janā dvijā mahājanāḥ /</l>\n<l>sarve 'pi saṃmataṃ kṛtvā taṃ nṛpaṃ kartumārabhan //</l>\n</lg>\n\n<lg>\n<l>tataste 'tra pure samyagchodhayitvā samantataḥ /</l>\n<l>dhvajachatrādyālaṃkārairmaṇḍanaiḥ samaśodhayan //</l>\n</lg>\n\n<lg>\n<l>tataste pariśuddhe 'hina siṃhalaṃ yathāvidhim /</l>\n<l>abhiṣiṃcya mahotsāhaiścakruḥ lokādhipaṃ nṛpam //</l>\n</lg>\n\n<note><hi rend='bold'>Gkv 199</hi></note>\n<lg>\n<l>nṛpāsane pratisṭhāpya sarve lokāḥ samantriṇaḥ /</l>\n<l>siṃhalaṃ taṃ mahārājaṃ saṃsevire samādarāt //</l>\n</lg>\n\n<lg>\n<l>tataḥ sa siṃhalo rāja sarvāṃllokāan vinodayan /</l>\n<l>svasvadharme pratiṣṭhāpya śaśāsa svātmajāniva //</l>\n</lg>\n\n<lg>\n<l>tadanuśāsanaṃ dhṛtvā sarve lokā dvijādayaḥ /</l>\n<l>triratnabhajanaṃ kṛtvā saṃcevire śubhe sadā //</l>\n</lg>\n\n<lg>\n<l>tadā tasya prabho rājye sarvatra viṣayeṣvapi /</l>\n<l>nirutpātaṃ śubhorsāha prāvarttata nirantaram //</l>\n</lg>\n\n<lg>\n<l>tathā sa mantribhiḥ sadbhiḥ nītidharmavicakṣaṇaiḥ /</l>\n<l>sevyamāno mahāvijño rarāja devarāḍiva //</l>\n</lg>\n\n<lg>\n<l>tatra sa nṛpatirjitvā janbūdvīpe mahībhujaḥ /</l>\n<l>sarvānstān mantriṇo 'mātyān samāmarnayaivamādiśat //</l>\n</lg>\n\n<lg>\n<l>sajjīkriyatāmāśvatra caturaṃgabalaiḥ saha /</l>\n<l>tāmradvipe gamiṣyāmi jetuṃ tā rākṣasīrapi //</l>\n</lg>\n\n<lg>\n<l>tadādiṣṭaṃ samākarṇya sarve mantriṇo janāḥ /</l>\n<l>caturaṃgabalānyevaṃ sahasā samasajjayan //</l>\n</lg>\n\n<lg>\n<l>tataḥ sannāhya sa bhūmīndraścaturaṃgabalaiḥ saha /</l>\n<l>saṃprasthito mahotsāhaistīraṃ prāpa mahodadheḥ //</l>\n</lg>\n\n<lg>\n<l>tatra sa tāni sarvāṇi caturaṃgabalānyapi /</l>\n<l>āropya vahaneṣvabdhau saṃprasthito caran mudā //</l>\n</lg>\n\n<lg>\n<l>tatra sa saṃtaran sarvaiścaturaṃgavalaiḥ saha /</l>\n<l>svastinā sahasāmbodheḥ pāratīramupāyayau //</l>\n</lg>\n\n<lg>\n<l>tāmradvīpe tadā tatra rākṣasīnāṃ mahaddhvajaḥ /</l>\n<l>repita āpaṇasthāne kampito 'sūcayadbhayam //</l>\n</lg>\n\n<lg>\n<l>taṃ prakampitamālokya rākṣasyo bhayaśaṃkitāḥ /</l>\n<l>sarvā ekatra saṃmilya mitha evaṃ samūcire //</l>\n</lg>\n\n<lg>\n<l>bhavantya āpaṇastho 'thaṃ dhvajaḥ prakampito 'dhunā /</l>\n<l>jāmbudvīpanṛpā nūnamasbhiryoddhumāgatāḥ //</l>\n</lg>\n\n<note><hi rend='bold'>Gkv 200</hi></note>\n<lg>\n<l>sajjīkṛtvā tadasmābhiḥ sthātavyamiha sāmpratam /</l>\n<l>iti saṃbhāṣya tā draṣṭumabdhitīramupācaran //</l>\n</lg>\n\n<lg>\n<l>tatrasthāḥ sakalāstāstān siṃhalādīn narādhipān /</l>\n<l>tīrottīrṇān mahotsāhairdadṛśuryoddhumāgatān //</l>\n</lg>\n\n<lg>\n<l>dṛṣṭvā tān samupāyātān rākṣasyastā bhayānvitāḥ /</l>\n<l>kāścit palāyitā bhītāḥ kāścadyoddhaṃ samāśritāḥ //</l>\n</lg>\n\n<p>yoddhaṃ pratyudgatāḥ kāścit kāścittasthurnirīkṣya khe //</p>\n\n<lg>\n<l>tān pratyudgatān dṛṣṭvā siṃhalasyāġyāyā drutam /</l>\n<l>vidyādharibhirāviṣṭā vīraiḥ śastraiḥ pradyotitāḥ //</l>\n</lg>\n\n<lg>\n<l>avaśiṣṭā abhistāḥ siṃhalasya nṛpaprabhoḥ /</l>\n<l>kṛtāṃjalipuṭā natvā pādayorevamabruvan //</l>\n</lg>\n\n<lg>\n<l>kṣamasva no mahārāja vrajāmaḥ śaraṇe tava /</l>\n<l>tadasmān yoṣito bālā hantuṃ nārhati kṣatriyaḥ //</l>\n</lg>\n\n<lg>\n<l>iti saṃprārthitaṃ tābhiḥ śrutvā sa siṃhalaḥ prabhuḥ /</l>\n<l>samayena kṣayaṃ va iti tā vīkṣyābravīt //</l>\n</lg>\n\n<lg>\n<l>tacchutvā sakalā tāstaṃ siṃhalaṃ kṣatriyādhipama /</l>\n<l>sāṃjalayaḥ punarnatvā samālokyaivamabravīt //</l>\n</lg>\n\n<lg>\n<l>kiṃ samayaṃ samākhyātuṃ bhavatābhihitaṃ yathā /</l>\n<l>tathā sarve vayaṃ dhṛtvā cariṣyāmaḥ sadāpi hi //</l>\n</lg>\n\n<lg>\n<l>itiḥ tābhiḥ samākhyātaṃ niśamya sa nṛpaḥ sudhīḥ /</l>\n<l>tāṃ sarvā rākṣasīḥ paśyan punarevamabhāṣata //</l>\n</lg>\n\n<lg>\n<l>yadīdaṃ nagaraṃ tyaktvā sarve 'nyatrādhitiṣṭhatha /</l>\n<l>madvijite ca yadyatra nāparādhyetha kasyacit //</l>\n</lg>\n\n<lg>\n<l>tadā yuṣmākamevāhamaparādhyakṣayamenahi /</l>\n<l>tadanyathā kṛte yuṣmān sarvā hanyāṃ sa saṃśayaḥ //</l>\n</lg>\n\n<lg>\n<l>iti tena samākhyātaṃ śrutvā tāḥ sakalā api /</l>\n<l>siṃhalaṃ taṃ praṇatvā ca samālokyaivamabruvan //</l>\n</lg>\n\n<lg>\n<l>svāmiṃstathā kariṣyāmo bhavānabhihitaṃ yathā /</l>\n<l>tadasmān yoṣitā bālāḥ saṃpālayitumarhati //</l>\n</lg>\n\n<note><hi rend='bold'>Gkv 201</hi></note>\n<lg>\n<l>iti saṃprārthya sarvāstā rākṣasyaḥ paribodhitāḥ /</l>\n<l>tyaktvā tadviṣayaṃ gatvā vane 'nyatra samāśrayan //</l>\n</lg>\n\n<lg>\n<l>tatra sa siṃhalo rājā sāmātyā mantriṇo janāḥ /</l>\n<l>sthitvā lokānadhiṣṭhāpya svasvadharme 'nvaśāsata //</l>\n</lg>\n\n<lg>\n<l>tatra te sakalā lokā dhṛtvā tannupaśāsanam /</l>\n<l>triratnabhajanaṃ kṛtvā svasvardhaṃ samācaran //</l>\n</lg>\n\n<lg>\n<l>tadaitaddharmabhāvena subhikṣaṃ nirupadravam /</l>\n<l>saddharmamaṃgalotsāhaṃ prāvartata samantataḥ //</l>\n</lg>\n\n<lg>\n<l>siṃhalena narendreṇa jitvā saṃvāsitaṃ svayam /</l>\n<l>tenāsau siṃhaladvīpa iti prakhyāpito 'bhavat //</l>\n</lg>\n\n<lg>\n<l>yo 'sau siṃhalo rājā tadāhamabhavaṃ khalu /</l>\n<l>yaḥ siṃhakeśarī rājā jyeṣṭha eva mahallakaḥ //</l>\n</lg>\n\n<lg>\n<l>tadābhūdrākṣasī yā sā veṣā evānupamā khalu /</l>\n<l>yo valāho 'śvarājo 'bhūdeṣo 'valokiteśvaraḥ //</l>\n</lg>\n\n<lg>\n<l>tadāpyevaṃ sa lokeśo bodhisattvo vilokya mām /</l>\n<l>aśvo bhūtvā samuttāryāpyabdherevaṃ mahadbhayāt //</l>\n</lg>\n\n<lg>\n<l>evaṃ sa trijagannātho bodhisattvaḥ sadā svayam /</l>\n<l>vilokya sakalān sattvān samuttārya bhayādavat //</l>\n</lg>\n\n<lg>\n<l>tenāsya sadṛśo dharmo nāsti kasyāpi kutracit /</l>\n<l>buddhānāmapi nāstyeva kuto 'nyeṣāaṃ tridhātuṣu //</l>\n</lg>\n\n<lg>\n<l>itthamayaṃ mahāsattvaḥ sarvalokādhipeśvaraḥ /</l>\n<l>sarvadharmādhipaḥ śāstā mahābhijñā 'dhirājate //</l>\n</lg>\n\n<lg>\n<l>tena lokādhipāḥ sarve traidhātukādhipā api /</l>\n<l>asya śaraṇamāśritya prabhajanti sadādarāt //</l>\n</lg>\n\n<lg>\n<l>ye 'pyasya śaraṇaṃ kṛtvā bhajanti sarvadādarāt /</l>\n<l>durgatiṃ te na gacchanti saṃprayānti sukhāvatīm //</l>\n</lg>\n\n<lg>\n<l>tatra gatvāmitābhasya munīndrasyopasaṃśritāḥ /</l>\n<l>sadā dharmāmṛtam pītvā pracaranti jagaddhite //</l>\n</lg>\n\n<lg>\n<l>tataste bodhisaṃbhāraṃ pūrayitvā yathākramam /</l>\n<l>niḥkleśā bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>iti vijñāya ye sattvāḥ samīcchanti jināspadam /</l>\n<l>tasya lokādhināthasya bhajantu śaraṇāśritāḥ //</l>\n</lg>\n\n<lg>\n<l>iti śāstrā samādiṣṭaṃ śrutvā sarve sabhāśritāḥ /</l>\n<l>lokāstatheti vijñapya prābhyanandan prabodhitāḥ //</l>\n</lg>\n\n<p>// iti siṃhalasārthavāhoddhāraṇaprakaraṇaṃ samāptam //</p>\n\n<p>17. sarvasattvoddhāraṇa saṃbodhimārga sthāpana maheśvaromādevī saṃbodhivyākaraṇopadeśa prakaraṇam</p>\n\n<lg>\n<l>atha sarvanīvaraṇaviṣkambhī sa jinātmajaḥ /</l>\n<l>sāṃjalirbhagavantaṃ taṃ punarnatvaivamabravīt //</l>\n</lg>\n\n<lg>\n<l>bhagavaṃstrijagaddhartuste lokādhipateḥ prabhoḥ /</l>\n<l>kāye dharmāḥ kiyanto 'pi vidyante tān samādiśa //</l>\n</lg>\n\n<lg>\n<l>iti saṃprārthitaṃ tena viṣkambhinā niśamya saḥ /</l>\n<l>bhagavāṃstaṃ mahāsattvaṃ samalokyaivamādiśat //</l>\n</lg>\n\n<lg>\n<l>kulaputrāsya nāthasya traidhātukanivāsinām /</l>\n<l>kāye sarve 'pi saddharmāḥ saṃvidyante vyavasthitāḥ //</l>\n</lg>\n\n<lg>\n<l>tadyathāsya tanau lomnāṃ vivareṣu santi ye vṛṣāḥ /</l>\n<l>tān saṃkṣepeṇa vakṣyāmi śṛṇudhvaṃ yūyamādarāt //</l>\n</lg>\n\n<lg>\n<l>tadyathaikavile lomnaḥ suvarṇāni bahūnyapi /</l>\n<l>gandharvāṇām sahastrāṇi nivasanti mahāsukham //</l>\n</lg>\n\n<lg>\n<l>bādhyante na ca te kleśairduḥkhaiḥ saṃsārikairapi /</l>\n<l>viraktā duritācāropaviśuddhendriyottamāḥ //</l>\n</lg>\n\n<lg>\n<l>saddharmācārasaṃraktāścaturbrahmavihāriṇaḥ /</l>\n<l>śuddhaśīlāḥ sadāṣṭāṃgapoṣadhavratadhāriṇaḥ //</l>\n</lg>\n\n<lg>\n<l>tatra śrīmanmahāratnaṃ cintāmaṇisamujjvalaḥ /</l>\n<l>sarvasattvahitārthāya svayamutpadya saṃsthitaḥ //</l>\n</lg>\n\n<lg>\n<l>yadā te maṇīmabhyarcya gandharvāste samīpsitam /</l>\n<l>prārthayanti tadā teṣāṃ sarvaṃ saṃsidhyate tathā //</l>\n</lg>\n\n<lg>\n<l>evaṃ bhadrasukhaṃ bhuktvā gandharvāste pramoditāḥ /</l>\n<l>triratnabhajanaṃ kṛtvā pracarantaḥ śubhe sthitāḥ //</l>\n</lg>\n\n<lg>\n<l>etadapi mahaddharmamasya lomavile sthitam /</l>\n<l>tenāsau trijagannātho dharmakāyo virājate //</l>\n</lg>\n\n<lg>\n<l>tato 'nyasmiṃśca kṛṣṇākhye lomavile jagatprabhoḥ /</l>\n<l>śatakoṭisahasrāṇi maharṣīṇāṃ vasantyapi //</l>\n</lg>\n\n<p>eko 'bhijñā dvayabhijñāśca tryabhijñāścāpi kecana /</p>\n\n<note><hi rend='bold'>Gkv 204</hi></note>\n<lg>\n<l>keciccaturabhijñāśca paṃcābhijñāśca kecana /</l>\n<l>sarve te ṛṣayo dhīrāḥ svasvakulavrataṃdharāḥ /</l>\n<l>suvarṇamayaśailānāṃ pārśveṣu kuṭṭimāśritāḥ //</l>\n</lg>\n\n<lg>\n<l>kecidrūpamayānāṃ ca pārśveṣu bhūbhṛtāṃ sthitāaḥ /</l>\n<l>padmarāgamayānāṃ ca kecitpārśrveṣu bhūbhṛtām //</l>\n</lg>\n\n<lg>\n<l>kecinnīlamayānāṃ ca pārśveṣu kuṭṭimāśritāḥ /</l>\n<l>kecidvajramaye pārśve kecinmaṇimaye sthitāḥ //</l>\n</lg>\n\n<lg>\n<l>vaiḍūryakuṭṭime kecidaśmagarbhamaye 'pare /</l>\n<l>kecidbhīṣmamaye pārśve saptaratnamayeṣvapi //</l>\n</lg>\n\n<lg>\n<l>sarveṣāmapi ratnānāṃ pārśveṣu sarasīṣvapi /</l>\n<l>udyāneṣu tathā kecidārāmeṣu vaneṣu ca //</l>\n</lg>\n\n<lg>\n<l>sarvertufalapuṣpādyairvṛkṣaiḥ saṃśobhiteṣvapi /</l>\n<l>keciccandanavṛkṣāṇāṃ kecidagururbhūruhām //</l>\n</lg>\n\n<lg>\n<l>kecittamālavṛkṣāṇāṃ keciccampakabhūruhām /</l>\n<l>aśvatthānāṃ vaṭāṇāṃ ca tathānyeṣāṃ ca bhūruhām //</l>\n</lg>\n\n<lg>\n<l>tathānye kalpavṛkṣāṇāṃ vāṃchitārthapradāyinām /</l>\n<l>taleṣūṭajamāśritya saṃtiṣṭhante samāhitāḥ //</l>\n</lg>\n\n<lg>\n<l>kecidaṣṭāṃgaśuddhāmbusampūrṇeṣu sarassvapi /</l>\n<l>divyapadmotpalādyeṣu samāśritya samāhitāḥ //</l>\n</lg>\n\n<lg>\n<l>śuddhaśīlā viśuddhāṃgāḥ śuddhāśaya jitendriyāḥ /</l>\n<l>nānātapovrataṃ dhṛtvā saṃtiṣṭhante samāhitāḥ //</l>\n</lg>\n\n<lg>\n<l>anekakalpavṛkṣāaśca suvarṇarupyapatrakāḥ /</l>\n<l>santi lohitadaṇḍāśca sarvālaṃkāralambitāḥ //</l>\n</lg>\n\n<lg>\n<l>tatredṛkkalpavṛkṣāṇāmekaikasya tale sthitam /</l>\n<l>gandharvāṇāṃ śataṃ smṛtvā triratnaṃ bhajane sadā //</l>\n</lg>\n\n<lg>\n<l>yadā te bhavasaṃcāradukhāni vividhānyapi /</l>\n<l>vicintya kheditātmānaḥ evamudīrayantyapi //</l>\n</lg>\n\n<p>aho janmajarāvyādhikleśavyākuladuḥkhatā /</p>\n\n<note><hi rend='bold'>Gkv 205</hi></note>\n<p>sarveṣāmapi jantūnām saṃsārabhramatāṃ sadā //</p>\n\n<lg>\n<l>jāmbūdvīpamanuṣyāste kleśāgninitāpitāśayāḥ /</l>\n<l>duḥkhāni vividhānyeva bhuktvā carantiṃ durvṛtau //</l>\n</lg>\n\n<lg>\n<l>kathaṃ te mānavā dṛṣṭvā jīvītaṃ bhaṃguropamam /</l>\n<l>triratnabhajanaṃ kṛtvā na caranti jagaddhite //</l>\n</lg>\n\n<p>triratnabhajanaṃ kṛtvā ye caranti jagaddhite //</p>\n\n<p>teṣāṃ sarvamabhiprāyamihāpi sidhyate khalu //</p>\n\n<lg>\n<l>paratra te sukhāvatyāṃ lokadhātau samīritāḥ /</l>\n<l>jinendrasyāmitābhasya śaraṇe samupasthitāḥ //</l>\n</lg>\n\n<lg>\n<l>sarvadā bhajanaṃ kṛtvā pītvā dharmāmṛtaṃ mudā /</l>\n<l>bodhicaryāvrataṃ dhṛtvā saṃcareran jagaddhite //</l>\n</lg>\n\n<lg>\n<l>tataste vimalātmāno bodhisattvā jinātmajāḥ /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>ityevaṃ taiḥ samākhyātaṃ śrutvā pakṣimṛgādayaḥ /</l>\n<l>paśavo 'pi samudvignā manasaivaṃ vyacintayan //</l>\n</lg>\n\n<lg>\n<l>aho duḥkhaṃ manuṣyāṇāṃ api saṃsāracārinām /</l>\n<l>tiraścāṃ paśujātīnāmasmākaṃ kiṃ kathyate //</l>\n</lg>\n\n<lg>\n<l>kadā vayamimaṃ pāpakāyam tyaktvā punarbhave /</l>\n<l>mānuṣyajanma āsādya caremahi sadā vṛṣe //</l>\n</lg>\n\n<lg>\n<l>dhanyāste manujā loke triratnaśaraṇaṃ gatāḥ /</l>\n<l>smṛtvā dhyātvā bhajanto 'yaṃ saṃcarante jagaddhite //</l>\n</lg>\n\n<lg>\n<l>ityevaṃ te 'nusaṃcintya sarve pakṣimṛgādayaḥ /</l>\n<l>triratnamanusaṃsmṛtvā dhyātvā bhajanta ādarāt //</l>\n</lg>\n\n<lg>\n<l>tadā teṣāmabhiprāyaṃ sarveṣāmapi sidhyate /</l>\n<l>divyabhogyādivastūni sarvāṇyapi bhavanti ca //</l>\n</lg>\n\n<lg>\n<l>tad dṛṣṭvā suprasannāste sarve pakṣimṛgādayaḥ /</l>\n<l>triratnabhajanaṃ kṛtvā bhajantaḥ pracarantyapi //</l>\n</lg>\n\n<p>evaṃ te ṛṣigandharvāḥ pakṣimṛgādijantavaḥ /</p>\n\n<note><hi rend='bold'>Gkv 206</hi></note>\n<p>api sarve śubhotsāhaiḥ saṃtiṣṭhante pramoditāḥ //</p>\n\n<lg>\n<l>evaṃ kṛṣṇābhidhe lome vivare kāye jagatprabhoḥ /</l>\n<l>ṛṣyādayo mahāsatvāḥ maharddhidharmacāriṇaḥ //</l>\n</lg>\n\n<lg>\n<l>evaṃ tasya jagaddhartuḥ kāye sarve vṛṣāḥ sthitāḥ /</l>\n<l>tenāyaṃ trijagannāthaḥ sarvadharmādhipaḥ prabhuḥ //</l>\n</lg>\n\n<lg>\n<l>iti matvāsya sarve 'pi śraddhayā śaraṇaṃ gatāḥ /</l>\n<l>nāmāpyuccārya smṛtvāpi bhajantu vodhivāṃchinaḥ //</l>\n</lg>\n\n<lg>\n<l>ye 'pyasya śaraṇe sthitvā nāmāpyuccārya sarvadā /</l>\n<l>dhyātvā smṛtvāpi sadbhaktvā bhajanti saṃprasāditāḥ //</l>\n</lg>\n\n<lg>\n<l>durgatiṃ te na gacchanti saṃyāsyanti sukhāvatīm /</l>\n<l>tatrāmitābhanāthasya śaraṇe samupasthitāḥ //</l>\n</lg>\n\n<lg>\n<l>sadā dharmāmṛtaṃ pītvā pariśuddhatrimaṇḍalāḥ /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa niśamya te sabhāśritāḥ /</l>\n<l>viṣkambhipramukhāḥ sarve prābhyanandan prabodhitāḥ //</l>\n</lg>\n\n<lg>\n<l>tataḥ sa bhagavāṃstaṃ ca viṣkambhinaṃ jinātmajam /</l>\n<l>sādaraṃ samupāmantrya saṃpaśyannevamādarāt //</l>\n</lg>\n\n<lg>\n<l>kulaputra tato 'nyatra tasya traidhātukaprabhoḥ /</l>\n<l>lokeśasya tanau lomavivare ratnakuṇḍale //</l>\n</lg>\n\n<lg>\n<l>tatrānekāni gandharvakanyānāṃ niyutāni ca /</l>\n<l>śatakoṭisahasrāṇi nivasanti sadā mudā //</l>\n</lg>\n\n<lg>\n<l>tāḥ sarvā devakanyābhā divyārupā manoharāḥ /</l>\n<l>saumyātisundarāḥ kāntā bhadrapoṣṭendriyāśayāḥ //</l>\n</lg>\n\n<lg>\n<l>bādhyante naiva tāḥ kleśaiḥ duḥkhairmānuṣyakairapi /</l>\n<l>saddharmaśrīguṇasaṃpattisukhāsaṃpannananditāḥ //</l>\n</lg>\n\n<lg>\n<l>tāssarvāstasya nāthasya catuḥsaṃdhyaṃ samāhitāḥ /</l>\n<l>dhyātvā nāma samuccārya smṛtvā bhajanti sādaram //</l>\n</lg>\n\n<p>tāsāṃ sarvāṇi vastūni dravyāṇi bhūṣaṇāni ca /</p>\n\n<note><hi rend='bold'>Gkv 207</hi></note>\n<p>prādurbhūtāni sidhyante yathābhivāṃchitānyapi //</p>\n\n<lg>\n<l>evaṃ tāḥ sukhasaṃpannāścaturbrahmavihāriṇaḥ /</l>\n<l>bodhicaryāvrataṃ dhṛtvā pracaranto jagaddhite //</l>\n</lg>\n\n<lg>\n<l>triratnabhajanaṃ kṛtvā saṃbodhinihitāśayāḥ /</l>\n<l>satyadharmānusaṃraktāstiṣṭhanti saṃpramoditāḥ //</l>\n</lg>\n\n<lg>\n<l>evaṃ tasya jagannāthaśarīraṃ sukṛtālayam /</l>\n<l>tenāsau trijagannātho dharmarājo virājate /</l>\n<l>tato 'nyasmin vile lomnastasya ca trijagatprabhoḥ /</l>\n<l>koṭiśatasahasrāṇi nivasantyamṛtāndhasām //</l>\n</lg>\n\n<lg>\n<l>te sarve 'pyamarā dhīrāḥ saṃbodhinihitāśayāḥ /</l>\n<l>bodhisattvā mahāsattvāścaturbrahmavihāriṇaḥ //</l>\n</lg>\n\n<lg>\n<l>ekabhūmisthitaḥ kecit keciddvitīyabhūmikāḥ /</l>\n<l>tṛtīyabhūmikāḥ kecit keciccaturthabhūmikāḥ //</l>\n</lg>\n\n<lg>\n<l>paṃcamabhūmikāḥ kecit kecicca ṣaṣṭhabhūmikāḥ /</l>\n<l>saptamabhūmikāḥ kecit kecidaṣṭamabhūmikāḥ //</l>\n</lg>\n\n<p>navamabhūmikāḥ kecit keciddaśamabhūmikāḥ //</p>\n\n<lg>\n<l>sarve sattvahitādhānasaṃbodhivratacāriṇaḥ /</l>\n<l>triratnabhajanaṃ kṛtvā saṃcarante jagaddhite //</l>\n</lg>\n\n<lg>\n<l>tasmiṃśca vivare santi hemarupyamayā nagāḥ /</l>\n<l>ṣaṣṭiyojanasāhasrasamucchritā mahattarāḥ //</l>\n</lg>\n\n<lg>\n<l>sarve 'pi śataśṛṃgāste saptaratnamayojjvalāḥ /</l>\n<l>teṣāṃ pārśveṣu sarveṣu te ekabhūmikādayaḥ /</l>\n<l>boddhisatvā mahāsatvā dhyātvā tiṣṭhanti yoginaḥ /</l>\n<l>gandharvāṇāṃ ca sāhasrakoṭilakṣaśatānyapi //</l>\n</lg>\n\n<lg>\n<l>ratnamayavimāneṣu saṃramante mahotsavaiḥ /</l>\n<l>saṃgītitūryasaṃvādyairmahāyānavratotsavaiḥ //</l>\n</lg>\n\n<p>triratnabhajanaṃ kṛtvā saṃcarante jagaddhite //</p>\n\n<p>tato viśramya sarve te vimāneṣu samāśritāḥ /</p>\n\n<note><hi rend='bold'>Gkv 208</hi></note>\n<p>kṛtvā saddharmasāṃkathyaṃ saṃvasante pramoditāḥ //</p>\n\n<lg>\n<l>tataste caṃkramasthāne puṣkariṇyo vai śubhāmbubhiḥ /</l>\n<l>aṣṭāṃgaguṇasampannaiḥ pūrṇāyāśca saroruhaiḥ //</l>\n</lg>\n\n<lg>\n<l>padmotpalādipuṣpaiśca channāyāstaṭamandire /</l>\n<l>maṇḍitahemarupyādiratnālaṃkārabhūṣaṇaiḥ //</l>\n</lg>\n\n<lg>\n<l>bhūṣite kalpavṛkṣaiśca suvarṇarupyapatrakaiḥ /</l>\n<l>pravālalohitastambaiḥ sarvālaṃkāralamvitaiḥ /</l>\n<l>caṃkramya tatra te rātro sarve dhyātvā samāhitāḥ /</l>\n<l>ṣaḍgatibhavasaṃcāraniḥspṛhā nirvṛtīcchikāḥ //</l>\n</lg>\n\n<lg>\n<l>niḥkleśā vimalātmānaścaturbrahmavihāriṇaḥ /</l>\n<l>mahāyānavratotsāhaḥ sukhaṃ bhuktvā samāśritāḥ /</l>\n<l>evaṃ te sakalā nityaṃ catussaṃdhyaṃ samāhitāḥ //</l>\n</lg>\n\n<p>triratnārādhanaṃ kṛtvā bhajanto nivasantyapi //</p>\n\n<lg>\n<l>evamasya jagadbhartuḥ kāyo dharmaguṇāśrayaḥ /</l>\n<l>tato 'sau trijagannātho dharmakāyo virājate //</l>\n</lg>\n\n<lg>\n<l>tato 'nyatra vile lomnā vajramukhābhidhe punaḥ /</l>\n<l>aneke parvatāḥ santi lakṣakoṭīsahasrakāḥ //</l>\n</lg>\n\n<lg>\n<l>keciddhemamayā kecidraupyavajramayā api /</l>\n<l>kecinnīlamayāḥ kecitpadmarāgamayā api //</l>\n</lg>\n\n<lg>\n<l>kecinmaṇinmayāḥ kecidaśmagarbhamayāstathā /</l>\n<l>vaiḍūryāḥ sfāṭikāścāpi saptaratnamayā api //</l>\n</lg>\n\n<lg>\n<l>teṣu sarveṣu bhūbhṛtsu kalpavṛkṣā mahocchrayāḥ /</l>\n<l>vidrumapādapāścāpi candanataravo 'pi ca //</l>\n</lg>\n\n<lg>\n<l>sarve saugandhivṛkṣāśca sarve puṣpamahīruhāḥ /</l>\n<l>sarvartufalavṛkṣāśca vidyate pariśobhitāḥ //</l>\n</lg>\n\n<lg>\n<l>puṣkariṇīsahasrāni divyāmṛtabharāṇyapi /</l>\n<l>padmotpalādisaugandhipuṣpapūrṇāni santi ca //</l>\n</lg>\n\n<p>vimānānyapi cānekasāhasrāṇi hi santyapi /</p>\n\n<note><hi rend='bold'>Gkv 209</hi></note>\n<p>suvarṇarupyadivyādiratnamayāni santi ca //</p>\n\n<lg>\n<l>teṣu divyavimāneṣu kinnarāṇāṃ sudharmiṇām /</l>\n<l>lakṣaśatasahasrāṇi vasanti surasotsavaiḥ //</l>\n</lg>\n\n<lg>\n<l>te sarve kinnarā divyāratnalaṃkārabhūṣitāḥ /</l>\n<l>bhavacārabhayodvignāścaturbrahmavihāriṇaḥ //</l>\n</lg>\n\n<lg>\n<l>pradātāraḥ śubhācārāḥ dayātmano mahāśayāḥ /</l>\n<l>yogadhānasamādhānāḥ śuddhaprajñāvicakṣaṇāḥ //</l>\n</lg>\n\n<lg>\n<l>sarve teṣu vimāneṣu viśrāntā vijitendriyāḥ /</l>\n<l>triratnabhajanaṃ kṛtvā saṃcarante jagaddhite //</l>\n</lg>\n\n<lg>\n<l>tataḥ sarve 'pi te teṣu vimāneṣu samāśritāḥ /</l>\n<l>sarvapāramitādharmasāṃkathyaṃ saṃprakurvate //</l>\n</lg>\n\n<lg>\n<l>tataste caṃkramasthāne kūṭāgāramanorame /</l>\n<l>adhastāt kalpavṛkṣāṇāṃ hemarupyapalāśinām //</l>\n</lg>\n\n<lg>\n<l>pravārarakṣadaṇḍānāṃ sarvālaṃkāralambinām /</l>\n<l>caṃkramya tatra te sarve viśramya samupāśritāḥ //</l>\n</lg>\n\n<lg>\n<l>ṣaḍgatibhavasaṃcāranānāduḥkhānubhāvinaḥ /</l>\n<l>bhavacāranirutsāhāḥ saddharmābhiratāśayāḥ //</l>\n</lg>\n\n<lg>\n<l>triratnasmṛtimādhāya saṃtiṣṭhantei samāhitāḥ /</l>\n<l>tada teṣāṃ ca sarveṣāṃ prādurbhūtāni sarvataḥ //</l>\n</lg>\n\n<p>saratnadravyabhogyāni sarvopakaraṇānyapi //</p>\n\n<lg>\n<l>evaṃ te kinnarāḥ sarve saddharmaśrīsukhānvitāḥ /</l>\n<l>triratnabhajanaṃ kṛtvā tiṣṭhante bodhimānasāḥ //</l>\n</lg>\n\n<lg>\n<l>evaṃ tasya jagadbhartuḥ kāyo mahadvṝṣāśrayaḥ /</l>\n<l>tenāsau trijagannātho dharmakāye 'bhirājate //</l>\n</lg>\n\n<lg>\n<l>tato 'nyasmin vile lomnaḥ sūryaprabhātkidhe punaḥ /</l>\n<l>kanakaparvatāḥ santi dvādaśaśatalakṣakāḥ //</l>\n</lg>\n\n<p>tadaikaikasya śṛṃgāni daśaśataśatāni ca //</p>\n\n<p>tatraikaikasya pārśvāni daśalakṣaśatāni ca /</p>\n\n<note><hi rend='bold'>Gkv 210</hi></note>\n<p>tatraikaikatra pārśvāṇi saptaratnamayojjvalaḥ //</p>\n\n<p>udyānāni vicitrāṇi maṇḍitāni suradrumaiḥ //</p>\n\n<lg>\n<l>puṣkariṇyo 'pyanekāśca svaṣṭāṃgaguṇasaṃyutaiḥ /</l>\n<l>jalaiḥ padmādipuṣpaiśca paripūrṇāḥ sugandhibhiḥ //</l>\n</lg>\n\n<lg>\n<l>kūṭāgārāṇi lakṣāṇi hemaratnamayāni ca /</l>\n<l>vicitradivyaratnādimaṇḍanālaṃkṛtāanyapi //</l>\n</lg>\n\n<lg>\n<l>teṣāṃ madhye mahāratnaṃ sāradakosidho mahān /</l>\n<l>cintāmaṇirjagadbhadravāṃccitārthābhipūrakaḥ //</l>\n</lg>\n\n<lg>\n<l>teṣu sarveṣvasaṃkhyeyā bodhisattvā samāśritāḥ /</l>\n<l>triratnabhajanaṃ kṛtvā nivasanti samāhitāḥ //</l>\n</lg>\n\n<lg>\n<l>yadā te bodhisattvāstaṃ cintāmaṇimupasthitāḥ /</l>\n<l>sambhyarcya yathākāmaṃ prārthayanti jagaddhite //</l>\n</lg>\n\n<p>tadā teṣāṃ sa sarvārthaṃ pūrayati yathepsitam //</p>\n\n<p>evaṃ śrīsukhasaṃpannāḥ saṃtiṣṭhante jinātmajāḥ //</p>\n\n<lg>\n<l>yadā tatra pratiṣṭhāste bodhisattvāḥ śubhāśayāḥ /</l>\n<l>prajalpante mahāvidyāmanusmṛtvā ṣaḍakṣarīm //</l>\n</lg>\n\n<lg>\n<l>tadā paśyanti te sarve sukhāvatyāṃ samāśritam /</l>\n<l>amitābhaṃ jinaṃ taṃ ca sarvalokādhipaṃ prabhum //</l>\n</lg>\n\n<lg>\n<l>sarvān buddhāṃśca paśyanti sarvakṣatrasamāaśritān /</l>\n<l>bodhisattvān samāsattvān sarvāṃśca sadguṇākarān //</l>\n</lg>\n\n<lg>\n<l>evaṃ sarvān jinān tṛptān bodhisatvāṃśca te mudā /</l>\n<l>sarve tenāpi niṣkramya caṃkramante yathepsite //</l>\n</lg>\n\n<lg>\n<l>kecidratnamayodyāne puṣkariṇītaṭeṣvapi /</l>\n<l>kecitparvatapārśveṣu kalpavṛkṣataleṣvapi //</l>\n</lg>\n\n<lg>\n<l>tatra paryaṃkamābhujya pariśuddhatrimaṇḍalāḥ /</l>\n<l>ṛjukāyāḥ smṛtimanto dhyātvā tiṣṭhanti yoginaḥ //</l>\n</lg>\n\n<lg>\n<l>evaṃ tasya jagadbhartuḥ kāya sarvavṛṣāśrayaḥ /</l>\n<l>tenāyaṃ trijagannātho dharmakāyo virājate // 211</l>\n</lg>\n<lg>\n<l>tato 'nyasmin vile lomna indrarājābhidhe punaḥ /</l>\n<l>nagāśītisahasrāṇi hemaratnamayāni ca //</l>\n</lg>\n\n<p>teṣvavaivarttikā dhīra bodhisattvāḥ samāśritāḥ //</p>\n\n<p>mahāsattvā mahābhijñā koṭilakṣasahasrakāḥ //</p>\n\n<lg>\n<l>tatra madhye samudbhūtaṃ cintāmaṇiṃ mahattaram /</l>\n<l>taṃ te sarve samabhyarcya prārthayanti prārthayanti yadepsitam //</l>\n</lg>\n\n<lg>\n<l>tadā teṣāmabhiprāyaṃ sarveṣāmapi vāṃchitam /</l>\n<l>asau cintāmaṇiḥ sarvaṃ saṃpūrayati sarvadā //</l>\n</lg>\n\n<lg>\n<l>teṣāṃ na vidyate kiṃcidduḥkhaṃ kadāpi bhāvikam /</l>\n<l>bādhyante nāpi te sarve kleśai rogādibhiḥ sadā //</l>\n</lg>\n\n<lg>\n<l>sadāpi te mahāsattvāścaturbrahmavihāriṇaḥ /</l>\n<l>triratnārādhanaṃ kṛtvā saṃcarante jagaddhite //</l>\n</lg>\n\n<lg>\n<l>evaṃ tatra mahābhijñāḥ bodhicaryāvivartikāḥ /</l>\n<l>saṃbodhinihitātmānaḥ saṃtiṣṭhante samāhitāḥ //</l>\n</lg>\n\n<lg>\n<l>tato 'nyasmin vile lomno mahauṣadhyabhidhe ca punaḥ /</l>\n<l>navanavetisāhasraparvatāstatra santyapi //</l>\n</lg>\n\n<lg>\n<l>keciddhemamayā rupyamayā vajramayā api /</l>\n<l>indranīlamayāścāpi padmarāgamayā api //</l>\n</lg>\n\n<lg>\n<l>marakatamayāścāpi kecicca sfaṭikā api /</l>\n<l>sarvaratnamayāścāpi vidyamte tatra bhūdharāḥ //</l>\n</lg>\n\n<lg>\n<l>tatrānekasahāsrāṇi prathamabodhicāriṇām /</l>\n<l>triratnabhajanaṃ kṛtvā saṃcarante jagaddhite //</l>\n</lg>\n\n<lg>\n<l>te sarve 'pi na bādhyante kleśairduḥkhaiḥ kadācana /</l>\n<l>bhadraśrīguṇasaṃpattisamanvitā nirādhayaḥ //</l>\n</lg>\n\n<lg>\n<l>suśīlā vimalātmānaścaturbrahmavihāriṇaḥ /</l>\n<l>saṃbodhipraṇidhiṃ kṛtvā saṃcarante susaṃvare //</l>\n</lg>\n\n<lg>\n<l>teṣu parvataśṛṃgeṣu pārśveṣu ca samantataḥ /</l>\n<l>gandharvāṇāṃ sahasrāṇi nivasanti bahūni ca //</l>\n</lg>\n\n<note><hi rend='bold'>Gkv 212</hi></note>\n<lg>\n<l>sarve 'pi te mahāyānacaryāvratasamāhiatāḥ /</l>\n<l>pariśuddhāśayā dhīrāḥ saṃbodhinihitāśayāḥ //</l>\n</lg>\n\n<lg>\n<l>satataṃ dharmasaṃgītisaṃpravṛttimahotsavaiḥ /</l>\n<l>lokeśasmṛtimādhāya pravartante sadā śubhe //</l>\n</lg>\n\n<lg>\n<l>etaddharmamahotsāhaṃ sarve te bodhicāriṇaḥ /</l>\n<l>trividhamokṣāṇi saṃcintya bhāvayanti sunirvṛtim //</l>\n</lg>\n\n<lg>\n<l>tataste bhavasaṃcāre sukhaduḥkhādibhāvinaḥ /</l>\n<l>saṃbodhipraṇidhiṃ kṛtvā saṃtiṣṭhante samādhiṣu //</l>\n</lg>\n\n<lg>\n<l>tato 'nyasmin vile lomnaścitrarājo 'bhidhe punaḥ /</l>\n<l>pratyekabuddhakoṭīnāṃ niyutāni śatāni ca //</l>\n</lg>\n\n<lg>\n<l>saptaratnamayogānāṃ pārśveṣu gahvareṣvapi /</l>\n<l>dhyātvā smṛtimupasthāpya saṃtiṣṭhante samādhiṣu //</l>\n</lg>\n\n<lg>\n<l>sarve 'pi te mahābhijñā maharddhikā vicakṣaṇāḥ /</l>\n<l>vividhaprātihāryāṇi darśayanti viyadgatāḥ //</l>\n</lg>\n\n<lg>\n<l>tataste saptaratnāṃgasānuṣu samupāśritāḥ /</l>\n<l>vividhadharmasāṃkathyaṃ kṛtvā tiṣṭhanti moditāḥ //</l>\n</lg>\n\n<lg>\n<l>tataste kalpavṛkṣāṇāṃ chāyāsu samupāśritāḥ /</l>\n<l>samādhinihitātmāanaḥ saṃtiṣṭhante samāhitāḥ //</l>\n</lg>\n\n<lg>\n<l>tataste kalpavṛkṣebhyaḥ prārthayitvā samādarāt /</l>\n<l>saratnadravyabhogyāni bhuktvārthibhyo dadanti ca //</l>\n</lg>\n\n<p>evaṃ tatra mahābhijñāḥ pratyekasugatāḥ sthitāḥ //</p>\n\n<p>dhyātvā sattvahitaṃ kṛtvā saṃcarante samantataḥ //</p>\n\n<lg>\n<l>evamanyeṣu sarveṣu lomnāṃ ca vivareṣvapi /</l>\n<l>brahmādayo munīndrāśca śakrādayo 'pi cāmarāḥ //</l>\n</lg>\n\n<lg>\n<l>gandharvāḥ kinnarāḥ siddhāḥ sādhyā rudrā gaṇādhipāḥ /</l>\n<l>bhairavā mātṛkāḥ sarvā mahākālagaṇā api //</l>\n</lg>\n\n<lg>\n<l>bhūtāḥ pretāḥ piśācāśca kumbhāṇḍā rākṣasādayaḥ /</l>\n<l>nāgāśca garuḍā daityāḥ svasvadharmānucāriṇaḥ //</l>\n</lg>\n\n<note><hi rend='bold'>Gkv 213</hi></note>\n<lg>\n<l>brahmaṇā vaiṣṇavāḥ śaivā yogino brahmacāriṇaḥ /</l>\n<l>nirgranthāastīrthikāścāpi yatayaśca tapasvinaḥ //</l>\n</lg>\n\n<lg>\n<l>rājānaḥ kṣatriyā vaiśyāḥ śūdrāḥ sarve ca mānavāḥ /</l>\n<l>evaṃ ca prāṇinaḥ sarve yāvanto bhavacāriṇaḥ //</l>\n</lg>\n\n<lg>\n<l>svasvakulavratācārasaṃratā dharmacāriṇaḥ /</l>\n<l>sarve tasya jagadbhartuḥ sarvalomavilāśritāḥ //</l>\n</lg>\n\n<lg>\n<l>yadā te taṃ jagannāthaṃ dhyātvā smṛtvā samādarat /</l>\n<l>triratnaṃ praṇayanto 'pi saṃbhajante samāhitāḥ //</l>\n</lg>\n\n<lg>\n<l>tadā teṣāmabhiprāyadharmaśrīguṇasādhanam /</l>\n<l>sarveṣāmapi tatsarvaṃ saṃsidhyate yathepsitam //</l>\n</lg>\n\n<lg>\n<l>evaṃ tasya jagacchāstuḥ kāyassarvavṛṣālayaḥ /</l>\n<l>tenāsau trijagannātho dharmarājo virajate //</l>\n</lg>\n\n<lg>\n<l>tadagre vivare lomnāṃ dhvajāgre sarvepaścime /</l>\n<l>aśītyagasahasrāṇi santi ratnamayānyapi //</l>\n</lg>\n\n<lg>\n<l>vidyante kalpavṛkṣāṇāṃ koṭilakṣaśatāni ca /</l>\n<l>candanāgurusaugandhipuṣpafaladrumā api //</l>\n</lg>\n\n<lg>\n<l>sarvā vajramayī bhūmīścandrakāntiprabhāsamāḥ /</l>\n<l>kūṭāgārasahasrānāṃ koṭīniyutaśatāni ca //</l>\n</lg>\n\n<lg>\n<l>teṣu sarveṣu sauvarṇasaptaratnamayeṣu ca /</l>\n<l>sopānādīni sauvarṇasaptaratnamayānyapi //</l>\n</lg>\n\n<lg>\n<l>kūṭāgāreṣu sarveṣu teṣu tathāgatāḥ sthitāḥ /</l>\n<l>saṃbodhisādhanaṃ dharmaṃ nirdiśanti jagaddhite //</l>\n</lg>\n\n<lg>\n<l>evaṃ te sugatāḥ sarve jambūdvīpe nṛiṇāmapi /</l>\n<l>sarvāḥ pāramitāścāpi nirdiśanti sadāpi ca //</l>\n</lg>\n\n<lg>\n<l>evaṃ te sarvadā kāle vividhāṃ dharmadeśanām /</l>\n<l>kṛtvā sattvahitārthena saṃtiṣṭhante samāhitāḥ //</l>\n</lg>\n\n<lg>\n<l>evaṃ tasya jagacchāstuḥ kāyaḥ sarvavṛṣāśrayaḥ /</l>\n<l>tenāsau trijagacchāstā dharmakāyo virājate //</l>\n</lg>\n\n<note><hi rend='bold'>Gkv 214</hi></note>\n<lg>\n<l>atha sarvanīvaraṇaviṣkambhī sa jinātmajaḥ /</l>\n<l>bhagavantaṃ munīndraṃ taṃ samālokyaivamabravīt /</l>\n<l>bhagavan punaranyāni lomavivarāṇi santyapi /</l>\n<l>tāni sarvāṇi me śāstaḥ samupadeṣṭumarhasi //</l>\n</lg>\n\n<p>iti taduktamākarṇya bhagavān sa munīśvaraḥ //</p>\n\n<p>viṣkambhinaṃ tamālokya punarevaṃ samādiśat //</p>\n\n<lg>\n<l>kulaputra na vidyante tato 'tikramya dakṣiṇe /</l>\n<l>pādāṃguṣṭhe jagadbharturbhramanti caturabdhayaḥ //</l>\n</lg>\n\n<lg>\n<l>tadaṃguṣṭhādviniṣkramya yadā patati vāḍave /</l>\n<l>tadā tadudakaṃ sarvaṃ bhasmatvamadhiyāsyati //</l>\n</lg>\n\n<lg>\n<l>evaṃ tasya jagadbhartuḥ sarvadharmālayā tanuḥ /</l>\n<l>tenāyaṃ trijagadbhartā dharmārājo 'bhirājate //</l>\n</lg>\n\n<lg>\n<l>atha sarvanīvaraṇaviṣkambhī sa jinātmajaḥ /</l>\n<l>bhagavantaṃ munīndraṃ taṃ samālokyaivamabravīt //</l>\n</lg>\n\n<lg>\n<l>bhagavan bhagatādiṣṭaṃ mahātmyaṃ trijagatprabhoḥ /</l>\n<l>śrutvāhaṃ paramāścaryaṃ prāpto 'smi khalu sāmpratam //</l>\n</lg>\n\n<lg>\n<l>tacchrutvā bhagavāṃcchāstā śākyasiṃho jagadguruḥ /</l>\n<l>viṣkambhinaṃ tamālokya papracchaivaṃ samādarāt //</l>\n</lg>\n\n<lg>\n<l>kulaputra kimarthaṃ tvam paramāścaryaṃ prāptavān /</l>\n<l>etatsatyaṃ mamāgre 'tra vaktumarhati sarvathā //</l>\n</lg>\n\n<lg>\n<l>ityādiṣṭaṃ munīndreṇa niśamya sa jinātmajaḥ /</l>\n<l>viṣkambhī bhagavantaṃ samālokyaivamabravīt //</l>\n</lg>\n\n<lg>\n<l>yadasau bhagavānnāthaḥ sarvadharmasamāśrayaḥ /</l>\n<l>traidhātuko 'dhipālendro dharmarājo 'bhirājate //</l>\n</lg>\n\n<lg>\n<l>yadasya śaraṇaṃ gatvā śraddhayā samupasthitāḥ /</l>\n<l>dhyātvā smṛtvāpi nāmāpi samuccārya bhajanti ye //</l>\n</lg>\n\n<lg>\n<l>tadā teṣāmabhiprāyaṃ saddharmaguṇasādhane /</l>\n<l>bhadraśrīsukhasaṃpattirapi sarvaiva sidhyate //</l>\n</lg>\n\n<note><hi rend='bold'>Gkv 215</hi></note>\n<lg>\n<l>dhanyāste sukhitāḥ sarve yasya traidhatukaprabhoḥ /</l>\n<l>saddharmaguṇāsāṃkathyaṃ śṛṇvanti śraddhayā mudā //</l>\n</lg>\n\n<lg>\n<l>ye cāpyasya guṇāśaṃsākāraṇḍavyūhasūtrakam /</l>\n<l>likhellikhāpayedvāpi paṭhecca pāṭhayedapi //</l>\n</lg>\n\n<lg>\n<l>śrutvā ca manasā nityaṃ bhāvayet sarvadādarāt /</l>\n<l>vistareṇa tadarthaṃ ca parebhyaḥ samupādiśet //</l>\n</lg>\n\n<lg>\n<l>so 'pi dhanyo mahāsattvo bodhisattvaḥ guṇāśayaḥ /</l>\n<l>niṣpāpaḥ pariśuddhātmā pariśuddhendriyo bhavet //</l>\n</lg>\n\n<lg>\n<l>nāpi sa bādhyate kleśairduḥkhaiśca bhavacārikaiḥ /</l>\n<l>na vāpi jāyate hīnakuleṣu durgatiṣvapi //</l>\n</lg>\n\n<lg>\n<l>tasya kāye jvarāścāṣṭau rogāḥ kuṣṭhādayo 'pi ca /</l>\n<l>vividhā vyādhayaḥ sarve jāyeranna kadācana //</l>\n</lg>\n\n<lg>\n<l>na ca hīnendriyaścāsau nāpi duḥstho durāśayaḥ /</l>\n<l>balavān paripuṣṭāṃgaḥ śuddhendriyaḥ sukhī sudhīḥ //</l>\n</lg>\n\n<lg>\n<l>saddharmasādhanotsāhī saṃbuddhaguṇalālasaḥ /</l>\n<l>triratnabhajanaṃ kṛtvā saṃcareta jagaddhite //</l>\n</lg>\n\n<lg>\n<l>etatpuṇyaviśuddhātmā pariśuddhendriyaḥ kṛtī /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>iti tena samākhyātaṃ śrutvā sa bhagavān mudā /</l>\n<l>viṣambhinaṃ tamālokya punarevaṃ samādiśat //</l>\n</lg>\n\n<lg>\n<l>sādhu sādhu mahāsattva tvamīdṛkpratībhānavān /</l>\n<l>yallokeśaguṇodbhāvamāhātyamanubhāṣase //</l>\n</lg>\n\n<lg>\n<l>ityādiṣṭaṃ munīndreṇa śrutvā sa sugatātmajaḥ /</l>\n<l>pramodito munīndraṃ taṃ samālokyaivamabravīt //</l>\n</lg>\n\n<lg>\n<l>bhagavan yadahaṃ bhāṣe lokeśaguṇasatkathām /</l>\n<l>etallokasabhāmadhye tadbhavato 'nubhāvataḥ //</l>\n</lg>\n\n<lg>\n<l>yadāhaṃ bhagavannatra lokeśasukṛtotkathām /</l>\n<l>bhāṣāmīme tadā sarve lokāḥ śraddhārpitāśayāḥ //</l>\n</lg>\n\n<note><hi rend='bold'>Gkv 216</hi></note>\n<lg>\n<l>tadanuśaṃsanaṃ śrutvā sarbe 'pīme sabhāśritāḥ /</l>\n<l>brahmendrāsuranāgendrapramukhā anumoditāḥ //</l>\n</lg>\n\n<lg>\n<l>asya trailokanāthasya sadā śaraṇa āsthitāḥ /</l>\n<l>dhyātvāpyārādhituṃ nityaṃ samabhīcchanti sāmpratam //</l>\n</lg>\n\n<lg>\n<l>iti tena samākhyāte bhagavān sa munīśvaraḥ /</l>\n<l>viṣkambhinaṃ taṃ samālokya punareva samādiśat //</l>\n</lg>\n\n<lg>\n<l>sādhu sādhu sudhioiro 'si yattvamatra punaḥ punaḥ /</l>\n<l>protsāhayannimāṃllokān sarvān karoṣi bodhitān //</l>\n</lg>\n\n<lg>\n<l>tadahaṃ te prasanno 'smi yatsvayaṃ me sabhāśritāḥ /</l>\n<l>sarve 'sya trijagadbhartuḥ dharmaṃ protsāhya nanditāḥ //</l>\n</lg>\n\n<lg>\n<l>ityādiṣṭaṃ munīndreṇa viṣkambhī so 'bhinanditaḥ /</l>\n<l>bhagavantaṃ tamānamya prārthayadevamādarāt //</l>\n</lg>\n\n<lg>\n<l>bhagavaṃstrijagadbhartustāni lomavilānmyaham /</l>\n<l>draṣṭumicchami tacchāstaḥ sandarśayitumarhati //</l>\n</lg>\n\n<lg>\n<l>iti saṃprārthite tena viṣkambhinā sa sarvavit /</l>\n<l>bhagavāṃstaṃ mahāsattvaṃ samālokyaivamādiśat //</l>\n</lg>\n\n<lg>\n<l>agrāhyā kulaputrastre lomavilā jagatprabhoḥ /</l>\n<l>asaṃspṛśyā asaṃdṛśyā yathākāśastathā kila //</l>\n</lg>\n\n<lg>\n<l>teṣu samantabhadrādyā bodhisattvā jinātmajāḥ /</l>\n<l>sarve dvādaśa varṣāṇi saṃbhramante samantataḥ //</l>\n</lg>\n\n<lg>\n<l>sarvaṃ tenaiva dṛṣṭāni tāni lomavilāni hi /</l>\n<l>buddhairapi na dṛśyante teṣveva saṃsthitairapi //</l>\n</lg>\n\n<lg>\n<l>kimanyairbodhisattvaistauirarhadbhirbrahmacāribhiḥ /</l>\n<l>yogibhirṛṣibhiścāpi dṛśyante naiva kenacit //</l>\n</lg>\n\n<lg>\n<l>ityādiṣṭaṃ munīndreṇa śrutvā sa sugatātmajaḥ /</l>\n<l>viṣkambhī bhagavantaṃ ca samālokyaivamabravīt //</l>\n</lg>\n\n<lg>\n<l>ye ca samantabhadreṇa dṛśyante bhramatāpi na /</l>\n<l>yāni buddhairna dṛśyante tatraiva saṃsthitairapi //</l>\n</lg>\n\n<note><hi rend='bold'>Gkv 217</hi></note>\n<lg>\n<l>bhagavaṃstāni saṃdraṣṭuṃ śaknuyāṃ kathameva hi /</l>\n<l>hā me janma niḥsāraṃ yanna dṛṣṭo sa jagatprabhuḥ //</l>\n</lg>\n\n<lg>\n<l>iti tenoditaṃ śrutvā bhagavān sa munīśvaraḥ /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<lg>\n<l>mayāpi kulaputrāsya lomavilāni yatnataḥ /</l>\n<l>cirāt saṃvīkṣamāṇena dṛśyante tāni sarvataḥ //</l>\n</lg>\n\n<lg>\n<l>kulaputra sa lokeśo māyāvī sūkṣmarupakaḥ /</l>\n<l>arupyadṛśyamāṇye 'pi nirākāro niraṃjanaḥ //</l>\n</lg>\n\n<lg>\n<l>atha rupī maharupo viśvarupo mahākṛtiḥ /</l>\n<l>ekādaśaśiraskaṃśca śatasahasrahastakaḥ //</l>\n</lg>\n\n<lg>\n<l>koṭiśatasahasrākṣo divyarupaḥ surupakaḥ /</l>\n<l>mahāyogī mahāprājñaḥ paramārthayogapālakaḥ //</l>\n</lg>\n\n<lg>\n<l>sucetano mahābhijño bodhisattvo jagatprabhuḥ /</l>\n<l>kulīnastrijagadbhartā sarvadharmādhipeśvaraḥ //</l>\n</lg>\n\n<lg>\n<l>sarvasattvasamuddhartā saṃsārodadhitārakaḥ /</l>\n<l>mahāsattvo mahāyānadharmaśāstā jagadguruḥ //</l>\n</lg>\n\n<lg>\n<l>traidhātukajagannātho dharmadhātusvarupaddhṛk /</l>\n<l>sarvajñastrigunādhāro niḥkleśo vimalendriyaḥ //</l>\n</lg>\n\n<p>arhan saṃbodhimārgasthaḥ sarvasattvahitārthabhṛt //</p>\n\n<lg>\n<l>sarveṣu bhadradharmeṣu chāyābhūto nirākulaḥ /</l>\n<l>saṃbodhidharmasaṃbhārapūrakaḥ śrīguṇākaraḥ //</l>\n</lg>\n\n<lg>\n<l>brahmacārī viśuddhātmā sarvalokaśubhaṃkaraḥ /</l>\n<l>sarvapāramitādhartā sarvasaṃghādhipeścaraḥ //</l>\n</lg>\n\n<lg>\n<l>evaṃ śrīmānmahāsattva āryāvalokiteśvaraḥ /</l>\n<l>bodhisattva mahābhijñaḥ sarvasamādhibhṛdvaraḥ //</l>\n</lg>\n\n<lg>\n<l>kenāpi dṛśyate nāsau sarvadharmamayāśrayaḥ /</l>\n<l>acintyo hyasamīkṣo 'pi sarvanirmāṇarupadhṛk //</l>\n</lg>\n\n<p>sarvasattvān samālokya durgatitaḥ prayatnataḥ /</p>\n\n<note><hi rend='bold'>Gkv 218</hi></note>\n<p>samuddhṛtya śubhe dharme yojayati prabodhayan //</p>\n\n<lg>\n<l>durdāntānapi saṃpaśyan prātihāryāṇi darśayan /</l>\n<l>bodhayitvā prayatnena yojayati susaṃvare //</l>\n</lg>\n\n<lg>\n<l>bodhisattvān mahāsattvāṃśca paripācayan /</l>\n<l>bodhimārge pratiṣṭhāpya pālayatyātmajāniva //</l>\n</lg>\n\n<lg>\n<l>evaṃ sa trijagannātho jagatsarvaṃ prabodhayan /</l>\n<l>bodhimārge pratiṣṭhāpya saṃprayāyāt sukhāvatīm //</l>\n</lg>\n\n<lg>\n<l>sukhāvatyāṃ munīndrasya śaraṇe samupasthitaḥ /</l>\n<l>sadānuśāsanam dhṛtvāa saṃcarante jagaddhite //</l>\n</lg>\n\n<lg>\n<l>tasyāmitābhanāathasya pītpā dharmāmṛtaṃ sadā /</l>\n<l>sarvasattvahitādhānaṃ vrataṃ dhṛtvādhitiṣṭhati //</l>\n</lg>\n\n<lg>\n<l>ityādiṣṭaṃ munīndreṇa niśamya sa jinātmajaḥ /</l>\n<l>viṣkambhī bhagavantaṃ ca samālokayaivamabravīt //</l>\n</lg>\n\n<lg>\n<l>bhagavaṃstaṃ jagannāthamāryāvalokiteśvaram /</l>\n<l>kenopāyena paśyeyamahaṃ kutra kadā katham //</l>\n</lg>\n\n<lg>\n<l>bhagavan sa jagannātho yenopāyena dīkṣyate /</l>\n<l>tadupāyaṃ samādeṣṭumarhati me bhavān guruḥ //</l>\n</lg>\n\n<lg>\n<l>iti saṃprārthite tena bhagavān sarvavijjinaḥ /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<lg>\n<l>kulaputra sa lokeśaḥ sattvānuddhṛtya sarvataḥ /</l>\n<l>prathamamatra samāgaccheta sabhāyāṃ mama darśane //</l>\n</lg>\n\n<lg>\n<l>iti śāstrā samādiṣṭaṃ śrutvā sa sugatātmajaḥ /</l>\n<l>viṣkambhī bhagavantaṃ ca samālokyaivabravīt //</l>\n</lg>\n\n<lg>\n<l>anujānāamyahaṃ śāsta yatsa nātha ihāvrajet /</l>\n<l>kadehāsau jagannātha āgacchettata samādiśa //</l>\n</lg>\n\n<lg>\n<l>iti taduktamākarṇya bhagavāṃstaṃ jinātmajam /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<p>kulaputra samālokya punarevaṃ samādiśat //</p>\n\n<p>kulaputra yadā sarvasattvo bodhipathāsthitaḥ /</p>\n\n<note><hi rend='bold'>Gkv 219</hi></note>\n<p>bhavati sa mahāsattvaḥ prathamamāsarediha //</p>\n\n<lg>\n<l>iti śāstroditaṃ śrutvā viṣkambhī sa viṣāditaḥ /</l>\n<l>kapolaṃ svakale dhṛtvā manasaivaṃ vyacintayat //</l>\n</lg>\n\n<lg>\n<l>hā mayā kiṃ kṛtaṃ pāpaṃ yadasya tribhavaprabhoḥ /</l>\n<l>sarvadharmādhināthasya darśanaṃ prāpsyate na hi //</l>\n</lg>\n\n<lg>\n<l>kiṃ mamānena kāyena suciraṃ jīvitena ca /</l>\n<l>vinā sandarśanenātra lokeśsya jagadguroḥ //</l>\n</lg>\n\n<p>kadāhaṃ tasya nāthasya dṛṣṭvā mukhasudhākaram //</p>\n\n<p>kleśatāpahataṃ lapsye prahlādanaṃ mahatsukham //</p>\n\n<lg>\n<l>kadāsya caraṇāmbhoje śaraṇe samupasthitaḥ /</l>\n<l>praṇatvā śrīguṇaṃ lapsye sarvasattvahitārthadam //</l>\n</lg>\n\n<lg>\n<l>kadāsya bhajanaṃ kṛtvā pītvā dharmāmṛtaṃ sadā /</l>\n<l>mahānandasukhotsāhaiḥ saṃcareyaṃ jagaddhite //</l>\n</lg>\n\n<lg>\n<l>kadāsya śāsanaṃ dhṛtvā kṛtvā sarvahitaṃ sadā /</l>\n<l>saṃbodhiśrīsukhaṃ prāptuṃ saṃgaccheyaṃ sukhāvatīm //</l>\n</lg>\n\n<lg>\n<l>kadā gatvā sukhāvatyāmamitābhaṃ munīśvaram /</l>\n<l>samīkṣya samupāśritya bhajeyaṃ sarvadā mudā //</l>\n</lg>\n\n<lg>\n<l>tatsaddharmāmṛtaṃ pītvā kṛtvā dharmamayaṃ jagat /</l>\n<l>saṃbuddhapadamāsādya yāsyāmi nirvṛtiṃ kadā //</l>\n</lg>\n\n<lg>\n<l>ityevaṃ manasā dhyātvā viṣkambhī sa puro gataḥ /</l>\n<l>bhagavantaṃ punarnatvā prārthayadevāmādarāt //</l>\n</lg>\n\n<lg>\n<l>bhagavan sa jagadbhartā kadeha samupāsaret /</l>\n<l>draṣṭumicchāmi taṃ nāthaṃ sarvathāhaṃ kuhāpi hi //</l>\n</lg>\n\n<lg>\n<l>yenopāyena nātho 'sau yathā saṃdrakṣyate mayā /</l>\n<l>tadupāyaṃ tathā mahyaṃ samupādeṣṭumarhatti //</l>\n</lg>\n\n<lg>\n<l>iti tatprārthitaṃ śrutvā bhagavān vihasannapi /</l>\n<l>viṣkambhinaṃ samālokya punareva samādiśat //</l>\n</lg>\n\n<p>kulaputrāgataḥ kālo lokeśasya na sāmpratam /</p>\n\n<note><hi rend='bold'>Gkv 220</hi></note>\n<p>samaye 'sau mahābhijño hyavaśyamācarediha //</p>\n\n<lg>\n<l>durlabhaṃ kulaputrāsya darśanaṃ tribhave prabhoḥ /</l>\n<l>kadācitkenacitkāle kathaṃcillabhate khalu //</l>\n</lg>\n\n<lg>\n<l>yadasau sarvalokeśaḥ sārvadharmādhipaḥ prabhuḥ /</l>\n<l>saddharmaguṇasaṃbhartābhadraśrisaṃpadāśrayaḥ //</l>\n</lg>\n\n<lg>\n<l>sarveṣāmapi sattvānāṃ ṣaḍgatibhavacāriṇām /</l>\n<l>trātā bhartā pitā mātā sanmitraṃ sadgururgatiḥ //</l>\n</lg>\n\n<lg>\n<l>śaraṇyaṃ parāyaṇaṃ dvīpaḥ suhṛdbandhurhitārthadaḥ /</l>\n<l>bhavodadhisamuddhartā kleśāgniśamanāmṛtaḥ //</l>\n</lg>\n\n<lg>\n<l>sarvamāranihantāpi sarvaduṣṭabhayāpahā /</l>\n<l>saṃbodhimārgasaṃdeṣṭā nirvṛtipadadeśakaḥ //</l>\n</lg>\n\n<lg>\n<l>evamasau maheśākhyaḥ sarvalookādhipeśvaraḥ /</l>\n<l>bodhisattvādhipaḥ śāstā sarvasaṃghavināyakaḥ //</l>\n</lg>\n\n<lg>\n<l>saṃsāre tasya saddharmaśravaṇaṃ cāpi durlabham /</l>\n<l>nāmāpi grahaṇaṃ cāpi smaraṇaṃ cāpi durlabham //</l>\n</lg>\n\n<lg>\n<l>ye tasya śaraṇe sthitvā dhyātvā smṛtvāpi sarvadā /</l>\n<l>abhidhānaṃ samuccārya saṃbhajante samāhitāḥ //</l>\n</lg>\n\n<lg>\n<l>etatpuṇyānubhovena sarve te vimalendriyāḥ /</l>\n<l>niḥkleśā vimalātmāno bhavanti bodhicāriṇaḥ //</l>\n</lg>\n\n<lg>\n<l>tataste bhadritācārāścaturhmavihāriṇaḥ /</l>\n<l>poṣadhaṃ saṃvaraṃ dhṛtvā saṃcarama samāhitāḥ //</l>\n</lg>\n\n<lg>\n<l>etatpuṇyānubhāvena pariśuddhatrimaṇḍalāḥ /</l>\n<l>triratnabhajanotsāhaiḥ saṃcareran jagaddhite //</l>\n</lg>\n\n<lg>\n<l>tataste syurmahāsattvā bodhisattvā jinātmajāḥ /</l>\n<l>ṣaḍakṣarīṃ mahāvidyāṃ vidyārājñīṃ samāpnuyuḥ //</l>\n</lg>\n\n<lg>\n<l>yadā ṣaḍakṣarī vidyāṃ saṃprāpya ye jinātmajāḥ /</l>\n<l>dhyātvā smṛtvā samuccārya japanti śraddhayā sadā //</l>\n</lg>\n\n<p>tadā tasya jagadbhartuḥ sarvadharmamayāśraye /</p>\n\n<note><hi rend='bold'>Gkv 221</hi></note>\n<p>lomavileṣu jāyeran sarve te sugatātmajāḥ //</p>\n\n<lg>\n<l>tatastenaiva saṃsāare saṃsareyuḥ kadācana /</l>\n<l>tasyaiva lomarandhreṣu jātā bhrameyurābhavam //</l>\n</lg>\n\n<lg>\n<l>tatraiva saṃbhavantaste saṃbodhijñānasādhanam /</l>\n<l>bodhicaryāvrataṃ dhṛtvā saṃtiṣṭheran samāhitāḥ //</l>\n</lg>\n\n<lg>\n<l>tatraiva saṃsthitāte 'pi vinā duṣkaracaryayā /</l>\n<l>sukhena prāpya saṃbodhiṃ nirvṛtipadamāpnuyuḥ //</l>\n</lg>\n\n<lg>\n<l>iti śāstra samādiṣṭaṃ śrutvā sa sugatātmajaḥ /</l>\n<l>viṣkambhī munīrājaṃ taṃ samālokyaivamabravīt //</l>\n</lg>\n\n<lg>\n<l>bhagavan prāptumicchāmi vidyāṃ ṣaḍakṣarīm /</l>\n<l>tadbhavān ma imāṃ vidyaqaṃ samarcayitumarhati //</l>\n</lg>\n\n<lg>\n<l>iti tatprārthitaṃ śrutvā bhagavān sa munīśvaraḥ /</l>\n<l>viṣkambhinaṃ tamālokya punarevaṃ samādiśat //</l>\n</lg>\n\n<lg>\n<l>durlabhāṃ kulaputremāṃ vidyārājñīṃ ṣaḍakṣarīm /</l>\n<l>buddhā api na jānanti prāgevānye jinātmajāḥ //</l>\n</lg>\n\n<lg>\n<l>ityādiṣṭaṃ munīndreṇa viṣkambhī sa viṣāditaḥ /</l>\n<l>bhagavantaṃ samālokya punarevaṃ nyavedayat //</l>\n</lg>\n\n<lg>\n<l>yadbhagavanna jānanti sarve buddhā jinātmajāḥ /</l>\n<l>tatkuto 'hamimāṃ vidyāṃ prāpsyāmi tadupādiśa //</l>\n</lg>\n\n<lg>\n<l>iti taduktamākarṇya bhagavān sarvavijjinaḥ /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<lg>\n<l>vidyeyaṃ kulaputrāsya lokeśasya jagatprabhoḥ /</l>\n<l>paramahṛdayaṃ hīti sarvabuddhairnigadyate //</l>\n</lg>\n\n<lg>\n<l>tadiyaṃ durlabhā vidyā sarvavidyāvināyakāḥ /</l>\n<l>jānāti ya imāṃ vidyāṃ paramārthaṃ sa vetti hi //</l>\n</lg>\n\n<lg>\n<l>ityādiṣṭe munīndreṇa viṣkambhī ca jinātmajaḥ /</l>\n<l>bhagavantaṃ samālokya papracchaivaṃ samādarāt //</l>\n</lg>\n\n<p>bhagavan sa mahāsattvo vidyate 'pi bhavālaye /</p>\n\n<note><hi rend='bold'>Gkv 222</hi></note>\n<p>jānīta ya imāṃ vidyāṃ taṃ darśayitumarhati //</p>\n\n<lg>\n<l>iti saṃprārthite tena bhagavāṃstaṃ mahāmatim /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<lg>\n<l>jānīte kulaputrātra kaścitteṣāṃ ṣaḍakṣarīm /</l>\n<l>mahāvidyāṃ maheśākhyāṃ sarvatraidhātukeṣvapi //</l>\n</lg>\n\n<lg>\n<l>eṣā mahattarī vidyā sarvayogāstamodhalā /</l>\n<l>yannāpi jñāyate buddhaiḥ sarvairapi jinātmajaiḥ //</l>\n</lg>\n\n<lg>\n<l>enāṃ vidyāṃ samicchantaḥ sarvabuddhā jinā api /</l>\n<l>bhramanti bodhisattvāśca daśadikṣu samantataḥ //</l>\n</lg>\n\n<lg>\n<l>kutaścillabhyate naiva buddhaistaistu gatairapi /</l>\n<l>bodhisattvaiśca taiḥ sarvairevameṣā sudurlabhā //</l>\n</lg>\n\n<lg>\n<l>kenacillabhyate 'pyeṣā bhramatā sucirādiha /</l>\n<l>bahupuṇyānubhāvena lokeśvaraprasādataḥ //</l>\n</lg>\n\n<lg>\n<l>dhanyāste bahupuṇyoghā bodhiśrīguṇalābhinaḥ /</l>\n<l>satataṃ ye japantyenaṃ lokeśahṛdayaṃ mudā //</l>\n</lg>\n\n<lg>\n<l>japati yo yadā yatra vidyāmenāṃ ṣaḍakṣarīm /</l>\n<l>tadā tasyāntike buddhāḥ sarve 'pyurupāśritāḥ //</l>\n</lg>\n\n<lg>\n<l>bodhisattvāśca sarve 'pi mahāsattvā maharddhikāḥ /</l>\n<l>rakṣeyustaṃ mahāsattvaṃ sametya samupasthitāḥ //</l>\n</lg>\n\n<lg>\n<l>ṣaḍvapāramitāḥ sarvāḥ tasya dvārasamāśritāḥ /</l>\n<l>saṃbodhisādhanopāyasiddhiṃ dadyurjagaddhite //</l>\n</lg>\n\n<lg>\n<l>dvātriṃśadeva putrāśca sarve saparivārakāḥ /</l>\n<l>jalpakaṃ taṃ samālokya rakṣeyurvipadāśritāḥ //</l>\n</lg>\n\n<lg>\n<l>catvāraśca mahārājāḥ sasainyasacivānutāḥ /</l>\n<l>tasya rakṣāṃ prakuryuste daśadikṣu vyavasthitāḥ //</l>\n</lg>\n\n<lg>\n<l>sarve nāgādhipāścāpi dharaṇīsamupāśritāḥ /</l>\n<l>tasya rakṣāvidhānārthaṃ dṛṣṭvā dadyurmahāmaṇim //</l>\n</lg>\n\n<p>bhaumā yakṣāśca sarve 'pi āśritāḥ saṃprasāditāḥ /</p>\n\n<note><hi rend='bold'>Gkv 223</hi></note>\n<p>tasya rakṣā prakurvanti saṃcareran samantataḥ //</p>\n\n<lg>\n<l>buddhāśca bahavastasya kāyalomavilāśritāḥ /</l>\n<l>sādhukāraṃ pradatvaivaṃ varṇayeyuḥ prasāditāḥ //</l>\n</lg>\n\n<lg>\n<l>dhanyastvaṃ kulaputrāsi yadīdṛgcchrīguṇākaram /</l>\n<l>cintāmaṇiaṃ mahāratnaṃ prāptavān sādhu sanmate //</l>\n</lg>\n\n<lg>\n<l>saptavaṃśāśca te sarve pariśuddhatrimaṇḍalāḥ /</l>\n<l>niḥkleśā vimalātmāno labheyurnirvṛteḥ padam //</l>\n</lg>\n\n<lg>\n<l>tava kukṣi sthitāścāpi sarve prāṇigaṇāḥ khalu /</l>\n<l>bodhisattvā mahāsatvā bhaveyuśca nirvartikāḥ //</l>\n</lg>\n\n<lg>\n<l>evaṃ tasyāḥ ṣaḍakṣaryā vidyāyāḥ puṇyamuttamam /</l>\n<l>aprameyamasaṃkhyeyamiti prāhurmunīśvarāḥ //</l>\n</lg>\n\n<lg>\n<l>yaścādārādimāṃ vidyāmahārājñīṃ ṣadakṣarīm /</l>\n<l>mūrdhni kaṇṭhe bhuje vāpi badhvā dadhyāt samāhitaḥ //</l>\n</lg>\n\n<lg>\n<l>sa sarvapāpanirmuktaḥ pariśuddhatrimaṇḍalaḥ /</l>\n<l>niḥkleśaṃ pariśuddhātmā vajrakāyo bhaved dhruvam //</l>\n</lg>\n\n<lg>\n<l>buddhadhātumaṇistūpa iva dharmamayāśrayaḥ /</l>\n<l>saṃbodhijñānasadratnarāśiśrīsadguṇāśrayaḥ //</l>\n</lg>\n\n<lg>\n<l>tathāgataguṇadhāraḥ saddharmaguṇasāgaraḥ /</l>\n<l>boddhisatvo mahāsattvo mahāsamṛddhimān //</l>\n</lg>\n\n<lg>\n<l>yaścāpīmāṃ mahāvidyāṃ gṛhītvā vidhito mudā /</l>\n<l>śrīmallokeśvaraṃ dhyātvā japennityaṃ samāhitaḥ //</l>\n</lg>\n\n<lg>\n<l>sa sarvapātakairmuktaḥ pariśuddhatrimaṇḍalaḥ /</l>\n<l>bhavet saddharmadigdhīmānakṣayapratibhānavān //</l>\n</lg>\n\n<lg>\n<l>sarvadharmādhipaḥ śāstā jñānarāśisamṛddhimān /</l>\n<l>bhavedbhadrasamācārī caturbrahmavihārikaḥ //</l>\n</lg>\n\n<lg>\n<l>sarvavidyādhirājendraścakravartī guṇākaraḥ /</l>\n<l>ṣaṭkapāramitāṃ nityaṃ saṃpūrayeddine dine //</l>\n</lg>\n\n<p>ye ca tasya samucchvāsaiḥ spṛśyante te 'pi nirmalāḥ /</p>\n\n<note><hi rend='bold'>Gkv 224</hi></note>\n<p>bodhisattvā mahāsattvā bhaveyuravivartikāḥ //</p>\n\n<lg>\n<l>ye cāpi tasya vastrāṇi spṛśanti te 'pi nirmalāḥ /</l>\n<l>bodhisattvāḥ sudhīrāḥ syuścaramabhavikāḥ khalu //</l>\n</lg>\n\n<lg>\n<l>ye cāpi japamānaṃ taṃ paśyanti te 'pi nirmalāḥ /</l>\n<l>caramabhavikāḥ sarve bhaveyuḥ sugatātmajāḥ //</l>\n</lg>\n\n<lg>\n<l>pakṣiṇaḥ paśavo vāpi sarve 'pi prāṇinaśca ye /</l>\n<l>paśyanti japamānaṃ taṃ te syussarve jinātmajāḥ //</l>\n</lg>\n\n<lg>\n<l>evametanmahāvidyājapamānasya sanmateḥ /</l>\n<l>puṇyaśrīguṇasaṃpattisaṃcodanāditā jinaiḥ //</l>\n</lg>\n\n<lg>\n<l>iti śāstrā smādiṣṭaṃ niśamya sa jinātmajaḥ /</l>\n<l>viṣkambhī bhagavantaṃ ca samālokyaivamabravīt //</l>\n</lg>\n\n<lg>\n<l>bhagavan prāptumicchāmi mahāvidyāṃ ṣaḍakṣarīm /</l>\n<l>tatkutaḥ kathamāpsyāmi bhavānadeṣṭumarhati //</l>\n</lg>\n\n<lg>\n<l>yo mee dadyādimāṃ vidyāṃ sarvāvidyādhipeśvarīm /</l>\n<l>sarvayogaguśreṇīṃ sarvadhyānaguṇārthadām //</l>\n</lg>\n\n<lg>\n<l>saṃbodhijñānasaṃbhartrīṃ nirvāṇamārgadarsanīm /</l>\n<l>kleśavidyāyatanīṃ bhadrāṃ saddharmavirājatīm //</l>\n</lg>\n\n<lg>\n<l>ṣaḍgatibhavasaṃcārakleśasukhāgniśāminīm /</l>\n<l>bodhisaṃbhārasaṃbhartrīṃ sarvajñajñānadāyinīm //</l>\n</lg>\n\n<lg>\n<l>tasmādahaṃ caturdvīpān saptaratnābhipūritān /</l>\n<l>saṃpradātuṃ samicchāmi satyametanmayoditam //</l>\n</lg>\n\n<lg>\n<l>sa hi mātādhimātā me pitā saṃsāradarśakaḥ /</l>\n<l>mitrāṇāmapi sanmitraṃ guruṇāmapi sadguruḥ //</l>\n</lg>\n\n<lg>\n<l>tasyāhaṃ śāsanaṃ dhṛtvā śaraṇe sarvadāśritaḥ /</l>\n<l>nirvikalpaḥ samādhānaḥ saṃcareyaṃ mudā sarvataḥ //</l>\n</lg>\n\n<lg>\n<l>iti me bhagavan vakyaṃ satyamevānyathā na hi /</l>\n<l>tatra māṃ preṣayitvāśu yatrāsau sadguruḥ sthitaḥ //</l>\n</lg>\n\n<p>daśadikṣvapi sarvatra traidhātubhuvaneṣvapi /</p>\n\n<note><hi rend='bold'>Gkv 225</hi></note>\n<p>yatrāsau saṃsthitaḥ śāstā tatrāpi gantumutsahe //</p>\n\n<lg>\n<l>iti me khedatā citte kāye 'pi vidyate na hi /</l>\n<l>sarvaṃ bhavān vijānīte tadarthe me prasīdatu //</l>\n</lg>\n\n<lg>\n<l>bhavāneva jagacchāsta sarvadharmahitārthabhṛt /</l>\n<l>tanme 'nugrahaṃ kṛtvā pūrayatu manoratham //</l>\n</lg>\n\n<lg>\n<l>etattenoditaṃ śrutvā bhagavān sarvasārthadik /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<lg>\n<l>kulaputrāhamapyasyā vidyāyāḥ karaṇe purā /</l>\n<l>lokadhātuṣu sarvatra paryabhraman samutsukaḥ //</l>\n</lg>\n\n<lg>\n<l>buddhakṣetreṣu sarveṣu suciraṃ bhramatā mayā /</l>\n<l>na labdheyaṃ mahāvidyā sakāśāt kasyacinmuneḥ //</l>\n</lg>\n\n<p>tato ratnottamākhyāyāṃ lokadhātau mudā caran //</p>\n\n<lg>\n<l>tatraratnottamākhyasya saṃbuddhasya puro vrajan /</l>\n<l>tasya ratnottamasyāgre sāṃjaliḥ samupācaran //</l>\n</lg>\n\n<p>pādau natvāśruliptāsyaḥ saṃvīkṣyaivaṃ nyavedayan //</p>\n\n<lg>\n<l>bhagavannahamāyāmi bhavatāṃ śaraṇe 'dhunā /</l>\n<l>tanme 'rhati bhavān dātuṃ mahāvidyāṃ ṣaḍakṣarīm //</l>\n</lg>\n\n<lg>\n<l>iti mayoditaṃ śrutvā ratnottamaḥ sa sarvavit /</l>\n<l>saṃbuddho 'śruviliptāsyaṃ māṃ paśnnevamādiśat //</l>\n</lg>\n\n<lg>\n<l>kulaputrāśru mā muṃca yadarthe tvamihāgataḥ /</l>\n<l>naitanme vidyate nūnaṃ tadanye prārthayerhi taṃ //</l>\n</lg>\n\n<lg>\n<l>yadi te 'sti samīcchā hi prāptuṃ vidyāṃ ṣaḍakṣarīm /</l>\n<l>gaccha padmottamākhyāyāṃ lokadhātau mahāmate //</l>\n</lg>\n\n<lg>\n<l>tatra padmottamo nāma tathāgato munīśvaraḥ /</l>\n<l>saddharmaṃ samupādiśya viharati jagaddhite //</l>\n</lg>\n\n<p>sa evemāṃ vijānīte mahāvidyāṃ ṣaḍakṣarīm //</p>\n\n<p>tadenāṃ taṃ samārādhya prārthayasva munīśvaram /\nsa te śāstā mahābhijñaḥ sarvadharmādhipo jinaḥ /</p>\n\n<note><hi rend='bold'>Gkv 226</hi></note>\n<p>dadyādenāṃ mahāvidyāṃ ṣaḍakṣarīṃ jagaddhite //</p>\n\n<lg>\n<l>iti tena samādiṣṭaṃ niśamyāhaṃ prasāditaḥ /</l>\n<l>tataḥ padmottamākhyāyāṃ lokdhātau mudācaram //</l>\n</lg>\n\n<lg>\n<l>tatra padmottamaṃ nāma saṃbuddha taṃ sabhāśritam /</l>\n<l>dūrato 'haṃ samālokya sahasā samupācaram //</l>\n</lg>\n\n<lg>\n<l>tatra gatvā purastasya padmottamasya sadguroḥ /</l>\n<l>pādābje sāṃjalirnnatvā prārthayamevamādarāt //</l>\n</lg>\n\n<lg>\n<l>bhagavan sarvalokeṣu buddhakṣetreṣvahaṃ bhraman /</l>\n<l>ṣaḍakṣarīṃ mahāvidyāṃ prāptukāma ihācare //</l>\n</lg>\n\n<lg>\n<l>yasyāḥ smṛtimātrena pariśuddhatrimaṇḍalāḥ /</l>\n<l>labheyurdurlabhāṃ bodhiṃ tasyā arthe 'hamāvraje //</l>\n</lg>\n\n<lg>\n<l>yadarthe 'hamasaṃkhyeyālokadhāturbhramanniha /</l>\n<l>bhavaccharaṇamāyāmi tatsāfalyaṃ karotu me //</l>\n</lg>\n\n<lg>\n<l>iti tenoditaṃ śrutvā padmottamaḥ sa sarvavit /</l>\n<l>subuddho māṃ parikliṣṭaṃ samālokyaivamādiśat //</l>\n</lg>\n\n<lg>\n<l>dhanyo 'si kulaputrastvaṃ yadarthe 'khinnamānasaḥ /</l>\n<l>buddhakṣetreṣu sarveṣu bhramanniha samāgataḥ //</l>\n</lg>\n\n<lg>\n<l>tadarthaṃ te mahāsatva pūrayāmi jagaddhite /</l>\n<l>tatpuṇyaguṇamāhātmyaṃ vakṣye śṛṇu samāhitam //</l>\n</lg>\n\n<lg>\n<l>tadyathā kulaputrāsyā vidyāyāḥ puṇyamuttamam /</l>\n<l>apreyamasaṃkhyeyamityākhyātaṃ munīśvaraiḥ //</l>\n</lg>\n\n<lg>\n<l>sarvasthāṇurajaḥkṛtvā tatsaṃkhyātuṃ praśakyate /</l>\n<l>ṣaḍakṣarīmahāmantrajapapuṇyaṃ na śakyate //</l>\n</lg>\n\n<lg>\n<l>sarvābdhibālukānāṃ ca saṃkhyākartuṃ praśakyate /</l>\n<l>sarvabhūtalasaṃjātavrīhisaṃkhyā ca vidyate //</l>\n</lg>\n\n<lg>\n<l>sarvasamudratoyānāṃ bindusaṃkhyā ca vidyate /</l>\n<l>sarvanadījalānāṃ ca bindusaṃkhyāpi vidyate //</l>\n</lg>\n\n<p>sarvabhūtṛṇavṛkṣāṇāṃ patrasaṃkhyā ca vidyate /</p>\n\n<note><hi rend='bold'>Gkv 227</hi></note>\n<lg>\n<l>sarveṣāmapi jantūnāṃ lomasaṃkhyā ca vidyate /</l>\n<l>sadāvṛṣṭijalānāṃ ca bindusaṃkhyāpi vidyate //</l>\n</lg>\n\n<lg>\n<l>sarvasattvā bhaveyuśca daśabhūmipratiṣṭhitāḥ /</l>\n<l>yāvatteṣāṃ mahatpuṇyaṃ tato 'pyetanmahattaram //</l>\n</lg>\n\n<lg>\n<l>sarveṣu puṇyatīrtheṣu sarveṣvapi ca parvasu /</l>\n<l>snānadānajapuṇyānāmetajjāvadvṛṣaṃ mahat //</l>\n</lg>\n\n<lg>\n<l>sarve satvā bhaveyuśca ye tapobrahmacāriṇaḥ /</l>\n<l>tān sarvān samabhyarcya bhojayeyurthāvidhi //</l>\n</lg>\n\n<lg>\n<l>yāvatteṣāṃ mahatpuṇyaṃ bhadraśrīguṇasaṃpadam /</l>\n<l>tato 'pyabhyadhikaṃ puṇyaṃ ṣaḍakṣarījapodbhavam //</l>\n</lg>\n\n<lg>\n<l>sarve sattvā bhaveyuśca pratyekasugatā api /</l>\n<l>yaścaitān sugatān sarvān satkārairvidhinārcayet //</l>\n</lg>\n\n<lg>\n<l>tasya yāvanmahatpuṇyaṃ saddharmaśrīguṇārthadam /</l>\n<l>tato 'pyabhyadhiokaṃ puṇyaṃ ṣaḍakṣarījapodbhavam //</l>\n</lg>\n\n<lg>\n<l>yaścāpi sugatān satkārairvidhinārcayet /</l>\n<l>tato 'pyabhyadhikaṃ puṇyaṃ ṣaḍakṣarījapodbhavam //</l>\n</lg>\n\n<lg>\n<l>evaṃ mahattaraṃ puṇyaṃ ṣaḍakṣarījapotthitam /</l>\n<l>sarvairapi hi sarvajñaiḥ pramātuṃ naiva śakyate //</l>\n</lg>\n\n<lg>\n<l>kathamaprameyaikena pramātuṃ śakyate 'khilam /</l>\n<l>evaṃ mahattaraṃ puṇyaṃ ṣaḍakṣarījapodbhavam //</l>\n</lg>\n\n<lg>\n<l>iti sarvairjinaiḥ khyātaṃ niśamyāhaṃ pramoditaḥ /</l>\n<l>etāṃ ṣaḍakṣarīṃ vidyāṃ prāptumaicchan jagaddhite //</l>\n</lg>\n\n<lg>\n<l>eṣo hi paramo dharmaḥ saṃbodhidharmasādhanaḥ /</l>\n<l>sūkṣmo 'nāgato 'vyakto lokeśahṛdayaṃ varam //</l>\n</lg>\n\n<lg>\n<l>sarvāḥ pāramitāḥ sarvatīrthasnānavratādikam /</l>\n<l>sarvametanmahāvidyāmantrasaṃprāptikāraṇam //</l>\n</lg>\n\n<lg>\n<l>yadā hyetanmahāvidyāmantrasiddhiravāpyate /</l>\n<l>tadā sarvamahāvidyāsiddhiśrīguṇamāpnuyāt //</l>\n</lg>\n\n<note><hi rend='bold'>Gkv 228</hi></note>\n<lg>\n<l>evametanmahopāyakuśālaṃ trijagaddhite /</l>\n<l>lokeśasya jagadbharturhṛdayamantramuttamam //</l>\n</lg>\n\n<lg>\n<l>evametanmahāvidyāmantraṃ saṃbodhisādhanam /</l>\n<l>asaṃkhyeyaṃ mahatpuṇyamityākhyātaṃ munīścaraiḥ //</l>\n</lg>\n\n<lg>\n<l>etāṃ ṣaḍakṣarī mahāvidyāṃ saṃprāptikāraṇe /</l>\n<l>ahamapi purā sarvabuddhakṣetreṣvapi bhraman /</l>\n<l>sarveṣāmapi buddhānāṃ śaraṇe samupāśritaḥ //</l>\n</lg>\n\n<p>satkārairvidhānābhyarcya saṃprārthayamimāṃ varām //</p>\n\n<lg>\n<l>kutrāpyetāṃ mahāvidyāṃ saṃbodhijñānasādhanīm /</l>\n<l>kasyacit sugatasyāpi nādhyagacchan sakāśataḥ //</l>\n</lg>\n\n<lg>\n<l>tato 'pyahamimāḥ vidyāṃ samadhigantumutsukaḥ /</l>\n<l>lokadhātau sukhāvatyāṃ prāgacchan saṃpramoditaḥ //</l>\n</lg>\n\n<lg>\n<l>tatrāmitābhamālokya dūrato 'haṃ sabhāśritam /</l>\n<l>sāṃjaliḥ praṇatiṃ kṛtvā dūrataḥ samupācaran //</l>\n</lg>\n\n<lg>\n<l>tasya śāsturmunīndrasya natvā pādāmbuje pure /</l>\n<l>galadaśruviliptāsyaḥ saṃpaśyansamupāśrayam //</l>\n</lg>\n\n<lg>\n<l>taddṛṣṭvā sa bhagavāṃcchāstā sarvajño māmupāśritam /</l>\n<l>jānan mano 'bhilāṣaṃ me samālokyaivamadiśat //</l>\n</lg>\n\n<lg>\n<l>kutraputra ṣadakṣarīṃ vidyāmicchannihāgataḥ /</l>\n<l>tvaṃ kimetanmamāgre 'tra pravadaināṃ yadīcchasi /</l>\n<l>ityādiṣṭaṃ jinendreṇa niśamyāhaṃ prasāditaḥ //</l>\n</lg>\n\n<p>bhūyaḥ pādāmbuje tasya praṇatvaivaṃ nyavedayam //</p>\n\n<lg>\n<l>bhagavannemicchāmi mahāvidyāṃ ṣaḍakṣarīm /</l>\n<l>tadbhavānme manovāṃchāṃ saṃpūrayitumarhati //</l>\n</lg>\n\n<p>bhagavan yadahaṃ sarvalokādhātuṣu sarvataḥ //</p>\n\n<p>bhramanniha samāgacche prāptuṃ vidyāṃ ṣaḍakṣarīm //</p>\n\n<lg>\n<l>sarveṣāmapi buddhānāṃ buddhakṣetreṣu sarvataḥ /</l>\n<l>bhramito 'hamimāṃ vidyāṃ samanveṣasamutsukaḥ //</l>\n</lg>\n\n<note><hi rend='bold'>Gkv 229</hi></note>\n<lg>\n<l>sarveṣāmapi vuddhānāṃ śaraṇe samupāśritaḥ /</l>\n<l>satkārairvidhinārādhya prābhajan śraddhayā mudā //</l>\n</lg>\n\n<lg>\n<l>ekasyāpi munīndrasya sakāśāt kasyacinmayā /</l>\n<l>labdhā neyaṃ mahāvidyā ṣaḍakṣarī śrutāpi na //</l>\n</lg>\n\n<lg>\n<l>bhagavanstadbhavaṃcchāstā māṃ śaraṇaṃ samāgatam /</l>\n<l>saṃpaśyan putravaddharme niyojayitumarhati //</l>\n</lg>\n\n<lg>\n<l>bhagavan bhava me trātā bhartā gatiḥ parāyaṇaḥ /</l>\n<l>bandhurmitra suhṛcchāstā gururnātho hitārthabhṛt //</l>\n</lg>\n\n<lg>\n<l>dehi me bhagavan dharmadṛṣṭiṃ sarvārthadarśanīm /</l>\n<l>śamaya me mahatkleśaṃ vahnitāpaṃ sudhāṃśuvat //</l>\n</lg>\n\n<lg>\n<l>darśaya bodhimārgaṃ me sambuddhapuracāraṇam /</l>\n<l>dehi dharmanidhānaṃ me saddharmaśrīsukhārthadam //</l>\n</lg>\n\n<p>sthāpaya māṃ śubhe dharme saṃpreraya sunirvṛtim //</p>\n\n<lg>\n<l>ityevaṃ bahudhāsau saṃpārthyamāno mayā muhuḥ /</l>\n<l>amitābho jinendro 'pi lokeśvaraṃ vyalokayat //</l>\n</lg>\n\n<lg>\n<l>taddṛṣṭvāsau māhasattvo lokeśvaraḥ samutthitaḥ /</l>\n<l>sāṃjaliḥ dharmarājaṃ taṃ pranatvaivamabhāsata //</l>\n</lg>\n\n<lg>\n<l>bhagavan kimabhiprāyaṃ bhagatāṃ yatsamādiśa /</l>\n<l>bhavadājñāṃ vahan mūrdhni kuryāmeva samādiśa //</l>\n</lg>\n\n<lg>\n<l>ityukte lokanāthena bhagavān so 'mitaprabhaḥ /</l>\n<l>lokeśvaraṃ mahābhijñaṃ samālokyaivamādiśat //</l>\n</lg>\n\n<lg>\n<l>pasya tvaṃ kulaputremaṃ padmottamaṃ munīśvaram /</l>\n<l>ṣaḍakṣarīṃ mahāvidyāṃ prāptumiha samāgatam //</l>\n</lg>\n\n<lg>\n<l>yo 'yaṃ śāstā munīndro 'pi saṃbuddho 'pi tathāgataḥ /</l>\n<l>jagatsattvahitādhānīṃ vidyāmicchannihāgataḥ //</l>\n</lg>\n\n<lg>\n<l>taddehi kulaputrāsmai sarvasattvaśubhārthine /</l>\n<l>śraddhābhaktiprasannāya mahārājñīṃ jagaddhiote //</l>\n</lg>\n\n<lg>\n<l>ityādiṣṭe munīndreṇa lokeśvaro jagatprabhuḥ /</l>\n<l>abhitābhaṃ jinendraṃ taṃ samalokyaivamabravīt //</l>\n</lg>\n\n<note><hi rend='bold'>Gkv 230</hi></note>\n<lg>\n<l>bhagavan kathamatrāsmai vinā maṇḍaladarśanam /</l>\n<l>anabhiṣicya dāsyāmi vidyāmimāṃ ṣaḍakṣarīm //</l>\n</lg>\n\n<lg>\n<l>deyā neyaṃ mahāvidyā hyanabhiṣiktāya bhikṣave /</l>\n<l>vītarāgāya duṣṭāya tīrthikāya durātmane //</l>\n</lg>\n\n<lg>\n<l>deyā hīyaṃ mahāvidyā bhadraśrīguṇasādhanī /</l>\n<l>susattvāya prasannāya mahāyānavratārthine //</l>\n</lg>\n\n<lg>\n<l>bodhisattvāya vijñāya sarvasattvahitepsave /</l>\n<l>śraddhāabhaktiprasannāya saddharmaguṇasādhane //</l>\n</lg>\n\n<lg>\n<l>sarvasattvahitādhāne bodhicaryāvratodyate /</l>\n<l>asthāne bhagavannasmai sugatāyārhate 'pi hi //</l>\n</lg>\n\n<lg>\n<l>dayā cedabhiṣiṃcainaṃ darśayitvāpi maṇḍalam /</l>\n<l>tato 'smai suprasannāya dāsyāmi bhavadājñayā //</l>\n</lg>\n\n<lg>\n<l>iti niveditaṃ tena lokeśena niśamya saḥ /</l>\n<l>amitābho munīndrastaṃ lokeśamevamabravīt //</l>\n</lg>\n\n<lg>\n<l>kulaputra mayākhyātaṃ vidyādānavidhānaṃ tam /</l>\n<l>nānāvidhiṃ samākhyātaṃ sarvairapi munīśvaraiḥ //</l>\n</lg>\n\n<lg>\n<l>nailacūrṇaiḥ padmarāgacūrṇairmārakatairapi /</l>\n<l>sauvarṇai rupyakaiścūrṇairvartanmaṇḍalaṃ guruḥ //</l>\n</lg>\n\n<lg>\n<l>tathā śaktau puṣpacūrṇairgandhacūrṇaiḥ suraṃgakaiḥ /</l>\n<l>vidhāya maṇḍalaṃ tīrtheṃ vābhiṣekaṃ pradāpayet //</l>\n</lg>\n\n<lg>\n<l>yadyetāni na vidyante deśabhramaṇacāriṇaḥ /</l>\n<l>sthānapadānvitasyāpi daridrasyāpi sanmateḥ //</l>\n</lg>\n\n<lg>\n<l>ācāryo manasā dhyātvā mudrālakṣaṇamaṇḍalam /</l>\n<l>tīrthaśaṃkhābhiṣekaṃ vā datvā vidyāṃ samarpayet //</l>\n</lg>\n\n<lg>\n<l>ityanena vidhānena kulaputra subhāvine /</l>\n<l>asmai śraddhālave deyā mahāvidyā ṣaḍakṣarī //</l>\n</lg>\n\n<lg>\n<l>iti śāstramitābhena samādiṣṭaṃ niśamya saḥ /</l>\n<l>mudito 'haṃ samutthāya lokeśasya purogataḥ //</l>\n</lg>\n\n<note><hi rend='bold'>Gkv 231</hi></note>\n<lg>\n<l>pādābje praṇatiṃ kṛtvā kṛtāṃjaliputo mudā /</l>\n<l>lokeśvaraṃ tamālokya prārthayamevamādarāt //</l>\n</lg>\n\n<lg>\n<l>bhagavan bhagatāmatra śaraṇe 'haṃ samāgataḥ /</l>\n<l>dadasva me mahāvidyāṃ ṣaḍakṣarīṃ jagaddhite //</l>\n</lg>\n\n<lg>\n<l>yayāhaṃ sakalān sattvān samuddhṛtya bhavodadheḥ /</l>\n<l>bodhimārge samāyujya prāpayeyaṃ sunirvṛtim //</l>\n</lg>\n\n<lg>\n<l>tanme bhavān jagatsarvaṃ sattvaṃ saṃbuddhapadavāṃchine /</l>\n<l>saṃbodhisādhinīṃ sarvavidyeśāṃ dātumarhati //</l>\n</lg>\n\n<lg>\n<l>mayaivaṃ prārthyamāṇo 'sau lokeśvaro vinoditaḥ /</l>\n<l>saṃprādānme mahāvidyāṃ ṣaḍakṣarīmudāharan //</l>\n</lg>\n\n<lg>\n<l>agre praṇavamasyānte maṇirasya saroruham /</l>\n<l>hadbījamiti siddheyaṃ ṣaḍakṣarīti viśrutā //</l>\n</lg>\n\n<lg>\n<l>saṃpradattāṃ samādāya mahāvidyāmahaṃ mudā /</l>\n<l>prādāttasmai jagacchāstre muktāmālāṃ sa dakṣiṇām //</l>\n</lg>\n\n<lg>\n<l>gṛhītvā tāṃ jagadbhartā muktāmālāṃ sa dakṣiṇām /</l>\n<l>saṃbuddhāyāmitābhāya samupānāmayattatpuraḥ //</l>\n</lg>\n\n<lg>\n<l>amitābho munīndro 'pi tāṃ mālāṃ pratigṛhya ca /</l>\n<l>mama puraṃ upasthāpya prādādbhaktiprasāditaḥ //</l>\n</lg>\n\n<lg>\n<l>tatpradattāṃ samādāya tāṃ ca mālāṃ prabodhitaḥ /</l>\n<l>tatra śrāvakasaṃghebhya upahṛtya samarpayan //</l>\n</lg>\n\n<lg>\n<l>tatra etanmahanmantraṃ śāstrā diṣṭaṃ yathā tathā /</l>\n<l>saśrīlokeśvaraṃ dhyātvā prajapanti samāhitāḥ //</l>\n</lg>\n\n<lg>\n<l>tadā vighnagaṇāḥ sarve duṣṭā māragaṇā api /</l>\n<l>saṃtrāsavihvalātmānaḥ palāyante digantataḥ //</l>\n</lg>\n\n<lg>\n<l>cacāla vasudhā sābdhi ṣaḍavidhā saśilātoyāḥ /</l>\n<l>papāta puṣpavṛṣṭiśca sarvatrābhūcchubhotsavam //</l>\n</lg>\n\n<lg>\n<l>tato 'haṃ śrīmataḥ śāsturlokeśasya jagatprabhoḥ /</l>\n<l>labdhānujñaḥ praṇatvāṃghrīṃ muditaḥ svāśramaṃ yayau //</l>\n</lg>\n\n<note><hi rend='bold'>Gkv 232</hi></note>\n<lg>\n<l>itthaṃ mayātikaṣṭena bhramatā sarvabhūmiṣu /</l>\n<l>amitābhānubhāvena prāptā lokeśvarādiyam //</l>\n</lg>\n\n<lg>\n<l>durlabhā kulaputreyaṃ mahāvidyā ṣaḍakṣarī /</l>\n<l>na labdhā sugataissarvaiḥ kaiścillabdhā jinairapi //</l>\n</lg>\n\n<lg>\n<l>ityādiṣṭaṃ munīndreṇa padmottamena matpuraḥ /</l>\n<l>śruttameva mayāpyetanmahopāyaṃ jagaddhite //</l>\n</lg>\n\n<lg>\n<l>ityādiṣṭaṃ munīndreṇa niśamya sa jinātmajaḥ /</l>\n<l>viṣkambhī bhagavantaṃ ca saṃpaśyannevamabravīt //</l>\n</lg>\n\n<lg>\n<l>bhagavan kutra lapsye 'haṃ kathaṃ kasyāntikādimām /</l>\n<l>jagadbhadrakarīṃ vidyāṃ tanme ādeṣṭumarhati //</l>\n</lg>\n\n<lg>\n<l>dhanyāste vimalātmānaḥ puṇyavantaḥ subhāginaḥ /</l>\n<l>japanti ya imāṃ vidyāṃ śṛṇvanti bhāvayantyapi //</l>\n</lg>\n\n<lg>\n<l>dadhata ye ca bhāsanti manasā cintayantyapi /</l>\n<l>te 'pi sarve mahāsattvā bhadraśrīsadguṇāśrayāḥ //</l>\n</lg>\n\n<p>athāsau bhagavān paśyan viṣkambhinaṃ mahāmatim //</p>\n\n<p>evamete mahāsatvā bhaveyurhīiti prādiśat //</p>\n\n<lg>\n<l>yaścāpi kulaputremāṃ vidyāṃ saṃbodhisādhanīm /</l>\n<l>likhāpayellikheccāpi likhitāṃ dhārayedapi //</l>\n</lg>\n\n<lg>\n<l>caturaśītisāhasradharmaskamdhāni tena hi /</l>\n<l>likhāpitāni bhavantyeva likhitāni dhṛtāni ca //</l>\n</lg>\n\n<lg>\n<l>sarveṣāṃ yaśca buddhānāṃ dhāturatnābhigarbhitān /</l>\n<l>hemaratnamayān stūpān kṛtvā nityaṃ bhajanmudā //</l>\n</lg>\n\n<lg>\n<l>yāvatteṣāṃ mahatpuṇyaṃ bahutarato 'dhikam /</l>\n<l>vidyārājñāḥ ṣaḍakṣaryā ekākṣarasya yatfalam //</l>\n</lg>\n\n<lg>\n<l>yo mudā śraddhayā nityaṃ japedimāṃ ṣadakṣarīm /</l>\n<l>saṃbodhisādhanīṃ vidyāṃ bhadraśrīsadguiṇākarīm //</l>\n</lg>\n\n<lg>\n<l>so 'cintyaśrīrmahābhijñaḥ sarvapāramitāprabhuḥ /</l>\n<l>sarvāśca dhāraṇīḥ sarvān samādhīṃśca labhedapi //</l>\n</lg>\n\n<note><hi rend='bold'>Gkv 233</hi></note>\n<lg>\n<l>sarvavidyādhipaḥ śāstā sarvadharmādhipaḥ prabhuḥ /</l>\n<l>arhanmāravijetāa ca bhavet sarvahitārthabhṛt //</l>\n</lg>\n\n<lg>\n<l>ityādiṣṭaṃ munīndreṇa niśamya sa pramoditaḥ /</l>\n<l>viṣkambhī bodhisattvastaṃ niśamya sa pramoditaḥ /</l>\n<l>viṣkambhī bodhisattvastaṃ munīndramevamabravīt //</l>\n</lg>\n\n<lg>\n<l>bhagavan kutra gaccheyaṃ yatrāstīyaṃ ṣaḍakṣarī /</l>\n<l>tatrāhaṃ bhavatā śāstrā preṣaṇīyo hi sarvathā //</l>\n</lg>\n\n<lg>\n<l>evaṃ taduktamākarṇya bhagavān sa munīśvaraḥ /</l>\n<l>viṣkambhinaṃ tamālokya punarevaṃ samādiśat //</l>\n</lg>\n\n<lg>\n<l>kulaputraika evāsti jānāti yaḥ ṣaḍakṣarīm /</l>\n<l>vārāṇasyāṃ nagaryāṃ sa saṃtiṣṭhate japan sadā //</l>\n</lg>\n\n<lg>\n<l>svayaṃ dhṛtvā parebhyo 'pi samupādiśya sādaram /</l>\n<l>dhyānasamādhimuktātmā viharati jagaddhite //</l>\n</lg>\n\n<lg>\n<l>etacchāstrā samādiṣṭaṃ niśamya sa pramodhitaḥ /</l>\n<l>viṣkambhī bodhisattvastaṃ śāstāramevamabravīt //</l>\n</lg>\n\n<lg>\n<l>bhagavanstatra yāsyāmi yatra śāstā sa tiṣṭhate /</l>\n<l>vārāṇasyāṃ mahāpuryāmapi taṃ draṣṭumutsahe //</l>\n</lg>\n\n<lg>\n<l>taṃ samutsukamālokya bhagavān sa munīśvaraḥ /</l>\n<l>viṣkambhinaṃ mahāsattvaṃ paśyannevaṃ samādiśat //</l>\n</lg>\n\n<lg>\n<l>gaccha tvaṃ kulaputremāṃ mahāvidyāṃ yadīcchasi /</l>\n<l>vārāṇasyāṃ mahāpuryāṃ sthitaṃ taṃ sadguruṃ bhaje //</l>\n</lg>\n\n<lg>\n<l>sa śāstā suviśuddhātmā dharmabhāṇaka āatmavit /</l>\n<l>saṃbuddhavanmahābhijñaḥ puṇyarāśiścaranniva //</l>\n</lg>\n\n<lg>\n<l>dharmadhātumayastūpaścaranniva śubhāśrayaḥ /</l>\n<l>bhūtavādī śubhācārī sarvasattvahitārthabhṛt //</l>\n</lg>\n\n<lg>\n<l>cintāmaṇiriva śrīmān sarvārthasiddhasaṃpradaḥ /</l>\n<l>dharmarājo jagadbhartā jagaduddhāraṇaprabhuḥ //</l>\n</lg>\n\n<lg>\n<l>yadi dṛṣṭvā tamātmajñaṃ nindaṃstvavicārataḥ /</l>\n<l>gaṃgeva sarvatīrthānāṃ kṣetrāṇāṃ bodhimaṇḍavat //</l>\n</lg>\n\n<note><hi rend='bold'>Gkv 234</hi></note>\n<lg>\n<l>draṣṭavyaḥ sa tvayā naiva kulaputra tadanyathā /</l>\n<l>vicikitsā na kartavyā dṛṣṭvā taṃ dharmabhāṇakam /</l>\n<l>yogācāraṃ mahātmānaṃ pariśuddhatrimaṇḍalam //</l>\n</lg>\n\n<lg>\n<l>yadi dṛṣṭvā tamātmajñaṃ nindastvamavicārataḥ /</l>\n<l>cyutvā hi buddhabhūmestvamapāyeṣu patedapi //</l>\n</lg>\n\n<lg>\n<l>sa hi yogaviśuddhātmā nirvikalpo jitendriyaḥ /</l>\n<l>anācāro malālipto hyaśucicīvarāvṛtaḥ //</l>\n</lg>\n\n<lg>\n<l>anīryāpathasaṃvṛtto gṛhāśramasamāśrayaḥ /</l>\n<l>śaktibhāryāsamāpannā duhitṛputrāvānapi //</l>\n</lg>\n\n<lg>\n<l>tathāpi sa mahābhijñaḥ ṣaḍakṣarīviśuddhavit /</l>\n<l>samantabhadravadyogī vandanīyasvayādarāt //</l>\n</lg>\n\n<lg>\n<l>iti bhagavatādiṣṭaṃ niśamya sa prabodhitaḥ /</l>\n<l>viṣkambhī bhagavantaṃ ca samālokyaivamabravīt //</l>\n</lg>\n\n<lg>\n<l>bhagavan bhavatā śāstrā yathājñaptaṃ tathā khalu /</l>\n<l>kṛtvā taccharaṇe sthitvā bhajeyaṃ taṃ samādarāt //</l>\n</lg>\n\n<lg>\n<l>bhagavanstatra gacchāmi prāptuṃ vidyāṃ ṣaḍakṣarīm /</l>\n<l>tadanujñāṃ bhavān mahyaṃ sāmprataṃ dātumarhati //</l>\n</lg>\n\n<lg>\n<l>tataḥ sa bhagavānsatasmai bodhisattvāya saddhiye /</l>\n<l>gaccha sidhyatvabhiprāyamityanujñāśiṣaṃ dadau //</l>\n</lg>\n\n<lg>\n<l>prāptānujñā munīndrasya viṣkambhī sa pramoditaḥ /</l>\n<l>pādābje sāṃjalirnatvā tataḥ saṃprasthito 'carat //</l>\n</lg>\n\n<lg>\n<l>anekairbodhisattvaissa yatirbrahmavihāribhiḥ /</l>\n<l>bhikṣubhiḥ śrāvakaiḥ sadbhicailakaicāpyupāsakaiḥ //</l>\n</lg>\n\n<lg>\n<l>gṛhasthairvratibhirviprapramukhaiḥ paurikairjanaiḥ /</l>\n<l>vaṇigbhiḥ sārthavāhaiśca śreṣṭhibhiśca mahājanaiḥ //</l>\n</lg>\n\n<lg>\n<l>sārdhaṃ pūjopahārādipuṣpāṇi vividhānyapi /</l>\n<l>sarvartujāni sarvāṇi jalajasthalajānyapi //</l>\n</lg>\n\n<p>sugandhadravyāṇi sarvāṇi dhūpāni surabhīni ca /</p>\n\n<note><hi rend='bold'>Gkv 235</hi></note>\n<p>sarvālaṃkāravastūni vastrāṇi vividhāni ca //</p>\n\n<lg>\n<l>dhvajacchatravitānāni patākāvyaṃjanāni ca /</l>\n<l>cāmarāṇi samuddīptaratnadīpānmuruṇi ca //</l>\n</lg>\n\n<lg>\n<l>dhātudravyāṇi sarvāṇi ratnāni sakalāni ca /</l>\n<l>auṣadhādīni sarvāṇi bhogyāni surasāni ca //</l>\n</lg>\n\n<lg>\n<l>evamanyāni vastūni sarvopakaraṇānyapi /</l>\n<l>samādāya mahotsāhaiḥ vārāṇasiṃ yayau //</l>\n</lg>\n\n<lg>\n<l>tatra prāptaḥ sa viṣkambhī dṛṣṭvā taṃ dharmabhāṇakam /</l>\n<l>dūrataḥ sāṃjalirnatvā muditaḥ samupāsarat //</l>\n</lg>\n\n<lg>\n<l>tatra sa mudito dharmabhāṇakasya puro gataḥ /</l>\n<l>pādābje sāṃjalirnatvā samālokyaivamabravīt //</l>\n</lg>\n\n<lg>\n<l>bhadanta kauśala kaścidbhavatāmindriyeṣvapi /</l>\n<l>sarvaparigrahāṇāṃ ca sabandhusuhṛdāmapi //</l>\n</lg>\n\n<lg>\n<l>yadarthe bhavatāṃ śāsta śaraṇe 'hamihāvrajam /</l>\n<l>tadbhavānapi jānīyāt tadarthe me prasīdatu //</l>\n</lg>\n\n<lg>\n<l>iti vijñapya tasyāgre śāstuḥ sa sugatātmajaḥ /</l>\n<l>viṣkambhī suprannātmā pūjāṃ cakre yathākramam //</l>\n</lg>\n\n<lg>\n<l>yathāvidhi samabhyarcya sarvapūjopahāradūṣyādiśuddharuciracīvaraiḥ /</l>\n<l>dhvajacchatravitānaiśca patākāvyaṃjanādibhiḥ /</l>\n<l>alaṃkṛtya mahotsāhaṃ cakre sagītavādanaiḥ //</l>\n</lg>\n\n<lg>\n<l>tatastasya puraḥ sarvadravyopakaraṇānyapi /</l>\n<l>sadhāturatnajātāni bhogyāni cauṣadhīrapi //</l>\n</lg>\n\n<lg>\n<l>sarvāṇyetānyupasthāpya purataḥ samakalpayet /</l>\n<l>tato 'ṣṭāṃgaiḥ praṇāmāni pradakṣiṇāni cākarot //</l>\n</lg>\n\n<lg>\n<l>tataḥ sa prāṃjalirbhūtvā śāstāraṃ dharmabhāṇakam /</l>\n<l>samīkṣya suprasannāsyaḥ prārthayadevamādarāt //</l>\n</lg>\n\n<lg>\n<l>bhadanta sadguro śāstā dharmaśrīguṇasāgarāḥ /</l>\n<l>tadbhavān me manovāṃchāṃ saṃpūrayitumarhati //</l>\n</lg>\n\n<note><hi rend='bold'>Gkv 235</hi></note>\n<lg>\n<l>śṛṇvanti ye sadā dharmaṃ bhavataḥ samupāśritāḥ /</l>\n<l>devā apyasurāścāpi yakṣagandharvakinnarāḥ //</l>\n</lg>\n\n<lg>\n<l>garuḍā api nāgāśca vidyādharādayo 'pi ca /</l>\n<l>kumbhāṇḍā rākṣasāścāpi bhūtapretapiśācakāḥ //</l>\n</lg>\n\n<lg>\n<l>siddhāḥ sādhyā grahāstārāḥ sarvāścāpyapsarogaṇāḥ /</l>\n<l>sarvalokādhipāścāpi brāhmaṇāśca maharṣayaḥ //</l>\n</lg>\n\n<p>yatino yoginaścāpi bhikṣavo brahmacāriṇaḥ //</p>\n\n<p>bhikṣuṇyaścailakāścāpi vratinaścāpyupāsakāḥ //</p>\n\n<lg>\n<l>tīrthikāścāpi śaivāśca vaiṣṇavāśca tapasvinaḥ /</l>\n<l>rājānaḥ kṣatriyā vaiśyāḥ śreṣṭhino 'pi mahājanāḥ //</l>\n</lg>\n\n<lg>\n<l>paurikāḥ sārthavāhāśca vaṇijaḥ śilpino 'pi ca /</l>\n<l>evamanye 'pi lokāśca sarve te vimalāśayāḥ //</l>\n</lg>\n\n<lg>\n<l>puṇyavanto mahāsattvā bhadraśrīsadguṇāśrayāḥ /</l>\n<l>bodhisattvā mahābhijñā bhaveyurbodhilābhinaḥ //</l>\n</lg>\n\n<lg>\n<l>bhajanti bhavatāṃ ye ca śaraṇe samupasthitāḥ /</l>\n<l>te sarve vimalātmānaḥ bhaveturbodhilāabhinaḥ //</l>\n</lg>\n\n<lg>\n<l>bhavaddarśanamātreṇa sarvāṇi pātakānyapi /</l>\n<l>niravaśeṣe vinaṣṭāni kṣiṇuyurdāruṇānyapi //</l>\n</lg>\n\n<lg>\n<l>jānante tava saṃbuddhāḥ sarve 'pi daśadik sthitāḥ /</l>\n<l>bodhisattvāśca sarve 'pi sarve 'rhanto 'pi yoginaḥ //</l>\n</lg>\n\n<lg>\n<l>brahmaśakrādayo devāḥ sarvalokādhipā api /</l>\n<l>mahatpuṇyābhivāṃchanto bhajanti sarvataḥ sadā //</l>\n</lg>\n\n<lg>\n<l>dhanyāste puruṣāḥ sarve saddharmaśrīguṇalābhinaḥ /</l>\n<l>ye te dharmāmṛtaṃ pītvā bhajanti samupasthitāḥ //</l>\n</lg>\n\n<p>puṇyakṣetramahābhūmiriyaṃ vārāṇasī bhuvi //</p>\n\n<p>bhavatpādarajoliptā bhavatyatipavitritā //</p>\n\n<lg>\n<l>tadbhadanta bhavāṃcchāstā kṛpayā māṃ vilokayan /</l>\n<l>puṇyāmṛtena saṃsicaṃ saṃvibhṛtāṃ svaputravat //</l>\n</lg>\n\n<note><hi rend='bold'>Gkv 237</hi></note>\n<lg>\n<l>iti tenoditaṃ śrutvā sa sudhīrdharmabhāṇakaḥ /</l>\n<l>viṣkambhinaṃ mahāsattvaṃ taṃ paścannevamabravīt //</l>\n</lg>\n\n<lg>\n<l>kaukṛtyaṃ kulaputrātra motpādaya mamāgrataḥ /</l>\n<l>kimicchasi bhave kleśaṃ saddharmasukhasādhanam //</l>\n</lg>\n\n<p>kati mārṣāḥ kila kleśāḥ saṃsāra aupabhāgikāḥ //</p>\n\n<p>naimittikāḥ prajotpatteḥ saddharmaguṇasādhanāḥ //</p>\n\n<lg>\n<l>ye cāpīyaṃ mahāvidyāṃ saṃjānante ṣaḍakṣarīm /</l>\n<l>saṃlipyante na tea kleśaiḥ saṃsāradharmacāriṇaḥ //</l>\n</lg>\n\n<lg>\n<l>yathā jāmbunadaṃ hema malairnāsandhyate kvacit /</l>\n<l>yasya kāyagatā ceyaṃ mahāvidyā ṣaḍakṣarī //</l>\n</lg>\n\n<lg>\n<l>saṃsāre sarato 'pyasya kāye kleśairna lipyate /</l>\n<l>iti tena samādiṣṭaṃ niśamya sa vinoditaḥ /</l>\n<l>viṣkambhī prārthayadevaṃ natvainaṃ dharmabhāṇakam //</l>\n</lg>\n\n<lg>\n<l>dadasva dharmacakṣurme naṣṭamārgasya sadguro /</l>\n<l>saṃtarpaya jagadbharta dharmāmṛtarasena mām //</l>\n</lg>\n\n<lg>\n<l>saṃbodhikalpavṛkṣasya bījaṃ ropaya me tarau /</l>\n<l>saddharmaguṇaratnānāṃ kuru me kāryamālayam //</l>\n</lg>\n\n<lg>\n<l>bhadraśrīsukhasaṃpattivasatiṃ kuru me tanau /</l>\n<l>abhedyakuśalādhāraṃ supratiṣṭha vṛṣāśrayam //</l>\n</lg>\n\n<lg>\n<l>kuru māṃ nirmalātmānaṃ pariśuddhatrimaṇḍalam /</l>\n<l>dadasva me mahāvidyāṃ saṃbodhijñānasādhanīm //</l>\n</lg>\n\n<p>saddharmaśrīguṇādhārīṃ ṣaḍakṣarīṃ jagaddhite //</p>\n\n<lg>\n<l>yayāhaṃ kṣipramāsādya saṃbodhijñānasanmaṇim /</l>\n<l>uddhareyaṃ jagallokaṃ sāṃsāramahadambudheḥ //</l>\n</lg>\n\n<lg>\n<l>pravartayeyamālokaṃ dharmacakraṃ bhavālaye /</l>\n<l>mocayeyaṃ jagatsarvaṃ ṣaḍgatikleśabandhanāt //</l>\n</lg>\n\n<lg>\n<l>śrāvayeyaṃ jagatsarvaṃ saṃbuddhānāṃ subhāṣitān /</l>\n<l>cārayeyaṃ jagalloke mahāyānaṃ vratottamam //</l>\n</lg>\n\n<note><hi rend='bold'>Gkv 238</hi></note>\n<lg>\n<l>sthāpayeyaṃ jagatsarvaṃ bodhimārge 'bhibodhayan /</l>\n<l>tadbhavānme kṛpāsindho mahāvidyāṃ ṣaḍakṣarīm //</l>\n</lg>\n\n<lg>\n<l>saṃbodhijñānasaṃbhartā prayacchatu jagaddhite /</l>\n<l>datvā me śrīmatīmenāṃ mahāvidyāṃ ṣaḍakṣarīm //</l>\n</lg>\n\n<lg>\n<l>trātā nātho guruḥ śāstā sanmitraṃ sadguṇārthabhṛt /</l>\n<l>gatirbandhuḥ suhṛtsvāmi prabhuḥ pitā parāyaṇaḥ //</l>\n</lg>\n\n<p>dvīpaparāyaṇo bhartā śaraṇyaṃ bhavatāṃ mama //</p>\n\n<lg>\n<l>iti saṃprārthite tena śrutvā sa dharmabhāṇakaḥ /</l>\n<l>viṣkambhinaṃ mahāsatvaṃ tamālokyaivamabravīt //</l>\n</lg>\n\n<lg>\n<l>durlabhaṃ kulaputredaṃ sarvavidyāmahatpadam /</l>\n<l>abhedyaṃ sarvamārāṇāṃ vajrasāramanuttaram //</l>\n</lg>\n\n<lg>\n<l>sarvakleśāgnisaṃtāpapraśāntikaraṇaṃ mahat /</l>\n<l>bhadraśrīguṇasaddharmasamṛddhisukhasādhanam //</l>\n</lg>\n\n<lg>\n<l>sarvasattvahitādhānaṃ bodhisaṃbhārapūraṇam /</l>\n<l>sarvadharmottamodāraṃ sarvāpāyaviśodhanam //</l>\n</lg>\n\n<lg>\n<l>akṣayajñānasampattivimuktipadasādhanam /</l>\n<l>daśapāramitādharmasārasaṃbodhisādhanam //</l>\n</lg>\n\n<lg>\n<l>sarvadevādilokaiśca samabhikāṃkṣitaṃ padam /</l>\n<l>sarvadharmapadasthānaṃ praveśanapadaṃ mahat //</l>\n</lg>\n\n<lg>\n<l>ye ca svasvakulesthānāaṃ devatānāṃ yathāvidhi /</l>\n<l>abhiṣekaṃ samādāya caranti sadvrataṃ sadā //</l>\n</lg>\n\n<lg>\n<l>kecittīrthe samāśritya saddharmamokṣavāṃchinaḥ /</l>\n<l>dhyātvā mantrāṇi jalpanto bhaktyārādhayanti tān //</l>\n</lg>\n\n<lg>\n<l>kecid girāśaraṇye 'pi guhāyāṃ nirjane vane /</l>\n<l>puṇyakṣetre gṛhe ranme pīṭhe pretālaye 'pi ca //</l>\n</lg>\n\n<lg>\n<l>keciccaityavihāre ca sabhāgāre ca maṇḍape /</l>\n<l>udyāne vṝkṣamūle ca śivādisuramandire //</l>\n</lg>\n\n<lg>\n<l>kecinmahodadhestīre nadītire sarastaṭe /</l>\n<l>evamanyatra satkṣetre samāśritāḥ samāhitāḥ //</l>\n</lg>\n\n<note><hi rend='bold'>Gkv 239</hi></note>\n<lg>\n<l>svasvakuleṣṭadevānāṃ śaraṇe samupasthitāḥ /</l>\n<l>dhyātvārādhya samabhyarca prārthayanti sunirvṛtim //</l>\n</lg>\n\n<lg>\n<l>sunirvṛtiṃ na te yānti kṛtvāpi duṣkaraṃ tapaḥ /</l>\n<l>svasvakuleṣṭevānāmālayameva yānti te //</l>\n</lg>\n\n<lg>\n<l>ye ca santo mahāsattvā bodhisattvāḥ śubhārthinaḥ /</l>\n<l>triratnabhajanaṃ kṛtvā dadata dānamādarāt //</l>\n</lg>\n\n<lg>\n<l>etatpuṇyābhiliptāste bhaveyurvilāśayāḥ /</l>\n<l>śuddhaśīlasamācārāḥ saṃcareran susaṃvaram //</l>\n</lg>\n\n<lg>\n<l>etatpuṇyānuliptāste pariśuddhatrimaṇḍalāḥ /</l>\n<l>kṣāntivrataṃ samādhāya saṃcareran jagaddhite //</l>\n</lg>\n\n<lg>\n<l>etatpuṇyābhiyuktāste saddharmasādhanodyatāḥ /</l>\n<l>mahāvīrye samutsāhaṃ kuryurbhavārthasādhanam //</l>\n</lg>\n\n<lg>\n<l>etatpuṇyavimuktāste niḥkleśā vijitendriyāḥ /</l>\n<l>yogadhyānasamādhānāḥ saṃtiṣṭheran samāhitāḥ //</l>\n</lg>\n\n<lg>\n<l>etatpuṇyāmṛtavyāptā arhantaste niraṃjanāḥ /</l>\n<l>saṃbodhipraṇidhiṃ dhṛtvā vareyurbauddhasaṃvaram //</l>\n</lg>\n\n<lg>\n<l>etatpuṇyāṃśudīptāste caturbravihāriṇaḥ /</l>\n<l>prajñāratnaṃ samāsādya saṃcareran susaṃvṛtau //</l>\n</lg>\n\n<lg>\n<l>etatpuṇyānubhāvaiste sarvopāyavicakṣaṇāḥ /</l>\n<l>sarvasattvahitādhānīṃ careyurbhadracārikām //</l>\n</lg>\n\n<lg>\n<l>etatpuṇyasamṛddhāste yathecchārupacāriṇaḥ /</l>\n<l>sarvahitārthasaṃbhāraṃ pūrayeyurjagaddhite //</l>\n</lg>\n\n<lg>\n<l>etatpuṇyasamuddīptā mahābhijñā guṇākarāḥ /</l>\n<l>bodhimārge jagatsarvaṃ sthāpayeyuḥ prayatnataḥ //</l>\n</lg>\n\n<lg>\n<l>etatpuṇyamayāṃgāste paramārthajñānamuttamam /</l>\n<l>prāpya mārān vinirjitya saṃbodhiṃ samavāpnuyuḥ //</l>\n</lg>\n\n<lg>\n<l>tataste sugatā buddhāṃ jagatsatvaṃ susaṃvṛtau /</l>\n<l>bodhayitvā pratiṣṭhāpya saṃprayāyuḥ sunirvṛtim //</l>\n</lg>\n\n<note><hi rend='bold'>Gkv 240</hi></note>\n<lg>\n<l>evaṃ cireṇa buddhāste caranto bodhicārikāḥ /</l>\n<l>daśapāramitāḥ sarvāḥ pūrayitvā yathākramam //</l>\n</lg>\n\n<lg>\n<l>jitvā māragaṇān sarvāṃścaturbrahmavihāriṇaḥ /</l>\n<l>paramajñānamāsādya saṃbodhiṃ prāpya nirvṛtāḥ //</l>\n</lg>\n\n<lg>\n<l>evaṃ duṣkaramarmāṇi kṛtvā sarvajinā api /</l>\n<l>cirāt saṃbodhimāsādya saṃprāyātāḥ sunirvṛtim //</l>\n</lg>\n\n<lg>\n<l>ya imāṃ śrīmahatsarvavidyeśvarīṃ ṣaḍakṣarīm /</l>\n<l>dhyātvā lokeśvaraṃ nityaṃ japati bodhimānasaḥ //</l>\n</lg>\n\n<lg>\n<l>sa tatkṣaṇādviśuddhātmā pariśuddhatrimaṇḍalaḥ /</l>\n<l>bhadraśrīsukhasaṃpannaḥ saṃprayāyāt sukhāvatīm //</l>\n</lg>\n\n<lg>\n<l>tatra prāpto 'mitābhasya muneḥ śaraṇaniśritaḥ /</l>\n<l>bodhidharmāmṛtaṃ pītvā bodhisattvavrataṃ caret //</l>\n</lg>\n\n<lg>\n<l>tataḥ saṃvṛtiśuddhātmā sarvasattvahitotsukaḥ /</l>\n<l>kṛtī pāramitāḥ sarvāḥ saṃpūrayan yathāakramam //</l>\n</lg>\n\n<lg>\n<l>saṃvṛtidharmasaṃbhāraṃ pūrayanti jitendriyāḥ /</l>\n<l>samādhisadguṇādhārā jitvā māragaṇānapi //</l>\n</lg>\n\n<lg>\n<l>paramārthaṃ samāsādya saṃbodhiṃ samavāpnuyāt /</l>\n<l>tato buddhapadaṃ prāpya kṛtvā dharmamayaṃ jagat //</l>\n</lg>\n\n<lg>\n<l>nirvikalpo viśuddhātmā saṃprayāyāt sunirvṛtim /</l>\n<l>sarvayogā mahāvidyāḥ paramārthāptikāraṇāḥ //</l>\n</lg>\n\n<lg>\n<l>eṣā vidyā mahādharmasaṃbodhijñāmasādhanī /</l>\n<l>yathā hi taṇḍulasiddhaṃ saṃsāradharmapālanam //</l>\n</lg>\n\n<lg>\n<l>evameṣā mahāvidyā sarvasaddharmapālinī /</l>\n<l>sarvalokā sumedinyāmurvarāyāṃ prayatnataḥ //</l>\n</lg>\n\n<lg>\n<l>kṛṣitvā dhānyamāropya saṃpālayanti sādaram /</l>\n<l>tadaṃkure samudbhūte nadībhinnarahāmbubhiḥ //</l>\n</lg>\n\n<lg>\n<l>meghadhārāmbubhiḥ samyak sfālyamānaṃ pravardhite /</l>\n<l>tatastatpariniṣpannaṃ chivā khale mahītale //</l>\n</lg>\n\n<note><hi rend='bold'>Gkv 241</hi></note>\n<lg>\n<l>mardayitvā gṛhe nītvā saṃśoṣya bhāsvadātapaiḥ /</l>\n<l>tatastaṃ muśalenāpi bhedayitvā samādarāt //</l>\n</lg>\n\n<lg>\n<l>tadbuṣāṇi parityajya samālontyeva taṇḍulam /</l>\n<l>tadeva taṇḍulaṃ siddhaṃ sarvasaṃsārapālanam //</l>\n</lg>\n\n<lg>\n<l>saddharmaprāptisaṃbhārapuraṇaṃ bodhisādhanam /</l>\n<l>tathā sarvamahāyogāḥ sarvāḥ pāramitā api //</l>\n</lg>\n\n<lg>\n<l>sarvā vidyāśca mantrāṇi saddharmaprāptisiddhaye /</l>\n<l>sarveṣāṃ yogavidyānāṃ mantrāṇāmapi sattamam //</l>\n</lg>\n\n<lg>\n<l>siddhametanmahāvidyāmantraṃ sambodhisādhanam /</l>\n<l>evameva mahāvidyā sarvadharmārthasādhanī //</l>\n</lg>\n\n<lg>\n<l>mahatpuṇyairvinā naiva labhyā kenāpi saddiyā /</l>\n<l>sukṣetre vyāruhenneva taṇḍulaṃ vituṣaṃ kvacit //</l>\n</lg>\n\n<lg>\n<l>niṣpuṇyaiḥ labhyate naiṣā mahāvidyā kathaṃcana /</l>\n<l>yāvanna labhyate hyeṣā vidyā sarvārthasādhanī //</l>\n</lg>\n\n<lg>\n<l>tāvat puṇyāni sarvāṇi saṃsādhayet prayatnataḥ /</l>\n<l>yadaiṣā labhyate vidyāṃ tadā puṇyanirādaraḥ //</l>\n</lg>\n\n<lg>\n<l>etāmeva mahāvidyāṃ dhyātvā lokeśvaraṃ japet /</l>\n<l>yadeyaṃ sidhyate vidyā sarvasaṃbhārasādhanī //</l>\n</lg>\n\n<lg>\n<l>tadā saddharmakāryāṇi sādhayet svecchayānayā /</l>\n<l>eṣā hi taṇḍulākārā saṃsāradharmasādhanī //</l>\n</lg>\n\n<lg>\n<l>sarvadharmāstuṣākārāa etadvidyāptikāraṇāḥ /</l>\n<l>evaṃ mahattarīmenāṃ vidyārājñāṃ ṣaḍakṣarīm //</l>\n</lg>\n\n<lg>\n<l>dhyātvā pāramitāḥ sarvāḥ praṇamante sadādarāt /</l>\n<l>saṃbuddhāṃ api sarve 'tha bodhisattvā jinātmajāḥ //</l>\n</lg>\n\n<lg>\n<l>arhanto vītakleśāśca dhyātvemāṃ praṇamantyapi /</l>\n<l>sarve 'pīndrādayo devāḥ brahmādayo maharṣayaḥ //</l>\n</lg>\n\n<lg>\n<l>sūryādayo grahāḥ sarve candrāditārakā api /</l>\n<l>sarvasiddhāśca sādhyāśca vasavaścāpsarogaṇāḥ //</l>\n</lg>\n\n<note><hi rend='bold'>Gkv 242</hi></note>\n<lg>\n<l>sarve 'pi tridaśendrāśca sarvavidyādharā api /</l>\n<l>viṣṇubrahmādilokendrāḥ kumbhāṇḍāśca yamādayaḥ //</l>\n</lg>\n\n<lg>\n<l>sarve 'pi rākṣasendrāśca varuṇādayo 'pyahīśvarāḥ /</l>\n<l>sarve 'pi garuḍendrāśca sarve 'pi pavanādhipāḥ //</l>\n</lg>\n\n<p>sarve śrīdādiyakṣendrāḥ sarve 'pīśādiyogiṇaḥ //</p>\n\n<p>gandharvakinnarendrāśca sarvalokādhipā api //</p>\n\n<lg>\n<l>sadā nityāmimāṃ vidyāṃ vidyārājñīṃ ṣaḍakṣarīm /</l>\n<l>dhyātvā smṛtvā praṇatvāpi saṃbhajante samādarāt //</l>\n</lg>\n\n<lg>\n<l>ye yepyasyāḥ susiddhāyāḥ vidyārājñāṃ samādarāt /</l>\n<l>dhyātvā smṛtvā praṇatvāpī prabhajante sadāniśam //</l>\n</lg>\n\n<lg>\n<l>te tea sarve viśuddhāṃgāḥ vimuktasarvapātakāḥ /</l>\n<l>niḥkleśā vimalātmānaḥ saṃprayāyuḥ sukhāvatīm //</l>\n</lg>\n\n<lg>\n<l>tatrāmitaruceḥ śāstuḥ śaraṇe samupāśritāḥ /</l>\n<l>sadā dharmāmṛtaṃ pītvā saṃcareran jagaddhite //</l>\n</lg>\n\n<lg>\n<l>evaṃ te ca jagallokaṃ hitaṃ kṛtvā pramoditāḥ /</l>\n<l>bodhisattvā mahābhijñā bhaveyurdharmarājikāḥ //</l>\n</lg>\n\n<lg>\n<l>tataste vimalātmānaḥ pariśuddhatrimaṇḍalāḥ /</l>\n<l>arhanto bodhimāsādya sambuddhapadamāpnuyuḥ //</l>\n</lg>\n\n<lg>\n<l>evaṃ mahattarī vidyā prasiddheyaṃ ṣaḍakṣarī /</l>\n<l>yasyā anusmṛtimātreṇa sarve naṣṭā hi pāpakāḥ //</l>\n</lg>\n\n<lg>\n<l>ya enāṃ japate nityaṃ tasya yaḥ cīvaraṃ spṛśet /</l>\n<l>so 'pi bhavenmahāsattvo bodhisattvo vivartikaḥ //</l>\n</lg>\n\n<lg>\n<l>yaścainaṃ pūjayedbhaktyā tena sarve 'rcitā jināḥ /</l>\n<l>sasaṃghā api satkārairbhavanti pūjitāḥ sadā //</l>\n</lg>\n\n<lg>\n<l>evaṃ mahattarī sarvabhadraśrīsadguṇārthadā /</l>\n<l>ṣadakṣarīti vikhyātā sarvatra bhuvaneṣvapi //</l>\n</lg>\n\n<lg>\n<l>buddhānāṃ jananī mātā prajñāpāramitāpi sā /</l>\n<l>sāṃjaliṃ praṇatiṃ dhṛtvā bhajatyenāṃ śubhaṃkarīm //</l>\n</lg>\n\n<note><hi rend='bold'>Gkv 243</hi></note>\n<lg>\n<l>ata eṣā mahāvidyā saṃsāradharmasādhanī /</l>\n<l>munīndrairbodhisattvaiśca sarvadevaiśca vanditā //</l>\n</lg>\n\n<lg>\n<l>asyā nāmasaṃbhāraṃ grahaṇamapi durlabham /</l>\n<l>smaraṇaṃ śravaṇaṃ cāpi vinā puṇyairna labhyate //</l>\n</lg>\n\n<lg>\n<l>iti tena samādiṣṭaṃ śrutvā sa saṃpramoditaḥ /</l>\n<l>viṣkambhī sāṃjaliḥ prārthya natvaivaṃ dharmabhāṇakam //</l>\n</lg>\n\n<lg>\n<l>bhadanta sadguro śāstaḥ śaraṇe te 'hamāgataḥ /</l>\n<l>tadbhavān me mahāvidyāṃ pradadātu jagaddhite //</l>\n</lg>\n\n<lg>\n<l>iti saṃprārthitastena paśyan sa dharmabhāṇakaḥ /</l>\n<l>smṛtvā lokeśvaraṃ dhyātvā tasthau taddānacintayā //</l>\n</lg>\n\n<lg>\n<l>tadākāśānmahacchabdo niścacāra manoharaḥ /</l>\n<l>dadasvāsmai jagallokahitārthapuṇyavāṃchinaḥ //</l>\n</lg>\n\n<lg>\n<l>yo 'yaṃ dhīro mahāsattvo bodhisattvo jinātmajaḥ /</l>\n<l>sarvasattvahitāni vidyāmicchan samāgataḥ //</l>\n</lg>\n\n<lg>\n<l>śraddhābhaktiprasannātmā saṃ bodhijñānalālasaḥ /</l>\n<l>tatprasiddhā mahāvidyā deyāsmai dīyatāmiti //</l>\n</lg>\n\n<lg>\n<l>tanniścaran mahāśabdaṃ śrutvā sa dharmabhāṇakaḥ /</l>\n<l>kuto 'yaṃ carate śabda iti dhyātvā vyavasthitaḥ //</l>\n</lg>\n\n<lg>\n<l>bhūyo 'pyeyaṃ mahāśabdo niścacāra vihāyasaḥ /</l>\n<l>deyāsmai suprasannāya saṃbodhijñānasādhine //</l>\n</lg>\n\n<lg>\n<l>sarvasattvahitārthāya saddharmaśrīguṇārthine /</l>\n<l>bodhisattvāya dhīrāya śraddhayā dīyatāmiti //</l>\n</lg>\n\n<lg>\n<l>niścarantaṃ suśabdaṃ taṃ śrutvā sa dharmabhāṇakaḥ /</l>\n<l>kuto 'yaṃ carate śabda iti dhyātvā vyalokayet //</l>\n</lg>\n\n<lg>\n<l>samīkṣya sarvato dikṣu dhimān sa saṃvilokayan /</l>\n<l>vismayāpannacittaḥ khe saṃpaśyan saṃdadarśa tam //</l>\n</lg>\n\n<lg>\n<l>śaratpūrṇendudīptābhaṃ jaṭāmitābhaśobhitam /</l>\n<l>padmahastaṃ mahāsattvamārvalokiteśvaram //</l>\n</lg>\n\n<note><hi rend='bold'>Gkv 244</hi></note>\n<lg>\n<l>dṛṣṭvā taṃ khe kajālīnaṃ bodhisattvaṃ jinātmajam /</l>\n<l>bhadraśrīsadguṇādhāraṃ saṃbodhidharmabhāskaram //</l>\n</lg>\n\n<lg>\n<l>saṃpaśyan samutthāya sānandavismitāśayaḥ /</l>\n<l>aṣṭāṃgaiḥ praṇatiṃ kṛtvā tasthau dhyātvā kṛtāṃjaliḥ //</l>\n</lg>\n\n<lg>\n<l>tamevaṃ saṃsthitaṃ dharmabhāṇakaṃ niścarendriyam /</l>\n<l>sa trailokeśvaraḥ paśyan samāmantryaivamādiśat //</l>\n</lg>\n\n<lg>\n<l>kulaputrāyamudyogī saṃbodhijñānasādhane /</l>\n<l>asmai daiyā mahāvidyā pradiyatāṃ ṣaḍakṣarī //</l>\n</lg>\n\n<lg>\n<l>iti tena jagacchāstrā samādiṣṭaṃ niśamya saḥ /</l>\n<l>dharmabhāṇakaḥ ālokya natvainamabravīt //</l>\n</lg>\n\n<p>bhagavannātha dharmendra bhavadājñāṃ śiro vahan //</p>\n\n<p>dadātvasmai mahāvidyāṃ tadbhavān saṃprasīdatu //</p>\n\n<lg>\n<l>iti vijñapya lokeśaṃ tataḥ sa dharmabhāṇakaḥ /</l>\n<l>viṣkambhinaṃ samāmantrya saṃpaśnnevamabravīt //</l>\n</lg>\n\n<lg>\n<l>kulaputra jagacchāstā dattājñā me prasīdataḥ /</l>\n<l>dadyāmahaṃ mahāvidyāṃ gṛhāṇemāṃ ṣaḍakṣarīm //</l>\n</lg>\n\n<lg>\n<l>ityādiśya sa dharmiṣṭho vidhināsmai mahātmane /</l>\n<l>saviśuddhimudāhṛtya prādādvidyāṃ ṣaḍakṣarīm //</l>\n</lg>\n\n<lg>\n<l>praṇavamaṇikajahṛdbījamiti ṣaḍakṣaram /</l>\n<l>siddhametanmahāvidyā ṣadakṣarīti viśrutā //</l>\n</lg>\n\n<lg>\n<l>tatpradattāmimāṃ vidyāṃ vidyādhīṇāṃ ṣaḍakṣarī /</l>\n<l>viṣkambhī sāṃjalirnatvā saṃprāgrahītpramoditaḥ //</l>\n</lg>\n\n<lg>\n<l>tatkṣaṇe sācalā sābdhiścacāla ṣaḍ vidhā mahī /</l>\n<l>papāta puṣpavṛṣṭiśca sarvato 'pyacaracchubham //</l>\n</lg>\n\n<lg>\n<l>tadvidyā dattamātre 'pi viṣkambhī sa samṛddhimān /</l>\n<l>anekadharmasaṃbhārasamādhiprāptavānabhūt /</l>\n<l>tataḥ sa suprasannāatmā śatre tasmai sadakṣiṇām /</l>\n<l>caturdvīpāṃ saptaratnaparipūrṇāṃ dadau mudā //</l>\n</lg>\n\n<note><hi rend='bold'>Gkv 245</hi></note>\n<lg>\n<l>tāṃ dṛṣṭvā sa mahābhijño dharmiṣṭho dharmabhāṇakaḥ /</l>\n<l>viṣkambhinaṃ mahāsattvaṃ taṃ samālokyaivamabravīt //</l>\n</lg>\n\n<lg>\n<l>kulaputra tvamāryo 'si nānāryaḥ sugatātmajaḥ /</l>\n<l>vaineyo bodhisattvastat gṛhṇīyāṃ dakṣiṇāṃ na te //</l>\n</lg>\n\n<lg>\n<l>etā ekākṣarasyāpi paryāptā na tu dakṣiṇā /</l>\n<l>prāgeva ṣaḍakṣarāṇāṃ gṛhṇiyāṃ te tathāpi na //</l>\n</lg>\n\n<lg>\n<l>tacchrutvā sa mahābhijño viṣkambhī tasya sadguroḥ /</l>\n<l>mahārghyamūlyaśuddhābhaṃ muktāhāramupāharat //</l>\n</lg>\n\n<lg>\n<l>tamupanāmitaṃ paśyan gṛhītvā dharmabhāṇakaḥ /</l>\n<l>tasmai pratyarpayitvā sa paśyaṃstaṃ caivamabravīt //</l>\n</lg>\n\n<lg>\n<l>kulaputra munīndrasya śākyamunerjagadguroḥ /</l>\n<l>enaṃ puna upāsthāpya madvacasā vadernamaḥ //</l>\n</lg>\n\n<lg>\n<l>iti śāstrā samādiṣṭaṃ niśamya sa vinoditaḥ /</l>\n<l>viṣkambhinaṃ suprasannaṃ samālokyaivamabravīt //</l>\n</lg>\n\n<lg>\n<l>bhavatā yadyathādiṣṭaṃ tattathāhaṃ karomi hi /</l>\n<l>iti vijñapya taṃ muktāhāraṃ natvā samādade //</l>\n</lg>\n\n<lg>\n<l>tataḥ sa suprasannātmā viṣkambhī tasya sadguroḥ /</l>\n<l>pādāabje sāṃjalirnatvā saṃprasthito 'caranmudā //</l>\n</lg>\n\n<lg>\n<l>sārdhaṃ sarvaiḥ sadā yaistaiḥ pratilabdhamanepsitaḥ /</l>\n<l>sumaṃgalamahotsāhaṃ jetodyānamupācarat //</l>\n</lg>\n\n<lg>\n<l>tatra sa dūrataḥ paśyan bhagavantaṃ sabhāśritam /</l>\n<l>sāṃjaliḥ praṇatiṃ kṛtvā sahasā samupāsarat //</l>\n</lg>\n\n<lg>\n<l>tatra samupāsṛtya śāstustasya jagadguroḥ /</l>\n<l>pādābjaṃ sāṃjalirnatvā saṃpaśyan samupāśrayat /</l>\n<l>tatra sa bhagavān paśyan viṣkambhinaṃ samāgatam /</l>\n<l>suprasannamukhāmbhojaṃ samālokyaivamādiśat //</l>\n</lg>\n\n<lg>\n<l>svāgataṃ kulaputraihi kaścitte kauśalaṃ tanau /</l>\n<l>vāṃchitārthaṃ samāsādya samāyāsi prasīdataḥ //</l>\n</lg>\n\n<note><hi rend='bold'>Gkv 246</hi></note>\n<lg>\n<l>ityādiṣṭe munīndreṇa viṣkambhī saṃprasāditaḥ /</l>\n<l>bhagavantaṃ jagannāthaṃ paśyannevaṃ nyavedayat //</l>\n</lg>\n\n<lg>\n<l>bhagavan labdhavānasmi bhavatkṛpānubhāvataḥ /</l>\n<l>saṃbodhisādhanīṃ vidyāṃ bhadraśrīsadguṇārthadām //</l>\n</lg>\n\n<lg>\n<l>adya me safalaṃ janma buddhaputro 'smi sāmpratam /</l>\n<l>prāksaṃbodhisanmārgo bhadraśrīmān jagaddhite //</l>\n</lg>\n\n<lg>\n<l>bhagavan yadbhavāṃcchāstā sarvarmahitārthabhṛt /</l>\n<l>yathāśu bodhimāpnuyām tathā māṃ prottumarhati //</l>\n</lg>\n\n<lg>\n<l>iti tenoditam śrutvā bhagavān sa munīśvaraḥ /</l>\n<l>viṣkambhinaṃ samālokya punarevaṃ samādiśat //</l>\n</lg>\n\n<lg>\n<l>dhanyastvaṃ kulaputro 'si bodhisattvo jinātmajaḥ /</l>\n<l>sarvasattvahitādhānī mahavidyāsamāptavān //</l>\n</lg>\n\n<lg>\n<l>bhūyo 'pyahaṃ mahāvidyāṃ saptasaptatikoṭibhiḥ /</l>\n<l>saṃbuddhairbhāṣitā yā tāṃ dāsyāmi te jagaddhite //</l>\n</lg>\n\n<lg>\n<l>ya etāṃ dhāraṇīṃ vidyāṃ sarvapātakanāśanīm /</l>\n<l>bhadraśrīsadguṇādhārāṃ saṃboddhapadasādhanīm //</l>\n</lg>\n\n<lg>\n<l>samādāya sucittena smṛtvā dhyātvā samāhitaḥ /</l>\n<l>saṃbodhipraṇidhiṃ dhṛtvā paṭhati sarvadādarāt //</l>\n</lg>\n\n<p>sa sarvapāpanirmuktaḥ pariśuddhendriyaḥ sudhīḥ //</p>\n\n<p>niḥklepariśuddhātmā bodhisattvo bhavet kṛtī //</p>\n\n<lg>\n<l>sarvairapi munīndraissa samālokya sadāniśam /</l>\n<l>duṣṭamārabhyebhyo 'pi saṃrakṣyate svaputravat //</l>\n</lg>\n\n<lg>\n<l>sarvavighnagaṇānāṃ syāt pradhṛṣyaḥ sa vīryavān /</l>\n<l>mahāsattvo mahotsāhī saddharmaguṇasādhane //</l>\n</lg>\n\n<lg>\n<l>saṃbuddhajananī devī praġyāpāramitāpi tam /</l>\n<l>boddhisattvaṃ mahāsattvaṃ paśyantī samavat sadā //</l>\n</lg>\n\n<lg>\n<l>lokeśvaro 'pi saṃpaśyanstaṃ śrībhadraguṇāśrayam /</l>\n<l>sarvatra sarvadā rakṣedyojayan bodhisaṃvare //</l>\n</lg>\n\n<note><hi rend='bold'>Gkv 247</hi></note>\n<lg>\n<l>tataḥ sa triguṇābhijño bodhicaryāvrataṃ dadhan /</l>\n<l>sarvaṃ saṃbodhisaṃbhāraṃ saṃpūrayan yathākramam //</l>\n</lg>\n\n<lg>\n<l>tataḥ sa suviśuddhātmā niḥkleśo vimalendriyaḥ /</l>\n<l>arhan mārān vinirjitya trividhāṃ bodhimāpnuyāt //</l>\n</lg>\n\n<lg>\n<l>tataḥ sa trijagacchāstā kṛtvā dharmamayaṃ jagat /</l>\n<l>sarvaṃ bodhivrate yujya samāpnuyāt sunirvṛtim //</l>\n</lg>\n\n<lg>\n<l>evaṃ mahattarī vidyāṃ saṃbuddhapadasādhanī /</l>\n<l>eṣā tvayā sadā dhāryā paṭhanīyā jagaddhite //</l>\n</lg>\n\n<lg>\n<l>ye cāpyetanmahāvidyāpāṭhabhāṣaṇasusvaram /</l>\n<l>śrutvānumodamānāstaṃ natvā bhajanti sādaram //</l>\n</lg>\n\n<lg>\n<l>te 'pi sarve vikalmāṣāḥ pariśuddhatrimaṇḍalāḥ /</l>\n<l>triratnabhajanodyukttā bhajeyuḥ sugatātmājāḥ //</l>\n</lg>\n\n<lg>\n<l>tataste bodhisaṃbhāraṃ pūrayitvā yathākramam /</l>\n<l>trividhāṃ bodhimāsādya saṃbuddhāpadamāpnuyuḥ //</l>\n</lg>\n\n<lg>\n<l>evaṃ sarvairjagannāthairiyaṃ vidyāṃ mahattarī /</l>\n<l>dhṛtvā saṃpāṭhitā nityaṃ deśitā ca jagaddhite //</l>\n</lg>\n\n<lg>\n<l>iti matvā tvayāpyeṣā vidyā saṃbodhisādhanī /</l>\n<l>bhadraśrīdharmasaṃbhartrī paṭhitavyā jagaddhite //</l>\n</lg>\n\n<lg>\n<l>ityādiśya munīndro 'sau bhagavāṃstrijagadguruḥ /</l>\n<l>viṣkambhine sudhīrāya bodhisattvāya saddhiye //</l>\n</lg>\n\n<lg>\n<l>āa oṃ cale cūle cunde svāhetyetannavākṣaram /</l>\n<l>dhāraṇīṃ paramāṃ vidyāṃ prādāt svayamudāharan //</l>\n</lg>\n\n<lg>\n<l>śāstrā svayaṃ pradattaṃ tāṃ mahāvidyāṃ navākṣarīm /</l>\n<l>viṣkambhī sāṃjalirnatvā samādāyāpaṭhanmudā //</l>\n</lg>\n\n<lg>\n<l>dhṛtvā viṣkambhinā śāstuḥ pāṭhemānā guroḥ puraḥ /</l>\n<l>saṃsiddhā sā mahāvidyā babhūva trijagaddhite //</l>\n</lg>\n\n<lg>\n<l>etadvidyānubhāvena viṣkambhī sa viśuddhadṛk /</l>\n<l>lokeśvarasya prādrākṣīt sarvalomavilānyapi //</l>\n</lg>\n\n<note><hi rend='bold'>Gkv 248</hi></note>\n<lg>\n<l>tāni dṛṣṭvā sa viṣkambhī saharṣavismayānvitaḥ /</l>\n<l>aho citraṃ mahāmāyā saṃdṛśyate mayādhunā //</l>\n</lg>\n\n<lg>\n<l>dharmakāye jagadbhartuḥ sarvāṇi bhuvanānyapi /</l>\n<l>iti dhyātvā samādhāaya saṃtasthe niścalendriyaḥ //</l>\n</lg>\n\n<lg>\n<l>tataḥ sa suprasannātmā viṣkambhī saṃprabodhitaḥ /</l>\n<l>bhagavantaṃ praṇatvā ca sāṃjalirevamabravīt //</l>\n</lg>\n\n<p>bhagavaṃstrijagadbhartuḥ sarvadharmāśraye 'dhunā //</p>\n\n<p>lomavileṣu paśyāmi sarvāṇi bhuvanātmani //</p>\n\n<lg>\n<l>kati santi tanau tasya sarvadharmādhipassya hi /</l>\n<l>lomavileṣu lokāstān sarvān darśayitumarhati //</l>\n</lg>\n\n<lg>\n<l>iti saṃprārthite te viṣkambhinā sa sarvavit /</l>\n<l>bhagavānstaṃ mahāsattvaṃ saṃpaśyannevamādiśat //</l>\n</lg>\n\n<lg>\n<l>kulaputre vijānīhi sarvatraidhātukānyapi /</l>\n<l>bhuvanāni jagadbhartuḥ santi dharmamayāśraye //</l>\n</lg>\n\n<lg>\n<l>tenāsau trijagannātho sarvadharmamayāśrayaḥ /</l>\n<l>sarvadharmādhipaḥ śāstā sarvalokādhipeśvaraḥ //</l>\n</lg>\n\n<lg>\n<l>evamasau maheśākhyo dharmaśrīsadguṇāśrayaḥ /</l>\n<l>bodhisattvo mahābhijño dharmarājo 'bhirājate //</l>\n</lg>\n\n<lg>\n<l>tattasya śaraṇe sthitvā dhyātvā smṛtvā samāhitaḥ /</l>\n<l>nāmāpi samudāhṛtya bhajitumarhati sarvadā //</l>\n</lg>\n\n<lg>\n<l>ye tasya śaraṇe sthitvā dhyātvā smṛtvāpi sarvadā /</l>\n<l>nāmāpi ca samuccārya prabhajante samāhitāḥ //</l>\n</lg>\n\n<lg>\n<l>durgatiṃ te na gacchanti yānti sadgatimeva hi /</l>\n<l>bhadraśrīguṇasaṃpannāścareyuḥ poṣadhaṃ sadā //</l>\n</lg>\n\n<lg>\n<l>tatpuṇyapariśuddhāste niḥklevimalendriyāḥ /</l>\n<l>bodhicaryāvrataṃ dhṛtvā saṃcareran jagaddhite //</l>\n</lg>\n\n<lg>\n<l>tataste sadguṇādhārāḥ kṛtvā sarvasubhadrakam /</l>\n<l>triratnasmṛtimādhāya prānte preyuḥ sukhāvatīm //</l>\n</lg>\n\n<note><hi rend='bold'>Gkv 249</hi></note>\n<lg>\n<l>tatra gatvāmitābhasya śaraṇe samupāśritāḥ /</l>\n<l>sadā dharmāmṛtaṃ pītvā saṃcareran mahāvratam //</l>\n</lg>\n\n<lg>\n<l>tataḥ te syurmahāsattva bodhisattvā guṇākarāḥ /</l>\n<l>sarvaṃ saṃbodhisaṃbhāraṃ pūrayitvā yathākramam //</l>\n</lg>\n\n<lg>\n<l>sarvasattvahitādhānasaṃbodhisādhanodyatāḥ /</l>\n<l>arhanto vimalātmānaścaturbrahmavihāriṇaḥ //</l>\n</lg>\n\n<lg>\n<l>jitvā māragaṇān duṣṭān mahābhijñāḥ subhadrikāḥ /</l>\n<l>trividhāmbodhimāsādya sambuddhapadamāpnuyuḥ //</l>\n</lg>\n\n<lg>\n<l>ityādiṣṭaṃ munīndreṇa śrutvā te tatsabhāśritāḥ /</l>\n<l>sarve devādayo lokāḥ prābhyanandan prabodhitāḥ //</l>\n</lg>\n\n<lg>\n<l>tataḥ sarvanīvaraṇaviṣkambhī saṃprasāditaḥ /</l>\n<l>bhagavantaṃ samālokya punarevamabhāṣata //</l>\n</lg>\n\n<lg>\n<l>bhagavanstrijagannātho lokeaśvaro jinātmajaḥ /</l>\n<l>nādyāpīha samāyāti kadāgacchettadādiśa //</l>\n</lg>\n\n<lg>\n<l>iti tenoditaṃ śrutvā bhagavān sa munīśvaraḥ /</l>\n<l>viṣkambhinaṃ mahāsattvaṃ samālokyaivamādiśat //</l>\n</lg>\n\n<lg>\n<l>kulaputra sa lokeśo bodhisattvo jagatprabhuḥ /</l>\n<l>vyākaraṇaṃ maheśāya dātumihādhunā caret //</l>\n</lg>\n\n<lg>\n<l>mamāpi darśanaṃ kartuṃ darśayitumimāḥ sabhāḥ /</l>\n<l>sarvāṃcchubhe pratiṣṭhāpya prathamamiha prāvrajet //</l>\n</lg>\n\n<lg>\n<l>ityādiṣṭaṃ munīndreṇa niśamya sa prabodhitaḥ /</l>\n<l>viṣkambhī sa samālokya tasthau saṃharṣitāśayaḥ //</l>\n</lg>\n\n<lg>\n<l>tasminnavasare tatra vihāre jetakāśrame /</l>\n<l>nānāvarṇāḥ supuṇyābhā avabhāsyātyarocayan //</l>\n</lg>\n\n<lg>\n<l>tatrodyāne mahākalpavṛkṣāḥ samīhitārthadāḥ /</l>\n<l>sarvartupuṣpavṛkṣāśca sarvafaladrumā api //</l>\n</lg>\n\n<lg>\n<l>aṣṭāṃgaguṇaśuddhāmbuparipūrṇāḥ sarovarāḥ /</l>\n<l>padmādikajapuṣpādyāḥ prādurbhūtā manoramāḥ //</l>\n</lg>\n\n<note><hi rend='bold'>Gkv 250</hi></note>\n<lg>\n<l>tadraśmisaṃparispṛṣṭāḥ sarvalokāḥ sabhāśritāḥ /</l>\n<l>mahādbhutasukhāpanno babhūvurnanditāśayāḥ //</l>\n</lg>\n\n<lg>\n<l>tatsubhadranimittāni prādurbhūtāni sarvataḥ /</l>\n<l>sarovaradrumādīni dṛṣṭvā tasthuḥ savismayāḥ //</l>\n</lg>\n\n<lg>\n<l>tān samīkṣya sa viṣkambhī saharṣavismayānvitaḥ /</l>\n<l>bhagavantaṃ praṇamyaivaṃ paopraccha sāṃjaliḥ punaḥ //</l>\n</lg>\n\n<lg>\n<l>bhagavan kuta āayātā ime puṇyasuraśmayaḥ /</l>\n<l>nānāvarṇāḥ subhadrābhā eatadādeṣṭumarhatī //</l>\n</lg>\n\n<lg>\n<l>iti saṃprārthite tena viṣkambhinā sa sarvavit /</l>\n<l>bhagavānstaṃ sabhāṃ cāpi samālokyaivamādiśat //</l>\n</lg>\n\n<lg>\n<l>yo 'sau traidhātukādhiśa āryāvalokiteśvaraḥ /</l>\n<l>bodhisattvo samāsattva ihāgantuṃ samīhate //</l>\n</lg>\n\n<lg>\n<l>tenamāsya supuṇyābhā samutsṛjya samantataḥ /</l>\n<l>bhāsayitvā vihāre 'tra śobhayituṃ samīritāḥ //</l>\n</lg>\n\n<lg>\n<l>idānīṃ sa jagannāthaḥ sarvān sattvān bhavodadheḥ /</l>\n<l>uddhṛtya bodhisanmārge pratiṣṭhāpyeha prācaret //</l>\n</lg>\n\n<lg>\n<l>tasminnavasare tatra vihāre saṃprabhāsayan /</l>\n<l>samāgatya sa lokeśaḥ praviveśāvalokayan //</l>\n</lg>\n\n<lg>\n<l>taṃ samāgatamālokya bhagavan saṃprasāditaḥ /</l>\n<l>svāgatamehi bhadraṃ te kaccidityabhyapṛcchata //</l>\n</lg>\n\n<lg>\n<l>iti pṛṣṭe munīndreṇa dṛṣṭvāvalokiteśvaraḥ /</l>\n<l>bhagavannāgato 'smīti nivedya samupāsarat //</l>\n</lg>\n\n<lg>\n<l>tatra tasya munīndrasya divyasuvarṇavārijam /</l>\n<l>purataḥ samupasthāpya pādābje praṇatiṃ vyadhāt //</l>\n</lg>\n\n<lg>\n<l>tataḥ sa trijagannāthastasya śāsturjagadguroḥ /</l>\n<l>vāmapārśve samāśritya paśyannevaṃ nyavedayan //</l>\n</lg>\n\n<lg>\n<l>bhagavannamitābhena bhagavatemamambujam /</l>\n<l>prahitaṃ bhavatām sarvakauśalyaṃ cāpi pṛcchati //</l>\n</lg>\n\n<note><hi rend='bold'>Gkv 251</hi></note>\n<lg>\n<l>tatsauvarṇāṃgamālokya bhagavān saṃpramoditaḥ /</l>\n<l>gṛhītvā vāmapārśve saṃnidhāyaivaṃ samādiśat //</l>\n</lg>\n\n<lg>\n<l>dhanyastvaṃ kulaputrāsi samuddhṛtya bhavodadheḥ /</l>\n<l>bodhimārge tvayā sattvāḥ kiyantaḥ saṃniyojitāḥ //</l>\n</lg>\n\n<lg>\n<l>iti pṛṣṭe munīndreaṇa lokaeśvaro jinātmajaḥ /</l>\n<l>bhagavantaṃ sabhāṃ cāpi paśyannevaṃ nyavedayat //</l>\n</lg>\n\n<lg>\n<l>bhagavanstatprajānīte bhavān sarvaṃ bhavālaye /</l>\n<l>yatsattvāḥ samuddhṛtya saṃvṛtau yojitā mayā //</l>\n</lg>\n\n<lg>\n<l>etattaduktamākarṇya bhagavān saṃpramoditaḥ /</l>\n<l>lokeśvaraṃ mahābhijñaṃ saṃpaśyannvevamādiśat //</l>\n</lg>\n\n<lg>\n<l>sādhu sādhu mahāsattva sarvatraidhātukādhipaḥ /</l>\n<l>tvameva sarvasattvānāṃ trātā nātho hitārthabhṛt //</l>\n</lg>\n\n<lg>\n<l>yattvayā sarvalokeṣu vyavalokya bhavodadheḥ /</l>\n<l>sarvasattvāḥ samuddhṛtya boddhimārge niyojitāḥ //</l>\n</lg>\n\n<lg>\n<l>tenāsi tvaṃ mahāsattvaḥ sarvatraidhātukādhipaḥ /</l>\n<l>lokeśvaro jagadgartā lokanātho jagatprabhuḥ //</l>\n</lg>\n\n<lg>\n<l>siddhāni sarvakāryāṇi yathābhivāṃchitānyapi /</l>\n<l>jayatu te sadā sarvasattvoddhāraṇasaṃvaram //</l>\n</lg>\n\n<lg>\n<l>sarve 'pi duṣṭamārāste prabhāspṛṭāḥ śubhāśayāḥ /</l>\n<l>śaraṇe samupāsṛtya bhavantu bodhicāriṇaḥ //</l>\n</lg>\n\n<lg>\n<l>sarveṣāmapi sattvānāṃ tvannāmasmṛtibhāvinām /</l>\n<l>sarvatrāpi sadā bhadraṃ bhavantu nirupadravam //</l>\n</lg>\n\n<lg>\n<l>ityevaṃ bahudhā tasmai lokeśāya mahātmane /</l>\n<l>siddhāśiṣaṃ pradatvāsau bhagavān maunamādadhe //</l>\n</lg>\n\n<lg>\n<l>tasminnavasare tatra maheśvaraḥ samāgataḥ /</l>\n<l>bhagavantaṃ samālokya purastāt samupācarat //</l>\n</lg>\n\n<p>bhagavato munīndrakya pustāt samupācarat //</p>\n\n<lg>\n<l>bhagavato munīndrasya śaraṇe samupāśritaḥ /</l>\n<l>pādābje praṇatiṃ kṛtvā saṃpārthyaivaṃ kṛtāṃjaliḥ //</l>\n</lg>\n\n<note><hi rend='bold'>Gkv 252</hi></note>\n<lg>\n<l>bhagavan sarvavicchāstarbhavaccharanamāvraje /</l>\n<l>tadbhavānme mahāyānasaṃvaraṃ dātumarhati //</l>\n</lg>\n\n<lg>\n<l>etatsaṃprārthitaṃ tena maheśvareṇa sādaram /</l>\n<l>śrutvā sa bhagavānenam maheśamevamādiśat //</l>\n</lg>\n\n<lg>\n<l>gaccha tvaṃ kulaputreśaṃ prātharyemaṃ jagatprabhum /</l>\n<l>ayaṃ lokeśvaro dadyādvrataṃ te bodhisādhanam //</l>\n</lg>\n\n<lg>\n<l>ityādiṣṭaṃ sa munīndreṇa śrutvā maheśvaro mudā /</l>\n<l>lokeśasya puro gatvā pādābje praṇatiṃ vyadhāt //</l>\n</lg>\n\n<lg>\n<l>tato maheśvarastasya lokeśasya puraḥ sthitaḥ /</l>\n<l>sadguṇatathyasaṃvādaistuṣya caivam kṛtāṃjaliḥ //</l>\n</lg>\n\n<lg>\n<l>name 'haṃ bhagavaṃcchāstre 'valokiteśvarāya te /</l>\n<l>padmabhṛte maheśāya suprahlādanakarāya ca //</l>\n</lg>\n\n<lg>\n<l>padmāsanāya padmaśrīparivṛtasumūrtaye /</l>\n<l>saṃśubhapadmahastāya jagadāśvāsadāyine //</l>\n</lg>\n\n<lg>\n<l>pṛthivīvaranetrāya saṃśuddhapaṃcacakṣuṣe /</l>\n<l>jinaratnakirīṭāya cintāmaṇivibhūṣite //</l>\n</lg>\n\n<lg>\n<l>ityevaṃ sa maheśānaṃ sthutvā taṃ śrīguṇākaram /</l>\n<l>tatpādābje punarnatvā paśyanneva samāśrayat //</l>\n</lg>\n\n<lg>\n<l>tamevaṃ saṃsthitaṃ dṛṣṭvā āryāvalokiteśvaraḥ /</l>\n<l>suprasannamukhāmbhojaṃ saṃpaśyannevamādiśat //</l>\n</lg>\n\n<lg>\n<l>maheśa kimabhiprāyaṃ tava citte 'bhirocate /</l>\n<l>tadaham pūrayeyaṃ hi tadvadasva mamāgrataḥ //</l>\n</lg>\n\n<lg>\n<l>ityādiṣṭaṃ jagadbhartrā niśamya sa maheśvaraḥ /</l>\n<l>saṃharṣitaḥ punarnatvā saṃprāthyaivaṃ kṛtāṃjaliḥ //</l>\n</lg>\n\n<lg>\n<l>bhagavan sarvavicchāstarbodhiṃ me vāṃchate manaḥ /</l>\n<l>tanme dadasva sambodhivyākaraṇaṃ jagaddhite /</l>\n<l>iti tatprārthitaṃ śrutvā lokeśvaro jagatprabhuḥ /</l>\n<l>tamīśānaṃ samāmantrya saṃpaśyannevamādiśat //</l>\n</lg>\n\n<note><hi rend='bold'>Gkv 253</hi></note>\n<lg>\n<l>dhanyo 'si tvaṃ maheśāna yatsaṃbodhimabhīcchasi /</l>\n<l>tadahaṃ te pradāsyāmi saṃbodhisādhanaṃ vratam //</l>\n</lg>\n\n<lg>\n<l>tadādau śraddhayā nityaṃ saṃbodhinihitāśayaḥ /</l>\n<l>triratnabhajanaṃ kṛtvā dadyā arthiṃ samīpsitam //</l>\n</lg>\n\n<lg>\n<l>tataḥ śuddhasamācāraḥ pariśuddhatrimaṇḍalaḥ /</l>\n<l>aṣṭāṃgācārasaṃpannaṃ poṣadhaṃ vratamācare //</l>\n</lg>\n\n<lg>\n<l>tato dhairyaṃ samālambya caturbrahmavihārikaḥ /</l>\n<l>svaparātmasamādhānaṃ kṣāntivrataṃ samācareḥ //</l>\n</lg>\n\n<lg>\n<l>tataḥ puṇyamahotsāhaṃ dhṛtvā saddharmasādhanam /</l>\n<l>sarvān duṣṭagaṇām jitvā saṃvṛtivratamācareḥ //</l>\n</lg>\n\n<lg>\n<l>tataḥ kleśān vinirjitya saṃsāre ratiniḥspṛhaḥ /</l>\n<l>dhyātvādioiśvarasaṃbuddhaṃ dhyānavrataṃ samācareḥ //</l>\n</lg>\n\n<lg>\n<l>tataḥ saddharmaśāstrābdhāvavagāhya jagaddhite /</l>\n<l>prajñāratnaṃ samāsādya mahāyānavrataṃ careḥ //</l>\n</lg>\n\n<lg>\n<l>tataḥ samādhiguṇāpāyaṃ sarvasattvābhibodhanam /</l>\n<l>saddharmasādhanaṃ ratnaṃ dhṛtvā kuryājjagaddhitam //</l>\n</lg>\n\n<lg>\n<l>tataḥ śrīdhāraṇīdyāsiddhisādhanatatparaḥ /</l>\n<l>sambodhipraṇidhiṃ dhṛtvā saṃcarethā jagaddhite //</l>\n</lg>\n\n<lg>\n<l>tataḥ śrīguṇasaṃpanno bhadracaryāsamāhitaḥ /</l>\n<l>sarvasattvān vaśe sthāpya dharmarājo balī bhaveḥ //</l>\n</lg>\n\n<lg>\n<l>tato māragaṇān jitvā niḥkleśo vimalendriyaḥ /</l>\n<l>arhansambodhimāsādya daśabhūmiśvaro bhaveḥ //</l>\n</lg>\n\n<lg>\n<l>tatastvaṃ syā mahābhijñastathāgato munīśvaraḥ /</l>\n<l>sarvavidyadhipaḥ śāstā jagannātho vināyakaḥ //</l>\n</lg>\n\n<lg>\n<l>bhasmeśvara iti khyātaḥ sarvatraidhātukeśvaraḥ /</l>\n<l>sarvadharmādhirājendraḥ saṃbuddhaḥ sugato bhaveḥ //</l>\n</lg>\n\n<lg>\n<l>lokadhātau vivṛtāyāṃ buddhakṣetram bhavettava /</l>\n<l>tatastvaṃ bhagavān sarvaṃ kṛtvā dharmamayaṃ jagat //</l>\n</lg>\n\n<note><hi rend='bold'>Gkv 254</hi></note>\n<p>saṃprāpya saugataṃ kāryaṃ sambuddhālayamāpnuyāḥ //</p>\n\n<lg>\n<l>ityādiṣṭaṃ jagadbhartrā niśamua sa maheśvaraḥ /</l>\n<l>muditastaṃ jagannāthaṃ natvā caikāntamāśrayat //</l>\n</lg>\n\n<lg>\n<l>athomāpi mahādevī lokeśasya puro gatā /</l>\n<l>pādābje prāṃjalirnatvā stotramevaṃ vyadhānmudā //</l>\n</lg>\n\n<lg>\n<l>name 'haṃ bhagavaṃcchāstre 'valokiteśvarāya te /</l>\n<l>maheśāya jagadbhartre prāṇadāya mahātmane //</l>\n</lg>\n\n<lg>\n<l>pṛthivīdharanetrāya śubhapadmadharāya ca /</l>\n<l>padmaśrīparivṛtāya sucetanakarāya ca //</l>\n</lg>\n\n<lg>\n<l>dharmadharāya nāthāya daśabhūmīśvarāya ca /</l>\n<l>sunirvṛtimayānasaṃprasthitāy sarvadā //</l>\n</lg>\n\n<lg>\n<l>ityumā sā mahādevī saṃtuṣṭā taṃ jinātmajam /</l>\n<l>lokeśvaraṃ punarnatvā saṃprārthyaivaṃ kṛtāṃjaliḥ //</l>\n</lg>\n\n<lg>\n<l>bhagavan māṃ samālokya strībhāvāt parimocaya /</l>\n<l>kalimalādhivāsācca garbhāvāsācca mocaya //</l>\n</lg>\n\n<lg>\n<l>kleśaparigrahodvīceḥ samuddhṛtya bhavodadheḥ /</l>\n<l>bodhimārge pratiṣṭhāpya prāpaya saugatīṃ gatim //</l>\n</lg>\n\n<lg>\n<l>iti tayā mahādevyā saṃprārthitaṃ niśamya saḥ /</l>\n<l>lokeśvara umādevīṃ samālokyaivamādiśat //</l>\n</lg>\n\n<lg>\n<l>bhagini tvaṃ mahādevi nirvṛtiṃ yadi vāṃchasi /</l>\n<l>triratnabhajanaṃ kṛtvā pracereḥ poṣadhaṃ vratam //</l>\n</lg>\n\n<lg>\n<l>tatassaṃśuddhapuṇyāptā pariśuddhatrimaṇḍalā /</l>\n<l>bhadraśrīguṇasampannā prānte yāyāḥ sukhāvatīm //</l>\n</lg>\n\n<lg>\n<l>tatrāmitābhanāthasya śaraṇe samupāśritā /</l>\n<l>sadā dharmāmṛtaṃ pītpā samupāśritā /</l>\n<l>sadā dharmāmṛtaṃ pītpā saṃbodhivratamāpnuyāḥ //</l>\n</lg>\n\n<lg>\n<l>tataḥ pāramitāḥ sarvāḥ purayitvā yathākramam /</l>\n<l>jagadbhartā jaganātho daśabhūmīśvaro bhaveḥ //</l>\n</lg>\n\n<p>tataḥ saṃbodhimāsādya tathāgato munīśvaraḥ /</p>\n\n<note><hi rend='bold'>Gkv 255</hi></note>\n<lg>\n<l>umeśvara iti khyātaḥ saṃbuddho bhagavān jinaḥ /</l>\n<l>sarvavidyādhipaḥ śāstā sarvadharmādhipeśvaraḥ //</l>\n</lg>\n\n<lg>\n<l>dharmarājo jagannāthaḥ saddharmaśrīguṇākaraḥ /</l>\n<l>sarvasattvādhirājo 'rhansarvatraidhātuke prabhuḥ //</l>\n</lg>\n\n<lg>\n<l>mārajetā mahābhijño vināyako bhaviṣyasi /</l>\n<l>himavaddakṣiṇe pārśve buddhakṣetraṃ bhavettava //</l>\n</lg>\n\n<lg>\n<l>ete 'pi tīrthikāḥ sarve bhaveyuḥ śrāvakāstava /</l>\n<l>ityādiṣṭo jagacchāstrā lokeśena niśamya sā /</l>\n<l>umā devī praharṣantī tatraikānte samāśrayat //</l>\n</lg>\n\n<lg>\n<l>atha sa bhagavān sarvān sabhālokān samīkṣya tam /</l>\n<l>viṣkambhinaṃ ca saṃpaśyan samāmantraivamādiśat //</l>\n</lg>\n\n<lg>\n<l>dṛṣyatāṃ kulaputromā devī saṃbodhikāminī /</l>\n<l>saṃbodhau vyākṛtānena lokeśena jagaddhite //</l>\n</lg>\n\n<lg>\n<l>yūyamapyasya sacchāstuḥ śaraṇe samupāśritāḥ /</l>\n<l>saṃbodhipraṇidhiṃ dhṛtvā bhajadhvaṃ sarvadādarāt //</l>\n</lg>\n\n<lg>\n<l>etatpuṇyānubhāvena pariśuddhatrimaṇḍalāḥ /</l>\n<l>boddhisattvā mahāsattvā bhaveta śrīguṇākarā //</l>\n</lg>\n\n<lg>\n<l>tataḥ sarvatra sattvānāṃ kṛtvā bhadravṛṣotsavam /</l>\n<l>dharmaśrīsukhasaṃpannāḥ prānte predhvaṃ sukhāvatīm //</l>\n</lg>\n\n<lg>\n<l>tatra gatvāmitābhasya muneḥ śaraṇamāśritāḥ /</l>\n<l>sadā dharmāmṛtaṃ pītvā saṃcaradhvaṃ jagaddhite //</l>\n</lg>\n\n<lg>\n<l>tataḥ bodhisaṃbhāraṃ pūrayitvā yathākramam /</l>\n<l>trividhāṃ bodhimāsādya saṃbuddhapadameṣyatha //</l>\n</lg>\n\n<lg>\n<l>etadbhagavatādiṣṭaṃ niśamya te sabhāśritāḥ /</l>\n<l>viṣkambhipramukhāḥ sarve lokāḥ saṃmoditāśayāḥ //</l>\n</lg>\n\n<lg>\n<l>utpāaya samupāsṛtya lokeśasya jagatprabhoḥ /</l>\n<l>pādābje prāṃjaliṃ kṛtvā praṇemire yathākramam //</l>\n</lg>\n\n<p>sarveṣāmapi teṣāḥ sa lokanāthaḥ śiraḥ spṛśan /</p>\n\n<note><hi rend='bold'>Gkv 256</hi></note>\n<p>bodhisiddhāśiṣaṃ datvā cetāṃsi prābhyanandayat //</p>\n\n<lg>\n<l>tataḥ śrījagannātha āryāvalokiteśvaraḥ /</l>\n<l>bhagavantaṃ munīndraṃ taṃ samālokyaivamabravīt //</l>\n</lg>\n\n<lg>\n<l>bhagavan gantumicchami sukhāvatyāṃ nijāśrame /</l>\n<l>tadanujñāṃ pradatvā me 'bhinandayatu mānasam //</l>\n</lg>\n\n<lg>\n<l>iti saṃprārthite tena lokeśena sa sarvavit /</l>\n<l>divyaratnāmbujaṃ tasmai datvaivaṃ ca samādiśat //</l>\n</lg>\n\n<lg>\n<l>gaccha tvaṃ kulaputremaṃ padmaṃ śāsturmahāmuneḥ /</l>\n<l>upahṛtya puraḥ pṛcchaḥ kauśalyaṃ madgirā nameḥ //</l>\n</lg>\n\n<lg>\n<l>tatheti prativijñapya lokeśvaro jinātmajaḥ /</l>\n<l>bhagavantaṃ praṇatvā ca sabhāṃ samīkṣya prācarat //</l>\n</lg>\n\n<lg>\n<l>tataḥ saṃprasthito lokanāthaḥ sa puṇyaraśmibhiḥ /</l>\n<l>saṃbhāsayan jagallokaṃ sarat sukhāvatīṃ yayau //</l>\n</lg>\n\n<lg>\n<l>tataḥ sa samupāsṛtya śāsturamitarociṣaḥ /</l>\n<l>pādābje sāṃjalirnatvā tatpadmaṃ samupāharat //</l>\n</lg>\n\n<lg>\n<l>samīkṣya taṃ samāyātaṃ lokeśvaraṃ sa sarvavit /</l>\n<l>amitābho jagacchāstā sampaśyannevamādiśat //</l>\n</lg>\n\n<lg>\n<l>ehi samāgato 'si tvam kulaputreha saṃśraya /</l>\n<l>siddhāni sarvakāryāṇi kaccittavāpi kauśalam //</l>\n</lg>\n\n<lg>\n<l>kiyanto hi tvayā sattvā samuddhṛtāḥ kutaḥ kutaḥ /</l>\n<l>darśito bhagavāṃcchāstā śākyasiṃhaḥ munīśvaraḥ //</l>\n</lg>\n\n<lg>\n<l>iti pṛṣte 'mitābhena lokeśvaraḥ sa sāṃjaliḥ /</l>\n<l>śāsturagre svavṛttāntaṃ sarvamevaṃ nyavedayat //</l>\n</lg>\n\n<lg>\n<l>bhagavan sarvalokeṣu sarveṣu narakeṣvapi /</l>\n<l>nimagnān prāṇinaḥ sarvān samālokya prayatnataḥ //</l>\n</lg>\n\n<lg>\n<l>samuddhṛtya prasannāṃstān bodhayitvā vinodatan /</l>\n<l>bodhimārge pratiṣṭhāpya prācārayan jagaddhite //</l>\n</lg>\n\n<p>evaṃ tān sakalān sattvān kṛtvā saṃbodhisādhinaḥ /</p>\n\n<note><hi rend='bold'>Gkv 257</hi></note>\n<p>jetodyāne vihārasthaṃ saṃbuddhaṃ draṣṭumācaram //</p>\n\n<lg>\n<l>tatrāviṣṭo 'hamālokya taṃ munīndrasabhāśritam /</l>\n<l>sarvāvatīṃ sabhāṃ tān ca saśrāvakajinātmajān //</l>\n</lg>\n\n<lg>\n<l>purataḥ samupāsṛtya śākyamunerjadguroḥ /</l>\n<l>padmaṃ pura upasthāpya vanditvā samupāśrayam //</l>\n</lg>\n\n<lg>\n<l>tatra bhagavatāmagre saṃpreṣito maheśvaraḥ /</l>\n<l>sa mayā vyākṛto bodhau somāpi vyākṛtā tathā //</l>\n</lg>\n\n<lg>\n<l>tathā sarve 'pi lokāśca tatsabhāsamupāśritāḥ /</l>\n<l>vinodya bodhisaṃbhāravrate niyojitā mayā //</l>\n</lg>\n\n<lg>\n<l>tatastasya munīndrasya prāpyānujñāṃ pramoditaḥ /</l>\n<l>bhavatāṃ darśanaṃ kartuṃ samutsuko 'hamāvraje //</l>\n</lg>\n\n<lg>\n<l>bhavatāṃ prahitaṃ tena bhagavatā savandanam /</l>\n<l>idaṃ ratmayaṃ padmaṃ kauśalyaṃ cāpi pṛcchyate //</l>\n</lg>\n\n<lg>\n<l>etyanniveditaṃ tena lokeśena niśamya saḥ /</l>\n<l>amitabho jagacchāstā prābhyanandat pramoditaḥ //</l>\n</lg>\n\n<lg>\n<l>tataḥ so 'mitaprabhastaṃ lokeśvaraṃ samīkṣya ca /</l>\n<l>sādhu dhanyo 'si satputra ityārādhyābhyanandayet //</l>\n</lg>\n\n<lg>\n<l>ityevaṃ sa jagannātho mahābhijño jinātmajaḥ /</l>\n<l>sarvasattvahitādhānaṃ vrataṃ dhṛtvā samācaret //</l>\n</lg>\n\n<p>// iti sarvasattvoddharaṇasaṃbodhimārgasthāpanamaheśvaromādevī-saṃbodhivyākaraṇopadeśaprakaraṇaṃ samāptam //</p>\n\n<p>18. sarva sabhālokasaddharmaśravaṇotsāhasaṃpramoditasvasvālayapratigamanaprakaraṇam</p>\n\n<lg>\n<l>atha sarvanīvaraṇaviṣkambhi sa pramoditaḥ /</l>\n<l>bhagavantaṃ tamānamya sāṃjalirevabravīt //</l>\n</lg>\n\n<lg>\n<l>bhagavannadya sa dṛṣṭo lokeśvaro 'dhunā mayā /</l>\n<l>tadasmi pariśuddhātmā saddharmaprāptavānapi //</l>\n</lg>\n\n<p>adya me janmasāfalyaṃ saṃsiddhaśca manorathaḥ /</p>\n\n<note><hi rend='bold'>Gkv 258</hi></note>\n<p>āśā sampūrṇasiddhā ca sambodhiṃ prāptavān bhave //</p>\n\n<lg>\n<l>bhūyo 'pi bhagavannasya lokeśasya mahātmanaḥ /</l>\n<l>guṇaviśeṣasatkīrtiṃ śrotumicchāmi sāmpratam //</l>\n</lg>\n\n<lg>\n<l>tadbhavān sarvasattvānāṃ sambodhivratacāriṇām /</l>\n<l>manaḥ protsāhanaṃ kartuṃ samupādeṣṭumarhati //</l>\n</lg>\n\n<lg>\n<l>iti saṃprārthite tena viṣkambhinā sa sarvavit /</l>\n<l>bhagavāṃstaṃ mahāsattvaṃ saṃpaśyannevamādiśat //</l>\n</lg>\n\n<lg>\n<l>sādhu śṛṇu mahāsattva kulaputra samāhitaḥ /</l>\n<l>lokeśaguṇasatkīrtiṃ pravakṣyāmi samāsataḥ //</l>\n</lg>\n\n<lg>\n<l>aprameyasaṃkhyeyaṃ lokeśasya mahātmanaḥ /</l>\n<l>puṇyaguṇapramāṇāni kartuṃ na śakyate mayā //</l>\n</lg>\n\n<lg>\n<l>tadyathā sarvalokeṣu sarveṣāmapi bhūbhṛtām /</l>\n<l>palasaṃkhayāprāmāṇāni kartuṃ mayāpi śakyate //</l>\n</lg>\n\n<lg>\n<l>saparvatā mahī sarvā kṛtvāyaṇurajomayā /</l>\n<l>teṣāṃ saṃkhyāpramāṇāni kartuṃ mayā hi śakyate //</l>\n</lg>\n\n<lg>\n<l>sarveṣāmapi cābdhīnāṃ sarvāsāṃ saritāmapi /</l>\n<l>jalabindupramāṇāni saṃkhyātuṃ śakyate mayā //</l>\n</lg>\n\n<lg>\n<l>sarveṣāmapi vṛkṣāṇāṃ sarvatrāpi mahīruhām /</l>\n<l>patrasaṃkhyāpramāṇāni prakartuṃ śakyate mayā //</l>\n</lg>\n\n<lg>\n<l>na tvasya lokanāthasya puṇyasaṃbhāramuttamam /</l>\n<l>apreyamasaṃkhyeyaṃ saṃkhyātuṃ śakyate mayā //</l>\n</lg>\n\n<lg>\n<l>sarve sattvāśca saṃbuddhān sarvānapi sasāṃghikān /</l>\n<l>sarvopakaraṇairnityaṃ saṃbhājeran samādaram //</l>\n</lg>\n\n<lg>\n<l>yāvatteṣāṃ mahatpuṇyaṃ bodhiśrīguṇasādhanam /</l>\n<l>tato 'pyadhikamaudāryaṃ lokeśabhajanodbhavam //</l>\n</lg>\n\n<lg>\n<l>yadasau trijagannātho bodhisattvo maharddhimān /</l>\n<l>sarvasamādhisapannaḥ prakaroti jagaddhite //</l>\n</lg>\n\n<p>īdṛśastrijagannātho bodhisattvo maharddhikaḥ /</p>\n\n<note><hi rend='bold'>Gkv 259</hi></note>\n<p>sarvasamādhisampannastrailokye nāsti kaścana //</p>\n\n<lg>\n<l>tadyathāhaṃ purādrākṣamasya traidhātukaprabhoḥ /</l>\n<l>samādhiguṇamāhātmyaṃ sarvajinātmajādhikam //</l>\n</lg>\n\n<lg>\n<l>tadyathābhūtpurā śāstā krakucchandastathāgataḥ /</l>\n<l>sarvavidyādhipo dharmarājo 'rhat sugato jinaḥ /</l>\n<l>tadāhaṃ dānaśūrākhyo bodhisattvo hitārthabhṛt //</l>\n</lg>\n\n<p>tasya śāsturmunīndrasya saddharmaśāsanārataḥ //</p>\n\n<lg>\n<l>tadaikasamaye 'sau 'pi krakucchando vināyakaḥ /</l>\n<l>jetāśrame vihāre 'tra vijahāra sasāṃdhikaḥ //</l>\n</lg>\n\n<lg>\n<l>tadā tasya munīndrasya pātuṃ dharmāmṛtaṃ mudā /</l>\n<l>brahmādibrāhmaṇāḥ sarve śakrāditridaśādhipāḥ //</l>\n</lg>\n\n<lg>\n<l>sarve lokādhipāścāpi daityendrā rākṣasādhipāḥ /</l>\n<l>gandharvāḥ kinnarā yakṣā nāgendrā garuḍādhipāḥ //</l>\n</lg>\n\n<lg>\n<l>sūryādayo grahāḥ sarve candrādayaśca tārakāḥ /</l>\n<l>siddhāḥ sādhyāśca rudrāśca sarve vidyādharā api //</l>\n</lg>\n\n<lg>\n<l>rājānaḥ kṣatriyā vaiśyā amātyā mantriṇo janāḥ /</l>\n<l>vaṇijaḥ sārthavāhāśca śreṣṭhinaśca mahājanāḥ //</l>\n</lg>\n\n<lg>\n<l>paurajānapadā grāmyāstathānye deśavāsinaḥ /</l>\n<l>sarve 'pi te samāsṛtya samabhyarcya yathākramam //</l>\n</lg>\n\n<lg>\n<l>krakucchandamunīndraṃ taṃ natvā tasthuḥ sabhāśritāḥ /</l>\n<l>tadānekamahāsattvā bodhisattvāḥ samāhitāḥ //</l>\n</lg>\n\n<p>samādhivigrahaṃ cakruḥkrakucchandamuneḥ puraḥ //</p>\n\n<lg>\n<l>yadā samantabhadrākhyo bodhisattvo maharddhimān /</l>\n<l>samāpede samādhiṃ tadyaddhvajodgatasaṃjñakam //</l>\n</lg>\n\n<lg>\n<l>tadā lokeśvaraścāsau bodhisattvo maharddhikaḥ /</l>\n<l>samāpede samādhiṃ tadyadvikiriṇasaṃjñakam //</l>\n</lg>\n\n<lg>\n<l>yadā samantabhadraśca bodhisattvo jinātmajaḥ /</l>\n<l>samāpede samādhiṃ tadyatpūrṇenduvaralocanam //</l>\n</lg>\n\n<note><hi rend='bold'>Gkv 260</hi></note>\n<lg>\n<l>tadā lokeśvaraścāsau mahābhijño jinātmajaḥ /</l>\n<l>samāpede samādhiṃ tadyatsuryavaralocanam //</l>\n</lg>\n\n<lg>\n<l>yadā samantabhadraśca mahābhijño jinātmajaḥ /</l>\n<l>samādhiṃ tatsamāpede yadvicchuritasaṃjñakam //</l>\n</lg>\n\n<lg>\n<l>tadā lokeśvaraścāpi mahābhijño jinātmajaḥ /</l>\n<l>samāpede samādhiṃ yad gaganagaṃjasaṃjñakam //</l>\n</lg>\n\n<lg>\n<l>yadā samantabhadraśca bodhisattvo mahāmatiḥ /</l>\n<l>samāpede samādhiṃ tatsarvākārakarābhidham //</l>\n</lg>\n\n<lg>\n<l>tadā lokeśvaraścāpi bodhisattvo mahāmatiḥ /</l>\n<l>samāpeded samādhiṃ yadindramatyabhidhānakam //</l>\n</lg>\n\n<lg>\n<l>yadā samantabhadraśca bodhisattvo guṇākaraḥ /</l>\n<l>samāpede samādhiṃ yadindrarājo 'bhidhānakam //</l>\n</lg>\n\n<lg>\n<l>tadā lokeśvaraścāsau bodhisattvo guṇākaraḥ /</l>\n<l>samāpede samādhiṃ yadabdhigambhīrasaṃjñakam //</l>\n</lg>\n\n<lg>\n<l>yadā samantabhadraśca bodhisattvaḥ suvīryavān /</l>\n<l>samāpede samādhiṃ yatsihaṃvijṛmbhitāhvayam //</l>\n</lg>\n\n<lg>\n<l>tadā lokeśvaraścāpi bodhisāttvaḥ suvīryavān /</l>\n<l>samāpede samādhiṃ yatsihavikrīḍitābhidham //</l>\n</lg>\n\n<lg>\n<l>yadā samantabhadraśca bodhisattvaḥ subuddhimān /</l>\n<l>samāpede samādhiṃ yadvaradāyakasaṃjñakam //</l>\n</lg>\n\n<lg>\n<l>tadā lokeścaraścāpi bodhisattvaḥ subuddhimān /</l>\n<l>samāpede samādhiṃ tadyadavīcyabhiśoṣaṇam //</l>\n</lg>\n\n<lg>\n<l>yadā samantabhadraśca bodhisattvo vicakṣaṇaḥ /</l>\n<l>udghāṭya darśayāmāsa sarvalomavilānyapi //</l>\n</lg>\n\n<lg>\n<l>tadā lokeśvaraścāpi bodhisattvo vicakṣaṇaḥ /</l>\n<l>apāvṛṇot sa sarvāṇi lomarandhrāṇyaśeṣataḥ //</l>\n</lg>\n\n<lg>\n<l>tadā samantabhadro 'sau lokeśaṃ taṃ mahardhikam /</l>\n<l>samīkṣya sāṃjalirnatvā saṃpaśyannevamabravīt //</l>\n</lg>\n\n<note><hi rend='bold'>Gkv 261</hi></note>\n<lg>\n<l>sādhu dhanyo 'si lokeśa yadīdṛkpratibhānavān /</l>\n<l>kaścinnaivāsti lokeṣu tvādṛksamādhivit sudhiḥ //</l>\n</lg>\n\n<lg>\n<l>evamanyairmahāsattvairbodhisattvairmahaddhikaiḥ /</l>\n<l>smādhivigrahe saiva lokeśvaro vijitavān //</l>\n</lg>\n\n<lg>\n<l>tadā sarve mahābhijña bodhisattvāḥ prasāditāḥ /</l>\n<l>lokeśaṃ taṃ mahābhijñaṃ samānamyaivamabravan //</l>\n</lg>\n\n<lg>\n<l>sādhu dhanyo 'si lokeśa yadīdṛkpratibhānavān /</l>\n<l>kaścinnaivāsti looke yattvādṛksamādhisadbalī //</l>\n</lg>\n\n<lg>\n<l>tadā sa bhagavān dṛṣṭvā sarvāṃstān sugatātmajān /</l>\n<l>purataḥ samupāmantrya saṃpaśyannevamādiśat //</l>\n</lg>\n\n<lg>\n<l>kulaputrālpamevaitat pratibhānaṃ jagatprabhoḥ /</l>\n<l>lokeśasyāsya yuṣmābhirdṛśyate 'pīha sāmpratam //</l>\n</lg>\n\n<lg>\n<l>yādṛglokeśvarasyāsya pratibhānaṃ mahattaram /</l>\n<l>īdṛksarvamunīndrāṇāmapi naivāsti kasyacit //</l>\n</lg>\n\n<lg>\n<l>evaṃ tasya jagadbhartuḥ pratibhānaṃ mahattaram /</l>\n<l>krakucchandamunīndreaṇa samākhyātaṃ mayā śrutam //</l>\n</lg>\n\n<lg>\n<l>atha sarvanīvaraṇaviṣkambhī sa prabodhitaḥ /</l>\n<l>bhagavantaṃ munīndraṃ ca samālokyaivamabravīt //</l>\n</lg>\n\n<lg>\n<l>bhagavan yanmahāyānasūtrarājaṃ nigadyate /</l>\n<l>tatsamādiśa kāraṇḍavyūhasūtrodbhavaṃ vṛṣam //</l>\n</lg>\n\n<lg>\n<l>yacchrutvāpi vayaṃ sarve sambodhiguṇasādhanaiḥ /</l>\n<l>dharmarasaurabhivyāptamānasāḥ pracaremahi //</l>\n</lg>\n\n<lg>\n<l>tacchrutvā bhagavāṃścāpi viṣkambhinaṃ mahāmatim /</l>\n<l>sādhu śṛṇu samādhāya vakṣye taditi prādiśat //</l>\n</lg>\n\n<lg>\n<l>ye 'pi śroṣyanti kāraṇḍavyūhasūtraṃ subhāṣitam /</l>\n<l>teṣāṃ sarvāṇi pāpāni kṣiṇuyurdāruṇānyapi //</l>\n</lg>\n\n<lg>\n<l>daśākuśalapāpāni paṃcātipātakānyapi /</l>\n<l>niravaśeṣanaṣṭāni kṣiṇuyuriti niścayam //</l>\n</lg>\n\n<note><hi rend='bold'>Gkv 262</hi></note>\n<lg>\n<l>ityādiṣṭe munīndreṇa viṣkambhī saṃpramoditaḥ /</l>\n<l>bhagavantaṃ samālokya punarevamabhāṣata //</l>\n</lg>\n\n<lg>\n<l>bhagavan sarvaviccchāsta jānīmahi kathaṃ vayam /</l>\n<l>yatpāpaṃ kurute kṣīṇaṃ kāraṇḍanyūhasūtrakam //</l>\n</lg>\n\n<lg>\n<l>tacchrutvā bhagavān bhūyo viṣkambhinaṃ vibodhitam /</l>\n<l>sabhāśritān janāṃścāpi samālokyaivamādiśat //</l>\n</lg>\n\n<lg>\n<l>vidyate kulaputrāsau tīrtho malasunirmalau /</l>\n<l>sumerordakṣiṇe pārśve munīndraiḥ parikalpitau //</l>\n</lg>\n\n<lg>\n<l>malatīrthajale kṣiptaṃ śubhravāso 'pi nīlitam /</l>\n<l>tathā tajjalasaṃspṛṣṭo śuddho 'pi nīlito bhavet //</l>\n</lg>\n\n<lg>\n<l>sunirmale jale kṣiptaṃ nīlavāso 'pi śuklitam /</l>\n<l>tathā tajjalasaṃspṛṣṭaḥ pāpātmāpi bhavecchuciḥ //</l>\n</lg>\n\n<lg>\n<l>evamidaṃ mahāyānasūtrāgraṃ yo 'bhinandati /</l>\n<l>saddharmalipto 'pi kleśaiḥ saṃkliśyate drutam //</l>\n</lg>\n\n<lg>\n<l>śrutvāpīdaṃ mahāyānasūtrāgraṃ yo 'bhinandati /</l>\n<l>sa mahāpāpalipto 'pi niḥkleśaḥ syācchubhāntikaḥ //</l>\n</lg>\n\n<lg>\n<l>yathā śatamukho hīndro vinisṛtya nijālayāt /</l>\n<l>dahati sarvabhūjātān tṛṇagulmalatādrumān //</l>\n</lg>\n\n<lg>\n<l>tathedaṃ sarvasūtrāṇāṃ kāraṇḍavyūhamuttamam /</l>\n<l>pātakānyapi sarvāṇi niḥśeṣaṃ dahate drutam //</l>\n</lg>\n\n<lg>\n<l>ye śrutvedaṃ mahāyānasūtrarājaṃ subhāṣitam /</l>\n<l>anumodyābhinandantaḥ saṃbhajante sadādarāt //</l>\n</lg>\n\n<lg>\n<l>te sarve nirmalātmāno niḥkleśavimalendriyāḥ /</l>\n<l>bodhisattvā mahāsattvā bhaveyurnivartikāḥ //</l>\n</lg>\n\n<lg>\n<l>idaṃ sarvamahāyānasūtrarājaṃ mahottamam /</l>\n<l>śrutvā naivānumodeyuḥ pṛthagjanā durāśayāḥ //</l>\n</lg>\n\n<lg>\n<l>ye cāpīdaṃ mahāyānasūtrarājaṃ mahottamam /</l>\n<l>niśamyābhyanumodantaḥ prabhajante sadādarāt //</l>\n</lg>\n\n<note><hi rend='bold'>Gkv 263</hi></note>\n<lg>\n<l>dhanyāste puruṣāḥ sarve pariśuddhatrimaṇḍalāḥ /</l>\n<l>niḥkleśā nirmalātmāno bhaveyuḥ sugatātmajāḥ //</l>\n</lg>\n\n<lg>\n<l>mṛtyukāle 'pi teṣāṃ ca dvādaśa sugatā jināḥ /</l>\n<l>samupetyābhipaśyanto dadyurevaṃ varottamam //</l>\n</lg>\n\n<lg>\n<l>mā bhaiṣīḥ kulaputra tvaṃ yatkāraṇḍavyūhasūtrakam /</l>\n<l>śrutvānumodya satkārairbhajase śraddhayādarāt //</l>\n</lg>\n\n<lg>\n<l>etatpuṇyānuliptātmā bhūyo na saṃsarerbhave /</l>\n<l>naiva kleśāgnisaṃtāpaiḥ saṃdhakṣyase kadācana //</l>\n</lg>\n\n<lg>\n<l>yāvajjīvaṃ mahatsaukhyaṃ bhuktā śrīsadguṇānvitam /</l>\n<l>bhūyo dharmāmṛtaṃ bhoktuṃ saṃprayāyāḥ sukhāvatīm //</l>\n</lg>\n\n<lg>\n<l>tatra tvamamitābhasya jinasya śaraṇe sthitaḥ /</l>\n<l>sadā dharmāmṛtaṃ pītvā saṃcarethāḥ susaṃvare //</l>\n</lg>\n\n<lg>\n<l>tato nirmalaśuddhātmā pariśuddhatrimaṇḍalaḥ /</l>\n<l>sarvasattvahitādhanabodhicaryāvrataṃ careḥ //</l>\n</lg>\n\n<lg>\n<l>tataḥ pāramitāḥ sarvāḥ pūrayitvā yathākramam /</l>\n<l>niḥkleśo 'rhanmahābhijñaścaturbrahmavihārikaḥ //</l>\n</lg>\n\n<lg>\n<l>jitvā māragaṇān sarvān sambodhiniścalāśayaḥ /</l>\n<l>trividhāṃ bodhimāsādya saṃbuddhapadamāpnuyāḥ //</l>\n</lg>\n\n<lg>\n<l>iti taiḥ sugataiḥ sarvaiḥ samādiṣṭaṃ niśamya te /</l>\n<l>sarve 'pyubhyanumodanto nameyustān jinān muhuḥ //</l>\n</lg>\n\n<lg>\n<l>tataste tān jinān smṛtvā prāṇaṃ tyaktvā samāhitāḥ /</l>\n<l>taireva sugataiḥ sārdhaṃ saṃprayāyuḥ sukhāvatīm //</l>\n</lg>\n\n<lg>\n<l>tatropetyāmitābhasya śaraṇe samupāśritāḥ /</l>\n<l>sadā dharmāmṛtaṃ pītvā saṃcareyurjaddhite //</l>\n</lg>\n\n<lg>\n<l>tataḥ sambodhisaṃbhāraṃ pūrayitvā yathākramam /</l>\n<l>niḥkleśā nirmalātmānaḥ pariśuddhatrimaṇḍalāḥ //</l>\n</lg>\n\n<lg>\n<l>jitvā māragaṇān sarvāṃścaturbrahmavihāriṇaḥ /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<note><hi rend='bold'>Gkv 264</hi></note>\n<lg>\n<l>evaṃ mahattaraṃ puṇyaṃ kāraṇḍavyūhasūtrajam /</l>\n<l>aprameyamasaṃkhyeyaṃ saṃbodhijñānasādhanam //</l>\n</lg>\n\n<lg>\n<l>yūyaṃ sarve 'pi vijñāya saṃbodhiṃ yadi vāṃcchatha /</l>\n<l>śṛṇutedaṃ mahāyānasūtrarājaṃ subhāṣitam //</l>\n</lg>\n\n<lg>\n<l>anumodata satkṛtya bhajana sarvadādarāt /</l>\n<l>ityādiṣṭaṃ munīndreṇa niśamya te sabhāśritāḥ /</l>\n<l>sarve lokāstathetyuktvā prābhyanandan prabodhitāḥ //</l>\n</lg>\n\n<lg>\n<l>tataste sarve sabhālokā brahmādayo maharṣayaḥ /</l>\n<l>śakrādayaḥ surendrāśca sarvalokādhipā api //</l>\n</lg>\n\n<lg>\n<l>gandharvakiṃnarā rakṣāḥ siddhāḥ sādhyāḥ surāṃganāḥ /</l>\n<l>vidyādharāśca daityendrā nāgendrā garuḍā api //</l>\n</lg>\n\n<p>mahoragāśca daityendra nāgendrā garuḍā api //</p>\n\n<lg>\n<l>mahoragāśca nairṛtyā bhūteśāśca śubhāśayāḥ /</l>\n<l>yogino yatinaścāpi tīrthikāśca tapasvinaḥ //</l>\n</lg>\n\n<lg>\n<l>viprarājādayaḥ sarve manuṣyāśca prasāditāḥ /</l>\n<l>tridhā pradakṣiṇīkṛya kṛtāṃjalipuṭo mudā //</l>\n</lg>\n\n<p>bhagavantaṃ sasaṃghaṃ taṃ natvā svasvālayaṃ yayuḥ //</p>\n\n<p>// iti sarvasabhālokasaddharmaśravaṇotsāhasaṃpramoditasvasvālayapratigamanaprakaraṇaṃ samāptam //</p>\n\n<p>19. sikṣā saṃvara samuddeśa prakaraṇam</p>\n\n<lg>\n<l>tadānandaḥ samutthāya bhagavataḥ puro gataḥ /</l>\n<l>pādābje sāṃjalirnatvā sampaśyannevamabravīmabravīt //</l>\n</lg>\n\n<lg>\n<l>bhagavacchāstarasmākaṃ bhikṣūṇāṃ brahmacāriṇām /</l>\n<l>śikṣāsaṃvarasaṃvṛttaṃ samupādeṣṭumarhati //</l>\n</lg>\n\n<lg>\n<l>iti saṃprārthite tena bhagavān sa munīśvaraḥ /</l>\n<l>āyuṣmantaṃ tamānandaṃ saṃpaśyannevamādiśat //</l>\n</lg>\n\n<note><hi rend='bold'>Gkv 265</hi></note>\n<lg>\n<l>sādhu śṛṇu tvamānanda bhikṣūṇāṃ brahmacāriṇām /</l>\n<l>śikṣāsaṃvarasāṃvṛtaṃ pravakṣāmi samāsataḥ /</l>\n<l>ye śuddhaśsyaḥ sattvāḥ pravrajitvā jināśrame /</l>\n<l>śikṣāsaṃvaramicchanti dhartuṃ nirvṛtisādhanam //</l>\n</lg>\n\n<lg>\n<l>prathamaṃ te samālokya śuddhakṣetre manorame /</l>\n<l>niṣadya svāsane dhyātvā saṃtiṣṭheran samāhitāḥ //</l>\n</lg>\n\n<lg>\n<l>bhasmāsthikeśajambālāvaskarāmedhyasaṃkule /</l>\n<l>kṣetre naiva nivāstavyaṃ kadāpi brahmacāribhiḥ //</l>\n</lg>\n\n<lg>\n<l>duḥśīlairbhikṣubhiḥ sārdhaṃ kartavyā naiva saṃgatiḥ /</l>\n<l>āalāpo 'pi nivāso 'pi kartavyā na kadācana //</l>\n</lg>\n\n<lg>\n<l>duḥśīlairbhikṣubhiḥ sārdhaṃ bhoktavyaṃ nāpi kiṃcana /</l>\n<l>na sthātavyaṃ na gantavyaṃ krīḍitavyaṃ na ca kvacit //</l>\n</lg>\n\n<lg>\n<l>upasaṃpanne dātavyā na ca jñapticaturthakam /</l>\n<l>saddharmassādhanopāyaṃ nāpi deyaṃ durātmanām //</l>\n</lg>\n\n<lg>\n<l>duḥśīlā hi durātmāno bauddhaśāsanadūṣakāḥ /</l>\n<l>māracaryānusaṃraktāḥ kleśavyālitendriyāḥ //</l>\n</lg>\n\n<lg>\n<l>teṣāṃ naivābhidātavya āvāsaḥ saugatāśrame /</l>\n<l>dātavyo dūratasteṣāmāvāsa āśramādbahiḥ //</l>\n</lg>\n\n<lg>\n<l>saṃghālāpo na dātavyo duḥśīlānāṃ kadācana /</l>\n<l>na teṣāṃ sāṃghikī bhūmirnaivārhati kuhāpi hi //</l>\n</lg>\n\n<lg>\n<l>na teṣāṃ vidyate kiṃcidarhatsaṃvṛtticāraṇam /</l>\n<l>sarvasattvahitādhānaṃ kutaḥ saṃbodhisādhanam //</l>\n</lg>\n\n<lg>\n<l>ityādiṣṭaṃ munīndreṇa niśamya sa jinātmajaḥ /</l>\n<l>ānandastaṃ munīśānaṃ samālokyaivamabravīt //</l>\n</lg>\n\n<lg>\n<l>bhagavan katame kāle duḥśīlā bhikṣavaḥ śaṭhāḥ /</l>\n<l>dakṣaṇīyā bhaviṣyanti nāyakāḥ saugatāśrame //</l>\n</lg>\n\n<lg>\n<l>ityānandena saṃpṛṣṭe bhagavān sarvavijjinaḥ /</l>\n<l>tamānandaṃ samālokya punarevaṃ samādiśat //</l>\n</lg>\n\n<note><hi rend='bold'>Gkv 266</hi></note>\n<lg>\n<l>trivarṣaśataniryāte sunirvṛtasya me tadā /</l>\n<l>duḥśīlā bhikṣavo dakṣāḥ bhaveyuḥ saugatāśrame //</l>\n</lg>\n\n<lg>\n<l>tatra te bhikṣavaḥ sarve bhraṣṭācārā durāśayāḥ /</l>\n<l>vihāre samupāsīnāścareyurgṛhicārikam //</l>\n</lg>\n\n<lg>\n<l>bhāryāputrasutābhrātṛjñātibandhusamanvitāḥ /</l>\n<l>yathākāmaṃ sukhaṃ bhuktvā saṃcareran pramāditāḥ //</l>\n</lg>\n\n<lg>\n<l>te 'nītyāhṛtya saṃghānāṃ sarvopakaraṇānyapi /</l>\n<l>sarvāṇi svātmasātkṛtvā bhaviṣyanti nijālayam //</l>\n</lg>\n\n<lg>\n<l>yathecchayā samādāya bhuktvā bhogyān yathepsitam /</l>\n<l>kuṭumbasādhanopāye saṃcareran pragalbhitāḥ //</l>\n</lg>\n\n<lg>\n<l>te sāṃghikopacāre 'pi kuryurviṇmūtrasarjanam /</l>\n<l>śleṣmalālodvamocchiṣṭhaṃ visarjeyuśca sarvataḥ //</l>\n</lg>\n\n<lg>\n<l>etatkarmavipākāni na te jñāsyanti durdhiyaḥ /</l>\n<l>unmattā iva durdāntāścareyurduritāratāḥ //</l>\n</lg>\n\n<lg>\n<l>ye sāṃghikopacāreṣu kurtuḥ śleṣmādisarjanam /</l>\n<l>śālāṭavyāṃ bhaveyuste pretāḥ sūcīmukhā kila //</l>\n</lg>\n\n<lg>\n<l>viṇmūtrādiparityāgaṃ kuryurye sāṃghikāśrame /</l>\n<l>vārāṇasyāṃ bhaveyuste kṛmayo gūthamūtrajāḥ //</l>\n</lg>\n\n<p>dantakāṣṭhādikaṃ hṛtvā prabhuṃ sfūrya ca sāṃghikam //</p>\n\n<lg>\n<l>te syū raktapaśambūkamatsyādijalajantavaḥ /</l>\n<l>vrīhidravyāṇi ye hṛtyā bhuṃjyurye sāṃghikāni ca /</l>\n<l>te bhaveyurmahāpretāḥ sūcīmukhā nagodarāḥ //</l>\n</lg>\n\n<lg>\n<l>ye 'nnapānādikaṃ kṛtva bhuṃjyurye cāpi sāṃghikam /</l>\n<l>te syurhīnakule jātā hīnendriyāśca pācakāḥ //</l>\n</lg>\n\n<lg>\n<l>tataścyutāśca te jātā laṃgitakubjadurmukhāḥ /</l>\n<l>kuṣthavyādhiparītāṃgā bhaveyuḥ pūtivāhikāḥ //</l>\n</lg>\n\n<lg>\n<l>yadā tatra sthitā yāyuryaṣṭiṃ dhṛtvā śanairbhuvi /</l>\n<l>niyateyustadā teṣāṃ sarvāṇi piśitānyapi //</l>\n</lg>\n\n<note><hi rend='bold'>Gkv 267</hi></note>\n<lg>\n<l>evaṃ te bahuvarṣāṇi duḥkhāni vividhāni ca /</l>\n<l>bhuktvāpāyikaṃ karma kṛtvā yāyuśca nārakān //</l>\n</lg>\n\n<lg>\n<l>ye cāpi sāṃghikīṃ bhūmiṃ paribhojyanti lobhinaḥ /</l>\n<l>te duṣṭāḥ kleśitātmāno yāyu rauravanārake //</l>\n</lg>\n\n<lg>\n<l>tatra teṣāṃ mukhe taptalauhaguḍā niveśayet /</l>\n<l>taisteṣāmabhidhakṣyante tālvauṣṭhahṛdudarānyapi //</l>\n</lg>\n\n<lg>\n<l>kaṇṭhahṛdudarāntrādīn dhakṣyante sarvavigrahān /</l>\n<l>tathā mṛtāḥ punaste 'pi jīveyuḥ karmabhoginaḥ //</l>\n</lg>\n\n<lg>\n<l>yamapālairgṛhītvā ca kṣepsyante ghoranārake /</l>\n<l>teṣāṃ karmavaśājjihvā prabhavecca mahattarī //</l>\n</lg>\n\n<lg>\n<l>kṛṣyante halaśataistatra jihvāyāṃ yamakinnaraiḥ /</l>\n<l>evaṃ bahūni varṣāṇi duḥkhāni vividhāni te //</l>\n</lg>\n\n<lg>\n<l>bhuktvā mṛtāḥ punaryāyurnāke 'gnighaṭe khalu /</l>\n<l>tatra teṣāṃ mahajjihvā prodbhavedapi tatra ca //</l>\n</lg>\n\n<lg>\n<l>sūcīśatasahasrāṇi vidhyeyaryumakinnarāḥ /</l>\n<l>tathāpi te mṛtā naiva sthāsyanti duḥkhitāściram //</l>\n</lg>\n\n<lg>\n<l>tatasthānagnikhadāyāṃ ca kṣepsyanti yamakinnarāḥ /</l>\n<l>tatrāpia te mṛtā naiva sthāsyanti karmabhoginaḥ /</l>\n<l>tataścotkṣipya tān pretanadyāṃ kṣepsyanti kinnarāḥ //</l>\n</lg>\n\n<p>tatrāpi bahuvarṣāṇi dukhāni vividhāni te //</p>\n\n<p>bhuktvā sthāsyanti duḥkhārtāḥ suciraṃ karmabhoginaḥ //</p>\n\n<lg>\n<l>evaṃ trikalpavarṣāṇi bhramatāṃ narake sadā /</l>\n<l>tatastatkarmavaipākakṣīṇaṃ teṣām bhaveccirāt //</l>\n</lg>\n\n<lg>\n<l>tataścyutvā ca te jaṃbūdvīpe jātāssuduḥkhitāḥ /</l>\n<l>daridritāśca jātyandhā bhaveyurduritāśayāḥ //</l>\n</lg>\n\n<lg>\n<l>evaṃ te bahuduḥkhāni prabhuktvā bahujanmasu /</l>\n<l>sadā kleśāgnisaṃtaptā bhrameyurbhavasāgare //</l>\n</lg>\n\n<lg>\n<l>tasmādānanda saṃghānāṃ sarvopakaraṇānyapi /</l>\n<l>dravyāṇyapi ca sarvāṇi rakṣitavyāni yatnataḥ //</l>\n</lg>\n\n<note><hi rend='bold'>Gkv 268</hi></note>\n<lg>\n<l>anītyā naiva bhoktavyaṃ sāṃghikaṃ vastu kiṃcana /</l>\n<l>kenāpi sāṃghikaṃ vastu jīrṇīkartuṃ na śakyate //</l>\n</lg>\n\n<lg>\n<l>tadabhogyamanītyā hi sāṃghikaṃ vastu kiṃcana /</l>\n<l>aspṛśyaṃ vahnivattaptaṃ dahanaṃ vastu sāṃghikam //</l>\n</lg>\n\n<lg>\n<l>bhāropamaṃ sadākrāntamabhedyaṃ vajrasannibham /</l>\n<l>apathyaviṣavadduṣṭaṃ tīkṣṇāsidhārasannibham //</l>\n</lg>\n\n<lg>\n<l>vaiṣaṃ tejaiḥ samīkartuṃ mantrauṣadhyairhi śakyate /</l>\n<l>sāṃghikiṃ vastu hartuṃ na pāpaṃ kenāpi śamyate //</l>\n</lg>\n\n<lg>\n<l>iti matvātra saṃsāre sambodhiśrīsukhepsubhiḥ /</l>\n<l>sāṃghikaṃ vastu yatnena rakṣitavyaṃ rakṣitavyaṃ sadādarāt //</l>\n</lg>\n\n<lg>\n<l>evaṃ vijñāya saṃbodhicittaṃ dhṛtvā samahitaḥ /</l>\n<l>śikṣāsaṃvaramādhāya sampadrakṣitumarhati //</l>\n</lg>\n\n<lg>\n<l>śikṣāṃ rakṣitukāmena cittīrakṣyaṃ prayatnataḥ /</l>\n<l>na śikṣā rakṣituṃ śakyā calaṃ cittamarakṣatā //</l>\n</lg>\n\n<lg>\n<l>adāntā mattamātaṃgā na kurvantīha tāṃ vyathām /</l>\n<l>karoti yāmavīcyādau muktaścittamataṃgajaḥ //</l>\n</lg>\n\n<lg>\n<l>baddhaśceccittamātaṃgaḥ smṛtirakṣā samantataḥ /</l>\n<l>bhayamastaṃ gataṃ sarvaṃ sadā kalyāṇamāgatam //</l>\n</lg>\n\n<lg>\n<l>vyāghrāḥ siṃhā gajā ṛkṣā sarve ca duṣṭaśatravaḥ /</l>\n<l>sarve narakapālāśca ḍākinyo rākṣasāstathā //</l>\n</lg>\n\n<lg>\n<l>sarve baddhā bhavantyete cittasyaikasya bandhanāt /</l>\n<l>cittasyaikasya damanāt sarve dāntā bhavantyamī //</l>\n</lg>\n\n<lg>\n<l>yasmādbhayāni sarvāṇi duḥkhāpramitānyapi /</l>\n<l>cittādeva samudyānti sarveṣāṃ bhavacāriṇām //</l>\n</lg>\n\n<lg>\n<l>śastrāṇi narake kena ghaṭitāni samantataḥ /</l>\n<l>taptāyaḥkuṭṭimaṃ kena kuto jātāśca tāḥ striyaḥ //</l>\n</lg>\n\n<lg>\n<l>pāpaṃ cittasamudbhutaṃ sarvametadbhavālaye /</l>\n<l>tasmānna kaścit trailokye citādanyo bhayānakaḥ //</l>\n</lg>\n\n<note><hi rend='bold'>Gkv 269</hi></note>\n<lg>\n<l>adaridraṃ jagat kṛtvā dānapāramitā yadi /</l>\n<l>jagaddaridramadyāpi sā kathaṃ pūrvatāyinām //</l>\n</lg>\n\n<lg>\n<l>falena saha sarvasvatyāgacittaṃ janeakhile /</l>\n<l>dānapāramitā priktā tasmāt sā cittameva hi //</l>\n</lg>\n\n<lg>\n<l>matsyādayaḥ kva nīyantāṃ mārayeyuryato ratān /</l>\n<l>labdhe viraticitte tu śīlapāaramitā matā //</l>\n</lg>\n\n<lg>\n<l>kiyato mārayiṣyanti durjanān gaganopamān /</l>\n<l>mārite krodhacitte tu māritāḥ sarvaśatravaḥ //</l>\n</lg>\n\n<lg>\n<l>bhūmiṃ chādayituṃ sarvān kutaścarma bhaviṣyati /</l>\n<l>upānaccarmamātreṇa channā bhavati medinī //</l>\n</lg>\n\n<lg>\n<l>bāhyā bhāvāḥ sadā tadvacchakyā vārayituṃ na hi /</l>\n<l>svacittameva nivāryaṃ tatkimevānyairnivāritraiḥ //</l>\n</lg>\n\n<lg>\n<l>sahāpi vākcharīrābhyāṃ mandadṛtterna tatfalam /</l>\n<l>yatpaṭorekaikasyāpi cittasya brahmatādikam //</l>\n</lg>\n\n<lg>\n<l>japāṃstapāṃsi sarvāṇi dīrghakālakṛtānyapi /</l>\n<l>anyacittena mandeana vṛthaiva sidhyate na hi //</l>\n</lg>\n\n<p>duḥkhaṃ hantuṃ sukhaṃ prāptuṃ te bhramanti mudhāmbare //</p>\n\n<lg>\n<l>yairetaddharmasarvasvaṃ cittaṃ guhyaṃ na bhāvitam /</l>\n<l>tasmāt svadhiṣṭhitaṃ cittam sadā kāryaṃ surakṣitam //</l>\n</lg>\n\n<lg>\n<l>cittarakṣāvrataṃ tyaktvā bahubhiḥ kiṃ tapovrataiḥ /</l>\n<l>yathā capalamadhyasthā rakṣati vraṇamādarāt //</l>\n</lg>\n\n<lg>\n<l>evaṃ durjanamadhyasthā rakṣeccittaṃ prayatnataḥ /</l>\n<l>vraṇaduḥkhalavādvītā rakṣet svaṃ vraṇamādarāt //</l>\n</lg>\n\n<lg>\n<l>saṃghātaparvatāghātādbhītaścittaṃ balaṃ na kim /</l>\n<l>anena hi vihārena viharan durjaneṣvapi //</l>\n</lg>\n\n<p>pramadājanamadhye 'pi yatirdhīro na khaṇdate //</p>\n\n<lg>\n<l>lābhā naśyantu saṃpattiḥ satkāraḥ kāyajīvitam /</l>\n<l>naśyatvanyacca kauśalyaṃ mā tu cittaṃ na kasyacit //</l>\n</lg>\n\n<note><hi rend='bold'>Gkv 270</hi></note>\n<lg>\n<l>cittameva sadā rakṣyaṃ saṃbodhijñānasādhanam /</l>\n<l>smṛtiṃ ca saṃprajanyaṃ ca sarvayatnena rakṣayet //</l>\n</lg>\n\n<lg>\n<l>vyādhyākulo naro yadvanna kṣamaḥ sarvakarmasu /</l>\n<l>tathābhyāṃ vyākulaṃ cittaṃ na kṣamaṃ bodhisādhane //</l>\n</lg>\n\n<lg>\n<l>asaṃprajanyacittasya śrutacintitabhāvitam /</l>\n<l>jalavacchidrite kumbhe smṛtau naivābhitiṣṭhate //</l>\n</lg>\n\n<lg>\n<l>aneke śrutavanto 'pi śraddhāyatnaparā api /</l>\n<l>asaṃprajanyadoṣeṇa bhavantyāpattikaśmalāḥ //</l>\n</lg>\n\n<lg>\n<l>asaṃprajanyacaureṇa smṛtimoṣānusāriṇā /</l>\n<l>upacityāpi puṇyāni muṣitā yānti durgatim //</l>\n</lg>\n\n<lg>\n<l>kleśataskarasaṃgho 'yameva tāraṇaveṣakaḥ /</l>\n<l>prāpyāvatāraṃ muṣṇāti hanti sadgatiṃ jīvitam //</l>\n</lg>\n\n<lg>\n<l>tasmāt smṛtirmanodvārānnāpaneyā kadācana /</l>\n<l>gatāpi pratyupasthāpyā saṃsmṛtyā pāpikīṃ vyathām //</l>\n</lg>\n\n<lg>\n<l>upādhyāyānuśāsinyā bhītyāpyādaracāriṇām /</l>\n<l>dhanyānāṃ gurusaṃvāsāt sukaraṃ jāyate smṛtiḥ //</l>\n</lg>\n\n<lg>\n<l>buddhāśca bodhisattvāśca sarvatrāvyāhatekṣaṇāḥ /</l>\n<l>sarvo 'pyayaṃ jagallokasteṣāmagre sadā sthitaḥ //</l>\n</lg>\n\n<lg>\n<l>iti dhyātvā sadā tiṣṭhet trapādarabhayānvitaḥ /</l>\n<l>buddhānusmṛtirapyevaṃ bhavettasya muhurmuhuḥ //</l>\n</lg>\n\n<lg>\n<l>saṃprajanyaṃ tadā yāti naiva yātyāgataṃ punaḥ /</l>\n<l>smṛtiryadā manodvāre rakṣārthamavatiṣṭhate //</l>\n</lg>\n\n<lg>\n<l>pūrvaṃ tāvadidaṃ cittaṃ sadopasthāpyamīdṛśam /</l>\n<l>sadā nirindrayeṇaiva sthātavyaṃ kāṣṭhavat sadā //</l>\n</lg>\n\n<lg>\n<l>niṣfalā netravikṣepā na kartavyāḥ kadācana /</l>\n<l>nidhyāyantīva sadāpi kāryā dṛṣṭiradhogatā //</l>\n</lg>\n\n<lg>\n<l>dṛṣṭiviśrāmahetostu diśaḥ paśyet kadāacana /</l>\n<l>ābhāsamātramālokya svāgatārthaṃ vilokayan //</l>\n</lg>\n\n<note><hi rend='bold'>Gkv 271</hi></note>\n<lg>\n<l>mārgādau bhayabodhārthaṃ muhuḥ paśyeccaturdiśam /</l>\n<l>diśo viśramya vikṣate parāvṛtyaiva pṛṣṭhataḥ //</l>\n</lg>\n\n<lg>\n<l>saredapasaredvāpi puraḥ paścānnirupya ca /</l>\n<l>evaṃ sarvāsvavasthāsu kāryaṃ buddhvā samācaret //</l>\n</lg>\n\n<lg>\n<l>kāyenaivamavastheyamityākṣipya kriyāṃ punaḥ /</l>\n<l>kathaṃ kāyaḥ sthita iti draṣṭavyaḥ punarantarā //</l>\n</lg>\n\n<lg>\n<l>nirupya sarvayatnena cittamattadvipastathā /</l>\n<l>dharmacitto mahāstambhe yathāa baddho na mucyate //</l>\n</lg>\n\n<lg>\n<l>kutra me vartata iti pratyavekṣyaṃ tathā manaḥ /</l>\n<l>samādhānadhuraṃ naiva kṣaṇamapyutsṛjedyathā //</l>\n</lg>\n\n<lg>\n<l>bhayotsavādisambandhe yadyasakto yathāsukham /</l>\n<l>dānakāle tu śīlasya yasmāduktamupekṣaṇam //</l>\n</lg>\n\n<lg>\n<l>yadbuddhvā kartumārabdhaṃ tato 'nyatra vicintayet /</l>\n<l>tadeva tāvanniṣpādyaṃ tadgatenāntarātmanā //</l>\n</lg>\n\n<lg>\n<l>evaṃ hi sukṛtaṃ sarvamanyathā nobhayaṃ bhavet /</l>\n<l>asaṃprajanyakleśo 'pi vṛddhiṃ caiva gamiṣyati //</l>\n</lg>\n\n<lg>\n<l>nānāvidhapralāpeṣu vardhamāneṣvanekadhā /</l>\n<l>kautūhaleṣu sarveṣu hanyādautsukyamāgatam //</l>\n</lg>\n\n<lg>\n<l>mṛṇmardanatṛṇacchedane khādyafalamāgatam /</l>\n<l>smṛtvā tathāgatīṃ śikṣāṃ tatkṣaṇādbhīta utsṛjet //</l>\n</lg>\n\n<lg>\n<l>yadā calitukāmaḥ syādvaktukāmo 'pi vā bhavet /</l>\n<l>svacittaṃ pratyavekṣyādau kuryāddhairyaṃ yuktimat //</l>\n</lg>\n\n<lg>\n<l>anunītaṃ pratihataṃ yadā paśyet svakaṃ manaḥ /</l>\n<l>na kartavyaṃ na vaktavyaṃ sthātavyaṃ kāṣṭhavattadā //</l>\n</lg>\n\n<lg>\n<l>uddhataṃ sopahāsaṃ vā yadā mānamadānvitam /</l>\n<l>sotprasātiśayaṃ vaktraṃ vaṃcakaṃ ca mano bhavet //</l>\n</lg>\n\n<lg>\n<l>yadātmotkarṣaṇābhāsaṃ parapaṃśanameva ca /</l>\n<l>sādhikṣepaṃ sasaṃrambhaṃ sthātavyaṃ kāṣṭhavattadā //</l>\n</lg>\n\n<note><hi rend='bold'>Gkv 272</hi></note>\n<lg>\n<l>lābhasatkārakīrtyarthi parikārārthi vā yadā /</l>\n<l>upasthānārthi vā cittaṃ tadāa tiṣṭhecca kāṣṭhavat //</l>\n</lg>\n\n<lg>\n<l>parārtharukṣaṃ svārthārthi parisatkāmameva vā /</l>\n<l>vaktumicchati sakrodhaṃ tadā tiṣṭhecca kāṣṭhavat //</l>\n</lg>\n\n<lg>\n<l>asahiṣṇulasaṃbhītaṃ pragalbhaṃ mukharaṃ yadā /</l>\n<l>svapakṣābhiniviṣṭaṃ vā tadā tiṣṭhecca kāṣṭhavat //</l>\n</lg>\n\n<lg>\n<l>evaṃ saṃkliṣṭamālokya niṣfalārambhi vā manaḥ /</l>\n<l>nigṛhṇīyāddṛdhaṃ śūraḥ pratipakṣeṇa tatsadā //</l>\n</lg>\n\n<lg>\n<l>suniścitaṃ suprasannaṃ dhīraṃ sādaragauravam /</l>\n<l>salajjaṃ sabhayaṃ śāntaṃ parārādhanatatparam //</l>\n</lg>\n\n<lg>\n<l>parasparaviruddhābhirbālecchābhirakhaṇḍitam /</l>\n<l>kleśotpādādikaṃ hyetadeṣāmiti dayānvitam //</l>\n</lg>\n\n<lg>\n<l>ātmasattvavaśaṃ nityamanavadyeṣu ca vastuṣu /</l>\n<l>nirmāṇamiva nirmāṇaṃ dhārayenmānasaṃ sadā //</l>\n</lg>\n\n<lg>\n<l>cirāt kṣaṇavaraṃ prāptaṃ smṛtvā smṛtvā muhurmuhuḥ /</l>\n<l>dhārayedīdṛśaṃ cittamaprakampyaṃ sumeruvat //</l>\n</lg>\n\n<lg>\n<l>gṛddhairāmiṣasaṃgṛddhaiḥ karṣyamāṇa itastataḥ /</l>\n<l>na karotyanyathā kāyaḥ kasmādatra pratikriyām //</l>\n</lg>\n\n<lg>\n<l>kāyanau buddhimādhāya gatyāgamananiśrayāt /</l>\n<l>yathākāmaṃ gamaṃ kāryaṃ kuryāt sarvārthasiddhaye //</l>\n</lg>\n\n<lg>\n<l>evaṃ vaśīkṛtasvātmā nityaṃ smitamukho bhavet /</l>\n<l>tyajed bhṛkuṭisaṃkocaṃ pūrvābhāṣī jagatsuhat //</l>\n</lg>\n\n<lg>\n<l>sa śabdapātaṃ sahasā na piṭhādīn vikṣipet /</l>\n<l>nāsfālayet kapāṭaṃ ca syānniḥśabdaruciḥ sadā //</l>\n</lg>\n\n<lg>\n<l>bako viḍālaścauraśca niḥśabdo nibhṛtaścaran /</l>\n<l>prāpto hyabhimataṃ kāryamevaṃ nityaṃ yatiścaran //</l>\n</lg>\n\n<lg>\n<l>paracodanadakṣāṇāmanadhīṣṭopakāriṇām /</l>\n<l>pratīcchecchirasā bāhyaṃ sarvaśiṣyaḥ sadā bhavet //</l>\n</lg>\n\n<note><hi rend='bold'>Gkv 273</hi></note>\n<lg>\n<l>subhāṣiteṣu sarveṣu sādhukāramudīrayet /</l>\n<l>puṇyakāriṇamālokya stutibhiḥ saṃpraharṣayet //</l>\n</lg>\n\n<lg>\n<l>parokṣe ca guṇān śrūyādanuśrūyācca toṣataḥ /</l>\n<l>svavarṇabhāṣyamāṇe ca bhāvayettadguṇajñatām //</l>\n</lg>\n\n<lg>\n<l>sarvārambhā hi tuṣṭyarthāḥ sa cittairapi durlabhā /</l>\n<l>bhuṃjyāttuṣṭisukhaṃ tasmāt paraśramakṛtairguṇaiḥ //</l>\n</lg>\n\n<lg>\n<l>na cātrāpi vyayaḥ kaścit paratra ca mahatsukham /</l>\n<l>dveṣairaprītiduḥkhaṃ tu mahaddukhaṃ paratra ca //</l>\n</lg>\n\n<lg>\n<l>viśvastavinyastapadaṃ vispaṣṭārthaṃ manoramam /</l>\n<l>śrutisaukhyaṃ kṛpāmūlaṃ mṛdumandasvaraṃ vadet //</l>\n</lg>\n\n<lg>\n<l>ṛju paśyet sadā sattvāṃścakṣaṇā saṃpibanniva /</l>\n<l>yasmādetān samāśritān saṃbuddhatvamavāpnuyāt //</l>\n</lg>\n\n<lg>\n<l>sātatyābhiniśotthaṃ pratipakṣotthameva ca /</l>\n<l>guṇopakārikṣitre ca duḥkhite ca mahacchubham //</l>\n</lg>\n\n<lg>\n<l>dakṣa utthānasampannaḥ svayaṃkārī sadā bhavet /</l>\n<l>nāvakāśaḥ pradātavyaḥ kasyacit sarvakarmasu //</l>\n</lg>\n\n<lg>\n<l>utarottarataḥ śreṣṭhā dānapāramitādayaḥ /</l>\n<l>naitarārthaṃ tyajecchreṣṭhāmanyatrācārasetutaḥ //</l>\n</lg>\n\n<lg>\n<l>evaṃ buddhvā parārtheṣu bhavet satatamutthitaḥ /</l>\n<l>niṣiddhamapyajñātaṃ kṛpālorarthadarśinaḥ //</l>\n</lg>\n\n<lg>\n<l>vinipātagatānāthān vratasthān saṃvibhajya ca /</l>\n<l>bhuṃjīta madhyamāṃ mātrāṃ tricīvarabahistyajet //</l>\n</lg>\n\n<lg>\n<l>saddharmasevakaṃ kāyamitarārthaṃ na pīḍayet /</l>\n<l>evameva hi sattvānāmāśāmāśu prapūrayet //</l>\n</lg>\n\n<lg>\n<l>tyajenna jīvitaṃ tasmādaśuddhe 'karuṇāśaye /</l>\n<l>tulyāśaye tu tattyājyamitthaṃ na parihīyate //</l>\n</lg>\n\n<lg>\n<l>dharmaṃ nigaurave 'svasthe na śiroveṣṭhite vadet /</l>\n<l>sachatradaṇḍaśastraṃ ca nāvaguṇṭhitamastake //</l>\n</lg>\n\n<note><hi rend='bold'>Gkv 274</hi></note>\n<lg>\n<l>gambhīrodāramalpeṣu na strīṣu puruṣaṃ vinā /</l>\n<l>hīnotkṛṣṭeṣu dharmeṣu samaṃ gauravamācaret //</l>\n</lg>\n\n<lg>\n<l>nodāradharmapātraṃ ca hīnadharme niyojayet /</l>\n<l>na cācāraṃ parityajya sūtramantraiḥ pralobhayet //</l>\n</lg>\n\n<lg>\n<l>dantakāṣṭhasya kheṭasya visarjanamapāvṛtam /</l>\n<l>neṣṭaṃ jale sthale bhogye mūtrādeśacāpi garhitam //</l>\n</lg>\n\n<lg>\n<l>mukhapūraṃ na bhuṃjīta saśabdaṃ prasṛtānanam /</l>\n<l>pralambapādaṃ nāsīta na bāhū mardayet samam //</l>\n</lg>\n\n<lg>\n<l>naikayānyā striyā kuryādyānaṃ śayanamāsanam /</l>\n<l>lokāprasāditaṃ sarvaṃ dṛṭvā pṛṭvā sa varjayet //</l>\n</lg>\n\n<lg>\n<l>nāṃgulyā kārayet kiṃciddakṣiṇena tu sādaram /</l>\n<l>samastenaiva hastena mārgamapyevamādiśet //</l>\n</lg>\n\n<lg>\n<l>navāhnakṣepakaṃ kiṃcicchabdayedalpasaṃbhrame /</l>\n<l>acchatādiṃ tu kartuvyanyathā syādasaṃhṛtaḥ //</l>\n</lg>\n\n<lg>\n<l>nāthanirvāṇaśayyāvacchayītepsitayā diśā /</l>\n<l>saṃprajānan laghūtthānaṃ prāgavaśyaṃ niyogataḥ //</l>\n</lg>\n\n<lg>\n<l>ācāro bodhisattvānāmaprameyamudāhṛtam /</l>\n<l>cittaśodhanamācāraṃ niyatam tāvadācarec //</l>\n</lg>\n\n<lg>\n<l>rātriṃ divaṃ ca triskandhaṃ trikālaṃ ca pravartayet /</l>\n<l>śeṣāpattisamastena bodhicittajināśayān //</l>\n</lg>\n\n<lg>\n<l>yo avasthāḥ prapadyate svayaṃ paravaśo 'pi vā /</l>\n<l>tāsvavasthāsu yāḥ śikṣāḥ śikṣettā eva yatnataḥ /</l>\n<l>na hi tadvidyate kiṃcidyanna śikṣyaṃ jinātmajaiḥ //</l>\n</lg>\n\n<lg>\n<l>na tadasti na yatpuṇyameva viharataḥ sataḥ /</l>\n<l>pāraṃparyeṇa sākṣādvā sattvārthānnānyadā caret //</l>\n</lg>\n\n<lg>\n<l>sattvānāmeva cārthāya sarvaṃ bodhāya nāmayet /</l>\n<l>sadā kalyāṇamitraṃ ca jīvītārthe 'pi na tyajet //</l>\n</lg>\n\n<lg>\n<l>bodhisattvavratadharaṃ mahāyānārthakovidam /</l>\n<l>etadeva samāsena saṃprajanyasya lakṣaṇam //</l>\n</lg>\n\n<note><hi rend='bold'>Gkv 275</hi></note>\n<lg>\n<l>yatkāyacittavasthāyāḥ pratyavekṣya muhurmuhuḥ /</l>\n<l>yato nivāryate yatra yadeva ca niyujyate //</l>\n</lg>\n\n<lg>\n<l>tallokacittarakṣārthaṃ śikṣām dṛṣṭvā samācaret /</l>\n<l>sarvametat sucaritaṃ dānaṃ sugatapūjanam /</l>\n<l>kṛtaṃ kalpasahastrairyatpratigha pratihanti tat //</l>\n</lg>\n\n<lg>\n<l>na ca dveṣasamaṃ pāpaṃ na ca kṣāntisamaṃ tapaḥ /</l>\n<l>tasmātkṣāntiṃ prayatnena bhāvayedvividhairnayaiḥ //</l>\n</lg>\n\n<lg>\n<l>manaḥ śamaṃ na gṛhṇāti na prītisukhamaśnute /</l>\n<l>na nidrāṃ na dhṛtiṃ yāti dveṣaśasye hṛdi sthite //</l>\n</lg>\n\n<lg>\n<l>pūjayatyarthamānairyān ye 'pi cainaṃ samāśritāḥ /</l>\n<l>te 'pyenaṃ hantumicchanti svāminaṃ dveṣadurbhagam //</l>\n</lg>\n\n<lg>\n<l>suhṛdo 'pyudvijante 'smāddadāti na ca sevyate /</l>\n<l>saṃkṣepānnāsti tatkiṃcit krodhano yena susthitaḥ //</l>\n</lg>\n\n<lg>\n<l>evamādīni duḥkhāni karotītyarisaṃjñayā /</l>\n<l>yaḥ krodhaṃ hanti nirbandhāt sa sukhīha paratra ca //</l>\n</lg>\n\n<lg>\n<l>tasmāt krodhabalaṃ hatvā ratnatrayaprabhāvataḥ /</l>\n<l>buddhvā kṣāntiṃ prayatnena bhāvayedvividhairnayaiḥ //</l>\n</lg>\n\n<lg>\n<l>naivaṃ dviṣaḥ kṣayaṃ yānti yāvajjīvamapi ghnataḥ /</l>\n<l>krodhamekaṃ tu yo hanyāttena sarvadviṣo hatāḥ //</l>\n</lg>\n\n<lg>\n<l>[alpaniṣṭhāgamenāpi natotpāmuditā sadā /</l>\n<l>daurmanasye 'pi nāstīṣṭaṃ kuśalaṃ tvavahīyate //</l>\n</lg>\n\n<lg>\n<l>yadyeva pratīkāro 'sti daurmanasyena tatra kim /</l>\n<l>atha nāsti pratīkāro daurmanasyena tatra kim //</l>\n</lg>\n\n<lg>\n<l>duḥkhāpakārapāruṣyamayaśaścetyanīpsitam /</l>\n<l>priyānāmātmanā vāpi śatroścaitadviparyayāt //</l>\n</lg>\n\n<lg>\n<l>kathaṃcillabhyate saukhyaṃ duḥkhaṃ sthitamayatnataḥ /</l>\n<l>duḥkhena bahiḥ niḥsārastatkāryaṃ mano dṛḍham /</l>\n<l>sattvakṣetraṃ jinakṣetramityākhyātaṃ munīśvaraiḥ /</l>\n<l>etā ārādhya saṃbuddhāḥ sarve nirvṛtimāgatāḥ //</l>\n</lg>\n\n<note><hi rend='bold'>Gkv 276</hi></note>\n<lg>\n<l>[sattvebhyaśca jinebhyaśca buddhadharmāgame saḥ /</l>\n<l>jineṣu gauravaṃ yadvannaṣviti kaḥ kramaḥ //</l>\n</lg>\n\n<lg>\n<l>ātmīkṛtaṃ sarvamidaṃ jagattaiḥ kṛpātmabhiḥ naiva hi saṃśayo 'sti /</l>\n<l>dṛśyanta ete nanu sattvarupāsta eva nāthāḥ kimanādanātra //</l>\n</lg>\n\n<lg>\n<l>tathāgatārādhanametadeva lokasya duḥkhāpahametadeva /</l>\n<l>svārthasya saṃsādhanametadeva tat sācaradhvaṃ tamevedam //</l>\n</lg>\n\n<lg>\n<l>] yasmānnarakapālāśca kṛpāvantaśca tadbalam /</l>\n<l>tasmādārādharet sattvān bhṛtyaścaṇḍanṛpaṃ yathā //</l>\n</lg>\n\n<lg>\n<l>kupitaḥ kiṃ nṛpaḥ kuryādyena syānnarakavyathā /</l>\n<l>yatsattvadaurmanasyena kṛtena hyanubhūyate //</l>\n</lg>\n\n<lg>\n<l>tuṣṭaḥ kiṃ nṛpatirdadyādyadbuddhatvaṃ samaṃ bhavet /</l>\n<l>yatsattvasaumanasyena kṛtena hyanubhūyate /</l>\n<l>āstāṃ bhaviṣyabuddhatvaṃ sattvārādhanasaṃbhavam /</l>\n<l>ihāpi saubhāgyayaśaḥsausthityaṃ labhate kṣamī //</l>\n</lg>\n\n<lg>\n<l>prāsādikatvaprāmodyamārogyaṃ cirajīvitam /</l>\n<l>cakravartisukhasthānaṃ kṣamī prāpnoti saṃsaran //</l>\n</lg>\n\n<lg>\n<l>evaṃ kṣamo bhavedvīryaṃ vīrye boddhiryataḥ sthitaḥ /</l>\n<l>na hi vīryaṃ vinā puṇyaṃ yathā vāyu vinā gatiḥ //</l>\n</lg>\n\n<lg>\n<l>kiṃ viryaṃ kuśalotsāhastadvipakṣaḥ ka ucyate /</l>\n<l>ālasyakutsitā śaktirviṣādātmāvamanyatā //</l>\n</lg>\n\n<lg>\n<l>avyāpārasukhāsvādanidrayāśrayatṛṣṇayā /</l>\n<l>saṃsāraduḥkhānudvegādālasyamupajāyate //</l>\n</lg>\n\n<lg>\n<l>tasmādālasyamutsṛtja dhṛtvā vīryaṃ samāhitaḥ /</l>\n<l>sarvasattvahitādhānaṃ bodhicaryāvrataṃ caret //</l>\n</lg>\n\n<lg>\n<l>vīryaṃ hi sarvaguṇaratnanidhānabhūtaṃ sarvāpadastarati vīryamahāplavena /</l>\n<l>naivāsti tajjagati vicintyamānaṃ nāvāpnuyādyadiha vīryasthādhiruḍhaḥ //</l>\n</lg>\n\n<lg>\n<l>yaddheṣu yatkarituraṃgapadātimatsu nārācatomaraśvadhasaṃkuleṣu /</l>\n<l>hatvā ripūn jayamanuttamamāpnuvanti visfurjitaṃ tadiha vīryaṃ mahābhaṭasya //</l>\n</lg>\n\n<note><hi rend='bold'>Gkv 277</hi></note>\n<lg>\n<l>ambhonidhīn makaravṛndavighaṭṭitāmbutuṃgokulākulataraṃgavibhaṃgabhīmān /</l>\n<l>vīryeṇa goṣpadamiva pravilaṃghya śūrāḥ kurvantyanarghaguṇaratnadhanārjanāni //</l>\n</lg>\n\n<lg>\n<l>rāgādīnuragānivogravapuṣo viṣkambhavīryānvitāḥ</l>\n<l>śīlaṃ sajjanacittanirmalataraṃ samādāya yanmartyāḥ /</l>\n<l>kāntatare sumeruśikharopānte vīryānvitāstiṣṭhante</l>\n<l>surasiddhasaṃghasahitāḥ saṃbodhisattvāḥ sukham //</l>\n</lg>\n\n<lg>\n<l>yaddevā viyati vimānavāsino 'nye nirdvandvāḥ samanubhavanti saumanasyam /</l>\n<l>atyantavipulafalaprasūtihetorvīryasthiravihitasya sā vibhūtiḥ //</l>\n</lg>\n\n<lg>\n<l>iti matvā sadotsāhaṃ dhṛtvā saṃbodhisādhane /</l>\n<l>sarvasattvahitādhāne bodhicaryāvrate caret //</l>\n</lg>\n\n<lg>\n<l>laghu kuryāttathātmānamapramādakathāṃ smaran /</l>\n<l>karmāgamādyathā pūrvaṃ sajjaḥ sarvatra ca tu te //</l>\n</lg>\n\n<lg>\n<l>yathaiva tūlikaṃ vāyorgamanāgamane vaśam /</l>\n<l>tathotsāhavaśaṃ yāyādṛddhiścaivaṃ samṛdhyati //</l>\n</lg>\n\n<lg>\n<l>vardhayitvaivamutsāhaṃ samādhau sthāpayenmanaḥ /</l>\n<l>vikṣiptacittastu naraḥ kleśaṃ daṃṣṭrāntare sthitaḥ //</l>\n</lg>\n\n<lg>\n<l>kāyacittavivekena vikṣepasya na saṃbhavaḥ /</l>\n<l>tasmāllokān parityajya vitarkān parivarjayet //</l>\n</lg>\n\n<lg>\n<l>snehānna tyajyate loko lābhādiṣu ca tṛṣṇayā /</l>\n<l>tasmādetatparityāge vidvānevaṃ vicārayet //</l>\n</lg>\n\n<lg>\n<l>śamathena vipaśyanayā suyuktaḥ kurute kleśavināśamityavetya /</l>\n<l>śamathaḥ prathamaṃ gaveṣaṇīyaḥ sa ca loke nirapekṣayabhiratyā //</l>\n</lg>\n\n<lg>\n<l>kasyānityeṣvanityasya sneho bhavitumarhati /</l>\n<l>yena janmasahastrāṇi draṣṭavyo na punaḥ priyaḥ //</l>\n</lg>\n\n<lg>\n<l>apaśyannaratiṃ yāti samādhau na ca tiṣṭhati /</l>\n<l>na ca tṛpyati dṛṣṭvāpi pūrvavadbādhate tṛṣā //</l>\n</lg>\n\n<lg>\n<l>na paśyati yathābhutaṃ saṃvegādavahīyate /</l>\n<l>dahyate tena śokena priyasaṃgamakāṃkṣayā //</l>\n</lg>\n\n<note><hi rend='bold'>Gkv 278</hi></note>\n<lg>\n<l>taccintayā mudhā yāti hrasvamāyumuhurmuhuḥ /</l>\n<l>aśāśvatena mitreṇa dharmo bhraśyati śāśvataḥ //</l>\n</lg>\n\n<lg>\n<l>bālaiḥ sabhāgacarito niyataṃ yāti durgatim /</l>\n<l>neṣyate viṣabhāgaśca kiṃ prāptaṃ bālasaṃgamāt //</l>\n</lg>\n\n<lg>\n<l>kṣaṇādbhavanti suhado bhavanti ripavaḥ kṣaṇāt /</l>\n<l>toṣasthāne prakupyanti durārādhyāḥ pṛthagjanāḥ //</l>\n</lg>\n\n<lg>\n<l>atha na śrūyate teṣāṃ kupitā yānti durgatim /</l>\n<l>īrṣyotkṛṣṭātsamādvandvā hīnātmānaḥ stutermadaḥ //</l>\n</lg>\n\n<p>avarṇātpratighaśceti kadā bālāddhitaṃ bhavet //</p>\n\n<lg>\n<l>ātmotkarṣaḥ parāvarṇaḥ saṃsāraratisaṃkathā /</l>\n<l>ityādyamavaśyamaśubhaṃ kiṃcidbālasya bālatā //</l>\n</lg>\n\n<lg>\n<l>evaṃ matvā yatirdhīmānvihāya bālasaṃgamam /</l>\n<l>bālāddūraṃ palāyet prāptamārādhayetpriyaiḥ //</l>\n</lg>\n\n<lg>\n<l>na saṃstavānubandheta kiṃbhūdāsīnasādhuvat /</l>\n<l>ekākī viharennityam sukhamakliṣṭamānasaḥ //</l>\n</lg>\n\n<lg>\n<l>dharmārthamātrādāya bhṛṃgavat kusumān madhuḥ /</l>\n<l>apūrva iva sarvatra viharedapyasaṃstutaḥ //</l>\n</lg>\n\n<lg>\n<l>evaṃ yatirmahāsattvaḥ saṃsāraratiniḥpṛhaḥ /</l>\n<l>samādhisatsukhāsakto viharedbodhimānasaḥ //</l>\n</lg>\n\n<lg>\n<l>kleśārivargānabhibhūya vīrāḥ saṃbodhilakṣmīpadamāpnuvanti /</l>\n<l>bodhyaṃgadānaṃ pradiśantiṃ sadbhyo dhyānaṃ hi tatra pravadanti hetum //</l>\n</lg>\n\n<lg>\n<l>janmaprabandhakarṇaikanimittabhūtān rāgādidoṣanicayān pravidārya sarvān /</l>\n<l>ākāśatulyamanasaḥ samaloṣṭahemādhyānādbhavanti manujā guṇahetubhūtāḥ //</l>\n</lg>\n\n<lg>\n<l>jitvā kleśārivṛndaṃ śubhabalamathanaṃ sarvathā labdhalakṣam /</l>\n<l>prāptaḥ saṃbodhilakṣmīṃ pravaraguṇamayīṃ durlabhāmanyabhūtaiḥ //</l>\n</lg>\n\n<lg>\n<l>sattve jñānādhipatyaṃ vigataripubhayāḥ kurvate yannarendrāḥ /</l>\n<l>dhyānaṃ tatraikahetuṃ sakalaguṇanidhiṃ prāhuḥ sarve narendrāḥ //</l>\n</lg>\n\n<lg>\n<l>mohāndhakāraṃ pravidāryaṃ śaśvajjñānāvabhāsam kurete samantāt /</l>\n<l>saṃbuddhasuryassūramānuṣāṇāṃ hetuḥ sa tatra pravarassamādhiḥ //</l>\n</lg>\n\n<note><hi rend='bold'>Gkv 279</hi></note>\n<lg>\n<l>iti matvā samādhāya kleśāvaraṇahānaye /</l>\n<l>vimārgāccittamākṛṣya samādhau sthāpya prācaret //</l>\n</lg>\n\n<p>imaṃ parikaraṃ samādhau sthāpya prācaret //</p>\n\n<lg>\n<l>imaṃ parikaraṃ sarvaṃ prajñārthaṃ hi jagaddhite /</l>\n<l>tasmādutpādayet prajñāṃ duḥkhanirvṛtikāṃkṣayā //</l>\n</lg>\n\n<lg>\n<l>saṃvṛttiḥ paramārthaśca satyadvayamidaṃ matam /</l>\n<l>buddheragocaraṃ tattvaṃ buddhisaṃsmṛtirucyate //</l>\n</lg>\n\n<lg>\n<l>tatra loko dvidhādṛṣṭo yogī prākṛtakastathā /</l>\n<l>tatra prākṛtako loko yagilokena bādhyate //</l>\n</lg>\n\n<lg>\n<l>bādhyante dhīviśeṣeṇa yogino 'pyattarottaraiḥ /</l>\n<l>dṛṣṭāntenobhayeṣṭena kāryārthamavicārataḥ //</l>\n</lg>\n\n<lg>\n<l>lokena bhāvā dṛśyante kalpyante cāpi tattvataḥ /</l>\n<l>na tu māyāvadityatra vivādo yogilokayoḥ //</l>\n</lg>\n\n<lg>\n<l>iti matvā yatirdhimān sarvaṃ māyābhirnirmitam /</l>\n<l>prajñāratnaṃ samāsādya saṃcareta jagaddhite //</l>\n</lg>\n\n<lg>\n<l>prajñādhanena vikulaṃ tu narasya rupamālekhya rupamiva sāravihīnamantaḥ /</l>\n<l>buddhayānvitasya falamiṣṭamudeti vīryādvīryaṃ hi buddhirahitaṃ svavadhāya śatruḥ //</l>\n</lg>\n\n<lg>\n<l>yo 'nekajanmāntaritaṃ svajanmabhūtaṃbhaviṣyatkulanāmagotraiḥ /</l>\n<l>madhyāntamādyapi janaḥ pravetti prajñābalaṃ tatkathayanti tajjñāḥ //</l>\n</lg>\n\n<lg>\n<l>yadbuddho martyaloke malatimiragaṇaṃ dārayitvā mahāntam /</l>\n<l>jñānālokaṃ karoti praharati ca sadādoṣavṛndaṃ narāṇām //</l>\n</lg>\n\n<lg>\n<l>ādeṣṭā cendriyāṇāṃ paramanujamano vetti sarvaiḥ prakāraiḥ /</l>\n<l>prajñāṃ tatrāpi nityaṃ śubhavarajananīṃ hetumutkīrtayanti //</l>\n</lg>\n\n<lg>\n<l>kāryārṇave 'pi dṛḍhaṃ nimagnāḥ saṃgrāmamadhye manujāḥ pradhānāḥ /</l>\n<l>prajñāvaśātte vijayaṃ labhante prajñā hyataḥ sā śubhahetubhūtāḥ //</l>\n</lg>\n\n<lg>\n<l>prajñābalenaiva jināḥ jayanti ghoraṃ suduṣṭaṃ ca mārasainyam /</l>\n<l>prajñāviśeṣeṇa janā vibhānti prajñā hi khyātā jananī jinānām //</l>\n</lg>\n\n<lg>\n<l>tasmāt sarvaguṇārthasādhanakarī prajñaiva saṃvardhyatām /</l>\n<l>yatprajñāvikalā vibhānti puruṣāḥ prātaḥpradīpā iti //</l>\n</lg>\n\n<note><hi rend='bold'>Gkv 280</hi></note>\n<lg>\n<l>svargāpavargaguṇaratnanidhanabhūtā etāḥ ṣaḍeva bhuvi pāramitā narāṇām /</l>\n<l>jñātvā naraḥ svahitasādhanatatparaḥ syātkuryādataḥ satatamāśu dṛḍhaṃ prayatnam //</l>\n</lg>\n\n<lg>\n<l>etaddhi paramaṃ śikṣāsaṃvaraṃ bodhicāriṇām /</l>\n<l>mayā prajñaptamānanda dhātavyaṃ bodhiprāptaye //</l>\n</lg>\n\n<lg>\n<l>ya etatparamācāraṃ dhṛtvā sambodhimānasāḥ /</l>\n<l>triratnaśaraṇe sthitvā saṃcarante jagaddhite //</l>\n</lg>\n\n<lg>\n<l>te bhadraśrīguṇādhārāḥ śīlavantaḥ śubhendriyāḥ /</l>\n<l>kṣāntisaurabhyasaṃvāsāḥ sadotsāhā hitāśayāḥ //</l>\n</lg>\n\n<lg>\n<l>niḥkleśā nirmalātmāno mahāsattvā vicakṣaṇāḥ /</l>\n<l>prajñāvanto mahābhijñā arhanto brahmacāriṇaḥ //</l>\n</lg>\n\n<lg>\n<l>trividhāṃ bodhimāsādya saṃbuddhālayamāpnuyuḥ /</l>\n<l>etacchāstrā samādiṣṭaṃ śrutvānando 'bhibodhitaḥ //</l>\n</lg>\n\n<lg>\n<l>bhagavantaṃ munīndraṃ ca samālokyaivamabravīt /</l>\n<l>bhagavan bhavatājñaptaṃ saṃbuddhapadasādhanam /</l>\n<l>śikṣāsaṃvaramādhāya ye caranti sadā śubhe //</l>\n</lg>\n\n<lg>\n<l>ta eva subhagā dhanyāḥ śikṣāsaṃvṛtikauśalāḥ /</l>\n<l>vinayābhimukhāḥ santaḥ saddharmakośadhāriṇaḥ //</l>\n</lg>\n\n<lg>\n<l>jinātmajā mahābhijñāḥ arhanto nirmalendriyāḥ /</l>\n<l>bodhisattvā mahāsattvā bhavanti bodhilābhinaḥ //</l>\n</lg>\n\n<lg>\n<l>teṣāmeva sadā bhadraṃ sarvatrāpi bhaved dhruvam /</l>\n<l>saddharmasādhanotsāhaṃ nirutpātaṃ nirākulam //</l>\n</lg>\n\n<lg>\n<l>teṣāṃ bhūyāt sadā bhadraṃ bodhuiśrīguṇasādhanam /</l>\n<l>triratnaśaraṇe sthitvā ye caranti jagaddhite //</l>\n</lg>\n\n<lg>\n<l>ityānandasamākhyātaṃ śrutvā sa bhagavan mudā /</l>\n<l>āyuṣmantaṃ tamānandaṃ samālokyaivamādiśat //</l>\n</lg>\n\n<lg>\n<l>evameva sadā teṣām bhadram saṃbodhisādhanam /</l>\n<l>dharmaśrīguṇasampanna bhavennunaṃ bhavālaye //</l>\n</lg>\n\n<lg>\n<l>iti satyaṃ parijñāya yūyaṃ sarve 'bhibodhitāḥ /</l>\n<l>triratnabhajanaṃ kṛtvā saṃcaradhvaṃ jagaddhite //</l>\n</lg>\n\n<note><hi rend='bold'>Gkv 281</hi></note>\n<lg>\n<l>evaṃ mayoktamādāya caradhve yadi sarvadā /</l>\n<l>nūnaṃ sambodhimāsādya saṃbuddhapadamāpsyatha //</l>\n</lg>\n\n<lg>\n<l>ityādiṣṭaṃ munīndreṇa śrutvā sarve 'pi sāṃghikāḥ /</l>\n<l>tatheti prativijñapya prābhyanandan prabodhitāḥ //</l>\n</lg>\n\n<lg>\n<l>atha te sāṃghikāḥ sarve ānandapramukhāḥ mudā /</l>\n<l>natvā pādau munīndrasya svasvadhyānālayaṃ yayuḥ //</l>\n</lg>\n\n<lg>\n<l>bhagavānapi tān vīkṣya sarvān dhyānālayāśrītān /</l>\n<l>gatvā dhyānālayāsīnastasthau dhyānasamāhitaḥ //</l>\n</lg>\n\n<lg>\n<l>ityevaṃ me samākhyātaṃ guruṇā śāṇavāsinā /</l>\n<l>śrutaṃ mayā tathākhyātaṃ śrutvānumoda bhūpate //</l>\n</lg>\n\n<lg>\n<l>prajā api mahārāja śrāvayitvā prabodhayan /</l>\n<l>triratnabhajanotsāhe cārayitvānupālaya //</l>\n</lg>\n\n<lg>\n<l>tathā cette sadā rājan dharmaśrīguṇasaṃyutam /</l>\n<l>śubhotsāhaṃ nirātaṃkaṃ bhaved dhruvaṃ samantataḥ //</l>\n</lg>\n\n<lg>\n<l>tvamapi bodhisaṃbhāraṃ purayitvā yathākramam /</l>\n<l>jitvā māragaṇānarhan bodhiṃ prāpya jino bhaveḥ //</l>\n</lg>\n\n<lg>\n<l>iti śāstrā samādiṣṭaṃ śrutvāśokaḥ sa bhūpatiḥ /</l>\n<l>tatheti prativijñapya prābhyanandat sapārṣadaḥ //</l>\n</lg>\n\n<p>// iti śikṣāsaṃvarasamuddeśaprakaraṇaṃ samāptam //</p>\n\n<p>20. phalaśrutiḥ</p>\n\n<lg>\n<l>atha bhūyaḥ sa rājendro bhūpo 'śokaḥ kṛtāṃjaliḥ /</l>\n<l>upaguptaṃ tamarhantaṃ natvālokyedamabravīt //</l>\n</lg>\n\n<lg>\n<l>bhadanta lokanātho 'sau yadāvalokiteśvaraḥ /</l>\n<l>iti nāmnā prasiddho 'bhūttatkena samupādiśa //</l>\n</lg>\n\n<note><hi rend='bold'>Gkv 282</hi></note>\n<lg>\n<l>iti saṃprārthite rājñā yatiḥ so 'rhanmahāmatiḥ /</l>\n<l>aśokaṃ taṃ mahārājaṃ samālokyaivamādiśat //</l>\n</lg>\n\n<lg>\n<l>śṛṇu rājan mahābhāga yathā me guruṇoditam /</l>\n<l>tathāhaṃ te pravakṣyāmi śrutvānubodhito bhava //</l>\n</lg>\n\n<lg>\n<l>ṣaḍgatisambhavā lokāstraidhātubhuvanāśritāḥ /</l>\n<l>teṣāṃ ye duḥkhitā duṣṭāḥ kleśāgniparitāpitāḥ //</l>\n</lg>\n\n<lg>\n<l>tān sarvān sa jagannāthaḥ kṛpādṛṣṭyāvalokayat /</l>\n<l>tenāvalokiteśākhyaḥ prasiddhastrijagatsvapi //</l>\n</lg>\n\n<lg>\n<l>ye ye sattvā jagadbhartrā kṛpādṛṣṭyāvalokitāḥ /</l>\n<l>te te sarve vikalmāṣā bhaveyurvimalāśayāḥ //</l>\n</lg>\n\n<lg>\n<l>ye 'pyasya trijagacchāstuḥ śṛṇuyurnām sādaram /</l>\n<l>vimuktapātakāste syurniḥkleśā vimalendriyāḥ //</l>\n</lg>\n\n<lg>\n<l>duḥkhāgnau patito yo 'pi smṛtvā lokeśvaraṃ bhajet /</l>\n<l>tadā taṃ sa mahāsattvaḥ kṛpādṛṣṭyāvalokayan //</l>\n</lg>\n\n<lg>\n<l>tadā sa sahasā tasmādduḥkhāgneḥ parimuktitaḥ /</l>\n<l>śuddhendriyo viśuddhātmā bhavet saṃbodhimānasaḥ //</l>\n</lg>\n\n<lg>\n<l>yo nadyā prohyamāṇo 'pi krandellokeśvaraṃ smaran /</l>\n<l>tadā sa bodhisattvastaṃ kṛpādṛṣṭyāvalokayet //</l>\n</lg>\n\n<lg>\n<l>tadā dadyānnadī tasya gādhaṃ santaraṇārthinaḥ /</l>\n<l>tataḥ sa sahasottīrya smṛtvā dharmarato bhavet //</l>\n</lg>\n\n<lg>\n<l>yadā ca vaṇijaḥ sārthā naukāruḍhā mahāmbudhau /</l>\n<l>ratnārthino mahotsāhaiḥ saṃkrameyuryathākramam //</l>\n</lg>\n\n<lg>\n<l>tatra nauḥ kālikāvātaiḥ preryamāṇām vilolitā /</l>\n<l>tarasā rākṣasīdvīpasamīpaṃ samupācaret //</l>\n</lg>\n\n<lg>\n<l>tadā teṣāṃ mahādhīraḥ smṛtvā lokeśvaraṃ namet /</l>\n<l>lokeśastānstadā sarvān kṛpādṛṣṭyāvalokayan //</l>\n</lg>\n\n<lg>\n<l>tatastāḥ kālikā vātā na careyuḥ prasāditāḥ /</l>\n<l>tato nau savaṇiksārthā svasti ratnākaraṃ vrajet //</l>\n</lg>\n\n<note><hi rend='bold'>Gkv 283</hi></note>\n<lg>\n<l>tatra te vaṇijaḥ sarve labdharatnāḥ pramoditāḥ /</l>\n<l>svasti pratyāgatāḥ svasti samiyuḥ svapuraṃ laghu //</l>\n</lg>\n\n<lg>\n<l>yadi daivādvipattiḥ syāt sarvatīrthajalāśraye /</l>\n<l>mṛtāste śoṣitātmānaḥ saṃprayāyuḥ sukhāvatīm //</l>\n</lg>\n\n<lg>\n<l>yaśca duṣṭo vadhāt sṛṣṭo gṛhīto vadhyaghātakaiḥ /</l>\n<l>bhīto lokeśvaraṃ smṛtvā dhyātvā nāmāpyudāharet //</l>\n</lg>\n\n<lg>\n<l>tadā lośeśvarastaṃ sa kṛpādṛṣṭyāvalokayet /</l>\n<l>tataste ghātakāḥ sarve taṃ hantuṃ nābhiśaknuyuḥ //</l>\n</lg>\n\n<lg>\n<l>yadi vighātito daivāt tyaktvā pāpāśrayāṃ mṛtaḥ /</l>\n<l>śuddhāśayo viśuddhātmā saṃprayāyāt sukhāvatīm //</l>\n</lg>\n\n<lg>\n<l>sarve yakṣāśca gandharvāḥ kumbhāṇḍā rākṣasā api /</l>\n<l>kinnarā garuḍā nāgā bhūtāḥ pretāḥ piśācikāḥ //</l>\n</lg>\n\n<lg>\n<l>lokeśvarasya bhaktāraṃ dhyātāraṃ smṛtibhāvinam /</l>\n<l>nāmoccāraṇakartāraṃ draṣṭumapi na śaknuyuḥ //</l>\n</lg>\n\n<lg>\n<l>yaścāpi nigaḍairbaddhā sthāpito bandhanālaye /</l>\n<l>smṛtvā lokeśvaraṃ dyātvā tiṣṭhennāmāpyudāharet //</l>\n</lg>\n\n<lg>\n<l>tatkṣaṇe lokanāthastaṃ kṛpādṛṣṭyāvalokayet /</l>\n<l>tadā sa bandhanānmukto dharmābhiratato bhavet //</l>\n</lg>\n\n<lg>\n<l>yaścāraṇye gṛhe vāpi caurairdhūtairupadrute /</l>\n<l>smṛtvā lokeśvaraṃ dhyātvā namennāmāpyudāharet //</l>\n</lg>\n\n<lg>\n<l>tatkṣaṇe lokanāthastaṃ kṛpādṛṭyāvalokayet /</l>\n<l>tadā te dhūrtakāścaurāḥ sarve yāyuḥ parāṅmukhāḥ //</l>\n</lg>\n\n<lg>\n<l>yaśca rogī sadā duṣṭaḥ kuṣṭhavyādhyācitāśrayaḥ /</l>\n<l>smṛtvā lokeśvaraṃ dhyātvā namennāmāpyudāharet //</l>\n</lg>\n\n<lg>\n<l>tatkṣeṇe lokanāthastaṃ kṛpādṛṣṭyāvalokayet /</l>\n<l>tadā sa vyādhito mukto nīrogī puṣṭitendriyaḥ //</l>\n</lg>\n\n<lg>\n<l>śuddhāśayo viśuddhātmā bhavet saṃbodhimānasaḥ /</l>\n<l>yadi daivādvipattiḥ syāddhitvā duḥkhāśrayaṃ tanum /</l>\n<l>śuddhāśayo viśuddhātmā saṃprayāyāt sukhāvatīm //</l>\n</lg>\n\n<note><hi rend='bold'>Gkv 284</hi></note>\n<lg>\n<l>yaśca daridrito duḥkhī dīno 'nātho durāśrayaḥ /</l>\n<l>smṛtvā lokeśvaraṃ dhyātvā namennāmāpyudāharet //</l>\n</lg>\n\n<lg>\n<l>tatkṣaṇe lokanāthastaṃ kṛpādṛṣṭyāvalokayet /</l>\n<l>tadā sa śrīguṇotpanno bhavet sāadhuḥ śubhendriyaḥ //</l>\n</lg>\n\n<lg>\n<l>yaśca saṃgrāmamadhye 'pi śatrubhiḥ pariveṣṭita /</l>\n<l>smṛtvā lokādhipaṃ dhyātvā namennāmāpyudāaharet //</l>\n</lg>\n\n<lg>\n<l>tatkṣaṇe lokanāthastaṃ kṛpādṛṣṭyāvalokayet /</l>\n<l>tadā so 'rīnvinirjitya labdhvā ramejjayaśriyam //</l>\n</lg>\n\n<lg>\n<l>yaścāpi dahyamāneṣu gṛhodyānāśrameṣvapi /</l>\n<l>smṛtvā lokādhipaṃ dhyātvā nāma proccārayannamet //</l>\n</lg>\n\n<lg>\n<l>tatkāle lokanāthastaṃ kṛpādṛṣṭyāvalokayet /</l>\n<l>tadā sa sahasā vahniskandhaḥ śāmyennirākulaḥ //</l>\n</lg>\n\n<lg>\n<l>vivāde kalaye vāpi paribhūte 'pi durjanaiḥ /</l>\n<l>smṛtvā lokeśvaraṃ dhyātvā nāma proccārayannamet //</l>\n</lg>\n\n<lg>\n<l>tatkṣaṇe lokaśāstā taṃ kṛpādṛṣṭyāvalokayet /</l>\n<l>tadā sa vijayan sarvān saṃsthāpayennije vaśe //</l>\n</lg>\n\n<lg>\n<l>yaśca kleśāgnisaṃtapto vyākulendriyamānasaḥ /</l>\n<l>smṛtvā lokaprabhuṃ dhyātvā namennāmāpyudāharan //</l>\n</lg>\n\n<lg>\n<l>tatkṣaṇe taṃ mahāsattvo dayādṛṣtyāvalokayet /</l>\n<l>tadā niḥkleśabhadrātmā bhavedbhadrendriyaḥ sudhīḥ //</l>\n</lg>\n\n<lg>\n<l>yo 'putraḥ putraratnārthī taṃ lokeśaṃ śaraṇaṃ gataḥ /</l>\n<l>smṛtvā dhyātvā yathāśakti bhajennāmānyudāharan //</l>\n</lg>\n\n<lg>\n<l>tadā sa trijagadbhartā kṛpādṛṣṭyāvalokayet /</l>\n<l>dadyāttasmai putraratnaṃ mahāsattvaṃ jagatpriyam //</l>\n</lg>\n\n<lg>\n<l>sutārthine 'pi satputrīṃ ramākārāṃ śubhendriyām /</l>\n<l>sarvasattvapriyāṃ kāntāṃ sādhvīṃ dadyājjagatprabhuḥ //</l>\n</lg>\n\n<lg>\n<l>vidyārthī labhate vidyāṃ dhanārthi labhate dhanam /</l>\n<l>rājyārthī labhate rājyaṃ lokeśabhaktimānapi //</l>\n</lg>\n\n<note><hi rend='bold'>Gkv 285</hi></note>\n<lg>\n<l>dravyārthī labhate dravyaṃ guṇārthī labhate guṇam /</l>\n<l>bhogyārthī labhate bhojyaṃ gṛhārthī labhate gṛham //</l>\n</lg>\n\n<lg>\n<l>evamanyāni vastūni sarvopakaraṇānyapi /</l>\n<l>yathābhivāṃchitaṃ sarvaṃ labhellokeśabhaktimān //</l>\n</lg>\n\n<lg>\n<l>tenāsau trijagannātha āryāvalokiteśvaraḥ /</l>\n<l>iti prakhyāpitaḥ sarvairdharmarājaimunīśvaraiḥ //</l>\n</lg>\n\n<lg>\n<l>evaṃ mahattaraṃ puṇyaṃ lokeśabhaktibhāvinām /</l>\n<l>aprameyamasaṃkhyeyaṃ saṃbuddhapadasādhanam //</l>\n</lg>\n\n<lg>\n<l>ityevaṃ sugataiḥ sarvaiḥ samādiṣṭaṃ samantataḥ /</l>\n<l>bodhisattvairmahābhijñaiḥ sarvaiścāpi praśaṃsyate //</l>\n</lg>\n\n<lg>\n<l>iti matvā mahārāja lokanāthasya sarvadā /</l>\n<l>śaraṇe samupāśritya bhajasva śraddhayā mudā /</l>\n<l>yasya lokeśvare bhaktistasya pāpaṃ na kiṃcana /</l>\n<l>duṣṭakleśabhayaṃ nāpi nirvighnaṃ satsukhaṃ sadā //</l>\n</lg>\n\n<lg>\n<l>sarve duṣṭagaṇā mārāḥ kṣīyante sarvataḥ sadā /</l>\n<l>yamadūtādayaścāpi palāyeyuḥ parāṅmukhāḥ //</l>\n</lg>\n\n<lg>\n<l>lokeśabhktibhājāṃśca puṇyadhārā nirantarā /</l>\n<l>apreyā asaṃkhyeyāḥ pravardhante divāniśam //</l>\n</lg>\n\n<lg>\n<l>etatpuṇyānubhāvaistu saddharmastena labhyate /</l>\n<l>tatsaddharmānubhāvena saṃbuddho dṛśyate 'grataḥ //</l>\n</lg>\n\n<lg>\n<l>tato buddhānubhāvena bodhicittaṃ sulabhyate /</l>\n<l>bodhipraṇidhicittena caryante bodhicārikāḥ //</l>\n</lg>\n\n<lg>\n<l>kramāt saṃbodhisaṃbhāraṃ pūrayitvā yathākramam /</l>\n<l>sarvān kleśān vinirjityāacaturmāragaṇānapi //</l>\n</lg>\n\n<lg>\n<l>sarvatra vaśitā prāptā dhāraṇīguṇasaṃyutā /</l>\n<l>daśabhūmīśvaro bhūtvā saṃbodhiṃ samavāpnuyāt //</l>\n</lg>\n\n<lg>\n<l>iti matvā mahābhijño lokeśvaro jinātmajaḥ /</l>\n<l>bhajanīyaḥ sadā sadbhiḥ saṃbuddhapadavāṃchibhiḥ //</l>\n</lg>\n\n<note><hi rend='bold'>Gkv 286</hi></note>\n<lg>\n<l>ye bhajanti sadā nityaṃ lokeśvaraṃ jagatprabhum /</l>\n<l>teṣāṃ naiva bhayaṃ kiṃcitsarvatra sarvadāpi hi //</l>\n</lg>\n\n<lg>\n<l>rakṣeyustaṃ samālokya brahyādayo maharṣayaḥ /</l>\n<l>śakrādayaḥ surendrāśca sarvalokādhipā api //</l>\n</lg>\n\n<lg>\n<l>rakṣeyuragnayo 'pyenaṃ lokeśabhaktibhāvinam /</l>\n<l>dharmarājādayaḥ pretāḥ sarve niśācarā api //</l>\n</lg>\n\n<lg>\n<l>varuṇāśca hi rājāśca sarve vāyugaṇā api /</l>\n<l>sarve śrīdādayo yakṣāḥ sarve bhūtādhipā api //</l>\n</lg>\n\n<lg>\n<l>sūryādayo grahāḥ sarve candrādayaśca tārakāḥ /</l>\n<l>sarve siddhāśca sādhyāśca rudrā vidyādharā api //</l>\n</lg>\n\n<lg>\n<l>dhṛtarāṣṭrādayaḥ sarve gandharvā api sarvadā /</l>\n<l>viruḍhakādikumbhāṇḍā rakṣeyustaṃ sadānugāḥ //</l>\n</lg>\n\n<lg>\n<l>virupākṣādayaḥ sarve nāgendrā garuḍā api /</l>\n<l>kuverapramukhāḥ sarve yakṣā api samādarāt //</l>\n</lg>\n\n<lg>\n<l>drumādikinnarāḥ sarve vemacitrādayo 'surāḥ /</l>\n<l>sarve paiśācikāścāpi rakṣeyustaṃ samāhitaḥ //</l>\n</lg>\n\n<lg>\n<l>sarve mātṛgaṇāścāpi sakumāragaṇādhipāḥ /</l>\n<l>sarve 'pi bhairavāḥ sarve mahākālagaṇā api //</l>\n</lg>\n\n<lg>\n<l>saḍākaḍākinīsaṃghāḥ sarve kāpālikā api /</l>\n<l>sarve vaitāḍikāścāpi dṛṣṭvā ceyustamādarāt //</l>\n</lg>\n\n<lg>\n<l>tathā ca yoginaḥ siddhā avikalpā jitendriyāḥ /</l>\n<l>dūrāddṛṣṭvābhirakṣeyustaṃ lokeśaśaraṇāśritam //</l>\n</lg>\n\n<p>vajrapāṇyādayo vīrāḥ sarvamantrārthasādhakāḥ //</p>\n\n<p>rakṣeyustaṃ samālokya lokeśabhakticāriṇam //</p>\n\n<lg>\n<l>yatayastīrthikāścāpi tāpasā brahmacāriṇaḥ /</l>\n<l>vaiṣṇavā api śaivāśca liṃgino vratino 'pi ca //</l>\n</lg>\n\n<lg>\n<l>dūrādapi tamālokya bhaktimantaṃ jagatprabhoḥ /</l>\n<l>praṇatvā prāṃjaliṃ dhṛtvā praśaṃseyuḥ samādarāt //</l>\n</lg>\n\n<note><hi rend='bold'>Gkv 287</hi></note>\n<lg>\n<l>arhanto bhikṣavaścāpi dṛṣṭgā taṃ dūrato mudā /</l>\n<l>dhanyo 'sīti samārādhya prakuryurabhinanditam //</l>\n</lg>\n\n<lg>\n<l>śrāvakāścailakāścāpi vratinaścāpyupāsakāḥ /</l>\n<l>dūratastaṃ mahābhāgaṃ dṛṣṭva nameyurānatāḥ //</l>\n</lg>\n\n<lg>\n<l>sarve cāpi mahāsattvā bodhisatvā jinātmajāḥ /</l>\n<l>varadānaistamārādhya cārayeyurjagaddhite //</l>\n</lg>\n\n<lg>\n<l>pratyekasugataścāpi dṛṣṭvā taṃ bodhibhāginam /</l>\n<l>samālokya samāśvāsya prerayeyuḥ susaṃvare //</l>\n</lg>\n\n<lg>\n<l>saṃbuddhā api sarve taṃ saṃbuddhapadalābhinam /</l>\n<l>dṛṣṭvābhinandya saddharme niyujyāveyurābhavam //</l>\n</lg>\n\n<lg>\n<l>evamasya jagadbharturlokeśasya mahātmanaḥ /</l>\n<l>saddharmaguṇamāhātmyaṃ sarvabuddhaiḥ praśaṃsyate //</l>\n</lg>\n\n<lg>\n<l>evaṃ mahattaraṃ puṇyaṃ lokeśabhajanodbhavam /</l>\n<l>matvā sadānumoditvā śrotavyam bodhivāṃchibhi //</l>\n</lg>\n\n<lg>\n<l>idaṃ sarvaṃ mahāyānasūtraratnaṃ subhāṣitam /</l>\n<l>śṛṇvanti śraddhayā ye 'pi kalau paṃcakaṣāyite //</l>\n</lg>\n\n<lg>\n<l>durgatiṃ te na gacchinta kadācana kathaṃcana /</l>\n<l>sadā sadgatisaṃjātā bhavanti bhadracāriṇaḥ //</l>\n</lg>\n\n<lg>\n<l>lokeśasya jagacchāstuḥ sarvadā śaraṇe sthitāḥ /</l>\n<l>dhyātvā nāma samuccārya smṛtvā bhajeyurābhavam //</l>\n</lg>\n\n<lg>\n<l>etatpuṇyānuliptāste bhadraśrīsadguṇālayāḥ /</l>\n<l>saddharmasukhasaṃpattiṃ bhuktvā yāyuḥ sukhāvatīm //</l>\n</lg>\n\n<lg>\n<l>enaṃ yaḥ sakalāṃllokāṃcchrāvayati prabodhayan /</l>\n<l>so 'pi na durgatiṃ yāti yāti sadgatimeva hi //</l>\n</lg>\n\n<lg>\n<l>etatpuṇyaviśuddhātmā bhadraśrīsadguṇāśrayaḥ /</l>\n<l>saddharmasukhasaṃpattiṃ bhuktvā yāyāt sukhāvatīm //</l>\n</lg>\n\n<lg>\n<l>yaścāpīdaṃ kalau kāle nirapekṣāḥ svajīvite /</l>\n<l>sabhāmadhye samāsīno bhāṣet sūtrasubhāṣitam //</l>\n</lg>\n\n<note><hi rend='bold'>Gkv 288</hi></note>\n<lg>\n<l>so 'pyetatpuṇyaśuddhātmā yāyānna durgatiṃ kvacit /</l>\n<l>sadā sadgatisaṃjāto bhadraśrīsadguṇāśrayaḥ //</l>\n</lg>\n\n<lg>\n<l>sarvasattvahitādhānaṃ saddharmameva sādhayan /</l>\n<l>śubhiotsāhasahatsaukhyaṃ bhuktvā yāyāt sukhāvatīm //</l>\n</lg>\n\n<lg>\n<l>tatrāmitaruceḥ śāstuḥ sarve śaraṇe sthitāḥ /</l>\n<l>sadā dharmāmṛtaṃ pītvā careyurbodhisaṃvaram //</l>\n</lg>\n\n<lg>\n<l>tataste bodhisaṃbhāraṃ pūrayitvā yathākramam /</l>\n<l>bhaveyuḥ sarve lokeśā daśabhūmīśvarā api //</l>\n</lg>\n\n<lg>\n<l>tataste nirmalatmāno bodhisattvā jinātmajāḥ /</l>\n<l>bhaveyuyustriguṇābhijñā mahāsattvāḥ śubhendriyāḥ //</l>\n</lg>\n\n<lg>\n<l>kleśān māragaṇān sarvān jitvārhanto niraṃjanāḥ /</l>\n<l>trividhāṃ bodhimāsādya saṃbuddhapadamāpnuyuḥ //</l>\n</lg>\n\n<lg>\n<l>ye 'pi vedamahāyānasūtrarājaṃ likhenmudā /</l>\n<l>tenāpi likhitaṃ sarvamahāyānasubhāṣitam //</l>\n</lg>\n\n<lg>\n<l>lekhāpitaṃ ca yenedaṃ sūtrarājasubhāṣitam /</l>\n<l>tena lekhāpitaṃ jñānaṃ sarvaṃ mahāyānasubhāṣitam //</l>\n</lg>\n\n<lg>\n<l>likhitaṃ vāpi yenedaṃ prātiṣṭhāpya yathāvidhi /</l>\n<l>śuddhasthāne gṛhe sthāpya pūjāṃgaiḥ sarvadārcitam //</l>\n</lg>\n\n<lg>\n<l>tenārhanto jināḥ sarve pratyekasugatā api /</l>\n<l>sasaṃghā bodhisattvāśca bhavanti pūjitāḥ khalu //</l>\n</lg>\n\n<lg>\n<l>yaścāpīdaṃ svayaṃ dhṛtvā parebhyo 'pi samādiśet /</l>\n<l>bhāvayet satataṃ smṛtvā dhyātvāpi praṇayen mudā //</l>\n</lg>\n\n<lg>\n<l>tasya sarve munīndrāśca pratyekasugatā jināḥ /</l>\n<l>arhanto bodhisattvāśca tuṣṭā dadyuḥ samīhitam //</l>\n</lg>\n\n<lg>\n<l>yaścaitadupadeṣṭāraṃ sarvāṃśca śrāvakānapi /</l>\n<l>yathāvidhi samabhyarcya bhojanaiḥ paritoṣayet //</l>\n</lg>\n\n<lg>\n<l>tena sarve 'pi saṃbuddhāḥ pratyekasugatā api /</l>\n<l>arhanto bhikṣavaḥ sarve yogino brahmacāriṇaḥ //</l>\n</lg>\n\n<note><hi rend='bold'>Gkv 289</hi></note>\n<lg>\n<l>bodhisattvāśca sarve 'pi vratino yatayo 'pi ca /</l>\n<l>abhyarcya bhojanairnityaṃ bhaveyuḥ paritoṣitāḥ //</l>\n</lg>\n\n<lg>\n<l>kimevaṃ bahunoktena sarve buddhāḥ munīśvarāḥ /</l>\n<l>sarvāḥ pāramitā devyaḥ sarve saṃghā jinātmajāḥ //</l>\n</lg>\n\n<lg>\n<l>nityaṃ teṣāṃ samālokya kṛpādṛṣṭyānumoditāḥ /</l>\n<l>rakṣāṃ vidhāya sarvatra varaṃ dadyurjagaddhite //</l>\n</lg>\n\n<lg>\n<l>lokapālāśca sarve 'pi sarve devāśca dānavāḥ /</l>\n<l>rakṣāṃ kṛtvā varaṃ dadyusteṣāṃ saddharmasādhinām //</l>\n</lg>\n\n<lg>\n<l>rājāno 'pi sadā teṣāṃ rakṣāṃ kṛtvānumoditāḥ /</l>\n<l>yathābhivāṃchitaṃ kṛtvā pālayeyuḥ samāadarāt //</l>\n</lg>\n\n<lg>\n<l>mantriṇo 'pi sadā teṣāṃ sāmātyasacivānugāḥ /</l>\n<l>sabhṛtyasainyabhaṭṭāśca bhaveyurhitakāriṇaḥ //</l>\n</lg>\n\n<lg>\n<l>sarve vaiśyāśca sarvārthabhartāraḥ syuḥ suhṛtpriyāḥ /</l>\n<l>śreṣṭhimahājanāḥ sarve bhaveyurhitakāriṇaḥ //</l>\n</lg>\n\n<lg>\n<l>dviṣo 'pi dāsatāṃ yāyurduṣṭāśca syurhitāśayāḥ /</l>\n<l>evamanye 'pi lokāśca sarve syurmaitramānasāḥ //</l>\n</lg>\n\n<lg>\n<l>paśavaḥ pakṣiṇaścāpi sarve kīṭāśca jantavaḥ /</l>\n<l>naiva teṣāṃ viruddhāḥ syurbhaveyurhitaśaṃsinaḥ //</l>\n</lg>\n\n<lg>\n<l>evaṃ sarvatra lokeṣu teṣāṃ saddharmasādhinām /</l>\n<l>nirutpātaṃ śubhotsāhaṃ saumāṃgalyaṃ sadā bhavet //</l>\n</lg>\n\n<lg>\n<l>evaṃ bhadrataraṃ puṇyaṃ lokeśabhajonodbhavam /</l>\n<l>matvā taṃ trijagannāthaṃ bhajasva sarvadā smaran //</l>\n</lg>\n\n<lg>\n<l>ye tasya śaraṇe sthitvā dhyātvā samāhitāḥ /</l>\n<l>nāmāpi ca samuccārya bhajanti śraddhayā sadā //</l>\n</lg>\n\n<lg>\n<l>teṣāṃ syuḥ suprasannāni triratnānyapi sarvadā /</l>\n<l>kṛpādṛṣṭyā samālokya kṛtvā ceyuḥ śubhaṃ sadā //</l>\n</lg>\n\n<lg>\n<l>etacchāstrā samādiṣṭamupāguptena bhikṣuṇā /</l>\n<l>śrutvāśokaḥ sa bhūmīndraḥ prābhyananadan prabodhitaḥ //</l>\n</lg>\n\n<note><hi rend='bold'>Gkv 290</hi></note>\n<lg>\n<l>sabhā sarvāvatī sāpi śrutvaitat saṃprasāditā /</l>\n<l>tatheti prativanditvā prābhyanandat prabodhitā //</l>\n</lg>\n\n<lg>\n<l>tataste sakalā lokāḥ samutthāya pramoditāḥ /</l>\n<l>upaguptaṃ tamarhantaṃ natvā svasvālayaṃ yayuḥ //</l>\n</lg>\n\n<lg>\n<l>tataḥ prabhṛti rājā sa lokeśaṃ sarvadā smaran /</l>\n<l>dhyātvā nāma samuccārya prāabhajat pālayan prajāḥ //</l>\n</lg>\n\n<lg>\n<l>tadā tasya narendrasya viṣaye tatra sarvadā /</l>\n<l>nirutpātaṃ śubhotsāhaṃ prāvartata samantataḥ //</l>\n</lg>\n\n<lg>\n<l>iti jayaśriyādiṣṭaṃ niśamya sa sasāṃghikaḥ /</l>\n<l>jinaśrīrāja ātmajñaḥ prābhyanandat prabodhitaḥ //</l>\n</lg>\n\n<lg>\n<l>tataścāsau mahābhijño jayaśrīḥ sugarātātmajaḥ /</l>\n<l>sarvān saṃghān samālokya punarevaṃ samādiśat //</l>\n</lg>\n\n<lg>\n<l>yatredaṃ sūtrarājendraṃ prāvartayet kalāvapi /</l>\n<l>bhāṣedyaḥ śṛṇuyādyaśca śrāvayedyaśca pracārayet //</l>\n</lg>\n\n<lg>\n<l>eteṣāṃ tatra sarveṣāṃ saṃbuddhāḥ sakalāḥ sadā /</l>\n<l>kṛpādṛṣṭyā samālokya kurvantu bhadramābhavam //</l>\n</lg>\n\n<lg>\n<l>sarvāḥ pāramitādevyasteṣāṃ tatra sadā śivam /</l>\n<l>kurvantyā bodhisaṃbhāraṃ pūrayantu jagaddhite //</l>\n</lg>\n\n<lg>\n<l>sarve 'pi bodhisattvāśca pratyekasugatā api /</l>\n<l>arhanto yoginasteṣāṃ bhadraṃ kurvantu sarvadā //</l>\n</lg>\n\n<lg>\n<l>brahmadilokapālaśca sarve cāpi maharṣayaḥ /</l>\n<l>tatra teṣāṃ ca sarveṣāṃ kurvantu maṃgalaṃ sadā //</l>\n</lg>\n\n<lg>\n<l>kāle varṣantu meghāśca bhūyācchasyavatī mahī /</l>\n<l>nirutpātaṃ mahotsāhaṃ subhikṣaṃ bhavatu dhruvam //</l>\n</lg>\n\n<lg>\n<l>bahukṣīrapradā gāvo vṛkṣāḥ puṣpafalānvitāḥ /</l>\n<l>auṣadhyo rasavīryādyā bhūyātsustatra sarvadā //</l>\n</lg>\n\n<lg>\n<l>bhavantu prāṇinaḥ sarve</l>\n<l>ārogyacirajīvinaḥ /</l>\n<l>sarvadravyasamāpannāḥ śrīmanto bhadracāriṇaḥ //</l>\n</lg>\n\n<note><hi rend='bold'>Gkv 291</hi></note>\n<lg>\n<l>rājā bhavatu dharmiṣṭho mantriṇo nīticāriṇaḥ /</l>\n<l>sarve lokāḥ suvṛttisthā bhavantu dharmasādhinaḥ //</l>\n</lg>\n\n<lg>\n<l>mā bhutkaściddurācāraścauro duṣṭaśca vaṃcakaḥ /</l>\n<l>daridro durbhago dīno madamānābhigarvitaḥ //</l>\n</lg>\n\n<lg>\n<l>sarve sattvāḥ samācārāḥ pariśuddhatrimaṇḍalāḥ /</l>\n<l>svasvakulavratārakṣāḥ pracarantu jagaddhite //</l>\n</lg>\n\n<lg>\n<l>sarve bhadrāśayāḥ santaḥ saṃbodhivratacāriṇaḥ /</l>\n<l>triratnabhajanaṃ kṛtvā saṃcarantāṃ sadā śubhe //</l>\n</lg>\n\n<lg>\n<l>iti jayaśriyākhyātaṃ śrutvā sarve 'pi sāṃghikāḥ /</l>\n<l>evamastviti vijñapya prābhyanandan pramoditāḥ //</l>\n</lg>\n\n<p>// iti jinaśrīrājaparipṛṣṭajayaśrīsaṃprabhāṣita-\nśrīmadāryāvalokiteśvaraguṇakāraṇḍavyūhasūtrarājaṃ samāptam //</p>\n\n<lg>\n<l>ye dharmā hetuprabhavā hetuṃ teṣāṃ tathāgato hyavadat /</l>\n<l>teṣāṃ ca yo nirodhaṃ evaṃvādī mahaśramaṇaḥ //</l>\n</lg>\n\n<p>// śubhamastu //</p>\n\n  </body>\n\n"
}