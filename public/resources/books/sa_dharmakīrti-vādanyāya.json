{
  "file_title": "dharmakīrti-vādanyāya",
  "file_title_normal": "dharmakirti-vadanyaya",
  "metadata": {
    "original_title": "Vādanyāya",
    "author": "Dharmakīrti",
    "contributors": [
      {
        "role": "data entry",
        "name": "Motoi Ono",
        "when": ""
      },
      {
        "role": "contribution to GRETIL",
        "name": "Motoi Ono",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": ": M.T. MUCH, Dharmakirtis Vadanyaya Teil I. Wien 1991."
  },
  "body": [
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "Explanatory Remarks"
        },
        {
          "tag": "p",
          "attributes": {},
          "text": "A number of five figures at the left side indicates the location of the key word\nin the basic texts. In the case of the SV, the HB and the VN, the first three figures\nindicate the page number, and the last two indicate the line number (for example,\nSV16026=SV 160,26; HB02314=HB 23,14; VN06110=VN 61,10). In the case of the\nPV and the NB, the second figure indicates the chapter number and the last three\nfigures indicate the karika or sutra number (for example, PV02232=PV, the\nPramanasiddhi-chapter v.232; NB03015=NB, the Pararthanumana-chapter sutra 15.\nIn the case of the SP, the last two figures indicate the karika number (for example,\nSP00015=SP, v.15)."
        },
        {
          "tag": "p",
          "attributes": {},
          "text": "3. In this database, sentences are artificially divided into word-units, although they\ninvolve a phonetic fusion or union in the basic texts. Further, compound words are\ndivided into their shortest constitutive elements (we use a hyphen to indicate that\nhyphenated elements originally form a compound word) with the following\nexceptions:"
        },
        {
          "tag": "p",
          "attributes": {},
          "text": "3.1. The prefixes a-, dur-, nih- remain undivided, irrespective of attachment to\nwords or compound words."
        },
        {
          "tag": "p",
          "attributes": {},
          "text": "3.2. Suffixes making an adverb, for example -vat, -vasa, are divided. But suffixes\nmaking a possessive adjective, for example -vat, -mat, remain undivided, and terms\nsuch as a numeral+ -dha/-vidha/-prakara remain also undivided."
        },
        {
          "tag": "p",
          "attributes": {},
          "text": "3.3. Compound words with the suffixes -ta/-tva or -bhava/-bhuta fundamentally\nremain undivided. For example: karyakaranabhava/-bhuta/-ta."
        },
        {
          "tag": "p",
          "attributes": {},
          "text": "3.4. Compound words with evam-, tat-, tatha-, para-, yatha-, su-, sva- in the\nwordhead fundamentally remain undivided. For example: evamjatiya, tadutpatti,\ntathakrta, paratantra, yathartha, yathasvam, sujnanatva, svabhava."
        },
        {
          "tag": "p",
          "attributes": {},
          "text": "3.5. Some compound words which are regarded as terminology remain also\nundivided. For example: agnihotra, ayogavyavaccheda, arthapatti, padartha,\nparamartha, prasajyapratisedha, viruddhavyabhicarin, samanantarapratyaya,\nsamtanaparinama, samanyalaksana, svabhavapratibandha."
        },
        {
          "tag": "p",
          "attributes": {},
          "text": "4. Those terms whose wordhead is subject to the Sandhi rules (for example, -d\ndhetu-) are cited in their original form (for example, -d *hetu-) for the sake of\nusing this database to make an KWIC index."
        },
        {
          "tag": "p",
          "attributes": {},
          "text": "1. August. 1997 / Tsukuba\nMotoi ONO"
        },
        {
          "tag": "p",
          "attributes": {},
          "text": "Note:\n  This database is quite a tentative one, and I must admit that there are a lot of\nerrors and defects in this version. I would appreciate it very much if the user would\npoint out any errors in this version so that we can make a better new version in the\nfuture."
        },
        {
          "tag": "p",
          "attributes": {},
          "text": "E-mail: ono@logos.tsukuba.ac.jp"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "00101 namaḥ samantabhadrāya.\n00102 nyāyavādinam api vādeṣu asad-vyavasthā-upanyāsaiḥ śaṭhā",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "00103 nigṛhṇanti, tan-niṣedha-artham idam ārabhyate."
                },
                {
                  "tag": "l",
                  "attributes": {},
                  "text": "00104 asādhana-aṅga-vacanam adoṣa-udbhāvanaṃ dvayoḥ /"
                },
                {
                  "tag": "l",
                  "attributes": {},
                  "text": "00105 nigrahasthānam, anyat tu na yuktam iti na iṣyate //1//"
                }
              ]
            }
          ]
        },
        {
          "tag": "p",
          "attributes": {},
          "text": "00106 iṣṭasya arthasya siddhiḥ sādhanam, tasya nirvartakam\n00107 aṅgam, tasya avacanam tasya aṅgasya anuccāraṇaṃ vādino\n00108 nigraha-adhikaraṇam, tad abhyupagamya apratibhayā tūṣṇīṃbhāvāt,\n00109 sādhana-aṅgasya asamarthād vā.\n00110 trividham eva hi liṅgam apratyakṣasya siddher aṅgam,\n00111 svabhāvaḥ kāryam anupalabdhaś ca. tasya samarthanaṃ\n00112 sādhyena vyāptiṃ prasādhya dharmiṇi bhāva-sādhanam,\n00113 yathā yat sat kṛtakam vā, tat sarvam anityam, yathā ghaṭa-ādiḥ,\n00114 san kṛtako vā śabda iti. atra api na kaścit krama-\n00115 niyamaḥ, iṣṭa-artha-siddher ubhayatra aviśeṣāt. dharmiṇi prāk\n00116 sattvaṃ prasādhya paścād api vyāptiḥ prasādhyata eva\n00117 yathā san śabdaḥ kṛtako vā, yaś ca evam, sa sarvo anityaḥ,\n00118 yathā ghaṭa-ādir iti.\n00201 atra vyāpti-sādhanaṃ viparyaye bādhaka-pramāṇa-upadarśanam.\n00202 yadi na sarvaṃ sat kṛtakaṃ vā pratikṣaṇa-vināśi\n00203 syāt, akṣaṇikasya kramayaugapadyābhyām arthakriyā-ayogād\n00204 arthakriyā-sāmarthya lakṣaṇato nivṛttam ity asad eva syāt.\n00205 sarva-sāmarthya-upākhyā viraha-lakṣaṇaṃ hi nirupākhyam iti.\n00206 evaṃ sādhanasya sādhya-viparyaye bādhaka-pramāṇa-anupadarśane\n00207 virodha-abhāvād asya viparyaye vṛtter adarśane api\n00208 san kṛtako vā syān nityaś ca ity anivṛttir eva śaṅkāyāḥ. tato\n00209 vyatirekasya sandehād anaikāntikaḥ syād hetvābhāsaḥ.\n00210 na apy adarśana-mātrād vyāvṛttiḥ, viprakṛṣṭeṣv asarva-darśino\n00211 adarśanasya abhāva-asādhanāt, arvāgdarśanena satām api keṣāṃcid\n00212 arthānām adarśanāt.\n00213 bādhakaṃ punaḥ pramāṇam, yatra kramayaugapadya-ayogaḥ,\n00214 na tasya kvacit sāmarthyam, asti ca akṣaṇike sa iti\n00215 pravartamānam asāmarthyam asal-lakṣaṇam ākarṣati. tena\n00216 yat sat kṛtakaṃ vā tad anityam eva iti sidhyati, tāvatā ca sādhana\n00217 dharma-mātra-anvayaḥ sādhya-dharmasya, svabhāvahetu-\n00218 lakṣaṇaṃ ca siddhaṃ bhavati.\n00219 atra apy adarśanam apramāṇayataḥ kramayaugapadya-ayogasya\n00301 eva asāmarthyena vyāpty-asiddheḥ pūrvakasya api hetor\n00302 avyāptiḥ. iha api punaḥ sādhana-upakrame anavasthā-prasaṅga\n00303 iti cet. na, abhāva sādhanasya adarśanasya apratiṣedhāt. yad\n00304 adarśanaṃ viparyayaṃ sādhayati hetoḥ sādhya-viparyaye,\n00305 tad asya viruddha-pratyupasthāpanād bādhakaṃ pramāṇam\n00306 ucyate. evaṃ hi sa hetuḥ sādhya-abhāve asan sidhyet, yadi\n00307 tatra pramāṇavatā sva-viruddhena bādhyeta. anyathā tatra\n00308 asya bādhaka-asiddhau saṃśayo durnivāraḥ. na ca sarva-anupalabdhir\n00309 bhāvasya bādhikā. tatra sāmarthyaṃ krama-akrama\n00310 yogena vyāptaṃ siddham, prakāra-antara-abhāvāt. tena vyāpaka-\n00311 anupalabdhir akṣaṇike sāmarthyaṃ bādhata iti\n00312 kramayaugapadya-ayogasya sāmarthya-abhāvena vyāpti-siddher\n00313 na anavasthā-prasaṅgaḥ.\n00314 evaṃ svabhāvahetu-prayogeṣu samarthitaṃ sādhana-aṅgaṃ\n00315 bhavati. tasya asamarthanaṃ sādhana-aṅga-avacanaṃ tad-vādinaḥ\n00316 parājaya-sthānam ārabdha-artha-aprasādhanāt, vastutaḥ\n00317 samarthasya hetor upādāne api sāmarthya-apratipādanāt.\n00318 kāryahetāv api sādhana-aṅgasya samarthanam, yat kārya-\n00319 liṅgaṃ kāraṇasya sādhanāya upādīyate, tasya tena saha kāryakāraṇabhāva-\n00401 prasādhanaṃ bhāva-abhāva-sādhana-pramāṇābhyām.\n00402 yathā idam asmin sati bhavati. satsv api tad-anyeṣu\n00403 samartheṣu tad-hetuṣu tad-abhāve na bhavati iti. evaṃ hy\n00404 asya asandigdhaṃ tat-kāryatvaṃ samarthitaṃ bhavati.\n00405 anyathā kevalaṃ tad-abhāve na bhavati ity upadarśane\n00406 anyasya api tatra abhāve sandigdham asya sāmarthyam. anyat\n00407 tatra samartham, tad-abhāvāt tan na bhūtam. etan-nivṛttau\n00408 punar nivṛttir yadṛcchā-saṃvādaḥ, mātṛ-vivāha-ucita-deśa-janmaḥ\n00409 piṇḍa kharjūrasya deśa-antareṣu mātṛ-vivāha-abhāve\n00410 abhāva-vat.\n00411 evaṃ samarthitaṃ tat tat-kāryaṃ sidhyati. siddhaṃ\n00412 sat sva-sambhavena tat-sambhavaṃ sādhayati. kāryasya kāraṇa-\n00413 avyabhicārāt. avyabhicāre ca sva-kāraṇaiḥ sarva-kāryāṇāṃ\n00414 sadṛśo nyāyaḥ. evam asamarthanaṃ kāryahetāv api sādhana-\n00415 aṅga-avacanaṃ tad-vādinaḥ parājaya-sthānam, asamarthite\n00416 tasmin kāryatva-asiddher artha-antarasya tadbhāva-apratibaddha-\n00417 svabhāvasya bhāve tadbhāva-niyama-abhāvād ārabdha-artha-\n00418 asiddheḥ, vastutaḥ kāryasya apy upādāne tad-apratipādanāt.\n00420 anupalabdhāv api pratipattur upalabdhi-lakṣaṇa-prāptasya\n00421 anupalabdhi-sādhanaṃ samarthanam, tādṛśyā eva anupalabdher\n00422 asad-vyavahāra-siddheḥ, anupalabdhi-lakṣaṇa-prāptasya\n00423 pratipattṛ-pratyakṣa-upalabdhi-nivṛttāv apy abhāva-asiddheḥ.\n00501 tatra upalabdhi-lakṣaṇa-prāptiḥ svabhāva-viśeṣaḥ kāraṇa-antara-\n00502 sākalyaṃ ca. svabhāva-viśeṣo yan na trividhena\n00503 viprakarṣeṇa viprakṛṣṭam, yad anātma-rūpa-pratibhāsa-vivekena\n00504 pratipattṛ-pratyakṣa-pratibhāsa-rūpam. tādṛśaḥ satsv\n00505 anyeṣu upalambha-pratyayeṣu tathā anupalabdho asad-vyavahāra-\n00506 viṣayaḥ. tato anyathā sati liṅge saṃśayaḥ.\n00507 atra api sarvam evaṃvidham asad-vyavahāra-viṣaya iti\n00508 vyāptiḥ, kasyacid asato abhyupagame tal-lakṣaṇa-aviśeṣāt; na\n00509 hy evaṃvidhasya asattvān abhyupagame anyatra tasya yogaḥ.\n00510 na hy evaṃvidhasya sataḥ satsv anyeṣu upalambha-kāraṇeṣv\n00511 anupalabdhiḥ. anupalabhyamāṇaṃ tv īdṛśaṃ na asti ity etāvanmātra-\n00512 nimitto ayam asad-vyavahāraḥ, anyasya tan-nimittasya\n00513 abhāvāt.\n00514 sarva-sāmarthya-viveko nimittam iti cet, evam etat tasya eva\n00515 sarva-sāmarthya-vivekina evaṃ pratītiḥ, anyasya tat-pratipatty-\n00516 upāya-abhāvāt. tat-pratipattau ca satyām asad-vyavahāra\n00517 iti idaṃ tan-nimittam ucyate.\n00518 buddhi-vyapadeśa-arthakriyābhyaḥ sad-vyavahāro viparyaye\n00519 ca asad-vyavahāra iti cet, bhavati buddher yathokta-pratibhāsāyāḥ\n00520 sad-vyavahāraḥ, viparyaye asad-vyavahāraḥ.\n00521 pratyakṣa-aviṣaye tu syāl liṅgajāyā api kutaścit sad-vyavahāraḥ.\n00522 asad-vyavahāras tu tad-viparyaye anaikāntikaḥ, viprakṛṣṭe\n00523 arthe pratipattṛ-pratyakṣasya anyasya vā pramāṇasya\n00524 nivṛttāv api saṃśayāt.\n00601 na ca sarve buddhi-vyapadeśās tad-bheda-abhedau vā vastu-\n00602 sattāṃ vastu-bheda-abheda-sattāṃ vā sādhayanti, asatsv api\n00603 kathaṃcid atīta-anāgata-ādiṣu nānā-eka-arthakriyākāriṣu vā artheṣu\n00604 tad-bhāva sthāpanāya nānā-ekātma-abhāve api nānā-eka-rūpāṇāṃ\n00605 vṛtteḥ, rājā mahā-sammataḥ prabhavo rājavaṃśasya, śaṅkhaś\n00606 cakravarttī mahā-sammata-nirmitasya yūpasya utthāpayitā,\n00607 śaśa-viṣāṇam, rūpaṃ sanidarśanaṃ sapratigham,\n00608 ghaṭaś ca iti. na hi sanidarśana-ādi śabdā nānā-vastu-viṣayā ekatra\n00609 upasaṃhārāt.\n00610 nānā-viṣayatve apy ekatra upasaṃhāras tan-nimittānān tatra\n00611 samavāyād iti cet, āyāse vata ayaṃ tapasvī padārthaḥ patito\n00612 aneka-sambandhinam upakṛtya-anekaṃ śabdam ātmani tebhyaḥ\n00613 samāśaṃsan. sa yaiḥ śakti-bhedair anekaṃ sambandhinam\n00614 upakaroti tair eva anekaṃ śabdaṃ kiṃ na utthāpayati.\n00615 evaṃ hy anena paraṃpara-anusāra-pariśramaḥ parihṛto\n00616 bhavati nānā-śabda-utthāpana asāmarthye nānā-sambandhy-\n00617 upakāro api mā bhūt, anupakāre hi teṣāṃ tat-sambandhitā\n00618 api na sidhyati.\n00619 ghaṭa ity api ca rūpa-ādaya eva bahava eka-arthakriyākāriṇa\n00620 eka-śabda-vācyā bhavantu, kim artha-antara-kalpanayā.\n00621 bahavo api hy eka-artha-kāriṇo bhaveyuś cakṣur-ādi-vat. tat-sāmarthya-\n00622 sthāpanāya tatra eka-śabda-niyogo api syād iti yuktaṃ\n00623 paśyāmaḥ. na ca niḥprayojanā lokasya artheṣu śabda-yojanā.\n00624 tatra ye arthāḥ saha pṛthag vā eka-prayojanās teṣāṃ tadbhāva-\n00625 sthāpanāya hy eka-śabdo niyujyate yadi, kiṃ syāt. tad-arthakriyā-\n00701 śakti-sthāpanāya niyuktasya samudāya-śabdasya eka-\n00702 vacana-virodho api na asty eva. sahitānāṃ sā śaktir ekā na\n00703 pratyekam iti samudāya-śabda ekasmin samudāye vācye\n00704 eka-vacanaṃ ghaṭa iti. jāti śabdeṣv arthānāṃ pratyekaṃ\n00705 sahitānāṃ ca śakter nānā-ekā ca śaktir iti, nānā-eka-śakti-vivakṣāyāṃ\n00706 bahu-vacanam eka-vacanaṃ ca icchāto vṛkṣā vṛkṣa iti\n00707 syāt, yady eṣa niyamo bahuṣv eva bahu-vacanam, ekasminn\n00708 eka-vacanam iti. asmākan tu sāṃketikeṣv artheṣu saṃketa-\n00709 vaśād vṛttir ity anabhiniveśa eva.\n00710 nānā-eko rūpa-ādir eka-śabda-utthāpane śakta iti cet, kiṃ vai\n00711 puruṣa-vṛtter anapekṣāḥ śabdān arthāḥ svayam utthāpayanti,\n00712 āhosvit puruṣair śabdā vyavahāra-artham artheṣu\n00713 niyujyante. svayam utthāpane hi bhāva-śaktir aśaktir vā cintyeta,\n00714 na ca tad yuktam. puruṣais teṣāṃ niyoge yatheṣṭaṃ\n00715 niyuñjīrann iti kas tatra upālambhaḥ, nimittaṃ ca niyogasya\n00716 uktam eva. api ca yadi na rūpa-ādīnām ekena śabdena sambandhaḥ,\n00717 katham ekena eṣām āśraya-abhimatena dravyeṇa\n00718 sambandha iti kevalam ayam asad-bhūta-abhiniveśa eva.\n00719 na vayam eka-sambandha-virodhād ekaṃ śabdaṃ na icchāmaḥ,\n00720 api tv abhinnānāṃ rūpa-ādīnāṃ ghaṭa-kambala-ādiṣu nānā-\n00721 arthakriyā-śabda-virodhāt ta eka-rūpāḥ samudāya-antara-asambhāvinīm\n00722 arthakriyām eva na kuryuḥ. tena tat-prakāśanāya ekaikena\n00723 api śabdena na ucyeran. bhavatu nāma kasyacid ayaṃ\n00724 vāñcchā bhaveyur eka-rūpā rūpa-ādayaḥ sarva-samudāyeṣv iti.\n00725 kim idaṃ paraspara-vivikta-rūpa pratibhāsa-adhiyakṣa-darśanam\n00726 enām upekṣate. aniṣṭaṃ ca idaṃ rūpa-ādīnāṃ pratisamudāyaṃ\n00727 svabhāva-bheda-upagamāt.\n00801 yady anya eva rūpa-ādibhyo ghaṭa iti ekaḥ syāt,\n00802 kiṃ syāt. astu, pratyakṣasya sato arūpa-ādi-rūpasya tad-vivekena buddhau\n00803 svarūpeṇa pratibhāsena kim āvaraṇam. pratibhāsamānāś\n00804 ca vivekena pratyakṣā arthā dṛśyante apṛthagdeśatve\n00805 api gandha-rasa-ādayaḥ, vāta-ātapa-sparśa-ādayaś ca eka-indriya-grāhyatve\n00806 api. idam eva ca pratyakṣasya pratyakṣatvam, yad\n00807 anātma-rūpa-vivekena svarūpasya buddhau samarpaṇam.\n00808 ayaṃ punar ghaṭo amūlya-dāna-krayī, yaḥ svarūpaṃ ca na upadarśayati\n00809 pratyakṣatāṃ ca svīkartum icchati. etena buddhi-\n00810 śabda-ādayo api vyākhyātā yadi tais tat-sādhanam iṣyate. na ca\n00811 pratyakṣasya anabhibhave rūpa-anupalakṣaṇam, yena tat-sādhanāya\n00812 liṅgam ucyate. apratyakṣatve apy apramāṇasya sattā-\n00813 upagamo na yuktaḥ. tan na rūpa-ādibhyo anyo ghaṭaḥ. evaṃ\n00814 tāvan na buddhi-vyapadeśābhyāṃ sattā-vyavahāraḥ sattā-\n00815 bheda-abheda-vyavahāro vā ata eva na tad-viparyayād viparyayaḥ.\n00817 arthakriyātas tu sattā-vyavahāraḥ syāt, na sattā-bheda-abheda-\n00818 vyavahāraḥ, ekasya apy aneka-arthakriyā-darśanāt, yathā\n00819 pradīpasya vijñāna-varti-vikāra-jvālā-antara-utpādanāni, anekasya\n00820 api cakṣur-āder eka-vijñāna-kriyā-darśanāt.\n00821 na brūmo arthakriyā-bheda-mātreṇa sattā-bheda iti, kiṃ\n00822 tarhi adṛṣṭa-arthakriyā-bhedena. yā arthakriyā yasminn adṛṣṭā\n00823 punar dṛśyate sā sattā-bhedaṃ sādhayati, yathā mṛdy adṛṣṭā\n00824 saty udaka-dhāraṇa-ādy-arthakriyā ghaṭe dṛśyamānā, adṛṣṭā api\n00825 tantuṣu prāvaraṇa-ādy-arthakriyā paṭe dṛśyata iti sattā-\n00826 bhedaḥ.\n00901 sidhyati evam artha-antaram, tathā apy avayavī na sidhyati.\n00902 yathāpratyayaṃ saṃskāra-santatau svabhāva-bheda-utpatter\n00903 arthakriyā-bhedaḥ, araṇi-nirmathana-avasthā-bhedād iva agneḥ\n00904 sthūla-karīṣa-tṛṇa-kāṣṭha-dahana-śakti-bhedaḥ. tathā yathāpratyayaṃ\n00905 svabhāva-bheda-utpattes tantv-ādiṣv arthakriyā-bhedaḥ.\n00906 etena buddhi-vyapadeśa-bheda-abhedau vyākhyātau.\n00907 tatra yad uktam arthakriyātaḥ sattā-vyavahāra-siddhiḥ,\n00908 viparyayād viparyaya iti satyam etat. sa eva tu viparyayo\n00909 anupalabdhi-lakṣaṇa-prāpteṣu na sidhyati. tatra punar idam\n00910 anicchato apy āyātam, yasya idaṃ sāmarthyam upalabdhi-lakṣaṇa-\n00911 prāptaṃ san na upalabhyate, so asad-vyavahāra-viṣayaḥ\n00912 sāmarthya-lakṣaṇatvāt sattvasya iti. tathā api ko atiśayaḥ pūrvakād\n00913 asya. na hi svabhāvād artha-antaraṃ sāmarthyam, tasya\n00914 upalabdhi-lakṣaṇa-prāptasya yo anupalambhaḥ sa svabhāvasya\n00915 eva iti pūrvakā eva iyam anupalabdhiḥ. tasmād anena kvacit\n00916 keṣāṃcid asad-vyavahāram abhyupagacchatā ato anupalambhād\n00917 abhyupagantavyo na vā kvacid viśeṣa-abhāvāt. so\n00918 anyatra api tathāvidhe aviśiṣṭa iti so api tathā astv iti vyāptiḥ:\n00919 sarva evaṃvidho anupalabdho asad-vyavahāra-viṣaya iti.\n00920 na eva kaścit kvacit kathaṃcid anupalabdho apy asad-vyavahāra-\n00921 viṣaya iti cet, sarvasya sarva-rūpāṇāṃ sarvadā anivṛtteḥ\n00922 sarvaṃ sarvatra sarvadā samupayujyeta. idaṃ ca na\n00923 syāt: idam ataḥ, nāta idam, iha idam, iha na idam, idānīm\n00924 idam, idānīṃ na idam, idam evam, idaṃ na evam iti, kasyacid\n00925 api rūpasya kathaṃcid kvacit kadācid viveka-hetor abhāvāt.\n00926 ananvaya-vyatirekaṃ viśvaṃ syāt, bheda-abhāvāt.\n01001 avasthā-nivṛtti-pravṛtti-bhedebhyo vyavasthā iti cet, nanu\n01002 ta eva sarva-viṣayasya asad-vyavahārasya abhāvān na sambhavanti,\n01003 yatas tebhyo vyavasthā syāt. kvacid viṣaye asad-vyavahāra-\n01004 upagame sa kuta iti vaktavyam. na hy anupalambhād\n01005 anyo vyavaccheda-hetur asti, vidhi-pratiṣedhābhyāṃ vyavacchede\n01006 sarvadā anupalambhasya eva sādhanatvāt. anupalambhād\n01007 eva tad-abhyupagame sa yatra eva asti sarvo asad-vyavahāra-\n01008 viṣaya iti vaktavyam, viśeṣa-abhāvāt.\n01009 sarva-pramāṇa-nivṛttir anupalabdhiḥ. sā yatra so asad-viṣaya\n01010 iṣṭa iti cet, sukumāra-prajño devānāṃpriyo na sahate\n01011 pramāṇa-cintā-vyavahāra-parikleśaṃ yena na atra ādaraṃ kṛtavān.\n01012 na hy anumāna-ādi-nivṛttir abhāvaṃ gamayati vyabhicārāt,\n01013 na sarva-pratyakṣa-nivṛttir asiddheḥ, na ātma-pratyakṣa-aviśeṣa-\n01014 nivṛttir api viprakṛṣṭeṣu. tasmāt svabhāva-viśeṣo yataḥ\n01015 pramāṇān niyamena sad-vyavahāraṃ pratipadyate, tan-nivṛttis\n01016 tasya asad-vyavahāraṃ sādhayati, tat-svabhāva-sattāyās tat-\n01017 pramāṇa-sattayā vyāpteḥ. na ca upalabdhi-lakṣaṇa-prāptasya arthasya\n01018 pratyakṣād anya-upalabdhir yena anumānād asya upalabdhiḥ\n01019 syāt. na ca tad-rūpa-anyathābhāvam antareṇa apratyakṣatā-\n01020 anyathābhāve ca tad eva na syāt.\n01021 api ca kuta idam amantra-oṣadham indrajālaṃ bhāvena\n01022 śikṣitam, yad ayam ajāta-anaṣṭa-rūpa-atiśayo avyavadhāna-adūra-\n01101 sthānas tasya eva tad-avasthā indriya-āder eva puruṣasya kadācit\n01102 pratyakṣo apratyakṣaś ca, yena kadācit asya anumānam upalabdhiḥ\n01103 kadācit pratyakṣaṃ kadācid āgamaḥ, etasminn eva anatiśaye\n01104 amīṣāṃ prakārāṇāṃ virodhāt.\n01105 na anatiśaya eka-atiśaya-nivṛttyā apara-atiśaya-utpattyā ca vyavahāra-\n01106 bheda-upagamāt. so atiśayas tasya ātmabhūto ananvayo nivartamānaḥ\n01107 pravartamānaś ca kathaṃ na svabhāva-nānātvam\n01108 ākarṣayati sukha-duḥkha-vat. sānvayatve ca kā kasya\n01109 pravṛttir nivṛttir vā iti yat kiṃcid etat.\n01110 athavā yadi kasyacit svabhāvasya pravṛtti-nivṛttī svayam\n01111 abhyanujñāyete, tad eva paro bruvāṇaḥ kim iti na anumanyate.\n01112 tasya niranvaya-upajanana-vināśa-upagamād iti cet, ko\n01113 ayam anvayo nāma bhāvasya janma-vināśayoḥ. śaktiḥ, sā asty\n01114 eva prāg api janmano nirodhād apy ūrdhvam. tena ayaṃ na apūrvaḥ\n01115 sarvathā jāyate, na pūrvo vināśyati iti. yadi sā sarvadā anatiśayā\n01116 kim idānīm atiśayavat yat kṛto ayaṃ vyavahāra-vibhāgaḥ.\n01117 tā avasthā atiśayavatya iti cet tā avasthāḥ sā ca\n01118 śaktiḥ, kim eko bhāva āhosvin nānā. ekaś cet, katham idānīm\n01119 idam ekatra avibhakta-ātmani niṣparyāyaṃ paraspara-vyāhataṃ\n01120 yokṣyate: janma-ajanma nivṛttir anivṛttir ekatvaṃ nānātvaṃ\n01121 pratyakṣatā-apratyakṣatā arthakriyā-upayogo anupayogaś\n01122 ca ity ādi.\n01201 asti paryāyo avasthā śaktir iti tena avirodha iti cet, vismaraṇa-\n01202 śīlo devānāṃpriyaḥ prakaraṇaṃ na lakṣayati. śaktir\n01203 avasthā ity eko bhāvo avibhāga iti pakṣe ayaṃ virodha uktaḥ.\n01204 atha asty anayor vibhāgo na kaścid virodhaḥ, kevalaṃ\n01205 sānvayau bhāvasya janma-vināśāv iti na syāt, yasmād yasya anvayo\n01206 na tasya janma-vināśau yasya ca tau na tasya anvayaḥ.\n01207 tayor abhedād adoṣa iti cet, anuttaraṃ bata, doṣa-saṅkaṭam\n01208 atrabhavān dṛṣṭi-rāgeṇa praveśyamāno api na ātmānaṃ\n01209 cetayati. abhedo hi nāma-aikyaṃ tāv iti ca bheda-adhiṣṭhāno\n01210 bhāviko vyavahāraḥ. nivṛtti-prādurbhāvayor anivṛtti-prādurbhāvau\n01211 sthitāv, asthitir ity ādikaṃ nānātva-lakṣaṇaṃ ca\n01212 kathaṃ yojyate. eṣa hi bhāvānāṃ bheda etad-virahaś ca abhedo\n01213 yathā sukha-ādiṣu śakty- avasthayoś ca ekātmani. anyathā\n01214 bheda-abheda-lakṣaṇa-abhāvād bheda-abhedayor avyavasthā syāt\n01215 sarvatra.\n01216 tadātmani prādurbhāvo abhedaḥ, viparyaye bhedaḥ, yathā\n01217 mṛd-ātmani prādurbhavato ghaṭasya tasmād abhedaḥ.\n01218 bhedaś ca viparyaye sukha-duḥkhayor iti, idaṃ bheda-\n01219 abheda-lakṣaṇam, tena avirodha iti cet, na vai mṛdātmani\n01220 ghaṭasya prādurbhāvaḥ, kiṃ tarhi mṛdātmā eva kaścit\n01221 ghaṭaḥ. na hy ekas trailokye mṛd-ātmā, prativijñapti-pratibhāsa-\n01222 bhedāt dravya-svabhāva-bhedāt. evaṃ hy asya api sukha-ādiṣu\n01223 caitanyeṣu ca bheda-avagamaḥ samartho bhavati, yady\n01224 evaṃ bhedaḥ syāt.\n01301 saty apy etasmin kasyacid ātmano anvayād aikyam iti\n01302 cet, sukha-ādiṣv apy ayaṃ prasaṅgaḥ caitanyeṣu ca. na ca ghaṭa-\n01303 ādiṣv api sarva-ātmanā anvayo avaiśvarūpya-sahotpatty-ādi-prasaṅgāt.\n01304 na ca ghaṭaṃ mṛd-ātmānaṃ ca kaścid vivekena upalakṣayati.\n01305 yena evaṃ syād idam iha prādurbhūtam iti. na hy\n01306 adhiṣṭhāna-adhiṣṭhāninor vivekena anupalakṣaṇe evaṃ bhavati.\n01307 na ca śakteḥ śakty-ātmani prādurbhāva iti tasyāḥ svātmano\n01308 abhedo na syāt.\n01309 etena pariṇāmaḥ pratyuktaḥ, yo api hi kalpayet, yo yasya\n01310 pariṇāmaḥ, sa tasmād abhinna iti, na hi śakter ātma-apariṇāma\n01311 iti, kiṃ ca idam uktaṃ bhavati pariṇāma iti. avasthitasya\n01312 dravyasya dharma-antara-nivṛttir dharma-antara-prādurbhāvaś\n01313 ca pariṇāmaḥ yat tad dharma-antaraṃ nivartate\n01314 prādurbhavati ca, kiṃ tat tad eva avasthitaṃ dravyaṃ syāt.\n01315 tato artha-antaraṃ vā anya-vikalpa-abhāvāt.\n01316 yadi tat tad eva, tasya avasthānaṃ na nivṛtti-prādurbhāvāv\n01317 iti kasya tāv iti vaktavyam. avasthitasya dharma-antaram iti\n01318 ca na sidhyati. na hi tad eva tasya anapāśrita-vyapekṣa-abhedaṃ\n01319 dharma-antaraṃ bhavati.\n01320 atha dravyād artha-antaraṃ dharmaḥ, tadā tasya nivṛtti-\n01321 prādurbhāvābhyāṃ na dravyasya pariṇatiḥ. na hy artha-antaragatābhyāṃ\n01322 nivṛtti-prādurbhāvābhyām artha-antarasya pariṇatiḥ,\n01323 caitanye api prasaṅgāt.\n01401 dravyasya dharma iti ca vyapadeśo na sidhyati sambandha-\n01402 abhāvāt. na hi kāryakāraṇabhāvād anyo vastu-sambandho\n01403 asti. na ca anayoḥ kāryakāraṇabhāvaḥ, svayam atadātmano\n01404 atat-kāraṇatvāt, dharmasya dravyād artha-antara-bhūtatvāt.\n01406 arthāntaratve api dharma-kāraṇatve dharma-antarasya\n01407 kāryasya utpādanād dravyasya pariṇāma iti iṣṭaṃ syāt. tad aviruddham\n01408 anyasya api, hetu-phala-santāne mṛd-dravya-ākhye pūrvakān\n01409 mṛt-piṇḍa-dravyāt kāraṇād uttarasya ghaṭa-dravyasya\n01410 kāryasya utpattau mṛd-dravyaṃ pariṇatam iti vyavahārasya upagamāt.\n01411 na ca dharmasya dravyāt tattvānyatvābhyām anyo\n01412 vikalpaḥ sambhavati, ubhayathā api na pariṇāmaḥ.\n01413 na nirvivekaṃ dravyam eva dharmaḥ, na api dravyād\n01414 artha-antaram, kiṃ tarhi, dravyasya saṃniveśo avasthā-antaram,\n01415 yathā aṅgulīnāṃ muṣṭiḥ. na hy aṅguly eva nirvivekā muṣṭiḥ,\n01416 prasāritānām amuṣṭitvāt, na apy artha-antaram, pṛthak-svabhāvena\n01417 anupalabdher iti cet, na, muṣṭer aṅguli-viśeṣatvāt. aṅgulya\n01418 eva hi kāścin muṣṭiḥ, na sarvāḥ. na hi prasāritā aṅgulyo\n01419 nirviveka-svabhāvā muṣṭy-aṅgulyaḥ, avasthā-dvaye api ubhaya-\n01420 pratipatti-prasaṅgāt. ya eva hi khalu vivekaḥ svabhāvabhūtaḥ,\n01421 sa eva vastu-bheda-lakṣaṇaṃ sukha-duḥkha-vat. parabhūte\n01501 ca viveka-utpāde aṅgulyaḥ prasāritā eva upalabhyeran, na hi\n01502 svayaṃ svabhāvād acyutasya artha-antara-utpāde anyathā-upalabdhiḥ,\n01503 atiprasaṅgāt\n01504 nanu uktaṃ na dravyam eva nirvivekam avasthā, na api\n01505 dravyād artha-antaram iti. uktam idam, na punar yuktam, na\n01506 hi sato vastunas tattvānyatve muktvā anyaḥ prakāraḥ sambhavanti,\n01507 tayor vastuni paraspara-parihāra-sthita-lakṣaṇatvena\n01508 eka-tyāgasya apara-upādāna-nāntarīyakatvāt. aṅgulīṣu punaḥ\n01509 pratikṣaṇa-vināśinīṣv anyā eva prasāritāḥ, anyā muṣṭiḥ.\n01510 tatra muṣṭy-ādi-śabdā viśeṣa-viṣayāḥ, aṅgulī-śabdaḥ sāmānya-\n01511 viṣayaḥ, bīja-aṅkura-ādi-śabda-vat vrīhy-ādi-śabda-vac ca. tena aṅgulyaḥ\n01512 prasāritā na muṣṭiḥ.\n01513 tad yadi prāg asad eva kāraṇe kāryaṃ bhavet, kiṃ na\n01514 sarvaḥ sarvasmād bhavati. na hy asattve kaścid viśeṣa iti.\n01515 nanu sarvatra sarvasya sattve apy ayaṃ tulyo doṣaḥ. na hi\n01516 sattve kaścid viśeṣaḥ. viśeṣe vā sa viśeṣas traiguṇyād\n01517 bhinnaḥ syāt, tadbhāve viśeṣasya ananvayāt. sataś ca sarvātmanā\n01518 niṣpanna-avasthāyām iva kiṃ jāyate. sādhana-vaiphalyaṃ\n01519 ca, sādhyasya kasyacid abhāvāt yasya kasyacid atiśayasya\n01520 tatra kathaṃcid asata utpattau, so atiśayas tatra asan\n01521 kathaṃ jāyate. jātau vā sarvaḥ sarvasmāj jāyeta iti tulyaḥ paryanuyogaḥ.\n01601 na atiśayas tatra sarvathā na asti, kathaṃcit sata eva bhāvād\n01602 iti cet, yathā na asti, sa prakāras tatra asan kathaṃ jāyeta.\n01603 na ca sarvathā sataḥ kaścij janma-artha ity uktam.\n01604 asato api kāryasya kāraṇād utpāde, yo yaj-janana-svabhāvaḥ,\n01605 tata eva tasya janma, na anyasmād iti niyamaḥ.\n01606 tasya api sa svabhāva-niyamaḥ sva-hetor ity anādi-bhāva-svabhāva-\n01607 niyamaḥ.\n01608 api ca, yadi mṛt-piṇḍe ghaṭo asti, kathaṃ tad-avasthāyāṃ\n01609 na paścād-vad upalabdhiḥ, tad-arthakriyā vā. vyakter aprādurbhāvād\n01610 iti cet, tasya eva tad-arthakriyā-ādi-bhāve ghaṭatvāt,\n01611 tad-rūpasya ca prāg asattvāt, kathaṃ ghaṭo asti. na hi rūpa-antarasya\n01612 sattve rūpa-antaram asti. na ca rūpa-pratibhāsa-bhede vastv-\n01613 abhedo yuktaḥ, atiprasaṅgāt.\n01614 tasmād ya upalabdhi-lakṣaṇa-prāpta-svabhāvo anupalabdhaḥ,\n01615 sa na asty eva. na hi tasya tat-svabhāva-sthitāv anupalabdhiḥ.\n01616 tad-asthitiś ca atattvaṃ. paraspara-svabhāva-asthitayor\n01617 iva duḥkha-sukhayor iti vyāptir asad-vyavahāra-niścayena\n01618 anupalabdhi-viśeṣasya.\n01619 tena anupalabdhyā kasyacid vyavacchedaṃ prasādhayatā\n01620 tasya yathokta-upalabdhi-lakṣaṇa-prāptir upadarśaniyā. upadarśya-\n01621 anupalabdhi-nirdeśaḥ samarthanaṃ svabhāva-anupalabdhau.\n01622 vyāpaka-anupalabdhāv api dharmayor vyāpyavyāpakabhāvaṃ\n01623 prasādhya vyāpakasya nivṛtti-prasādhanaṃ samarthanam.\n01624 kāraṇa-anupalabdhāv api kāryakāraṇabhāvaṃ\n01625 prasādhya kāraṇasya nivṛtti-prasādhanaṃ samarthanam. tad-\n01626 viruddha-upalabdhiṣv api dvayor viruddhayor ekasya viruddhasya\n01627 upadarśanaṃ samarthanam.\n01701 evam anupalabdhau sādhana-aṅgasya asamarthanaṃ sādhana-\n01702 aṅga-avacanaṃ tad vādino nigrahasthānam, asamarthane\n01703 tasmin sādhya-asiddheḥ.\n01704 athavā sādhyate tena pareṣām apratīto artha iti sādhanaṃ\n01705 trirūpa-hetu-vacana-samudāyaḥ. tasya aṅgaṃ pakṣa-dharma-\n01706 ādi-vacanam. tasya ekasya apy avacanam asādhana-aṅga-vacanam.\n01707 tad api vādino nigrahasthānam tad-avacane hetu-rūpasya\n01708 eva avacanena siddher abhāvāt.\n01709 athavā tasya eva sādhanasya yan na aṅgaṃ pratijñā-upanaya-\n01710 nigamana-ādi, tasya asādhana-aṅgasya sādhana-vākye upādānaṃ\n01711 vādino nigrahasthānam, vyartha-abhidhānāt.\n01712 anvaya-vyatirekayor vā sādharmyavati vaidharmyavati\n01713 ca sādhana-prayoga ekasya eva abhidhānena siddher bhāvāt,\n01714 dvitīyasya asāmarthyam iti tasya apy asādhana-aṅgasya abhidhānaṃ\n01715 nigrahasthānam vyartha-abhidhānād eva.\n01716 nanu ca viṣaya-upadarśanāya pratijñā-vacanam asādhana-aṅgam\n01717 apy upadeyam eva. na, vaiyarthyāt. asaty api pratijñā-\n01718 vacane yathoktāt sādhana-vākyād bhavaty eva iṣṭa-artha-siddhir\n01719 ity apārthakaṃ tasya upādānam. yadi ca viṣaya-upadarśanam\n01720 antareṇa pratīter anutpattiḥ, kathaṃ na pratijñā sādhana-\n01721 avayavaḥ. na hi pakṣa-dharma-ādi-vacanasya api pratīti-hetu-\n01722 bhāvād anyaḥ sādhana-arthaḥ. sa pratijñā-vacane api tulya iti\n01723 kathaṃ na sādhanam.\n01801 kevalasya asāmarthyād asādhanatvam iti cet, tat tulyaṃ\n01802 pakṣa-dharma-vacanasya api iti tad api na sādhana-avayavaḥ syāt.\n01803 na hi pakṣa-dharma-vacanāt kevalāt pratipatter utpattiḥ.\n01804 etena saṃśaya-utpattiḥ pratyuktā, pakṣa-dharma-vacanād api\n01805 kevalād apradarśite sambandhe saṃśaya-utpatteḥ. tasmād\n01806 vyartham eva sādhana-vākye pratijñā-vacana-upādānaṃ vādino\n01807 nigrahasthānam.\n01808 athavā sādhanasya siddher yan na aṅgam asiddho viruddho\n01809 anaikāntiko vā hetvābhāsaḥ. tasya api vacanaṃ vādino\n01810 nigrahasthānam asamartha-upādānāt.\n01811 tathā sādhya-ādi-vikalasya ananvaya-apradarśita-anvaya-āder api\n01812 dṛṣṭāntābhāsasya asādhana-aṅgasya vacanam api vādino nigrahasthānam,\n01813 asamartha-upādānād eva. na hi tair hetoḥ sambandhaḥ\n01814 śakyate pradarśayitum, apradarśanād asāmarthyam.\n01816 athavā siddhiḥ sādhanam tad-aṅgaṃ dharmo yasya arthasya\n01817 vivāda-āśrayasya vāda-prastāva-hetoḥ, sa sādhana-aṅgaḥ.\n01818 tad-vyatirekeṇa aparasya apy ajijñāsitasya viśeṣasya śāstra-āśraya-\n01819 vyāja-ādibhiḥ prakṣepo ghoṣaṇaṃ ca para-vyāmohana-anubhāṣaṇa-\n01820 śakti-vighāta-ādi-hetoḥ. tad apy asādhana-aṅga-vacanaṃ\n01901 vādino nigrahasthānam, aprastuta-abhidhānāt, tathā viśeṣa-sahitasya\n01902 arthasya prativādino ajijñāsitatvāt. jijñāsāyām adoṣaḥ.\n01903 jijñāsitaṃ punar arthasya anyasya prasaṅga-paraṃparayā\n01904 yeṣa panna-ādinā bahiḥ prativādinaḥ prāśnikānāṃ ca\n01905 nyāyadarśinām iti. ebhiḥ kathā-viccheda eva karaṇīyaḥ, na\n01906 hi kaścid arthaḥ kvacit kriyamāṇa-prasaṅge na prayujyate,\n01907 nairātmyavādinas tu tat-sādhane nṛtya-gīty-āder api tatra\n01908 prasaṅgāt.\n01909 yathā pratijñā-abhidhāna-pūrvakaṃ kaścit kuryāt. na asty\n01910 ātmā iti vayaṃ bauddhā brūmaḥ. ke bauddhāḥ. ye buddhasya\n01911 bhagavataḥ śāsanam abhyupagatāḥ. ko buddho bhagavān.\n01912 yasya śāsane bhadanta-aśvaghoṣaḥ pravrajitaḥ. kaḥ punar\n01913 bhadanta-aśvaghoṣaḥ. yasya rāṣṭra-pālaṃ nāma nāṭakam.\n01914 kīdṛśaṃ rāṣṭra-pālaṃ nāma nāṭakam iti prasaṅgaṃ kṛtvā\n01915 nāndyante tataḥ praviśati sūtradhāra iti paṭhen nṛtyed\n01916 gāyec ca. prativādī taṃ ca sarva-prasaṅgaṃ na anukartuṃ\n01917 samartha iti parājitaḥ syād iti.\n01918 sabhyaḥ sādhu-sammatānāṃ viduṣāṃ tattva-cintā-prakāraḥ.\n01919 na ca evaṃ prastutasya paryavasānaṃ sambhavati, aniścaya-\n01920 phalatvād anārambha eva vādasya.\n02001 kathaṃ ca evaṃ jaya-parājayau, prativādino apy ananubhāṣaṇasya\n02002 evaṃprakārasya prasaṅgasya vistareṇa anubhāṣaṇa-\n02003 vyājena sambhavād aniścitatvāc ca. tasmāt pratijñā-vacanam\n02004 eva tāvan na nyāyyam. kutaḥ punar tatra ajijñāsita-\n02005 viśeṣa-prasaṅga-upanyāsas tad-vyākhyā-prasaṅga-vitatha-pralāpaś\n02006 ca. sarvaś ca ayaṃ prakāro durmatibhiḥ śaṭhair nyāya-sāmarthyena\n02007 artha-pratipādane asamarthaiḥ pravartitaḥ. yathā\n02008 puruṣa-atiśaya-pūrvakāni tanu-karaṇa-bhuvana-ādīni iti pratijñāya\n02009 tanu-karaṇa-bhuvana-vyākhyā-vyājena sakala-vaiśeṣika-śāstra-artha-\n02010 ghoṣaṇam, nityaḥ śabdo anityo vā iti vāde dvādaśa-lakṣaṇa-\n02011 prapañca-prakāśana-śāstra-praṇetur jaimini-pratijñata-tattva-\n02012 nityatā-adhikaraṇa-śabda-ghaṭa-anyatara-sadvitīyo ghaṭa iti\n02013 pratijñām uparacayya dvādaśa-lakṣaṇa-artha-vyākhyānam. sarvo\n02014 ayaṃ durmatīnām asāmarthya-pracchādana-upāyaḥ, na tu\n02015 satyair asty upetaḥ, tattva-parīkṣāyāṃ phala-ādi-pratisaraṇa-\n02016 daṇḍa-prayoga-ādīnām ayuktatvāt.\n02017 bhavaty eva nāṭaka-ādi-ghoṣaṇe artha-antara-gamanāt parājaya\n02018 iti cet, anyasya apy ajijñāsitasya kiṃ na bhavati. na hi\n02019 asya api kācid vivakṣita-sādhya-dharma-siddhau nāntarīyakatā.\n02020 yathā hetu-pratyaya-pāratantrya-lakṣaṇa-saṃskāra-duḥkhatā-\n02021 ādi-siddhim antareṇa na anityatā-siddhiḥ, tathāvidhas tu\n02022 dharmaḥ pṛthag anukto api sādhya-dharme antarbhāvāt pakṣīkṛta\n02023 eva iti na pṛthag asya upanyāso vyākhyānaṃ vā. tasmād\n02101 evaṃvidhasya api tadānīṃ prativādinā ajijñāsitasya arthasya\n02102 pratijñāyām anyatra vā upanyāso vyākhyānaṃ vā artha-antara-\n02103 gamanān nigrahasthānam eva. tena jijñāsita-dharma-mātram\n02104 eva sādhana-aṅgaṃ vācyam. na prasaṅga upakṣeptavyaḥ,\n02105 tad-upakṣepe atiprasaṅgāt.\n02106 evam asādhana-aṅga-vacanaṃ vādino nigrahasthānaṃ prativādinā\n02107 tathābhāve pratipādite, anyathā dvayor ekasya api\n02108 na jaya-parājayāv iti.\n02109 adoṣa-udbhāvanaṃ prativādino nigrahasthānam. vādinā\n02110 sādhane prayukte abhyupagata-uttara-pakṣo yatra viṣaye prativādī\n02111 yadā na doṣam udbhāvayati tadā parājito vaktavyaḥ.\n02112 sādhana-doṣāḥ punar nyūnatvam asiddhir anaikāntikatā\n02113 vādinaḥ sādhayitum iṣṭasya arthasya viparyaya-sādhanam\n02114 aṣṭādaśa dṛṣṭānta-doṣaś ca. teṣām anudbhāvanam apratyāyanam\n02115 apratipādanaṃ prativādinaḥ parājaya-adhikaraṇam.\n02116 tat punaḥ sādhanasya nirdoṣatvāt, sadoṣatve api prativādino\n02117 ajñānāt pratipādana-asāmarthyād vā. na hi duṣṭa-sādhana-abhidhāne\n02118 api vādinaḥ prativādino apratipādite doṣe parājaya-\n02119 vyavasthāpanā yuktā, tayor eva paraspara-sāmarthya-upaghāta-\n02120 apekṣayā jaya-parājaya-vyavasthāpanāt. kevalaṃ hetvābhāsād\n02121 bhūta-pratipatter abhāvād apratipādakasya jayo api na asty\n02122 eva. na hi tattva-cintāyāṃ kaścic chala-vyavahāraḥ.\n02201 yady evaṃ kiṃ na parājayaḥ, tattva-siddhi-bhraṃśāt.\n02202 na anirākaraṇāt. nirākaraṇaṃ hi tasya anyena parājayaḥ, na\n02203 siddhy-abhāvaḥ, pratiyogy-anapekṣaṇāt siddhy-abhāvasya,\n02204 sādhana-abhāve asaty api pratiyogini bhāvāt. pratiyoginaś ca\n02205 tan-nirākaraṇe asāmarthyāt parājayasya anutpatter aparājayaḥ.\n02206 tasmād ayam asamartha-sādhana-abhidhāyy api pareṇa\n02207 tathābhāve apratipādite aparājito vaktavyaḥ.\n02208 chala-vyavahāre api vijigīṣūṇāṃ vāda iti cet, na, durjana-\n02209 vipratipatty-adhikāre satāṃ śāstra-pravṛtteḥ. na hi para-anugraha-\n02210 pravṛttā mithyā-pralāpa-ārambha-ātma-utkarṣa-para-paṃsana-\n02211 ādīn asad-vyavahārān upadiśanti. na ca para-vipaṃsanena\n02212 lābha-satkāra-śloka-upārjanaṃ satām ācāraḥ. na api tathā-pravṛttebhyaḥ\n02213 sva-hasta-dānena prāṇinām upatāpanaṃ sat-sammatānāṃ\n02214 śāstrakāra-sabhāsadāṃ yuktam. na ca nyāya-śāstrāṇi\n02215 sadbhir lābha-ādy-upārjanāya praṇīyante. tasmān na yoga-vihitaḥ\n02216 kaścid vijigīṣu-vādo nāma. para-anugraha-pravṛttās tu santo\n02217 vipratipannaṃ pratipādayanto nyāyam anusareyuḥ sat-\n02218 sādhana-abhidhānena bhūta-doṣa-udbhāvanena vā, sākṣi-pratyakṣaṃ\n02219 tasya eva anuprabodhāya. tad eva nyāya-anusaraṇaṃ satāṃ\n02220 vādaḥ, ukta-nyāye tattva-arthī cet pratipadyeta, tad-apratipattāv\n02221 apy anyo na pratipadyeta iti.\n02222 tattva-rakṣaṇa-arthaṃ sadbhir upahartavyam eva chala-ādi\n02223 vijigīṣubhir iti cet, na, nakha-capeṭa-śastra-prahāra-ādīpana-ādibhir\n02224 api iti vaktavyam. tasmān na jyāyān ayaṃ tattva-rakṣaṇa-\n02301 upāyaḥ. sādhana-prakhyāpanaṃ satāṃ tattva-rakṣaṇa-upāyaḥ\n02302 sādhana-ābhāsa-dūṣaṇaṃ ca, tad-abhāve mithyā-pralāpād atra\n02303 para-upatāpa-vidhāne api tattva-apratiṣṭhāpanāt. anyathā api nyāya-\n02304 upavarṇane vidvat-pratiṣṭhānāt. tasmāt para-anugrahāya\n02305 tattva-khyāpanaṃ vādino vijayaḥ, bhūta-doṣa-darśanena mithyā-\n02306 pratipatti-nivartanaṃ prativādinaḥ.\n02307 athavā yo na doṣaḥ sādhanasya tad-bhāve api vādinā sādhayitum\n02308 iṣṭasya arthasya siddher vighāta-abhāvāt, tasya udbhāvanaṃ\n02309 prativādino nigraha-adhikaraṇam, mithyā-uttara-abhidhānāt.\n02311 yathā sādhyatayā aniṣṭo api vādino dharmaḥ, śāstra-upagamāt\n02312 sādhya iti tad-viparyāsena virodha-udbhāvanam. na asty\n02313 ātmā iti tava pratijñā-padayor virodha iti pratijñā-doṣa-udbhāvanam.\n02314 prayatnānantarīyakaḥ śabdo anityaḥ prayatnānantarīyakatvād\n02315 iti hetor dharma-viśeṣatvāt pratijñārthaikadeśa ity\n02316 asiddha-udbhāvanam, sarvāṇi sādharmya-vaidharmya-sama-ādīni\n02317 jāty-uttarāṇi ity evam-āder doṣasya udbhāvanam adoṣa-udbhāvanam.\n02319 tasya vādinā doṣa-ābhāsatve prakhyāpite prativādī parājito\n02320 vaktavyaḥ, pūrvapakṣe sādhanasya nirdoṣatvāt. doṣavati\n02321 punaḥ sādhane na dvayor ekasya api jaya-parājayau, tattva-\n02322 aprakhyāpanāt adoṣa-udbhāvanāc ca. apratipakṣāyāṃ ca\n02323 pakṣa-siddhau kṛtāyāṃ jetā bhavati.\n02401 tasmāj jigīṣatā sva-pakṣaś ca sthāpanīyaḥ para-pakṣaś ca\n02402 nirākartavyaḥ. nirdoṣe sādhana-abhidhāne api vādinaḥ prativādinā\n02403 doṣa-ābhāsa udbhāvite, dūṣaṇa-ābhāsatva-khyāpana eva\n02404 jaya-parājayau, na anyathā, bhāvatas tattva-abhidhāne api pratipakṣa-\n02405 nirākaraṇena tattvasya prakhyāpana-asāmarthyāt. na\n02406 prativādino apy atra, bhāvato mithyā-pratipatter iti.\n02407 idaṃ nyāyyaṃ nigrahasthāna-lakṣaṇam uktam asmābhiḥ.\n02501 anyat tu na yuktam iti na iṣyate.\n02502 yatra idaṃ yathoktaṃ nigrahasthāna-lakṣaṇaṃ na asti tasya\n02503 nigrahasthānatvam ayuktam iti na uktam asmābhiḥ.\n02504 pratidṛṣṭānta-dharma-abhyanujñā-sva-dṛṣṭānte pratijñāhānir\n02505 nigrahasthānam iti atra bhāṣyakāra-mataṃ dūṣayitvā vārttikakāro\n02506 ayaṃ sthita-pakṣam āha. tam eva brūmaḥ.\n02507 pratidṛṣṭāntasya yo dharmas taṃ yadā sva-dṛṣṭānte\n02508 abhyanujānāti nigṛhīto veditavyaḥ. tatra dṛṣṭaś ca asāv ante ca\n02509 vyavasthita iti dṛṣṭāntaḥ. sva-dṛṣṭāntaḥ sva-pakṣaḥ, pratidṛṣṭāntaḥ\n02510 pratipakṣaḥ. pratipakṣasya dharmaṃ sva-pakṣe\n02511 abhyanujānan parājitaḥ, yathā anityaḥ śabda aindriyakatvād\n02512 iti brūvan pratipakṣa-vādini sāmānyena pratyavasthite āha\n02513 yadi sāmānyam aindriyakaṃ nityaṃ śabdo apy evam astv iti\n02514 eṣā pratijñāhāniḥ prāk-pratijñātasya śabda-anityatvasya tyāgād\n02515 iti.\n02516 atra upagata-pratijñā-tyāgāt pratijñāhānau viśeṣa-pratiniyamaḥ\n02517 kiṃ kṛto anena prakāreṇa pratijñāṃ tyajataḥ pratijñāhānir\n02518 iti. sambhavati hy anyena api prakāreṇa hetu-doṣa-udbhāvana-\n02519 ādinā pratipakṣa-sādhana-abhidhānena ca sva-pakṣa-parityāgaḥ\n02520 para-pakṣa-upagamaś ca. idam eva ca pratijñāhāneḥ\n02521 pradhānaṃ nimittam evaṃ pratipāditena pratijñā hātavyā\n02522 hānau ca parājaya iti.\n02601 idaṃ punar asambaddham eva sāmānyaṃ nityam aindriyakam\n02602 ity ukte śabdo apy evam astv iti. kaḥ svastha-ātmā svayam\n02603 aindriyakatvād anityaḥ śabdo ghaṭavad iti bruvan sāmānyena\n02604 upadarśana-mātreṇa nityaṃ śabdaṃ pratipadyate.\n02605 sāmānyasya api nityasya aindriyakatve apy anitye ghaṭe darśanāt\n02606 saṃśayitaḥ syāt.\n02607 jāḍyāt pratipadyeta api iti cet, tathā api kiṃ sāmānyasya upadarśanena.\n02608 evam eva nityaḥ śabda iti vaktavyaṃ jaḍasya\n02609 pratipattau vicāra-abhāvāt.\n02610 na ca nitya-sāmānya-upadarśanena tad-dharmaṃ śabde pratipadyamāne\n02611 pratipakṣa-dharma-abhyanujñāto bhavati, anityaḥ\n02612 śabda iti ca vadato nityaḥ śabda ity āñjasaḥ pratipakṣaḥ\n02613 syāt, na nityaṃ sāmānyam iti.\n02614 tasmād aindriyakatvasya nitya-anitya-pakṣa-vṛtter vyabhicārād\n02615 asādhana-aṅgasya upādānān nigraha-arhaḥ, na pratipakṣa-\n02616 dharma-anujñayā anena prakāreṇa pratijñāhāneḥ.\n02617 pratijñā-artha-pratiṣedhe dharma-vikalpāt tad-artha-nirdeśaḥ\n02618 pratijñā-antaram pratijñāto artho anityaḥ śabda aindriyakatvād\n02619 ity eva, tasya hetu-vyabhicāra-upadarśanena pratiṣedhe\n02620 kṛte dharma-bheda-vikalpāt sāmānya-ghaṭayoḥ sarvagatatva-\n02701 asarvagatatva-dharma-vikalpena pratijñā-antaraṃ karoti, yathā\n02702 ghaṭo asarvagato anitya eva śabdo apy asarvagato anitya\n02703 iti. etat pratijñā-antaraṃ nāma nigrahasthānaṃ sādhana-sāmarthye\n02704 apy aparijñānāt. sa hi pūrvasyā anityaḥ śabda iti\n02705 pratijñāyāḥ sādhanāya uttarām asarvagataḥ śabda iti pratijñām\n02706 āha. tad-darśanāya tad-artha-nirdeśa ity āha. tad-arthaḥ\n02707 pūrva-ukta-sādhya-siddhy-artha uttara-pratijñā-nirdeśas tad-artha-\n02708 nirdeśaḥ. na ca pratijñā pratijñā-antara-sādhane samarthā\n02709 iti nigrahasthānam.\n02710 atra api na evam-bruvatā pratijñā-antaraṃ pūrva-pratijñā-sādhanāya\n02711 uktaṃ bhavati, kiṃ tarhi viśeṣaṇam aindriyakatvasya\n02712 hetoḥ sāmānye vṛttyā vyabhicāra udbhāvite asarvagatatve\n02713 saty aindriyakatvasya hetor viśeṣaṇa-upādāne vyabhicāraṃ\n02714 pariharati. na punaḥ pratijñā-antaram āha, asarvagatatvasya\n02715 śabde siddhatvāt pratijñāyāś ca sādhya-nirdeśa-lakṣaṇatvāt.\n02717 yad apy uktaṃ pūrva-pratijñā-sādhanāya uttarāṃ pratijñām\n02718 āha iti tad apy ayuktam. na hi pratijñā pratijñā-sādhanāya\n02719 ucyamānā pratijñā-antaraṃ bhavati, kiṃ tarhi hetv-āder ananyatamaḥ.\n02720 sādhya-sādhanāya upādānāt sādhana-nirdeśaḥ sa\n02801 syān na sādhya-nirdeśaḥ. udāharaṇa-sādharmya-ādeś ca hetu-lakṣaṇasya\n02802 asarvagatve bhāvāt pratijñā-lakṣaṇasya ca abhāvāt, hetutvam\n02803 asarvagatve prayuktaṃ na pratijñā-antaratvam. atyanta-\n02804 asambaddhaṃ ca idaṃ pratijñāṃ pratijñā-sādhanāya āha iti.\n02805 yo hi prāk pratijñām uktvā hetu-udāharaṇa-ādikaṃ vaktuṃ\n02806 jānāti, sa kiṃcid anukramaṃ sādhanasya jānāty eva hi, jānan\n02807 katham avikala-antaḥkaraṇaḥ pratijñām eva pratijñā-sādhanāya\n02808 upādadīta. upādadatā ca anena pratijñā-mātreṇa siddhir\n02809 iṣṭā bhavati, tataś ca na prāg api hetuṃ brūyāt.\n02810 evaṃprakāraṇām asambaddhānāṃ parisaṃkhyātum\n02811 aśakyatvāt, lakṣaṇa-niyamo apy asambaddha eva pratijñā-\n02812 antara-abhidhāne pratijñā-antaraṃ nāma nigrahasthānam iti.\n02813 asambaddha-abhidhānaṃ nigrahasthānam iti evaṃprakārāṇām\n02814 ekam eva lakṣaṇaṃ vācyaṃ syāt. na ca evaṃvidhaḥ\n02815 kaścid vivādeṣu dṛṣṭa-pūrvo vyavahāro yena tad-arthaṃ\n02816 yatnaḥ kriyate. na ca bāla-pralāpa-anudiśya śāstraṃ pravartate\n02817 pravṛttau ca kā niṣṭhā teṣām aniṣṭānāt. dṛśyate ca\n02818 viduṣām api na atinirūpaṇād asiddha-abhidhānam iti. vyavahāra-\n02819 darśanāt tādṛśaṃ parājaya-adhikaraṇaṃ vyavasthāpyate.\n02901 tasmād iha api yadi nivṛtta-ākāṅkṣe vādini paro anaikāntikatām\n02902 udbhāvayet, asādhana-aṅgasya anaikāntikasya abhidhānān\n02903 nigrahasthānaṃ vādinaḥ, evaṃ yadi prativādī sat sāmānyam\n02904 aindriyakaṃ nityaṃ ca pramāṇena pratipādayituṃ\n02905 śaknuyāt. anudiśya-apramāṇakaṃ śāstra-upagamaṃ pramāṇena\n02906 eṣām arthānām apratipādane na bhūta-doṣa-udbhāvanam iti\n02907 na kaścit parājayo abhyupagama-mātreṇa vastu-siddher abhāvāt\n02908 prativādinā doṣasya apratipāditatvāt. pramāṇair asamarthita-\n02909 sādhana-abhidhānāt tu jetā api na bhavati iti.\n02910 anitya-ākāṅkṣe punar vādini na kaścid doṣo viśeṣaṇa-abhidhānena\n02911 hetoḥ samarthana-upakramāt.\n02912 pratijñā-hetvor virodhaḥ pratijñā-virodhaḥ. yathā guṇa-vyatiriktaṃ\n02913 dravyam iti pratijñā, rūpa-ādibhyo artha-antarasya anupalabdher\n02914 iti hetuḥ, so ayaṃ pratijñā-hetvor virodhaḥ. etena\n02915 eva pratijñā-virodho apy ukto yatra pratijñā sva-vacanena\n02916 virudhyate, yathā śramaṇā garbhiṇī, na asty ātmā iti vā, hetu-\n02917 virodho api yatra pratijñayā hetur virudhyate, yathā sarvaṃ\n02918 pṛthak samūhe bhāva-śabda-prayogād iti. etena pratijñayā\n02919 dṛṣṭānta-virodho api vyākhyātaḥ. hetoś ca dṛṣṭānta-ādibhir\n02920 virodhaḥ pramāṇa-virodhaś ca pratijñā-hetvor vaktavyaḥ.\n03001 para-pakṣe sva-siddhena gotva-ādinā anaikāntika-codanād\n03002 virodhaḥ, yaḥ para-pakṣaṃ sva-siddhena gotva-ādinā vyabhicārayati,\n03003 tad viruddham uttaraṃ veditavyam sva-pakṣa-anapekṣaṃ\n03004 ca, yaś ca sva-pakṣa-anapekṣaṃ hetuṃ prayuṅkte\n03005 anityaḥ śabda aindriyakatvād iti, tasya sva-siddhasya gotva-āder\n03006 anityatva-virodhād viruddhaḥ. ubhaya-pakṣa-sampratipannas\n03007 tv anaikāntikaḥ, yad ubhaya-pakṣa-pratipannaṃ vastu,\n03008 tena anaikāntika-codanā iti.\n03009 atra api pratijñāyāḥ sādhana-vākye prayoga-pratiṣedhāt\n03010 tad-āśrayas tat-kṛto vā hetu-dṛṣṭāntayor na virodha iti na pratijñā-\n03011 virodho nāma kiṃcit nigrahasthānam.\n03012 syād etat, asaty api pratijñā-prayoge gamyamāno api pratijñā-\n03013 hetvor virodho bhavati, yathā rūpa-ādibhyo artha-antarasya anupalabdhiḥ\n03014 tad guṇa-vyatiriktam, na upalabhyate ca rūpa-ādibhyo\n03015 artha-antaraṃ dravyam ity ukte api gamyata eva sādhya-\n03016 sādhanayor virodhaḥ; kathaṃ tato artha-antarasya-anupalabdhis\n03017 tad-vyatirekaś ca iti.\n03018 satyam, syād ayaṃ virodhaḥ, yadi hetuḥ sādhya-dharma-\n03101 viparyayaṃ sādhayet. yadi hy upalabdhi-lakṣaṇa-prāptatvena\n03102 upagatasya sato dravyasya rūpa-ādi-pratibhāsa-vivekena sva-\n03103 pratibhāsa-anupalabdhiḥ, tat tad-vyatirekeṇa na asti iti iṣṭa-vyatireka-\n03104 viparyaya-sādhanād viruddho hetur asmābhir ukta eva iti\n03105 bhavaty eva idaṃ nigraha-adhikaraṇam, yady evaṃvidhaḥ pratijñā-\n03106 hetvor virodha iṣṭaḥ. atha punar asya upalabdhi-lakṣaṇa-\n03107 prāptir lupyate, tadā na kaścit pratijñā-hetvor virodhaḥ,\n03108 vyatiriktānām api bhāvānāṃ kutaścid viprakarṣiṇāṃ tad-\n03109 vyatirekeṇa anupalabdhāv api vyatirekasya bhāvāt.\n03110 yad uktaṃ pratijñāyāḥ sva-vacana-virodhe pratijñā-virodha\n03111 iti tatra idam eva nigraha-adhikaraṇam asādhana-aṅga-\n03112 bhūtāyāḥ pratijñāyāḥ sādhana-vākye prayogaḥ; na virodhaḥ\n03113 tad-adhikaraṇatvāt. yadi pratijñā-anapekṣo virodhaḥ syāt, syāt\n03114 parājaya-āśrayaḥ. pratijñā-adhikaraṇatve punas tat-prayogakṛta\n03115 eva parājayo asya prastāva-upasaṃhāra-avasānatvāt. vyarthaṃ\n03116 virodha-udbhāvanaṃ parājita-parājaya-abhāvād bhasmīkṛta-prajvalana-vat.\n03117 ye tu kecid vicāra-prasaṅgeṣv ekatra sādhye bahavo\n03118 hetava ucyante, teṣāṃ vikalpena tat-sādhya-sādhanāya\n03119 vṛtteḥ sāmarthyam anyathā dvitīyasya vaiyarthyāt. yadi hi\n03120 tatra apy eka-prayogam antareṇa aparasya prayogo na sambhavet,\n03121 na tadā dvitīyasya kaścit sādhana-arthaḥ pratīta-pratipādana-\n03122 abhāvāt. tasmān na pratijñāyāḥ sva-vacana-virodho nāma\n03123 kiṃcit nigrahasthānam.\n03201 na ca na asty ātmā ity atra kaścit pratijñā-virodhaḥ na asty ātma-\n03202 śabdārthasya bhāva-upādānatva-niṣedhāt. śabdārtha-niṣedhe\n03203 hi virodhaḥ syāt. na ca sva-lakṣaṇaṃ śabdārtha iti.\n03204 yaḥ punaḥ pratijñayā bādhanād hetu-virodha uktaḥ, yathā\n03205 sarvaṃ pṛthak samūhe bhāva-śabda-prayogād iti, na atra\n03206 pratijñāyāḥ prayogaḥ, na api hetor, yena virodhaḥ syāt, kiṃ\n03207 tarhi pratipādita-artha-upadarśanena upasaṃhāra-vacanam etasmāt.\n03209 anyair eva hetubhiḥ śabdasya eka-viśeṣa-anabhidhānam\n03210 aneka-artha-sāmānya-abhidhānaṃ ca pratipādya sarvasya śabdārthasya\n03211 nānā-artha-rūpatayā eka-vastu-viśeṣa-svabhāvatā-bhāvam\n03212 upadarśayan śabdārtham adhikṛtya sarvaṃ pṛthag\n03213 iti brūyāt. etena tad-virodhaḥ pratyuktaḥ. dṛṣṭānta-upadarśanaṃ\n03214 ca etad anityaḥ śabdaḥ kṛtaka-anityatvād iti yathā. kvacid\n03215 arthe vipratipattau prasiddham aneka-artha-sāmānye śabda-\n03216 prayogam upadarśya pratipādita-vipratipatti-sthānaḥ sāmānyena\n03217 upasaṃharati sarvaṃ pṛthag iti.\n03218 yadi dṛṣṭānta-prayogaḥ kiṃ ṛjunā eva tat-prayoga-krameṇa\n03219 na prayukto vipratipatti-viṣayaś ca kiṃ na darśita iti cet, na,\n03220 samāsa-nirdeśāt, evam api prayoga-darśanād asādhana-vākyatvāc\n03221 ca. ata eva na pratijñayā hetor bādhanam. na ca ekam\n03222 eva kiṃcin na asti iti bruvāṇaḥ kaścit tat-samuccaya-rūpam\n03223 ekaṃ samūham icchati yena virodhaḥ syāt.\n03301 yo api yugapat ṣaṭkena yogād ity ādinā paramāṇor\n03302 bhedam āha, na tasya apy ekaḥ samuccaya-rūpaḥ sādhayitum\n03303 iṣṭaḥ, kiṃ tarhy abhāva eva eka-aneka-pratiṣedhāt. ataḥ so api\n03304 na samūhas tasya iṣṭaḥ, na tatra śabda iti na virodhaḥ.\n03305 na virodho ayaṃ pūrvakāt pratijñā-hetu-virodhāt bhidyate\n03306 yena pṛthag ucyeta. tatra hetu-pratijñāyor bādhanam, iha\n03307 pratijñayā hetor ity asti bheda iti cet, artha-virodhe hi hetu-\n03308 pratijñayor bādhyabādakabhāvaḥ syāt. sarvo artha-virodho\n03309 dviṣv ity api parasparaṃ bādhakam eka-artha-saṃnidhāv apara-\n03310 arthā-sambhavāt. tatra hetu-pratijñāyoḥ pṛthag bādha-udāharaṇayor\n03311 na kaścid artha-bhedaḥ.\n03312 api ca ayaṃ viruddho aviruddho vā sati hetu-prayoge vyadhikaraṇatvād\n03313 asiddha ity asiddhatā hetor nigrahasthānam.\n03314 sa khalu ucyamāna eva atad-dharmatayā pratīto vaktuḥ parājayam\n03315 ānayati. parājite tasmiṃs tad-artha-virodha-cintayā na\n03316 kiṃcit.\n03317 api ca sarvatra ayaṃ pratijñā-hetvor virodhaḥ sambhavan\n03318 na dvayīṃ hetu-doṣa-jātim atipatati viruddhatām asiddhatāṃ\n03319 ca iti. viruddhatā siddhe hetor dharmiṇi bhāve sādhya-dharma-\n03320 viparyaya eva bhāvena pratijñā-artha-virodhāt. asiddhatā\n03401 punar dharmiṇi pratijñātā-artha-siddhau viruddhayoḥ svabhāvayor\n03402 ekatra asambhavāt. na ca anyathā virodhaḥ.\n03403 asiddhe dharmi-svabhāve abhihitayor hetu-pratijñā-arthayor\n03404 virodhād virodha-sambhava iti cet, apramāṇa-yoge tu ubhayor\n03405 dharmiṇi saṃśayaḥ. tathā sati hetor dharmiṇi bhāva-saṃśaye\n03406 asiddhatā eva hetu-doṣa ity asiddha-viruddhābhyām anyo\n03407 na pratijñayā virodho nāma parājaya-hetuḥ. asiddha-viruddhe\n03408 ca hetv-ābhāsa-vacanād eva ukta iti na pṛthak pratijñā-virodho\n03409 vaktavya iti.\n03410 ubhaya-āśritatvād virodhasya vivakṣāto anyatara-nirdeśa iti\n03411 cet, syād etat pratijñā-hetvor virodha iti pratijñā-hetū āśritya\n03412 ubhaya-āśrayo bhavati. tatra yadā pratijñā-virodho vivakṣitas\n03413 tadā pratijñā-virodha iti ucyate, yadā pratijñāyā hetor vā\n03414 virodhas tadā viruddho hetur iti. ataḥ pratijñā-virodho hetu-virodho\n03415 vā ity adoṣaḥ. tatra hetor udāharaṇaṃ nityaḥ śabda\n03416 utpatti-dharmakatvād iti, pratijñā-virodhasya na asty ātmā iti,\n03417 pratijñā-hetvoḥ paraspara-viruddha-udāharaṇaṃ guṇa-vyatiriktam\n03418 ity ādi, pratijñayā hetu-virodha-udāharaṇaṃ na asty eko\n03419 bhāva ity ādikam iti.\n03420 na, sarvatra hetv-apekṣasya virodhasya hetv-ābhāsa-anatikramāt,\n03421 yathoktaṃ prāk. anapekṣe ca kevale svataḥ pratijñā-\n03422 virodhe vivakṣite pratijñā-hetvor virodha iti hetu-grahaṇam\n03501 asambaddham. na ca utpatti-dharmakatvān nityam ity\n03502 atra api hetu-virodho yuktaḥ, pratijñayā hi hetor bādhane\n03503 hetu-virodhaḥ. iha tu hetunā pratijñā bādhyata iti pratijñā-virodho\n03504 yuktaḥ, ubhaya-āśraye api virodhe bādhyamāna-vivakṣayā\n03505 tad-virodha-vyavasthāpanāt.\n03506 yad apy uktam etena pratijñayā dṛṣṭānta-virodha-ādayo api\n03507 vaktavyā bhaṇḍālekhyanyāyena iti tatra api pakṣīkṛta-dharma-\n03508 viparyayavati dṛṣṭānte virodhaḥ syāt. viruddhe ca dṛṣṭānte\n03509 yadi pakṣa-dharmasya vṛttir ananya-sādhāraṇā prasādhyate,\n03510 viruddhas tadā hetv-ābhāsaḥ sādhāraṇāyām aprasādhite vā\n03511 tad-vṛtti-niyame anaikāntikaḥ avṛttau vā asādhāraṇaḥ.\n03512 viruddha-dṛṣṭāntā-vṛttau viparyaya-vṛttau ca hetor na\n03513 kaścid hetu-doṣo dṛṣṭānta-virodhaś ca pratijñayā iti cet, na,\n03514 tad api saṃśaya-hetutva-anativṛtter dṛṣṭānta-virodho hi pratijñāyāḥ\n03515 sādharmye doṣaḥ, na vaidharmye, abhimatatvāt.\n03516 sādharmya-dṛṣṭānte ca viparīta-dharmavati vastutaḥ sādhyā-avyabhicāre\n03517 api hetor na avyabhicāra-dharmatā śakyā darśayitum\n03518 iti na apradarśita-avinābhāva-sambaddhād hetor niścayaḥ.\n03519 tan na pratijñayā dṛṣṭānta-virodho hetv-ābhāsān ativartate.\n03601 ubhayathā api doṣo astv iti cet, na na hetu-doṣasya prāk\n03602 prasaṅgena parājitasya doṣa-antara-anapekṣaṇāt. viśeṣeṇa sādhana-\n03603 avayava-anukrama-niyama-vādina udāharaṇa-sādharmyaṃ\n03604 hetu-lakṣaṇaṃ viruddhe dṛṣṭānte na sambhavati iti prāk\n03605 prayuktasya hetor doṣeṇa parājaya iti na uttara-dṛṣṭānta-apekṣayā\n03606 virodhaś cintām arhati. hetor api dṛṣṭānta-virodhe asādhāraṇatvaṃ\n03607 viruddhatvaṃ vā vaidharmye yadi vṛttiḥ syāt.\n03608 pramāṇa-virodhe tu hetoḥ, yathā na dahano agniḥ śaityād\n03609 ity ādi hy asiddho hetv-ābhāsaḥ.\n03610 pratijñāyāḥ pramāṇa-virodhaḥ sva-vacana-virodhena vyākhyāta\n03611 iti.\n03612 sarva ete sādhana-virodhā hetv-ābhāseṣv eva antarbhavanti\n03613 iti hetv-ābhāsa-vacanena eva uktāḥ.\n03614 yat tu viruddham uttaraṃ para-pakṣe sva-siddhena gotva-ādinā\n03615 anaikāntika-codanā iti, tad asambaddham eva. yadi hi sva-siddhena\n03616 gotva-ādinā parasya vyabhicāra-siddhim ākāṅkṣeta,\n03617 tasya tat sva-pakṣa-viruddhaṃ na abhimatam iti virodha\n03618 yujyeta. sa hi svayaṃ pratipanne gotve hetu-vṛtteḥ saṃśayāno\n03619 apratipattim ātmanas tathā khyāpayati. sa ca hetuḥ\n03620 saty asati gotve aprasādhita-sādhana-sāmarthyaḥ saṃśaya-hetutvād\n03701 anaikāntika eva prasādhite tu sāmarthye gotve\n03702 avṛttyā hetor na saṃśaya eva sarva-saṃśaya-prakārāṇāṃ\n03703 parihāreṇa samarthanāt. etena sva-pakṣa-anapekṣa-hetu-prayogasya\n03704 anaikāntikatā vyākhyātā, so api sva-abhimata-nitya-gotva-\n03705 vṛttiṃ hetum anityatve bruvāṇo asamarthita-sādhana-aṅgatayā\n03706 saṃśaya-hetum eva āha iti. yat punar uktam ubhaya-pakṣa-sampratipannena\n03707 vastunā anaikāntika-codanā iti, tatra apy avaśyaṃ\n03708 saṃśaya-hetutva-mukhena eva anaikāntiko vaktavyaḥ. tad\n03709 asamarthite anyatra api tulyam iti na ubhaya-siddha-itarayor anaikāntikatvair\n03710 viśeṣaḥ.\n03711 yad apy uktam, dṛṣṭānta-ābhāsa-hetv-ābhāsa-pūrvakatvāt\n03712 tad-abhidhānena eva uktā iti na pṛthag nigrahasthāneṣu uktā iti,\n03713 tad apy avayava-antara-vādino ayuktam. yo avayava-antaraṃ\n03714 dṛṣṭāntaṃ hetor āha, tasya na hetv-ābhāsa-uktyā dṛṣṭānta-ābhāsa-\n03715 uktir vyāpyā tad-vacanena gamyamānasya tasmāt sādhana-antara-\n03716 abhāva-prasaṅgāt. dṛṣṭānta-ābhāsānāṃ hetv-ābhāseṣv\n03717 antarbhāvād dṛṣṭāntasya api hetāv antarbhāva iṣṭo bhavati,\n03718 tathā ca na dṛṣṭāntaḥ pṛthak sādhana-avayavaḥ syād apṛthag-vṛtteḥ.\n03719 yo dṛṣṭānta-sādhyo arthas tasya hetāv antarbhāvād\n03720 hetunā eva sādhita iti na dṛṣṭāntasya pṛthak kiṃcit sāmarthyam.\n03801 api ca na kiṃcit pūrva-pakṣa-vādino hetv-ābhāsa-asaṃsparṣe\n03802 nyāyyaṃ nigrahasthānam asti iti tat-sambandhīni sarvāṇy\n03803 eva hetv-ābhāsa-vacanena eva uktāni iti na pṛthag vācyāni\n03804 syuḥ. artha-antara-gamana-āder api hetor asāmarthya eva sambhavāt.\n03805 na hi samarthe hetau sādhye ca siddhe artha-antara-\n03806 gamanaṃ kaścid ārabhate asamarthasya mithyā-pravṛtter iti.\n03807 pakṣa-pratiṣedhe pratijñātā-artha-apanayanaṃ pratijñā-saṃnyāsaḥ.\n03808 yaḥ pratijñātam artham anityaḥ śabda aindriyakatvād\n03809 iti sāmānya-vṛttyā hetor vyabhicāra-pradarśanena\n03810 pratiṣedhe kṛte ka evam āha anityaḥ śabda iti parityajati,\n03811 tasya pratijñā-saṃnyāso nāma nigrahasthānam iti.\n03812 atra api yady udbhāvite api hetor vyabhicāre na sa pakṣaṃ\n03813 parityajati, kiṃ na gṛhyeta. nigṛhīta eva hetv-ābhāsa-abhidhānād\n03814 iti cet, kim idānīm uttara-pratijñā-sāṃnyāsa-apekṣayā,\n03815 tasya tad eva adyaṃ nigrahasthānam iti kim anyair\n03816 aśakya-paricchedaiḥ klība-pralāpa-ceṣṭitair. upanyastair evaṃ\n03817 hy atiprasaṅgaḥ syāt. pakṣa-pratiṣedhe tūṣṇīṃbhavatas\n03818 tūṣṇīṃbhāvo nāma nigrahasthānam prapalāyamānasya\n03901 prapalāyitvaṃ nāma nigrahasthānam ity evam ādy api vācyaṃ\n03902 syāt, tasmād etad apy asambaddham iti.\n03903 aviśeṣa-ukte hetau pratiṣiddhe viśeṣam icchato hetv-antaram.\n03904 nidarśanam eka-prakṛti idaṃ vyaktaṃ parimāṇāt, mṛt-pūrvakāṇāṃ\n03905 śarāva-prabhṛtīnāṃ dṛṣṭaṃ parimāṇam iti. asya\n03906 vyabhicāreṇa pratyavasthānaṃ nānā-prākṛtīnām eka-prakṛtīnāṃ\n03907 ca dṛṣṭaṃ parimāṇam iti evaṃ pratyavasthita āha\n03908 eka-prakṛti-samanvaya-vikārāṇāṃ parimāṇa-darśanāt sukha-\n03909 duḥkha-moha-samanvitaṃ hi idaṃ sarvaṃ vyaktaṃ parimitaṃ\n03910 gṛhyate. tasya prakṛty-antara-rūpa-samanvaya-abhāve saty eka-\n04001 prakṛtikatvam iti. tad idam aviśeṣa-ukte hetau pratiṣiddhe viśeṣaṃ\n04002 bruvato hetv-antaraṃ bhavati. sati ca hetv-antara-bhāve\n04003 pūrvasya hetor asādhakatvān nigrahasthānam.\n04004 atra api pūrvasya eva hetor anaikāntikasya abhidhānān nigṛhīte\n04005 hetv-antara-cintā kva upayujyate. yadi prāk-sādhana-vādī\n04006 hetum anaikāntikam uktvā datta-uttara-avasaraḥ, tena eva nigṛhyate\n04007 adatta-uttara-avasaraḥ, hetv-antara-abhidhāne api na nigraham\n04008 arhaty avirāmāt.\n04009 prakṛtād arthād apratibaddha-artham artha-antaram. yathokta-\n04010 lakṣaṇe pakṣa-pratipakṣa-parigrahe hetutaḥ sādhya-siddhau\n04011 prakṛtyāyāṃ kuryān nityaḥ śabdo asparśatvād iti hetuḥ,\n04012 hetuś ca nāma hinoter dhātos tu-śabde pratyaye kṛd-antaṃ\n04013 padam. padaṃ ca nāma-ākhyāta-upasarga-nipātā iti prastutya\n04014 nāma-ādīni vyācaṣṭe, idam artha-antaraṃ nāma nigrahasthānam\n04015 abhyupagata-artha-asaṃgatatvād iti.\n04016 nyāyyam etan nigrahasthānam, pūrva-uttara-pakṣa-vādinoḥ\n04017 pratipādite doṣe prakṛtaṃ parityajyā-sādhana-aṅga-vacanam\n04018 adoṣa-udbhāvanaṃ ca. sādhana-vādino hy upanyasta-sādhanasya\n04101 samarthane kartavye tad akṛtvā aparasya prasaṅgena aprasaṅgena\n04102 vā atan-nāntarīyakasya apy abhidhānaṃ parājaya-\n04103 sthānam uttara-vādino api doṣa-udbhāvana-mātrād aparasya upakṣepa\n04104 iti.\n04105 varṇa-krama-nirdeśavan nirarthakam. yathā nityaḥ śabdo\n04106 jabagaḍadaśatvāt jhabhañghaḍhadhaṣavad iti. sādhana-anupādānān\n04107 nigṛhyata iti.\n04108 idam apy asambaddham, na hi varṇa-krama-nirdeśād eva iṣṭa-\n04109 artha-siddhāv ānarthakyam. yad eva kiṃcid asādhana-aṅgasya\n04110 vacanam, tad eva anarthakaṃ sādhya-siddhy-upayogino\n04111 abhidheyasya abhāvāt niṣprayojanatvāc ca iti, prakāra-viśeṣa-upādānam\n04112 asambaddham.\n04113 vater upādānād adoṣa iti cet, syād etat, varṇa-krama-nirdeśavad\n04114 iti vatir atra upāttaḥ so anyadā apy ananurūpaṃ gṛhnati ity\n04115 adoṣa iti. na, artha-antara-āder nigrahasthānasya avacana-prasaṅgāt,\n04116 evaṃ hi tā na pṛthag vācyā nirarthakena eva abhidhānāt.\n04201 na sādhya-siddhāv anarthakaṃ nirarthakam, yasya na eva\n04202 kaścid arthaḥ, tan nirarthakam iṣṭam iti cet, yasya kasyacid\n04203 avādino api hi nirarthaka-abhidhāne kiṃ na nigraho nigraha-\n04204 nimitta-aviśeṣāt.\n04205 na, tasya iha aprastāvād iti cet, āyātam iha yo nirarthakaṃ\n04206 bravīti, tasya tena eva nigraha iti. tat tulyaṃ sarvasya asādhana-\n04207 aṅga-vādina iti. sa sarvo nirarthaka-abhidhāyy anena eva\n04208 nigrahasthānena nigraha-arhaḥ.\n04209 na ca varṇa-krama-nirdeśaḥ sarvatra nirarthakaḥ kvacit-\n04210 prakaraṇe tasya api arthavattvāt. tasmād atra eva asya ānarthakyāt\n04211 nigrahasthānatvam.\n04212 api ca atyalpam idam ucyate varṇa-krama-nirdeśo nigrahasthānam\n04213 iti kapola-vādita-kakṣa-ghaṭṭitakam ity evam-ādīnām\n04214 api vācyatvāt.\n04215 parṣat-prativādibhyāṃ trir-abhihitam apy avijñātam\n04216 avijñāta-artham. yad vākyaṃ parṣadā prativādinā ca trir-abhihitaṃ\n04217 na vijñāyate śliṣṭa-śabdam apratīta-prayogam atidruta-\n04218 uccāritam ity evam ādinā kāraṇena, tad avijñāta-artham, asāmarthya-\n04301 saṃvaraṇāya prayuktaṃ nigrahasthānam iti.\n04302 na idaṃ nirarthakād bhidyate. sa yadi prakṛta-artha-sambaddhaṃ\n04303 gamakam eva kuryāt, na asya-asāmarthyam, tatra\n04304 jāḍyāt parṣad-ādayo na pratipadyanta iti na vidvān nigraham\n04305 arhati.\n04306 parṣat-prajñām aparikalpya vacanān nigraha-arha eva iti cet,\n04307 nyāyavādino jāḍyād uktam ajānan kiṃ na prativādī nigṛhyate.\n04308 jāḍyāt parṣad-āder avijñāta-pratipādana-asāmarthya iti vijetā na\n04309 syān na nigraha-arhaḥ. asambaddha-abhidhāne nirarthakam\n04310 eva iti na pṛthag avijñāta-arthaṃ nāma nigrahasthānam iti.\n04311 paurvāparya-ayogād apratibaddha-artham apārthakam. yatra\n04312 anekasya padasya vākyasya vā paurvāparyeṇa yogo\n04313 na asti ity asambaddha-arthatā gṛhyate, tat samudāya-arthasya apāyād\n04314 apārthakam, daśa-dāḍima-ādi-vākya-vat.\n04401 idaṃ kila padānām asambandhād asambaddha-varṇān\n04402 nirarthakāt pṛthag uktam nanv evam asambaddha-vākyam\n04403 api pṛthag vācyaṃ syāt. na ubhaya-saṃgrahāt apārthakam,\n04404 nirarthakasya api saṃgraha-prasaṅgāt. evaṃvidhāc ca viśeṣa-\n04405 samāśrayāt pṛthag-nigrahasthāna-lakṣaṇa-pralapane atiprasaṅgo\n04406 apy uktaḥ. na ca saṃgraha-nirdeśe kiṃcid doṣaṃ paśyāmaḥ\n04407 prabhede vā guṇa-antaram iti yat kiṃcid etat.\n04408 avayava-viparyāsa-vacanam aprāptakālam. pratijñā-ādīnāṃ\n04409 yathālakṣaṇam artha-vaśāt kramaḥ, tatra avayavānāṃ viparyayeṇa\n04410 abhidhānaṃ nigrahasthānam.\n04411 na, evam api siddher iti cet, na prayoga-apeta-śabda-tulyatvāt.\n04412 yathā gaur ity asya padasya arthe goṇī iti prayujyamānaṃ\n04413 padaṃ kakuda-ādimantam arthaṃ pratipādyati iti. na śabda-anvākhyānaṃ\n04414 vyartham, anena padena go-śabdam eva pratipadyate,\n04415 go-śabdāt kakuda-ādimantam artham; tathā pratijñā-ādy-\n04416 avayava-viparyayeṇa anupūrvīṃ pratipadyate, ānupūrvyā\n04501 ca artham iti, tathā hi pūrvaṃ karma-upādīyate tataḥ karaṇaṃ\n04502 mṛt-piṇḍa-ādikaṃ loka iti.\n04503 tad etad unmattasya unmatta-saṃvarṇanam iva prayoga-apeta-\n04504 śabda-vad etad iti. yadi goṇī-śabdāt kakuda-ādimaty\n04505 arthe pratītiḥ, śabda-anvākhyāna-prayatnena arthaṃ na paśyāmaḥ.\n04507 goṇī-śabdasya artha-pratipādane asāmarthyāt pratipādaka-\n04508 vyutpatty-artham anvākhyānam iti cet, nanu goṇī-śabdād api\n04509 loke pratītir dṛṣṭā. satyaṃ dṛṣṭā, na tu sākṣād ity uktam.\n04510 uktam etan na punar yuktam, strī-śūdrāṇām ubhaya-pratīter\n04511 abhāvāt. yaḥ khalu ubhayaṃ vetti śabdam apaśabdaṃ ca, sa\n04512 evaṃ pratipadyate. yas tu nakka-śabdaṃ mukka-śabdam eva\n04513 vā vetti, na nāsā-śabdam, sa katham apaśabdāc śabdaṃ pratipadya\n04514 tato arthaṃ pratipadyeta. dṛṣṭā ca anubhaya-vedino api\n04515 pratītir iti na paraṃparayā pratītiḥ.\n04516 arthe asamarthasya śabde api pratīti-janana-asāmarthyāc ca.\n04517 na hy arthe api vācakatvaṃ nāma anyad eva tad-viṣaya-pratīti-\n04518 jananāt. apaśabdaś cec śabde pratītiṃ janayet, artha eva\n04519 kiṃ na janayati. na hy etasya arthāt kiṃcid bhayaṃ paśyāmo\n04520 yena taṃ pariharet.\n04601 akṛta-samayasya śabde apy apratīti-jananāc ca. na hy\n04602 ayam apaśabdaḥ śabde api svabhāvataḥ pratītiṃ janayaty\n04603 adarśanāt, samayata eva tu janayet. samaya-vaśād vartamāno\n04604 artha eva kiṃ na pravartate. evaṃ hi pratipatti-paraṃparā-\n04605 pariśramaḥ parihṛto bhavati.\n04606 viparyaya-darśanāc ca. śabdād artham apratipadyamānāḥ\n04607 apaśabdair eva bahulaṃ vyutpadyamānā loke dṛśyante\n04608 iti vyarthaṃ śabda-anuśāsanam.\n04609 na vyarthaṃ saṃskṛta-śabda-vyutpatty-arthatvād iti cet,\n04610 ko ayaṃ śabdānāṃ saṃskāraḥ. na hy eṣāṃ prajñā-bāhu-śruty-\n04611 ādikaṃ saṃskāraṃ paśyāmaḥ, na apy eṣām ekāntena\n04612 śravyatā, na apy artha-pratyāyane kaścid atiśayaḥ. na\n04613 dharma-sādhanatā mithyā-vṛtti-codanebhyaḥ saṃskṛtebhyo\n04614 apy adharma-utpatteḥ, anyebhyo api viparyaye dharma-utpatteḥ.\n04615 śabdasya suprayogād eva svarga-modana-ghoṣaṇā vacana-mātram.\n04616 na ca evaṃvidhān āgamān ādriyante yuktijñāḥ. na ca\n04617 dāna-ādi-dharma-sādhana-codanā-śūnya-kevala-śabda-suprayogān\n04618 naraka-pātam iti bruvāṇasya kasyacin mukhaṃ vakrībhavati.\n04619 tasmān na saṃskṛto nāma kaścic śabdaḥ.\n04701 śiṣṭa-prayogaḥ saṃskāra iti cet, ke śiṣṭāḥ. ye vidita-vedyatā-\n04702 ādi-guṇa-yuktāḥ. kaḥ punar eṣāṃ guṇa-utkarṣa-anapekṣo alīka-nirbandhaḥ,\n04703 yat te amūn eva śabdān prayuñjate, na aparān. na\n04704 ca atra kaścic śabde parokṣaḥ sākṣī, yata idam evaṃ niścinumaḥ\n04705 prayuñjate nāma śiṣṭāḥ. nanv evaṃ vayaṃ guṇa-atiśayam\n04706 apaśyantaḥ saṃskāraṃ keṣāṃcic śabdānām\n04707 anumanyāmahe, tad-anvākhyāna-yatnaṃ vā, guṇa-atiśaya-abhāvāt.\n04708 veda-rakṣa-ādikaṃ ca aprayojanam eva atat-samaya-sthāyinaḥ.\n04709 saty api guṇa atiśaye na karaṇīya eva anvākhyāne yatnaḥ\n04710 tat-svabhāvasya anyato api siddheḥ, prākṛta-apabhraṃśa-\n04711 dramiḍa-andhra-ādi-bhāṣā-vat. na hi pratideśaṃ bhāṣāṇāṃ\n04712 kiṃcil lakṣaṇam asti, atha ca sampradāya-vaśāt tā lokas\n04713 tathā eva pratipadyate tāsāṃ ca prayoga-bhraṃśam tathā\n04714 saṃskṛtānāṃ śabdānāṃ pratītir bhaviṣyati iti. jaḍa-pravṛttir\n04715 eva eṣā, yā śabdānāṃ lakṣaṇe pravṛttiḥ.\n04801 avayava-viparyaye api yadi teṣāṃ vacanānāṃ sambandha-pratītir, na\n04802 viparyayo na apy artha-apratītiḥ sāmarthyāt. na hy atra kaścit\n04803 samayaḥ pratyāyana-aviśeṣe apy evam eva avayavāḥ prayoktavyā\n04804 iti.\n04805 sa eva teṣāṃ kramo yathāvasthitebhyo artha-pratītir bhavati iti\n04806 na viparyayāt pratītiḥ, tata ānupūrvī-pratipattyā pratītir\n04807 iti cet, na apratīyamāna-sambandhebhya ānupūrvī-pratipattiḥ.\n04808 yeṣāṃ śabdānāṃ kaścit sambandho jāyate, idam iha\n04809 sambadhyata iti teṣu vidita-sambandheṣu kaḥ kasya pūrvo\n04810 aparo vā kramaḥ, yena krameṇa vyavasthāpyeran. sambandha-\n04811 pratipattau sa eva teṣāṃ kramaḥ, yo yathāvasthitānāṃ\n04812 sambandhaḥ pratīyate. na hi vākyeṣu padānāṃ krama-niyamaḥ\n04813 kaścit, yathā rājñaḥ puruṣaḥ, puruṣo rajña iti. yāvadbhiḥ\n04814 padair artha-parisamāptiḥ tadā ekaṃ vākyam, yathā\n04815 devadatta gām ānaya kṛṣṇām iti. atra padānāṃ yathākāmaṃ\n04816 prayoge api na artha-pratītau viśeṣa iti kaścit krama-abhiniveśaḥ.\n04818 pratipāditaṃ ca pratijñā-vacana-antareṇa api yathārthaṃ\n04819 pratītir bhaviṣyati iti pratīyamāna-arthasya ca śabdasya prayoge\n04820 atiprasaṅgaḥ. pariśiṣṭeṣu ca sambandhaṃ pradarśya\n04901 dharmiṇi bhāvaḥ pradarśyeta, dharmiṇi bhāvaṃ pradarśya\n04902 sambandhaḥ pradarśyeta iti na niyamaḥ kaścid ubhayathā api\n04903 pratīty-utpatter ity uktam. apratīyamāna-sambandheṣu ca padeṣu\n04904 na tebhya ānupūrvyā api pratītir iti na idam apārthakād\n04905 bhidyata iti; na aprāptakālaṃ pṛthag vācyaṃ syād iti.\n04906 hīnam anyatamena apy avayavena nyūnam. yasmin vākye\n04907 pratijñā-ādīnām anyatamo avayavo na bhavati, tad vākyaṃ\n04908 hīnaṃ sādhana-abhāve sādhyā-siddheḥ.\n04909 na pratijñā-nyūnaṃ hīnaṃ tad-abhāve pratīti-bhāvād iti\n04910 pratipāditam. hīnam eva tat nyūnatāyām api nigrahād ity\n04911 aparaḥ. yaḥ pratīyamāna-artham anarthakaṃ śabdaṃ prayuṅkte,\n04912 sa nigraham arhet. na artha-upasaṃhitasya abhidhātā ity\n04913 asamīkṣita-abhidhānam etat. ata eva ca pratijñāyā na sādhana-\n04914 aṅga-bhāva iti.\n04915 hetu-udāharaṇa-adhikam adhikam. ekena kṛtatvād anyatarasya\n04916 ānarthakyam iti tad etan niyama-abhyupagame veditavyam.\n04918 yatra eka-sādhana-vākya-prayoga-pūrvako vicāraḥ, tatra adhika-\n04919 abhidhānam anarthakam iti nigrahasthānam. prapañca-kathāyāṃ\n04920 tu na kaścid doṣo niyama-abhāvād iti.\n05001 śabdārthayoḥ punarvacanaṃ punaruktam anyatra anuvādāt.\n05002 śabda-punaruktam anityaḥ śabdo anityaḥ śabda iti.\n05003 artha-punaruktam anityaḥ śabdo nirodha-dharmako dhvāna\n05004 iti.\n05005 atra na śabda-punaruktaṃ pṛthag vācyam artha-punarukta-\n05006 vacanena eva gatatvāt. na hy artha-bhede śabda-sāmye api\n05007 kaścid doṣaḥ, yathā",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "05008 hasati hasati svāminy uccai rudaty atiroditi /"
                },
                {
                  "tag": "l",
                  "attributes": {},
                  "text": "05009 kṛta-parikaraṃ sveda-udgāraṃ pradhāvati dhāvati /"
                },
                {
                  "tag": "l",
                  "attributes": {},
                  "text": "05010 guṇa-samuditaṃ doṣa-apetaṃ praṇindati nindati /"
                },
                {
                  "tag": "l",
                  "attributes": {},
                  "text": "05011 dhana-lava-parikrītaṃ yantraṃ pranṛtyati nṛtyati //2//"
                }
              ]
            }
          ]
        },
        {
          "tag": "p",
          "attributes": {},
          "text": "05012 yathā vā yad yasmin bhavati bhavati, na bhavati na bhavati,\n05013 tat tasya kāryam, itarat kāraṇam iti.\n05014 gamyamāna-arthaṃ punarvacanam api punaruktaṃ niyata-\n05015 pada-prayoge sādhana-vākye yathā pratijñā-vacanam iti.\n05016 artha-punaruktena eva gata-arthatvāt na pṛthag vācyam. ayam\n05017 api niyata-sādhana vākya eva doṣo vaktavyaḥ, na vistara-kathāyām,\n05018 vyācakṣāṇo hi kadācid asamyak-śravaṇa-pratipatti-\n05019 śaṅkayā sākṣi-prabhṛtīnāṃ punaḥ punar brūyāt, api na tatra\n05020 kiṃcic chalam.\n05021 na aviṣayatvād iti cet, na ayaṃ gurur na śiṣya iti na yatnataḥ\n05101 pratipādaniyaḥ, yena punaḥ punar ucyata iti punarvacane\n05102 nigraha eva iti cet, na, sākṣiṇāṃ yatnena pratipādyatvāt,\n05103 tad-apratipādane doṣa-abhidhānāt, pratipādyasya śiṣyatvāt,\n05104 vijigīṣu-vāda-pratiṣedhatvāt, trir-abhidhāna-vacanāt, punarvacana-\n05105 prasaṅge samaya-niyama-abhāvāc ca.\n05106 na ca idam adhikād bhidyata iti na pṛthag vācyam. viniyata-\n05107 pada-prayoge hi sādhana-vākye ādhikya-doṣa iti punarvacane\n05108 api gata-arthasya-ādhikyam eva padasya iti.\n05109 prapañca-kathāyām apy akathita-eka-artha-sādhana-adhikaraṇāyāṃ\n05110 nānā-artha-sādhana-īpsāyāṃ nānā-sādhana-īpsāyāṃ vā\n05111 śrotur hetv-ādi-bāhulasya punarvacanasya adoṣatvāt pratīta-\n05112 pratyaya-abhāvād hetv-ādi-bāhulyaṃ vacana-bāhulyaṃ ca sādhana-\n05113 doṣa iti ādhikya-punarvacanayos tulya-doṣa iti saṃgraha-\n05114 vacanaṃ nyāyyam, doṣa-abhāvād eva guṇa-abhāvāt, evaṃprakārānāṃ\n05115 bhedānāṃ vacane ca atiprasaṅgād ity uktam.\n05116 paryāya-śabda-kalpo hy aparo hetur eka-hetu-pratipādite viṣaye\n05117 vartamānaḥ pratipādyasya viśeṣa-abhāvāt. arthaḥ punaḥ-\n05118 pratipādanān na bhidyate.\n05201 yat punar uktam, anuvāde tv apunaruktaṃ śabda-abhyāsād\n05202 artha-viśeṣa-upapatteḥ, yathā hetv-apadeśāt pratijñāyāḥ\n05203 punarvacanaṃ nigamanam iti, pratijñāyā eva gamyamāna-arthāyā\n05204 vacanaṃ punarvacanam, kiṃ punar asyāḥ punarvacanam\n05205 ity ayuktaṃ nigamanam.\n05206 vijñātasya parṣadā trir-abhihitasya apratyuccāraṇam ananubhāṣaṇam.\n05207 vijñāta-vākya-arthasya parṣadā prativādinā\n05208 trir-abhihitasya yad apratyuccāraṇam, tad ananubhāṣaṇaṃ\n05209 nāma nigrahasthānam. apratyuccārayan kim-āśrayaṃ para-\n05210 pakṣa-pratiṣedhaṃ kuryād iti.\n05211 uttareṇa avasānān na idaṃ nigrahasthānam iti cet, syād\n05212 etat, uttareṇa guṇa-doṣavatā mūḍha-amūḍhatvaṃ gamyata iti\n05213 kiṃ punar-uccāritena. asti hi kaścid uttare samartho na pratyuccāraṇe,\n05214 na asau tāvatā nigraham arhed iti.\n05215 na, uttara-viṣaya-aparijñānāt. yady ayaṃ na pratyuccārayati,\n05216 nirviṣayam uttaraṃ prasajyeta. atha uttaraṃ bravīti,\n05217 kathaṃ na uccārayati. tad idaṃ vyāhatam ucyate, na uccārayaty\n05301 uttaraṃ ca bravīti iti. apratijñānāc ca. na ca idaṃ pratijñāyate,\n05302 pūrvaṃ sarvam uccārayitavyam, paścād uttaram\n05303 abhidhātavyam iti, api tu yathākathaṃcid uttaraṃ vācyam,\n05304 uttaraṃ ca āśraya-abhāve ayuktam iti, yuktam apratyuccāraṇaṃ\n05305 nigrahasthānam iti.\n05306 yadi nāma vādī sva-sādhana-artha-vivaraṇa-vyājena prasaṅgād\n05307 aparāparaṃ ghoṣayet, vivāda-āspadaṃ ca jijñāsitam\n05308 artha-mātram uktvā pratijñā-ādiṣv artha-viśeṣa-paraṃparayā aparān\n05309 arthān upakṣipya kathāṃ vistārayet, tac ca sarvaṃ yadā\n05310 na anuvaktuṃ śaknuyāt, kas tasya vivāda-āśraya-artha-mātra-uttara-\n05311 vacane sāmarthya-vighātaḥ, yena vādi-vacana-ananubhāṣaṇaṃ\n05312 nigrahasthānam ucyate. tasmād sarvāṃ vādi-kathām\n05313 ananubhāṣamāṇo na uttare asamarthaḥ.\n05314 yad-vacana-nāntarīyakā jijñāsita-artha-siddhiḥ yathā pakṣadharmatā-\n05315 vyāpti-prasādhana-mātraṃ na tatra api prasaṅga-antara-\n05316 upakṣepaḥ, tad avaśyaṃ sādhana-aṅga-viṣayatvād dūṣaṇena upadarśyata\n05317 eva. tatra api na sarvaṃ prāg anukrameṇa uccāritavyam,\n05318 paścād dūṣaṇaṃ vācyaṃ dvir uccāraṇa-prasaṅgāt. dūṣaṇa-\n05401 viṣaya-upadarśana-arthe anubhāṣaṇe vādi-vacana-anukrama-\n05402 ghoṣaṇaṃ vyartham iti, na kāryam eva dūṣayatā asya ayaṃ doṣa\n05403 iti nāntarīyatvāt pratidoṣa-vacanaṃ viṣaya-upadarśanaṃ\n05404 kriyata eva. na hi sarva-viṣaya-upadarśanaṃ kṛtvā yugapad\n05405 doṣaḥ śakyate abhidhātum, pratyarthaṃ doṣa-bhedāt. tasmād\n05406 yaṃ padārthaṃ dūṣayati, sa eva tad-dūṣaṇa-viṣayas tadā\n05407 pradarśanīyo na aparaḥ, tad-dūṣaṇe apara-upadarśanasya asambhavāt.\n05408 tasmin dūṣite punar anyo artho apara-doṣa-viṣaya ity\n05409 ayam anubhāṣaṇe dūṣaṇe ca nyāyaḥ. sakṛt-sarva-anubhāṣaṇe\n05410 api doṣa-vacana-kāle punar viṣayaḥ pradarśanīya eva, apradarśite\n05411 doṣasya vaktum aśakyatvāt. tathā ca dvir-anubhāṣaṇaṃ\n05412 kṛtaṃ syāt. tatra prathamaṃ sarva-anukrama-anubhāṣaṇaṃ niṣprayojanam.\n05413 dūṣaṇa-vādinā dūṣaṇe vaktavye yan na tatra upayujyate,\n05414 tasya abhidhānam adoṣa-udbhāvanaṃ dvir-uktiś ca iti\n05415 sakṛt-sarva-anubhāṣaṇaṃ parājaya-adhikaraṇaṃ vācyam.\n05416 tathā astv iti cet, syād etat, uktaṃ etad artha-antaraṃ nigrahasthānam\n05417 iti. tatra sādhane yataḥ kutaścit prasaṅga-ādinā\n05418 anāntarīyakā-abhidhānaṃ vādino artha-antara-gamanam eva iti\n05419 sa nigrahā-arhaḥ. na kaścit tat-kathita-kriyamāṇa-prasaṅgo\n05420 na prasajyate. na api tat tasya anubhāṣaṇīyam, na ca idam apy\n05421 asmābhir anujñāyate, sarvaṃ prāk sakṛd vaktavyaṃ paścād\n05422 dūṣaṇam iti, kiṃ tu dūṣayatā avaśyaṃ viṣayo darśanīyo\n05423 anyathā dūṣaṇā-vṛtter iti.\n05501 evaṃ tarhi na ananubhāṣaṇaṃ pṛthag nigrahasthānaṃ\n05502 vācyam apratibhayā gatatvāt, uttarasya hy apratipattir\n05503 apratibhā. na ca uttara-viṣayam apradarśayann uttaraṃ pratipattuṃ\n05504 samarthaḥ. na hy anākṣipta-anuttara-pratipattikam\n05505 ananubhāṣaṇam. tena ananubhāṣaṇasya vyāpikāyām apratibhāyāṃ\n05506 vihitaṃ nigrahasthānatvam ananubhāṣaṇe labdham\n05507 eva, gavi vihitam iva sāsnā-ādimattvaṃ bāhuleye api. tasmād\n05508 apratibhā eva nigraha-adhikaraṇatvena vācyā, na ananubhāṣaṇam.\n05510 kaś ca ayaṃ samaya-niyamas trir-abhihitasya ananubhāṣaṇam\n05511 iti. yadi tāvat para-pratipādana-arthā pravṛttiḥ, kiṃ\n05512 trir abhidhīyeta. tathā tathā sa grāhaṇīyaḥ, yathā asya pratipattir\n05513 bhavati. atha para-upatāpana-arthā, tadā api kiṃ trir\n05514 abhidhīyate, sākṣiṇāṃ karṇe nivedya prativādī kaṣṭa-pratīta-\n05515 druta-saṃkṣipta-ādibhir upadrotavyaḥ, yathā-uttara-pratipatti-\n05601 vimūḍhas tūṣṇīṃbhavati. na hi para-upatāpana-krame kaścin\n05602 nyāyaḥ, yena kaṣṭa-pratīta-prayoga-druta-uccāritāni nivāryante\n05603 trir-abhidhānaṃ vā vidhīyate. na ca para-upatāpāya santaḥ pravartante\n05604 śāstrāṇi vā praṇīyante ity ado vaktavyam. tasmāt\n05605 tāvad vaktavyam, yāvad anena na gṛhītam, na trir eva. agrahaṇa-\n05606 sāmarthye prāg eva paricchinna-sāmarthyena parihartavyaḥ\n05607 parān anupratibodhyeti.\n05608 avijñātaṃ ca ajñānam. vijñātaṃ parṣadā prativādinā yad\n05609 avijñātam, tad ajñānaṃ nāma nigrahasthānam. arthe khalv\n05610 avijñāte na tasya pratiṣedhaṃ brūyād iti.\n05611 etad apy ananubhāṣaṇa-vad apratibhayā eva gamyatvād\n05612 avācyam. yathā ananubhāṣaṇe apradarśita-viṣayatvād uttara-\n05613 pratipattir aśakyā iti anuttara-pratipattyā eva nigrahasthānatvam\n05614 uttara-viṣaya-pradarśana-prasaṅgam antareṇa anubhāṣaṇasya\n05615 vaiyarthyāt, tathā-jñāne apy uttara-apratipattyā eva\n05616 nigrahasthānatvam, ajānānaḥ katham uttaram uttara-viṣayaṃ\n05701 ca uttaraṃ brūyād iti viṣaya-ajñānam uttara-jñānaṃ\n05702 ca nigrahasthānam, anyathā-pratibhāyā nirviṣayatvāt. anavadhārita-\n05703 artho hi na anubhāṣet. ananubhāṣamāṇo viṣayam\n05704 apradarśya-uttaraṃ pratipattuṃ na śaknuyād iti uttaraṃ\n05705 na pratipadyeta jñāta-uttara-tad-viṣayasya uttara-apratipatter asambhavāt.\n05706 ubhayam etad uttara-apratipatteḥ kāraṇam iti.\n05707 tad-abhāve pratipattir bhavaty eva iti tayoḥ pṛthag vacane\n05708 apratibhāyāḥ ko viṣaya iti vaktavyam, nirviṣayatvād avācyā\n05709 eva syāt.\n05710 na uttara-ajñānam ajñānaṃ kiṃ tarhi viṣaya-ajñānam, ajñāte\n05711 hi viṣaye uttara-ajñānāt tan na pratipadyeta iti asti viṣayo apratibhāyā\n05712 iti cet, evaṃ tarhy ananubhāṣaṇaṃ nirviṣayam,\n05713 ajñānena ākṣepāt. na hi viṣayaṃ samyak pratipadyamānaḥ\n05714 kaścin na anubhāṣeta iti na ananubhāṣaṇaṃ pṛthag vācyam.\n05715 uttara-ajñānasya ca ākṣepāt. viṣaya-ajñānena uttara-ajñānam apy\n05716 ākṣiptam eva. na hi viṣayam ajānann uttaraṃ jānāti iti na eva apratibhāyā\n05717 viṣayo asti.\n05801 jñāte api viṣaye punar uttara-ajñānam apratibhāyā viṣaya\n05802 iti cet, evaṃ tarhi viṣaya-uttara-ajñānayor api prabhedān nigrahasthāna-\n05803 antarāṇi vācyāni. yathā ajñānasya viṣaya-ajñānam uttara-\n05804 ajñānam iti prabhedād asaty api guṇa-atiśaye nigrahasthāna-\n05805 antara-vyavasthā kriyate, tathā ajñānayor api sarvā-jñāna-ardha-\n05806 ajñānam ity ādi-prabhedān nigrahasthāna-antarāṇi kiṃ na ucyante.\n05807 na ca ubhayasya apy ajñānasya saṃgraha-vacane kaścid\n05808 doṣaḥ, guṇas tu syād iti saṃgraha-vacanaṃ nyāyyam.\n05809 tasmād ananubhāṣaṇa-jñānayor apratibhā-viṣayatvān na\n05810 pṛthag-vacanam. api ca na pūrva-uttara-vādino hetv-ābhāsā-pratibhābhyām\n05811 anyan nigrahasthānaṃ nyāyyam asti tad-ubhaya-\n05812 vacanena eva sarvam uktam iti. tad-ubhaya-ākṣipteṣu prabhedeṣu\n05813 guṇa-atiśayam antareṇa vacana-āder atiprasaṅgād vyarthaḥ\n05814 prapañca iti.\n05815 uttarasya apratipattir apratibhā. para-pakṣa-pratiṣedha\n05816 uttaraṃ yadā na pratipadyate, tadā nigṛhīto vaktavyaḥ.\n05817 sādhana-vacana-anantaraṃ prativiṣayam uttare vyarthaṃ\n05818 tad-ajñāna-krama-ghoṣaṇa-śloka-pāṭha-ādinā kālaṃ gamayan kartavya-\n05819 apratipattyā nigraha-arha iti nyāyyaṃ nigrahasthānam\n05820 iti.\n05901 kārya-vyāsaṅgāt kathā-vicchedo vikṣepaḥ. yat kiṃcit kartavyaṃ\n05902 vyāsajya kathāṃ vicchinatti, idaṃ me karaṇīyaṃ\n05903 parihīyate, asminn avasite paścāt kariṣyāmi, pratiśyāyakalā\n05904 me kaṇṭhaṃ kṣiṇoty evam-ādinā kathāṃ vicchinatti, sa vikṣepo\n05905 nāma nigrahasthānam. ekatara-nigraha-antāyāṃ kathāyāṃ\n05906 svayam eva kathā-antaṃ pratipadyata iti.\n05907 idam apy yadi pūrvapakṣa-vādī kuryād vyāja-upakṣepa-mātreṇa,\n05908 na punar bhūtasya tathāvidha-kathā-uparodhinaḥ kāryasya\n05909 bhāve, tasya sva-sādhana-asāmarthya-paricchedād eva\n05910 vikṣepaḥ syāt. tathā ca idam artha-antara-gamana eva antarbhaved\n05911 asamartha-sādhana-abhidhānād hetv-ābhāseṣu vā. prakṛta-\n05912 sādhana-asambaddha-pratipatteś ca nirarthaka-apārthakābhyāṃ\n05913 na bhidyate. atiprasaṅgaś ca evaṃprakārāṇām asambaddha-\n06001 sādhana-vākya-pratipatti-bhedānāṃ pṛthag-nigrahasthāna-\n06002 vyavasthāpane proktaḥ. atha uttarapakṣa-vādy evaṃ vikṣipet,\n06003 tasya api sādhana-anantaram uttare pratipattavye tad-apratipattyā\n06004 vikṣepa-pratipattir apratibhāyām artha-antare vā antarbhavati.\n06006 nanu na avaśyaṃ sādhana-dūṣaṇābhyām eva sarvasya pratipattir,\n06007 yena sarvā vādi-prativādinor na asamyak-pratipattir\n06008 hetv-ābhāseṣv apratibhāyāṃ vā antarbhavet. bhavati hi anibaddhena\n06009 api kathā-prapañcena vivāda iti, na, asambhavāt.\n06010 ekatra adhikaraṇe viruddha-abhyupagamayor vivādaḥ syāt, aviruddha-\n06011 abhyupagamayor anabhyupagamayor vā vivādā-abhāvāt.\n06012 tatra avaśyam ekasya prāg-vacana-pravṛttiḥ, yugapat-pravṛttau\n06013 paraspara-vacana-śravaṇa-avadhāraṇa-uttarāṇām asambhavena\n06014 pravṛtti-vaiphalyāt svastha-ātmanām apravṛtteḥ. tena\n06015 ca sva-upagama-upanyāse avaśyaṃ sādhanaṃ vaktavyam,\n06016 anyathā pareṣām apratipatteḥ, apareṇa ca tat-sambandhi dūṣaṇam.\n06017 ubhayor asamyak-pratipattau hetv-ābhāsa-apratibhayoḥ\n06018 prasaṅga iti. sarvo nyāya-pravṛttaḥ pūrva-uttarapakṣa-upanyāso\n06101 dvayaṃ na atipatati. etena eva vitaṇḍā pratyukta-abhyupagama-\n06102 abhāve vivāda-abhāvāt.\n06103 yadā tarhy abhyupagamya vādaṃ viphalatayā na kiṃcid\n06104 vakti, anyad vā yat kiṃcit pralapati, tadā kathaṃ hetv-ābhāsa-\n06105 antarbhāvaḥ. asamarthita-sādhana-abhidhāna evam uktam,\n06106 anabhidhāna anya-abhidhānayor api parājaya eva ity uktam\n06107 abhyupagamya vādam asādhana-aṅga-vacanāt. etena adhikasya\n06108 punaruktasya ca pratijñā-āder vacanasya ca nigrahasthānatvaṃ\n06109 vyākhyātam, tad api hi pratipādita-artha-viparyayatvāt\n06110 sādhana-sāmarthya-anabhidhānam. apratīta-pratyayatayā lakṣaṇāt\n06111 sādhanasya asādhana-aṅga-vacanam iti nigrahasthānam\n06112 iti.\n06113 sva-pakṣa-doṣa-abhyupagamāt para-pakṣe doṣa-prasaṅgo mata-anujñā.\n06114 yaḥ pareṇa coditaṃ doṣam anuddhṛtya, bhavato\n06115 apy ayaṃ doṣa iti bravīti, yathā bhavāṃś cauraḥ puruṣatvād\n06116 ity ukte sa taṃ pratibrūyād, bhavān api iti, sa sva-pakṣe doṣa-abhyupagamāt\n06117 para-pakṣe taṃ doṣaṃ prasañjayan para-matam\n06118 anujānāti iti mata-anujñā nigrahasthānam iti.\n06201 atra api yadi puruṣatvāc cauro bhavān api syāt, na ca bhavatā\n06202 ātmā evam iṣṭaḥ, tasmān na ayaṃ caurya-hetur iti yady\n06203 ayam abhiprāyaḥ, tadā na kaścid doṣaḥ, anabhimate tad-ātmani\n06204 cauratvena hetu-darśanena dūṣaṇāt.\n06205 prasaṅgam antareṇa āñjasena eva kiṃ na vyabhicārita iti\n06206 cet, yat kiṃcid etat, santi hy evaṃprakārā api vyavahārā loka\n06207 iti. atha tad upakṣepam abhyupagacchaty eva, tadā apy\n06208 asāv uttara-apratipattyā eva tat-sādhane nigraha-arhaḥ, na aparatra\n06209 sva-doṣa-upakṣepāt, tat-sādhana-nirdoṣatāyāṃ hi tad-abhyupagama\n06210 eva uttara-apratipattir iti tāvatā eva pūrvam āpanna-nigrahasya\n06211 para-doṣa-upakṣepasya anapekṣaṇīyatvād iti.\n06212 nigraha-prāptasya anigrahaḥ paryanuyojya-upekṣaṇam. paryanuyojyo\n06213 nāma nigraha-upapattyā codanīyaḥ, tasya upekṣaṇaṃ\n06214 nigraha-prāpto asi ity ananuyogaḥ. etac ca kasya parājaya\n06215 ity anuyuktayā parṣadā vaktavyam, na khalu nigraha-prāptaḥ\n06216 sva-kaupīnaṃ vivṛṇuyād iti.\n06301 atra api yadi sādhana-vādinaṃ nigraha-prāptam uttara-vādī\n06302 na paryanuyuṅkte, apratibhā eva asya uttara-apratipatter iti na\n06303 paryanuyojya-upekṣaṇaṃ pṛthag nigrahasthānam. nyāya-cintāyāṃ\n06304 punar na dvayor ekasya api atra jaya-parājayau, sādhana-\n06305 ābhāsena artha-apratipādanād bhūta-doṣa-anabhidhānāc ca.\n06306 atha kaṃcid doṣam udbhāvayati, kaṃcin na, na tadā\n06307 nigraham arhati uttara-pratipatteḥ.\n06308 arhati eva, sarvasya sato doṣasya anudbhāvanād iti cet, na\n06309 santa iti kṛtvā sarve doṣā avaśyaṃ vaktavyā avacane vā\n06310 nigrahaḥ, ekena api tat-sādhana-vighātād, eka-sādhana-vacana-vat.\n06311 yathā ekasya artha-asya aneka-sādhana-sadbhāve apy ekena eva\n06312 tat-siddher na sarva-upādānam iti na doṣam udbhāvayann eva aparasya\n06313 anudbhāvanān nigraha-arhaḥ.\n06401 atha pūrva-pakṣa-vādī uttara-pakṣa-vādinaṃ nigraha-prāptaṃ\n06402 na nigṛhṇāti, tadā tayor nyāyena na ekasya api pūrvavaj\n06403 jaya-parājayau. doṣa-ābhāsaṃ brūvānam uttara-vādinaṃ sva-\n06404 sādhanād anutsārayato asamarthita-sādhana-aṅgatvān na jayo\n06405 vādinaḥ, sarva-doṣa-asambhava-pradarśanena sādhana-aṅga-samarthanāt.\n06406 na apy uttara-vādino bhūta-doṣa-apratipādanāt. tasmād\n06407 evam api na paryanuyojya-upekṣaṇaṃ nāma parājaya-adhikaraṇam\n06408 iti.\n06409 asthāne nigrahasthāna-anuyogo niranuyojya-anuyogaḥ. nigrahasthāna-\n06410 lakṣaṇasya mithyā-avasāyād anigrahasthāne nigṛhīto\n06411 asi iti bruvan niranuyojya-anuyogān nigṛhīto vaktavyaḥ.\n06412 atra api yadi tat-sādhana-vādinam abhūtair doṣair uttara-\n06413 vādy abhiyuñjīta, so asthāne nirdoṣe nigrahasthānasya abhiyokta-\n06414 udbhāvayitā na bhavati. tathā ca bhūta-doṣa-udbhāvana-lakṣaṇasya\n06415 uttarasya apratipatter itareṇa uttara-ābhāsatve pratipādite\n06501 apratibhayā eva nigṛhīta iti na idam ato nigrahasthāna-antaram.\n06503 atha uttara-vādinaṃ bhūtaṃ sādhana-doṣam udbhāvayantam\n06504 aparo doṣa-ābhāsa-vacanena abhiyuñjīta, tasya tena bhūta-\n06505 doṣatve pratipādite sādhana-ābhāsa-vacanena eva nigṛhīta iti.\n06506 evam api na idaṃ hetv-ābhāsebhyo bhidyate. avaśyaṃ hi\n06507 viṣaya-antara-vyāpty-arthaṃ hetv-ābhāsā nigrahasthānatvena\n06508 vaktavyāḥ, tad-uktāv apara-uktir anarthakā iti.\n06509 siddhāntam abhyupetyā-niyamāt kathā-prasaṅgo apasiddhāntaḥ.\n06510 kasyacid arthasya tathābhāvaṃ pratijñāya pratijñātā-\n06511 artha-viparyayāt kathā-prasaṅgaṃ kurvato apasiddhānto\n06512 vijñeyaḥ. yathā na sato vināśaḥ, na asad utpadyata iti siddhāntam\n06513 abhyupetya pakṣam avasthāpayati ekā prakṛtir\n06514 vyaktasya, vikārāṇām anvaya-darśanāt. mṛd-anvayānāṃ śarāva-\n06515 ādīnāṃ dṛṣṭam eka-prakṛtikatvam, tathā ca ayaṃ vyakta-\n06601 bhedas sukha-duḥkha-moha-samanvito gṛhyate. tat sukha-ādibhir\n06602 eka-prakṛtir iti. sa evam uktavān paryanuyujyate.\n06603 atha prakṛtir vikāra iti kathaṃ lakṣayitavyam iti. yasya avasthitasya\n06604 dharma-antara-nivṛttau dharma-antaraṃ pravartate,\n06605 sā prakṛtiḥ. yat tad dharma-antaram, sa vikāra iti. so ayaṃ\n06606 prakṛta-artha-viparyayād aniyamāt kathāṃ prasañjayati. pratijñātaṃ\n06607 khalv anena na asad āvirbhavati, na sat tirobhavati iti.\n06608 sad-asatoś ca tirobhāva-āvirbhāvāv antareṇa na kasyacit pravṛtty-\n06609 uparamaḥ pravṛttir vā iti evaṃ pratyavasthito yadi sata\n06610 ātma-hānam asataś ca ātma-lābham abhyupaiti, apasiddhānto\n06611 bhavati atha na abhyupaiti, pakṣo asya na sidhyati iti.\n06612 iha api na kaścid aniyamāt kathā-prasaṅgaḥ yat tena upagatan\n06613 na asad utpadyate, na sad vinaśyati iti tasya samarthanāya\n06614 idam uktam eka-prakṛtikam idaṃ vyaktam anvaya-darśanād\n06615 iti. tatra ekā prakṛtiḥ sukha-duḥkha-mohaḥ. tad-avibhakta-\n06616 yonikam idaṃ vyaktaṃ tad-anvaya-darśanāt. vyaktasya\n06701 tat-svabhāvatā-bheda-upalabdher iti sukha-ādīnām utpatti-\n06702 vināśa-abhyupagama-abhāvāt sarvasya tad-ātmakasya na utpatti-\n06703 vināśāv iti siddhaṃ bhavati. atra tad-uktasya hetor doṣam\n06704 anudbhāvya vikāra-prakṛti-lakṣaṇaṃ pṛcchan svayam ayaṃ\n06705 prakṛta-asambandhena aniyamāt kathāṃ pravartayati.\n06706 tatra idaṃ syād vācyam, vyaktaṃ nāma pravṛtti-nivṛtti-\n06707 dharmakam, na tathā sukha-ādayaḥ. vyaktasya sukha-ādy-anvaye\n06708 sukha-ādi-svabhāvatāyāṃ pravṛtti-nivṛtti-dharmatā-lakṣaṇam\n06701 avahīyata iti. na tad-rahita-sukha-ādi-svabhāvatā vyakta-lakṣaṇa-\n06709 virodhād iti. sukha-ādy-anvaya-darśanād ity asiddho hetur\n06711 iti. evaṃ hi tasya sādhana-doṣa-udbhāvanena pakṣo dūṣito\n06712 bhavati. so anupasaṃhṛtya sādhana-doṣaṃ kathāṃ pratānayan\n06713 sva-doṣaṃ paratra upakṣipati.\n06714 ayam eva doṣo anena prakaraṇena ucyata iti cet, eṣa naimittikāṇāṃ\n06715 viṣayaḥ, na lokaḥ śabdair apratipāditam arthaṃ\n06716 pratipattuṃ samartha iti. sa eva ayaṃ bhaṇḍālekhyanyāyo\n06717 atra api. yathoktena nyāyena pūrvakasya asādhana-aṅgasya asiddhasya\n06718 hetor abhidhānād eva nigrahaḥ, na api aniyamāt\n06719 kathā-prasaṅgād iti. idam api hetv-ābhāseṣv antarbhāvān na\n06720 pṛthag vācyam.\n06801 hetv-ābhāsāś ca yathoktāḥ. hetv-ābhāsāś ca nigrahasthānāni.\n06802 kiṃ punar lakṣaṇa-antara-yogād hetv-ābhāsā nigrahasthāna-\n06803 bhāvam āpadyante, yathā pramāṇāni prameyatvam\n06804 ity ata āha yathokta-hetv-ābhāsa-lakṣaṇena eva nigrahasthāna-\n06805 bhāva iti.\n06806 atra api yathoktaṃ kṛtvā cintyam eva, kiṃ te yathālakṣita-prabhedās\n06807 tathā eva, āhosvid anyathā iti. tat tu cintyamānam\n06808 iha atiprasajyata iti na pratanyate. hetv-ābhāsāś ca yathānyāyaṃ\n06809 nigrahasthānam iti etāvan-mātram iṣṭam iti.",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "06810 loke avidyā-timira-paṭala-ullekhanas tattva-dṛṣṭer"
                },
                {
                  "tag": "l",
                  "attributes": {},
                  "text": "06811 vādanyāyaḥ parahita-ratair eṣa sadbhiḥ praṇītaḥ /"
                },
                {
                  "tag": "l",
                  "attributes": {},
                  "text": "06812 tattva-ālokaṃ timirayati taṃ durvidagdho jano ayaṃ"
                },
                {
                  "tag": "l",
                  "attributes": {},
                  "text": "06813 tasmād yatnaḥ kṛta iha mayā tat-samujjvālanāya //3//"
                }
              ]
            }
          ]
        },
        {
          "tag": "p",
          "attributes": {},
          "text": "06814 vādanyāyo nāma prakaraṇaṃ samāptam."
        }
      ]
    }
  ]
}