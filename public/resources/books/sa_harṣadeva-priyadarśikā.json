{
  "title": "sa_harṣadeva-priyadarśikā",
  "body": "<body xmlns='http://www.tei-c.org/ns/1.0'>\n<div>\n<p>śrīHarṣadeva-viracitā |\n|| Priyadarśikā ||</p>\n\n<p><hi rend='bold'>[p. 1]</hi></p>\n\n<lg>\n<l>dhūma-vyākula-dṛṣṭir indu-kiraṇair āhlāditākṣī punaḥ</l>\n<l>paśyantī varam utsukānata-mukhī bhūyo hriyā brahmaṇaḥ /</l>\n<l>serṣyā pāda-nakhendu-darpaṇa-gate Gaṅgāṃ dadhāne hare</l>\n<l>sparśād-utpulakā kara-graha-vidhau Gaurī śivāyāstu vaḥ // HPri_1.1 //</l>\n</lg>\n\n<p>api ca |\nKailāsādrāv udaste paricalati gaṇeṣūllasat-kautukeṣu\nkroḍaṃ mātuḥ Kumāre viśati viṣa-muci prekṣamāṇe sa-roṣam /\n<hi rend='bold'>[p. 2]</hi>\npādāvaṣṭambha-sīdad-vapuṣi Daśamukhe yāti pātāla-mūlaṃ\n<l>kruddho 'py āśliṣṭa-mūrtir bhaya-ghanam Umayā pātu tuṣṭaḥ Śivo naḥ // HPri_1.2 //</l></p>\n\n<p>(nāndy-ante sūtradhāraḥ parikramya) | adyāhaṃ vasantotsave sa-bahu-mānam āhūya\nnānā-dig-deśād āgatena rājñaḥ śrī-Harṣadevasya pāda-padmopajīvinā rāja-samūhenoktaḥ yathāsmat-svāminā śrīHarṣadevenāpūrva-vastu-racanālaṃkṛtā Priyadarśikā nāma <hi rend='bold'>[p. 3]</hi> nāṭikā kṛtety asmābhiḥ śrotra-paraṃparayā śrutam | na tu prayogato dṛṣṭā |\ntat tasyaiva rājñaḥ sarva-jana-hṛdayāhlādino bahu-mānād asmāsu cānugraha-buddhyā\nyathāvat prayogena tvayā nāṭayitavyeti | tad yāvan nepathya-racanāṃ kṛtvā yathābhilaṣitaṃ saṃpādayāmi | parito 'valokya | āvarjitāni sāmājika-manāṃsīti me niścayaḥ | kutaḥ |</p>\n\n<lg>\n<l>śrī-Harṣo nipuṇaḥ kaviḥ pariṣad apy eṣā guṇa-grāhiṇī</l>\n<l>loke hāri ca Vatsarāja-caritaṃ nāṭye ca dakṣā vayam /</l>\n<l>vastv ekaikam apīha vāñchita-phala-prāpteḥ padaṃ kiṃ punar</l>\n<l>mad-bhāgyopacayād ayaṃ samuditaḥ sarvo guṇānāṃ gaṇaḥ // HPri_1.3 //</l>\n</lg>\n\n<p>(nepathyābhimukham avalokya) | aye | kathaṃ prastāvanābhyudyate mayi viditāsmad-abhiprāyo 'ṅgādhipater Dṛḍhavarmaṇaḥ kañcukino bhūmikāṃ kṛtvāsmad-bhrāteta evābhivartate | tad yāvad aham apy anantara-bhūmikāṃ saṃpādayāmi |\n(iti niṣkrāntaḥ) |\n(iti prastāvanā) |</p>\n\n<p><hi rend='bold'>[p. 4]</hi>\nprathamo 'ṅkaḥ |\n(tataḥ praviśati kañcukī |)</p>\n\n<p>kañcukī - (sa-śoka-śramaṃ nāṭayan | niḥśvasya) | kaṣṭaṃ bhoḥ kaṣṭam |</p>\n\n<lg>\n<l>rājño vipad-bandhu-viyoga-duḥkhaṃ deśa-cyutir durgama-mārga-khedaḥ /</l>\n<l>āsvādyate 'syāḥ kaṭu-niṣphalāyāḥ phalaṃ mayaitac cira-jīvitāyāḥ // HPri_1.4 //</l>\n</lg>\n\n<p>(sa-śokaṃ sa-vismayaṃ ca) | tādṛśasyāpi nāmāpratihata-śakti-trayasya Raghu-Dilīpa-Nala-tulyasya devasya Dṛḍhavarmaṇo mat-prārthyamānāpy anena sva-duhitā Vatsarājāya datteti baddhānuśayena Vatsarājo bandhanān na nivartata iti ca labdha-randhreṇa sahasāgatya Kaliṅga-hatakena vipattir īdṛśī kriyata iti yat satyam upapannam api na śraddadhe | katham ekānta-niṣṭhuram īdṛśaṃ ca daivam asmāsu | yena sāpi rājaputrī yathā-kathaṃcid enāṃ Vatsarājāyopanīya svāminam an-ṛṇaṃ kariṣyāmīti matvā mayā tādṛśād api pralaya-kāla-dāruṇād avaskanda-saṃbhramād apavāhya devasya Dṛḍhavarmaṇo mitra-bhāvānvitasyaivāṭavikasya nṛpater Vindhyaketor gṛhe sthāpitā satī snānāya nātidūram ity Agastya-tīrthaṃ gate mayi kṣaṇāt kair api nipatya hate Vindhyaketau rakṣobhir iva nirmānuṣī-kṛte dagdhe sthāne na jñāyate kasyām avasthāyāṃ vartata iti | nipuṇaṃ ca vicitam etan mayā sarvaṃ sthānam | na ca jñātaṃ kiṃ tair eva dasyubhir nītāthavā dagdheti | tat kiṃ karomi manda-bhāgyaḥ | (vicintya) | aye | śrutaṃ mayā bandhanāt paribhraṣṭaḥ Pradyota-tanayām apahṛtya Vatsarājaḥ Kauśāmbīm āgata iti | <hi rend='bold'>[p. 5]</hi> kiṃ tatraiva gacchāmi | (niḥśvasyātmano 'vasthāṃ paśyan) | kim iva hi rājaputryā vinā tatra gatvā kathayiṣyāmi | aye | kathitaṃ cādya mama Vindhyaketunā -- mā bhaiṣīḥ | jīvati tatra-bhavān mahā-rājo Dṛḍhavarmā gāḍha-prahāra-jarjarī-kṛto baddhas tiṣṭhati | iti | tad adhunā svāminam eva gatvā pāda-paricaryayā jīvita-śeṣam ātmanaḥ saphalayiṣyāmi (parikramyordhvam avalokya) | aho atidāruṇatā śaradātapasya | yad evam aneka-duḥkha-saṃtāpitenāpi mayā tīkṣṇo 'vagamyate |</p>\n\n<lg>\n<l>ghana-bandhana-mukto 'yaṃ kanyā-grahaṇāt paraṃ tulāṃ prāpya /</l>\n<l>ravir adhigata-sva-dhāmā pratapati khalu Vatsarāja iva // HPri_1.5 //</l>\n</lg>\n\n<p>(iti niṣkrāntaḥ) |\n(iti viṣkambhakaḥ) |</p>\n\n<p>(tataḥ praviśati rājā vidūṣakaś ca) |\nrājā -\n<lg>\n<l>bhṛtyānām avikāritā parigatā dṛṣṭā matir mantriṇāṃ</l>\n<l>mitrāṇy apy upalakṣitāni viditaḥ paurānurāgo 'dhikam /</l>\n<l>nirvyūḍhā raṇa-sāhasa-vyasanitā strī-ratnam āsāditaṃ</l>\n<l>nirvyājād iva dharmataḥ kim iva na prāptaṃ mayā bandhanāt // HPri_1.6 //</l>\n</lg></p>\n\n<p><hi rend='bold'>[p. 6]</hi>\nvidūṣakaḥ - (sa-roṣam) | bho vassa | kahaṃ taṃ evva dāsīe uttaṃ bandhaṇa-hadaaṃ pasaṃsesi | taṃ dāṇiṃ visumaridaṃ | jaṃ taha ṇava-ggaho via gaa-vaī khala-khalāamāṇa-loha-siṅkhalābandha-paḍikkhalanta-calaṇo suṇṇa-dukkhara-pisuṇida-hiaa-saṃdāvo rosa-vas'-uttambhida-diṭṭhī gurua-kara-phoḍia-dharaṇi-maggo raaṇīsu vi aṇiddā-suhaṃ aṇuhūdo si | <hi rend='it'>[bho vayasya | kathaṃ tam eva dāsyāḥ putraṃ bandhana-hatakaṃ praśaṃsasi | tad idānīṃ vismṛtam | yat tathā nava-graha iva gaja-patiḥ khala-khalāyamāna-loha-śṛṅkhalābandha-pratiskhalac-caraṇaḥ śūnya-mukha-puṣkara-piśunita-ddhṛdaya-saṃtāpo roṣa-vaśottambhita-dṛṣṭir guruka-kara-sphoṭita-dharaṇi-mārgo rajanīṣv apy anidrā-sukham anubhūto 'si]</hi> |</p>\n\n<p>rājā - Vasantaka durjanaḥ khalv asi | paśya |</p>\n\n<lg>\n<l>dṛṣṭaṃ cārakam andhakāra-gahanaṃ no tan-mukhendu-dyutiḥ</l>\n<l>pīḍā te nigala-svanena madhurās tasyā giro na śrutāḥ /</l>\n<l>krūrā bandhana-rakṣiṇo 'dya manasi snigdhāḥ kaṭākṣā na te</l>\n<l>doṣān paśyasi bandhanasya na punaḥ Pradyota-putryā guṇān // HPri_1.7 //</l>\n</lg>\n\n<p>vidūṣakaḥ - (sa-garvam) | bho | jai dāva bandhaṇaṃ suha-ṇibandhaṇaṃ hoi tā kīsa tumaṃ Diḍhavammā baddho tti Kaliṅga-raṇṇo uvari rosaṃ bandhesi | <hi rend='it'>[bhoḥ | yadi tāvad bandhanaṃ sukha-nibandhanaṃ bhavati</hi> <hi rend='bold'>[p. 7]</hi> <hi rend='it'>tat kasmāt tvaṃ Dṛḍhavarmā baddha iti Kaliṅga-rājasyopari roṣaṃ badhnāsi] |</hi></p>\n\n<p>rājā - (vihasya) | dhiṅ mūrkha | na khalu sarvo Vatsarājo ya evaṃ Vāsavadattām avāpya bandhanān niryāsyati | tad āstāṃ tāvad iyaṃ kathā | Vindhyaketor upari bahūny ahāni Vijayasenasya preṣitasya na cādyāpi tat-sakāśāt kaścid āgataḥ | tad āhūyatāṃ tāvad amātyo Rumaṇvān | tena saha kiṃcid ālapitum icchāmi |</p>\n\n<p>(praviśya) |\npratīhārī - jedu jedu devvo | eso kkhu Vijaaseṇo amacco Rumaṇṇo vi paḍihāra-bhūmiṃ uvaṭṭhio | <hi rend='it'>[jayatu jayatu devaḥ | eṣa khalu Vijayaseno 'mātyo Rumaṇvān api pratīhāra-bhūmim upasthitau] |</hi></p>\n\n<p>rājā - tvaritaṃ praveśaya tau |</p>\n\n<p>pratīhārī - jaṃ devo āṇavedi | <hi rend='it'>[yad deva ājñāpayati] |</hi> (iti niṣkrāntā) |</p>\n\n<p>(tataḥ praviśati Rumaṇvān Vijayasenaś ca)\nRumaṇvān - (vicintya) |</p>\n\n<lg>\n<l>tat kṣanam api niṣkrāntāḥ kṛta-doṣā iva vināpi doṣeṇa /</l>\n<l>praviśanti śaṅkamānā rāja-kulaṃ prāyaśo bhṛtyāḥ // HPri_1.8 //</l>\n</lg>\n\n<p>(upasṛtya) | jayatu devaḥ |</p>\n\n<p>rājā - (āsanaṃ nirdiśya) | Rumaṇvan | ita āsyatām |</p>\n\n<p>Rumaṇvān - (sa-smitam upaviśya | eṣa khalu jita-Vindhyaketur Vijayasenaḥ\npraṇamati |\n(Vijayasenas tathā karoti) |</p>\n\n<p>rājā - (sādaraṃ pariṣvajya) | api kuśalī bhavān |</p>\n\n<p>Vijayasenaḥ - adya svāminaḥ prasādāt |</p>\n\n<p>rājā - Vijayasena upaviśyatām |</p>\n\n<p><hi rend='bold'>[p. 8]</hi></p>\n\n<p>(Vijayasena upaviśati) |</p>\n\n<p>rājā - Vijayasena kathaya Vindhyaketor vṛttāntam |</p>\n\n<p>Vijayasenaḥ - deva kim aparaṃ kathayāmi | yādṛśaḥ svāmini kupite |</p>\n\n<p>rājā - tathāpi vistarataḥ śrotum icchāmi |</p>\n\n<p>Vijayasenaḥ - deva śrūyatām | ito vayaṃ deva-pādādeśād yathādiṣṭena kari-turaga-padāti-dainyena mahāntam apy adhvānaṃ divasa-trayeṇollaṅghya prabhāta-velāyām atarkitā eva Vindhyaketor upari nipatitāḥ smaḥ |</p>\n\n<p>rājā - tatas tataḥ |</p>\n\n<p>Vijayasenaḥ - tataḥ so 'py asmad-bala-tumula-kalakalākarṇanena pratibuddhaḥ kesarīva Vindhya-kandarān nirgatya Vindhyaketur an-apekṣita-bala-vāhano yathāsaṃnihita katipaya-sahāyaḥ sahasā sva-nāmodghoṣayann asmān abhiyoddhuṃ pravṛttaḥ |</p>\n\n<p>rājā - (Rumaṇvantam avalokya sa-smitam) | śobhitaṃ Vindhyaketunā | tatas tataḥ |</p>\n\n<p>Vijayasenaḥ - tato 'smābhir ayam asāv iti dviguṇatara-baddha-matsarotsāhair mahatā vimardena niḥśeṣita-sahāya eka eva vimarditādhika-bala-krodha-vego dāruṇataraṃ saṃprahāram akarot |</p>\n\n<p>rājā - sādhu Vindhyaketo | sādhu sādhu |</p>\n\n<p>Vijayasenaḥ - kiṃ vā varṇyate deva | saṃkṣepato vijñāpayāmi |</p>\n\n<p>pādātaṃ pātter eva prathamataram uraḥ-peṣa-mātreṇa piṣṭvā\ndūrān nītvā śaraughair hariṇa-kulam iva trastam aśvīyam āśāḥ /\n<hi rend='bold'>[p. 9]</hi>\nsarvatrotsṛṣṭa-sarva-praharaṇa-nivahas tūrṇam utkhāya khaḍgaṃ\n<l>paścāt kartuṃ pravṛttaḥ kari-kara-kadalī-kānana-ccheda-līlām // HPri_1.9 //</l></p>\n\n<lg>\n<l>evaṃ bala-tritayam ākulam eka eva</l>\n<l>kurvan kṛpāṇa-kiraṇa-cchuritāṃsa-kūṭaḥ /</l>\n<l>śastra-prahāra-śata-jarjaritoru-vakṣāḥ</l>\n<l>śrāntaś cirād vinihato yudhi Vindhyaketuḥ // HPri_1.10 //</l>\n</lg>\n\n<p>rājā - Rumaṇvan | sat-puruṣocitaṃ mārgam anugacchato yat satyaṃ vrīḍitā eva vayaṃ Vindhyaketor maraṇena |</p>\n\n<p>Rumaṇvān - deva tvad-vidhānām evaṃ guṇaika-pakṣa-pātināṃ ripor api guṇāḥ prītiṃ janayanti |</p>\n\n<p>rājā - Vijayasena apy asti Vindhyaketor apatyaṃ yatrāsya paritoṣasya phalaṃ darśayāmi |</p>\n\n<p>Vijayasenaḥ - deva idam api vijñāpayāmi | evaṃ sa-bandhu-parivāre hate Vindhyaketau tam anusṛtāsu saha-dharma-cāriṇīṣu Vindhya-śikharāśriteṣu jana-padeṣu śūnyī-bhūte tat-sthāne hā tāta hā mātaḥ iti kṛta-kṛpaṇa-pralāpā Vindhyaketor veśmany ābhijātyānurūpā kanyakā tad-duhitety asmābhir ānītā dvāri tiṣṭhati | tāṃ prati devaḥ pramāṇam |</p>\n\n<p><hi rend='bold'>[p. 10]</hi>\nrājā - Yaśodhare gaccha | tvam eva Vāsavadattāyāḥ samarpaya | vaktavyā ca devī | bhaginī-buddhyā tvayaiva sarvadā draṣṭavyā | gīta-nṛtta-vādyādiṣu viśiṣṭa-kanyakocitaṃ sarvaṃ śikṣayitavyā | yadā vara-yogyā bhaviṣyati tadā māṃ smārayeti |</p>\n\n<p>pratīhārī - jaṃ devo āṇavedi | <hi rend='it'>[yad deva ājñāpayati]</hi> | (iti niṣkrāntā) |</p>\n\n<p>(nepathye vaitālikaḥ) |</p>\n\n<lg>\n<l>līlā-majjana-maṅgalopakaraṇa-snānīya-sampādinaḥ</l>\n<l>sarvāntaḥpura-vāra-vibhramavatī-lokasya te saṃprati /</l>\n<l>āyāsa-skhalad-aṃśukāvyavahita-cchāyāvadātaiḥ stanair</l>\n<l>utkṣiptāpara-śātakumbha-kalaśevālaṃkṛtā snāna-bhūḥ // HPri_1.11 //</l>\n</lg>\n\n<p>rājā - (ūrdhvam avalokya) | aye kathaṃ nabho-madhyam adhyāste bhagavān sahasra-dīdhitiḥ | saṃprati hi |</p>\n\n<p>ābhāty arkāṃśu-tāpa-kvathad iva śapharodvartanair dīrghikāmbhaś\nchatrābhaṃ nṛtta-līlā-śithilam api śikhī barha-bhāraṃ tanoti /\n<hi rend='bold'>[p. 11]</hi>\nchāyā-cakraṃ tarūṇāṃ hariṇa-śiśur upaityālavālāmbu-lubdhaḥ\n<l>sadyas tyaktvā kapolaṃ viśati madhu-karaḥ karṇa-pālīṃ gajasya // HPri_1.12 //</l></p>\n\n<p>Rumaṇvan | uttiṣṭhottiṣṭha | praviśyābhyantaram eva kṛta-yathocita-kriyāḥ sat-kṛtya Vijayasenaṃ Kaliṅgocchittaye preṣayāmaḥ |</p>\n\n<lg>\n<l>(iti niṣkrāntāḥ sarve) |</l>\n<l>(iti prathamo 'ṅkaḥ) ||</l>\n</lg>\n\n</div>\n<div>\n\n<p>vidūṣakaḥ - ṇaṃ bhaṇido mhi Indīvariāe jaha ajja uvavāsa-ṇiama-ṭṭhiā devī Vāsavadattā sotthi-vāaṇa-ṇimittaṃ saddāvedi tti | tā jāva dhārā-ghar'-ujjāṇa-digghiāe ṇhāia devī-pāsaṃ gadua kukkuṭa-vādaṃ karissaṃ | aṇṇahā kahaṃ amhāṇaṃ sarisā brahmaṇā (sic) rāa-kule paḍiggahaṃ karenti | (nepathyābhimukham avalokya) kahaṃ eso pia-vaasso ajja devīe virah'-ukkaṇṭha-viṇodaṇā-ṇimittaṃ dhārā-ghar'-ujjāṇe evva patthido | tā jāva vaasseṇa saha evva gadua jahodidaṃ aṇuciṭṭhissaṃ | [<hi rend='it'>nanu bhaṇito 'smīndivarikayā yathā upavāsa-niyama-sthitā devī Vāsavadattā svasti-vācana-nimittaṃ śabdāyateti | tad yāvad dhārā-gṛhodyāna-dīrghikāyāṃ snātvā devī-pārśvaṃ gatvā kukkuṭa-vādaṃ kariṣyāmi</hi> | <hi rend='it'>anyathā katham asmābhiḥ sadṛśā brāhmaṇā rāja-kule pratigrahaṃ kurvanti (nepathyābhimukham avalokya) katham eṣa priya-vayasyo 'dya devyā virahotkaṇṭhā-vinodanā-nimittaṃ dhārā-gṛhodyānam eva prasthitaḥ</hi> | <hi rend='it'>tad yāvad vayasyena sahaiva gatvā yathoditam anuṣṭhāsyāmi</hi> |]<hi rend='it'>\n</hi>\n<hi rend='bold'>[p. 12]</hi>\n(tataḥ praviśati sotkanṇṭho rājā)\nrājā -\n<lg>\n<l>kṣāmāṃ maṅgala-mātra-maṇḍana-bhṛtaṃ mandodyamālāpinīm</l>\n<l>āpāṇdu-cchavinā mukhena vijita-prātas-tanendu-dyutim /</l>\n<l>sotkaṇthāṃ niyamopavāsa-vidhinā ceto mamotkaṇṭhate</l>\n<l>tāṃ draṣṭuṃ prathamānurāga-janitāvasthām ivādya priyām // HPri_2.1 //</l>\n</lg></p>\n\n<p>vidūṣakaḥ- (upasṛtya) sotthi hode | vaḍḍhadu bhavaṃ | [<hi rend='it'>svasti bhavate</hi> | <hi rend='it'>vardhatāṃ bhagavān</hi> |]</p>\n\n<p>rājā -(vilokya) Vasantaka | kasmāt prahṛṣṭa iva lakṣyase |</p>\n\n<p>vidūṣakaḥ - accadi kkhu devī bamhaṇaṃ | [<hi rend='it'>arcati khalu devī brāhmaṇam</hi> |]</p>\n\n<p>rājā - yady evaṃ tataḥ kim |</p>\n\n<p>vidūṣakaḥ - (sa-garvam) bho | īriso kkhu bamhaṇo jo cau-vveda-pañca-veda-chaṭṭha-veda-bamhaṇa-sahassa-pajjāule rāaule paḍhamaṃ (Kale : pu-) ahaṃ evva devī-saāsado sotthiā-vāāṇaṃ lahemi | [<hi rend='it'>bhoḥ</hi> | <hi rend='it'>īdṛśaḥ khalu brāhmaṇaḥ</hi> | <hi rend='it'>yaś caturveda-pañca-veda-ṣaḍ-veda-brāhmaṇa-sahasra-paryākule rja-kule prathamam aham eva devī-sakāśāt svasti-vācanaṃ labhe</hi> |]</p>\n\n<p>rājā - (vihasya) veda-saṃkhyayaivāveditaṃ brāhmaṇyam | tad āgaccha mahā-brāhmaṇa | dhārā-gṛhodyānam eva gacchāvaḥ |</p>\n\n<p>vidūṣakaḥ - jaṃ devo āṇavedi | [<hi rend='it'>yad deva ājñāpayati</hi> |]</p>\n\n<p>rājā - gacchāgrataḥ |</p>\n\n<p><hi rend='bold'>[p. 13]</hi>\nvidūṣakaḥ - bho ehi gacchamha | (parikramyāvalokya ca) bho vaassa pekkha pekkha | avirada-paḍanta-viviha-kusuma-suumāla-silā-al'-ucchangassa parimala-ṇilīṇa-mahuara-bhara-bhagga-baula-māladī-ladā-jālaassa kamala-gandha-gahaṇ'-uddāma-māruda-pajjava (Kale : parjava-)buddha-bandhūa-bandhaṇassa avirala-tamāla-taru-pihidā-tapa-paāsassa assa dhārā-ghar'-ujjāṇassa sa-ssarīaaṃ | [<hi rend='it'>bho ehi gacchāvaḥ</hi> | <hi rend='it'>(parikramyāvalokya ca) bho vayasya paśya paśya</hi> | <hi rend='it'>avirata-patad-vividha-kusuma-</hi>\n<hi rend='it'>sukumāra-śilā-talotsaṅgasya parimala-nilīna-madhukara-bhara-bhagna-bakula-mālatī-latā-jālakasya kamala-gandha-grahaṇoddāma-māruta-paryavabuddha-bandhūka-bandhanasyāvirala-tamāla-taru-pihitātapa-prakāśasyāsya dhārā-gṛhodyānasya sa-śrīkatām</hi> |]</p>\n\n<p>rājā - vayasya sādhv abhihitam | atra hi |</p>\n\n<lg>\n<l>vṛntaiḥ kṣudra-pravāla-sthagitam iva talaṃ bhāti śephālikānāṃ</l>\n<l>gandhaḥ sapta-cchadānāṃ sapadi gaja-madāmoda-mohaṃ karoti /</l>\n<l>ete connidra-padma-cyuta-bahala-rajaḥ-puñja-piṅgāṅgarāgā</l>\n<l>gāyanty avyakta-vācaḥ kim api madhu-liho vāruṇī-pāna-mattāḥ // HPri_2.2 //</l>\n</lg>\n\n<p>vidūṣakaḥ - bho vaassa | edaṃ pi dāva pekkha pekkha | jo eso avirala-paḍanta-kusuma-ṇiaro ajja vi patt'-antara-gaḷanta-varisāvasāṇa-salila-bindū via lakkhīadi <hi rend='bold'>[p. 14]</hi> sattavaṇṇa-pāāvo | [<hi rend='it'>bho vayasya etad api tāvat paśya paśya</hi> | <hi rend='it'>ya eṣo 'virala-patad-kusuma-nikaro 'dyāpi patrāntara-galad-varṣāvasāna-salila-bindur iva lakṣyate saptaparṇa-pādapaḥ</hi> |]</p>\n\n<p>rājā - vayasya samyag utprekṣitam | bahv eva sadṛśaṃ jalada-samayasya | tathā hi |</p>\n\n<lg>\n<l>bibhrāṇā mṛdutāṃ śirīṣa-kusuma-śrī-hāribhiḥ śādvalaiḥ</l>\n<l>sadyaḥ kalpita-kuṭṭimā marakata-kṣodair iva kṣālitaiḥ /</l>\n<l>eṣā saṃprati bandhanād vigalitair bandhūka-puṣpotkaraiḥ</l>\n<l>adyāpi kṣitir indra-gopaka-śataiś cchanneva saṃlakṣyate // HPri_2.3 //</l>\n</lg>\n\n<p>(tataḥ praviśati ceṭī)</p>\n\n<p>ceṭī - āṇatta mhi devīe Vāsavadattāe | hanje Indīvarie ajja mae Agatthi-mahesiṇo aggho dādavvo | tā gaccha tumaṃ | sehāliā-kusuma-mālaṃ lahu geṇhia āacchetti | esā vi Āraṇṇiā dhārā-ghar'-ujjāṇa-dīhiāe jāva evva viāsiāiṃ kamalāiṃ ṇa atthāhilāsiṇā <hi rend='bold'>[p. 15]</hi> sujjeṇa maulāvijjanti tāva evva lahuaṃ avaciṇua āacchadu tti | esā tavassiṇī taṃ dīhiaṃ ṇa jāṇādi | tā geṇhia taṃ gamissaṃ | (nepathyābhimukham avalokya) ido ido Āraṇṇie ehi | [<hi rend='it'>ājñāptāsmi devyā Vāsavadattayā</hi> | <hi rend='it'>hañje Indīvarike adya mayāgastya-maharṣaye 'rgho dātavyaḥ</hi> | <hi rend='it'>tad gaccha tvam</hi> | <hi rend='it'>śephalikā-kusuma-mālāṃ laghu gṛhītvāgaccheti</hi> | <hi rend='it'>eṣāpy Āraṇyikā dhārā-gṛhodyāna-dīrghikāyā yāvad eva vikasitāni kamalāni nāstābhilāṣiṇā sūryeṇa mukulāyyante tāvad eva laghv avacintyāgacchatv iti</hi> | <hi rend='it'>eṣā tapasvinī tāṃ dīrghikāṃ na jānāti</hi> | <hi rend='it'>tad gṛhītvā tāṃ gamiṣyāmi (nepathyābhimukham avalokya)</hi>]</p>\n\n<p>(tataḥ praviśaty Āraṇyikā)</p>\n\n<p>Āraṇyikā - (sa-bāṣpodvegam ātma-gatam) taha ṇāma tārise vaṃse uppaṇṇāe aṇṇa-jaṇaṃ āṇṇāvia ṭṭhiyāe saṃpadaṃ parassa mae āṇattī kādavvetti ṇatthi kkhu dukkharaṃ devvassa | ahavā maha evva eso doso jeṇa jāṇantīe vi ṇa vāvādio appā | tā kiṃ saṃpadaṃ karissaṃ | ahavā dukkharaṃ dāṇiṃ mae cintidaṃ | varaṃ evva edaṃ vi ṇa uṇa appaṇo mah'-agghaṃ vaṃsaṃ paāsaantīe lahū-kido appā | tā kā gaī | jaha-bhaṇidaṃ aṇuciṭṭhissaṃ | [<hi rend='it'>(sa-bāṣpodvegam ātma-gatam) tathā nāma tādṛśe vaṃśa utpannayānya-janam ājñāpya sthitayā sāṃprataṃ parasya mayājñaptiḥ kartavyeti nāsti khalu duṣkaraṃ daivasya</hi> | <hi rend='it'>athavā mamaivaiṣa doṣo yena jānatyāpi na vyāpādita ātmā</hi> | <hi rend='it'>tat kiṃ sāṃprataṃ kariṣyāmi</hi> | <hi rend='it'>athavā duṣkaram idānīṃ mayā cintitam</hi> | <hi rend='it'>varam evaitad api</hi> | <hi rend='it'>na punar ātmano mahārghaṃ vaṃśaṃ prakāśayantyā mayā laghū-kṛta ātmā</hi> | <hi rend='it'>tat kā gatiḥ</hi> | <hi rend='it'>yathābhaṇitam anuṣṭhāsyāmi</hi> |]</p>\n\n<p>ceṭī - ido ehi Āraṇṇie | <hi rend='it'>ita ehi Āraṇyike</hi> |</p>\n\n<p>Āraṇyikā - iaṃ āacchāmi | (śramaṃ nāṭayantī) hanje dūre kiṃ ajja vi digghiā | [<hi rend='it'>iyam āgacchāmi</hi> | <hi rend='it'>(śramaṃ nāṭayantī) hañje dūre kim adyāpi dīrghikā</hi> |]</p>\n\n<p>ceṭī - esā sehāliā-gumm'-antariā | tā ehi odaramha | (avataraṇaṃ nāṭayataḥ) [<hi rend='it'>eṣā śephalikā-gulmāntaritā</hi> | <hi rend='it'>tad ehi avatarāvaḥ</hi> | (<hi rend='it'>avataraṇaṃ nāṭayataḥ</hi>)]\nrājā - vayasya kim anyad iva cintayasi | nanu bravīmi bahv eva sadṛśaṃ jalada-samayasyeti |\n(bibhrāṇā mṛdutām ityādi punaḥ paṭhati)</p>\n\n<p>vidūṣakaḥ - (sa-krodham) bho tumaṃ dāva edaṃ aṇṇaṃ a pekkhanto ukkaṇṭha-ṇibbharaṃ viṇodesi appāṇaṃ | mama uṇa bamhaṇassa sotthi-vāaṇa-velā adikkamadi | tā jāva ahaṃ tuvariaṃ dīhiāe ṇhāia devīe saāsaṃ gamissaṃ | [<hi rend='it'>(sa-krodham) bhoḥ tvaṃ tāvad etad anyac ca paśyann utkaṇṭhā-nirbharaṃ vinodayasyātmānam</hi> | <hi rend='it'>mama punar brāhmaṇasya svasti-vācana-velātikramati</hi> | <hi rend='it'>tad yāvad ahaṃ tvaritaṃ dīrghikāyāṃ snātvā devyāḥ sakāśaṃ gamiṣyāmi</hi> |]</p>\n\n<p><hi rend='bold'>[p. 16]</hi>\nrājā -nanu mūrkha pāraṃgatā eva vayaṃ dīrghikāyāḥ | evam anekendriya-sukhātiśayam anubhavann api nopalakṣayasi | paśya |</p>\n\n<lg>\n<l>śrotraṃ haṃsa-svano 'yaṃ sukhayati dayitā-nūpura-hrāda-kārī</l>\n<l>dṛṣṭi-prītiṃ vidhatte taṭa-taru-vivarālakṣitā saudha-pālī /</l>\n<l>gandhenāmbhoruhāṇāṃ parimala-paṭunā jāyate ghrāṇa-saukhyaṃ</l>\n<l>gātrāṇāṃ hlādam ete vidadhati maruto vāri-saṃparka-śītāḥ // HPri_2.4 //</l>\n</lg>\n\n<p>tadehi dīrghikā-taṭam upasarpāvaḥ | (parikramyāvalokya ca) vayasya paśya paśya |\n<lg>\n<l>udyāna-devatāyāḥ sphuṭa-paṅkaja-kānti-hāriṇī svacchā /</l>\n<l>dṛṣṭir iva dīrghikeyaṃ ramayati māṃ darśanenaiva // HPri_2.5 //</l>\n</lg></p>\n\n<p>vidūṣakaḥ - (sa-kautukam) bho vaassa pekkha pekkha | kā esā kusuma-parimala-suandha-veṇī-mahuarāvalī vidduma-laāruṇa-hattha-pallavā ujjalanta-taṇu-komala-bāhu-ladā saccaṃ paccakkha-carī via ujjāṇa-devadā itthiā dīsai | [<hi rend='it'>(sa-kautukam) bho vayasya paśya paśya</hi> | <hi rend='it'>kaiṣā kusuma-parimala-sugandha-veṇi-madhukarāvalir vidruma-latāruṇa-hasta-pallavā ujjvalat-tanu-komala-bāhu-latā satyaṃ pratyakṣa-carīvodyāna-devatā strī dṛśyate</hi> |]</p>\n\n<p>rājā - (sa-kautukaṃ vilokya) vayasya niratiśaya-svarūpa-śobhā-janita-bahu-vikalpeyam | yat satyam aham api nāvagacchāmi | paśya |\n<hi rend='bold'>[p. 17]</hi></p>\n\n<lg>\n<l>pātālād bhuvanālokana-parā kiṃ nāga-kanyotthitā</l>\n<l>mithyā tat khalu dṛṣṭam eva hi mayā tasmin kuto 'stīdṛśī /</l>\n<l>mūrtā syād iha kaumudī na ghaṭate tasyā divā darśanaṃ</l>\n<l>keyaṃ hasta-tala-sthitena kamalenālokyate śrīr iva // HPri_2.6 //</l>\n</lg>\n\n<p>vidūṣakaḥ - (nirūpya) esā kkhu devīe pariāriā Indīvariā | tā gumm'-antariā bhavia pekkha mha | [<hi rend='it'>(nirūpya) eṣā khalu devyāḥ paricārikendīvarikā</hi> | <hi rend='it'>tad gulmāntaritau bhūtvā paśyāvaḥ</hi> |]\n(ubhau tathā kurutaḥ)</p>\n\n<p>ceṭī - (kamalinī-patra-grahaṇaṃ nāṭayantī) Āraṇṇie avaiṇu (Kale : avaiṇuṃ) tumaṃ padumāiṃ | ahaṃ vi edassiṃ ṇaliṇī-pattammi sehāliā-kusumāīṃ avaiṇua devī-saāsaṃ gamissaṃ | [<hi rend='it'>(kamalinī-patra-grahaṇaṃ nāṭayantī)</hi> <hi rend='it'>Āraṇyike avacinu tvaṃ padmāni</hi> | <hi rend='it'>aham apy etasmin nalinī-patre śephālikā-kusumāny avacitya devī-sakāśaṃ gamiṣyāmi</hi> |]</p>\n\n<p>rājā - vayasya saṃlāpa iva vartate | tad avahitāḥ śṛṇumaḥ | kadācid ita eva vyaktī-bhaviṣyati |\n(ceṭī gamanaṃ nāṭayati)</p>\n\n<p>Āraṇyikā - halā Indīvarie ṇa sakkuṇomi tue viṇā muhuttaṃ vi ettha āsiduṃ | [<hi rend='it'>halā Indīvarike</hi> | <hi rend='it'>na śaknomi tvayā vinā muhūrtam apy atrāsitum</hi> |]</p>\n\n<p>ceṭī - (vihasya) jādisaṃ ajja mae devīe mantidaṃ sudaṃ tāriseṇa ciraṃ evva mae viṇā tue āsidavvaṃ | [(<hi rend='it'>vihasya)</hi> <hi rend='it'>yādṛśam adya mayā devyā mantritaṃ śrutaṃ tādṛśena ciram eva mayā vinā tvayāsitavyam</hi> |]</p>\n\n<p><hi rend='bold'>[p. 18]</hi>\nĀraṇyikā - (sa-viṣādam) kiṃ devīe mantidaṃ | [<hi rend='it'>kiṃ devyā mantritam</hi> |]</p>\n\n<p>ceṭī - evaṃ | tadā esā ahaṃ mahā-rāeṇa bhaṇidā jaha jadā esā Viñjhakedu-duhidā vara-joggā bhavissadi tadā ahaṃ sumarāidavvetti | tā saṃpadaṃ sumarāvemi jeṇa se vara-cintā-pajjāulo bhavissadi | [<hi rend='it'>etat</hi> | <hi rend='it'>tadaiṣāhaṃ mahā-rājena bhaṇitā yathā yadaiṣā Vindhyaketu-duhitā vara-yogyā bhaviṣyati tadāhaṃ smārayitavya iti</hi> | <hi rend='it'>tat sāṃprataṃ mahā-rājaṃ smārayāmi yenāsyā vara-cintā-paryākulo bhaviṣyati</hi> |]</p>\n\n<p>rājā - (sa-harṣam) iyaṃ sā Vindhyaketor duhitā | (sānutāpam) ciraṃ muṣitāḥ smo vayam | vayasya nirdoṣa-darśanā kanyakā khalv iyam | viśrabdham idānīṃ paśyāmaḥ |</p>\n\n<p>Āraṇyikā - (sa-roṣaṃ karṇau pidhāya) tā gaccha tumaṃ | ṇa maha tue asaṃbaddha-ppalāviṇīe paoaṇaṃ | [<hi rend='it'>tad gaccha tvam</hi> | <hi rend='it'>na mama tvayāsaṃbaddha-pralāpinyā prayojanam</hi> |]</p>\n\n<p>(ceṭy apasṛtya puṣpāvacayaṃ nāṭayati)</p>\n\n<p>rājā - aho sutarāṃ prakaṭī-kṛtam ābhijātyaṃ dhīratayā | vayasya dhanyaḥ khalv asau ya etad aṅga-sparśa-sukha-bhājanaṃ bhaviṣyati |\n(Āraṇyikā kamalāvacayaṃ nāṭayati)</p>\n\n<p>vidūṣakaḥ - bho vaassa pekkha pekkha | accariaṃ accariaṃ | esā salila-calanta-kara-pallava-ppahā-vitthideṇa ohasia-sohaṃ karedi kamala-vaṇaṃ avaciṇantī | [<hi rend='it'>bho vayasya paśya paśya</hi> | <hi rend='it'>āścaryam āścaryam</hi> | <hi rend='it'>eṣā salila-calat-kara-pallava-prabhā-vistṛtenāpahasita-śobhaṃ karoti kamala-vanam avacinvatī</hi> |]</p>\n\n<p>rājā - vayasya satyam evaitat | paśya |\n<hi rend='bold'>[p. 19]</hi></p>\n\n<lg>\n<l>acchinnāmṛta-bindu-vṛṣṭi-sadṛśīṃ prītiṃ dadatyā dṛśāṃ</l>\n<l>yātāyā vigalat-payodhara-paṭā-draṣṭavyatāṃ kām api /</l>\n<l>asyāś candramasas tanor iva kara-sparśāspadatvaṃ gatā</l>\n<l>naite yan mukulī-bhavanti sahasā padmās tad evādbhutam // HPri_2.7 //</l>\n</lg>\n\n<p>Āraṇyikā - (bhramara-bādhaṃ nāṭayantī) ha ddhi ha ddhi | ede kkhu avare pariccaia kamaliṇiṃ ṇīluppala-vaṇāiṃ samāpaḍantā ṇiuṇaaraṃ bādhantā āāsaanti maṃ duṭṭha-mahuarā | (uttarīyeṇa mukhaṃ pidhāya sa-bhayam) halā Indīvarie parittāehi maṃ parittāehi maṃ | ede kkhu duṭṭha-mahuarā paribhavissanti | [<hi rend='it'>(bhramara-bādhaṃ nāṭayantī) hā dhik hā dhik</hi> | <hi rend='it'>ete khalv apare parityajya kamalinīṃ nīlotpala-vanāni samāpatanto nipuṇataraṃ bādhamānā āyāsayanti māṃ (uttarīyeṇa mukhaṃ pidhāya sa-bhayam) halā Indīvarike paritrāyasva māṃ paritrāyasva mām</hi> | <hi rend='it'>ete khalu duṣṭa-madhukarāḥ paribhaviṣyanti</hi> |]</p>\n\n<p>vidūṣakaḥ - bho vaassa puṇṇā de maṇorahā | jāva evva gabbha-dāsīe sudā ṇa āacchadi dāva evva tumaṃ vi tuṇhīko bhavia uvasappa | esā vi salila-sadda-sūideṇa paa-saṃcāreṇa Indīvariā āacchadi tti jāṇia tumaṃ evva olambissadi | [<hi rend='it'>bho vayasya pūrṇās te manorathāḥ</hi> | <hi rend='it'>yāvad eva garbha-dāsyāḥ sutā nāgacchati tāvad eva tvam api tūṣṇīko bhūtvopasarpa</hi> | <hi rend='it'>eṣāpi salila-śabda-sūcitena pada-saṃcāreṇendīvarikāgacchatīti jñātvā tvām evāvalambiṣyate</hi> |]</p>\n\n<p>rājā - sādhu vayasya sādhu | kālānurūpam upadiṣṭam | (ity Āraṇyikā-samīpam upasarpati)</p>\n\n<p><hi rend='bold'>[p. 20]</hi>\nĀraṇyikā - (pada-śabdākarṇanaṃ nāṭayantī) Indīvarie | lahu uvasappa lahu uvasappa | āulī-kida mhi duṭṭha-mahuarehiṃ (rājānam avalambate) | [<hi rend='it'>Indīvarike laghūpasarpa laghūpasarpa</hi> | <hi rend='it'>akulī-kṛtāsmi duṣṭa-madhukaraiḥ</hi> |]</p>\n\n<p>(rājā kaṇṭhe gṛhṇāti | Āraṇyikottarīyaṃ mukhād apanīya rājānam a-paśyantī bhramarāvalokanaṃ nāṭayati)</p>\n\n<p>rājā - (svottarīyeṇa bhramarān nivārayan)</p>\n\n<lg>\n<l>ayi visṛja viṣādaṃ bhīru bhṛṅgās tavaite</l>\n<l>parimala-rasa-lubdhā vaktra-padme patanti /</l>\n<l>vikirasi yadi bhūyas trāsa-lolāyatākṣī</l>\n<l>kuvalaya-vana-lakṣmīṃ tat kutas tvāṃ tyajanti // HPri_2.8 //</l>\n</lg>\n\n<p>Āraṇyikā - (rājānaṃ dṛṣṭvā sādhvasaṃ nāṭayantī) kahaṃ ṇa esā Indīvariā | (sa-bhayaṃ rājānaṃ tyaktvāpasarantī) Indīvarie lahu āaccha lahu āaccha | parittāehi māṃ | [<hi rend='it'>kathaṃ naiṣendīvarikā</hi> | <hi rend='it'>(sa-bhayaṃ rājānaṃ tyaktvāpasarantī) Indīvarike</hi> | <hi rend='it'>laghv āgaccha laghv āgaccha</hi> | <hi rend='it'>paritrāyasva mām</hi> |]</p>\n\n<p>vidūṣakaḥ - hodi saala-puḍhavī-parittāṇa-samattheṇa Vaccha-rāeṇa parittāantī ceḍiṃ Indīvariaṃ akkandasi | [<hi rend='it'>bhavati sakala-pṛthvī-paritrāṇa-samarthena Vatsa-rājena paritrāyamāṇā ceṭīm Indīvarikām ākrandasi</hi> |]</p>\n\n<p>(rājā ayi visṛja ityādi punaḥ paṭhati)</p>\n\n<p>Āraṇyikā - (rājānam avalokya sa-spṛhaṃ sa-lajjaṃ cātma-gatam) aaṃ kkhu so mahā-rāo jassa ahaṃ tādeṇa diṇṇā | ṭhāṇe kkhu tādassa pakkha-vādo (ākulatāṃ nāṭayati) | [<hi rend='it'>ayaṃ khalu sa mahā-rājo yasyāhaṃ tātena dattā</hi> | <hi rend='it'>sthāne khalu tātasya pakṣa-pātaḥ</hi> |]</p>\n\n<p><hi rend='bold'>[p. 21]</hi>\nceṭī - āāsiā kkhu Āraṇṇiā duṭṭha-mahuarehiṃ | tā jāva uvasappia samassāsemi | Āraṇṇie mā bhaāhi | esā uvaada mhi | [<hi rend='it'>āyāsitā khalu Āraṇyikā duṣṭa-madhukaraiḥ</hi> | <hi rend='it'>tad yāvad upasarpya samāśvāsayāmi</hi> | <hi rend='it'>Āraṇyike mā bibhihi</hi> | <hi rend='it'>eṣopagatāsmi</hi> |]</p>\n\n<p>vidūṣakaḥ - bho osara osara | esā kkhu Indīvarīā āadā | edaṃ uttantaṃ pekkhia devīe ṇivedaissadi | (aṅgulyā nirdiśya) tā imaṃ evva kadalī-gharaṃ pavisia muhuttaṃ ciṭṭamha | [<hi rend='it'>bhoḥ apasarāpasara</hi> | <hi rend='it'>eṣā khalv Indīvarikāgatā</hi> | <hi rend='it'>etaṃ vṛttāntaṃ prekṣya devyai nivedayiṣyati</hi> | <hi rend='it'>(aṅgulyā nirdiśya) tad idam eva kadalī-gṛhaṃ praviśya muhūrtaṃ tiṣṭhāvaḥ</hi> |]</p>\n\n<p>(ubhau tathā kurutaḥ)</p>\n\n<p>ceṭī -(upasṛtya kapolau spṛśantī) hanje Āraṇṇie kamala-sarisassa tuha vaaṇassa aaṃ doso jaṃ mahuarā evvaṃ avarajjhanti | (haste gṛhītvā) tā ehi gacchamha | pariṇado diaho | [<hi rend='it'>hañje Āraṇyike</hi> | <hi rend='it'>kamala-sadṛśasya tava vadanasyāhaṃ doṣo yan madhukarā evam aparādhyanti (haste gṛhītvā) tad ehi gacchāvaḥ</hi> | <hi rend='it'>pariṇato divasaḥ</hi> |]</p>\n\n<p>(gamanaṃ nāṭayataḥ)</p>\n\n<p>Āraṇyikā - (kadalī-grhābhimukham avalokya) hanje Indīvarie adi-sisiradāe salilassa ūrū-tthambho via samuppaṇṇo | tā saṇiaṃ saṇiaṃ gacchamha | [<hi rend='it'>hañje Indīvarike ati-śiśiratayā salilasyoru-stambha iva samutpannaḥ</hi> | <hi rend='it'>tac chanaiḥ śanair gacchāvaḥ</hi> |]</p>\n\n<p>ceṭī - taha | <hi rend='it'>taha</hi> |\n(iti niṣkrānte)</p>\n\n<p>vidūṣakaḥ - bho ehi ṇikkamamha | taṃ geṇhia esā dāsīe sudā Indīvariā gadā | [<hi rend='it'>bhoḥ ehi niṣkrāmāvaḥ</hi> | <hi rend='it'>tāṃ gṛhītvaiṣā dāsyāḥ sutendīvarikā gatā</hi> |]</p>\n\n<p>rājā -(niḥśvasya) kathaṃ gatā | sakhe Vasantaka| na khalv a-vighnam abhilaṣitam a-dhanyaiḥ prāpyate | (vilokya) sakhe paśya paśya |\n<hi rend='bold'>[p. 22]</hi></p>\n\n<lg>\n<l>ābaddha-mukham apīdam kaṇṭakitaṃ kamala-kānanaṃ tasyāḥ /</l>\n<l>sukumāra-pāṇi-pallava-saṃsparśa-sukhaṃ kathayatīva // HPri_2.9 //</l>\n</lg>\n\n<p>(niḥśvasya) sakhe | ka idānīm upāyaḥ punas tāṃ draṣṭum |</p>\n\n<p>vidūṣakaḥ - bho tume evva puttaliaṃ bhañjia dāṇiṃ rodisi | ṇa maha kkhu bamhaṇassa vaaṇaṃ karesi | [<hi rend='it'>bhoḥ tvam eva puttalikāṃ bhaṅktvedānīṃ rodiṣi</hi> | <hi rend='it'>na mama khalu brāhmaṇasya vacanaṃ karoṣi</hi> |]</p>\n\n<p>rājā - kiṃ mayā na kṛtam |</p>\n\n<p>vidūṣakaḥ - taṃ dāṇiṃ visumaridaṃ | jaha tuṇhīko bhavia uvasappetti mae bhaṇidaṃ | adi-saṃkaḍe jaṃ bhavaṃ pavisia alia-paṃḍicca-du-vvidaddhadāe ai visija visādetti edehiṃ aṇṇehiṃ a kaḍua-vaaṇehiṃ ṇibbhacchia (Kale : -ccia) saṃpadaṃ kiṃ rodisi | puṇo vi uvāaṃ pucchasi | [<hi rend='it'>tad idāniṃ vismṛtam</hi> | <hi rend='it'>yathā tuṣṇīko bhūtvopasarpeti mayā bhaṇitam</hi> | <hi rend='it'>ati-saṃkaṭe yad bhavān praviśyālīka-pāṇḍitya-dur-vidagdhatayā ayi visṛja viṣādaṃ ity etair anyaiś ca kaṭu-vacanair nirbhartsya sāṃprataṃ kiṃ rodiṣi</hi> | <hi rend='it'>punar apy upāyaṃ pṛcchasi</hi> |]</p>\n\n<p>rājā - kathaṃ samāśvāsanam api nirbhartsitam iti bhaṇitaṃ mūrkheṇa |</p>\n\n<p>vidūṣakaḥ - jāṇidaṃ evva ko ettha mukkho tti | tā kiṃ edeṇa | atthama-āhilāsī bhaavaṃ sahassa-rassī | tā ehi abbhantaraṃ evva pavisamha | [<hi rend='it'>jñātam eva ko 'tra mūrkha iti</hi> | <hi rend='it'>tat kim anena astamayābhilāṣī bhagavān sahasra-raśmiḥ</hi> | <hi rend='it'>tad ehy abhyantaram eva praviśāvaḥ</hi> |]</p>\n\n<p>rājā - (vilokya) aye pariṇata-prāyo divasaḥ | ahaha | saṃprati hi</p>\n\n<p>hṛtvā padma-vana dyutiṃ priyatameveyaṃ dina-śrīr gatā\nrāgo 'smin mama cetasīva savitur bimbe 'dhikaṃ lakṣyate /\n<hi rend='bold'>[p. 23]</hi>\ncakrāhvo 'ham iva stithaḥ saha-carīṃ dhyāyan nalinyāṣ taṭe\n<l>saṃjātā sahasā mameva bhuvanasyāpy andhakārā diśaḥ // HPri_2.10 //</l></p>\n\n<p>(iti niṣkrāntāḥ sarve |)\n(iti dvitīyo 'ṅkaḥ) ||</p>\n\n</div>\n<div>\n\n<p>tṛtīyo 'ṅkaḥ |</p>\n\n<p>(tataḥ praviśati Manoramā |)\nManoramā - āṇatta mhi devīe Vāsavadattāe hanje Maṇorame jaṃ taṃ Saṃkiccāyaṇīe ajja-uttassa mama a uttantaṃ ṇāḍaovaṇibaddhaṃ tassa ṇaccidavva-sesaṃ <hi rend='bold'>[p. 24]</hi> ajja tumhehiṃ komudī-mahūsave ṇaccidavvaṃ ti | hio kkhu Āraṇṇiāe pia-sahīe suṇṇa-hiaāe aṇṇahā evva ṇaccidaṃ | ajja uṇa Vāsavadattā-bhūmiāe tāe jai taha karīadi tado avassaṃ devī kuppadi | tā kahiṃ dāva tāṃ pekkhia uvālambhissaṃ | (vilokya |)esā Āraṇṇiā appaṇā evva kiṃ vi kiṃ vi mantaantī digghiā-tīle kadalī-gharaaṃ pavisadi | tā gumm'-antariā bhavia suṇissaṃ dāva se vīsaddha-jappidāṇiṃ | [<hi rend='it'>ājñaptāsmi devyā Vāsavadattayā hañje Manorame yaḥ sa Sāṅkṛtyāyany ārya-putrasya mama ca vṛttānto nāṭakopanibaddhas tasya nartitavya-śeṣam adya yuṣmābhiḥ kaumudī-mahotsave nartitavyam iti | hyaḥ khalv Āraṇyikayā priya-sakhyā śūnya-hṛdayayānyathaiva nartitam | adya punar Vāsavadattā-bhūmikayā tayā yadi tathā kriyate tato 'vaśyaṃ devī kupyati | tat kutra tāvat tāṃ prekṣyopālapsye | (vilokya |) eṣāraṇyikātmanaiva kim api kim api mantrayamāṇā dīrghikā-tīre kadalī-gṛhaṃ praviśati | tad gulmāntaritā bhūtvā śroṣyāmi tāvad asyā viśrabdha-jalpitāni |</hi>]\n(tataḥ praviśaty āsana-sthā kāmāvasthāṃ nāṭayanty Āraṇyikā |)</p>\n\n<p>Āraṇyikā - (niḥśvasya |) hiaa dullaha-jaṇaṃ patthaanto tumaṃ kīsa maṃ dukkhidaṃ karesi | [<hi rend='it'>hṛdaya durlabha-janaṃ prārthayamānaṃ tvaṃ kasmān māṃ duḥkhitāṃ karoṣi |]</hi></p>\n\n<p>Manoramā - taṃ edaṃ edassa suṇṇa-hiaattaṇassa kāraṇaṃ | kiṃ uṇa esā patthedi | avahidā dāva suṇissaṃ | [<hi rend='it'>tad etad asyāḥ śūnya-hṛdayatvasya kāraṇam | kiṃ punar eṣā prārthayate | avahitā tāvac chroṣyāmi |</hi>]</p>\n\n<p>Āraṇyikā - (sāsram |) kahaṃ taha ṇāma somma-daṃsaṇo bhavia mahā-rāo evvaṃ saṃdāvedi maṃ | acchariaṃ acchariam | ahavā maha evva esā a-bhāa-headā | ṇa uṇa mahā-rāassa doso | [<hi rend='it'>kathaṃ tathā nāma saumya-darśano bhūtvā mahā-rāja evaṃ saṃtāpayati mām | āścaryam āścaryam | (niḥśvasya |) athavā mamaivaiṣā 'bhāgadheyatā | na punar mahā-rājasya doṣaḥ |</hi>]</p>\n\n<p>Manoramā - (sa-bāṣpam |) kaham mahā-rāo evva se patthaṇijjo | sāhu pia-sahī sāhu | abhijāa-sariso de ahilāso | [<hi rend='it'>kathaṃ mahā-rāja evāsyāḥ prārthanīyaḥ | sādhu priya-sakhi sādhu | ābhijātya-sadṛśas te 'bhilāṣaḥ |</hi>]</p>\n\n<p>Āraṇyikā - kassa dāva edaṃ uttantaṃ ṇivedia sajjha-veaṇaṃ via dukkhaṃ kāraissaṃ | (vicintya |) ahavā atthi me hiaa-ṇivvisesa pia-sahī Manoramā | tāe vi edaṃ lajjāe ṇa pāremi kahiduṃ | savvahā maraṇaṃ vajjia kudo me hiaassa aṇṇa ṇivvudī | [<hi rend='it'>kasmai tāvad etaṃ vṛttāntaṃ nivedya sahya-vedanam iva duḥkhaṃ kariṣyāmi | (vicintya |) athavā asti me hṛdaya-nirviśeṣā priya-sakhī Manoramā | tasyā apy etal lajjayā na pārayāmi kathayitum | sarvathā maraṇaṃ varjayitvā kuto me hṛdayasyānyā nirvṛtiḥ |</hi>]</p>\n\n<p><hi rend='bold'>[p. 25]</hi>\nManoramā - (sāsram |) haddhi haddhi | adibhūmiṃ gado se tavassiṇīe aṇurāo | tā kiṃ dāṇiṃ ettha karissaṃ [<hi rend='it'>hā dhik hā dhik | atibhūmiṃ gato 'syās tapasvinyā anurāgaḥ | tat kim idānīm atra kariṣyāmi |</hi>]</p>\n\n<p>Āraṇyikā - (sābhilāṣam |) aaṃ so uddeso jassiṃ mahuarehiṃ āāsijjantī olambia mahā-rāeṇa samassāsida mhi bhīru mā bhaāhi tti | [<hi rend='it'>ayaṃ sa uddeśo yasmin madhukarair āyāsyamānāvalambya mahā-rājena samāśvāsitāsmi bhiru mā bibhīhīti |</hi>]</p>\n\n<p>Manoramā - (sa-harṣam |) kahaṃ esā vi diṭṭhā mahā-rāeṇa | savvahā atthi se jīvidassa uvāo | jāva uvasappia samassāsemi ṇaṃ | (sahasopasṛtya |) juttaṃ ṇāma hiaassa vi lajjiduṃ | [<hi rend='it'>katham eṣāpi dṛṣṭā mahā-rājena | sarvathāsty asyā jīvitasyopāyaḥ | yāvad upasṛtya samāśvāsayāmy enām | (sahasopasṛtya |) yuktaṃ nāma hṛdayasyāpi lajjitum |</hi>]</p>\n\n<p>Āraṇyikā - (sa-lajjam ātma-gatam |) haddhi haddhi | savvaṃ sudaṃ edāe | tā ettha juttaṃ evva paāsaiduṃ | (prakāśaṃ haste gṛhītvā |) pia-sahi mā kuppa mā kuppa | lajjā evva ettha avarajjhadi | [<hi rend='it'>hā dhik hā dhik | sarvaṃ śrutam etayā | tad atra yuktam eva prakāśayitum | (prakāśaṃ haste gṛhītvā |) priya-sakhi mā kupya mā kupya | lajjaivātrāparādhyati |</hi>]</p>\n\n<p>Manoramā - (sa-harṣam |) sahi alaṃ saṃkāe | edaṃ me āakkha | saccaṃ evva tumaṃ mahā-rāeṇa diṭṭhā ṇa vetti | [<hi rend='it'>sakhi alaṃ śaṅkayā | etan ma ācakṣva | satyam eva tvaṃ mahā-rājena dṛṣṭā na veti |</hi>]</p>\n\n<p>Āraṇyikā - (sa-lajjam adho-mukhī |) sudaṃ evva pia-sahīe savvaṃ | [<hi rend='it'>śrutam eva priya-sakhyā sarvam |</hi>]</p>\n\n<p>Manoramā - jai diṭṭhā mahā-rāeṇa tumaṃ tā alaṃ saṃtappideṇa | so evva dāṇiṃ daṃsaṇovāa-pajjāulo bhavissadi | [<hi rend='it'>yadi dṛṣṭā mahā-rājena tvaṃ tad alaṃ saṃtāpitena | sa evedānīṃ darśanopāya-paryākulo bhaviṣyati |]</hi></p>\n\n<p><hi rend='bold'>[p. 26]</hi>\nĀraṇyikā - ahaṃ sahī-aṇo pakkha-vādeṇa mantedi | ai sahi-pakkha-vādiṇi | devī-guṇa-ṇiala-ṇibaddhe kkhu tassiṃ jaṇe kudo edaṃ | [<hi rend='it'>ayaṃ sakhī-janaḥ pakṣa-pātena mantrayate | ayi sakhi-pakṣa-pātini | devī-guṇa-nigaḍa-nibaddhe khalu tasmiñ jane kuta etat |</hi>]</p>\n\n<p>Manoramā - (vihasya |) halā a-paṇḍide kamaliṇī-baddhāṇurāo vi mahuaro māladīṃ pekkhia ahiṇava-rasāssāda-lampaḍo kudo taṃ aṇ-āsādia ṭṭhidiṃ karedi | [<hi rend='it'>halā a-paṇḍite kamalinī-baddhānurāgo 'pi madhu-karo mālatīṃ prekṣyābhinava-rasāsvāda-lampaṭaḥ kutas tām an-āsādya sthitiṃ karoti |</hi>]</p>\n\n<p>Āraṇyikā - kiṃ ediṇa a-saṃbhāvideṇa | tā ehi | ahiaṃ kkhu saradādaveṇa saṃtappāiṃ ajja vi ṇa me aṅgāiṃ saṃdāvaṃ muñcandi | [<hi rend='it'>kim etenāsaṃbhāvitena | tad ehi | adhikaṃ khalu śaradātapena saṃtaptāny adyāpi na me 'ṅgāni saṃtāpaṃ muñcanti |</hi>]</p>\n\n<p>Manoramā - ai lajjālue ṇa juttam edāvatthaṃ gadāe vi de appā pacchādiduṃ | [<hi rend='it'>ayi lajjāluke na yuktam etad avasthāṃ gatayāpi ta ātmā pracchādayitum |</hi>]\n(Āraṇyikā mukham avanamayati |)</p>\n\n<p>Manoramā - ai a-visambha-sīle kiṃ dāṇiṃ pacchādesi | ṇīsāsa-ṇiha-viṇiggao diahaṃ ratiṃ vi tujjha aṇurāo avirada-paḍanta-kusuma-sara-sara-ṇivaha-pautta-huṃkāra-saddo via ṇa bhaṇai | (ātma-gatam |)ahavā ṇa hu aaṃ kālo uvālambhassa | tā jāva ṇaliṇī-pattāiṃ se hiae dāissaṃ | (utthāya <hi rend='bold'>[p. 27]</hi> dīrghikāya nalinī-pattrāṇi gṛhītvāraṇyikāyā hṛdaye dadatī |)samassasadu sahī samassasadu sahī | [<hi rend='it'>ayi a-viśrambha-śīle kim idānīṃ pracchādayasi | niśvāsā-nibha-vinirgato divasaṃ rātrim api tavānurāgo 'virata-patat-kusuma-śara-śara-nivaha-pravṛtta-huṅkāra-śabda iva na bhaṇati | (ātma-gatam |) athavā na khalv ayaṃ kāla upālambhasya | tad yāvan nalinī-patrāṇy asyā hṛdaye dāsyāmi | (utthāya dīrghikāya nalinī-pattrāṇi gṛhītvāraṇyikāyā hṛdaye dadatī |) samāśvasitu sakhī samāśvasitu sakhī |</hi>]\n(tataḥ praviśati vidūṣakaḥ)</p>\n\n<p>vidūṣakaḥ - adi-mahaṇto kkhu pia-vaassassa Āraṇṇiāe uvari aṇurāo | jeṇa pariccatta-rāa-kajjo tāe evva daṃsaṇovāaṃ cintaanto appāṇaṃ viṇodei | (vicintya) kahiṃ dāṇiṃ taṃ pekkhe | ahavā tahiṃ evva dāva digghiāe aṇṇesāmi | [<hi rend='it'>atimahān khalu priya-vayasyasyāraṇiyakāyā upary anurāgaḥ | yena parityakta-rāja-kāryas tasyā eva darśanopāyaṃ cintayann ātmānaṃ vinodayati | (vicintya |) kutredānīṃ tāṃ prekṣe | athavā tatraiva tāvad dīrghikāyām anviṣyāmi | (parikrāmati |)</hi>]</p>\n\n<p>Manoramā - (ākarṇya |) pada-saddo via suṇīadi | tā kadalī-gumm'-antaridā bhavia pekkhamha dāva ko eso tti | [<hi rend='it'>pada-śabda iva śrūyate | tat kadalī-gulmāntarite bhūtvā prekṣāvahe tāvat ka eṣa iti</hi> |]\n(ubhe tathā kṛtvā paśyataḥ |)</p>\n\n<p>Āraṇyikā - kahaṃ so evva mahā-rāassa pasa-parivaṭṭa (sic) bamhaṇo | [<hi rend='it'>kathaṃ sa eva mahā-rājasya pārśva-parivartī brāhmaṇaḥ |]</hi></p>\n\n<p>Manoramā - kahaṃ Vasantao evva | avi ṇāma taha have | [<hi rend='it'>kathaṃ Vasantaka eva | (saharṣam ātma-gatam |) api nāma tathā bhavet |</hi>]<hi rend='it'>\n</hi>\nvidūṣakaḥ - (diśo 'valokya |) kiṃ dāṇiṃ Āraṇṇiā saccaṃ evva saṃvuttā | [<hi rend='it'>kim idānīm Āraṇyikā satyam eva saṃvṛttā</hi> |]<hi rend='it'>\n</hi>\nManoramā - (sa-smitam |) sahi rāa-vaasso kkhu bamhaṇo tumaṃ uddissia mantedi | tā dāva avahidā suṇamha | [<hi rend='it'>sakhi rāja-vayasyaḥ khalu brāhmaṇas tvām uddiśya mantrayate | tat tāvad avahite śṛṇuvaḥ</hi> |]<hi rend='it'>\n</hi>(Āraṇyikā sa-spṛhaṃ sa-lajjaṃ ca śṛṇoti |)</p>\n\n<p>vidūṣakaḥ - (sodvegam |) <hi rend='bold'>[p. 28] </hi>jadā dāva mae garu-maaṇa-saṃdāva-ṇīsaha-sarīrassa pia-vaassassa vaaṇeṇa devīṇaṃ Vāsavadattā-Padumāvadīṇaṃ aṇṇaṇam a devīṇaṃ bhavaṇāiṃ aṇṇesanteṇa ṇa sā diṭṭhā tadā jahiṃ digghiāe diṭṭhā idaṃ vi dāva pekkhissaṃ ti āado mhi | tā jāva iha vi ṇatthi | kiṃ dāṇiṃ karissaṃ | [<hi rend='it'>yadā tāvan mayā guru-madana-saṃtāpa-niḥsaha-śarīrasya priya-vayasyasya vacanena devyor Vāsavadattā-Padmāvatyor anyāsāṃ ca devīnāṃ bhavanāny anviṣyatā na sā dṛṣṭā tadā yatra dīrghikāyāṃ dṛṣṭedam api tāvat prekṣiṣya ity āgato 'smi | tad yāvad ihāpi nāsti | kim idānīṃ kariṣye</hi> |]</p>\n\n<p>Manoramā -sudaṃ pia-sahīe | [<hi rend='it'>śrutaṃ priya-sakhyā</hi> |]<hi rend='it'>\n</hi>vidūṣakaḥ - (vicintya |) ahavā bhaṇido evva ahaṃ vaasseṇa | jai taṃ aṇṇesanto ṇa pekkhasi tā tado vi dāva digghiādo tāe karaala-pparisa-di-uṇia-suha-ssīalāiṃ ṇaliṇī-pattāiṃ geṇhia āaccha tti | tā kahaṃ edāiṃ jāṇidavvāiṃ | [<hi rend='it'>athavā bhaṇita evāhaṃ vayasyena | yadi tām anviṣyan na prekṣase tat tato 'pi tāvad dīrghikātas tasyāḥ karatala-sparśa-dviguṇita-sukha-śītalāni nalinī-patrāṇi gṛhītvāgaccheti | tat katham etāni jñātavyāni |</hi>]</p>\n\n<p>Manoramā - aaṃ me avasaro | Vasantaa ehi | ahaṃ de jāṇāvemi | [<hi rend='it'>ayaṃ mamāvasaraḥ | (upasṛtya vidūṣakaṃ haste gṛhītvā |) Vasantaka ehi | ahaṃ te jñāpayāmi |</hi>]<hi rend='it'>\n</hi>\nvidūṣakaḥ - (sa-bhayam |) kassa tumaṃ jāṇāvesi | kiṃ devīe | ṇa hu mae kiṃ vi mantidaṃ | [<hi rend='it'>kasya tvaṃ jñāpayāsi | kiṃ devyāḥ | na khalu mayā kim api mantritam |]</hi></p>\n\n<p>Manoramā - Vasantaa alaṃ saṃkāe | jādisī Āraṇṇiāe kide attaṇo pia-vaassassa avatthā tue vaṇṇidā tado di-uṇadarā bhaṭṭiṇo vi kide mama pia-sahīe avatthā | tā pekkha pekkha | (upasṛtya Āraṇyikāṃ darśayati |) [<hi rend='it'>Vasantaka alaṃ śaṅkayā | yādṛśy Āranyikāyāḥ kṛta ātmanaḥ priya-vayasyasyāvasthā tvayā varṇitā tato dvi-guṇatarā bhartur api kṛte mama priya-sakhyā avasthā | tat paśya paśya | (upasṛtya Āraṇyikāṃ darśayati |)</hi>]</p>\n\n<p><hi rend='bold'>[p. 29]</hi>\nvidūṣakaḥ - (dṛṣṭvā sa-harṣam |) sa-phalo me parissamo | sotthi hodīe | [<hi rend='it'>sa-phalo me pariśramaḥ | svasti bhavatyai |</hi>]<hi rend='it'>\n</hi>(Āraṇyikā sa-lajjaṃ kamalinī-pattrāṇy apanīyottiṣṭhati |)</p>\n\n<p>Manoramā - ajja Vasantaa tuha daṃsaṇena evva avagado pia-sahīe saṃdāvo jeṇa saaṃ evva ṇaliṇī-pattāiṃ avaṇei | tā aṇugaṇhādu ajjo imāiṃ | [<hi rend='it'>ārya Vasantaka | tava darśanenaivāpagataḥ priya-sakhyāḥ saṃtāpo yena svayam eva nalinī-patrāṇy apanayati | tad anugṛhṇātv ārya imāni</hi> |]</p>\n\n<p>Āraṇyikā - (sāvegam |) ai parihāsa-sīle | kīsa maṃ lajjāvesi | (kiṃcit parāṅ-mukhītiṣṭhati |) [<hi rend='it'>ayi parihāsa-śīle | kasmān māṃ lajjayasi | (kiṃcit parāṅ-mukhī tiṣṭhati |)</hi>]</p>\n\n<p>vidūṣakaḥ - (sa-viṣādam |) ciṭṭhaṃdu dāva ṇaliṇī-pattāiṃ | adi-lajjāluā de pia-sahī | tā kahaṃ edāṇaṃ samāamo bhavissadi | [<hi rend='it'>tiṣṭhantu tāvan nalinī-pattrāṇi | ati(lajjālukā te priya-sakhī | tat katham etayoḥ samāgamo bhaviṣyati |</hi>]</p>\n\n<p>Manoramā - (kṣaṇaṃ vicintya sa-harṣam |) Vasantaa evvaṃ via | (karṇe kathayati |) [<hi rend='it'>Vasantaka evam iva |</hi>]</p>\n\n<p>vidūṣakaḥ - sāhu pia-sahi sāhu | (apavārya |) jāva evva tumhe ṇevaccha-ggahaṇaṃ karettha dāva evva ahaṃ vi vaassaṃ geṇhia āacchāmi | [<hi rend='it'>sādhu priya-sakhi sādhu | (apavārya |) yāvad eva yuvāṃ nepathya-grahaṇaṃ kuruthas tāvad evāham api vayasyaṃ gṛhītvāgacchāmi |</hi>]\n(iti niṣkrāntaḥ |)</p>\n\n<p>Manoramā - adi-kovaṇe | uṭṭhehi uṭṭhehi | ṇaccidavvaṃ amhehiṃ tassa evva ṇāḍaassa ṇaccida-sesaṃ | tā ehi | pekkhā-gharaṃ evva gacchamha | (parikramyāvalokya |) idaṃ pekkhāgāraṃ | jāva ehi pavisamha | sāhu sāhu | savvaṃ sajjī-kidaṃ | devīe āantavvaṃ | [<hi rend='it'>ati-kopane uttiṣṭhottiṣṭha | nartitavyam asmābhis tasyaiva naṭakasya nartita-śeṣam | tad ehi | prekṣā-gṛham eva gacchāvaḥ | (parikramyāvalokya |) idaṃ prekṣāgāram | yāvad ehi praviśāvaḥ | (praviṣṭakenāvalokya |) sādhu sādhu sarvaṃ sajjī-kṛtam | devyāgantavyam |</hi>\n(tataḥ praviśati devī Sāṅkṛtyāyanī vibhavataś ca parivāraḥ |)</p>\n\n<p><hi rend='bold'>[p. 30]</hi>\nVāsavadattā - bhavaadi aho de kavittaṇaṃ | jeṇa edaṃ gūḍha-uttantaṃ ṇāḍaovaṇibaddhaṃ sāṇubhavaṃ vi amhāṇaṃ ajja-utta-caridaṃ a-diṭṭha-puvvaṃ via disantaṃ ahiaaraṃ kodūhalaṃ vaḍḍhaadi | [<hi rend='it'>bhagavati aho te kavitvam | yenaitad gūḍha-vṛttāntaṃ nāṭakopanibaddhaṃ sānubhavam apy asmākam āryaputra-caritam a-dṛṣṭa-pūrvam iva dṛśyamānam adhikataraṃ kautūhalaṃ vardhayati |</hi>]</p>\n\n<p>Sāṅkṛtyāyanī - āyuṣmati āśraya-guṇa evāyam īdṛśo yad a-sāram api kāvyam avaśyam eva śṛṇvatāṃ śravaṇa-sukham utpādayati | paśya |</p>\n\n<lg>\n<l>prāyo yat kiṃ cid api prāpnoty utkarṣam āśrayān mahataḥ /</l>\n<l>mattebha-kumbha-taṭa-gatam eti hi śṛṅgāratām bhasma // HPri_3.1 //</l>\n</lg>\n\n<p>Vāsavadattā -(sa-smitam) bhaavadi savvassa vallaho jāmādo hodi tti jāṇiadi evva edaṃ | tā kiṃ ediṇā kahāṇubandheṇa | varaṃ taṃ evva ṇaccidavvaṃ daṭṭhuṃ | [<hi rend='it'>bhagavati sarvasya vallabho jāmātā bhaktīti jñāyata evaitat | tat kim etena kathānubandhena | varaṃ tad eva nartitavyaṃ draṣṭum |</hi>]</p>\n\n<p>Sāṅkṛtyāyanī - evam | Indīvarike prekṣā-gṛham ādeśaya |\nceṭī - edu edu bhaṭṭiṇī | [<hi rend='it'>etu etu bhaṭṭinī</hi> |]\n(sarvāḥ parikrāmanti |)\nSāṅkṛtyāyanī - (vilokya |) aho prekṣaṇīyatā prekṣā-gṛhasya |</p>\n\n<lg>\n<l>ābhāti ratna-śata-śobhita-śāta-kumbha-</l>\n<l>stambhāvasakta-pṛthu-mauktika-dāma-ramyam /</l>\n<l>adhyāsitaṃ yuvatibhir vijitāpsarobhiḥ</l>\n<l>prekṣā-gṛhaṃ sura-vimāna-samānam etat // HPri_3.2 //</l>\n</lg>\n\n<p><hi rend='bold'>[p. 31]</hi>\nManoramāraṇyake -(upasṛtya |) jedu jedu bhaṭṭiṇī | [<hi rend='it'>jayatu jayatu bhaṭṭinī</hi> |]</p>\n\n<p>Vāsavadattā -Maṇorame adikkandā khu saṃjjhā | tā gacchaha | lahu gaṇhaha ṇevacchaṃ | [<hi rend='it'>Manorame atikrāntā khalu saṃdhyā | tad gacchatam | laghu gṛhṇītaṃ nepathyam |</hi>]</p>\n\n<p>ubhe - jaṃ devī āṇavedi | [<hi rend='it'>yad devy ājñāpayati</hi> |]\n(iti prasthite |)</p>\n\n<p>Vāsavadattā - Āraṇṇie edehiṃ evva mad-anga-piṇaddhehiṃ ābharaṇehiṃ ṇevaccha-bhūmiṃ gadua appāṇaaṃ pasāhehi | <hi rend='it'>(</hi>ābharaṇāny aṅgād avatārya Āraṇyikāyāḥ samarpayati) Maṇorame tumaṃ vi Ṇalagiri-ggahaṇa-parituṭṭheṇa tādeṇa ajja-uttassa diṇṇāiṃ ābharaṇāiṃ Indīvariā-saāsādo geṇhia ṇevaccha-bhūmiaṃ gadua appāṇaṃ maṇḍehi jeṇa su-sadisī dīsasi mahā-rāassa | [<hi rend='it'>Āraṇyike etair eva mad-aṅga-pinaddhair ābharaṇair nepathya-bhūmiṃ gatvātmānaṃ prasādhya | (ābharaṇāny aṅgād avatārya Āraṇyikāyāḥ samarpayati) Manorame tvam api Nalagiri-grahaṇa-parituṣṭena tātenāryaputrasya dattāny ābharaṇānīndīvarikā-sakāśād gṛhītvā nepathya-bhūmiṃ gatvātmānaṃ maṇḍaya yena su-sadṛśī dṛśyase mahā-rājasya |</hi>]\n(Manoramā Indīvarikā-sakāśād ābharaṇāni gṛhītvā sahāraṇyakayā niṣkrāntā |)</p>\n\n<p>Indīvarikā - edaṃ āsaṇaṃ | uvavisadu bhaṭṭiṇī | [<hi rend='it'>idam āsanam | upaviśatu bhaṭṭiṇī |</hi>]</p>\n\n<p>Vāsavadattā -(āsanaṃ nirdiśya |) uvavisadu bhaavadī | [<hi rend='it'>upaviśatu bhagavatī</hi> |]\n(ubhe upaviśataḥ |)\n(tataḥ praviśati gṛhīta-nepathyaḥ kañcukī |)\nkañcukī -\nantaḥpurāṇāṃ vihita-vyavasthaḥ\npade pade 'haṃ skhalitāni rakṣan /\n<hi rend='bold'>[p. 32]\n</hi>jarāturaḥ samprati daṇḍa-nītyā\n<l>sarvaṃ nṛpasyānukaromi vṛttam // HPri_3.3 //</l></p>\n\n<p>bhoḥ ājñāpito 'smi vimānitāśeṣa-śatru-sainyena yathārtha-nāmnā Mahāsenena samādiśyatām antaḥpureṣu yathā - śvo vayam Udayanotsavam anubhavāmaḥ | ato yuṣmābhir utsavānurūpa-veṣojjvalena parijanena saha Manmathodyānaṃ gantavyam iti |</p>\n\n<p>Sāṅkṛtyāyanī - (kañcukinaṃ nirdiśya |) rāja-putri pravṛttā prekṣā | dṛśyatām |</p>\n\n<p>kañcukī - tad etad ādeṣṭavyam parijanena saha gantavyam iti | na gṛhīta-nepathyeneti | kutaḥ |</p>\n\n<lg>\n<l>pādair nūpuribhir nitamba-phalakaiḥ śiñjāna-kāñcī-guṇair</l>\n<l>hārāpādita-kāntibhiḥ stana-taṭaiḥ keyūribhir bāhubhiḥ /</l>\n<l>karṇaiḥ kuṇḍalibhiḥ karaiḥ sa-valayaiḥ sa-svastikair mūrdha-jair</l>\n<l>devīnāṃ paricārikā-parijano 'py eteṣu saṃdṛśyate // HPri_3.4 //</l>\n</lg>\n\n<p>na khalu kiṃcid atrāpūrvam anuṣṭheyam | kevalaṃ svāmy-ādeśa iti matvāhaṃ samādiṣṭas tad ājñā-śeṣaṃ rāja-putryai nivedayāmi | (parikramyāvalokya ca |) iyaṃ <hi rend='bold'>[p. 33]</hi> sā Vāsavadattā vīṇā-hastayā Kāñcanamālayānugamyamānā gandharva-śālām praviṣṭā | yāvad asyāḥ kathayāmi | (parikrāmati |)\n(tataḥ praviśati gṛhīta-Vāsavadattā-nepathyāsanasthāraṇyikā\nvīṇā-hastā Kāñcanamālā ca |)</p>\n\n<p>Āraṇyikā - halā Kancaṇamāle kīsa uṇa cirāadi ajja vi vīṇāārio | [<hi rend='it'>halā Kāñcanamāle kasmāt punaś cirayaty adyāpi vīṇācāryaḥ |</hi>]</p>\n\n<p>Kāñcanamālā - bhaṭṭi-dārie diṭṭho deṇa ekko ummatto | tassa vaaṇaṃ suṇia citteṇa bhāvido ohasanto ciṭṭhai | [<hi rend='it'>bhartṛ-dārike dṛṣṭas tenaika unmattaḥ | tasya vacanaṃ śrutvā citreṇa bhavito 'pahasaṃs tiṣṭhati</hi> |]</p>\n\n<p>Āraṇyikā - (sa-hasta-tālaṃ vihasya |) hanje suṭṭhu edaṃ pucchadi | sarisā sarise ranjanti tti duve ettha ummattā | [<hi rend='it'>hañje suṣṭhv etaṃ pṛcchati | sadṛśāḥ sadṛśe rajanta iti dvāv atronmattau |</hi>]</p>\n\n<p>Sāṅkṛtyāyanī - rāja-putryāḥ sadṛśam ākāram paśyāmy asyās tādṛśenākāreṇāvaśyaṃ tvadīyāṃ bhūmikāṃ saṃbhāvayiṣyati |</p>\n\n<p>kañcukī - (upasṛtya) rāja-putri devas tvām ājñāpayati | śvo 'vaśyam asmābhir vīṇāṃ vādayantī śrotavyā | tat tvayā nava-tantrī-sajjayā Ghoṣavatyā stheyam iti |</p>\n\n<p>Āraṇyikā - ayya jai evvaṃ lahu vīṇāāriaṃ visajjehi | [<hi rend='it'>ārya yady evaṃ laghu vīṇācāryaṃ visarjaya</hi> |]</p>\n\n<p>kañcukī - eṣa Vatsa-rājaṃ preṣayāmi | (iti niṣkrāntaḥ |)</p>\n\n<p>Āraṇyikā - Kancaṇamāle uvaṇehi me Ghosavadīṃ jāva se taṃtīo parikkhemi | [<hi rend='it'>Kāñcanamāle upanaya me Ghoṣavatīṃ yāvad asyās tantrīḥ parīkṣe</hi> |]\n(Kāñcanamālā vīṇām arpayati | Āraṇyikotsaṅge vīṇāṃ kṛtvā sārayati |)\n(tataḥ praviśati gṛhīta-Vatsa-rāja-nepathyā Manoramā |)</p>\n\n<p><hi rend='bold'>[p. 34]</hi>\nManoramā - (sva-gatam |) ciraadi kkhu mahā-rāo kiṃ ṇa kahidaṃ Vasantaeṇa | ahavā devīe bhāadi | jai dāṇiṃ āacche tado ramaṇijjaṃ have | [<hi rend='it'>cirayati khalu mahā-rājaḥ | kiṃ na kathitaṃ Vasantakena | athavā devyā bibheti | yadīdānīm āgacchet tato ramanīyaṃ bhavet</hi> |]</p>\n\n<p>(tataḥ praviśati rājāvaguṇṭhita-śarīro vidūṣakaś ca |)</p>\n\n<p>rājā -\n<lg>\n<l>saṃtāpam prathamaṃ tathā na kurute śītāṃśur adyaiva me</l>\n<l>niśvāsā glapayanty ajasram adhunaivoṣṇās tathā nādharam /</l>\n<l>saṃpraty eva mano na śūnyam alasāny aṅgāni no pūrvavad</l>\n<l>duḥkhaṃ yāti manoratheṣu tanutāṃ saṃcintyamāneṣv api // HPri_3.5 //</l>\n</lg></p>\n\n<p>vayasya satyam evoktam Manoramayā | yathaiṣā mama priya-sakhī mahā-rājasya devyā darśana-pathād api rakṣyate tad ayaṃ samāgamopāyaḥ | adya rātrāv asmābhir Udayana-caritaṃ nāma nāṭakaṃ devyāḥ purato nartitavyam | tatra Āraṇyikā Vāsavadattā bhaviṣyati | aham api Vatsa-rājaḥ | tac caritenaiva sarvaṃ śikṣitavyam | tad āgatya svayam eva svāṃ bhūmikāṃ kurvāṇaḥ samāgamotsavam anubhavatv iti |</p>\n\n<p>vidūṣakaḥ - jai maṃ ṇa pattiāasi esā Maṇoramā tuha vesaṃ dhāraantī ciṭṭhai | tā uvasappia saaṃ evva puccha | [<hi rend='it'>yadi māṃ na pratyāyayasy eṣā Manoramā tava veṣaṃ dhārayantī tiṣṭhati | tad upasṛtya svayam eva pṛccha |</hi>]<hi rend='it'>\n</hi>\nrājā - (Manoramām upasṛtya |) Manorame satyam idaṃ yad Vasantako 'bhidhatte |</p>\n\n<p>Manoramā - bhaṭṭā saccaṃ evva | maṇḍaa edehiṃ ābharaṇehiṃ appāṇaaṃ | [<hi rend='it'>bhartaḥ satyam eva | maṇḍayaitair ābharaṇair ātmānam |</hi>]<hi rend='it'>\n</hi>(ity ābharaṇāny aṅgād avatārya rājñe samarpayati |)\n(rājā paridadhāti |)</p>\n\n<p><hi rend='bold'>[p. 35]</hi>\nvidūṣakaḥ - ede kkhu rāāṇo dāsīe vi evvaṃ ṇaccāvianti | aho kajjassa garuadā | [<hi rend='it'>ete khalu rājāno dāsyāpi evaṃ nartyante | aho kāryasya gurutā |</hi>]</p>\n\n<p>rājā - (vihasya |) mūrkha naiṣa kālaḥ parihāsasya | nibhṛtena citra-śālām praviśya Manoramayā sahāsman-nṛttam paśyatā sthīyatām |\n(ubhau tathā kurutaḥ |)</p>\n\n<p>Āraṇyikā - Kancaṇamāle ciṭṭhadu vīṇā | puccchissaṃ dāva kiṃ vi | [<hi rend='it'>Kāñcanamāle tiṣṭhatu vīṇā | prakṣyāmi tāvat kim api</hi> |]</p>\n\n<p>rājā - śṛṇomi tāvat katamo 'yam uddeśo vartate |\n(ity avahitaḥ śṛṇoti |)</p>\n\n<p>Kāñcanamālā - pucchadu bhaṭṭi-dāriā | [<hi rend='it'>pṛcchatu bhartṛ-dārikā</hi> |]</p>\n\n<p>Āraṇyikā - saccaṃ evva tādo mantedi evvaṃ jahā jai vīṇaṃ vādaanto avaharedi maṃ Vaccha-rāo avassaṃ bandhaṇādo muncemi tti | [<hi rend='it'>satyam eva tāto mantrayate evaṃ yathā - yadi vīṇāṃ vādayann apaharati māṃ Vatsa-rājo 'vaśyaṃ bandhanān muñcāmīti |</hi>]</p>\n\n<p>rājā -(praviśya paṭākṣepeṇa sa-harṣaṃ vastrānte grathitam badhnāti |) evam etat | kaḥ saṃdehaḥ |</p>\n\n<lg>\n<l>sa-parijanaṃ Pradyotaṃ vismayam upanīya vādayan vīṇām /</l>\n<l>Vāsavadattām apaharāmi na cirād eveti paśyāmy // HPri_3.6 //</l>\n</lg>\n\n<p>yataḥ su-saṃvihitaṃ sarvaṃ Yaugandharāyaṇena |</p>\n\n<p>Vāsavadattā -(sahasotthāya |) jedu jedu accautto | [<hi rend='it'>jayatu jayatv ārya-putraḥ</hi> |]</p>\n\n<p>rājā - (sva-gatam |) kathaṃ pratyabhijñāto 'smi devyā |\nSāṅkṛtyāyanī - (sa-smitam |) rāja-putri alam alaṃ saṃbhrameṇa | prekṣaṇīyakam etat |</p>\n\n<p><hi rend='bold'>[p. 36]</hi>\nrājā - (ātma-gataṃ sa-harṣam) idānīm ucchvāsito 'smi |</p>\n\n<p>Vāsavadattā -(sa-vilakṣa-smitam upaviśya |) kahaṃ Maṇoramā esā | mae uṇa jāṇidaṃ ajja-utto eso tti | sāhu Maṇorame sāhu | sohaṇaṃ ṇaccidaṃ | [<hi rend='it'>kathaṃ Manoramaiṣā | mayā punar jñātam ārya-putra eṣa iti | sādhu Manorame sādhu | śobhanaṃ nartitam |</hi>]</p>\n\n<p>Sāṅkṛtyāyanī - rāja-putri sthāna eva kṛtā bhrāntis te Manoramayā | paśya |</p>\n\n<lg>\n<l>rūpaṃ tan nayanotsavāspadam idaṃ veṣaḥ sa evojjvalaḥ</l>\n<l>sā matta-dviradocitā gatir iyaṃ tat sattvam atyūrjitam /</l>\n<l>līlā saiva sa eva sāndra-jalada-hrādānukārī svaraḥ</l>\n<l>sākṣād darśita eṣa naḥ kuśalayā Vatseśa evānayā // HPri_3.7 //</l>\n</lg>\n\n<p>Vāsavadattā -hanje Indīvarie | baddheṇa ajja-utteṇa ahaṃ vīṇaṃ sikkhāvidā | tā se karehi ṇīl'-uppala-dāmaeṇa ṇialaṇam | [<hi rend='it'>hañje Indīvarike baddhenāryaputreṇāhaṃ vīṇāṃ śikṣitā | tad asya kuru nīlotpaladāmakena nigaḍanam |</hi>]\n(śiraso 'panīya nīlotpala-dāmārpayati |)\n(Indīvarikā tathā kṛtvā punas tatraivopaviśati |)</p>\n\n<p>Āraṇyikā - Kancaṇamāle kahehi kahehi | ṇaṃ saccaṃ evva mantedi tādo jai vīṇaṃ vādaanto avaharedi maṃ Vaccha-rāo tado avassaṃ bandhaṇādo muñcemi tti | [<hi rend='it'>Kāñcanamāle kathaya kathaya | nanu satyam eva mantrayate tāto yadi vīṇāṃ vādayat apaharati māṃ Vatsa-rājas tato 'vaśyaṃ bandhanān muñcāmīti |</hi>]</p>\n\n<p>Kāñcanamālā - bhaṭṭhi-dārie saccaṃ | taha karehi jaha Vaccha-rāassa avassaṃ bahu-madā hosi | [<hi rend='it'>bhartṛ-dārike satyam | tathā kuru yathā Vatsa(rājasyāvaśyaṃ bahu-matā bhavasi</hi> |]</p>\n\n<p><hi rend='bold'>[p. 37]</hi>\nrājā - niṣpāditam eva Kāñcanamālayā yat tad āsmābhir abhilaṣitam |</p>\n\n<p>Āraṇyikā - jai evvaṃ tā ādareṇa vādaissaṃ | [<hi rend='it'>yady evaṃ tad ādareṇa vādayiṣyāmi</hi> |] (gāyantīvādayati)</p>\n\n<lg>\n<l>ghaṇa-bandhaṇa-saṃruddhaṃ gaaṇaṃ daṭṭhūṇa māṇasaṃ eduṃ /</l>\n<l>ahilasai rāa-haṃso daiaṃ gheūṇa appaṇo vasaiṃ // HPri_3.8 //</l>\n</lg>\n\n<p>[<lg rend='it'>\n<l>ghana-bandhana-saṃruddhaṃ gaganaṃ dṛṣṭvā mānasam etum /</l>\n<l>abhilaṣati rāja-haṃso dayitāṃ gṛhītvātmano vasatim // HPri_3.8 //</l>\n</lg>]\n(vidūṣako nidrāṃ nāṭayati |)</p>\n\n<p>Manoramā - (hastena cālayantī |) Vasantaa pekkha pekkha pia-sahī me ṇaccai | [<hi rend='it'>Vasantaka paśya paśya | priya-sakhī me nṛtyati |</hi>]</p>\n\n<p>vidūṣakaḥ - (sa-roṣam |) dāsīe sude tumaṃ vi ṇa desi suviduṃ | jada-ppahudi pia-vaasseṇa Āraṇṇiā diṭṭhā tada-ppahudi teṇa saha mae rattiṃ-divaṃ ṇiddā ṇa diṭṭhā | tā aṇṇado ṇikkamia suvissaṃ | [<hi rend='it'>dāsyāḥ sute tvam api na dadāsi svaptum | yadā-prabhṛti priya-vayasyenāraṇyikā dṛṣṭā tadā-prabhṛti tena saha mayā rātraṃ-divaṃ nidrā na dṛṣṭā | tad anyato niṣkramya svapsyāmi |</hi>]\n(niṣkramya śete)</p>\n\n<p>(Āraṇyikā punar gāyati |)\n<lg>\n<l>ahiṇava-rāa-kkhittā mahuariā vāmaeṇa kāmeṇa /</l>\n<l>uttamai patthantīdaṭṭhuṃ pia-daṃsaṇaṃ daiaṃ // HPri_3.9 //</l>\n</lg></p>\n\n<p>[<lg rend='it'>\n<l>abhinava-rāga-kṣiptā madhu-karikā vāmakena kāmena /</l>\n<l>uttāmyati prārthayamānā draṣṭuṃ priya-darśanaṃ dayitam // HPri_3.9 //</l>\n</lg>]</p>\n\n<p>rājā - (tat-kṣaṇaṃ śrutvā sahasopasṛtya |) sādhu rāja-putri sādhu | aho gītam aho vāditram | tathā hi |</p>\n\n<p><hi rend='bold'>[p. 38]</hi></p>\n\n<lg>\n<l>vyaktir vyañjana-dhātunā daśavidhenāpy atra labdhādhunā</l>\n<l>vispaṣṭo druta-madhya-lambita-paricchinnas tridhāyaṃ layaḥ /</l>\n<l>gopuccha-pramukhāḥ krameṇa yatayas tisro 'pi saṃpāditās</l>\n<l>tatvaughānugatāś ca vādya-vidhayaḥ samyak trayo darśitāḥ // HPri_3.10 //</l>\n</lg>\n\n<p>Āraṇyikā - (vīṇāṃ pariṣvajyāsanād utthāya rājānaṃ sābhilāṣaṃ paśyantī |) uvājjhāa paṇamāmi | [<hi rend='it'>upādhyāya praṇamāmi</hi> |]</p>\n\n<p>rājā - (sa-smitam |) yad aham icchāmi tat te bhūyāt |</p>\n\n<p><hi rend='bold'>[p. 39]</hi>\nKāñcanamālā - (Āraṇyikāyā āsanaṃ nirdiśya |) iha evva uvavisadu uvajjhāo | [<hi rend='it'>ihaivopaviśatu upādhyāyaḥ </hi>|]</p>\n\n<p>rājā - (upaviśya |) rāja-putrī kvedānīm upaviśatu |</p>\n\n<p>Kañcanamālā -(sa-smitam) dāṇiṃ evva bhaṭṭi-dāriā vijjāmāṇena paritosidā tumhehiṃ | tā aruhadi evva esā uvajjhāa-pīṭhiāe | [<hi rend='it'>idānīm eva bhartṛ-dārikā vidyāmānena paritoṣitā yuṣmābhiḥ | tad arhaty evaiṣopādhyāya-pīṭhikāyāḥ |</hi>]</p>\n\n<p>rājā - upaviśatv arheyam ardhāsanasya | rāja-putri sthīyatām |\n(Āraṇyikā Kāñcanamālāṃ paśyati |)</p>\n\n<p>Kāñcanamālā - (sa-smitam |) bhaṭṭi-dārie uvavisa | ko ettha doso | sissa-visesā khu tumaṃ | [<hi rend='it'>bhartṛ-dārike upaviśa | ko 'tra doṣaḥ | śiṣya-viśeṣā khalu tvam </hi>|]\n(Āraṇyikā sa-lajjam upaviśati |)</p>\n\n<p>Vāsavadattā -(sa-lajjam |) bhaavadīe (Kale -īye) ahiaṃ kappidaṃ kavvaṃ | ṇa hu ahaṃ tassiṃ kāle ekkāsaṇe ajja-utteṇa saha uvaviṭṭhā | [<hi rend='it'>bhagavaty ādhikaṃ kalpitaṃ kāvyam | na khalv ahaṃ tasmin kāla ekāsane ārya-putreṇa sahopaviṣṭā</hi> |]</p>\n\n<p>rājā - rāja-putri punaḥ śrotum icchāmi | vādaya vīṇām |</p>\n\n<p>Āraṇyikā - (sa-smitam |) Kancaṇamāle ciraṃ khu mama vādaantīe parissamo jādo | dāṇiṃ ṇissahāiṃ aṅgāiṃ | tā ṇa sakkuṇomi vādaiduṃ | [<hi rend='it'>Kāñcanamāle ciraṃ khalu mama vādayantyāḥ pariśramo jātaḥ | idānīṃ niḥsahāny aṅgāni | tan na śaknomi vādayitum </hi>|]</p>\n\n<p>Kāñcanamālā - uvajjhāa suṭṭhu parissantā bhaṭṭi-dāriā | kavola-tala-baddha-sea-lavāe pekkha se vevanti agga-hatthā | tā samassattā hotu muhuttaaṃ | [<hi rend='it'>upādhyāya suṣṭhu pariśrāntā bhartṛ-dārikā | kapola-tala-baddha-sveda-lavāyāḥ paśyāsyā vepete agra-hastau | tat samāśvastā bhavatu muhūrtam</hi> |]</p>\n\n<p>rājā - Kāñcanamāle yuktam abhihitam | (hastena grahītum icchati |)\n(Āraṇyikā hastam apasārayati |)</p>\n\n<p><hi rend='bold'>[p. 40]</hi>\nVāsavadattā - (sāsūyam |) bhaavadi ahiaṃ edaṃ vi tue kidaṃ | ṇa hu ahaṃ (Kale aaṃ) Kancaṇamālā-kavveṇa vancaidavvā | [<hi rend='it'>bhagavati adhikam etad api tvayā kṛtam | na khalv ahaṃ Kāñcanamālā kāvyena vañcayitavyā </hi>|]</p>\n\n<p>Sāṅkṛtyāyanī - (vihasya |) āyuṣmati īdṛśam eva kāvyaṃ bhaviṣyati |</p>\n\n<p>Āraṇyikā - (sa-roṣam iva |) avehi Kancaṇamāle avehi | ṇa me bahu-madāsi | [<hi rend='it'>apehi Kāñcanamāle apehi | na me bahumatāsi </hi>|]</p>\n\n<p>Kāñcanamālā - (sa-smitam |) jai ahaṃ ciṭṭhantī ṇā bahu-madā tā esā gacchamhi | [<hi rend='it'>yady ahaṃ tiṣṭhantī na bahu-matā tad eṣā gacchāmi</hi> |]\n(iti niṣkrāntā |)</p>\n\n<p>Āraṇyikā - (sa-sambhraman |) Kancaṇamāle ciṭṭha ciṭṭha | ahaṃ se agga-hattho samappido | [<hi rend='it'>Kāñcanamāle tiṣṭha tiṣṭha | ayam asyāgrahastaḥ samarpitaḥ</hi> |]</p>\n\n<p>rājā - (Āraṇyikāyā hastaṃ gṛhītvā |)</p>\n\n<lg>\n<l>sadyo 'vaśyāya-bindu-vyatikara-śiśiraḥ kiṃ bhavet padma-kośo</l>\n<l>hlāditvaṃ nāsya manye sadṛśam idam uṣasy eva vītātapasya /</l>\n<l>muñcanty ete himaughaṃ nakha-rajanikarāḥ pañca kiṃ so 'pi dāhī</l>\n<l>jñātaṃ svedāpadeśād aviratam amṛtaṃ syandate vyaktam etat // HPri_3.11 //</l>\n</lg>\n\n<p>api ca |</p>\n\n<lg>\n<l>etena bāla-vidruma-pallava-śobhāpahāra-dakṣeṇa /</l>\n<l>hṛdaye mama tvayāyaṃ nyasto rāgaḥ sva-hastena // HPri_3.12 //</l>\n</lg>\n\n<p><hi rend='bold'>[p. 41]</hi>\nĀraṇyikā - (sparśa-viśeṣaṃ nāṭayantī |) ha ddhi ha ddhi | edaṃ Maṇoramaṃ parisantīe aṇ-atthaṃ evva me aṅgāiṃ karenti | [<hi rend='it'>hā dhik hā dhik | etāṃ Manoramāṃ spṛśantyā an-artham eva me 'ṅgāni kurvanti</hi> |]</p>\n\n<p>Vāsavadattā -(sahasotthāya |) bhaavadi pekkha tumaṃ | ahaṃ uṇa aliaṃ ṇa pāremi pekkhiduṃ | [<hi rend='it'>bhagavati paśya tvam | ahaṃ punar alīkaṃ na pārayāmi prekṣitum</hi> |]</p>\n\n<p>Sāṅkṛtyāyanī - rāja-putri dharmaśāstra-vihita eṣa gāndharvo vivāhaḥ | kim atra lajjā-sthānam | prekṣaṇīyakam idam | tan na yuktam a-sthāne rasa-bhaṅgaṃ kṛtvā gantum |\n(Vāsavadattā parikrāmati |)</p>\n\n<p>Indīvarikā - (vilokya |) bhaṭṭiṇi Vasantao citta-sālā-duvāre pasutto ciṭṭhai | [<hi rend='it'>bhaṭṭini Vasantakaś citra-śālā-dvāre prasuptas tiṣṭhati</hi> |]</p>\n\n<p>Vāsavadattā -(nirūpya |) Vasantao evva eso | (vicintya |) raṇṇā vi ettha hodavvaṃ | tā bodhia pucchissaṃ dāva ṇaṃ | [<hi rend='it'>Vasantaka evaiṣaḥ | (vicintya |) rājñāpy atra bhavitavyam | tad bodhayitvā prakṣyāmi tāvad enam </hi>|]\n(prabodhayati |)</p>\n\n<p>vidūṣakaḥ - (nidrā-jaḍam utthāya sahasā vilokya |) Maṇorame kiṃ ṇaccia āado pia-vaasso | ādu ṇaccadi evva | [<hi rend='it'>Manorame kiṃ nartitv āgataḥ priya-vayasyaḥ | athavā nṛtyaty eva |</hi>]</p>\n\n<p>Vāsavadattā -(sa-viṣādam) kahaṃ ajja-utto ṇaccadi | Maṇoramā dāṇiṃ kahiṃ | [<hi rend='it'>katham ārya-putro nṛtyati | Manoramedānīṃ kutra </hi>|]</p>\n\n<p>vidūṣakaḥ - esā citta-sālāe ciṭṭhai | [<hi rend='it'>eṣā citra-śālāyāṃ tiṣṭhati</hi> |]</p>\n\n<p>Manoramā - (sa-bhayam ātma-gatam |) kahaṃ aṇṇahā evva hiae karia devīe mantidaṃ | edeṇa vi mukkha-baḍueṇa aṇṇahā evva buddhia savvaṃ āulīkidaṃ | <hi rend='bold'>[p. 42]</hi> [<hi rend='it'>katham anyathaiva hṛdaye kṛtvā devyā mantritam | etenāpi mūrkha-baṭukenānyathaiva buddhvā sarvam ākulī-kṛtam </hi>|]</p>\n\n<p>Vāsavadattā -(sa-roṣaṃ hasantī |) sāhu Maṇorame sāhu | sohaṇaṃ tue ṇaccidaṃ | [<hi rend='it'>sādhu Manorame sādhu | śobhanaṃ tvayā nartitam</hi> |]</p>\n\n<p>Manoramā - (sa-bhayaṃ kampamānā pādayor nipatya |) bhaṭṭiṇi ṇa hu ahaṃ ettha avarajjhāmi | edeṇa kkhu hadāseṇa balādo alaṃkaraṇāiṃ geṇhia duvāra-ṭṭhideṇa iha ṇiruddhā | ṇa uṇa maha akkandantīe saddo mura-ṇigghos'-antarido keṇa vi sudo | [<hi rend='it'>bhaṭṭini na khalv aham atrāparādhyāmi | etena khalu hatāśena balād alaṃkaraṇāni gṛhītvā dvāra-sthiteneha niruddhā | na punar mamākrandantyāḥ śabdo muraja-nirghoṣāntaritaḥ kenāpi śrutaḥ </hi>|]</p>\n\n<p>Vāsavadattā - hanje uṭṭhehi | jāṇidaṃ savvaṃ | Vasantao kkhu Āraṇṇiā-vuttanta-ṇāḍae suttadhāro | [<hi rend='it'>hañje uttiṣṭha | jñātaṃ sarvam | vasantakaḥ khalv Āraṇyikā-vṛttānta-nāṭake sūtradhāraḥ </hi>|]</p>\n\n<p>vidūṣakaḥ - saaṃ evva cintehi | kahiṃ Āraṇṇiā kahiṃ Vasantao tti | [<hi rend='it'>svayam eva cintaya | kutrāraṇyikā kutra Vasantaka iti </hi>|]</p>\n\n<p>Vāsavadattā - Maṇorame su-ggahīdaṃ karia ṇaṃ āaccha dāva | pekkhaṇīaṃ se pekkhamhi | [<hi rend='it'>Manorame sugṛhītaṃ kṛtvainam āgaccha tāvat | prekṣaṇīyam asya paśyāmi</hi> |]</p>\n\n<p>Manoramā - (sva-gatam |) dāṇiṃ samassasida mhi | (vidūṣakaṃ kare badhnāti | prakāśam |) hadāsa dāṇiṃ aṇubhava attaṇo duṇṇaassa phalaṃ | [<hi rend='it'>idānīṃ samāśvasitāsmi | (vidūṣakaṃ kare badhnāti | prakāśam |) hatāśa idānīm anubhavātmano durnayasya phalam</hi> |]</p>\n\n<p>Vāsavadattā - (sa-saṃbhramam upasṛtya |) ajja-utta paḍihadaṃ edaṃ a-maṅgalaṃ | (iti pādayor nīlotpala-dāmāpanayantī sotprāsam |) marisadu ajja-utto jaṃ Maṇorame tti karia ṇīl'-uppala-dāmaeṇa bandhāvido si | [<hi rend='it'>ārya-putra pratihastam etad a(maṅgalam | (iti pādayor nīlotpala-dāmāpanayantī sotprāsam |) marṣatv ārya-putro yan Manorameti kṛtvā nīlotpala-dāmakena bandhito 'si </hi>|]\n(Āraṇyikā sa-bhayam apasṛtya tiṣṭhati |)</p>\n\n<p><hi rend='bold'>[p. 43]</hi>\nrājā - (sahasotthāya vidūṣakam Manoramāṃ ca dṛṣṭvātma-gatam |) kathaṃ vijñāto 'smi devyā | (vailakṣyaṃ nāṭayati |)</p>\n\n<p>Sāṅkṛtyāyanī - (sarvān avalokya sa-smitam |) katham anyad evedaṃ prekṣaṇīyakaṃ saṃvṛttam | a-bhūmir iyam asmad-vidhānām |\n(iti niṣkrāntā |)</p>\n\n<p>rājā - (sva-gatam |) a-pūrvo 'yaṃ kopa-prakāraḥ | durlabham atrānunayaṃ paśyāmi | (vicintya |) evaṃ tāvat kariṣye | (prakāśam |) devi tyajyatāṃ kopaḥ |</p>\n\n<p>Vāsavadattā -ajja-utta ko ettha kuvido [<hi rend='it'>āryaputra ko 'tra kupitaḥ</hi> |]</p>\n\n<p>rājā - kathaṃ na kupitāsi |</p>\n\n<lg>\n<l>snigdhaṃ yady api vīkṣitaṃ nayanayos tāmrā tathāpi dyutir</l>\n<l>mādhurye 'pi sati skhalaty anupadaṃ te gadgadā vāg iyam /</l>\n<l>niśvāsā niyatā api stana-bharotkampena saṃlakṣitāḥ</l>\n<l>kopas te prakaṭa-prayatna-vidhṛto 'py eṣa sphuṭaṃ lakṣyate // HPri_3.13 //</l>\n</lg>\n\n<p>(pādayor nipatya) prasīda priye prasīda |</p>\n\n<p>Vāsavadattā - Āraṇṇie tumaṃ kuvida tti saṃbhāvaanto ajja-utto pie pasīda tti pasādaadi | tā uvasappa | [<hi rend='it'>Āraṇyike tvaṃ kupiteti saṃbhāvayann ārya-putraḥ priye prasīdeti prasādayati | tad upasarpa</hi> |]\n(iti hastenākarṣati |)</p>\n\n<p>Āraṇyikā - (sa-bhayam |) bhaṭṭiṇi ṇa hu ahaṃ kiṃ vi jāṇāmi | [<hi rend='it'>bhaṭṭini na khalv ahaṃ kimapi jānāmi</hi> |]</p>\n\n<p>Vāsavadattā - Āraṇṇie tumaṃ kahaṃ ṇa āṇāsi | dāṇiṃ de sikkhāvemi | Indīvarie geṇha edaṃ | [<hi rend='it'>Āraṇyike tvaṃ kathaṃ na jānāsi | idānīṃ te śikṣayāmi | Indīvarike gṛhāṇainām </hi>|]</p>\n\n<p>vidūṣakaḥ - hodi ajja komudī-mahūsave tuha cittaṃ avahariduṃ vaasseṇa pekkhaṇīaṃ aṇuciṭṭhidaṃ | [<hi rend='it'>bhavati adya kaumudī-mahotsave tava cittam apahartuṃ vayasyena prekṣaṇīyam anuṣṭhitam</hi> |]</p>\n\n<p><hi rend='bold'>[p. 44]</hi>\nVāsavadattā - edaṃ tuṃhāṇaṃ duṇṇaaṃ pekkhia hāso me jāadi | [<hi rend='it'>etaṃ yuṣmākaṃ durnayaṃ prekṣya hāso me jāyate</hi> |]</p>\n\n<p>rājā - devi alam anyathā vikalpitena | paśya |</p>\n\n<lg>\n<l>bhrū-bhaṅgaiḥ kriyate lalāṭa-śaśinaḥ kasmāt kalaṅko mudhā</l>\n<l>vātākampita-bandhujīva-samatāṃ nīto 'dharaḥ kiṃ sphuran /</l>\n<l>madhyaś cādhika-kampita-stana-bhareṇāyam punaḥ khidyate</l>\n<l>kopam muñca tavaiva citta-haraṇāyaitan mayā krīḍitam // HPri_3.14 //</l>\n</lg>\n\n<p>devi prasīda prasīda | (iti pādayoḥ patati |)</p>\n\n<p>Vāsavadattā - hanje ṇivuttaṃ pekkhaṇaaṃ | tā ehi | abbhantaraṃ evva pavisamha | [<hi rend='it'>hañje nivṛttaṃ prekṣaṇakam | tad ehi | abhyantaram eva praviśāvaḥ </hi>|]\n(iti niṣkrāntā |)\niti garbha-nāṭakam |</p>\n\n<p>rājā - (vilokya |) katham akṛtvaiva prasādaṃ gatā devī |</p>\n\n<lg>\n<l>svedāmbhaḥ-kaṇa-bhinna-bhīṣaṇatara-bhrūbhaṅgam ekaṃ ruṣā</l>\n<l>trāsenāparam utplutotpluta-mṛga-vyālola-netrotpalam /</l>\n<l>utpaśyann aham agrato mukham idaṃ devyāḥ priyāyās tathā</l>\n<l>bhītaś cotsuka-mānasaś ca mahati kṣipto 'smy ahaṃ saṃkaṭe // HPri_3.15 //</l>\n</lg>\n\n<p>tad yāvad idānīṃ śayanīyaṃ gatvā devyāḥ prasādanopāyaṃ cintayāmi |\n(iti niṣkrāntāḥ sarve |)\niti tṛtiyo 'ṅkaḥ |\n</p>\n</div>\n<div>\n\n<p><hi rend='bold'>[p. 45]</hi></p>\n\n<p>cathurtho 'ṅkaḥ</p>\n\n<p>(tataḥ praviśati Manoramā)\nManoramā - (sodvegam |) aho diggha-rosadā devīe | ettiaṃ kālaṃ baddhāe pia-sahīe Āraṇṇiāe uvari aṇukampaṃ ṇa geṇhai | sā tavassiṇī attaṇo bandhaṇassa kileseṇa taha ṇa saṃtappadi jaha bhaṭṭiṇo daṃsaṇa-ṇirāsadāe | īrisaṃ ca se dukkhaṃ jeṇa ajja evva attāṇaṃ vāvādaantī mae kahaṃ vi ṇivāridā | edaṃ uttantaṃ bhaṭṭiṇo ṇivedehi tti Vasantaaṃ bhaṇia āada mhi | [<hi rend='it'>aho dīrgha-roṣatā devyāḥ | etāvantaṃ kālaṃ baddhāyā api priya-sakhyā Āraṇyikāyā upary anukampāṃ na gṛhṇāti | sā tapasviny ātmano bandhanasya kleśena tathā na saṃtapyate yathā bhartur darśana-nirāśatayā | īdṛśaṃ cāsyā duḥkhaṃ yenādyaivātmānaṃ vyāpādayantī mayā katham api nivāritā | etaṃ vṛttāntaṃ bhartre nivedayeti Vasantakaṃ bhaṇitvāgatāsmi</hi> |\n(tataḥ praviśati Kāñcanamālā |)</p>\n\n<p>Kāñcanamālā - kahaṃ aṇṇesantīe vi mae bhaavaī Saṃkiccāaṇī ṇa diṭṭhā | tā edaṃ vi dāva Maṇoramaṃ pucchissam | (upasṛtya |) Maṇorame avi jāṇāsi kahiṃ bhaavaī Saṃkiccāaṇi tti | [<hi rend='it'>kathaṃ anviṣyantyāpi mayā bhagavatī Sāṅkṛtyāyanī na dṛṣṭā | (vilokya|) tad etām api tāvan Manoramāṃ prakṣyāmi | (upasṛtya |) Manorame api jānāsi kutra bhagavatī Sāṅkṛtyāyanīti</hi> |]</p>\n\n<p>Manoramā - (vilokyāśrūṇi pramṛjya |) halā Kancaṇamāle diṭṭhā | kim uṇa tāe paoaṇam | [<hi rend='it'>halā Kāñcanamāle dṛṣṭā | kiṃ punas tayā prayojanam</hi> |]</p>\n\n<p>Kāñcanamālā - Maṇorame ajja devīe Aṃgāravadīe leho pesido | tassi vācide bappha- puṇṇa-ṇaaṇā diḍhaṃ saṃtappiduṃ āraddhā devī | tā viṇodaṇa-ṇimittaṃ tāe bhaavadiṃ aṇṇesāmi | [<hi rend='it'>Manorame adya devyāṅgāravatyā lekhaḥ preṣitaḥ | tasmin vācite bāṣpa-pūrṇa-nayanā dṛḍhaṃ saṃtaptum ārabdhā devī | tad vinodana-nimittaṃ tasyā bhagavatīṃ anviṣyāmi</hi> |]</p>\n\n<p><hi rend='bold'>[p. 46]\n</hi>Manoramā - halā kiṃ uṇa tassiṃ lehe ālihidaṃ | [<hi rend='it'>halā kiṃ punas tasmiṃl lekha ālikhitam</hi> |]</p>\n\n<p>Kāñcanamālā - jā maha bhaiṇī sā tava jaṇaṇī evva | tāe bhattā Diḍhavammā tādo de | tā tava kiṃ edaṃ āakkhidavvaṃ | tassa samahiaṃ saṃvaccharaṃ Kaliṃga-hadaeṇa baddhassa | tā ṇa juttaṃ edaṃ uttantaṃ aṇ-iṭṭhaṃ suṇia samīva-ṭṭhidassa samatthassa bhattuṇo de evvam udāsīṇattaṇaṃ olambiduṃ tti | [<hi rend='it'>yā mama bhaginī sā tava janany eva | tasyā bhartā Dṛḍhavarmā tātas te | tat tava kim etad ākhyātavyaṃ | tasya samadhikaṃ saṃvatsaraṃ Kaliṅga-hatakena baddhasya | tan na yuktam etaṃ vṛttāntam an-iṣṭaṃ śrutvā samīpa sthitasya samarthasya bhartus ta evam udāsīnatvam avalambitum iti</hi> |]</p>\n\n<p>Manoramā - halā Kancaṇamāle | jadā dāva aaṃ uttanto bhaṭṭiṇīe ṇa keṇa vi viṇṇaviidavvo tti bhaṭṭiṇā āṇattaṃ tā keṇa uṇa dāṇiṃ so leho suṇāvido | [<hi rend='it'>halā Kāñcanamāle | yadā tāvad ayaṃ vṛttānto bhaṭṭinyai na kenāpi vijñāpitavya iti bhartrājñaptaṃ tat kena punar idānīṃ sa lekhaḥ śrāvitaḥ</hi> |]</p>\n\n<p>Kāñcanamālā - aṇuvāia tuṇhīṃ (sic) bhūdāe maha hatthādo geṇhia saaṃ evva bhaṭṭiṇīe vāido | [<hi rend='it'>anuvācya tūṣṇīṃ bhūtāyā mama hastād gṛhītvā svayam eva bhaṭṭiṇyā vācitaḥ</hi> |]</p>\n\n<p>Manoramā - teṇa gaccha tumaṃ | esā kkhu devī tāe evva saha danta-valahīe ciṭṭhai | teṇa gaccha tvaṃ | [<hi rend='it'>eṣā khalu devī tayaiva saha danta-valabhyāṃ tiṣṭhati</hi> |]</p>\n\n<p>Kāñcanamālā - teṇa hi bhaṭṭiṇī-saāsaṃ gamissaṃ | [<hi rend='it'>tena hi bhaṭṭinī-sakāśaṃ gamiṣyāmi</hi> |]\n(iti niṣkrāntā |)</p>\n\n<p>Manoramā - ciraṃ khu me Āraṇṇiā-saāsādo āadāe | diḍhaṃ ca ṇivviṇṇā sā tavassiṇī attaṇo jīvideṇa | kadāi accāhidaṃ bhave | tā tahi evva gacchāmi (Kale : -ahmi) | [<hi rend='it'>ciraṃ khalu ma Āraṇyikā-sakāśād āgatāyāḥ | dṛḍhaṃ ca nirviṇṇā sā tapasviny ātmano jīvitena | kadā cid aty-āhitaṃ bhavet | tat tatraiva gacchāmi</hi> | (iti niṣkrāntā |)\n(iti praveśakaḥ |)</p>\n\n<p><hi rend='bold'>[p. 47]</hi>\n(tataḥ praviśati sodvegāsana-sthā Vāsavadattā Sāṅkṛtyāyanī vibhavataś ca parivāraḥ)</p>\n\n<p>Sāṅkṛtyāyanī - rāja-putri alam udvegena | nedṛśo Vatsa-rājaḥ | katham itthaṃ gatam api bhavatyā mātṛ-ṣvasṛ-patiṃ vijñāya Vatsa-rājo niścintaṃ sthāsyati |</p>\n\n<p>Vāsavadattā - (sāsram|) bhaavadi adi-ujjuā dāṇiṃ tumaṃ | jassa mae ṇa kajjaṃ tassa mama-kerayeṇa kiṃ kajjaṃ | ajjuāe juttaṃ mama edaṃ ālihiduṃ | sā uṇa ṇa āṇādi ajja vi tārisī ṇa Vāsavadatte tti | tuha uṇa edaṃ Āraṇṇiāe uttantaṃ paccakkhaṃ | tā kahaṃ edaṃ bhaṇāsi | [<hi rend='it'>bhagavati ati(ṛjukedānīṃ tvam | yasya mayā na kāryaṃ tasya madīyena kiṃ kāryam | mātur yuktaṃ mamaitad ālikhituṃ | sā punar na jānāty adyāpi tādṛśī na Vāsavadatteti | tava punar eṣa Ārāṇyikā-vṛttāntaḥ pratyakṣaḥ | tat katham etad bhaṇāsi</hi> |</p>\n\n<p>Sāṅkṛtyāyanī - yata eva me pratyakṣaṃ tata eva bravīmi | tena nanu kaumudī-mahotsave tvāṃ hāsayituṃ tathā krīḍitam |\nVāsavadattā - bhaavadi edaṃ ettha saccaṃ | taha hāsida mhi jeṇa bhaavadīe purado lajjāe kahaṃ vi ciṭṭhāmi | tā kiṃ ta-kkerakāe kahāe | ṇam edeṇa evva pakkha-vādeṇa ettiaṃ bhūmiṃ ṇīda mhi | [<hi rend='it'>bhagavati etad atra satyam | tathā hāsitāsmi yena bhagavatyāḥ purato lajjayā katham api tiṣṭhāmi | tat kiṃ tadīyayā kathayā | nanv etenaiva pakṣa-pātenaitāvatīṃ bhūmiṃ nītāsmi</hi> | (iti roditi |)</p>\n\n<p>Sāṅkṛtyāyanī - alaṃ rāja-putri ruditena | nedṛśo Vatsa-rājaḥ | (vilokya |) athavā prāpta evāyaṃ yas te manyu-pramārjanaṃ karoti |</p>\n\n<p>Vāsavadattā - maṇorahā dāṇiṃ ede bhaavadīe | [<hi rend='it'>manorathā idānīm ete bhagavatyāḥ</hi> |]\n(tataḥ praviśati rājā vidūśakaś ca |)</p>\n\n<p>rājā - vayasya ka idānīm abhyupāyaḥ priyāṃ mocayitum |</p>\n\n<p>vidūṣakaḥ - bho vaassa munca visādaṃ | ahaṃ de uvāaṃ kahaissaṃ | [<hi rend='it'>bho vayasya muñca viṣādam | ahaṃ ta upāyaṃ kathayiṣyāmi</hi> |]</p>\n\n<p><hi rend='bold'>[p. 48]</hi>\nrājā - (sa-harṣam) vayasya tvaritataram abhidhīyatām |</p>\n\n<p>vidūṣakaḥ - bho tumaṃ dāva aṇea-samara saṃghaṭṭha-ppahāva-bāhu-sālī | puṇo vi aṇea-gaa-turaa-paāi-duvvisaha-bala-samudido | tā savva-bala-saṃdoheṇa anteuraṃ su-pīḍiaṃ karia dāṇim evva Āraṇṇiaṃ muncāvehi | [<hi rend='it'>bho tvaṃ tāvad aneka-samara-saṃghaṭṭa-prabhāva-bāhu-śālī | punar apy aneka-gaja-turaga-padāti-durviṣaha-bala-samuditaḥ | tat sarva-bala-saṃdohenāntaḥpuraṃ su-pīḍitaṃ kṛtvedānīm evāraṇyikāṃ mocaya</hi> |]</p>\n\n<p>rājā - vayasya a-śakyam upadiṣṭam |</p>\n\n<p>vidūṣakaḥ - kim ettha a-sakkaṃ | jado dāva kujja-vāmaṇa-buḍḍha-añcui-vajjido maṇusso avaro ṇatthi tarhi | [<hi rend='it'>kim atrāśakyam | yatas tāvat kubja-vāmana-vṛddha-kañcuki-varjito manuṣyo 'paro nāsti tatra</hi> |]</p>\n\n<p>rājā - (sāvajñam) mūrkha kim asaṃbaddhaṃ pralapasi | devyāḥ prasādaṃ muktvā nānyas tasyā mokṣaṇābhyupāyaḥ | tat kathaya kathaṃ devīṃ prasādayāmi |</p>\n\n<p>vidūṣakaḥ - bho māsovavāsaṃ karia jīvidaṃ dhārehi | evvaṃ devī Caṇḍī pasīdissadi | [<hi rend='it'>bhoḥ māsopavāsaṃ kṛtvā jīvitaṃ dhāraya | evaṃ devī Caṇḍī prasatsyati</hi> |]</p>\n\n<p>rājā - (vihasya) alaṃ parihāsena | kathaya kathaṃ devīṃ prasādayāmi |</p>\n\n<lg>\n<l>dhṛṣṭaḥ kiṃ purato 'varudhya vihasan gṛhṇāmi kaṇṭhe priyāṃ</l>\n<l>kiṃ vā cāṭu-śata-prapañca-racanā-prītāṃ kariṣyāmi tām /</l>\n<l>kiṃ tiṣṭhāmi kṛtāñjalir nipatito devyāḥ puraḥ pādayoḥ</l>\n<l>satyaṃ satyam aho na vedmy anunayo devyāḥ kathaṃ syād iti // HPri_4.1 //</l>\n</lg>\n\n<p><hi rend='bold'>[p. 49]</hi>\ntad ehi | devī-sakāśam eva gacchāvaḥ |</p>\n\n<p>vidūṣakaḥ - bho gaccha tumaṃ | ahaṃ dāṇiṃ evva bandhaṇādo kahaṃ vi paribbhaṃsia āado mhi | to ṇa gamissaṃ | [<hi rend='it'>bhoḥ gaccha tvam | ahaṃ punar idānīm eva bandhanāt katham api paribhraśyāgato 'smi | tan na gamiṣyāmi</hi> |]</p>\n\n<p>rājā - (vihasya kaṇṭhe gṛhītvā balān nivartayati |) mūrkha āgamyatām āgamyatām | (parikramyāvalokya ca) iyaṃ devī danta-balabhī-madhyam adhyāste | yāvad upasarpāmi | (sa-lajjam upasarpati)\n(Vāsavadattā sa-khedam āsanād uttiṣṭhati |)\nrājā -</p>\n\n<lg>\n<l>kiṃ muktam āsanam alaṃ mayi sambhrameṇa</l>\n<l>notthātum ittham ucitaṃ mama tānta-madhye /</l>\n<l>dṛṣṭi-prasāda-vidhi-mātra-hṛto jano 'yam</l>\n<l>aty-ādareṇa kim iti kriyate vilakṣaḥ // HPri_4.2 //</l>\n</lg>\n\n<p>Vāsavadattā - (mukhaṃ nirūpya) ajja-utta vilakkho dāṇiṃ tumaṃ hosi | [<hi rend='it'>ārya-putra vilakṣa idānīṃ tvaṃ bhavasi</hi> |]</p>\n\n<p>rājā - priye satyam ahaṃ vilakṣaḥ | yat pratyakṣa 'dṛṣṭāparādho 'pi bhavatīṃ prasādayituṃ vyavasito 'smi |</p>\n\n<p>Sāṅkṛtyāyanī - (āsanaṃ nirdiśya |) mahā-rāja kriyatām āsana-parigrahaḥ |</p>\n\n<p>rājā - (āsanaṃ nirdiśya |) ita ito devy upaviśatu |\n(Vāsavadattā bhūmāv upaviśati)</p>\n\n<p>rājā - āḥ kathaṃ bhūmāv upaviṣṭā devī | aham apy atraivopaviśāmi | (iti bhūmāv upaviśya kṛtāñjaliḥ |) priye prasīda prasīda | kim evaṃ praṇate 'pi mayi gambhīrataraṃ kopam udvahasi |</p>\n\n<p><hi rend='bold'>[p. 50]</hi></p>\n\n<lg>\n<l>bhrū-bhaṅgaṃ na karoṣi rodiṣi muhur mugdhekṣaṇe kevalaṃ</l>\n<l>nātiprasphuritādharānavarataṃ niḥśvāsam evojjhasi /</l>\n<l>vācaṃ nāpi dadāsi tiṣṭhasi paraṃ pradhyāna-namrānanā</l>\n<l>kopas te stimito nipīḍayati māṃ gūḍha-prahāropamaḥ // HPri_4.3 //</l>\n</lg>\n\n<p>priye prasīda prasīda | (iti pādayoḥ patati |)</p>\n\n<p>Vāsavadattā - adi-suhido ṇaṃ si | kiṃ dāṇiṃ dukkhidaṃ jaṇaṃ viāresi | uṭṭhehi ko ettha kuvido | [<hi rend='it'>ati-sukhito nanv asi</hi> | <hi rend='it'>kim idānīṃ duḥkhitaṃ janaṃ vikārayasi | uttiṣṭha ko 'tra kupitaḥ</hi> |]</p>\n\n<p>Sāṅkṛtyāyanī - uttiṣṭha mahā-rāja | kim anena | anyad eva tāvad udvega-kāraṇam asyāḥ |</p>\n\n<p>rājā - (sa-saṃbhramam |) bhagavati kim anyat |</p>\n\n<p>(Sāṅkrtyāyanī karṇe kathayati |)</p>\n\n<p>rājā - (vihasya) yady evam alam udvegena mayāpi jñātam | siddha evāsmin prayojane devīṃ tu diṣṭyā vardhayiṣyāmīti noktam | anyathā katham ahaṃ Dṛḍhavarma-vṛttānte visrabdhas tiṣṭhāmi | tat katipayāny ahāni tad vārtāyā āgatāyāḥ | idaṃ ca tatra vartate |</p>\n\n<lg>\n<l>asmad-balair Vijayasena-puraḥsarais tair</l>\n<l>ākrānta-bāhya-viṣayo vihata-pratāpaḥ /</l>\n<l>durgaṃ Kaliṅga-hatakaḥ sahasā praviśya</l>\n<l>prākāra-mātra-śaraṇo 'śaraṇaḥ kṛto 'sau // HPri_4.4 //</l>\n</lg>\n\n<p><hi rend='bold'>[p. 51]</hi>\ntad avasthaṃ ca taṃ</p>\n\n<lg>\n<l>nirdiṣṭākrānta-mandaṃ pratidina-viramad-vīra-dāsera-vṛttaṃ</l>\n<l>śaśvat-saṃśīryamāṇa-dvipa-turaga-nara-kṣīṇa-niḥśeṣa-sainyam /</l>\n<l>adya śvo vā vibhagne jhaṭiti mama balaiḥ sarvatas tatra durge</l>\n<l>baddhaṃ yuddhe hataṃ vā bhagavati na cirāc chroṣyasi tvaṃ Kaliṅgam // HPri_4.5 //</l>\n</lg>\n\n<p>Sāṅkṛtyāyanī - rāja-putri prathamataram eva bhavatyāḥ kathitaṃ mayā katham apratividhāya Vatsa-rājaḥ sthāsyatīti |</p>\n\n<p>Vāsavadattā - jai evvaṃ piaṃ me | [<hi rend='it'>yady evaṃ priyaṃ me</hi> |]\n(praviśya |)</p>\n\n<p>pratīhārī - jedu jedu bhaṭṭā | eso kkhu Viaaseṇo Diḍhavamma-kañcuī-sahido harisa- samupphulla-loaṇo piaṃ ṇivedidu-kāmo duvāre ciṭṭhai | [<hi rend='it'>jayatu jayatu bhartā | eṣa khalu Vijayaseno Dṛḍhavarma-kañcuki-sahito harṣa-samutphulla-locanaḥ priyaṃ nivedayitu-kāmo dvāre tiṣṭhati</hi> |]</p>\n\n<p>Vāsavadattā - (sa-smitam |) bhaavadi jaha takkemi paridosida mhi ajja-utteṇetti [ <hi rend='it'>bhagavati yathā tarkayāmi paritoṣitāsmy ārya-putreṇeti</hi> |]</p>\n\n<p>Sāṅkṛtyāyanī - Vatsa-rāja-pakṣa-pātinī khalv ahaṃ na kiṃ cid api bravīmi |</p>\n\n<p>rājā - śīghraṃ praveśaya tau |</p>\n\n<p>pratīhārī - taha | [<hi rend='it'>tathā</hi> |]\n(iti niśkrāntā)\n(tataḥ praviśati Vijayasenaḥ Kañcukī ca |)</p>\n\n<p>Vijayasenaḥ - bhoḥ kañcukin | adya svāmi-pādā draṣṭavyā iti yat satyam an-upamaṃ kam api sukhātiśayam anubhavāmi |</p>\n\n<p><hi rend='bold'>[p. 52]</hi>\nkañcukī - Vijayasena a-vitatham etat | paśya |</p>\n\n<lg>\n<l>sukha-nirbharo 'nyathāpi svāminam avalokya bhavati bhṛtya-janaḥ /</l>\n<l>kiṃ punar ari-bala-vighaṭana-nirvyūḍha-prabhu-niyoga-bharaḥ // HPri_4.6 //</l>\n</lg>\n\n<p>ubhau - (upasṛtya) jayatu jayatu svāmī |\n(rājā ubhāv api pariṣvajate |)\nkañcukī - deva diṣṭyā vardhase |</p>\n\n<lg>\n<l>hatvā Kaliṅga-hatakaṃ hy asmat-svāmī niveśito rājye /</l>\n<l>devasya samādeśo nirvyūḍho Vijayasenena // HPri_4.7 //</l>\n</lg>\n\n<p>Vāsavadattā - ai bhaavai ahijāṇāsi edaṃ kañcuiṃ | [<hi rend='it'>ayi bhagavati abhijānāsy etaṃ kañcukinam</hi> |]</p>\n\n<p>Sāṅkṛtyāyanī - kathaṃ nābhijānāmi | nanu sa eṣa yasya haste mātṛ-ṣvasā te patrikām anupreṣitavatī |</p>\n\n<p>rājā - sādhu Vijayasenena mahā-vyāpāro 'nuṣṭhitaḥ |</p>\n\n<p>(Vijayasenaḥ pādayoḥ patati)</p>\n\n<p>rājā - devi diṣṭyā vardhase | pratiṣṭhito rājye Dṛḍhavarmā |</p>\n\n<p>Vāsavadattā - (saharṣam|) aṇuggahida mhi | [<hi rend='it'>anugṛhītāsmi</hi> |]\nvidūṣakaḥ - īrise abbhudae assiṃ rāa-ule edaṃ karaṇijjaṃ | (rājānaṃ nirdiśya vīṇā-vādanaṃ nāṭayan |) guru-pūā | (ātmano yajñopavītaṃ darśayan|) bamhaṇassa sakkāro | (Āraṇyikāṃ sūcayan|) savva-bandhaṇa-mokkho tti | [<hi rend='it'>īdṛśe 'bhyudaye 'smin rāja-kula etat karaṇīyam | (rājānaṃ nirdiśya vīṇā-vādanaṃ nāṭayan |) guru-pūjā | (ātmano yajñopavītaṃ darśayan|) brāhmaṇasya satkāraḥ | (Āraṇyikāṃ sūcayan|) sarva-bandhana-mokṣa iti</hi> |]</p>\n\n<p>rājā - (Vāsavadattām apavārya choṭikāṃ dadat |) sādhu vayasya sādhu |</p>\n\n<p><hi rend='bold'>[p . 53]</hi> vidūṣakaḥ - hodi kahaṃ tumaṃ ṇa kiṃ vi ettha samādisasi | [<hi rend='it'>bhavati kathaṃ tvaṃ na kim apy atra samādiśasi</hi> |]</p>\n\n<p>Vāsavadattā - (Sāṅkṛtyāyaṇīm avalokya sa-smitam |) moidā kkhu hadāseṇa Āraṇṇiā | [<hi rend='it'>mocitā khalu hatāśenāraṇyikā</hi> |]</p>\n\n<p>Sāṅkṛtyāyanī - kiṃ vā tapasvinyānayā baddhayā |</p>\n\n<p>Vāsavadattā - jaha bhaavadīe roadi | [<hi rend='it'>yathā bhagavatyai rocate</hi> |]</p>\n\n<p>Sāṅkṛtyāyanī - yady evam aham eva gatvā tāṃ mocayiṣyāmi |\n(iti niṣkrāntā)</p>\n\n<p>kañcukī - idam aparaṃ saṃdiṣṭaṃ mahā-rājena Dṛḍhavarmaṇā | tvat-prasādāt sarvam eva yathābhilaṣitaṃ saṃpannaṃ | tad ete prāṇās tvadīyāḥ | yatheṣṭam imān viniyoktuṃ tvam eva pramāṇam iti |\n(rājā sa-lajjam adho-mukhas tiṣṭhati |)</p>\n\n<p>Vijayasenaḥ - deva na śakyam eva devaṃ prati prīti-viśeṣaṃ Dṛḍhavarmaṇaḥ kathayitum |</p>\n\n<p>kañcukī - yady api tubhyaṃ pratipāditāyāḥ Priyadarśikāyā asmad-duhituḥ paribhraṃśān na me saṃbandho jāta iti duḥkham āsīt tathāpi Vāsavadattāyāḥ pariṇetrāpi tvayā tad apanītam eva |</p>\n\n<p>Vāsavadattā - (sāsram |) ajja kañcui kahaṃ me bhaiṇī paribbhaṭṭhā | [<hi rend='it'>ārya kañcukin kathaṃ me bhaginī paribhraṣṭā</hi> |]</p>\n\n<p>kañcukī - rāja-putri tasmin Kaliṅga-hatakāvaskande vidruteṣv itas tato 'ntaḥpura-janeṣu diṣṭyā dṛṣṭām idānīṃ na yuktam atra sthātum iti tām ahaṃ gṛhītvā Vatsa-rājāntikaṃ prasthitaḥ | tataḥ saṃcintya tāṃ Vindhyaketor haste nikṣipya nirgato 'smi | yāvat pratīpam āgacchāmi tāvat kair api tat sthānaṃ saha Vindhyaketunā smartavyatāṃ nītam |</p>\n\n<p><hi rend='bold'>[p. 54]</hi>\nrājā - (sa-smitam|) Vijayasena kiṃ kathayasi |</p>\n\n<p>kañcukī - tatra cānviṣyatā mayā na prāptā | tadā-prabhṛti nādyāpi vijñāyate kva vartata iti |\n(praviśya Manoramā |)</p>\n\n<p>Manoramā - bhaṭṭiṇī pāṇa-saṃsae vaṭṭai sā tavassiṇī | [<hi rend='it'>bhaṭṭini prāṇa-saṃśaye vartate sā tapasvinī</hi> |]</p>\n\n<p>Vāsavadattā - (sāsram |) kim uṇa tumaṃ Piadaṃsaṇā-uttantaṃ jāṇāsi | [<hi rend='it'>kiṃ punas tvaṃ Priyadarśanā vṛttāntaṃ jānāsi</hi> |]</p>\n\n<p>Manoramā - ṇa hu ahaṃ Piadaṃsaṇā-uttantaṃ jāṇāmi | esā kkhu Āraṇṇiā kalla- vvavadeseṇa āṇīdaṃ visaṃ pāia pāṇa-saṃsae vaṭṭadi tti evvaṃ mae ṇivedidaṃ | tā parittāadu bhaṭṭiṇī | [<hi rend='it'>na khalv ahaṃ Priyadarśanā-vṛttāntaṃ jānāmi | eṣā khalv Āraṇyikā kalya-vyapadeśenānītaṃ viṣaṃ pītvā prāṇa-saṃśaye vartata iti evaṃ mayā niveditam | tat paritrāyatām bhaṭṭinī</hi> |]\n(rudatī pādayoḥ patati |)</p>\n\n<p>Vāsavadattā - (sva-gatam|) ha ddhi ha ddhi | Piadaṃsaṇā-dukkhaṃ vi me antaridaṃ Āraṇṇiā-uttanteṇa | adi-dujjaṇo kkhu loo | kadāi maṃ aṇṇahā saṃbhāvaissadi | tā edaṃ ettha juttaṃ (prakāśam sa-saṃbhramam |)| Maṇorame lahu iha evva āṇehi taṃ | ṇāa-loādo gahida-visa-vijjo ajja-utto ettha kusalo | [<hi rend='it'>hā dhik hā dhik | Priyadarśanā-duḥkham api me 'ntaritam Āraṇyikā-vṛttāntena | ati-durjanaḥ khalu lokaḥ | kadācin mām anyathā saṃbhāvayiṣyati | tad etad atra yuktam | (prakāśam sa-saṃbhramam |) Manorame laghv ihaivānaya tām | nāga-lokād gṛhīta-viṣa-vidya ārya-putro 'tra kuśalaḥ</hi> |\n(niṣkrāntā Manoramā | tataḥ praviśati Manoramayā dhṛtā-saviṣa-vegam ātmānaṃ nāṭayanty Āraṇyikā |)</p>\n\n<p>Āraṇyikā - halā Maṇorame kīsa dāṇiṃ maṃ andhaāraṃ pavesesi | <hi rend='it'>halā Manorame kasmād idānīṃ mām andhakāraṃ praveśayasi</hi> |</p>\n\n<p>Manoramā - (sa-viṣādam |) haddhi haddhi | diṭṭhi vi se saṃkantā viseṇ'; evva | (Vāsavadattāṃ dṛṣṭvā |) bhaṭṭini lahu parittāehi lahu parittāehi | guru-bhūdaṃ se visaṃ | [<hi rend='it'>hā dhik hā dhik | dṛṣṭir api asyāḥ saṃkrāntā viṣeṇaiva</hi> | <hi rend='it'>(Vāsavadattāṃ dṛṣṭvā |) bhaṭṭini laghu paritrāyasva laghu</hi> <hi rend='bold'>[p. 55]</hi> <hi rend='it'>paritrāyasva | gurū bhūtam asyā viṣam</hi> |]</p>\n\n<p>Vāsavadattā - (sa-saṃbhramaṃ rājānaṃ haste gṛhītvā |) ajja-utta uṭṭhehi uṭṭhehi | lahu vivajajjai kkhu esā tavassiṇī | [<hi rend='it'>ārya-putra uttiṣṭhottiṣṭha | laghu vipadyate khalv eṣā tapasvinī</hi> |]\n(sarve paśyanti |)</p>\n\n<p>kañcukī - (vilokya |) su-sadṛśī khalv iyaṃ mama rāja-putryāḥ Priyadarśanāyāḥ | (Vāsavadattāṃ nirdiśya) rāja-putri kuta iyaṃ kanyakā |</p>\n\n<p>Vāsavadattā - ajja Vinjhakeuṇo duhidā | taṃ vāvādia Vijayaseṇeṇa āṇīdā | [<hi rend='it'>ārya Vindhyaketor duhitā | taṃ vyāpādya Vijayasenenānītā</hi> |]</p>\n\n<p>kañcukī - kutas tasya duhitā | saiveyaṃ mama rāja-putrī | hā hato 'smi manda-bhāgyaḥ | (iti nipatya bhūmāv utthāya |) rāja-putri iyaṃ sā Priyadarśikā bhaginī te |</p>\n\n<p>Vāsavadattā - ajja-utta parittāehi parittāehi | mama bhaiṇī vivajjai | [<hi rend='it'>ārya-putra paritrāyasva paritrāyasva | mama bhaginī vipadyate</hi> |]</p>\n\n<p>rājā - samāśvasihi samāśvasihi | paśyāmas tāvat | kaṣṭaṃ bhoḥ kaṣṭam |</p>\n\n<lg>\n<l>saṃjāta-sāndra-makaranda-rasāṃ krameṇa</l>\n<l>pātuṃ gataś ca kalikāṃ kamalasya bhṛṅgaḥ /</l>\n<l>dagdhā nipatya sahasaiva himena cāsau</l>\n<l>vāme vidhau na hi phalanty abhivāñchitāni // HPri_4.8 //</l>\n</lg>\n\n<p>Manorame pṛcchyatāṃ tāvat kiṃ te bodha iti |</p>\n\n<p>Manoramā - sahi kiṃ de bodho | (sāsraṃ punaś cālayantī ) sahi ṇaṃ bhaṇāmi kiṃ de bodho tti | [<hi rend='it'>sakhi kiṃ te bodhaḥ |</hi> <hi rend='it'>(sāsraṃ punaś cālayantī) sakhi nanu bhaṇāmi kiṃ te bodha iti</hi> |]</p>\n\n<p>Priyadarśikā - (a-vispaṣṭam |) jaṃ edaṃ avasthānaṃ (sic) gadāe vi mae ṇa mahā-rāo diṭṭho | [<hi rend='it'>yad etad avasthāyāpi mayā na mahā-rājo dṛṣṭaḥ</hi> |]\n(ity ardhokte bhūmau patati |)</p>\n\n<p><hi rend='bold'>[p. 56]</hi>\nrājā - (sāsram|)</p>\n\n<lg>\n<l>eṣā mīlayatīdam īkṣaṇa-yugaṃ jātā mamāndhā diśaḥ</l>\n<l>kaṇṭho 'syāḥ pratirudhyate mama giro niryānti kṛcchrād imāḥ /</l>\n<l>etasyāḥ śvasitaṃ hṛtaṃ mama tanur niśceṣṭatām āgatā</l>\n<l>manye 'syā viṣa-vega eva hi paraṃ sarve tu duḥkhaṃ mama // HPri_4.9 //</l>\n</lg>\n\n<p>Vāsavadattā - (sāsram) Piadaṃsaṇe uṭṭhehi uṭṭhehi | pekkha eso mahā-rāo ciṭṭhai | kahaṃ veaṇā vi se ṇaṭṭhā | kiṃ dāṇiṃ mae avarajjhaṃ aāṇantīe jeṇa kuvidā ṇālavasi | tā pasīda pasīda | uṭṭhehi uṭṭhehi | ṇa hu puṇo avarajjhissaṃ | (ūrdhvam avalokya) hā devva hadaa kiṃ dāṇiṃ mae avakidaṃ jeṇa edāvatthaṃ gadā me bhaiṇī ādaṃsidā | [<hi rend='it'>Priyadarśane uttiṣṭhottiṣṭha | paśyaiṣa mahā-rājas tiṣṭhati | kathaṃ vedanāpy asyā naṣṭā | kim idānīṃ mayāparāddhaṃ ajānatyā yena kupitā nālapasi | tat prasīda prasīda | uttiṣṭhottiṣṭha | na khalu punar aparātsyāmi | (ūrdhvam avalokya) hā daiva hataka | kim idānīṃ mayāpakṛtaṃ yenaitad avasthāṃ gatā me bhaginyādarśitā</hi> |]\n(Priyadarśikāyā upari patati |)</p>\n\n<p>vidūṣakaḥ - bho vaassa kahaṃ tumaṃ mūḍho via ciṭṭhasi | ṇa eso visādassa kālo | visamā kkhu gaī visassa | tā daṃsehi appaṇo vijjā-pahāvaṃ | [<hi rend='it'>bho vayasya kathaṃ tvaṃ mūḍha iva tiṣṭhasi | naiṣa viṣādasya kālaḥ | viṣamā khalu gatir viṣasya | tad darśaya ātmano vidyā-prabhāvam</hi> |]</p>\n\n<p>rājā - satyam evaitat | (Priyadarśikām ālokya) mūḍha evāham etāvatīṃ velām | tad aham enāṃ jīvayāmi | salilaṃ salilam |</p>\n\n<p>vidūṣakaḥ - (niṣkramya punaḥ praviśya) bho | edaṃ salilaṃ | [<hi rend='it'>bhoḥ etat salilam</hi> |]\n(rājopasṛtya Priyadarśanāyā upari hastaṃ nidhāya mantra-smaraṇaṃ nāṭayati | Priyadarśikā śanair uttiṣṭhati |)</p>\n\n<p>Vāsavadattā - ajja-utta diṭṭhiā paccujjīvidā me bhaiṇī | [<hi rend='it'>ārya-putra diṣṭyā pratyujjīvitā me bhaginī</hi> |]</p>\n\n<p><hi rend='bold'>[p. 57]</hi>\nVijayasenaḥ - aho devasya vidyā-prabhāvaḥ |</p>\n\n<p>kañcukī - aho sarvatrāpratihatā narendratā devasya |</p>\n\n<p>Priyadarśikā - (śanair utthāyopaviśya ca jṛmbhikāṃ nāṭayantī sa-viṣādam a-vispaṣṭam |) Maṇorame ciraṃ khu sutta mhi | [<hi rend='it'>Manorame ciraṃ khalu suptāsmi</hi> |]</p>\n\n<p>vidūṣakaḥ - bho vaassa ṇivvūḍhaṃ de vedittaṇaṃ | [<hi rend='it'>bho vayasya nirvyūḍhaṃ te vaidyatvam</hi> |]\n(Priyadarśikā sābhilāṣaṃ rājānaṃ nirūpya sa-lajjaṃ kiṃcid adho-mukhī tiṣṭhati |)</p>\n\n<p>Vāsavadattā - (sa-harṣam |) ajja-utta | kiṃ dāṇiṃ vi esā aṇṇah'; evva karedi | [<hi rend='it'>ārya-putra kim idānīm apy eṣānyathaiva karoti</hi> |]</p>\n\n<p>rājā - (sa-smitam |)\n<lg>\n<l>svabhāva-sthā dṛṣṭir na bhavati giro nāti viśadās</l>\n<l>tanuḥ sīdaty eṣā prakaṭa-pulaka-sveda-kaṇikā /</l>\n<l>yathā cāyaṃ kampaḥ stana-bhara-parikleśa-jananas</l>\n<l>tathā nādyāpy asyā niyatam akhilaṃ śāmyati viṣam // HPri_4.10 //</l>\n</lg></p>\n\n<p>kañcukī - (Priyadarśikāṃ nirdiśya |) rāja-putri eṣa te pitur ājñā-karaḥ | (iti pādayoḥ patati |)</p>\n\n<p>Priyadarśikā - (vilokya |) kahaṃ kañcuī ajja-Viṇaavasū | (sāsram |) hā tāda | hā ajjūe | [<hi rend='it'>kathaṃ kañcukyārya Vinayavasuḥ | (sāsram |) hā tāta | hā mātaḥ</hi> |]</p>\n\n<p>kañcukī - rāja-putri alaṃ ruditena | kuśalinau te pitarau | Vatsa-rāja-prabhāvāt punas tad avastham eva rājyam |</p>\n\n<p>Vāsavadattā - (sāsram |) ehi alia-sīle | dāṇiṃ vi dāva bhaiṇiā siṇehaṃ daṃsehi | (kaṇṭhe gṛhītvā |) dāṇiṃ samassattha mhi | [<hi rend='it'>ehy alīka-śīle | idānīm api tāvad bhaginī snehaṃ darśaya | (kaṇṭhe gṛhītvā |) idānīṃ samāśvasitāsmi</hi> |]</p>\n\n<p><hi rend='bold'>[p. 58]</hi>\nvidūṣakaḥ - hodi tumaṃ bhaiṇiṃ geṇhia kaṇṭhe evvaṃ parituṭṭhā si | vodiassa pāridosiaṃ visumaridaṃ | [<hi rend='it'>bhavati tvaṃ bhaginīṃ gṛhītvā kaṇṭha evaṃ parituṣṭāsi | vaidyasya pāritoṣikaṃ vismṛtam</hi> |]</p>\n\n<p>Vāsavadattā - Vasantaa ṇa visumaridaṃ | [<hi rend='it'>Vasantaka na vismṛtam</hi> |]</p>\n\n<p>vidūṣakaḥ - (rājānaṃ nirdiśya sa-smitam |) vodia pasārehi hatthaṃ | bhaiṇīe agga-hatthaṃ de pāridosiaṃ dāvissaṃ | [<hi rend='it'>vaidya prasāraya hastam | bhaginyā agra-hastaṃ te pāritoṣikaṃ dāpayiṣyāmi</hi> |]\n(rājā hastaṃ prasārayati |)\n(Vāsavadattā Priyadarśikā-hastam arpayati |)</p>\n\n<p>rājā - (hastam upasaṃhṛtya |) kim anayā | sampraty eva katham api prasāditāsi |</p>\n\n<p>Vāsavadattā - ko tumaṃ a-gaṇhiduṃ | puḍhamaṃ evva tādeṇa iaṃ diṇṇā | [<hi rend='it'>kas tvam a-grahītum | prathamam eva tāteneyaṃ dattā</hi> |]</p>\n\n<p>vidūṣakaḥ - bho māṇaṇīā kkhu devī | mā se paḍiūlaṃ karehi | [<hi rend='it'>bho mānanīyā khalu devī | māsyāḥ pratikūlaṃ kuru</hi> |]\n(Vāsavadattā rājño hastaṃ balād ākṛṣya Priyadarśikām arpayati |)</p>\n\n<p>rājā - (sa-smitam |) devī prabhavati | kuto 'smākam anyathā kartuṃ vibhavaḥ |</p>\n\n<p>Vāsavadattā - ajja-utta ado vi paraṃ kiṃ de piaṃ karīadu | [<hi rend='it'>ārya-putra ato 'pi paraṃ kiṃ te priyaṃ kriyatām |</hi>]</p>\n\n<p>rājā - kim ataḥ paraṃ priyam | paśya |</p>\n\n<lg>\n<l>niḥśeṣaṃ Dṛḍhavarmaṇā punar api svaṃ rājyam adhyāsitaṃ</l>\n<l>tvaṃ kopena su-dūram apy apahṛtā sadyaḥ prasannā mama /</l>\n<l>jīvantī Priyadarśanā ca bhaginī bhūyas tvayā saṅgatā</l>\n<l>kiṃ tat syād aparaṃ priyaṃ priyatame yat sāmprataṃ prārthyate // HPri_4.11 //</l>\n</lg>\n\n<p><hi rend='bold'>[p. 59]</hi>\ntathāpīdam astu |\n(bharata-vākyam |)</p>\n\n<lg>\n<l>urvīm uddāma-sasyāṃ janayatu visṛjan Vāsavo vṛṣṭim iṣṭām</l>\n<l>iṣṭais traiviṣṭapānām vidadhatu vidhivat prīṇanaṃ vipra-mukhyāḥ /</l>\n<l>ākalpāntaṃ ca bhūyāt sthira-samupacitā saṃgatiḥ saj-janānāṃ</l>\n<l>niḥśeṣaṃ yāntu śāntiṃ piśuna-jana-giro duḥsahā vajra-lepāḥ // HPri_4.12 //</l>\n</lg>\n\n<p>(iti niṣkrāntāḥ sarve |)</p>\n\n<p>iti caturtho 'ṅkaḥ</p>\n\n<p>samāpteyaṃ Priyadarśikā nāma nāṭikā |</p>\n\n  </div>\n</body>\n\n"
}