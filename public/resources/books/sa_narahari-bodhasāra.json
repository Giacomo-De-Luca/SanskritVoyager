{
  "title": "sa_narahari-bodhasāra",
  "body": "<body xmlns='http://www.tei-c.org/ns/1.0'>\n\n<p><hi rend='bold'>[p. 2-]</hi></p>\n\n<p>bodhasāraḥ</p>\n\n<lg>\n<l>oṃ kiñcitkutūhalenaiva viduṣāṃ priyakāmyayā /</l>\n<l>maṅgalācaraṇaṃ kṛtvā bodhasāro nirūpyate // NBs_1.1 //</l>\n</lg>\n\n<lg>\n<l>anantaśaktisandohapūrṇasya paramātmanaḥ /</l>\n<l>vighnavidhvaṃsinīṃ śaktiṃ gaṇarājamupāsmahe // NBs_1.2 //</l>\n</lg>\n\n<lg>\n<l>yā prakāśavimarśābhyāṃ svarūpāvasthitiṅgatā /</l>\n<l>smarāmi tāmahaṃ bhaktyā jñānaśaktiṃ sarasvatīm // NBs_1.3 //</l>\n</lg>\n\n<lg>\n<l>śrīgurūnparamānandasvarūpānabhivādaye /</l>\n<l>tāpatrayāpahā yeṣāṃ kṛpā brahmāmṛtaprapā // NBs_1.4 //</l>\n</lg>\n\n<lg>\n<l>atha gurustavaḥ</l>\n<l>madamohābhidhakrūramadhukaiṭabhajiṣṇave /</l>\n<l>mokṣalakṣmīnivāsāya namaḥ śrīguruviṣṇave // NBs_1.5 //</l>\n</lg>\n\n<lg>\n<l>guṇairgauravamāyātā haribrahmaharāstrayaḥ /</l>\n<l>guṇātītatayā'smākaṃ guravo gurutāṅgatāḥ // NBs_1.6 //</l>\n</lg>\n\n<lg>\n<l>purāntakaharo rudraḥ kaṃsakeśiharo hariḥ /</l>\n<l>caṇḍamuṇḍaharā caṇḍī sarvadvandvaharo guruḥ // NBs_1.7 //</l>\n</lg>\n\n<lg>\n<l>yacchanti devatāstuṣṭā dhanamāyuḥ sutaṃ yaśaḥ /</l>\n<l>jñānaṃ ke nāma dāsyanti vinā śrīgurupādukām // NBs_1.8 //</l>\n</lg>\n\n<lg>\n<l>jayati śrīgurūṇāṃ hi caraṇābjarajoguṇaḥ /</l>\n<l>hatāstrayo yadekena rajaḥsattvatamoguṇāḥ // NBs_1.9 //</l>\n</lg>\n\n<lg>\n<l>tāryā vayaṃ tarirbodhastaraṇīyo bhavārṇavaḥ /</l>\n<l>tatkarṇadhārarūpeṇa tārakaṃ śrīguruṃ bhaje // NBs_1.10 //</l>\n</lg>\n\n<lg>\n<l>tārakasyopadeśena gururbhūtvā vimuktidaḥ /</l>\n<l>kāśyāmapīśvarastasmādīśvarādadhiko guruḥ // NBs_1.11 //</l>\n</lg>\n\n<lg>\n<l>guroranugrahādīśa īśvarānugrahādguruḥ /</l>\n<l>śrīgurordarśanaṃ hetuḥ paraṃ tvīśvaradarśane // NBs_1.12 //</l>\n</lg>\n\n<lg>\n<l>īśvaraḥ sarvahetutvāddhetuḥsaṃsāramokṣāyoḥ /</l>\n<l>mokṣasyaiva gurustasmānnāsti tatvaṃ guroḥ param // NBs_1.13 //</l>\n</lg>\n\n<lg>\n<l>vinā'pi kṣetramāhātmyaṃ gurumāhātmyataḥ kila /</l>\n<l>vimuktiryatra kutrāpi na kāśyāṃ guruṇā vinā // NBs_1.14 //</l>\n</lg>\n\n<lg>\n<l>kṣamyatāmiti kiṃ vācyaṃ prasīdeti kimucyatām /</l>\n<l>kṣamāprasādasaṃpūrṇaḥ svabhāvādeva me guruḥ // NBs_1.15 //</l>\n</lg>\n\n<p><hi rend='bold'>[p. 14-]</hi></p>\n\n<lg>\n<l>atha śiṣyavivekaḥ |</l>\n<l>bījaṃ gurupadeśo hi jijñāsuḥ kṣetramucyate /</l>\n<l>vivekāṃkurajo bodhadrumo mokṣastu tatphalam // NBs_2.1 //</l>\n</lg>\n\n<lg>\n<l>yadyapi kṣetrabījābhyāṃ vinā na drumasaṃbhavaḥ /</l>\n<l>kiṃ tu bījamupādānaṃ nimittaṃ kṣetramucyate // NBs_2.2 //</l>\n</lg>\n\n<lg>\n<l>drumo bījaparīṇāmo na kṣetrapariṇāmakaḥ /</l>\n<l>bodho guruparīṇāmo na śiṣyapariṇāmakaḥ // NBs_2.3 //</l>\n</lg>\n\n<lg>\n<l>drumo hi bījajātīyaḥ kṣetrajātīyako na hi /</l>\n<l>bodho hi gurujātīyaḥ śiṣyajātīyako na hi // NBs_2.4 //</l>\n</lg>\n\n<lg>\n<l>bījena bījajātīyastaruḥ kṣetre samarpitaḥ /</l>\n<l>guruṇā svātmajātīyo bodhaḥ śiṣye samarpitaḥ // NBs_2.5 //</l>\n</lg>\n\n<lg>\n<l>vahniprabhā hi varttisthā tamo hanti prakāśate /</l>\n<l>tamohantrī prakāśātmā prabhaiva na tu varttikā // NBs_2.6 //</l>\n</lg>\n\n<lg>\n<l>guruprabhā hi śiṣyasthā tamo hanti prakāśate /</l>\n<l>tamohantā prakāśātmā gurureva na śiṣyakaḥ // NBs_2.7 //</l>\n</lg>\n\n<lg>\n<l>yadagniḥ kāṣṭhamāruhya bhasmasātkurute purīm /</l>\n<l>bhasmāsātkāraṇaṃ tatra guṇo vahnerna kāṣṭhagaḥ // NBs_2.8 //</l>\n</lg>\n\n<lg>\n<l>bodhātmanā guruḥ śiṣyamāviśya dahati kṣaṇāt /</l>\n<l>yaddvaitaṃ sā guroḥ śaktirna śiṣyasyeti nirṇayaḥ // NBs_2.9 //</l>\n</lg>\n\n<lg>\n<l>yadyapyudayane bhānoryathā padmaṃ prakāśate /</l>\n<l>na kāśante tathā padmāḥ kāṣṭhapāṣāṇamṛṇmayāḥ // NBs_2.10 //</l>\n</lg>\n\n<lg>\n<l>prakāśako raviryadvatpadmameva vikāsayet /</l>\n<l>gurustathā bodhakaḥ sañchiṣyameva prabodhayet // NBs_2.11 //</l>\n</lg>\n\n<lg>\n<l>prakāśakasya mahimā prakāśyādadhikaḥ kila /</l>\n<l>sūkṣmaṃ viśeṣaṃ vakṣyāmi gurusūryasya taṃ śṛṇu // NBs_2.12 //</l>\n</lg>\n\n<lg>\n<l>tattadvivekavairāgyayuktavedāntayuktibhiḥ /</l>\n<l>śiṣyaṃ nayati gurvarkaḥ svaikyaṃ svādbhinnamapyaho // NBs_2.13 //</l>\n</lg>\n\n<lg>\n<l>vikāsako'pi tapano na padmaṃ svaikatāṃ nayet /</l>\n<l>tasmātsarvātmabhāvena sevyā śrīgurupādukā // NBs_2.14 //</l>\n</lg>\n\n<lg>\n<l>tatsatyaṃ dātṛpātrābhyāṃ vinā dānaṃ na siddhyati /</l>\n<l>tathāpi pātraṃ pātraṃ syāddātā paramakāraṇam // NBs_2.15 //</l>\n</lg>\n\n<lg>\n<l>bhavetsparśamaṇisparśāllohaṃ svarṇaṃ na tanmaṇiḥ /</l>\n<l>gurusparśamaṇisparśātsa eva bhavati kṣaṇāt // NBs_2.16 //</l>\n</lg>\n\n<lg>\n<l>evaṃ vivekato dhīmannupayogo dvayorapi /</l>\n<l>śiṣyo nimittamātraṃ syādgariṣṭhā gurupādukā // NBs_2.17 //</l>\n</lg>\n\n<lg>\n<l>upadeśakramo rāma vyavasthāmātrapālanam /</l>\n<l>ityādi vacanaṃ tattu śiṣyotsāhavivṛddhaye // NBs_2.18 //</l>\n</lg>\n\n<lg>\n<l>siddhāntaḥ sarvatantrāṇāṃ sadyaḥ pratyayakārakaḥ /</l>\n<l>sarvadā bhāvanīyo'yaṃ guruśiṣyavinirṇayaḥ // NBs_2.19 //</l>\n</lg>\n\n<p><hi rend='bold'>[p. 24-]</hi></p>\n\n<lg>\n<l>brahmajijñāsā</l>\n<l>athāto brahmajijñāsā jijñāsyaṃ brahma kevalam /</l>\n<l>taṭasthalakṣaṇenātha svarūpasya ca lakṣaṇāt // NBs_3.1 //</l>\n</lg>\n\n<lg>\n<l>utpattisthitināśānāṃ mūlakāraṇamīśvaraḥ /</l>\n<l>sarvajñaḥ satyasaṅkalpa ityādiṣu taṭasthatā // NBs_3.2 //</l>\n</lg>\n\n<lg>\n<l>saccidānandarūpaṃ tatsvaprakāśaṃ parātparam /</l>\n<l>anaṇvityādivedoktaṃ svarūpasya tu lakṣaṇam // NBs_3.3 //</l>\n</lg>\n\n<lg>\n<l>guṇapradhānabhāvena yadyatkiñcidapekṣitam /</l>\n<l>nānāprakaraṇavyājaistatsarvamabhidhīyate // NBs_3.4 //</l>\n</lg>\n\n<lg>\n<l>bahiraṅgāntaraṅgāṇāṃ sādhanānāmanukramaḥ /</l>\n<l>yadantaraṅgaṃ yasmāttu tatpaścāttu nirūpyate // NBs_3.5 //</l>\n</lg>\n\n<p><hi rend='bold'>[p. 27-]</hi></p>\n\n<lg>\n<l>vairāgyapīṭhikābandhaḥ</l>\n<l>vairāgyapīṭhikābandhaṃ prathamaṃ śṛṇu sanmate /</l>\n<l>na nemireva yatrāsti sthitiścakrasya kīdṛśī // NBs_4,1.1 //</l>\n</lg>\n\n<lg>\n<l>na śūdre vedasaṃskārastailañca sikatāsu na /</l>\n<l>na syātkaratale roma tathā muktirna rāgiṇi // NBs_4,1.2 //</l>\n</lg>\n\n<lg>\n<l>vairāgyaṃ dvividhaṃ sūkṣmaṃ tadbhedamavadhāraya /</l>\n<l>jijñāsāmukhyamekaṃ syājjihāsāmukhyameva ca // NBs_4,1.3 //</l>\n</lg>\n\n<lg>\n<l>jihāsā saṃsṛterbrahmajijñāseti dvayaṃ mune /</l>\n<l>ekameva tathāpyasti viśeṣaḥ kaścidatra hi // NBs_4,1.4 //</l>\n</lg>\n\n<lg>\n<l>rājyabhraṣṭā dīrgharogāḥ parādhīnā hataśriyaḥ /</l>\n<l>ye viraktāstapasyanti jihāsāmukhyameva tat // NBs_4,1.5 //</l>\n</lg>\n\n<lg>\n<l>ādhivyādhibhayodvegapāratantryādivarjitāḥ /</l>\n<l>ye dhīrā muktimicchanti śṛṇu teṣāmayaṃ kramaḥ // NBs_4,1.6 //</l>\n</lg>\n\n<lg>\n<l>kāmadhenurgṛhe yeṣāṃ nivāso nandane vane /</l>\n<l>kaśyapādyāstapasyanti jijñāsāmukhyameva tat // NBs_4,1.7 //</l>\n</lg>\n\n<lg>\n<l>ādhivyādhibhayodvegapāratantryādipīḍitāḥ /</l>\n<l>ye jīvā mokṣamicchanti jihāsāmukhyatā tu sā // NBs_4,1.8 //</l>\n</lg>\n\n<lg>\n<l>mānuṣyaṃ durlabhaṃ prāptaṃ sacchāstraiḥ saṃskṛtā matiḥ /</l>\n<l>yadi na brahmaviśrāntistadasmābhiḥ kimarjitam // NBs_4,1.9 //</l>\n</lg>\n\n<lg>\n<l>ityevaṃ vyavasāyena hyākāśaphalapātavat /</l>\n<l>jijñāsayanti ye dhīrā jijñāsāmukhyatā tu sā // NBs_4,1.10 //</l>\n</lg>\n\n<lg>\n<l>virocanaḥ kārttavīryo baliḥ śrīrāghavādayaḥ /</l>\n<l>viraktā rājalīlāyāṃ te hi tatra nidarśanam // NBs_4,1.11 //</l>\n</lg>\n\n<lg>\n<l>tīvrātsaṃsāravairāgyādbrahmajijñāsanaṃ yadi /</l>\n<l>vairāgyaṃ puṇyajīvānāṃ jihāsāmukhyameva tat // NBs_4,1.12 //</l>\n</lg>\n\n<lg>\n<l>brahmajijñāsayā tāta tīvrayā yo vidhīyate /</l>\n<l>virāgo dṛśyabhāveṣu jijñāsāmukhyameva tat // NBs_4,1.13 //</l>\n</lg>\n\n<lg>\n<l>sahajaṃ yasya vairāgyaṃ kā vācyā tasya mukhyatā /</l>\n<l>atha doṣāḥ pradarśyante vairāgyaṃ doṣadarśanāt // NBs_4,1.14 //</l>\n</lg>\n\n<lg>\n<l>kathayāmi samāsena sāvadhānamanāḥ śṛṇu /</l>\n<l>asamañjasatāṃ sādho samārabhya śarīrataḥ // NBs_4,1.15 //</l>\n</lg>\n\n<p><hi rend='bold'>[p. 34-]</hi></p>\n\n<lg>\n<l>kāyaviḍambanā</l>\n<l>yaṃ bhūṣayanti kanakairvasanaiścandanairapi /</l>\n<l>avicārata evāyaṃ kāyo ramyatvamāgataḥ // NBs_4,2.1 //</l>\n</lg>\n\n<lg>\n<l>asya kravyādabhakṣyasya kṛśānorindhanasya ca /</l>\n<l>pariṇāmakṛśasyaiva kena kāyasya ramyatā // NBs_4,2.2 //</l>\n</lg>\n\n<lg>\n<l>kalervaramidaṃ sthānaṃ vigraho mūrttimānasau /</l>\n<l>pañcabhūtanivāso'yaṃ kathaṃ tatra sukhī bhavet // NBs_4,2.3 //</l>\n</lg>\n\n<lg>\n<l>kārāgṛhaṃ garbhavāso bālyaṃ kevalamūḍhatā /</l>\n<l>tatrāpi duḥsahātyantaṃ parādhīnatayā sthitiḥ // NBs_4,2.4 //</l>\n</lg>\n\n<lg>\n<l>kāmabāṇairyatra pīḍā kāminīvirahajvaraḥ /</l>\n<l>puṣkalā pāpasaṃpattiryauvanaṃ vipadāṃ vanam // NBs_4,2.5 //</l>\n</lg>\n\n<lg>\n<l>unnatā'natatāṃ yāto jarākṣāravidhūsaraḥ /</l>\n<l>purāṇakūṣmāṇḍasamaḥ kāyo vṛddhasya garhitaḥ // NBs_4,2.6 //</l>\n</lg>\n\n<lg>\n<l>maraṇasya tu kiṃ vācyaṃ mṛtyudūtabhayaṃ tataḥ /</l>\n<l>narake tu mahadduḥkhaṃ svarge patanajaṃ bhayam // NBs_4,2.7 //</l>\n</lg>\n\n<lg>\n<l>uttamādhamabhāvena tatrāpyasti viḍambanā /</l>\n<l>yadi paśvādiyoniḥ syāttadā duḥkhasya kā kathā // NBs_4,2.8 //</l>\n</lg>\n\n<lg>\n<l>punarjanma punarmṛtyuḥ punardukhaṃ punarbhayam /</l>\n<l>na jānāti gatiṃ janturnimagno mohasāgare // NBs_4,2.9 //</l>\n</lg>\n\n<p><hi rend='bold'>[p. 40-]</hi></p>\n\n<lg>\n<l>vṛttiviḍambanā</l>\n<l>kṣatradharme parā hiṃsā yācñāyāṃ lāghavaṃ mahat /</l>\n<l>asatyameva vāṇijye nānṛtātpātakaṃ param // NBs_4,3.1 //</l>\n</lg>\n\n<lg>\n<l>sevāyāṃ paramaṃ kaṣṭaṃ mṛtkīṭastu kṛṣīvalaḥ /</l>\n<l>dyūte sarvasvanāśaḥ syāccaurye rājabhayaṃ mahat // NBs_4,3.2 //</l>\n</lg>\n\n<p>nākāśātpatati dravyaṃ jīvikā sukhadā katham /</p>\n\n<p><hi rend='bold'>[p. 42-]</hi></p>\n\n<lg>\n<l>kāmaviḍambanā</l>\n<l>carvayanti mahāmāṃsaṃ gate prāṇe piśācakāḥ /</l>\n<l>jīvatparasparaṃ māṃsaṃ strīpuṃsāścaturānanāḥ // NBs_4,4.1 //</l>\n</lg>\n\n<lg>\n<l>nṛdehairniśi nṛtyanti śmaśāneṣu piśācakāḥ /</l>\n<l>vicitrairaṅgavinyāsairgṛheṣu gṛhamedhinaḥ // NBs_4,4.2 //</l>\n</lg>\n\n<lg>\n<l>lihati spṛśati bhrānto muhurjighrati khādati /</l>\n<l>grāmasiṃhānurūpeyaṃ grāmyadharmavyavasthitiḥ // NBs_4,4.3 //</l>\n</lg>\n\n<lg>\n<l>kaṇḍūyanena yatkaṇḍūsukhaṃ tatkiṃ bhavetsukham /</l>\n<l>paścādyatra mahāpīḍā tathā vaiṣayikaṃ sukham // NBs_4,4.4 //</l>\n</lg>\n\n<lg>\n<l>nādāsaktaṃ mṛgaṃ vyādhaśchinatti niśitaiḥ śaraiḥ /</l>\n<l>rūpāsaktaṃ naraṃ nārī raticchurikayā'sakṛt // NBs_4,4.5 //</l>\n</lg>\n\n<p><hi rend='bold'>[p. 45-]</hi></p>\n\n<lg>\n<l>krodhaviḍambanā</l>\n<l>rudhiraṃ pibati svīyaṃ divā tamasi nṛtyati /</l>\n<l>bhīṣayatyātmanātmānaṃ krūraḥ krodhī na rākṣasaḥ // NBs_4,5.1 //</l>\n</lg>\n\n<p><hi rend='bold'>[p. 46-]</hi></p>\n\n<lg>\n<l>lobhaviḍambanā</l>\n<l>na piśācā na ḍākinyo na bhujaṅgā na vṛścikāḥ /</l>\n<l>saṃbhrāntayanti manujaṃ yathā lobho dhiyaṃ ripuḥ // NBs_4,6.1 //</l>\n</lg>\n\n<lg>\n<l>meravo ghṛtabindvābhā durāśādāvapāvake /</l>\n<l>kathaṃ sahasralakṣādyaistarhi tṛpyatu lobhavān // NBs_4,6.2 //</l>\n</lg>\n\n<lg>\n<l>ānidraṃ prātarārabhya jāgrati svapnapūrṣvapi /</l>\n<l>bhramanno labhate śāntiṃ sa lobhasya parākramaḥ // NBs_4,6.3 //</l>\n</lg>\n\n<lg>\n<l>nidhānaṃ yakṣasarpādyā yadākrāmanti yatnataḥ /</l>\n<l>na pibanti na khādanti teṣāṃ hi guravaḥ śaṭhāḥ // NBs_4,6.4 //</l>\n</lg>\n\n<lg>\n<l>dānabhogavihīnaṃ ca yadeva dhanino dhanam /</l>\n<l>na tu tasya mukhe dhūlirdīyate bhūmigopanaiḥ // NBs_4,6.5 //</l>\n</lg>\n\n<lg>\n<l>mūḍhastāmramaye pātre saṃsthāpayati kiṃ dhanam /</l>\n<l>pātre sthitaṃ dhanaṃ bhadraṃ kintu pātraṃ parīkṣaya // NBs_4,6.6 //</l>\n</lg>\n\n<lg>\n<l>kākaviṣṭhādhanasyārthe kāyakleśena bhūyasā /</l>\n<l>madāndhā dhaninaḥ sevyā mahatīyaṃ viḍambanā // NBs_4,6.7 //</l>\n</lg>\n\n<lg>\n<l>na lobhasyopacārāya maṇimantrauṣadhādayaḥ /</l>\n<l>maṇimantrauṣadhaślāghī so'pi lobhaparāyaṇaḥ // NBs_4,6.8 //</l>\n</lg>\n\n<lg>\n<l>kiñciddhanakaṇaṃ dhyātvā mukhamāḍhyasya paśyasi /</l>\n<l>karoṣi śveva cāṭūni lobhenāpakṛtaṃ smara // NBs_4,6.9 //</l>\n</lg>\n\n<lg>\n<l>lohārgalo bhadraharo lolatāṅko bhayapradaḥ /</l>\n<l>lunātyubhau ca yallokau tena lobhaḥ prakīrttitaḥ // NBs_4,6.10 //</l>\n</lg>\n\n<lg>\n<l>sakāmāḥ kāminīlubdhā niṣkāmā mokṣalobhinaḥ /</l>\n<l>bhāvalubdho hi bhagavānnirlobho'tyantadurlabhaḥ // NBs_4,6.11 //</l>\n</lg>\n\n<lg>\n<l>dugdhaphenojjvalā śayyā bālā caraṇasevinī /</l>\n<l>nidrāṃ na labhate bhūpaḥ pararāṣṭrajigīṣayā // NBs_4,6.12 //</l>\n</lg>\n\n<lg>\n<l>mārgeṣu militāścaurāḥ sakhyaṃ taiḥ saha vardhitam /</l>\n<l>te gatā dhanamādāya paścācchocati mandadhīḥ // NBs_4,6.13 //</l>\n</lg>\n\n<lg>\n<l>svāmī tu cauravaddravyaṃ gopāyati yatastataḥ /</l>\n<l>bhāryāputrādayaścaurā bhuñjate svāmino yathā // NBs_4,6.14 //</l>\n</lg>\n\n<lg>\n<l>putramitrakalatrebhyo gopyate yaddhanaṃ janaiḥ /</l>\n<l>tena manye'vanaṃ pāpaṃ sukṛtyā gopyate nahi // NBs_4,6.15 //</l>\n</lg>\n\n<lg>\n<l>rāgiṇī gaṇikā vittaṃ yadvāñchati varā hi sā /</l>\n<l>dhiktaṃ vairāgyavaktāraṃ vācālaṃ vittalampaṭam // NBs_4,6.16 //</l>\n</lg>\n\n<lg>\n<l>dhanibhyo dhanamādāya ślāghate śāstrapāṭhakaḥ /</l>\n<l>bahubhyo mithunībhūya dhanibhyo gaṇikā yathā // NBs_4,6.17 //</l>\n</lg>\n\n<lg>\n<l>na śobhate tathaivāyaṃ lobhī vedāntavācakaḥ /</l>\n<l>cauryeṇa nigaḍe datto jaṭābhasmadharo yathā // NBs_4,6.18 //</l>\n</lg>\n\n<lg>\n<l>yadi vittārjanenaiva vidvāṃso yānti gauravam /</l>\n<l>kastarhi veśyāviduṣorviśeṣa iti varṇaya // NBs_4,6.19 //</l>\n</lg>\n\n<lg>\n<l>anityamiti yo vakti sevate nityameva tat /</l>\n<l>bahirmukhasya tasyāsyaṃ mā darśaya maheśvara // NBs_4,6.20 //</l>\n</lg>\n\n<lg>\n<l>kāmakiṃkaratāṃ prāpya sakāmāḥ sarvakiṃkarāḥ /</l>\n<l>kāmenaiva parityakto niṣkāmaḥ kasya kiṃkaraḥ // NBs_4,6.21 //</l>\n</lg>\n\n<p><hi rend='bold'>[p. 58-]</hi></p>\n\n<lg>\n<l>karmaviḍambanā</l>\n<l>vaṃśapātramivāpūrṇaṃ pūrṇaṃ ghaṭaśatairapi /</l>\n<l>kriyājālaṃ kathaṃ sādho virāgāya na jāyate // NBs_4,7.1 //</l>\n</lg>\n\n<lg>\n<l>brahmaṇo dinamārabhya yāvadadya kṛtāḥ kriyāḥ /</l>\n<l>muhūrttaṃ hanta saṃsārī naiva niścintatāṅgataḥ // NBs_4,7.2 //</l>\n</lg>\n\n<lg>\n<l>abhāgyaṃ paramaṃ puṃsāṃ parapiṇḍopajīvanam /</l>\n<l>tatkathaṃ nāma saubhāgyaṃ putrapiṇḍopajīvanam // NBs_4,7.3 //</l>\n</lg>\n\n<lg>\n<l>mṛtaśabdena sambodhya mṛtapiṇḍaṃ mṛtāhani /</l>\n<l>mṛtāya dāsyate putrastadvaraṃ kimutāmṛtam // NBs_4,7.4 //</l>\n</lg>\n\n<lg>\n<l>aśanāyāṃ pipāsāṃ ca śokaṃ mohaṃ jarāṃ mṛtim /</l>\n<l>prāpnuvañcchrutiśāstrebhyo mā bhava śrāddhabhakṣakaḥ // NBs_4,7.5 //</l>\n</lg>\n\n<lg>\n<l>dīrghamāyurjarābhuktyai dhanaṃ bhūri durādhaye /</l>\n<l>putrāḥ kalahaduḥkhāya saṃsāre duḥkhamadbhutam // NBs_4,7.6 //</l>\n</lg>\n\n<lg>\n<l>chāyāṃ paśyati kāyasya rāyo garveṇa muhyati /</l>\n<l>jāyāṃ bhajati bhāvena māyāṃ no veda vaiṣṇavīm // NBs_4,7.7 //</l>\n</lg>\n\n<lg>\n<l>yātrāsamāgamasame natarkitagatāgate /</l>\n<l>paśuputrakalatrādau mamatā na matā samā // NBs_4,7.8 //</l>\n</lg>\n\n<lg>\n<l>sutarāṃ guravo'smākaṃ vaiyākaraṇasattamāḥ /</l>\n<l>ādiśya mamatāsthāne samatāṃ sādhayanti ye // NBs_4,7.9 //</l>\n</lg>\n\n<lg>\n<l>tyakṣyaṃtyavaśyaṃ ca tvāntvaṃ ca tyakṣyasi yānapi /</l>\n<l>yeṣāṃ tyāge mahatsaukhyaṃ teṣāṃ tyāge'pi kaḥ śramaḥ // NBs_4,7.10 //</l>\n</lg>\n\n<lg>\n<l>vyavahāravimūḍhānāṃ stutinindāmayaḥ kramaḥ /</l>\n<l>so'pi tatkāyaparyantaḥ kāyaḥ katidinānvayī // NBs_4,7.11 //</l>\n</lg>\n\n<lg>\n<l>ekataḥ sakalā lokā vikarṣanti yathābalam /</l>\n<l>padārthamālāṃ balavānekaḥ kālo gilatyasau // NBs_4,7.12 //</l>\n</lg>\n\n<lg>\n<l>lolā lakṣmīrvayaṃ lolā lolā viṣayavṛttayaḥ /</l>\n<l>kiṃ sukhaṃ tatra yatrāṅga jīvanasyaiva saṃśayaḥ // NBs_4,7.13 //</l>\n</lg>\n\n<lg>\n<l>śokamohau bhayaṃ dainyamādhirvyādhiḥ kṣudhā tṛṣā /</l>\n<l>ityādi vividhaṃ duḥkhamiti saṃkṣepakīrttanam // NBs_4,7.14 //</l>\n</lg>\n\n<p><hi rend='bold'>[p. 66-]</hi></p>\n\n<lg>\n<l>dharmajijñāsā</l>\n<l>athāto dharmajijñāsā dharmaḥ proktaścaturvidhaḥ /</l>\n<l>nityo naimittikaḥ kāmyaḥ prāyaścittamiti kramāt // NBs_5,1.1 //</l>\n</lg>\n\n<lg>\n<l>varṇāśramasamācārāḥ śaucasnānādayaśca ye /</l>\n<l>āvaśyakāste nityāḥ syurakṛtya pratyavaiti yān // NBs_5,1.2 //</l>\n</lg>\n\n<lg>\n<l>deśakālanimittā ye te tu naimittikāḥ smṛtāḥ /</l>\n<l>saṃkrāntigrahaṇasnānadānaśrāddhajapādayaḥ // NBs_5,1.3 //</l>\n</lg>\n\n<lg>\n<l>prāyaścittātmakā dharmāḥ kṛcchracāndrāyaṇādayaḥ /</l>\n<l>kāmanāpūrvakaṃ kāmyaṃ mumukṣorna vidhīyate // NBs_5,1.4 //</l>\n</lg>\n\n<lg>\n<l>hariprasādakāmyā ca cittaśuddheśca kāmanā /</l>\n<l>mokṣasya kāmanā ceti kāmaneyaṃ na kāmanā // NBs_5,1.5 //</l>\n</lg>\n\n<lg>\n<l>tasmāttayā kāmanayā snānadānajapādikam /</l>\n<l>tīrthavratataponiṣṭhā mokṣakāmairvidhīyatām // NBs_5,1.6 //</l>\n</lg>\n\n<lg>\n<l>karmaṇāṃ nirṇayaṃ tvevaṃ gītāyāmāha mādhavaḥ /</l>\n<l>sarvathā na parityājyaṃ nityaṃ karma mumukṣuṇā // NBs_5,1.7 //</l>\n</lg>\n\n<lg>\n<l>jñāne jāte'pi na tyājyaṃ lokānugrahahetunā /</l>\n<l>yo vāsanāparityāgaḥ karmatyāgaḥ sa evahi // NBs_5,1.8 //</l>\n</lg>\n\n<lg>\n<l>na karmaṇāṃ parityāgaḥ karmatyāgo manomayaḥ /</l>\n<l>yajño dānaṃ tapaśceti pāvanāni manīṣiṇām // NBs_5,1.9 //</l>\n</lg>\n\n<lg>\n<l>karmaṇā cittaśuddhiḥ syāttayā tīvrā mumukṣutā /</l>\n<l>tato vivekānmuktiḥ syātkarma tyājyaṃ kathaṃ tu tat // NBs_5,1.10 //</l>\n</lg>\n\n<lg>\n<l>ye tu bodhena saṃprāptāstāta karmātigāṃ daśām /</l>\n<l>na vidheḥ kiṃkarāstasmātsvacchandaṃ vicarantu te // NBs_5,1.11 //</l>\n</lg>\n\n<p><hi rend='bold'>[p. 73-]</hi></p>\n\n<lg>\n<l>tapasyātātparyam</l>\n<l>kṛtā kapaṭabhāvena dambhalobhaparāyaṇaiḥ /</l>\n<l>haṭṭe nagaramadhye vā sā tapasyā'dhamā smṛtā // NBs_5,2.1 //</l>\n</lg>\n\n<lg>\n<l>vedaśāstroktavidhinā śītoṣṇādisahiṣṇunā /</l>\n<l>yā kṛtā kāmanāpūrvaṃ sā tapasyā tu madhyamā // NBs_5,2.2 //</l>\n</lg>\n\n<lg>\n<l>manaso nigrahārthāya paramārthaparāyaṇā /</l>\n<l>akāmā tatvajijñāsoḥ sā tapasyottamā matā // NBs_5,2.3 //</l>\n</lg>\n\n<lg>\n<l>āgate svāgataṃ kuryādgacchantaṃ na nivārayet /</l>\n<l>yathāprāptaṃ sahetsarvaṃ sā tapasyottamottamā // NBs_5,2.4 //</l>\n</lg>\n\n<p><hi rend='bold'>[p. 75-]</hi></p>\n\n<lg>\n<l>vratavyavasthā</l>\n<l>paradāraparadravyaparadrohavivarjanam /</l>\n<l>rāgadveṣaparityāgo vratānāmuttamaṃ vratam // NBs_5,3.1 //</l>\n</lg>\n\n<lg>\n<l>taduktaṃ kāśīkhaṇḍe</l>\n<l>paradāraparadravyaparadrohaparāṅmukhaḥ /</l>\n<l>gaṅgāpyāha kadā''gatya māmayaṃ pāvayiṣyati // NBs_5,3.2 //</l>\n</lg>\n\n<p><hi rend='bold'>[p. 76-]</hi></p>\n\n<lg>\n<l>veṣavicāraḥ</l>\n<l>muktirnāsti jaṭājūṭe na kāṣāye na muṇḍane /</l>\n<l>na bhasmani na kanthāyāṃ tilake vā kamaṇḍalau // NBs_5,4.1 //</l>\n</lg>\n\n<lg>\n<l>dveṣena tāḍyate sarpo vṛthā valmīkatāḍanam /</l>\n<l>manaso nigraho nāsti vṛthā kāyasya muṇḍanam // NBs_5,4.2 //</l>\n</lg>\n\n<lg>\n<l>cittavikṣepaśāntyarthaṃ jaṭākanthādidhāraṇam /</l>\n<l>kurute vītarāgaśceduttamottamameva tat // NBs_5,4.3 //</l>\n</lg>\n\n<p><hi rend='bold'>[p. 78-]</hi></p>\n\n<lg>\n<l>maunamīmāṃsā</l>\n<l>maunaṃ caturvidhaṃ proktaṃ vāgmaunaṃ vāgvinigrahaḥ /</l>\n<l>jñānendriyāṇāṃ saṃrodhastvakṣamaunamudāhṛtam // NBs_5,5.1 //</l>\n</lg>\n\n<lg>\n<l>karmendriyāṇāṃ saṃrodhaḥ kāṣṭhamaunaṃ tu kāṣṭhavat /</l>\n<l>gauṇaṃ tu trividhaṃ maunamuttamaṃ tu manolayaḥ // NBs_5,5.2 //</l>\n</lg>\n\n<lg>\n<l>na maunī mūkatāṃ yāto na maunī dugdhabālakaḥ /</l>\n<l>na maunī vrataniṣṭhopi maunī saṃlīnamānasaḥ // NBs_5,5.3 //</l>\n</lg>\n\n<lg>\n<l>munerbhāvastu maunaṃ syācchabdaśāstravyavasthayā /</l>\n<l>munibhāvo yarhi nāsti tarhi maunaṃ nirarthakam // NBs_5,5.4 //</l>\n</lg>\n\n<p><hi rend='bold'>[p. 80-]</hi></p>\n\n<lg>\n<l>dānajñānam</l>\n<l>kīrttidānaṃ kāmadānaṃ dayādānamita tridhā /</l>\n<l>uttarāduttaraṃ śreṣṭhaṃ tebhyaḥ kṛṣṇārpaṇaṃ param // NBs_5,6.1 //</l>\n</lg>\n\n<p><hi rend='bold'>[p. 81-]</hi></p>\n\n<lg>\n<l>tīrthatattvam</l>\n<l>idaṃ tīrthamidaṃ tīrthamitastīrthamataḥ param /</l>\n<l>ito dūrataraṃ tīrthaṃ mayā dṛṣṭaṃ na tu tvayā // NBs_5,7.1 //</l>\n</lg>\n\n<lg>\n<l>tava tīrthaphalaṃ svalpaṃ mama tīrthaphalaṃ mahat /</l>\n<l>iti bhramanti ye tīrthaṃ te bhrāntā na tu tairthikāḥ // NBs_5,7.2 //</l>\n</lg>\n\n<lg>\n<l>tīrthe pāpakṣayaḥ snānaistīrthaṃ sādhusamāgamaḥ /</l>\n<l>tīrthe vairāgyacarcā syāttīrthamīśvarapūjanam // NBs_5,7.3 //</l>\n</lg>\n\n<lg>\n<l>tīrthaṃ śītoṣṇasahanaṃ tīrthaṃ niḥsaṅgacāritā /</l>\n<l>iti jānanti ye tīrthaṃ tīrthatattvavido hi te // NBs_5,7.4 //</l>\n</lg>\n\n<p><hi rend='bold'>[p. 84-]</hi></p>\n\n<lg>\n<l>ācāracāturī</l>\n<l>anācārastu mālinyamatyācārastu mūrkhatā /</l>\n<l>vicārācārasaṃyogaḥ sadācārasya lakṣaṇam // NBs_5,8.1 //</l>\n</lg>\n\n<p><hi rend='bold'>[p. 85-]</hi></p>\n\n<lg>\n<l>rāgatyāganirṇayaḥ</l>\n<l>na viraktā dhanaistyaktā na viraktā digambarāḥ /</l>\n<l>viśeṣaraktāḥ svapade te viraktā matā mama // NBs_6.1 //</l>\n</lg>\n\n<lg>\n<l>caurastyajanti gehaṃ svaṃ bhayenaiva na bodhataḥ /</l>\n<l>jārāstyajanti gehaṃ svaṃ kāmenaiva na bodhataḥ // NBs_6.2 //</l>\n</lg>\n\n<lg>\n<l>kruddhastyajati gehaṃ svaṃ prativādivirodhataḥ /</l>\n<l>ruddhastyajati gehaṃ svaṃ rodhenaiva na bodhataḥ // NBs_6.3 //</l>\n</lg>\n\n<lg>\n<l>niḥsaṅgatāsukhaṃ prāptāḥ kayā cidbodhalīlayā /</l>\n<l>gṛhaṃ tyajanti munayo gṛhasthā vāvane sthitāḥ // NBs_6.4 //</l>\n</lg>\n\n<p>taduktam |\n<lg>\n<l>mūḍhaḥ kiṃ tyajatu pramattamanasastyāgena vā kiṃ phalaṃ /</l>\n<l>vijñaḥ karma karotu vā na kurutāṃ tyāge'valipto na yat /</l>\n<l>ityevaṃ kṛtaniścayaḥ pravacanairadvaitavidyāvatāṃ /</l>\n<l>rāgatyāganirādaro munijanaḥ pāre girāṃ khelati // NBs_6.5 //</l>\n</lg></p>\n\n<lg>\n<l>ityayaṃ yogayuktānāṃ rāgatyāgavinirṇayaḥ /</l>\n<l>tyajataiva hi tajjñeyamiti vedāntanirṇayāt // NBs_6.6 //</l>\n</lg>\n\n<p><hi rend='bold'>[p. 88-]</hi></p>\n\n<lg>\n<l>adhikāraparīkṣā |</l>\n<l>dharmā bahuvidhāḥ proktāḥ śāstre dharmādhikāriṇām /</l>\n<l>tatra tībrā mumukṣaiva mokṣe mukhyādhikāritā // NBs_7.1 //</l>\n</lg>\n\n<lg>\n<l>jyotiṣṭome svargakāmo vivāhe putrakāmavān /</l>\n<l>vāṇijye lobhavānmokṣe mumukṣuradhikāravān // NBs_7.2 //</l>\n</lg>\n\n<lg>\n<l>tīvrā mumukṣā yadyasti prajñāmāndyaṃ ca varttate /</l>\n<l>sacchāstravidvaccarcābhiḥ prathamaṃ tannivārayet // NBs_7.3 //</l>\n</lg>\n\n<lg>\n<l>vede nāstyadhikāro'sya mumukṣā yadi varttate /</l>\n<l>vicārastena karttavyaḥ purāṇaśravaṇādinā // NBs_7.4 //</l>\n</lg>\n\n<lg>\n<l>yadeva vede kathitaṃ purāṇe'pi tadeva hi /</l>\n<l>na tu vedākṣaraṃ śrāvyamiti bhāṣye vinirṇayaḥ // NBs_7.5 //</l>\n</lg>\n\n<lg>\n<l>yathā'dhikāravihitaṃ karma sidhyati cānyathā /</l>\n<l>kāryasiddhirna jāyeta pratyavāyo mahānbhavet // NBs_7.6 //</l>\n</lg>\n\n<p><hi rend='bold'>[p. 92-]</hi></p>\n\n<lg>\n<l>satsaṃgasudhā</l>\n<l>satsaṃgasudhayā tāta mana ānanditaṃ yadā /</l>\n<l>niścetavyaṃ tadā mohānmama muktirbhaviṣyati // NBs_8.1 //</l>\n</lg>\n\n<lg>\n<l>sādhanānāṃ hi sarveṣāṃ variṣṭhā sādhusaṅgatiḥ /</l>\n<l>etayā siddhayā siddhaṃ sarvameva hi sādhanam // NBs_8.2 //</l>\n</lg>\n\n<lg>\n<l>śaśvadīśvarabhaktā ye viraktāḥ samadarśanāḥ /</l>\n<l>sādhavaḥ sevitavyāste mokṣaśāstraviśāradāḥ // NBs_8.3 //</l>\n</lg>\n\n<lg>\n<l>yeṣāṃ darśanamātreṇa mokṣe śraddhā vivardhate /</l>\n<l>yeṣāṃ ca vāgvilāsena saṃśayo vinivarttate // NBs_8.4 //</l>\n</lg>\n\n<lg>\n<l>upakramāditātparyaliṅgaistātparyanirṇayaḥ /</l>\n<l>viśeṣasāmānyatayā śāstrārthānāṃ vyavasthitiḥ // NBs_8.5 //</l>\n</lg>\n\n<lg>\n<l>vedaśāstrāvirodhena mokṣamārgapraveśanam /</l>\n<l>saṃpradāyaparijñānaṃ matabhedavinirṇayaḥ // NBs_8.6 //</l>\n</lg>\n\n<lg>\n<l>pūrvottarābhyāṃ pakṣābhyāṃ yeṣāṃ vākyādavāpyate /</l>\n<l>jñāninaḥ karṇadhārāste sevitavyā hi sādhavaḥ // NBs_8.7 //</l>\n</lg>\n\n<lg>\n<l>tathā ca gītā</l>\n<l>tadviddhi praṇipātena paripraśnena sevayā /</l>\n<l>upadekṣyanti te jñānaṃ jñāninastatvadarśinaḥ // NBs_8.8 //</l>\n</lg>\n\n<p><hi rend='bold'>[p. 95-]</hi></p>\n\n<lg>\n<l>samanvayasarasvatī</l>\n<l>avagāhyā viśeṣeṇa samanvayasarasvatī /</l>\n<l>jāyeta matabhedākhyapaṅkaprakṣālanaṃ yayā // NBs_9.1 //</l>\n</lg>\n\n<lg>\n<l>padaṃ padārtho vākyārthastatvāni manaso yamaḥ /</l>\n<l>mahāvākyārthavijñānaṃ sādhanāni krameṇa hi // NBs_9.2 //</l>\n</lg>\n\n<lg>\n<l>sarveṣāṃ tatra tantrāṇāmupayogo yathāyatham /</l>\n<l>vadāmi tatsamāsena sarvameva yathātatham // NBs_9.3 //</l>\n</lg>\n\n<lg>\n<l>jāyate śabdaśāstreṇa padavyutpattiruttamā /</l>\n<l>vyutpattiśca padārthānāṃ nyāyavaiśeṣikoktibhiḥ // NBs_9.4 //</l>\n</lg>\n\n<lg>\n<l>mīmāṃsayā ca vākyārthavyutpattiḥ pariniṣṭhitā /</l>\n<l>vyaktiḥ sāṃkhyena tattvānāṃ yogena manaso yamaḥ // NBs_9.5 //</l>\n</lg>\n\n<lg>\n<l>mahāvākyārthavijñānaṃ vedāntairbrahmaniṣṭhayā /</l>\n<l>ityevaṃ sarvatantrāṇāṃ brahmaṇyeva samanvayaḥ // NBs_9.6 //</l>\n</lg>\n\n<p><hi rend='bold'>[p. 98-]</hi></p>\n\n<lg>\n<l>avirodhabodhaḥ</l>\n<l>prasaṅgādavirodhasya bodho'pyatra nirūpyate /</l>\n<l>vyavahāre dvaitasatvaṃ dvaitādvaitamate samam // NBs_10.1 //</l>\n</lg>\n\n<lg>\n<l>advaitakalpitatvaṃ cāvirodho'to matadvaye /</l>\n<l>vivadanti muhurvādarasaistadvivadantu te // NBs_10.2 //</l>\n</lg>\n\n<lg>\n<l>yamāstvahiṃsāsatyādyā niyamāḥ śucitādayaḥ /</l>\n<l>sukhāsane ca saṃsthānaṃ pratyāhārastu sarvataḥ // NBs_10.3 //</l>\n</lg>\n\n<lg>\n<l>dhāraṇā ca tathā dhyānaṃ samādhānaṃ ca cetasaḥ /</l>\n<l>yogāṅgasaptakaṃ tvetatsarveṣāmapi saṃmatam // NBs_10.4 //</l>\n</lg>\n\n<lg>\n<l>laye mantre haṭhe rājñi bhaktau sāṃkhye harermate /</l>\n<l>mataikyamasti sarveṣāṃ ye budhā mokṣamārgagāḥ // NBs_10.5 //</l>\n</lg>\n\n<lg>\n<l>haṭhināmadhikastvekaḥ prāṇāyāmapariśramaḥ /</l>\n<l>prāṇāyāme manaḥsthairyaṃ sa tu kasya na saṃmataḥ // NBs_10.6 //</l>\n</lg>\n\n<lg>\n<l>vimuktirvādināṃ tasmānmatabhedo na kaścana /</l>\n<l>kaścitkaścinmate bhedastvasti vedāntināmapi // NBs_10.7 //</l>\n</lg>\n\n<p><hi rend='bold'>[p. 104-]</hi></p>\n\n<lg>\n<l>sāṃkhyāñjanaśalākā</l>\n<l>netrayorañjanaṃ kāryaṃ sāṃkhyāñjanaśalākayā /</l>\n<l>tatastimiranāśena sūkṣmavastu vilokyate // NBs_11.1 //</l>\n</lg>\n\n<lg>\n<l>kapilena mukundena devahūtī prabodhitā /</l>\n<l>sarvatattvavivekena tatsāṃkhyamabhidhīyate // NBs_11.2 //</l>\n</lg>\n\n<lg>\n<l>sarvā vikṛtayo yasyāḥ sthūlasūkṣmāścarācarāḥ /</l>\n<l>asti kācidanirdeśyā prakṛtistriguṇātmikā // NBs_11.3 //</l>\n</lg>\n\n<lg>\n<l>mahatattvamahaṅkāraḥ pañca tanmātrakāṇi ca /</l>\n<l>prakṛtirvikṛtiśceti saptaitāni bhavanti hi // NBs_11.4 //</l>\n</lg>\n\n<lg>\n<l>svakāraṇānāṃ vikṛtiḥ prakṛtiḥ svodbhavasya yat /</l>\n<l>evamaṣṭau prakṛtayastato vikṛtayo bhavan // NBs_11.5 //</l>\n</lg>\n\n<lg>\n<l>vyomādipañcabhūtāni pañca jñānendriyāṇi ca /</l>\n<l>karmendriyāṇi pañcaiva manasā saha ṣoḍaśa // NBs_11.6 //</l>\n</lg>\n\n<lg>\n<l>khaṃ vāyuragnistoyaṃ bhūrbhūtapañcakamucyate /</l>\n<l>śabdasparśau rūparasau gandhasteṣāṃ guṇāḥ kramāt // NBs_11.7 //</l>\n</lg>\n\n<lg>\n<l>śrotraṃ tvakcakṣu rasanaṃ ghrāṇaṃ jñānendriyāṇi ca /</l>\n<l>vākpāṇipādapāyvādi pañca karmendriyāṇi ca // NBs_11.8 //</l>\n</lg>\n\n<lg>\n<l>ubhayātmā manastena caturviṃśatirīritā /</l>\n<l>tattvānāṃ tadvikārastu sarvaṃ caiva jagattrayam // NBs_11.9 //</l>\n</lg>\n\n<lg>\n<l>prakṛtestriguṇātmatvātsarvaṃ hi triguṇātmakam /</l>\n<l>raktaśvetaśyāmarūpā rajaḥsattvatamoguṇāḥ // NBs_11.10 //</l>\n</lg>\n\n<lg>\n<l>rajaścalaṃ tamaḥ stabdhaṃ prakāśassātviko mataḥ /</l>\n<l>tamo'dhamaṃ rajo madhyaṃ sattvamuttamameva hi // NBs_11.11 //</l>\n</lg>\n\n<lg>\n<l>lobhādayo rajobhāvāstamaso jaḍatādayaḥ /</l>\n<l>sukhaprasādabodhādyā bhāvāḥ sattvasya kīrttitāḥ // NBs_11.12 //</l>\n</lg>\n\n<lg>\n<l>devādayaḥ sāttvikāḥ syurnarādyā rājasāḥ smṛtāḥ /</l>\n<l>tāmasāḥ paśubhūtādyā evaṃ sarvaṃ vivicyatām // NBs_11.13 //</l>\n</lg>\n\n<lg>\n<l>virodhinassahāyāśca mithaḥ kāryaṃ ca kāraṇam /</l>\n<l>militvā kāryakarttāro guṇā viṣamaceṣṭitāḥ // NBs_11.14 //</l>\n</lg>\n\n<lg>\n<l>viśvaṃ guṇātmakaṃ sarvamātmā nirguṇa eva hi /</l>\n<l>prakāśakatayā tatra praviṣṭa iva bhāsate // NBs_11.15 //</l>\n</lg>\n\n<lg>\n<l>yathā dvātriṃśaddantasthā rasajñā rasavedinī /</l>\n<l>caturviṃśatitatvāntaḥ svātmajñastattvavittathā // NBs_11.16 //</l>\n</lg>\n\n<lg>\n<l>ekameva nijaṃ nāthaṃ māyā viṣayalampaṭā /</l>\n<l>bahurūpadharaṃ kṛtvā veśyeva khalu khelati // NBs_11.17 //</l>\n</lg>\n\n<lg>\n<l>apṛthagbhāvarūpeṇa militvā puruṣeṇa hi /</l>\n<l>vicitrākārarūpaistaṃ sannarttayati narttakī // NBs_11.18 //</l>\n</lg>\n\n<lg>\n<l>nirdoṣo niścalo nāthaḥ sadoṣā cañcalā vadhūḥ /</l>\n<l>dampatyoranayornūnaṃ rasabhaṅgo bhaviṣyati // NBs_11.19 //</l>\n</lg>\n\n<lg>\n<l>pṛthaktvena parijñātā duṣṭarūpatayā'pi ca /</l>\n<l>na mukhaṃ darśayatyeṣā salajjā mriyate'pi ca // NBs_11.20 //</l>\n</lg>\n\n<lg>\n<l>prakṛtirvikṛtirnāpi puruṣo niścalātmakaḥ /</l>\n<l>śuddhabuddhasvarūpo'sāviti sāṃkhyavinirṇayaḥ // NBs_11.21 //</l>\n</lg>\n\n<p><hi rend='bold'>[p. 116-]</hi></p>\n\n<lg>\n<l>yogadīkṣācintāmaṇau pātañjalayogaḥ</l>\n<l>athāto yogadīkṣāyāścintāmaṇirudīryate /</l>\n<l>tatprāptyā'bodhadāridryaṃ sarvameva vinaśyati // NBs_12,1.1 //</l>\n</lg>\n\n<lg>\n<l>mahāyogeśvaraḥ śambhuḥ mahāyogeśvaro hariḥ /</l>\n<l>mahāyogeśvaro brahmā bhavānī siddhayoginī // NBs_12,1.2 //</l>\n</lg>\n\n<lg>\n<l>sanakādyā vasiṣṭhādyāḥ kacadattaśukādayaḥ /</l>\n<l>arundhatīprabhṛtayo yogātsiddhimupāgatāḥ // NBs_12,1.3 //</l>\n</lg>\n\n<lg>\n<l>ātmajñānena yo yogo jīvātmaparātmanoḥ /</l>\n<l>sa yogastasya hetutvādyogā bahuvidhā matāḥ // NBs_12,1.4 //</l>\n</lg>\n\n<lg>\n<l>virodhilakṣaṇānyāyādabhadrā bhadrikā yathā /</l>\n<l>sarvaduḥkhaviyogastu yoga ityāha keśavaḥ // NBs_12,1.5 //</l>\n</lg>\n\n<lg>\n<l>atyantacapalasyāpi manaso yogaśaktitaḥ /</l>\n<l>niścalatvaṃ prajāyeta vindhyasyeva mahāgireḥ // NBs_12,1.6 //</l>\n</lg>\n\n<lg>\n<l>tathā ca bhuśuṇḍaḥ</l>\n<l>nābhasīṃ dhāraṇāṃ baddhvā tiṣṭhāmi vigatajvaraḥ /</l>\n<l>yāvatpunaḥ kamalajaḥ sṛṣṭikarmaṇi tiṣṭhati // NBs_12,1.7 //</l>\n</lg>\n\n<lg>\n<l>cittavṛttinirodhastu mukhyaḥ pātañjalo mataḥ /</l>\n<l>prāṇavṛttinirodhastu gauṇastatsādhanatvataḥ // NBs_12,1.8 //</l>\n</lg>\n\n<p>tatra sūtraṃ yamaniyamāsanaprāṇāyāma\n<lg>\n<l>pratyāhāradhāraṇādhyānasamādhayo'ṣṭāvaṅgāni</l>\n<l>yamo'steyaṛtāhiṃsābrahmacaryāparigrahāḥ /</l>\n<l>niyamaḥ śaucasantoṣatapaḥ pāṭheśvarārpaṇam // NBs_12,1.9 //</l>\n</lg></p>\n\n<lg>\n<l>āsanaṃ sukharūpeṇa śarīrasthiratā matā /</l>\n<l>prāṇāyāmaḥ prāṇadaṇḍaḥ kumbhapūrakarecakaiḥ // NBs_12,1.10 //</l>\n</lg>\n\n<lg>\n<l>pratyāhārastvindriyāṇāṃ calānāṃ pratirodhanam /</l>\n<l>kvacitpradeśe cittasya sthāpanaṃ dhāraṇā matā // NBs_12,1.11 //</l>\n</lg>\n\n<lg>\n<l>nirantaraścitpravāho dhyeyasya dhyānamīritam /</l>\n<l>samādhiraṣṭamo jñeyastadātmakatayā sthitiḥ // NBs_12,1.12 //</l>\n</lg>\n\n<lg>\n<l>saṃprajñātastadanyaśca samādhirdvividho hi saḥ /</l>\n<l>yamādipañcabahiraṅgamantaraṅgamathāparam // NBs_12,1.13 //</l>\n</lg>\n\n<lg>\n<l>vitarkeṇa vicāreṇānandenāsmitayā tathā /</l>\n<l>anusyūtaḥ samādhistu saṃprajñātaścaturvidhaḥ // NBs_12,1.14 //</l>\n</lg>\n\n<lg>\n<l>yatra na jñāyate kiñcitso'saṃprajñāta ucyate /</l>\n<l>dvidhā bhavapratyayavānupāyapratyayaśca saḥ // NBs_12,1.15 //</l>\n</lg>\n\n<lg>\n<l>mūḍhānāmapi jāyeta tapodārḍhyānmanolayaḥ /</l>\n<l>prakṛtau vā mahatattve bhavapratyaya eva saḥ // NBs_12,1.16 //</l>\n</lg>\n\n<lg>\n<l>trailokyarājyakāmasya hiraṇyakaśiporyathā /</l>\n<l>śarīraṃ krimibhirbhuktaṃ valmīkenāpi saṃvṛtam // NBs_12,1.17 //</l>\n</lg>\n\n<lg>\n<l>śraddhāvīryasmṛtiprajñākāmavarjanapūrvakam /</l>\n<l>manolayo munīndrāṇāmupāyapratyayastu saḥ // NBs_12,1.18 //</l>\n</lg>\n\n<lg>\n<l>uktaṃ vyutthitacittānāṃ samādhānamabhīpsatām /</l>\n<l>tapaśca vedapāṭhaśca sarvakarmārpaṇaṃ harau // NBs_12,1.19 //</l>\n</lg>\n\n<lg>\n<l>kleśakarmavipākaiśca citrarūpaistadāśayaiḥ /</l>\n<l>aparāmṛṣṭa evaikaḥ kaścitpuruṣa īśvaraḥ // NBs_12,1.20 //</l>\n</lg>\n\n<lg>\n<l>sa sarvajñaḥ svabhāvena praṇavastasya vācakaḥ /</l>\n<l>tadayaṃ bhāvanāpūrvaṃ tajjapo mokṣasādhanam // NBs_12,1.21 //</l>\n</lg>\n\n<lg>\n<l>yathā rogastannidānaṃ bheṣajaṃ cāpyarogatā /</l>\n<l>vivecanīyabhedena cikitsā'sti caturvidhā // NBs_12,1.22 //</l>\n</lg>\n\n<lg>\n<l>janmaduḥkhaṃ tathā moho vijñānaṃ ca vimuktatā /</l>\n<l>vivecanīyabhedena yogaśāstraṃ caturvidham // NBs_12,1.23 //</l>\n</lg>\n\n<lg>\n<l>avivekaḥ puṃprakṛtyoḥ sa moho duḥkhakāraṇam /</l>\n<l>samatvapuruṣānyatvakhyātibodhena naśyati // NBs_12,1.24 //</l>\n</lg>\n\n<lg>\n<l>yogābhyāsaprasaktasya siddhayo bhogadāyikāḥ /</l>\n<l>āyānti nādaraḥ kāryo hyantarāyā matā yataḥ // NBs_12,1.25 //</l>\n</lg>\n\n<lg>\n<l>dhāraṇādhyānavaicitryātsiddhibhedo ya īritaḥ /</l>\n<l>atyantānupayogitvātsa tu nātra nirūpitaḥ // NBs_12,1.26 //</l>\n</lg>\n\n<p><hi rend='bold'>[p. 135-]</hi></p>\n\n<lg>\n<l>śaivayogaḥ</l>\n<l>yogaḥ śaivo nirūpyate</l>\n<l>mantro layo haṭho rājayogo yogaścaturvidhaḥ // NBs_12,2.1 //</l>\n</lg>\n\n<lg>\n<l>mantrayogaḥ</l>\n<l>nārāyaṇāṣṭākṣaravāsudevadvādaśākṣarau /</l>\n<l>nṛsiṃharāmagopālamantrāste tāpinīstutāḥ // NBs_12,2.2 //</l>\n</lg>\n\n<lg>\n<l>śivapañcākṣarī śreṣṭhā dakṣiṇāmūrttiruttamā /</l>\n<l>yatīnāṃ tu mahāvākyaṃ kevalaḥ praṇavastathā // NBs_12,2.3 //</l>\n</lg>\n\n<lg>\n<l>ityādayo mahāmantrāḥ puraścaryādibhiḥ kramaiḥ /</l>\n<l>siddhā devaprasādena sadyo muktipradā matāḥ // NBs_12,2.4 //</l>\n</lg>\n\n<p><hi rend='bold'>[p. 137-]</hi></p>\n\n<lg>\n<l>haṭhayogaḥ</l>\n<l>gaṅgāyamunayormadhye bālaraṇḍāṃ tapasvinīm /</l>\n<l>balātkāreṇa gṛhṇīyāttadviṣṇoḥ paramaṃ padam // NBs_12,3.1 //</l>\n</lg>\n\n<lg>\n<l>tatra gorakṣaḥ |</l>\n<l>etadvimuktisopānametatkālasya vañcanam /</l>\n<l>yadvyāvṛttaṃ mano bhogādāsaktaṃ paramātmani // NBs_12,3.2 //</l>\n</lg>\n\n<lg>\n<l>paramaṃ yadi vairāgyamāhārastu yathoditaḥ /</l>\n<l>nityamekāntavāsaśceddhaṭhayogo na durlabhaḥ // NBs_12,3.3 //</l>\n</lg>\n\n<lg>\n<l>parantu gurudīkṣābhirlabhyate nānyathā tvayam /</l>\n<l>vyatikrame mahāndoṣaḥ kramalābhe mahānguṇaḥ // NBs_12,3.4 //</l>\n</lg>\n\n<lg>\n<l>anantavistāramayo haṭhaḥ proktaḥ purāriṇā /</l>\n<l>sāraṃ tu bandhatritayaṃ tāvatā siddhirāpyate // NBs_12,3.5 //</l>\n</lg>\n\n<lg>\n<l>mūle tu mūlabandhaḥ syānmadhye syāduḍiyānakaḥ /</l>\n<l>kaṇṭhe jālandharastena siddho bhavati mārutaḥ // NBs_12,3.6 //</l>\n</lg>\n\n<lg>\n<l>kuṇḍalinyāḥ suṣumṇāyāṃ praviṣṭo brahmarandhrataḥ /</l>\n<l>mūlasthāne sthitā śaktirbrahmasthāne sadāśivaḥ // NBs_12,3.7 //</l>\n</lg>\n\n<lg>\n<l>ajapā nāma gāyatrī yogināṃ mokṣadāyinī /</l>\n<l>tasyāḥ saṅkalpamātreṇa sarvapāpaiḥ pramucyate // NBs_12,3.8 //</l>\n</lg>\n\n<lg>\n<l>ādhāraṃ prathamaṃ cakraṃ svādhiṣṭhānaṃ tathaiva ca /</l>\n<l>maṇipūraṃ tṛtīyaṃ syāccaturthakamanāhatam // NBs_12,3.9 //</l>\n</lg>\n\n<lg>\n<l>viśuddhiḥ pañcamaṃ cakramājñācakraṃ tu ṣaṣṭhakam /</l>\n<l>saptamaṃ brahmarandhraṃ syādbhramarasya guhā hi sā // NBs_12,3.10 //</l>\n</lg>\n\n<lg>\n<l>yonisthānakamaṅghrimūlaghaṭitaṃ kṛtvā dṛḍhaṃ vinyasen meḍhre pādamathaikameva niyataṃ kṛtvā samaṃ vigraham /</l>\n<l>sthāṇuḥ saṃyamitendriyo'caladṛśā paśyanbhruvorantaraṃ hyetanmokṣakapāṭabhedanakaraṃ siddhāsanaṃ procyate // NBs_12,3.11 //</l>\n</lg>\n\n<lg>\n<l>kṛtvā sampuṭitau karau dṛḍhataraṃ badhvā tu siddhāsanaṃ gāḍhaṃ vakṣasi sannidhāya cubukaṃ dhyānaṃ tataścetasi /</l>\n<l>vāraṃ vāramapānamūrdhvamanilaṃ protsārya sandhārayan prāṇaṃ muñcati bodhayaṃśca śanakaiḥ śaktiprabodho bhavet // NBs_12,3.12 //</l>\n</lg>\n\n<lg>\n<l>pucche pragṛhya bhujagīṃ suptāṃ prabodhayetsudhīḥ /</l>\n<l>nidrāṃ vihāya sā śaktirūrdhvamuttiṣṭhate balāt // NBs_12,3.13 //</l>\n</lg>\n\n<lg>\n<l>ūrdhvaṃ nilīnaprāṇasya tyaktaniḥśeṣakarmaṇaḥ /</l>\n<l>yogena sahajāvasthā svayameva prajāyate // NBs_12,3.14 //</l>\n</lg>\n\n<lg>\n<l>jñānaṃ kuto manasi jīvati devi yāvat prāṇo na naśyati mano mriyate na tāvat /</l>\n<l>prāṇo mano dvayamidaṃ pralayaṃ prayāti mokṣaṃ sa gacchati naro na kadācidanyaḥ // NBs_12,3.15 //</l>\n</lg>\n\n<lg>\n<l>antarlakṣyavilīnacittapavano yogī yadā varttate</l>\n<l>dṛṣṭyā niścalatārayā bahiridaṃ paśyannapaśyannapi /</l>\n<l>mudreyaṃ kila śāmbhavī bhagavatī yā syātprasādādguroḥ śūnyāśūnyavilakṣaṇaṃ mṛgayate tattvaṃ padaṃ śāṃbhavam // NBs_12,3.16 //</l>\n</lg>\n\n<lg>\n<l>prāṇavṛttau vilīnāyāṃ manovṛttirvilīyate /</l>\n<l>śivaśaktisamāyogo haṭhayogena jāyate // NBs_12,3.17 //</l>\n</lg>\n\n<lg>\n<l>gorakṣacarpaṭiprāyā haṭhayogaprasādataḥ /</l>\n<l>vañcayitvā kāladaṇḍaṃ brahmāṇḍaṃ vicaranti hi // NBs_12,3.18 //</l>\n</lg>\n\n<lg>\n<l>śaktimadhye manaḥ kṛtvā śaktiṃ mānasamadhyagām /</l>\n<l>śivaśaktisamāyogaṃ kurvanti haṭhayoginaḥ // NBs_12,3.19 //</l>\n</lg>\n\n<p><hi rend='bold'>[p. 147-]</hi></p>\n\n<lg>\n<l>śivaśaktiparākramaḥ</l>\n<l>atha vakṣye stutivyājācchivaśaktiparākramam /</l>\n<l>śodhite sūkṣmayā dṛṣṭyā yasminnirvismayo bhavet // NBs_12,4.1 //</l>\n</lg>\n\n<lg>\n<l>tāṃ dvaitarūpiṇīmeva dvaitādvaitasvarūpiṇīm /</l>\n<l>advaitarūpiṇīṃ śaktiṃ smarāmi paramātmanaḥ // NBs_12,4.2 //</l>\n</lg>\n\n<lg>\n<l>keyaṃ kasya kutaḥ kena kasmai kaṃ prati kutra vā /</l>\n<l>kathaṃ kadetyanirṇītā tāṃ vande śaktimadbhutām // NBs_12,4.3 //</l>\n</lg>\n\n<lg>\n<l>śivaḥ karttā śivo bhoktā śivo vettā śivaḥ prabhuḥ /</l>\n<l>upasarjanamātraṃ yā tāṃ vande śaktimadbhutām // NBs_12,4.4 //</l>\n</lg>\n\n<lg>\n<l>svayaṃ kartrī svayaṃ bhoktrī svayaṃ vettrī svayaṃ prabhuḥ /</l>\n<l>sākṣimātraṃ śivo yasyāstāṃ vande śaktimadbhutām // NBs_12,4.5 //</l>\n</lg>\n\n<lg>\n<l>svalakṣaṇe mahādeve svalakṣaṇatayā sthitām /</l>\n<l>vittāṃ svalakṣaṇaireva tāṃ vande śaktimadbhutām // NBs_12,4.6 //</l>\n</lg>\n\n<lg>\n<l>salakṣaṇe mahādeve salakṣaṇatayā sthitām /</l>\n<l>vittāṃ salakṣaṇaireva tāṃ vande śaktimadbhutām // NBs_12,4.7 //</l>\n</lg>\n\n<lg>\n<l>vilakṣaṇe mahādeve vilakṣaṇatayā sthitām /</l>\n<l>vittāṃ vilakṣaṇaireva tāṃ vande śaktimadbhutām // NBs_12,4.8 //</l>\n</lg>\n\n<lg>\n<l>acetyacitsvarūpatvādacetana iva sthite /</l>\n<l>caitanye cetanāhetustāṃ vande śaktimadbhutām // NBs_12,4.9 //</l>\n</lg>\n\n<lg>\n<l>cetitā cetaneneti savikalpasvarūpataḥ /</l>\n<l>caitanye cetanāhetustāṃ vande śaktimadbhutām // NBs_12,4.10 //</l>\n</lg>\n\n<lg>\n<l>śaktireva na yasyāsti so'śaktaḥ kiṃ kariṣyati /</l>\n<l>śaktyā yayā śivaḥ śaktastāṃ vande śaktimadbhutām // NBs_12,4.11 //</l>\n</lg>\n\n<lg>\n<l>śaktā nūnaṃ hi kāryeṣu śaktiḥ śaktimati sthitā /</l>\n<l>śivāśrayādṛte'śaktā tāṃ vande śaktimadbhutām // NBs_12,4.12 //</l>\n</lg>\n\n<lg>\n<l>śaktiśaktimatoryasmānnirvikalpe na vastutā /</l>\n<l>sāmarasyaṃ śive yātā tāṃ vande śaktimadbhutām // NBs_12,4.13 //</l>\n</lg>\n\n<lg>\n<l>bhāvite bhāvukairevaṃ śivaśaktiparākrame /</l>\n<l>svayamullasati svānte sāmarasyarasārṇavaḥ // NBs_12,4.14 //</l>\n</lg>\n\n<lg>\n<l>bhakte bhaktimayīṃ paśau paśumayīṃ vidvatsu vidyāmayīṃ sṛṣṭau brahmamayīṃ sthitau harimayīṃ kalpātpuraścinmayīm /</l>\n<l>jīve vṛttimayīṃ jaḍe jaḍamayīṃ śaktiṃ śivasyādbhutāṃ tāṃ dhyāyāmi pade parātparatare svānandalīlāmayīm // NBs_12,4.15 //</l>\n</lg>\n\n<lg>\n<l>ānandānapi saṃvihāya viṣayānandānamandādarādādānārthibhirarthitānapi jaḍairānandaleśānamūn /</l>\n<l>ānandopaniṣatpramāṇapaṭhitāmānandasīmāśikhāmānandāmṛtavāhinīṃ bhagavatīmānandarūpāṃ bhaje // NBs_12,4.16 //</l>\n</lg>\n\n<p><hi rend='bold'>[p. 160-]</hi></p>\n\n<lg>\n<l>layayoga</l>\n<l>cañcalaṃ hi na jānāti mano niścalatāsukham /</l>\n<l>tadvicintayituṃ tasmai munibhirdarśito layaḥ // NBs_12,5.1 //</l>\n</lg>\n\n<lg>\n<l>ākhyātāḥ śambhunā gauryai hyasaṃkhyātā layakramāḥ /</l>\n<l>kena jñeyāḥ kena varṇyāḥ kiñcittu kathayāmyaham // NBs_12,5.2 //</l>\n</lg>\n\n<lg>\n<l>nidrādau jāgarasyānte nidrānte jāgarodaye /</l>\n<l>layo bhavati cittasya kāryaṃ tatrātmacintanam // NBs_12,5.3 //</l>\n</lg>\n\n<lg>\n<l>yadā śithilatāṃ yāti bhāraṃ tyaktveva bhārikaḥ /</l>\n<l>ātmā''dareṇa karttavyaṃ tadaiva śivapūjanam // NBs_12,5.4 //</l>\n</lg>\n\n<lg>\n<l>yadā yadā śithilatāṃ yāti cittaṃ tadā tadā /</l>\n<l>cintanīyo maheśānastadeva śivapūjanam // NBs_12,5.5 //</l>\n</lg>\n\n<lg>\n<l>sarveṣṭāniṣṭabhāvānāmiṣṭatvenaivabhāvanāt /</l>\n<l>nīrāgadveṣatā citte yā saiva śivapūjanam // NBs_12,5.6 //</l>\n</lg>\n\n<lg>\n<l>pīḍaiva paramā pūjā yathā caraṇapīḍanam /</l>\n<l>duḥkhameva parā pūjā rūkṣamudvarttanaṃ yathā // NBs_12,5.7 //</l>\n</lg>\n\n<lg>\n<l>kheda eva parā pūjā khede citi manolayaḥ /</l>\n<l>bhayaṃ hi paramā pūjā bhīṣā'smāditi ca śruteḥ // NBs_12,5.8 //</l>\n</lg>\n\n<lg>\n<l>dānaṃ tu paramā pūjā dīyate paramātmane /</l>\n<l>adānaṃ paramā pūjā yadi cittaṃ prasīdati // NBs_12,5.9 //</l>\n</lg>\n\n<lg>\n<l>rogā eva parā pūjā rogaiḥ pāpakṣayo yataḥ /</l>\n<l>ārogyaṃ paramā pūjā nairogyaṃ muktisādhanam // NBs_12,5.10 //</l>\n</lg>\n\n<lg>\n<l>kriyā tu paramā pūjā śivārthaṃ kriyate'khilam /</l>\n<l>akriyaiva parā pūjā niścalā dhyānarūpiṇī // NBs_12,5.11 //</l>\n</lg>\n\n<lg>\n<l>satsaṅgaḥ paramā pūjā satsaṅgo mokṣasādhanam /</l>\n<l>asatsaṅgaḥ parā pūjā yatra mohaḥ parīkṣyate // NBs_12,5.12 //</l>\n</lg>\n\n<lg>\n<l>dhairyaṃ tu paramā pūjā dhīro hyamṛtaśnute /</l>\n<l>adhairyaṃ paramā pūjā śīghraṃ kāryavimokṣataḥ // NBs_12,5.13 //</l>\n</lg>\n\n<lg>\n<l>stutireva parā pūjā stutau devaḥ prasīdati /</l>\n<l>nindaiva paramā pūjā suhṛdāṃ gālayo yathā // NBs_12,5.14 //</l>\n</lg>\n\n<lg>\n<l>tṛṣṇaiva paramā pūjā devārthaṃ vahu kāṅkṣate /</l>\n<l>santoṣaḥ paramā pūjā devaḥ santoṣalakṣaṇaḥ // NBs_12,5.15 //</l>\n</lg>\n\n<lg>\n<l>yātrā hi paramā pūjā devasyaitatpradakṣiṇam /</l>\n<l>āsanaṃ paramā pūjā svāsanaṃ yoga uttamaḥ // NBs_12,5.16 //</l>\n</lg>\n\n<lg>\n<l>bhojanaṃ paramā pūjā devanaivedyarūpataḥ /</l>\n<l>abhojanaṃ parā pūjā hyupavāsapriyo hariḥ // NBs_12,5.17 //</l>\n</lg>\n\n<lg>\n<l>sthitatvaṃ paramā pūjā tadupasthānamātmanaḥ /</l>\n<l>patanaṃ paramā pūjā namaskārasvarūpiṇī // NBs_12,5.18 //</l>\n</lg>\n\n<lg>\n<l>bhāṣaṇaṃ paramā pūjā sarvaṃ stutimayaṃ hareḥ /</l>\n<l>maunaṃ tu paramā pūjā maunaṃ vyākhyānamasya tat // NBs_12,5.19 //</l>\n</lg>\n\n<lg>\n<l>ceṣṭaiva paramā pūjā ceṣṭate tatprakāśataḥ /</l>\n<l>aceṣṭā hi parā pūjā joṣamāsveti vedavāk // NBs_12,5.20 //</l>\n</lg>\n\n<lg>\n<l>janmaiva paramā pūjā so'vatāro hareḥ sataḥ /</l>\n<l>jīvanaṃ paramā pūjā jīvankāryāṇi sādhayet // NBs_12,5.21 //</l>\n</lg>\n\n<lg>\n<l>dīrghāyuḥ paramā pūjā yogino dīrghajīvinaḥ /</l>\n<l>svalpāyuḥ paramā pūjā sadyo hyasmādvimucyate // NBs_12,5.22 //</l>\n</lg>\n\n<lg>\n<l>maraṇaṃ paramā pūjā nirmālyatyāgarūpiṇī /</l>\n<l>śoko hi paramā pūjā śoko vairāgyasādhanam // NBs_12,5.23 //</l>\n</lg>\n\n<lg>\n<l>harṣa eva parā pūjā hṛṣṭarūpaḥ sadā hariḥ /</l>\n<l>puṣṭistu paramā pūjā svasthacitto hi puṣṭimān // NBs_12,5.24 //</l>\n</lg>\n\n<lg>\n<l>kṛśatvaṃ paramā pūjā kṛśagātrā hi yoginaḥ /</l>\n<l>lābha eva parā pūjā lābhaḥ santoṣakāraṇam // NBs_12,5.25 //</l>\n</lg>\n\n<lg>\n<l>hānireva parā pūjā tasmādeva vimucyate /</l>\n<l>guṇa eva parā pūjā sādhūnāṃ saṃmato guṇī // NBs_12,5.26 //</l>\n</lg>\n\n<lg>\n<l>doṣā eva parā pūjā nirahaṅkāratā yataḥ /</l>\n<l>māna eva parā pūjā mānyate parameśvaraḥ // NBs_12,5.27 //</l>\n</lg>\n\n<lg>\n<l>apamānaḥ parā pūjā yogī siddhyedamānataḥ /</l>\n<l>dhanaṃ hi paramā pūjā dhanaṃ dharmasya sādhanam // NBs_12,5.28 //</l>\n</lg>\n\n<lg>\n<l>nirdhanatvaṃ parā pūjā brahma prāptamakiñcanaiḥ /</l>\n<l>apramādaḥ parā pūjā hyapramatto hi siddhyati // NBs_12,5.29 //</l>\n</lg>\n\n<lg>\n<l>pramādaḥ paramā pūjā karttavyaṃ vismaredyataḥ /</l>\n<l>suṣuptiḥ paramā pūjā samādhiryogināṃ hi saḥ // NBs_12,5.30 //</l>\n</lg>\n\n<lg>\n<l>karmayogaḥ parā pūjā karma brahmārpaṇaṃ harau /</l>\n<l>bhaktiyogaḥ parā pūjā yo madbhaktaḥ sa me priyaḥ // NBs_12,5.31 //</l>\n</lg>\n\n<lg>\n<l>jñānayogaḥ parā pūjā jñānātkaivalyamaśnute /</l>\n<l>turīyaṃ paramā pūjā sākṣātkārasvarūpiṇī // NBs_12,5.32 //</l>\n</lg>\n\n<lg>\n<l>śravaṇaṃ paramā pūjā śrūyate parameśvaraḥ /</l>\n<l>mananaṃ paramā pūjā mananaṃ dhyānasādhanam // NBs_12,5.33 //</l>\n</lg>\n\n<lg>\n<l>madguroḥ sadṛśaḥ kaścidguruḥ karṇe lagedyadi /</l>\n<l>sarvameva tadā pūjā devasya layarūpiṇī // NBs_12,5.34 //</l>\n</lg>\n\n<lg>\n<l>layānāmapi sarveṣāṃ viśvavismṛtihetutaḥ /</l>\n<l>śreṣṭhaṃ nādānusandhānaṃ nādo hi paramo layaḥ // NBs_12,5.35 //</l>\n</lg>\n\n<lg>\n<l>makarandaṃ pibanbhṛṅgo yathā gandhaṃ na kāṅkṣati /</l>\n<l>nādāsaktaṃ tathā cittaṃ viṣayānnābhikāṅkṣati // NBs_12,5.36 //</l>\n</lg>\n\n<p><hi rend='bold'>[p. 180-]</hi></p>\n\n<lg>\n<l>bhaktirasāyanam</l>\n<l>atha siddhāntasarvasvaṃ śṛṇu bhaktirasāyanam /</l>\n<l>janmamṛtyujarāvyādhibheṣajaṃ tadrasāyanam // NBs_13.1 //</l>\n</lg>\n\n<lg>\n<l>dharmārthakāmamokṣāṇāṃ jñānavairāgyayorapi /</l>\n<l>antaḥkaraṇaśuddheśva bhaktiḥ paramasādhanan // NBs_13.2 //</l>\n</lg>\n\n<lg>\n<l>yayātra raktyā jīvo'yaṃ dadhāti brahmarūpatām /</l>\n<l>sādhitā sanakādyaiḥ sā bhaktirityabhidhīyate // NBs_13.3 //</l>\n</lg>\n\n<lg>\n<l>sarvā sādhanasaṃpattirasti bhaktistu nāsti cet /</l>\n<l>tarhi sādhanasaṃpātastuṣakaṇḍanavadvṛthā // NBs_13.4 //</l>\n</lg>\n\n<lg>\n<l>yadyanyatsādhanaṃ nāsti bhaktirasti maheśvare /</l>\n<l>tadā krameṇa siddhyanti viraktijñānamuktayaḥ // NBs_13.5 //</l>\n</lg>\n\n<lg>\n<l>na hi kaścidbhavenmukta īśvarānugrahaṃ vinā /</l>\n<l>īśvarānugrahādeva muktirityeṣa niścayaḥ // NBs_13.6 //</l>\n</lg>\n\n<lg>\n<l>īśvaraḥ paripūrṇatvānna tu kiñcidapekṣate /</l>\n<l>prītyaivāśu prasannaḥ sanparaṃ kuryādanugraham // NBs_13.7 //</l>\n</lg>\n\n<lg>\n<l>yā prītiravivekānāṃ viṣayeṣvanapāyinī /</l>\n<l>tvāmanusmarataḥ sā me hṛdayānmā'pasarpatu // NBs_13.8 //</l>\n</lg>\n\n<lg>\n<l>paramātmani viśveśe bhaktiścetpremalakṣaṇā /</l>\n<l>sarvameva tadā siddhaṃ kartavyaṃ nāvaśiṣyate // NBs_13.9 //</l>\n</lg>\n\n<lg>\n<l>aparokṣānubhūtiryā vedānteṣu nirūpitā /</l>\n<l>premalakṣaṇabhaktestu pariṇāmaḥ sa eva hi // NBs_13.10 //</l>\n</lg>\n\n<lg>\n<l>śāstrārthaḥ saṃparijñāto jātaṃ prema maheśvare /</l>\n<l>premānandaprakāreṇa dvaitaṃ vismaraṇaṃ gatam // NBs_13.11 //</l>\n</lg>\n\n<lg>\n<l>vāsudevamayaṃ sarvaṃ vāsudevātmakaṃ jagat /</l>\n<l>itthaṃ dvaitarasāḍhyasya jñānaṃ kimavaśiṣyate // NBs_13.12 //</l>\n</lg>\n\n<lg>\n<l>vāsudevaḥ paraṃ brahma paramātmā parātparaḥ /</l>\n<l>antarbahiśca tatsarvaṃ vyāpya nārāyaṇaḥ sthitaḥ // NBs_13.13 //</l>\n</lg>\n\n<lg>\n<l>aṇurbṛhatkṛśaḥ sthūlo guṇabhṛnnirguṇo mahān /</l>\n<l>ityādivacanairbhakto vaiṣṇavaḥ stauti keśavam // NBs_13.14 //</l>\n</lg>\n\n<lg>\n<l>śivaḥ kartā śivo bhoktā śivaḥ sarveśvareśvaraḥ /</l>\n<l>śiva atmā śivo jīvaḥ śivādanyanna vidyate // NBs_13.15 //</l>\n</lg>\n\n<lg>\n<l>khaṃvāyutejojalabhūkṣetrajñārkendumūrtibhiḥ /</l>\n<l>aṣṭābhiraṣṭamūrtiṃ ca śāṃbhavaḥ stauti śaṅkaram // NBs_13.16 //</l>\n</lg>\n\n<lg>\n<l>idaṃ yadā pariṇataṃ prema tajjñānameva hi</l>\n<l>atha yuktyantaram |</l>\n<l>bālakastāta tāteti janakaṃ prati bhāṣate /</l>\n<l>na punastātaśabdārthaṃ sa tu jānāti kiñcana // NBs_13.17 //</l>\n</lg>\n\n<lg>\n<l>yadā tātapadārthasya vyutpatiṃ yātyasau kramāt /</l>\n<l>tadā tu satyamevāyaṃ tāta ityeti niścayam // NBs_13.18 //</l>\n</lg>\n\n<lg>\n<l>tathā bhakto bhajandevaṃ vedaśāstroditaiḥ kramaiḥ /</l>\n<l>vyutpatiṃ paramāṃ prāpya mukto bhavati hi kramāt // NBs_13.19 //</l>\n</lg>\n\n<lg>\n<l>kiṃ ca lakṣaṇabhedo hi vastubhedasya kāraṇam /</l>\n<l>na bhaktajñāninordṛṣṭā śāstre lakṣaṇabhinnatā // NBs_13.20 //</l>\n</lg>\n\n<lg>\n<l>virāgaśca vicāraśca śaucamindriyanigrahaḥ /</l>\n<l>vede ca paramā prītistadekaṃ lakṣaṇaṃ dvayoḥ // NBs_13.21 //</l>\n</lg>\n\n<lg>\n<l>adhyāye bhaktiyogākhye gītāyāṃ bhaktilakṣaṇam /</l>\n<l>yaduktamaṣṭabhiḥ ślokairdṛṣṭaṃ jñāniṣu tanmayā // NBs_13.22 //</l>\n</lg>\n\n<lg>\n<l>tavāsmīti bhajatyekastvamevāsmīti cāparaḥ /</l>\n<l>iti kiñcidviśeṣepi pariṇāmaḥ samo dvayoḥ // NBs_13.23 //</l>\n</lg>\n\n<lg>\n<l>antarbahiryadā devaṃ devabhaktaḥ prapaśyati /</l>\n<l>dāso'haṃ bhāvayanneva dākāraṃ vismaratyasau // NBs_13.24 //</l>\n</lg>\n\n<lg>\n<l>dṛṣṭamekāntabhakteṣu nāradapramukheṣu tat /</l>\n<l>kiṃcidviśeṣaṃ vakṣyāmi tvamekāgramanāḥ śṛṇu // NBs_13.25 //</l>\n</lg>\n\n<lg>\n<l>yadīśvararasī bhaktastadīśvararasī budhaḥ /</l>\n<l>ubhau yadyapyekarasau tathāpīṣadvilakṣaṇau // NBs_13.26 //</l>\n</lg>\n\n<lg>\n<l>buddhā bodharasādanyarasanīrasatāṃ gatāḥ /</l>\n<l>tathā'dhikapremarasānna tu bhaktāḥ kadācana // NBs_13.27 //</l>\n</lg>\n\n<lg>\n<l>atha praśnaḥ |</l>\n<l>nanu jñānaṃ vinā muktirnāsti yuktiśatairapi /</l>\n<l>tathā bhaktiṃ vinā jñānaṃ nāstyupāyaśatairapi // NBs_13.28 //</l>\n</lg>\n\n<lg>\n<l>bhakterjñānaṃ tato muktiriti sādhāraṇakramaḥ /</l>\n<l>jñāninastu vasiṣṭhādyā bhaktā vai nāradādayaḥ // NBs_13.29 //</l>\n</lg>\n\n<lg>\n<l>evamādivyavasthāyāḥ kāraṇaṃ kiṃ nirūpyatām /</l>\n<l>atrocyate vicitraṃ yatkāraṇaṃ tanniśāmaya // NBs_13.30 //</l>\n</lg>\n\n<lg>\n<l>kathayāmi sadṛṣṭāntaṃ yenārthaḥ sphuṭatāṃ vrajet /</l>\n<l>syāttāpasya ca pāpasya gaṃgāsnānena hi kṣayaḥ // NBs_13.31 //</l>\n</lg>\n\n<lg>\n<l>yastu syāttāpaśāntyarthī tasyāpi syādaghakṣayaḥ /</l>\n<l>yastu syādaghaśāntyarthī tāpastasyāpi naśyati // NBs_13.32 //</l>\n</lg>\n\n<lg>\n<l>tāpapāpakṣayau snānaṃ trayametatsamaṃ dvayoḥ /</l>\n<l>tathāpyekastu śaityārthī śuddhyarthī tu dvitīyakaḥ // NBs_13.33 //</l>\n</lg>\n\n<lg>\n<l>yathaiva bhāvabhedena nāmabhedastayorabhūt /</l>\n<l>evameva budhairyaistu devo muktyarthamāśritaḥ // NBs_13.34 //</l>\n</lg>\n\n<lg>\n<l>bhaktyā jñānamavāpyaiva ye muktā jñānino hi te /</l>\n<l>yaistu saṃsāravirasairbhaktyarthaṃ harirāśritaḥ // NBs_13.35 //</l>\n</lg>\n\n<lg>\n<l>tato bhaktiprabhāvena svabhāvājjñānamudgatam /</l>\n<l>tajjñānaṃ prāpya muktā ye te bhaktā iti varṇitāḥ // NBs_13.36 //</l>\n</lg>\n\n<lg>\n<l>viraktibhaktivijñānamuktayastu samā dvayoḥ /</l>\n<l>tathāpi bhāvabhedena nāmabhedastayorabhūt // NBs_13.37 //</l>\n</lg>\n\n<lg>\n<l>muktirmukhyaphalaṃ jñasya bhaktistatsādhanatvataḥ /</l>\n<l>bhaktasya bhaktirmukhyaiva muktiḥ syādānuṣaṅgikī // NBs_13.38 //</l>\n</lg>\n\n<lg>\n<l>rītyā'naya'pi sumate variṣṭhā bhaktirīśvare /</l>\n<l>athānyo'pi mahimā</l>\n<l>paramānandarūposau paramātmā svayaṃ hariḥ // NBs_13.39 //</l>\n</lg>\n\n<lg>\n<l>śivabhaktiṃ puraskṛtya bhuṅkte bhaktirasāyanam /</l>\n<l>sanakādyā vasiṣṭhādyā nandiskandaśukādayaḥ // NBs_13.40 //</l>\n</lg>\n\n<lg>\n<l>bhuñjate tatpadaṃ prāptā api bhaktirasāyanam /</l>\n<l>dvaitaṃ vinā kathaṃ bhaktiriti tatrottaraṃ śṛṇu // NBs_13.41 //</l>\n</lg>\n\n<lg>\n<l>dvaitaṃ mohāya bodhātprākprāpte bodhe manīṣayā /</l>\n<l>bhaktyarthaṃ kalpitaṃ dvaitamadvaitādapi sundaram // NBs_13.42 //</l>\n</lg>\n\n<lg>\n<l>tathā coktaṃ bhāgavate</l>\n<l>ātmārāmāśca munayo nirgranthā apyurukrame /</l>\n<l>kurvantyahetukīṃ bhaktimitthaṃbhūtaguṇo hariḥ // NBs_13.43 //</l>\n</lg>\n\n<lg>\n<l>jāte samarasānande dvaitamapyamṛtopamam /</l>\n<l>mitrayoriva daṃpatyorjīvātmaparamātmanoḥ // NBs_13.44 //</l>\n</lg>\n\n<lg>\n<l>hṛdaye vasati prītyā lokarītyā ca lajjate /</l>\n<l>yathā camatkāramayī nityamānandinī vadhūḥ // NBs_13.45 //</l>\n</lg>\n\n<lg>\n<l>pāramārthikamadvaitaṃ dvaitaṃ bhajanahetave /</l>\n<l>tādṛśī yadi bhaktiścetsā tu muktiśatādhikā // NBs_13.46 //</l>\n</lg>\n\n<lg>\n<l>priyatamahṛdaye vā khelatu premarītyā padayugaparicaryāṃ preyasī vā vidhattām /</l>\n<l>viharatu viditārtho nirvikalpe samādhau nanu bhajanavidhau vā taddvayaṃ tulyameva // NBs_13.47 //</l>\n</lg>\n\n<lg>\n<l>viśveśvarastu sudhiyā galite'pi bhede bhāvena bhaktisahitena samarcanīyaḥ /</l>\n<l>prāṇeśvaraścaturayā milite'pi citte cailāñcalavyavahitena nirīkṣaṇīyaḥ // NBs_13.48 //</l>\n</lg>\n\n<lg>\n<l>atha bhaktirasamāśritya ślokaḥ |</l>\n<l>yoge nāsti gatirna nirguṇavidhau sambhāvanādurgame nityaṃ nīrasayā dhiyā parihṛte dve aihikāmuṣmike /</l>\n<l>gopaḥ ko'pi sakhā'kṛtaḥ sa tu punarnānāṅganāsaṅgavānasmākaṃ padamarthayanti munayaścitraṃ kimasmātparam // NBs_13.49 //</l>\n</lg>\n\n<lg>\n<l>romāñcena camatkṛtā tanuriyaṃ bhaktyā mano nanditaṃ premāśrūṇi vibhūṣayantiṃ vadanaṃ kaṇṭhaṃ giro gadgadāḥ /</l>\n<l>nāsmākaṃ kṣaṇamātramapyavasaraḥ kṛṣṇārcanaṃ kurvatāṃ muktirdvāri caturvidhāpi kimiyaṃ dāsyāya lolāyate // NBs_13.50 //</l>\n</lg>\n\n<lg>\n<l>ghanaḥ kāmo'smākaṃ tava tu bhajane'nyatra na rucistavaivāṃghridvandve natiṣu ratirasmākamatulā /</l>\n<l>sakāme niṣkāmā sapadi tu sakāmā padagatā sakāmā'smānmuktirbhajati mahimā'yaṃ tava hare // NBs_13.51 //</l>\n</lg>\n\n<p><hi rend='bold'>[p. 207-]</hi></p>\n\n<lg>\n<l>rājayoge bhūmikābhedabhāskaraḥ |</l>\n<l>bhūmikābhedamārabhya yāvadgranthasamāpanam /</l>\n<l>agādhabodhasāre'sminrājayogo nirūpyate // NBs_14,1.1 //</l>\n</lg>\n\n<lg>\n<l>athāyaṃ hṛdi kartavyo bhūmikābhedabhāskaraḥ /</l>\n<l>yasya prasādamātreṇa tamo hārdaṃ vilīyate // NBs_14,1.2 //</l>\n</lg>\n\n<lg>\n<l>ajñānabhūmikāḥ sapta saptaiva jñānabhūmikāḥ /</l>\n<l>bījajāgrattathā jāgranmahājāgrattathaiva ca // NBs_14,1.3 //</l>\n</lg>\n\n<lg>\n<l>jāgratsvapnastathā svapnaḥ svapnajāgratsuṣuptakam /</l>\n<l>iti saptavidho mohasteṣāṃ vivaraṇaṃ śṛṇu // NBs_14,1.4 //</l>\n</lg>\n\n<lg>\n<l>kusūle saṃsthitaṃ bījaṃ tatra sarvo yathā drumaḥ /</l>\n<l>tathā yatra sthitaṃ viśvaṃ na tu vyaktimupāgatam // NBs_14,1.5 //</l>\n</lg>\n\n<lg>\n<l>bījarūpaṃ sthitaṃ jāgradbījajāgrattaducyate /</l>\n<l>saṃsāraprathamāvasthā mahāmohaḥ sa eva hi // NBs_14,1.6 //</l>\n</lg>\n\n<lg>\n<l>tadevājñānamityuktaṃ yatsvabodhena līyate /</l>\n<l>kusūle saṃsthitaṃ bījaṃ kṣetre nikṣipyate yadā // NBs_14,1.7 //</l>\n</lg>\n\n<lg>\n<l>aṃkuronmukhatāṃ yāti sā'vasthā jāgraducyate /</l>\n<l>idameva mahattattvamiti sāṃkhyairnirūpyate // NBs_14,1.8 //</l>\n</lg>\n\n<lg>\n<l>īkṣaṇaṃ ceti vedāntaiḥ sāmānyāhaṅkṛtistathā /</l>\n<l>ānandamayakośaśca tatsākṣī tvīśvaraḥ smṛtaḥ // NBs_14,1.9 //</l>\n</lg>\n\n<lg>\n<l>viśeṣāhaṅkṛtiḥ sūkṣmāṅkuravadvyāvahārikī /</l>\n<l>mahājāgradbudhaiḥ proktā vyaṣṭyavasthātraye tu sā // NBs_14,1.10 //</l>\n</lg>\n\n<lg>\n<l>jāgratsvapnasuṣuptākhye'vasthā jāgraditi smṛtā /</l>\n<l>jāgradeva yadā jīvo manorājyaṃ karoti hi // NBs_14,1.11 //</l>\n</lg>\n\n<lg>\n<l>jāgrataḥ svapna iva yatsa jāgratsvapna ucyate /</l>\n<l>lokaprasiddho yaḥ svapnaḥ sa svapna iti kathyate // NBs_14,1.12 //</l>\n</lg>\n\n<lg>\n<l>jāte'pi jāgare jantoḥ svapnadṛṣṭārthabhāsanam /</l>\n<l>pratyakṣamiva saṃskārātsvapnajāgrattaducyate // NBs_14,1.13 //</l>\n</lg>\n\n<lg>\n<l>ṣaḍavasthāparityāge suṣuptiḥ saptamī matā /</l>\n<l>ajñānabhūmikāstvetāḥ śṛṇu vijñānabhūmikāḥ // NBs_14,1.14 //</l>\n</lg>\n\n<p><hi rend='bold'>[p. 213-]</hi></p>\n\n<lg>\n<l>jñānabhūmikāḥ</l>\n<l>jijñāsā'tha vicārākhyā tatastu tanumānasā /</l>\n<l>sattvāpattirasaṃsaktiḥ padārthābhāvinī tathā // NBs_14,2.1 //</l>\n</lg>\n\n<lg>\n<l>saptamī turyamityuktā turyātītamataḥ param /</l>\n<l>āsāmeva nāmāntarāṇi /</l>\n<l>mumukṣā ca samakṣā ca parīkṣā ca parokṣakā // NBs_14,2.2 //</l>\n</lg>\n\n<lg>\n<l>aparokṣā mahādīkṣā parākakṣeti sapta tāḥ /</l>\n<l>prathamā tvadhikārākhyā dvitīyā śravaṇātmikā // NBs_14,2.3 //</l>\n</lg>\n\n<lg>\n<l>tṛtīyā mananaprāyā nididhyāsaścaturthikā /</l>\n<l>sākṣātkāraḥ pañcamī syātṣaṣṭhī pariṇatiḥ smṛtā // NBs_14,2.4 //</l>\n</lg>\n\n<lg>\n<l>saptamī tu parā kāṣṭhā saiva turyamitīritā /</l>\n<l>prathamāyāṃ tu vidyārthī dvitīyāyāṃ padārthavit // NBs_14,2.5 //</l>\n</lg>\n\n<lg>\n<l>niḥsaṃśayastṛtīyāyāṃ caturthyāṃ paṇḍito bhavet /</l>\n<l>prāptānubhūtiḥ pañcamyāṃ ṣaṣṭhyāmānandaghūrṇitaḥ // NBs_14,2.6 //</l>\n</lg>\n\n<lg>\n<l>saptamī sahajā turyā turyātītamataḥ param /</l>\n<l>bhūmikā tritayaṃ pūrvaṃ tvatra jāgraditi smṛtam // NBs_14,2.7 //</l>\n</lg>\n\n<lg>\n<l>jijñāsoratra saṃsāro yathāpūrvaṃ yataḥ sthitaḥ /</l>\n<l>caturthī svapna ityuktā svapnābhaṃ yatra vai jagat // NBs_14,2.8 //</l>\n</lg>\n\n<lg>\n<l>suṣuptiḥ śithilā gāḍhā dvividhā''dyā tu pañcamī /</l>\n<l>ṣaṣṭhī gāḍhasuṣuptiḥ syātsaptamī turyamucyate // NBs_14,2.9 //</l>\n</lg>\n\n<lg>\n<l>atra praśnaḥ</l>\n<l>saṃsārameva yo vetti mokṣamārgaṃ na vetti yaḥ /</l>\n<l>tasya saṃsāriṇaḥ pūrvaṃ mumukṣā jāyate katham // NBs_14,2.10 //</l>\n</lg>\n\n<lg>\n<l>yādṛśo yasya saṃskārastādṛśī tasya vāsanāḥ /</l>\n<l>saṃsārasaṃskāravato mumukṣā jāyate katham // NBs_14,2.11 //</l>\n</lg>\n\n<lg>\n<l>mokṣe tu viṣayo nāsti sukhaṃ na viṣayairvinā /</l>\n<l>iti mūḍhadhiyāṃ pūrvaṃ mumukṣaiva kathaṃ bhavet // NBs_14,2.12 //</l>\n</lg>\n\n<lg>\n<l>atrotaram |</l>\n<l>niṣkāmā vā sakāmā vā bhaktirviṣṇoḥ śivasya vā /</l>\n<l>saprema hṛdaye jātā mumukṣākāraṇaṃ hi tat // NBs_14,2.13 //</l>\n</lg>\n\n<lg>\n<l>kadācicchuddhabhāvena gaṅgātīre tapaḥ kṛtam /</l>\n<l>tatpuṇyaparipākena mumukṣā jāyate satām // NBs_14,2.14 //</l>\n</lg>\n\n<lg>\n<l>viduṣāṃ vītarāgāṇāmannapānādisevayā /</l>\n<l>saṅgatyā praṇayenāpi mumukṣā''kasmikī bhavet // NBs_14,2.15 //</l>\n</lg>\n\n<lg>\n<l>taduktam |</l>\n<l>manuṣyāṇāṃ sahasreṣu kaścidyatati siddhaye /</l>\n<l>yatatāmapi siddhānāṃ kaścinmāṃ vetti tattvataḥ // NBs_14,2.16 //</l>\n</lg>\n\n<lg>\n<l>tathā ca vāsiṣṭhe |</l>\n<l>calārṇavayugacchidrakūrmagrīvāpraveśavat /</l>\n<l>anekajanmanāmante vivekī jāyate pumān // NBs_14,2.17 //</l>\n</lg>\n\n<lg>\n<l>sopāstīnāṃ karmaṇāṃ tu cittaśuddhiḥ phalaṃ matam /</l>\n<l>vedanecchā vedanaṃ vā citrā satkarmaṇāṃ gatiḥ // NBs_14,2.18 //</l>\n</lg>\n\n<lg>\n<l>vedāntairapi jijñāsos tasmātkarmorarī kṛtam /</l>\n<l>śraddhā cittasya śāntiśca dāntiścoparamastathā /</l>\n<l>mumukṣā sādhanānāṃ hi saṃpatprathamabhūmikā // NBs_14,2.19 //</l>\n</lg>\n\n<lg>\n<l>gurūpasadanaṃ pūrvaṃ karttavyaṃ hi mumukṣuṇā /</l>\n<l>gurumevābhigacchecca vijñānārthamiti śrutiḥ // NBs_14,2.20 //</l>\n</lg>\n\n<lg>\n<l>tallakṣaṇāni |</l>\n<l>mokṣa eva mamāstvīśa mā'stu saṃsāradarśanam /</l>\n<l>iti yaḥ sudṛḍho bhāvo mumukṣālakṣaṇaṃ hi tat // NBs_14,2.21 //</l>\n</lg>\n\n<lg>\n<l>puṇyakṣetreṣu yā buddhiḥ puṇyatīrtheṣu yā ruciḥ /</l>\n<l>mokṣadharmeṣu yā śraddhā mumukṣālakṣaṇaṃ hi tat // NBs_14,2.22 //</l>\n</lg>\n\n<lg>\n<l>yataḥ kutaścidānīya jñānaśāstrāṇyavekṣate /</l>\n<l>cintayaṃstasya tātparyaṃ mumukṣālakṣaṇaṃ hi tat // NBs_14,2.23 //</l>\n</lg>\n\n<lg>\n<l>mahatā'pi prayatnena kuryātpaṇḍitasaṅgatim /</l>\n<l>saṃsthāpayitvā mūrdhānaṃ teṣāṃ caraṇapaṅkaje // NBs_14,2.24 //</l>\n</lg>\n\n<lg>\n<l>praśnānmanogatānpṛcchetsvājñānaṃ ca prakāśayet /</l>\n<l>teṣāmuttaravākyānāṃ tātparyaṃ hṛdi bhāvayet // NBs_14,2.25 //</l>\n</lg>\n\n<lg>\n<l>nādharmo rocate yasya yasya dharme sadā ruciḥ /</l>\n<l>kāmyadharme na ca śraddhā mumukṣālakṣaṇaṃ hi tat // NBs_14,2.26 //</l>\n</lg>\n\n<lg>\n<l>rāgadveṣamadakrodhalobhamatsaravṛttiṣu /</l>\n<l>svabhāvādglānimāpnoti mumukṣālakṣaṇaṃ hi tat // NBs_14,2.27 //</l>\n</lg>\n\n<lg>\n<l>tatra ślokaḥ |</l>\n<l>prekṣituṃ na vijānāti prekṣaṇe kurute manaḥ /</l>\n<l>lajjāṃ jahāti naiveyaṃ vayaḥsandhirayaṃ kila // NBs_14,2.28 //</l>\n</lg>\n\n<lg>\n<l>calitā svāmigehāya vadhūḥ khidyati roditi /</l>\n<l>idamatra samādhānaṃ padamagre dadhāti yat // NBs_14,2.29 //</l>\n</lg>\n\n<p><hi rend='bold'>[p. 231-]</hi></p>\n\n<lg>\n<l>atha dvitīyā |</l>\n<l>prakṛterlakṣaṇaṃ tvetadidaṃ vikṛtilakṣaṇam /</l>\n<l>svarūpaṃ puruṣasyedaṃ tadvicārasya lakṣaṇam // NBs_14,3.1 //</l>\n</lg>\n\n<lg>\n<l>idaṃ satyamidaṃ mithyā tvidaṃ cetyamiyaṃ hi cit /</l>\n<l>idaṃ brahma tviyaṃ māyā tadvicārasya lakṣaṇam // NBs_14,3.2 //</l>\n</lg>\n\n<lg>\n<l>kasminnidaṃ kutaścedaṃ kimidaṃ kena vā kṛtam /</l>\n<l>kathametadvilīyate tadvicārasya lakṣaṇam // NBs_14,3.3 //</l>\n</lg>\n\n<lg>\n<l>ka īśvaraśca ko jīvaḥ kā muktiḥ kintu bandhanam /</l>\n<l>kiṃ dvaitaṃ kathamadvaitaṃ tadvicārasya lakṣaṇam // NBs_14,3.4 //</l>\n</lg>\n\n<lg>\n<l>nityānityavivekena nityavastuni vastutā /</l>\n<l>anitye tucchatābuddhistadvicārasya lakṣaṇam // NBs_14,3.5 //</l>\n</lg>\n\n<lg>\n<l>evamabhyāsayogena viduṣāṃ manasā saha /</l>\n<l>jāyate brahmavādo yaḥ sā tu prauḍhavicāraṇā // NBs_14,3.6 //</l>\n</lg>\n\n<lg>\n<l>svayaṃ prakāśarūpo'yaṃ pṛṣṭaḥ ko'sīti saṃvadet /</l>\n<l>ahamajño na jānāmi māmahaṃ ko'hamityuta // NBs_14,3.7 //</l>\n</lg>\n\n<lg>\n<l>ātmabhānādṛte nāhamajña ityuktisambhavaḥ /</l>\n<l>ātmānameva no vetti tarhyayaṃ jaḍa eva hi // NBs_14,3.8 //</l>\n</lg>\n\n<lg>\n<l>jaḍatvācca ghaṭādīni kathameva prakāśayet /</l>\n<l>tasmādayaṃ svamātmānaṃ jānātyeveti nirṇayaḥ // NBs_14,3.9 //</l>\n</lg>\n\n<lg>\n<l>athātmānamasau vetti parantu na hi vetti yat /</l>\n<l>viśeṣaṃ svagataṃ tasmātsvarūpājñānavānayam // NBs_14,3.10 //</l>\n</lg>\n\n<lg>\n<l>atra brūmo viśeṣo'tra nāstyavācye tu cidghane /</l>\n<l>nirviśeṣasvarūpe'tra viśeṣaṃ yadi vetti saḥ // NBs_14,3.11 //</l>\n</lg>\n\n<lg>\n<l>vedyatvātkalpitaḥ svasmiṃstena kiṃ tadvicāraṇaiḥ /</l>\n<l>nirviśeṣatayā jñāto nirviśeṣasvarūpavān // NBs_14,3.12 //</l>\n</lg>\n\n<lg>\n<l>pūrṇabodhastarhi jāto jijñāsaiva nirarthikā /</l>\n<l>kiñjātīyaḥ kiṃguṇo'sau kiñceṣṭo nāma tasya kim // NBs_14,3.13 //</l>\n</lg>\n\n<lg>\n<l>kiṃ prakāraḥ kimākāraḥ kiṃvikāraśca pṛcchasi /</l>\n<l>na jātirnirguṇasyāsya niśceṣṭo nāma tasya na // NBs_14,3.14 //</l>\n</lg>\n\n<lg>\n<l>niṣprakāro nirākāro nirvikāraḥ sa niścitaḥ /</l>\n<l>saccidānandarūpeṇa jijñāsya iti cedvadet // NBs_14,3.15 //</l>\n</lg>\n\n<lg>\n<l>saccidānandarūpeṇa jñāta evāyameva hi /</l>\n<l>asya vivaraṇam /</l>\n<l>ayamātmā svamātmānaṃ sadrūpeṇa na vetti kim // NBs_14,3.16 //</l>\n</lg>\n\n<lg>\n<l>ahamasmīti jānāti nāhamasmīti tadvada /</l>\n<l>ahamasmīti jānāti paścādvijñeya ātmanaḥ // NBs_14,3.17 //</l>\n</lg>\n\n<lg>\n<l>dharme cārthe ca kāme ca mokṣe ca yatate svayam /</l>\n<l>tasmātsadrūpatāyāṃ tu nāstyevājñānamātmanaḥ // NBs_14,3.18 //</l>\n</lg>\n\n<lg>\n<l>cetano'haṃ vijānāmi ghaṭādīnīti yo vadet /</l>\n<l>svasya cidrūpatāyāṃ tu tasyājñānaṃ na vidyate // NBs_14,3.19 //</l>\n</lg>\n\n<lg>\n<l>sarvaṃ priyaṃ svakāmāya tasmātpriyatamaḥ svayam /</l>\n<l>tenātmanastu sā yuktā spaṣṭaivānandarūpatā // NBs_14,3.20 //</l>\n</lg>\n\n<lg>\n<l>tenātmanastu sā vyaktā saccidānandarūpatā /</l>\n<l>tasmātsvayaṃ prakāśe'sminsaccidānandarūpiṇi // NBs_14,3.21 //</l>\n</lg>\n\n<lg>\n<l>ākāśe nīlimā yadvattoyaṃ marumarīciṣu /</l>\n<l>jale ca nailyamanyena cetanena prakalpitam /</l>\n<l>ajñānaṃ citsvarūpeṇa svayaṃ svasminprakalpitam // NBs_14,3.22 //</l>\n</lg>\n\n<lg>\n<l>mohasyāpi svabhāvo'yaṃ viśvarūpeṇa bhāsanam /</l>\n<l>vidyayā nāśite mohe tatsvabhāvo na bhāsate // NBs_14,3.23 //</l>\n</lg>\n\n<lg>\n<l>jīvacaitanyabhāsyānāṃ vṛttīnāṃ pralaye layaḥ /</l>\n<l>vṛttīnāṃ pralayādeva na bhāsante'tra vṛttayaḥ // NBs_14,3.24 //</l>\n</lg>\n\n<lg>\n<l>tatpunarjīvacaitanyaṃ yathā pūrvaṃ hi vartate /</l>\n<l>na punarvṛttibhāsātmā jīvastatra vinaśyati // NBs_14,3.25 //</l>\n</lg>\n\n<lg>\n<l>ātmacaitanyabhāsyasya mohasya pralaye tathā /</l>\n<l>moha eva nivarteta yathā pūrvaṃ lasatyasau // NBs_14,3.26 //</l>\n</lg>\n\n<lg>\n<l>dīpaprabhāyāmāyātau śvetakṛṣṇapaṭau yathā /</l>\n<l>tau tayā kāśitau paścāttannāśe sā yathā sthitā // NBs_14,3.27 //</l>\n</lg>\n\n<lg>\n<l>ātmabhāyāṃ samāyātau mohabodhau yathākramāt /</l>\n<l>tayā prakāśitau paścāttannāśena sā yathā sthitā // NBs_14,3.28 //</l>\n</lg>\n\n<lg>\n<l>vedāntasaṃpradāyena kṛta ityādicintane /</l>\n<l>asambhāvanayā yuktā viparītatvabhāvanā // NBs_14,3.29 //</l>\n</lg>\n\n<lg>\n<l>sā naśyati dvitīyāyāṃ prajñātaikṣṇyaṃ ca vardhate /</l>\n<l>dṛśyate tvagrayayā buddhyā sā buddhistasya jāyate // NBs_14,3.30 //</l>\n</lg>\n\n<lg>\n<l>sakṣārairagnisaṃskārairvihite hemaśodhane /</l>\n<l>śyāmikā kṣayamāyāti kevalaṃ hema tiṣṭhati // NBs_14,3.31 //</l>\n</lg>\n\n<lg>\n<l>satakairbodhasaṃskārairvihite brahmaśodhane /</l>\n<l>avidyā kṣayamāyāti kevalaṃ brahma tiṣṭhati // NBs_14,3.32 //</l>\n</lg>\n\n<p><hi rend='bold'>[p. 248-]</hi></p>\n\n<lg>\n<l>atha tṛtīyabhūmikānirṇayaḥ |</l>\n<l>bhūmikādvitayābhyāsāttṛtīyā tanumānasā /</l>\n<l>mananāparaparyāyā bhavettallakṣaṇaṃ śṛṇu // NBs_14,4.1 //</l>\n</lg>\n\n<lg>\n<l>sāndhakāragṛhasthasya paryālocanayā ciram /</l>\n<l>sūkṣmo'rtho bhāsate yadvattṛtīyāyāṃ tathā muneḥ // NBs_14,4.2 //</l>\n</lg>\n\n<lg>\n<l>bālasya śūdrakalpasya gāyatryā upadeśataḥ /</l>\n<l>yathā dvijatvamāyāti tathā jātyantaraṃ muneḥ // NBs_14,4.3 //</l>\n</lg>\n\n<lg>\n<l>dṛṣṭvā lokasthitiṃ lolāṃ savismaya iva sthitaḥ /</l>\n<l>antareva viṣīdeta tṛtīyālakṣaṇaṃ hi tat // NBs_14,4.4 //</l>\n</lg>\n\n<lg>\n<l>dinaṃ gataṃ gatā rātrirgatamāyurgataṃ vayaḥ /</l>\n<l>kadā sthāsyāmi niṣṭhāyāṃ yatra moho na bādhate // NBs_14,4.5 //</l>\n</lg>\n\n<lg>\n<l>gate'hni śocati muhurgatenāhnā kimarjitam /</l>\n<l>gatāyāṃ ca tathā rātrau kiṃ me rātryā'nayā'rjitam // NBs_14,4.6 //</l>\n</lg>\n\n<lg>\n<l>aniṣiddheṣu bhogeṣu prāpteṣvapi yadṛcchayā /</l>\n<l>niṣiddhāniva tānpaśyetsā sthitistanumānasā // NBs_14,4.7 //</l>\n</lg>\n\n<lg>\n<l>bahirmukhajanastutyā lajjate nindito yathā /</l>\n<l>paramārthijanastutyā prasādamadhigacchati // NBs_14,4.8 //</l>\n</lg>\n\n<lg>\n<l>tatra ślokaḥ |</l>\n<l>asyai tu patirātmānaṃ dātumutkaṇṭhitaḥ sadā /</l>\n<l>ādātuṃ na vijānāti nityamutkaṇṭhitā'pi sā // NBs_14,4.9 //</l>\n</lg>\n\n<lg>\n<l>saubhāgyakāminī nārī nāyako ratidāyakaḥ /</l>\n<l>parantu mugdhabhāvena kiṃcitkālaṃ vilambanam // NBs_14,4.10 //</l>\n</lg>\n\n<lg>\n<l>idameva kathaṃ nu syāditi kliśyati cātmanā /</l>\n<l>bhūyaḥ kaṭākṣakalahaṃ karoti svāminā saha // NBs_14,4.11 //</l>\n</lg>\n\n<p><hi rend='bold'>[p. 255-]</hi></p>\n\n<lg>\n<l>caturthabhūmikānirṇayaḥ |</l>\n<l>tṛtīyabhūmikābhyāsānnāśameti rajastamaḥ /</l>\n<l>sattvāpatiścaturthī syānnididhyāsanarūpiṇī // NBs_14,5.1 //</l>\n</lg>\n\n<lg>\n<l>atrākṣepaparīhāraḥ |</l>\n<l>bhogārthameva devattvaṃ prāptā devā na muktaye /</l>\n<l>mumukṣāvirahātteṣāṃ sattvāpattirna muktikṛt // NBs_14,5.2 //</l>\n</lg>\n\n<lg>\n<l>atra ślokaḥ |</l>\n<l>deveṣvapi tathā śakrakuberavaruṇādayaḥ /</l>\n<l>ye mumukṣāṃ gatāsteṣāṃ muktiprāptiḥ kimadbhutam // NBs_14,5.3 //</l>\n</lg>\n\n<lg>\n<l>atha lakṣaṇāni |</l>\n<l>ekānte muktigāthānāṃ gānaṃ rodanameva ca /</l>\n<l>romāñco gadgadaḥ kaṇṭhe sattvāpattestu lakṣaṇam // NBs_14,5.4 //</l>\n</lg>\n\n<lg>\n<l>svamatamāha |</l>\n<l>vedāntāḥ sabhyagabhyastā atha dhyeyo maheśvaraḥ /</l>\n<l>prāptātisaurabhe bhṛṅge rasapānaṃ guṇādhikam // NBs_14,5.5 //</l>\n</lg>\n\n<lg>\n<l>nityo'smi śuddha evāsmi kvājñānaṃ kva ca bandhanam /</l>\n<l>evamādicamatkāraḥ sattvāpattestu lakṣaṇam // NBs_14,5.6 //</l>\n</lg>\n\n<lg>\n<l>yathā nijakathāstadvacchṛṇotyupaniṣatkathāḥ /</l>\n<l>yathā'nyasya kathāstadvacchṛṇoti janasaṃkathāḥ // NBs_14,5.7 //</l>\n</lg>\n\n<lg>\n<l>dehendriyamanaḥprāṇabuddhyahaṅkāracetasām /</l>\n<l>nirīkṣya vividhāśceṣṭā āste vismitavanmuniḥ // NBs_14,5.8 //</l>\n</lg>\n\n<lg>\n<l>jñatvakartṛtvabhoktṛtvajanmamṛtyujarādikān /</l>\n<l>bhāvānanyasya jānāti tadanyaṃ bhāvamātmanaḥ // NBs_14,5.9 //</l>\n</lg>\n\n<lg>\n<l>mohajālādvinirgatya jālādiva vihaṅgamaḥ /</l>\n<l>khecaratvamanuprāpto dhanyatāmanuvindati // NBs_14,5.10 //</l>\n</lg>\n\n<lg>\n<l>daridra iva saṃprāpya nidhānaṃ vismayaṃ gataḥ /</l>\n<l>īśvarānugraho jāta iti nṛtyati hṛṣyati // NBs_14,5.11 //</l>\n</lg>\n\n<lg>\n<l>viṣayaiḥ śabdasaṃsparśagandharūparasairna yaḥ /</l>\n<l>priyairapi bhavettādṛksāttvikānandamāgataḥ // NBs_14,5.12 //</l>\n</lg>\n\n<lg>\n<l>vyatiriktamivātmānaṃ paśyanbhāveṣu sannapi /</l>\n<l>cāṇḍālīmiva yo māyāṃ na spṛśandūravatsthitaḥ // NBs_14,5.13 //</l>\n</lg>\n\n<lg>\n<l>audāsīnyena yaḥ paśyetsvapnābhaṃ jāgare jagat /</l>\n<l>sattvāpattiparīpākalakṣaṇaṃ tadudāhṛtam // NBs_14,5.14 //</l>\n</lg>\n\n<lg>\n<l>atra ślokaḥ |</l>\n<l>bhāvaḥ samyakparijñāto grahaṇe'pi manaḥ kṛtam /</l>\n<l>ādānamavaśiṣṭaṃ hi kṛtvā'bhūṣaṇamātmanaḥ // NBs_14,5.15 //</l>\n</lg>\n\n<lg>\n<l>ahaṃ tvanūḍhā taruṇī na kasyāpi parigrahaḥ /</l>\n<l>enameva variṣyāmi patiṃ ko vā hasiṣyati // NBs_14,5.16 //</l>\n</lg>\n\n<lg>\n<l>hataḥ kāmī kaṭākṣeṇa kayācinmṛgacakṣuṣā /</l>\n<l>vyasanitvamavāpnoti tathā'yaṃ muktikāntayā // NBs_14,5.17 //</l>\n</lg>\n\n<lg>\n<l>guñjadbhṛṅgidhvaniṃ śrutvā guñjankīṭo yathā bile /</l>\n<l>brahmāsmīti tathaivāyaṃ bhavituṃ brahma guñjati // NBs_14,5.18 //</l>\n</lg>\n\n<p><hi rend='bold'>[p. 266-]</hi></p>\n\n<lg>\n<l>pañcamī bhūmikā |</l>\n<l>daśācatuṣṭayābhyāsādasaṃsaktistu paṃcamī /</l>\n<l>suṣuptiprathamāvasthā sākṣātkāranavāṃkurā // NBs_14,6.1 //</l>\n</lg>\n\n<lg>\n<l>sā'parokṣā naīva niśā śṛṇu tasyāstu lakṣaṇam /</l>\n<l>prathamaḥ svacamatkāraḥ svarūpānandalakṣaṇam // NBs_14,6.2 //</l>\n</lg>\n\n<lg>\n<l>brahmatvasaṃsmṛtiḥ saiva saiva jīvatvavismṛtiḥ /</l>\n<l>tadevājñānamaraṇamamṛtatvaṃ tadeva hi // NBs_14,6.3 //</l>\n</lg>\n\n<lg>\n<l>āvirbhūtā tu sā naiva nāvirbhūtatvabhākpunaḥ /</l>\n<l>kathaṃ bhūyo bhramatyeṣa bhrāntireva gatā yadi // NBs_14,6.4 //</l>\n</lg>\n\n<lg>\n<l>yathā vartulapāṣāṇā gireḥ śikharataścyutāḥ /</l>\n<l>dhvaṃsaṃtyeva na tiṣṭhanti vikārāstadvadatra hi // NBs_14,6.5 //</l>\n</lg>\n\n<lg>\n<l>munirardhakaṭākṣeṇa yaṃ vikāramavekṣate /</l>\n<l>sadyaḥ patatyasau pṛthvyāṃ nottiṣṭhati yathā punaḥ // NBs_14,6.6 //</l>\n</lg>\n\n<lg>\n<l>avigīte na tuṣyettu vigīte na viṣīdati /</l>\n<l>vismaratyakhilaṃ kāryaṃ ramate svātmanātmani // NBs_14,6.7 //</l>\n</lg>\n\n<lg>\n<l>bhūtāviṣṭa ivākasmādvarṇāśramavidhikramam /</l>\n<l>preritaḥ pūrvasaṃskāraiḥ karoti na karotyapi // NBs_14,6.8 //</l>\n</lg>\n\n<lg>\n<l>yathaiva laukikajñāne pramāṇaṃ cakṣurādayaḥ /</l>\n<l>brahmajñānasya viṣaye tathaivopaniṣanmatā // NBs_14,6.9 //</l>\n</lg>\n\n<lg>\n<l>yatsākṣitvātpramāṇāni tāni kastatra saṃśayaḥ</l>\n<l>vidhikiṅkaratāṃ tyaktvā hyakiñcitkaratāṃ gataḥ /</l>\n<l>akiñcanatvamāpanno na cintayati kiñcana // NBs_14,6.10 //</l>\n</lg>\n\n<lg>\n<l>saṃlagne'pyātape bhānorhimācalaśileva yaḥ /</l>\n<l>bahirantaśca saṃpūrṇaḥ śītalatvaṃ na muñcati // NBs_14,6.11 //</l>\n</lg>\n\n<lg>\n<l>sphaṭikaḥ sphaṭikatvajñaḥ salilaṃ salilatvavit /</l>\n<l>gaganaṃ gaganatvajñaṃ yadi syātsā daśā citaḥ // NBs_14,6.12 //</l>\n</lg>\n\n<lg>\n<l>budho yathā na muhyeta nānāraṅgagṛheṣvapi /</l>\n<l>tathā muhyati na''tmā'yaṃ nānāraṅgagṛheṣvapi // NBs_14,6.13 //</l>\n</lg>\n\n<lg>\n<l>yogī krīḍati nidrāti hasatyapi vadatyapi /</l>\n<l>bahirmukhairapi janaiḥ piśācairiva śaṃkaraḥ // NBs_14,6.14 //</l>\n</lg>\n\n<lg>\n<l>na prāptaparamārthasya tulāmarhati vāsavaḥ /</l>\n<l>vāsavastatpadākāṃkṣī na sa vāsavatāpriyaḥ // NBs_14,6.15 //</l>\n</lg>\n\n<lg>\n<l>vahnipakvaṃ yathā māṃsaṃ pūrvavatsthitamasthiṣu /</l>\n<l>saṃsaktamapyasaṃsaktaṃ svaśarīre tathā muniḥ // NBs_14,6.16 //</l>\n</lg>\n\n<lg>\n<l>tatra ślokāḥ |</l>\n<l>iyaṃ parāṅmukhībhūya patiṃ pratyagavekṣate /</l>\n<l>premaprasannayā dṛṣṭyā hyasyā yauvanamāgatam // NBs_14,6.17 //</l>\n</lg>\n\n<lg>\n<l>na khelati vayasyābhiḥ śithilā gṛhakarmaṇi /</l>\n<l>rahaḥ paśyati cihnāni prāptā prāṇapateḥ sukham // NBs_14,6.18 //</l>\n</lg>\n\n<lg>\n<l>na veṣo vihitaḥ kaścinna vā vacanacāturī /</l>\n<l>kintu premātisātatyādbālayā lālito hariḥ // NBs_14,6.19 //</l>\n</lg>\n\n<lg>\n<l>nālaṅkṛtā no kulīnā na vidagdhā na sundarī /</l>\n<l>yasyāṃ tu ramate svāmī sā saubhāgyavatī vadhūḥ // NBs_14,6.20 //</l>\n</lg>\n\n<lg>\n<l>yasmindeśe sitā nāsti taddeśyo vetti kiṃ sitām /</l>\n<l>sa eva veda mādhuryaṃ yenaivāsvāditā sitā // NBs_14,6.21 //</l>\n</lg>\n\n<lg>\n<l>tṛṣṇāṃ vihāya tucchebhyo munirniḥśalyatāṃ gataḥ /</l>\n<l>svarasāyanatṛptātmā dinānudinamedhate // NBs_14,6.22 //</l>\n</lg>\n\n<p><hi rend='bold'>[p. 281-]</hi></p>\n\n<lg>\n<l>ṣaṣṭhī bhūmikā |</l>\n<l>bhūmikāpañcakābhyāsātpadārthābhāvinī bhavet /</l>\n<l>ṣaṣṭhī ghanasuṣuptiḥ syānmahādīkṣeti sā bhavet // NBs_14,7.1 //</l>\n</lg>\n\n<lg>\n<l>mahānidreti sā proktā yasyāmānandaghūrṇitā /</l>\n<l>padārthavismṛtiḥ saiva proktā pariṇatiśca sā // NBs_14,7.2 //</l>\n</lg>\n\n<lg>\n<l>tallakṣaṇāni |</l>\n<l>naravāhanasaṃrūḍhāḥ suptā eva yathā nṛpāḥ /</l>\n<l>calanti tadvatsvānande supta eva calatyasau // NBs_14,7.3 //</l>\n</lg>\n\n<lg>\n<l>dhyānādhvaravidhau yasya paśavaścakṣurādayaḥ /</l>\n<l>svayamevopatiṣṭhanti rantidevamakhe yathā // NBs_14,7.4 //</l>\n</lg>\n\n<lg>\n<l>pūrṇe bodhe samutpanne manobuddhīndriyādayaḥ /</l>\n<l>apūrṇāḥ pūrṇatāṃ yānti kā vācyā tasya pūrṇatā // NBs_14,7.5 //</l>\n</lg>\n\n<lg>\n<l>tatsarvamamṛtaṃ tasya yatkhādati pibatyapi /</l>\n<l>yatra tiṣṭhati sā kāśī sa japo yatprajalpati // NBs_14,7.6 //</l>\n</lg>\n\n<lg>\n<l>saṃcārastīrthasaṃcāraḥ samādhiḥ śayanaṃ muneḥ /</l>\n<l>yaṃ paśyati sa viśveśaḥ śṛṇotyupaniṣacca sā // NBs_14,7.7 //</l>\n</lg>\n\n<lg>\n<l>pīyate premapīyūṣaṃ śliṣyate paramā kalā /</l>\n<l>bhujyate paramānando yoginā na sa bhoginā // NBs_14,7.8 //</l>\n</lg>\n\n<lg>\n<l>saṃprāpte paramānande na śocati gataṃ vayaḥ /</l>\n<l>bhūtaṃ bhavadbhaviṣyacca sarvamānandatāṃ gatam // NBs_14,7.9 //</l>\n</lg>\n\n<p><hi rend='bold'>[p. 288-]</hi></p>\n\n<lg>\n<l>atha saptamī</l>\n<l>tataḥ ṣaṣṭhīmatikramya turīyāṃ yāti saptamīm /</l>\n<l>mahākakṣeti saivoktā saiva gūḍhasuṣuptikā // NBs_14,8.1 //</l>\n</lg>\n\n<lg>\n<l>yoganidreti sā proktā parā kāṣṭheti sā smṛtā /</l>\n<l>anuttaraṃ ca sahajaṃ svarūpasthitirityapi // NBs_14,8.2 //</l>\n</lg>\n\n<lg>\n<l>maunamevāvalambante yasyāṃ hariharādayaḥ /</l>\n<l>sā tu varṇayituṃ śakyā na kenāpi kadācana // NBs_14,8.3 //</l>\n</lg>\n\n<lg>\n<l>cidaṅge komale lagno daivādajñānakaṇṭakaḥ /</l>\n<l>taṃ bodhakaṇṭakenāyaṃ vinivārya sukhaṃ sthitaḥ // NBs_14,8.4 //</l>\n</lg>\n\n<lg>\n<l>amṛtajaladhau yasminvārttā na mīnataraṃgayor na ca paricayaḥ pārāvārasthiterapi kutracit /</l>\n<l>samarasaparabrahmānandapraṇunnavikalpanaḥ sahajagalitadvaitajvālaḥ sa bhāti mahāmuniḥ // NBs_14,8.5 //</l>\n</lg>\n\n<lg>\n<l>baṃdhadhvaṃsamabhīpsunā sumanasā jijñāsayā tīvrayā jñāte brahmaṇi bādhitākṣaviṣaye bodhe camatkurvati /</l>\n<l>svāntarmantṛvimānamānyavivṛtivyāvṛttinirbhaṅgako bhāti jñānasukhātmakaḥ svayamayaṃ yogyāpagānāṃ patiḥ // NBs_14,8.6 //</l>\n</lg>\n\n<lg>\n<l>vācā maunamayī gatiḥ sthitimayī nidrāmayo jāgaro nidrā bodhamayī niśā dinamayī naktaṃmayo vāsaraḥ /</l>\n<l>karma brahmamayaṃ jagatsukhamayaṃ kiñcinna kiñcinmayaṃ durlaṅghyaṃ guṇavartma laṅghitavato vārttā kathaṃ varṇyatām // NBs_14,8.7 //</l>\n</lg>\n\n<lg>\n<l>atyantahīno balapauruṣābhyām akiṃcano yo galitābhimānaḥ /</l>\n<l>tenaiva nītā ripavo vināśaṃ na ye hatāstāta mahendramukhyaiḥ // NBs_14,8.8 //</l>\n</lg>\n\n<lg>\n<l>brahmavidbrahmavidyāyāṃ bhavānyāṃ putratāṃ gataḥ /</l>\n<l>nijāṅge lālayatyenaṃ paramātmā sadāśivaḥ // NBs_14,8.9 //</l>\n</lg>\n\n<p><hi rend='bold'>[p. 296-]</hi></p>\n\n<lg>\n<l>bhūmikāśāstrārthanirṇayaḥ |</l>\n<l>bhūmikātritayaṃ jāgraccaturthī svapna ucyate /</l>\n<l>tāvatī sādhakāvasthā tāratamyena yoginām // NBs_14,9.1 //</l>\n</lg>\n\n<lg>\n<l>pañcamīṃ tu samārabhya siddhāvasthaiva sā tridhā /</l>\n<l>tisṛṇāmapyavasthānāṃ dṛṣṭānto'tra nirūpyate // NBs_14,9.2 //</l>\n</lg>\n\n<lg>\n<l>suṣupteḥ prathamāvasthā tasyāṃ yatsukhamāpyate /</l>\n<l>suṣupteryā ghanāvasthā tasyāmapi tadeva hi // NBs_14,9.3 //</l>\n</lg>\n\n<lg>\n<l>sukhaṃ ghanasuṣuptau tatsukhaṃ gāḍhasuṣuptake /</l>\n<l>turyāyāmapi saptamyāmānandānubhavaḥ samaḥ // NBs_14,9.4 //</l>\n</lg>\n\n<lg>\n<l>tathā ya eva pañcamyāṃ ṣaṣṭhyāmapi sa eva hi /</l>\n<l>turyāyāmapi saptamyāṃ brahmānandaḥ sa eva hi // NBs_14,9.5 //</l>\n</lg>\n\n<lg>\n<l>abhyāsatāratamyena tāratamye cirasthitau /</l>\n<l>aparokṣānubhūtestu tāratamyaṃ manāṅga hi // NBs_14,9.6 //</l>\n</lg>\n\n<lg>\n<l>nāsvāditā sitā yāvattāvannāsvāditaiva sā /</l>\n<l>ekadāsvāditā cetsā naiva nāsvāditā bhavet // NBs_14,9.7 //</l>\n</lg>\n\n<lg>\n<l>jātā cetsā tu jātaiva jātu nājātatāṃ bhajet /</l>\n<l>kathaṃ bhūyo bhramatyeṣa bhrāntireva gatā yadi // NBs_14,9.8 //</l>\n</lg>\n\n<lg>\n<l>atha kaścidviśeṣaḥ |</l>\n<l>turīyā prathamābhāse vidyudābhāsalakṣaṇā /</l>\n<l>tataścañcaladīpābhā tato niścaladīpavat // NBs_14,9.9 //</l>\n</lg>\n\n<lg>\n<l>sūryaprabhāvacca tataḥ saptamī ciravarttinī /</l>\n<l>udayāstavihīnā sā dinapakṣarttuvatsaram // NBs_14,9.10 //</l>\n</lg>\n\n<l>puṣkalā niścalā pūrṇā paramānandasundarī // NBs_14,9.11 //</l>\n\n<lg>\n<l>yeṣāṃ dhyānakalāyāṃ ca līyante guṇapaṅktayaḥ /</l>\n<l>yeṣāṃ kṛpākaṭākṣeṇa sadyo muktiravāpyate // NBs_14,9.12 //</l>\n</lg>\n\n<lg>\n<l>pañcamīmathavā ṣaṣṭhīṃ saptamīṃ vā samāśritāḥ /</l>\n<l>na teṣāṃ punarāvṛttiḥ kalpakoṭiśatairapi // NBs_14,9.13 //</l>\n</lg>\n\n<lg>\n<l>pūrvāvasthācatuṣke ye sthitā dehaṃ vihāya te /</l>\n<l>punardehāntaraṃ prāpya brahmābhyāsaṃ prakurvate // NBs_14,9.14 //</l>\n</lg>\n\n<lg>\n<l>yogabhraṣṭāsta ucyante krameṇa brahmagāminaḥ /</l>\n<l>yogino yogasiddhāśca dattādyā janakādayaḥ // NBs_14,9.15 //</l>\n</lg>\n\n<lg>\n<l>īśvarānugrahaṃ prāptā arvācīnāśca ke cana /</l>\n<l>svarūpānubhavaṃ prāptā muktāste sarva eva hi // NBs_14,9.16 //</l>\n</lg>\n\n<lg>\n<l>suṣuptau kecidāśvastāḥ kecidghanasuṣuptake /</l>\n<l>kecidgāḍhasuṣuptau ca sarveṣāmamṛtaṃ samam // NBs_14,9.17 //</l>\n</lg>\n\n<p><hi rend='bold'>[p. 305-]</hi></p>\n\n<lg>\n<l>avasthāvyavasthā |</l>\n<l>athāvasthāvyavasthākhyaṃ kiñcitprakaraṇaṃ śṛṇu /</l>\n<l>yasminparīkṣite samyakparīkṣyaṃ nāvaśiṣyate // NBs_15.1 //</l>\n</lg>\n\n<lg>\n<l>jāgratsvapnaḥ suṣuptiśca tathā mūḍhasamādhitā /</l>\n<l>mūrcchā mṛtyusturīyañcetyavasthāḥ sapta kīrtitāḥ // NBs_15.2 //</l>\n</lg>\n\n<lg>\n<l>jāgratsvapnaḥ suṣuptiśca vyaktā mūḍhasamādhitā /</l>\n<l>mūrcchā mṛtyusturīyaṃ ca vyaktā nityānubhūtitaḥ // NBs_15.3 //</l>\n</lg>\n\n<lg>\n<l>uktaṃ mūḍhasamādhānaṃ bhavapratyayasaṃjñakam /</l>\n<l>purā'saṃprajñātanāmasamādherbhedavarṇane // NBs_15.4 //</l>\n</lg>\n\n<lg>\n<l>tatsamādhisthitā jitvendrādīnsvargeśatāṃ yayuḥ /</l>\n<l>mṛtyurmūrcchā prasiddheti turīyamabhidhīyate // NBs_15.5 //</l>\n</lg>\n\n<lg>\n<l>vedāntasaṃpradāyena nididhyāsanadārḍhyataḥ /</l>\n<l>paramātmani cittasya layastu turyamucyate // NBs_15.6 //</l>\n</lg>\n\n<lg>\n<l>tatra sākṣātkṛtaṃ brahma mūlāvidyāvināśakṛt /</l>\n<l>tatra praśnaḥ |</l>\n<l>svapnajāgarayostulyaḥ saṃsārāḍambaro mune // NBs_15.7 //</l>\n</lg>\n\n<lg>\n<l>tarhi kena viśeṣeṇa saṃjñābhedastayorvada /</l>\n<l>atrottaram |</l>\n<l>jānīhi prathamaṃ tāta bhedaṃ vismṛtibodhayoḥ // NBs_15.8 //</l>\n</lg>\n\n<lg>\n<l>svapnajāgarayorbhedaṃ paścājjñāsyasi taṃ śṛṇu /</l>\n<l>vismṛtiryanna bhāseta bodho mithyātvaniścayaḥ // NBs_15.9 //</l>\n</lg>\n\n<lg>\n<l>jāgarānantaraṃ nidrā tatra svapno yadā bhavet /</l>\n<l>svapne syājjāgarābhānaṃ na tu jāgarabodhanam // NBs_15.10 //</l>\n</lg>\n\n<lg>\n<l>jāgaro'yaṃ tu mithyeti buddhiḥ svapne na vartate /</l>\n<l>kintu jāgaravismṛtyā svapne svapnārthadarśanam // NBs_15.11 //</l>\n</lg>\n\n<lg>\n<l>svapnasyaitannijaṃ rūpaṃ jāgarasyādhunā śṛṇu /</l>\n<l>svapnasyānantaraṃ tāta jāgaro hi yadā bhavet // NBs_15.12 //</l>\n</lg>\n\n<lg>\n<l>svapnamithyātvabudhyā''tmasvapnabodhastadā bhavet /</l>\n<l>anyacca |</l>\n<l>svapne tu yādṛśī tāta bhavejjāgaravismṛtiḥ // NBs_15.13 //</l>\n</lg>\n\n<lg>\n<l>jāgare tādṛśī nāsti svapnasaṃsāravismṛtiḥ /</l>\n<l>jāgare smaryate svapnastasya mithyātvadarśanam // NBs_15.14 //</l>\n</lg>\n\n<lg>\n<l>svapne na smaryate jāgranna tanmithyātvadarśanam /</l>\n<l>anenātiviśeṣeṇa svapnajāgarayorbhidā // NBs_15.15 //</l>\n</lg>\n\n<lg>\n<l>atha praśnāntaram |</l>\n<l>nanu mūḍhasamādhau ca mūrcchāmṛtyusuṣuptiṣu /</l>\n<l>turīye ca na dṛśyaśrīstarhi teṣāṃ bhidā kutaḥ // NBs_15.16 //</l>\n</lg>\n\n<lg>\n<l>atrottaram |</l>\n<l>siddhikāmanayā yaistu tapa ugraṃ kṛtaṃ mahat /</l>\n<l>deho'pi vismṛtastaistu krimikīṭādibhakṣitaḥ // NBs_15.17 //</l>\n</lg>\n\n<lg>\n<l>neyaṃ mūrcchā na rogo'yaṃ na mṛtyurjīvanādayam /</l>\n<l>suṣuptānandavirahānna suṣuptiriti sphuṭam // NBs_15.18 //</l>\n</lg>\n\n<lg>\n<l>svarūpalābhavirahānmūḍhatvānna turīyakam /</l>\n<l>dṛśyabhānaṃ tu nāstyāsu tāvatā na kṛtārthatā // NBs_15.19 //</l>\n</lg>\n\n<lg>\n<l>vyutthānānantaraṃ teṣāṃ samsāro'pi yadāsthitaḥ /</l>\n<l>yadātmadarśanaṃ nāsti saṃsāro'bādhitastataḥ // NBs_15.20 //</l>\n</lg>\n\n<lg>\n<l>kathayāmyatra dṛṣṭāntaṃ sāvadhānamanāḥ śṛṇu /</l>\n<l>svapne tu vismṛtaṃ jāgrajjāgratsvapne na bādhitam // NBs_15.21 //</l>\n</lg>\n\n<lg>\n<l>tasmādanantaraṃ jāgratsvapnasya ca yathāsthitam /</l>\n<l>jāgare bādhitaḥ svapnastena mithyātvamāgataḥ // NBs_15.22 //</l>\n</lg>\n\n<lg>\n<l>tathā mūḍhasamādhau tu vismṛtaṃ sakalaṃ jagat /</l>\n<l>vyutthānānantaraṃ paścādyathāpūrvamavasthitam // NBs_15.23 //</l>\n</lg>\n\n<lg>\n<l>turīye bādhitaṃ viśvaṃ tasmānmithyātvamāgatam /</l>\n<l>vyutthāne'pi munestāta tanmithyaiva na vāstavam // NBs_15.24 //</l>\n</lg>\n\n<lg>\n<l>rajjusarpaṃ yathā dṛṣṭvā kaściddeśāntaraṃ gataḥ /</l>\n<l>yadā punaḥ samāyāti tadā tasmādbibhetyasau // NBs_15.25 //</l>\n</lg>\n\n<lg>\n<l>nāyaṃ sarpa iti jñātvā yadi deśāntaraṃ gataḥ /</l>\n<l>yadā punaḥ samāyāti tadā tasmādbibheti na // NBs_15.26 //</l>\n</lg>\n\n<lg>\n<l>tathā mūḍhasamādhānādgataḥ saṃsāravismṛtim /</l>\n<l>yadā vyutthānamāpnoti tadā saṃsārajaṃ bhayam // NBs_15.27 //</l>\n</lg>\n\n<lg>\n<l>yadi vidvatsamādhānādgataḥ saṃsāravismṛtim /</l>\n<l>yadā vyutthānamāpnoti bādhitatvādvibheti na // NBs_15.28 //</l>\n</lg>\n\n<lg>\n<l>yadi vismaraṇādeva muktirbhaviti dehinaḥ /</l>\n<l>suṣuptirjāyate nityaṃ tayā mukto na kiṃ bhavet // NBs_15.29 //</l>\n</lg>\n\n<lg>\n<l>tasmātturīyā sarvāsāmuttamā ca vilakṣaṇā /</l>\n<l>ṣaḍapyavasthā etasyāḥ kalāṃ nārhanti ṣoḍaśīm // NBs_15.30 //</l>\n</lg>\n\n<lg>\n<l>ābrahmakalpaṃ garuḍo yadi dhāvetsavegataḥ /</l>\n<l>na cāpnoti tathāpyenaṃ dūrāddūrataraiva sā // NBs_15.31 //</l>\n</lg>\n\n<lg>\n<l>śraddhā yadyasti vedānte tīvrā yadi mumukṣutā /</l>\n<l>dhyānābhyāsastathā gāḍhaḥ sarvatra sulabhaiva sā // NBs_15.32 //</l>\n</lg>\n\n<lg>\n<l>mṛtyurmūrcchā suṣuptiśca na tapastena niṣphalāḥ /</l>\n<l>rūḍhamūḍhasamādhānaṃ tapa ugraṃ mahāphalam // NBs_15.33 //</l>\n</lg>\n\n<lg>\n<l>vidyā vidvatsamādhistu tena mokṣaprado hi saḥ /</l>\n<l>saptānāmapyavasthānāmevaṃrūpā vyavasthitiḥ // NBs_15.34 //</l>\n</lg>\n\n<lg>\n<l>saptāvasthā imāḥ santi cittasyaiva citestu na /</l>\n<l>avasthābhavanaṃ cittamavasthāsākṣiṇī tu cit // NBs_15.35 //</l>\n</lg>\n\n<lg>\n<l>avasthānāṃ vyavastheyaṃ yadi bhūyo vibhāvyate /</l>\n<l>avasthānāṃ tadā sākṣī sākṣātpratyakṣamīkṣate // NBs_15.36 //</l>\n</lg>\n\n<p><hi rend='bold'>[p. 324-]</hi></p>\n\n<p>munīndradinacaryā |\n<lg>\n<l>prātarjāgaraṇārthanirṇayaḥ</l>\n<l>vicitrākṣaravinyāsaiḥ pavitrārthakathārasaiḥ /</l>\n<l>pāvayāmi nijāṃ vāṇīṃ munīndradinacaryayā // NBs_16,1.1 //</l>\n</lg></p>\n\n<lg>\n<l>gaurīṃ maheśvaraḥ prāha cidānandamayīṃ sthitim /</l>\n<l>vadāmi tanmatacchāyāṃ dinacaryāpadeśataḥ // NBs_16,1.2 //</l>\n</lg>\n\n<lg>\n<l>yasmiñjāgaraṇe prāpte punarnidrā na jāyate /</l>\n<l>sumaṅgalaṃ munīṃdrāṇāṃ prātarjāgaraṇaṃ hi tat // NBs_16,1.3 //</l>\n</lg>\n\n<p><hi rend='bold'>[p. 326-]</hi></p>\n\n<lg>\n<l>śaucanirṇayaḥ |</l>\n<l>dehendriyamanaḥprāṇabuddhyahaṅkāracetasi /</l>\n<l>aśucāvātmabhāvo'sāvaśucitvasya kāraṇam // NBs_16,2.1 //</l>\n</lg>\n\n<lg>\n<l>sākṣitvabhāvanātoyaistathā vairāgyamṛtsnayā /</l>\n<l>gandhalepakṣayakaraṃ śaucaṃ kuryādatandritaḥ // NBs_16,2.2 //</l>\n</lg>\n\n<lg>\n<l>evaṃvidhena vidhinā yatsarvaṃ maṃgalārjanam /</l>\n<l>etadeva munīndrāṇāṃ prātaḥśaucaṃ viśuddhikṛt // NBs_16,2.3 //</l>\n</lg>\n\n<lg>\n<l>jñānayogaprasannānāṃ mumukṣā mukhamucyate /</l>\n<l>śraddhājalena tacchuddhirmukhaprakṣālanaṃ hi tat // NBs_16,2.4 //</l>\n</lg>\n\n<p><hi rend='bold'>[p. 330-]</hi></p>\n\n<lg>\n<l>atha prātaḥsmaraṇam |</l>\n<l>prātaḥ smaranti munayo devasya saviturmahaḥ /</l>\n<l>vareṇyaṃ taddhiyaḥ sākṣi tadevāsmīti saṃtatam // NBs_16,3.1 //</l>\n</lg>\n\n<lg>\n<l>anvayavyatirekābhyāṃ jāgratsvapnasuṣuptiṣu /</l>\n<l>yadekaṃ kevalaṃ jñānaṃ tadevāhamahaṃ hi tat // NBs_16,3.2 //</l>\n</lg>\n\n<lg>\n<l>jñānājñāne tadviṣayau tadahaṅkāra eva ca /</l>\n<l>prakāśyante yena bhūmnā tadahaṃ hyahameva tat // NBs_16,3.3 //</l>\n</lg>\n\n<lg>\n<l>viśvaśca taijasaḥ prājño nāsmyahaṃ satsvarūpataḥ /</l>\n<l>yataste tu prakāśyante tadahaṃ nāsmi cetarat // NBs_16,3.4 //</l>\n</lg>\n\n<lg>\n<l>jñānājñānaprapañce'smiñjñānājñānena nāśite /</l>\n<l>yatsacchiṣṭaṃ paraṃ brahma hyahaṃ tannetaratsmaret // NBs_16,3.5 //</l>\n</lg>\n\n<p><hi rend='bold'>[p. 336-]</hi></p>\n\n<lg>\n<l>atha snānakālanirṇayaḥ |</l>\n<l>aruṇakiraṇagrastāṃ prācīmavalokya snāyāditi vacanātsnānam // NBs_16,4.1 //</l>\n</lg>\n\n<lg>\n<l>tathāhi |</l>\n<l>naśyantyāṃ mohanidrāyāmandhakāre galatyatha /</l>\n<l>ārohati vicārādriśikhare jñānabhāskare // NBs_16,4.2 //</l>\n</lg>\n\n<lg>\n<l>dikṣu kiṃcitprakāśāsu diṅmohe galite sati /</l>\n<l>saṃdehakauśike naṣṭe jāte prāgaruṇodaye // NBs_16,4.3 //</l>\n</lg>\n\n<p><hi rend='bold'>[p. 339-]</hi></p>\n\n<lg>\n<l>atha snānanirṇayaḥ |</l>\n<l>jñānagaṅgāhrade śuddhe magno nakhaśikhāvadhi /</l>\n<l>yaḥ snāti mūlamaṃtreṇa sarvadaiva sa nirmalaḥ // NBs_16,5.1 //</l>\n</lg>\n\n<p><hi rend='bold'>[p. 341-]</hi></p>\n\n<lg>\n<l>atha vastradhāraṇam |</l>\n<l>atha bhaktiprasādākhye paridhāyāṃśuke muniḥ /</l>\n<l>yatrodayaḥ saiva pūrvā kāṣṭhā tasyāśca sanmukhaḥ // NBs_16,6.1 //</l>\n</lg>\n\n<p><hi rend='bold'>[p. 342-]</hi></p>\n\n<lg>\n<l>atha pavitrādidhāraṇanirṇayaḥ |</l>\n<l>pavitrāḥ sūkṣmaśāstrārthāstīkṣṇāgrā haritāśca ye /</l>\n<l>śātanā kutsitasyaite kuśā iti nirūpitāḥ // NBs_16,7.1 //</l>\n</lg>\n\n<lg>\n<l>tatpavitrakaro bhūtvā muniḥ savyena vartmanā /</l>\n<l>vedāntasūtraṃ yatsūtraṃ yasyātharvaśikhā śikhā // NBs_16,7.2 //</l>\n</lg>\n\n<p>jijñāsā dīrghatilako brahmakarma samārabhet /</p>\n\n<p><hi rend='bold'>[p. 344-]</hi></p>\n\n<lg>\n<l>athācamananirṇayaḥ |</l>\n<l>jaḍaṃ karatale kṛtvā samudramiva kuṃbhajaḥ /</l>\n<l>yadācāmati yogīndrastadācamanamuttamam // NBs_16,8.1 //</l>\n</lg>\n\n<p><hi rend='bold'>[p. 346-]</hi></p>\n\n<lg>\n<l>atha prātaḥsaṃdhyānirṇayaḥ |</l>\n<l>athopayuktaḥ kriyate prātaḥsandhyāvinirṇayaḥ /</l>\n<l>manojanma jagajjanma manonāśo jagallayaḥ // NBs_16,9.1 //</l>\n</lg>\n\n<lg>\n<l>tasyonmeṣanimeṣābhyāmudayapralayau yataḥ /</l>\n<l>samādhyabhyāsaśīlasya pūrvasaṃskārakāraṇāt // NBs_16,9.2 //</l>\n</lg>\n\n<lg>\n<l>yadutthānaṃ samādhānātsa sandhiḥ sandhiratra hi /</l>\n<l>tatrāpi prāptatattvānāṃ gurūṇāmupadeśataḥ // NBs_16,9.3 //</l>\n</lg>\n\n<l>khaṇḍitaṃ nānusandhānaṃ sā sandhyetyucyate budhaiḥ // NBs_16,9.4 //</l>\n\n<p><hi rend='bold'>[p. 348-]</hi></p>\n\n<lg>\n<l>atha prāṇāyāmanirṇayaḥ |</l>\n<l>śarīrābhyantaro vāyuḥ prāṇāpāna itīritaḥ /</l>\n<l>sa eva gatibhedena saṃjñādaśakamāgataḥ // NBs_16,10.1 //</l>\n</lg>\n\n<lg>\n<l>ūrdhvādhogatimukhyaṃ dvirūpaṃ tasya gatidvayam /</l>\n<l>ūrdhvaṃ gacchanbhavetprāṇastvapānaḥ syādadhaścalan // NBs_16,10.2 //</l>\n</lg>\n\n<lg>\n<l>apānaḥ karṣati prāṇaṃ prāṇo'pānaṃ ca karṣati /</l>\n<l>anayoḥ śṛṅkhalā dehe tena jīvo na niścalaḥ // NBs_16,10.3 //</l>\n</lg>\n\n<lg>\n<l>cale vāte calaṃ cittaṃ niścale niścalaṃ bhavet /</l>\n<l>citte cale calaḥ prāṇo niścale niścalo bhavet // NBs_16,10.4 //</l>\n</lg>\n\n<lg>\n<l>kaścitprāṇajayenaiva manoniścalatāṃ bhajet /</l>\n<l>kaścinmanojayenaiva prāṇaniścalatāṃ bhajet // NBs_16,10.5 //</l>\n</lg>\n\n<lg>\n<l>kaściddvayajayenaiva manoniścalatāṃ bhajet /</l>\n<l>iti yogagatijñānāṃ trividhā yogināṃ gatiḥ // NBs_16,10.6 //</l>\n</lg>\n\n<lg>\n<l>prāṇadvārā manaḥ sādhyaṃ mataṃ hi haṭhayoginām /</l>\n<l>manasaiva manaḥ sādhyamiti vijñānayoginām // NBs_16,10.7 //</l>\n</lg>\n\n<lg>\n<l>manaḥprāṇadvayayujaste tu śreṣṭhatarāḥ smṛtāḥ /</l>\n<l>cecchuṣkahaṭhino mūḍhāste bhaṇḍā na tu yoginaḥ // NBs_16,10.8 //</l>\n</lg>\n\n<lg>\n<l>te tvardhayoginaḥ proktāḥ kṣudrasiddhyarthayoginaḥ /</l>\n<l>piṅgaleḍā suṣumṇā ca mukhyāstisrastu nāḍiṣu // NBs_16,10.9 //</l>\n</lg>\n\n<lg>\n<l>iḍā vāmā piṅgalānyā suṣumṇā madhyavartinī /</l>\n<l>vāmadakṣiṇamārgeṇa sadā vahati mārutaḥ // NBs_16,10.10 //</l>\n</lg>\n\n<lg>\n<l>yadā dvāvapi rudhyete prāṇamārgau suyoginā /</l>\n<l>tadā'nyatsarpavatprāṇo randhramāviśati svayam // NBs_16,10.11 //</l>\n</lg>\n\n<lg>\n<l>sthitā kuṇḍalinī mūle jīvaśaktiranuttamā /</l>\n<l>tāmutthāpya tayā sārdhaṃ suṣumṇāṃ prāṇa āviśet // NBs_16,10.12 //</l>\n</lg>\n\n<lg>\n<l>suṣumṇāvāhini prāṇe brahmarandhraṃ gate sati /</l>\n<l>tatra niścalatāṃ yāte mano niścalatāṃ vrajet // NBs_16,10.13 //</l>\n</lg>\n\n<lg>\n<l>mano yadi nirudhyeta kevalaṃ jñānayoginā /</l>\n<l>prāṇāpānau naśyatastu manonāśena tatkṣaṇāt // NBs_16,10.14 //</l>\n</lg>\n\n<lg>\n<l>tasmātsiddhānta evaiko haṭhavijñānayoginoḥ /</l>\n<l>śāstroktamiti vijñāya nirṇayaṃ prāṇacetasoḥ // NBs_16,10.15 //</l>\n</lg>\n\n<l>prāṇāyāmaṃ muniḥ kuryānmanolayasamanvitam // NBs_16,10.16 //</l>\n\n<p><hi rend='bold'>[p. 357-]</hi></p>\n\n<lg>\n<l>athārghadānam |</l>\n<l>pūrṇāñjalimayāstryarghā bhāvanāgāṅgavāriṇā /</l>\n<l>sarvapāpaviśuddhyarthaṃ pradeyāḥ karmasākṣiṇe // NBs_16,11.1 //</l>\n</lg>\n\n<lg>\n<l>idaṃ dṛśyamahaṃ draṣṭā prathamo'rgho manīṣiṇām /</l>\n<l>brahma satyaṃ jaganmithyā dvitīyor'ghastataḥ paraḥ // NBs_16,11.2 //</l>\n</lg>\n\n<lg>\n<l>nedamastyahamevāsmi tṛtīyorghaḥ parātparaḥ /</l>\n<l>evaṃ vidhā'rghadānena cidādityaḥ prasīdati // NBs_16,11.3 //</l>\n</lg>\n\n<p><hi rend='bold'>[p. 359-]</hi></p>\n\n<lg>\n<l>atha gāyatrījapanirṇayaḥ |</l>\n<l>akhaṇḍamaṇḍalākāraṃ devaṃ jyotirmayaṃ smaran /</l>\n<l>upadeśātsadā''vṛttiriti vedāntasūtrataḥ // NBs_16,12.1 //</l>\n</lg>\n\n<lg>\n<l>tiṣṭhejjapecca gāyatrīmaṣṭottaraśatatrayam /</l>\n<l>gāyantaṃ trāyatte yasmādgāyatrī tena sā smṛtā // NBs_16,12.2 //</l>\n</lg>\n\n<lg>\n<l>antaryāmisvarūpeṇa sarvadhīvṛttinodakam /</l>\n<l>savitṛmaṇḍale dhyeyaṃ gāyatryarthaparaṃ mahaḥ // NBs_16,12.3 //</l>\n</lg>\n\n<lg>\n<l>caturviṃśatyakṣarayā gāyatryā brahmavidyayā /</l>\n<l>caturviṃśatitattvānāṃ layakṛdbrāhmaṇaḥ śuciḥ // NBs_16,12.4 //</l>\n</lg>\n\n<p><hi rend='bold'>[p. 362-]</hi></p>\n\n<lg>\n<l>athopasthānanirṇayaḥ |</l>\n<l>muniḥ prasārya saralau pralambau sapavitrakau /</l>\n<l>sāṃkhyayogau nijau bāhū upatiṣṭheta bhāskaram // NBs_16,13.1 //</l>\n</lg>\n\n<lg>\n<l>namaḥ savitre jagadekacakṣuṣe jagatprasūtisthitināśahetave /</l>\n<l>trayīmayāya triguṇātmadhāriṇe viriñcinārāyaṇaśaṅkarātmane // NBs_16,13.2 //</l>\n</lg>\n\n<p><hi rend='bold'>[p. 364-]</hi></p>\n\n<lg>\n<l>atha sahomāṅgahomanirṇayaḥ |</l>\n<l>evaṃ samāpya vidhinā prātaḥ saṃdhyāvidhiṃ muniḥ /</l>\n<l>homasyāvasaraṃ jñātvā yajñaśālāṃ tato viśet // NBs_16,14.1 //</l>\n</lg>\n\n<lg>\n<l>yajñaśālā bhūmikā syāttṛtīyā tanumānasā |</l>\n<l>savyārhānsavyataḥ kuryādasavyārhānasavyataḥ /</l>\n<l>saṃcareta tathā naiva prāyaścittīyate yathā // NBs_16,14.2 //</l>\n</lg>\n\n<lg>\n<l>atha karmātipātaḥ syāddurgatvādbrahmakarmaṇaḥ /</l>\n<l>prāyaścittavidhiṃ jñātvā tacca sadyaḥ samācaret // NBs_16,14.3 //</l>\n</lg>\n\n<p>karmātipāte prāyaścitaṃ\n<l>tatkālamiti vacanātprāyaścittāni // NBs_16,14.4 //</l></p>\n\n<lg>\n<l>atha prāyaścittāni |</l>\n<l>kṣamayaiva jayetkrodhaṃ satyenaivānṛtaṃ jayet /</l>\n<l>aśraddhāṃ śraddhayā jittvā dānaiḥ kṛpaṇatāṃ jayet // NBs_16,14.5 //</l>\n</lg>\n\n<lg>\n<l>itīme setusāmoktāścatvāraḥ setavo dṛḍhāḥ /</l>\n<l>upalakṣaṇamevaitadanyānapi tathā jayet // NBs_16,14.6 //</l>\n</lg>\n\n<lg>\n<l>utthānena jayennidrāṃ kāmaṃ saṅkalpavarjanāt /</l>\n<l>santoṣeṇa jayellobhaṃ mohaṃ bodhadṛśā jayet // NBs_16,14.7 //</l>\n</lg>\n\n<lg>\n<l>madamatsaramukhyāṃśca sarvabhūtātmabhāvanāt /</l>\n<l>anyānapi jayeddoṣānnityānityavicāraṇāt // NBs_16,14.8 //</l>\n</lg>\n\n<lg>\n<l>laye sambodhayeccittaṃ vikṣiptaṃ śamayetpunaḥ /</l>\n<l>sakaṣāyaṃ vijānīyātsamaprāptaṃ na cālayet // NBs_16,14.9 //</l>\n</lg>\n\n<lg>\n<l>nāsvādayedrasaṃ tatra niḥsaṅgaḥ prajñayā bhavet /</l>\n<l>viśedekāgrayā buddhyā siddhimevamavāpnuyāt // NBs_16,14.10 //</l>\n</lg>\n\n<lg>\n<l>uddhṛte gārhapatyāgnau tattatsaṃskārasaṃskṛte /</l>\n<l>satyarūpaḥ svayaṃ yajvā śraddhā patnī pativratā // NBs_16,14.11 //</l>\n</lg>\n\n<lg>\n<l>gṛhaṃ dehaḥ patirjīvaśchādito mohabhasmanā /</l>\n<l>jīvasya gārhapatyāgnestaduddharaṇamuttamam // NBs_16,14.12 //</l>\n</lg>\n\n<lg>\n<l>dve āhutī juhotyete agnihotravidhānataḥ /</l>\n<l>mamatāṃ prathamaṃ hutvā'hantāṃ ca juhuyāttataḥ // NBs_16,14.13 //</l>\n</lg>\n\n<lg>\n<l>hute cedāhutī ete sarvametaddhutaṃ bhavet /</l>\n<l>śraddhāpatnīsametānāṃ mumukṣāgṛhavāsinām // NBs_16,14.14 //</l>\n</lg>\n\n<p>agnihotramidaṃ nityam akṛtya pratyavaiti yat /</p>\n\n<p><hi rend='bold'>[p. 374-]</hi></p>\n\n<lg>\n<l>atha brahmayajñanirṇayaḥ |</l>\n<l>ahiṃsā satyamasteyaṃ brahmacaryāparigrahau /</l>\n<l>iti pañcāṅgulimayo yamanāmā tu satkaraḥ // NBs_16,15.1 //</l>\n</lg>\n\n<lg>\n<l>śaucaṃ saṃtoṣaḥ svādhyāyastapa īśvaradhāraṇā /</l>\n<l>iti pañcāṅgulimayo niyamo nāma satkaraḥ // NBs_16,15.2 //</l>\n</lg>\n\n<lg>\n<l>saṃpuṭīkṛtya hasto dvau munirniyamasaṃyamau /</l>\n<l>brahmastutimayaṃ sākṣādbrahmayajñaṃ samācaret // NBs_16,15.3 //</l>\n</lg>\n\n<lg>\n<l>taduktaṃ pātaṃjale |</l>\n<l>svādhyāyādyogamāsīta yogātsvādhyāyamāmanet /</l>\n<l>yogasvādhyāyasaṃpattyā paramātmā prakāśata iti // NBs_16,15.4 //</l>\n</lg>\n\n<lg>\n<l>vedaśāstrapurāṇeṣu yadyatpuṇyaphalaṃ smṛtam /</l>\n<l>sarvasmādapi saṃproktaṃ brahmayajñaphalaṃ mahat // NBs_16,15.5 //</l>\n</lg>\n\n<p><hi rend='bold'>[p. 378-]</hi></p>\n\n<lg>\n<l>atha tarpaṇanirṇayaḥ |</l>\n<l>devarṣipitṛbhūtebhyo datto yena jalāñjaliḥ /</l>\n<l>brahmaivāsmītimaṃtreṇa tarpaṇaṃ tatsutarpaṇam // NBs_16,16.1 //</l>\n</lg>\n\n<p><hi rend='bold'>[p. 379-]</hi></p>\n\n<lg>\n<l>atha devapūjānirṇayaḥ</l>\n<l>māyāśaktivilāsato na gaṇitabrahmāṇḍabhāṇḍodare krīḍākautukasaṃbhramātmakamapi pratyakprakāśātmakam /</l>\n<l>dhyātvā kiṃcidacintyacidghanarasaṃ svānandasattādvayaṃ siddhāṃtasvarasena pūjanavidhiṃ vakṣyāmi viśvātmanaḥ // NBs_16,17.1 //</l>\n</lg>\n\n<lg>\n<l>sevyaḥ śrīguruvedavākyajanitaścidbodha āvāhanaṃ sarvavyāpakatāviniścayamatiḥ pūrṇaṃ pavitrāsanam /</l>\n<l>tvatto nānyadavaimi kiṃciditi tatpuṇyāmbu pādodakaṃ tvayyevāstvacalā mameśa matirityargho'stu te suṃdaraḥ // NBs_16,17.2 //</l>\n</lg>\n\n<lg>\n<l>śītoṣṇaṃ kaṭutiktamamlamadhuraṃ kṣāraṃ vicitraṃ rasair yattasyāsya samatvabhāvamadhunā parkaḥ kṛtaścedyadi /</l>\n<l>mukhyoyaṃ madhuparka uttamarasastenāmunā sādaraṃ pūjyānāmapi pūjya eṣa paramo devaḥ sadā pūjyatām // NBs_16,17.3 //</l>\n</lg>\n\n<lg>\n<l>sarvāṅgīṇasukhāvahaṃ muhuraho yajjanmano majjanaṃ śuddhe bodhasudhāmbudhau śucitare snānaṃ viśuddhipradam /</l>\n<l>ābhānaṃ sphurati dvitīyamiva yattatsarvamācamyatām ityukto gurubhistadeṣa vidhṛtaścitte sa evācamaḥ // NBs_16,17.4 //</l>\n</lg>\n\n<lg>\n<l>śraddhā nirmamatā virāgaśucitā niḥsaṅgatā pūrṇatā bhaktipremarasaprasādaparamānandādayo ye guṇāḥ /</l>\n<l>vastrālaṅkaraṇāni tatra viduṣā deyāni viśvambhare so'haṃ bhāvamanohareṇa vidhinā yadyadyathā rocate // NBs_16,17.5 //</l>\n</lg>\n\n<lg>\n<l>advaitapratipattirātmaviṣayā sā sāmarasyāñcitā gātrālepanacārucandanamidaṃ devasya deyaṃ priyam /</l>\n<l>śāntiḥ kṣāntiralolatā saralatā nirmatsaratvādayaḥ śāstrārthā yadi na kṣatāśca vituṣāḥ śuddhāsta evākṣatāḥ // NBs_16,17.6 //</l>\n</lg>\n\n<lg>\n<l>saṃphullairnijabhāvaśuddhakusumaiḥ sadvāsanāsundaraiḥ saṃpūjyo hi maheśvaraḥ sumanasāṃ sā dhanyatā varṇitā /</l>\n<l>karmajñānamayo yadindriyagaṇaḥ kṣipto virāgānale devasyāsya daśāṅgadāhasurabhirdhūpaḥ sadā vallabhaḥ // NBs_16,17.7 //</l>\n</lg>\n\n<lg>\n<l>yasminnujjvalite na tiṣṭhati tamo bāhyaṃ na cābhyantaraṃ so'yaṃ jñānamayaḥ prakāśaparamo dīpaḥ samujjvālyatām /</l>\n<l>yadbhakṣyaṃ priyamasya yasya paramā tṛptirbhavedbhakṣaṇe dvaitaṃ tattu nivedanīyamamitaṃ naivedyamatyuttamam // NBs_16,17.8 //</l>\n</lg>\n\n<lg>\n<l>paścādācamanīyamatra vihitaṃ sadyo viśuddhipradaṃ santoṣāmṛtameva pūjanavidhau pānīyamānīyatām /</l>\n<l>yanmaitryādicatuṣṭayaṃ munimate pātañjale varṇitaṃ tāmbūlaṃ vadanaprasādajanakaṃ devāgrataḥ sthāpyatām // NBs_16,17.9 //</l>\n</lg>\n\n<lg>\n<l>niṣkāmottamadharmasaṃbhramajuṣāṃ janmāvalīnāṃ phalaṃ bhaktiḥ sā parameśvarasya padayorāvedanīyā mayā /</l>\n<l>sarvasvaṃ mama tatkileti sa mayā klṛptasya pūjāvidheḥ pūrṇatvāya nivedito nijamanaścintāmaṇirdakṣiṇā // NBs_16,17.10 //</l>\n</lg>\n\n<lg>\n<l>yāvantyeva bhuvāṃ rajāṃsyagaṇitabrahmāṇḍakoṭispṛśāṃ tāvadbhī rajasāṃ gaṇairgaṇayituṃ śakyā guṇā yasya na /</l>\n<l>tvaṃ tādṛgguṇavāṃstathāpi munibhiryannirguṇaḥ stūyase tatkiṃ staumi maheśa he śiva bhavadrūpaṃ vidūraṃ dhiyām // NBs_16,17.11 //</l>\n</lg>\n\n<lg>\n<l>śvetaṃ śyāmamiti prakāśayati cedarkaḥ sa kiṃ śyāmatāṃ śvetatvaṃ ca dadhāti tadvaditaro mugdheṣu buddheṣu yaḥ /</l>\n<l>dvaitādvaitavikalpajālakalanātītāya śuddhātmane jāgratsvānubhavaprakāśamahase devāya tasmai namaḥ // NBs_16,17.12 //</l>\n</lg>\n\n<lg>\n<l>saṃprāpyāpi padāravindapadavīmadvaitavidyāvatām etāvantamanehasaṃ na tu vayaṃ līnāḥ sadā brahmaṇi /</l>\n<l>muktānāmapi mohataḥ samarasatvadbhāvapūrṇātmanām asmākaṃ hyaparādha eva paramaḥ kṣantavya evaṃ prabho // NBs_16,17.13 //</l>\n</lg>\n\n<lg>\n<l>ātmaivāyamanantacidghanaraso nityaṃ vimuktaḥ svayaṃ ko bandhaḥ kimu bandhanaṃ kathamasau baddho vimuktaḥ katham /</l>\n<l>sānandāśru sagadgadaṃ sapulakaṃ cidbodhapūjāvidhau devasyāstu madīyavismayamayaḥ saṃpūrṇapuṣpāñjaliḥ // NBs_16,17.14 //</l>\n</lg>\n\n<p><hi rend='bold'>[p. 393-]</hi></p>\n\n<lg>\n<l>atha devapūjopayuktaśāstrārthanirṇayaḥ</l>\n<l>tyaktvā mohamayīṃ pūjāṃ pūjāṃ bodhamayīṃ kuru /</l>\n<l>candanairarcanīyo'yaṃ na tu paṅkena śaṃkaraḥ // NBs_16,18.1 //</l>\n</lg>\n\n<lg>\n<l>paricīya purā devaṃ devapūjāparo bhava /</l>\n<l>deve paricayo nāsti vada pūjā kathaṃ bhavet // NBs_16,18.2 //</l>\n</lg>\n\n<lg>\n<l>tāvatpūjāṃ na manute yāvatparicayo na hi /</l>\n<l>jāte paricaye devaḥ pūjāmapi na kāṅkṣati // NBs_16,18.3 //</l>\n</lg>\n\n<lg>\n<l>pakṣadvaye'pi paśyāmi pūjāṃ devasya durghaṭām /</l>\n<l>pūjyapūjakatā na jñe mūrkhastvajñānasūtakī // NBs_16,18.4 //</l>\n</lg>\n\n<lg>\n<l>na jāne kva palāyante dhūpadīpākṣatādayaḥ /</l>\n<l>asmākaṃ devapūjāyāṃ deva evāvaśiṣyate // NBs_16,18.5 //</l>\n</lg>\n\n<lg>\n<l>devānusaṃdhānadhiyā vismṛte pūjanakrame /</l>\n<l>pūjāyāṃ jāyate vighnaḥ pūrṇapūjāphalaṃ hi tat // NBs_16,18.6 //</l>\n</lg>\n\n<lg>\n<l>ānandaghanagovindapūjanārambhakarmaṇi /</l>\n<l>bodhe sphurati mohātmā yajamānaḥ palāyitaḥ // NBs_16,18.7 //</l>\n</lg>\n\n<p><hi rend='bold'>[p. 397-]</hi></p>\n\n<lg>\n<l>atha pañca mahāyajñāḥ</l>\n<l>jñānaniṣṭhā kṣamā satyaṃ vivekaḥ paripūrṇatā /</l>\n<l>ete pañca mahāyajñāḥ saṃmatā brahmavedinām // NBs_16,19.1 //</l>\n</lg>\n\n<p><hi rend='bold'>[p. 398-]</hi></p>\n\n<lg>\n<l>athopayajñanirṇayaḥ</l>\n<l>etasyāṃ dinacaryāyāṃ prāpte parvaṇi parvaṇi /</l>\n<l>madhye madhye copayajñāḥ kartavyā dīkṣitena hi // NBs_16,20.1 //</l>\n</lg>\n\n<lg>\n<l>yatpuroḍāśatāṃ yāti kālakhaṇḍaṃ manaḥ paśoḥ /</l>\n<l>karttavyāstādṛśā yajñā devendraprītihetave // NBs_16,20.2 //</l>\n</lg>\n\n<lg>\n<l>ekīkṛtya suparṇau dvau cīyate cetsuparṇacit /</l>\n<l>jīyate tanmunīndreṇa śatasyāgnicitāṃ phalam // NBs_16,20.3 //</l>\n</lg>\n\n<p><hi rend='bold'>[p. 400-]</hi></p>\n\n<lg>\n<l>atha nityadānam |</l>\n<l>samādhitīrthe muninā grahaṇe caṃdrasūryayoḥ /</l>\n<l>dattamātmasamaṃ hema pātrāya paramātmane // NBs_16,21.1 //</l>\n</lg>\n\n<p><hi rend='bold'>[p. 402-]</hi></p>\n\n<lg>\n<l>atha madhyāhnasandhyā |</l>\n<l>darśanasparśanaghrāṇarasanaśravaṇādiṣu /</l>\n<l>yaścaitanyacamatkāro munermādhyāhnikaṃ tu tat // NBs_16,22.1 //</l>\n</lg>\n\n<p><hi rend='bold'>[p. 403-]</hi></p>\n\n<lg>\n<l>atha vaiśvadevaḥ |</l>\n<l>ātmā viśvasya devo'yaṃ viśvena haviṣejyate /</l>\n<l>tatkarma vaiśvadevākhyaṃ sarvasūnānivṛttaye // NBs_16,23.1 //</l>\n</lg>\n\n<p><hi rend='bold'>[p. 404-]</hi></p>\n\n<lg>\n<l>atha balidānam |</l>\n<l>navadvārāṃ purīmetāmāśritebhyo dayālunā /</l>\n<l>bhūtebhyo'pi balirdeyaḥ khānapānādilakṣaṇaḥ // NBs_16,24.1 //</l>\n</lg>\n\n<p><hi rend='bold'>[p. 405-]</hi></p>\n\n<lg>\n<l>atha bhojanavidhiḥ |</l>\n<l>gurubhiśca satīrthyaiśca śiṣyaiśca sahitastathā /</l>\n<l>surasaṃ cāru bhoktavyaṃ jñānapīyūṣamuttamam // NBs_16,25.1 //</l>\n</lg>\n\n<p><hi rend='bold'>[p. 406-]</hi></p>\n\n<lg>\n<l>atha tāmbūlagrahaṇanirṇayaḥ |</l>\n<l>satyaṃ priyaṃ ca pathyaṃ ca brahmacarcā''tmakaṃ vacaḥ /</l>\n<l>tāmbūlagrahaṇaṃ kāryaṃ vadanaṃ yena rājate // NBs_16,26.1 //</l>\n</lg>\n\n<p><hi rend='bold'>[p. 407-]</hi></p>\n\n<lg>\n<l>atha vāmakukṣiśayananirṇayaḥ |</l>\n<l>yāvaccharīrapatanaṃ prācīnaiḥ karmabhiḥ kṛtau /</l>\n<l>yogakṣemau na cintyau hi niryogakṣema ātmavān // NBs_16,27.1 //</l>\n</lg>\n\n<lg>\n<l>samādhiśayane śubhre sukhanidrāṃ vidhāya ca /</l>\n<l>kṣaṇaṃ viśramya tatpaścātpurāṇaśravaṇaṃ caret // NBs_16,27.2 //</l>\n</lg>\n\n<p><hi rend='bold'>[p. 409-]</hi></p>\n\n<lg>\n<l>atha purāṇaśravaṇanirṇayaḥ |</l>\n<l>atha bhārataśravaṇanirṇayaḥ |</l>\n<l>aṣṭādaśādhyāyamayī yatra gītā nirūpitā /</l>\n<l>sarvopaniṣadāṃ tattvaṃ tanmahābhārataṃ śṛṇu // NBs_16,28.1.1 //</l>\n</lg>\n\n<lg>\n<l>bhārate vyāsamuninā kathānāṃ vistaraḥ kṛtaḥ /</l>\n<l>kathāmātramidaṃ viśvamiti tena prakāśitam // NBs_16,28.1.2 //</l>\n</lg>\n\n<lg>\n<l>samāpte bhārate granthe śāntiparva nirūpitam /</l>\n<l>taduktaṃ sarvaśāstrāṇāṃ śāntau parisamāpanam // NBs_16,28.1.3 //</l>\n</lg>\n\n<lg>\n<l>nānākhyānairmahāramyā mokṣadharmā nirūpitāḥ /</l>\n<l>taduktaṃ sarvadharmāṇāṃ mokṣadharmā parā matāḥ // NBs_16,28.1.4 //</l>\n</lg>\n\n<p><hi rend='bold'>[p. 412-]</hi></p>\n\n<lg>\n<l>atha bhāgavataśravaṇanirṇayaḥ |</l>\n<l>vṛttigopījanaiḥ krīḍanbrahmacaryaṃ na muñcati /</l>\n<l>yatrāntarātmā gopālastadbhāgavatamuttamam // NBs_16,28.2.1 //</l>\n</lg>\n\n<lg>\n<l>bālānāṃ bhakṣikā bhīmā pūtanā duṣṭavāsanā /</l>\n<l>kṛṣṇena rudhiraṃ pītvā prāpitā sāpi tatpadam // NBs_16,28.2.2 //</l>\n</lg>\n\n<lg>\n<l>abalānāṃ svanāthānāmamṛtatvāya viṣṇunā /</l>\n<l>tāḍitaḥ kālasarpo'pi sarvamānanditaṃ jagat // NBs_16,28.2.3 //</l>\n</lg>\n\n<lg>\n<l>brāhmaṇā iva tā gāvastīrasthā vanyavṛttayaḥ /</l>\n<l>mohājagaranirgīrṇā govindena samuddhṛtāḥ // NBs_16,28.2.4 //</l>\n</lg>\n\n<lg>\n<l>sa mūrttimānahaṅkāraḥ kaṃso nāma mahābalaḥ /</l>\n<l>svayamutpatya kṛṣṇena dhṛtvā'sau vinipātitaḥ // NBs_16,28.2.5 //</l>\n</lg>\n\n<p><hi rend='bold'>[p. 417-]</hi></p>\n\n<lg>\n<l>atha rāmāyaṇaśravaṇanirṇayaḥ |</l>\n<l>ābhāsareṇubhistadvajjaḍaṃ dehādi cetati /</l>\n<l>ahilyā'pi śilā yadvadrāmasya padapāṃsubhiḥ // NBs_16,28.3.1 //</l>\n</lg>\n\n<lg>\n<l>vānaro yatprasādena saṃtīrṇaḥ kṣārasāgaram /</l>\n<l>naraḥ kiṃ tatprasādena na taredbhavasāgaram // NBs_16,28.3.2 //</l>\n</lg>\n\n<lg>\n<l>prāha rāmastaransindhuṃ śilārūpeṇa setunā /</l>\n<l>saṃsārasindhutaraṇaṃ nirvikalpasamādhinā // NBs_16,28.3.3 //</l>\n</lg>\n\n<lg>\n<l>śāntisītā samānītā nihato moharāvaṇaḥ /</l>\n<l>ātmārāmeṇa rāmeṇa tadrāmāyaṇamuttamam // NBs_16,28.3.4 //</l>\n</lg>\n\n<lg>\n<l>ramante yogino yasminramate yogināṃ hṛdi /</l>\n<l>tārakaṃ brahma rāmākhyaṃ ramatāṃ hṛdaye mama // NBs_16,28.3.5 //</l>\n</lg>\n\n<p><hi rend='bold'>[p. 421-]</hi></p>\n\n<p>aṣṭādaśavidyāsthānanirṇayaḥ |\n<lg>\n<l>taduktaṃ yājñavalkyasmṛtau</l>\n<l>purāṇanyāyamīmāṃsādharmaśāstrāṅgamiśritāḥ /</l>\n<l>vedāḥ sthānāni vidyānāṃ dharmasya ca caturdaśa // NBs_16,28.4.1 //</l>\n</lg></p>\n\n<l>āyurvedo dhanurvedo gāndharvaṃ cārthaśāstrakam // NBs_16,28.4.2 //</l>\n\n<p>ityāṣṭādaśavidyāsthānāni</p>\n\n<p><hi rend='bold'>[p. 422-]</hi></p>\n\n<lg>\n<l>atha purāṇanirṇayaḥ |</l>\n<l>na ghanā prītirutpannā purāṇapuruṣe yadi /</l>\n<l>tadā'ṣṭādaśabhedena purāṇaśravaṇena kim // NBs_16,28.4,1.1 //</l>\n</lg>\n\n<lg>\n<l>purāṇo'pi na jīrṇo yaḥ sa purāṇastu na śrutaḥ /</l>\n<l>kāyaḥ purāṇatāṃ prāptaḥ purāṇaśravaṇena kim // NBs_16,28.4,1.2 //</l>\n</lg>\n\n<p><hi rend='bold'>[p. 423-]</hi></p>\n\n<lg>\n<l>nyāyaśāstranirṇayaḥ |</l>\n<l>yadā''tmatattve vimale viśrāntiracalā bhavet /</l>\n<l>sa eva nyāya ityuktaḥ śeṣaṃ tvanyāyalakṣaṇam // NBs_16,28.4,2.1 //</l>\n</lg>\n\n<lg>\n<l>acintanaṃ padārthānāṃ nyāyaṃ nyāyavido viduḥ /</l>\n<l>anyāyamārgarasikaḥ sa kathaṃ nyāyaśāstravit // NBs_16,28.4,2.2 //</l>\n</lg>\n\n<lg>\n<l>svayaṃ yattārkikaḥ prāha tarko'niṣṭaprasañjanam /</l>\n<l>tattārkikasya tarkeṇa kathamiṣṭaṃ prasajjyate // NBs_16,28.4,2.3 //</l>\n</lg>\n\n<lg>\n<l>na tarkitaṃ paraṃ brahma medhayā tīkṣṇatarkayā /</l>\n<l>tadā kutārkikasyāsya tarkakarkaśatā vṛthā // NBs_16,28.4,2.4 //</l>\n</lg>\n\n<lg>\n<l>ṣoḍaśāpi padārthāste tvayā tārkika tarkitāḥ /</l>\n<l>tarko nāvasthitastarhi tarkātīte manaḥ kuru // NBs_16,28.4,2.5 //</l>\n</lg>\n\n<p><hi rend='bold'>[p. 426-]</hi></p>\n\n<lg>\n<l>vaiśeṣikādinirṇayaḥ |</l>\n<l>atha tarkaprasaṅgena nirṇayaḥ kriyate'dhunā /</l>\n<l>vaiśeṣikasya sāṃkhyasya tathā pātañjalasya ca // NBs_16,28.4,3.1 //</l>\n</lg>\n\n<p><hi rend='bold'>[p. 427-]</hi></p>\n\n<lg>\n<l>tatra prathamaṃ vaiśeṣikanirṇayaḥ |</l>\n<l>saviśeṣāḥ padārthā ye tatra vaiśeṣikaḥ kṛtī /</l>\n<l>nirviśeṣaṃ paraṃ brahma tatra vaiśeṣikasya kim // NBs_16,28.4,3.1,1 //</l>\n</lg>\n\n<lg>\n<l>muktaṃ sādharmyavaidharmyaistattvajñānaṃ hi muktaye /</l>\n<l>sādharmyavaidharmyakṛtaṃ tattvajñānaṃ na muktaye // NBs_16,28.4,3.1,2 //</l>\n</lg>\n\n<lg>\n<l>śrutiḥ sarvapadārthānāṃ vismṛtyā muktimāha yat /</l>\n<l>tarhi sarvapadārthānāṃ cintanaiḥ kiṃ prayojanam // NBs_16,28.4,3.1,3 //</l>\n</lg>\n\n<lg>\n<l>kathaṃ sādharmyavaidharmye tattvajñānasya kāraṇam /</l>\n<l>na ca sādharmyavaidharmyamadvaye paramātmani // NBs_16,28.4,3.1,4 //</l>\n</lg>\n\n<lg>\n<l>padārthānāṃ vivekena paramātmā prakāśate /</l>\n<l>iti cedvadasi prājña tarhīdaṃ mama saṃmatam // NBs_16,28.4,3.1,5 //</l>\n</lg>\n\n<lg>\n<l>baddhamuktavyavasthāyāṃ nānātmāno na vastutaḥ /</l>\n<l>nānā''tmāno vyavasthāna ityāha munigautamaḥ // NBs_16,28.4,3.1,6 //</l>\n</lg>\n\n<lg>\n<l>kalpanāgauravaṃ doṣaḥ kalpanālāghavaṃ guṇaḥ /</l>\n<l>iti yattārkikairuktaṃ tadeva mama rocate // NBs_16,28.4,3.1,7 //</l>\n</lg>\n\n<p><hi rend='bold'>[p. 432-]</hi></p>\n\n<lg>\n<l>atha sāṃkhyanirṇayaḥ |</l>\n<l>asaṃkhyāḥ sāṃkhya tatvānāṃ saṃkhyāḥ saṃkhyātavānasi /</l>\n<l>kiṃ sāṃkhyasaṃkhyayā brahma saṃkhyātītaṃ vicintaya // NBs_16,28.4,4.1 //</l>\n</lg>\n\n<lg>\n<l>tattvajñānaṃ tvayā proktaṃ tattvajñānaṃ mataṃ mama /</l>\n<l>tattvātītasya vijñānaṃ tattvajñānaṃ hi muktaye // NBs_16,28.4,4.2 //</l>\n</lg>\n\n<lg>\n<l>puruṣasya parīkṣārthaṃ mayā saṃkhyā nirūpitā /</l>\n<l>sāṃkhya evaṃ yadi prāha tarhīdaṃ mama saṃmatam // NBs_16,28.4,4.3 //</l>\n</lg>\n\n<lg>\n<l>puruṣān na paraṃ kiñcitsā kāṣṭhā sā parā gatiḥ /</l>\n<l>puruṣaṃ paśya re sāṃkhya saṃkhyayā kiṃ prayojanam // NBs_16,28.4,4.4 //</l>\n</lg>\n\n<p><hi rend='bold'>[p. 435-]</hi></p>\n\n<lg>\n<l>atha pātañjalanirṇayaḥ |</l>\n<l>yogasiddhiprasakto'yaṃ pātañjalapariśramaḥ /</l>\n<l>kalākauśalamevedaṃ na svarūpasthitirhi sā // NBs_16,28.4,5.1 //</l>\n</lg>\n\n<lg>\n<l>re yogasiddha jīvānāṃ kāyavyūho na durlabhaḥ /</l>\n<l>videhamuktatā siddhiḥ kāyavyūho na siddhaye // NBs_16,28.4,5.2 //</l>\n</lg>\n\n<lg>\n<l>he yogasiddha jānāsi parakāyapraveśanam /</l>\n<l>paraṃ tu naiva jānāsi parakāyapraveśanam // NBs_16,28.4,5.3 //</l>\n</lg>\n\n<lg>\n<l>bhūtādayo'pi jānanti parakāyapraveśanam /</l>\n<l>sā siddhirnaiva bandhaḥ sā yaddhi kāyapraveśanam // NBs_16,28.4,5.4 //</l>\n</lg>\n\n<lg>\n<l>avaśyaṃ maraṇaṃ tarhi kīdṛśī cirajīvitā /</l>\n<l>janmamṛtyujarādhvaṃsi tvaṃ vijñānāmṛtaṃ piba // NBs_16,28.4,5.5 //</l>\n</lg>\n\n<lg>\n<l>paracittasthitaṃ vastu tvayā jñātaṃ tataśca kim /</l>\n<l>svacittasaṃsthitaṃ vastu paraṃ brahma vilokaya // NBs_16,28.4,5.6 //</l>\n</lg>\n\n<lg>\n<l>nikaṭasthasyātmanaścenna syācchravaṇadarśanam /</l>\n<l>kā siddhiḥ sā tu yā siddhirdūraśravaṇadarśanam // NBs_16,28.4,5.7 //</l>\n</lg>\n\n<lg>\n<l>bhavanti vāyasādīnāmapi khecaratā''dayaḥ /</l>\n<l>siddhibhirnaiva sidhyeta siddhibhiḥ kiṃ prayojanam // NBs_16,28.4,5.8 //</l>\n</lg>\n\n<lg>\n<l>na siddhiryogasiddhirhi balavīryādisiddhikṛt /</l>\n<l>etena yogaḥ pratyukta iti vedāntabhāṣitam // NBs_16,28.4,5.9 //</l>\n</lg>\n\n<lg>\n<l>siddhirātmaparijñānamantarāyāstu siddhayaḥ /</l>\n<l>iti cedyogavitprāha matamasmākameva tat // NBs_16,28.4,5.10 //</l>\n</lg>\n\n<p><hi rend='bold'>[p. 442-]</hi></p>\n\n<lg>\n<l>atha mīmāṃsānirṇayaḥ |</l>\n<l>kaṣṭaṃ karmetyayaṃ nyāyo mato mīmāṃsakasya cet /</l>\n<l>ātmanaḥ kleśabhāgitvaṃ tenaivāṃgīkṛtaṃ tadā // NBs_16,28.4,6.1 //</l>\n</lg>\n\n<lg>\n<l>mīmāṃsakaḥ satyamāha kaṣṭaṃ karmeti karmavit /</l>\n<l>tarhi tasyāpi jijñāsyaṃ brahmāniṣṭanivṛttaye // NBs_16,28.4,6.2 //</l>\n</lg>\n\n<lg>\n<l>karmaṇā saṃbhavejjanma janmanā karmasaṃbhavaḥ /</l>\n<l>tarhi karmajaḍasyāsya janmamuktiḥ kathaṃ bhavet // NBs_16,28.4,6.3 //</l>\n</lg>\n\n<lg>\n<l>muktiprādhānyamevāsti bodhaprādhānyavādinām /</l>\n<l>janmaprādhānyamevāsti karmaprādhānyavādinām // NBs_16,28.4,6.4 //</l>\n</lg>\n\n<lg>\n<l>yaḥ svayaṃ karmajāḍyena yajñeṣvanadhikārataḥ /</l>\n<l>niṣkāmamaśuciprāyaṃ jagāda sa kathaṃ śuciḥ // NBs_16,28.4,6.5 //</l>\n</lg>\n\n<lg>\n<l>śuddhikṛtkāmanirmuktaṃ karma mīmāṃsitaṃ vadet /</l>\n<l>tatkāmyakarmamīmāṃsā kevalaṃ kaṣṭarūpiṇī // NBs_16,28.4,6.6 //</l>\n</lg>\n\n<lg>\n<l>karmabhiścetasaḥ śuddhiḥ śuddhyā vijñānamāpyate /</l>\n<l>iti cetkarmaṭhaḥ prāha tarhīdaṃ mama saṃmatam // NBs_16,28.4,6.7 //</l>\n</lg>\n\n<p><hi rend='bold'>[p. 447-]</hi></p>\n\n<lg>\n<l>atha dharmaśāstranirṇayaḥ |</l>\n<l>dharmaśāstravicāreṇa mokṣadharmo mahāphalaḥ /</l>\n<l>nehābhikramanāśosti pratyavāyo na vidyate // NBs_16,28.4,7.1 //</l>\n</lg>\n\n<lg>\n<l>tathā ca yājñavalkyaḥ |</l>\n<l>ijyā''cāradamāhiṃsādānasvādhyāyakarmaṇām /</l>\n<l>ayameva paro dharmo yadyogenātmadarśanam // NBs_16,28.4,7.2 //</l>\n</lg>\n\n<p><hi rend='bold'>[p. 449-]</hi></p>\n\n<lg>\n<l>atha śrautasmārttanirṇayaḥ |</l>\n<l>śravaṇaṃ śrautamityuktaṃ smaraṇaṃ smārttamucyate /</l>\n<l>śravaṇaṃ mananaṃ ceti śrautasmārttavinirṇayaḥ // NBs_16,28.4,8.1 //</l>\n</lg>\n\n<lg>\n<l>śrutaṃ śrīguruvaktrebhyaḥ smṛtameva na vismṛtam /</l>\n<l>śrautasmārtamidaṃ yeṣāṃ śrautasmārttavido hi te // NBs_16,28.4,8.2 //</l>\n</lg>\n\n<p><hi rend='bold'>[p. 450-]</hi></p>\n\n<lg>\n<l>athāṅgāni |</l>\n<l>śikṣā kalpo vyākaraṇaṃ niruktaṃ chanda eva ca /</l>\n<l>jyotiṣaṃ ca ṣaḍaṅgāni teṣāmeva vinirṇayaḥ // NBs_16,28.4,9.1 //</l>\n</lg>\n\n<lg>\n<l>atha śikṣānirṇayaḥ |</l>\n<l>śuddho videhabhāvena śikṣitaḥ śikṣayā yayā /</l>\n<l>sā śikṣā yadi na prāptā śikṣayā śikṣitaṃ kimu // NBs_16,28.4,9.2 //</l>\n</lg>\n\n<p><hi rend='bold'>[p. 452-]</hi></p>\n\n<lg>\n<l>atha kalpasūtranirṇayaḥ |</l>\n<l>kalpānāṃ prathamaḥ kalpo nirvikalpamidaṃ na cet /</l>\n<l>vikalpasaṃkalpamayaiḥ kalpasūtraiḥ kimarjitam // NBs_16,28.4,10.1 //</l>\n</lg>\n\n<lg>\n<l>kalpako yena kalpena brahmabhūyāya kalpate /</l>\n<l>sa kalpo naiva kḷptaścetkalpasūtraṃ nirarthakam // NBs_16,28.4,10.2 //</l>\n</lg>\n\n<p><hi rend='bold'>[p. 454-]</hi></p>\n\n<lg>\n<l>atha vyākaraṇanirṇayaḥ |</l>\n<l>padavyutpattiranveṣyā mahāvākyārthabuddhaye /</l>\n<l>sa eva yadi na jñātastarhi vyākaraṇena kim // NBs_16,28.4,11.1 //</l>\n</lg>\n\n<lg>\n<l>yenedaṃ vyākṛtaṃ viśvaṃ tadeva vyākṛtaṃ na cet /</l>\n<l>bṛhanno vetti yattarhi taddhi vyākaraṇena kim // NBs_16,28.4,11.2 //</l>\n</lg>\n\n<lg>\n<l>yatastu pariniṣpannaiḥ śabdaiḥ śāstrānmuhurmuhuḥ /</l>\n<l>heyādeyau na vijñātau tarhi vyākaraṇena kiṃ // NBs_16,28.4,11.3 //</l>\n</lg>\n\n<p><hi rend='bold'>[p. 456-]</hi></p>\n\n<lg>\n<l>atha niruktanirṇayaḥ</l>\n<l>niruktaṃ cidavasthānaṃ niruktaṃ bodhanaṃ citaḥ /</l>\n<l>tanniruktaṃ na cedveda niruktasya kimuktibhiḥ // NBs_16,28.4,12.1 //</l>\n</lg>\n\n<p><hi rend='bold'>[p. 457-]</hi></p>\n\n<lg>\n<l>atha cchandonirṇayaḥ |</l>\n<l>tacchando yadi na jñātaṃ svacchando yena khelati /</l>\n<l>yarastajabhnamopetaiśchandobhiḥ kiṃ prayojanam // NBs_16,28.4,13.1 //</l>\n</lg>\n\n<p><hi rend='bold'>[p. 458-]</hi></p>\n\n<lg>\n<l>atha jyautiṣanirṇayaḥ |</l>\n<l>jyotiṣā yena sūryādi jyotirbhāti na vetti tat /</l>\n<l>yadi yena tadā tena jyotirgranthena kiṃ kṛtam // NBs_16,28.4,14.1 //</l>\n</lg>\n\n<p><hi rend='bold'>[p. 459-]</hi></p>\n\n<lg>\n<l>atha vedāḥ |</l>\n<l>tatrādāvṛgvedanirṇayaḥ |</l>\n<l>yaḥ parānandadaḥ svātmā taṃ tvā vayaṃ yajāmahe /</l>\n<l>ityāhuto na viśvātmā ṛcā hautreṇa kiṃ tadā // NBs_16,28.4,15.1 //</l>\n</lg>\n\n<p><hi rend='bold'>[p. 460-]</hi></p>\n\n<lg>\n<l>atha yajurvedanirṇayaḥ |</l>\n<l>lohitā dhavalā kṛṣṇā prajāheturajā yadi /</l>\n<l>nopālabdhā brahmasattre yajuṣā''dhvaryaveṇa kim // NBs_16,28.4,16.1 //</l>\n</lg>\n\n<p><hi rend='bold'>[p. 461-]</hi></p>\n\n<lg>\n<l>atha sāmavedanirṇayaḥ |</l>\n<l>chāndogyenopaniṣadā premagadgadayā girā /</l>\n<l>sāmnā gītaṃ na cedbrahma sāmodgātreṇa kiṃ tadā // NBs_16,28.4,17.1 //</l>\n</lg>\n\n<p><hi rend='bold'>[p. 462-]</hi></p>\n\n<lg>\n<l>athātharvaṇavedanirṇayaḥ |</l>\n<l>ātharvaṇī brahmavidyā pippalādamukhāccyutā /</l>\n<l>camatkṛtā na hṛdaye kiṃ phalaṃ tarhyatharvabhiḥ // NBs_16,28.4,18.1 //</l>\n</lg>\n\n<p><hi rend='bold'>[p. 464-]</hi></p>\n\n<lg>\n<l>athāyurvedanirṇayaḥ |</l>\n<l>jñānāmṛtaṃ na cetpītamamṛtatvaṃ na sādhitam /</l>\n<l>mṛtyureva punaḥ prāpta āyurvedo nirarthakaḥ // NBs_16,28.4,19.1 //</l>\n</lg>\n\n<p><hi rend='bold'>[p. 465-]</hi></p>\n\n<lg>\n<l>atha dhanurvedanirṇayaḥ |</l>\n<l>praṇavenaiva dhanuṣā prabodhena śareṇa ca /</l>\n<l>lakṣyaṃ brahma na cedviddhaṃ dhanurvedo nirarthakaḥ // NBs_16,28.4,20.1 //</l>\n</lg>\n\n<p><hi rend='bold'>[p. 466-]</hi></p>\n\n<lg>\n<l>atha gāndharvanirṇayaḥ |</l>\n<l>ātmā kalena gītena gāndhāreṇa svareṇa hi /</l>\n<l>na cedgandharvavadgīto gāndharveṇa kṛtaṃ kimu // NBs_16,28.4,21.1 //</l>\n</lg>\n\n<p><hi rend='bold'>[p. 467-]</hi></p>\n\n<lg>\n<l>athārthaśāstranirṇayaḥ |</l>\n<l>anarthāḥ sarva evārthāḥ sadarthaḥ paramārthadṛk /</l>\n<l>paramārtho na labdhaścedarthaśāstraṃ nirarthakam // NBs_16,28.4,22.1 //</l>\n</lg>\n\n<p><hi rend='bold'>[p. 468-]</hi></p>\n\n<lg>\n<l>atha sāyaṃsandhyānirṇayaḥ |</l>\n<l>itthaṃ jñānavinodena vedaśāstrakutūhalaiḥ /</l>\n<l>divasaṃ sakalaṃ yātaṃ sāyaṃsandhyā samāgatā // NBs_16,29.1 //</l>\n</lg>\n\n<lg>\n<l>evameva kiyatkālaṃ vyavahārāvalokinaḥ /</l>\n<l>punaḥ samādhau sandhānaṃ sāyaṃsandhyā hi sā smṛtā // NBs_16,29.2 //</l>\n</lg>\n\n<p><hi rend='bold'>[p. 469-]</hi></p>\n\n<lg>\n<l>atha niśāvyavahāranirṇayaḥ |</l>\n<l>yāte'tha vyavahāranāmni divase bhukte ca sandhyāsukhe jātāyāṃ niśi niścalena manasā datvā kapāṭārgalāḥ /</l>\n<l>pītvā saṃprati śuddhabodhamadhuraṃ kṣīraṃ yatheṣṭaṃ yuvā paryaṅke susamādhināmani muhuḥ kāñcidbhunakti priyām // NBs_16,30.1 //</l>\n</lg>\n\n<lg>\n<l>tanvaṅgīṃ taruṇīṃ vilāsarasikāṃ citte camatkāriṇīṃ jāte premaṇi nityameva sukhadāmānandalīlāmayīm /</l>\n<l>khelantīmurasi priyāṃ nijakalāmāliṅgya tatsaṅgamād bhogīndratvamupāgataḥ sukhanidhiryogīndracūḍāmaṇiḥ // NBs_16,30.2 //</l>\n</lg>\n\n<p><hi rend='bold'>[p. 472-]</hi></p>\n\n<lg>\n<l>atha munīndradinacaryāvicāraphalanirūpaṇam |</l>\n<l>munīndradinacaryeyaṃ cintanīyā dine dine /</l>\n<l>na cirāccintanenāsyā naro niścintatāṃ vrajet // NBs_16,31.1 //</l>\n</lg>\n\n<lg>\n<l>sādhyasādhanasaṃbandhaphalasaṃskārayuktibhiḥ /</l>\n<l>jñātāyāṃ samyagetasyāṃ jñātavyaṃ nāvaśiṣyate // NBs_16,31.2 //</l>\n</lg>\n\n<lg>\n<l>munīndradinacaryeyaṃ munīndrairapi durvacā /</l>\n<l>mama vācālatāṃ tatra kṣamyatāṃ pārvatīpatiḥ // NBs_16,31.3 //</l>\n</lg>\n\n<p><hi rend='bold'>[p. 475-]</hi></p>\n\n<lg>\n<l>nirañjanapañcāśatkam</l>\n<l>yatra pramāṇaṃ vedāntā anubhūtistathā satām /</l>\n<l>devo nirañjanaḥ so'yaṃ bodhasāre nirūpyate // NBs_17.1 //</l>\n</lg>\n\n<lg>\n<l>ahamajño na jānāmi māmahaṃ kohamityuta /</l>\n<l>ajñānaprabhavo bhāva ātmā śuddho nirañjanaḥ // NBs_17.2 //</l>\n</lg>\n\n<lg>\n<l>yadiyaṃ brahmaviṣayā jīvasya dhyeyatāmatiḥ /</l>\n<l>sa hi bhrāntimayo bhāva ātmā śuddho nirañjanaḥ // NBs_17.3 //</l>\n</lg>\n\n<lg>\n<l>tribhirguṇairnibaddho'haṃ saṃsāre saṃsarāmyaham /</l>\n<l>ityādyāḥ prākṛtā bhāvāḥ ātmā śuddho nirañjanaḥ // NBs_17.4 //</l>\n</lg>\n\n<lg>\n<l>manobuddhirahaṅkāraścittaṃ ceti catuṣṭayam /</l>\n<l>antaḥkaraṇajā bhāvā ātmā śuddho nirañjanaḥ // NBs_17.5 //</l>\n</lg>\n\n<lg>\n<l>yacca saṅkalpyate pūrvaṃ saṅkalpya ca vikalpyate /</l>\n<l>ete manobhavā bhāvā ātmā śuddho nirañjanaḥ // NBs_17.6 //</l>\n</lg>\n\n<lg>\n<l>idamitthamidaṃ netthamiti niścīyate tu yat /</l>\n<l>sa hi buddhimayo bhāva ātmā śuddho nirañjanaḥ // NBs_17.7 //</l>\n</lg>\n\n<lg>\n<l>jñatvakartṛtvabhoktṛtvavadhyaghātakatādayaḥ /</l>\n<l>ahaṅkārabhavā bhāvā ātmā śuddho nirañjanaḥ // NBs_17.8 //</l>\n</lg>\n\n<lg>\n<l>smṛtiḥ pūrvānubhūtasya pratyabhijñā ca tādṛśī /</l>\n<l>ete cittabhavā bhāvā ātmā śuddho nirañjanaḥ // NBs_17.9 //</l>\n</lg>\n\n<lg>\n<l>ye viśvataijasaprājñā jāgratsvapnasuṣuptiṣu /</l>\n<l>avasthābhedajā bhāvā ātmā śuddho nirañjanaḥ // NBs_17.10 //</l>\n</lg>\n\n<lg>\n<l>nidrā''lasyaṃ pramādaśca parimoho viṣādakaḥ /</l>\n<l>ete tamobhavā bhāvā ātmā śuddho nirañjanaḥ // NBs_17.11 //</l>\n</lg>\n\n<lg>\n<l>śamo vivekaḥ saumyatvaṃ prakāśaśca prasannatā /</l>\n<l>ete sattvamayā bhāvā ātmā śuddho nirañjanaḥ // NBs_17.12 //</l>\n</lg>\n\n<lg>\n<l>lobhaścañcalatā'kṣāṇāmāraṃbhaḥ karmaṇāmapi /</l>\n<l>ete rajobhavā bhāvā ātmā śuddho nirañjanaḥ // NBs_17.13 //</l>\n</lg>\n\n<lg>\n<l>vidhiśca ca pratiṣedhaśca dharmādharmau śubhāśubham /</l>\n<l>kartṛtvabhāvitā bhāvā ātmā śuddho nirañjanaḥ // NBs_17.14 //</l>\n</lg>\n\n<lg>\n<l>kṛtiḥ kāryaṃ ca karaṇaṃ tatra ceṣṭāḥ pṛthagvidhāḥ /</l>\n<l>kartṛtvasyānugā bhāvā ātmā śuddho nirañjanaḥ // NBs_17.15 //</l>\n</lg>\n\n<lg>\n<l>śabdaḥ sparśaśca rūpaṃ c raso gandhaśca pañcamaḥ /</l>\n<l>pañcabhūtodbhavā bhāvā ātmā śuddho nirañjanaḥ // NBs_17.16 //</l>\n</lg>\n\n<lg>\n<l>ākāśamanilastejastoyamurvī ca pañcamī /</l>\n<l>pañcabhūtamayā bhāvā ātmā śuddho nirañjanaḥ // NBs_17.17 //</l>\n</lg>\n\n<lg>\n<l>śrotraṃ tvaṅnayanaṃ jihvā gaṃdhagrāhaśca pañcamaḥ /</l>\n<l>jñānendriyamayā bhāvā ātmā śuddho nirañjanaḥ // NBs_17.18 //</l>\n</lg>\n\n<lg>\n<l>vākpāṇipādau pāyuśca tathopasthaśca pañcamaḥ /</l>\n<l>karmendriyamayā bhāvā ātmā śuddho nirañjanaḥ // NBs_17.19 //</l>\n</lg>\n\n<lg>\n<l>dhvanirvarṇavibhedā ya āhatānāhatādayaḥ /</l>\n<l>śabdabhedamayā bhāvā ātmā śuddho nirañjanaḥ // NBs_17.20 //</l>\n</lg>\n\n<lg>\n<l>niṣādaṛṣabhagāndhāraṣaḍjamadhyamadhaivatāḥ /</l>\n<l>svarabhedamayā bhāvā ātmā śuddho nirañjanaḥ // NBs_17.21 //</l>\n</lg>\n\n<lg>\n<l>śītoṣṇamṛdukāṭhinyatīkṣṇarūkṣādibhedataḥ /</l>\n<l>sparśabhedamayā bhāvā ātmā śuddho nirañjanaḥ // NBs_17.22 //</l>\n</lg>\n\n<lg>\n<l>raktaṃ pītaṃ sitaṃ kṛṣṇaṃ haritaṃ citramityapi /</l>\n<l>rūpabhedamayā bhāvā ātmā śuddho nirañjanaḥ // NBs_17.23 //</l>\n</lg>\n\n<lg>\n<l>kaṭuḥ kaṣāyo madhuro lavaṇo'mlaśca tiktakaḥ /</l>\n<l>rasabhedamayā bhāvā ātmā śuddho nirañjanaḥ // NBs_17.24 //</l>\n</lg>\n\n<lg>\n<l>citrāḥ parimalāmodasaurabhāsaurabhādayaḥ /</l>\n<l>gandhabhedamayā bhāvā ātmā śuddho nirañjanaḥ // NBs_17.25 //</l>\n</lg>\n\n<lg>\n<l>jarāyujāṇḍajasvedasaṃbhavodbhijjakādayaḥ /</l>\n<l>prāṇibhedamayā bhāvā ātmā śuddho nirañjanaḥ // NBs_17.26 //</l>\n</lg>\n\n<lg>\n<l>sasurāsuragandharvayakṣarakṣonarādayaḥ /</l>\n<l>jīvajātimayā bhāvā ātmā śuddho nirañjanaḥ // NBs_17.27 //</l>\n</lg>\n\n<lg>\n<l>śaivavaiṣṇavasāvitraśāktagāṇapatādayaḥ /</l>\n<l>iṣṭadaivatajā bhāvā ātmā śuddho nirañjanaḥ // NBs_17.28 //</l>\n</lg>\n\n<lg>\n<l>vāsiṣṭhagārgyaśāṇḍilyabhārgavāṅgirasādayaḥ /</l>\n<l>gotrapravarajā bhāvā ātmā śuddho nirañjanaḥ // NBs_17.29 //</l>\n</lg>\n\n<lg>\n<l>paurāṇikacchāndasikajyotirvidbhiṣagādayaḥ /</l>\n<l>vidyāvṛttibhavā bhāvā ātmā śuddho nirañjanaḥ // NBs_17.30 //</l>\n</lg>\n\n<lg>\n<l>prācyaudīcyapratīcyādyā dākṣiṇātyādayaḥ pare /</l>\n<l>yāgabhedodbhavā bhāvā ātmā śuddho nirañjanaḥ // NBs_17.31 //</l>\n</lg>\n\n<lg>\n<l>citrakṛllekhakastakṣā vācakaḥ pāṭhakaḥ pare /</l>\n<l>kriyābhedabhavā bhāvā ātmā śuddho nirañjanaḥ // NBs_17.32 //</l>\n</lg>\n\n<lg>\n<l>hemagauraviśālākṣasiṃhasaṃhananādayaḥ /</l>\n<l>kāyasaundaryajā bhāvā ātmā śuddho nirañjanaḥ // NBs_17.33 //</l>\n</lg>\n\n<lg>\n<l>mūkāndhapaṅgubadhirakāṇakañjākṣakādayaḥ /</l>\n<l>kāyavairūpyajā bhāvā ātmā śuddho nirañjanaḥ // NBs_17.34 //</l>\n</lg>\n\n<lg>\n<l>pātālaṃ vasudhā svargo mahastapo janādayaḥ /</l>\n<l>lokabhedabhavā bhāvā ātmā śuddho nirañjanaḥ // NBs_17.35 //</l>\n</lg>\n\n<lg>\n<l>siṃhavyāghravarāharkṣahariṇaplavagādayaḥ /</l>\n<l>paśubhedabhavā bhāvā ātmā śuddho nirañjanaḥ // NBs_17.36 //</l>\n</lg>\n\n<lg>\n<l>tvagasṛṅmāṃsamedo'sthimajjāśukrādayaḥ pare /</l>\n<l>dhātubhedabhavā bhāvā ātmā śuddho nirañjanaḥ // NBs_17.37 //</l>\n</lg>\n\n<lg>\n<l>prāṇāpānasamānāścodānavyānau ca pañca te /</l>\n<l>prāṇabhedabhavā bhavā ātmā śuddho nirañjanaḥ // NBs_17.38 //</l>\n</lg>\n\n<lg>\n<l>nāgaḥ kūrmaśca kṛkaro devadatto dhanañjayaḥ /</l>\n<l>upaprāṇamayā bhāvā ātmā śuddho nirañjanaḥ // NBs_17.39 //</l>\n</lg>\n\n<lg>\n<l>jvarāpasmārakuṣṭhāni vātapittakaphādayaḥ /</l>\n<l>dhātuvaiṣamyajā bhāvā ātmā śuddho nirañjanaḥ // NBs_17.40 //</l>\n</lg>\n\n<lg>\n<l>piṅgaleḍā suṣumṇā ca gāndhārī hastikādayaḥ /</l>\n<l>nāḍībhedabhavā bhāvā ātmā śuddho nirañjanaḥ // NBs_17.41 //</l>\n</lg>\n\n<lg>\n<l>utkrāntigatyāgatayo yāḥ svarganarakapradāḥ /</l>\n<l>liṅgabhedodbhavā bhāvā ātmā śuddho nirañjanaḥ // NBs_17.42 //</l>\n</lg>\n\n<lg>\n<l>brāhmaṇaḥ kṣatriyo vaiśyaḥ śūdra ityevamādayaḥ /</l>\n<l>varṇabhedabhavā bhāvā ātmā śuddho nirañjanaḥ // NBs_17.43 //</l>\n</lg>\n\n<lg>\n<l>brahmacārī gṛhī vānaprastho bhikṣuriti kramāt /</l>\n<l>āśramaprabhavā bhāvā ātmā śuddho nirañjanaḥ // NBs_17.44 //</l>\n</lg>\n\n<lg>\n<l>kāpālikāḥ kṣapaṇakāḥ svecchācārā digambarāḥ /</l>\n<l>pākhaṇḍaprabhavā bhāvā ātmā śuddho nirañjanaḥ // NBs_17.45 //</l>\n</lg>\n\n<lg>\n<l>mamatā saṃmatā mūḍhairna matā samatāsthitaiḥ /</l>\n<l>so'pyahantābhavo bhāva ātmā śuddho nirañjanaḥ // NBs_17.46 //</l>\n</lg>\n\n<lg>\n<l>ahantāmamate dhīmannubhe mātṛsute api /</l>\n<l>te parasparakuṭṭinyau tadekāmapi mā spṛśa // NBs_17.47 //</l>\n</lg>\n\n<lg>\n<l>sarve bhāvāḥ pralīyante yasmin bhāve samudgate /</l>\n<l>sopi bodhamayo bhāva ātmā śuddho nirañjanaḥ // NBs_17.48 //</l>\n</lg>\n\n<lg>\n<l>yatra bodhamayo bhāvo nāsti bhāve samudgate /</l>\n<l>sa hi śūnyamayo bhāva ātmā śuddho nirañjanaḥ // NBs_17.49 //</l>\n</lg>\n\n<lg>\n<l>śūnyāśūnye same yasmin bhāve ca samatāṃ gate /</l>\n<l>sa bhāvastvamasi prājña ātmā śuddho nirañjanaḥ // NBs_17.50 //</l>\n</lg>\n\n<lg>\n<l>nirañjanasya devasya pañcāśatkavicārataḥ /</l>\n<l>nirañjanasya devasya nirañjanapadaṃ vrajet // NBs_17.51 //</l>\n</lg>\n\n<p><hi rend='bold'>[p. 503-]</hi></p>\n\n<lg>\n<l>yamunāṣṭakam</l>\n<l>ujjvalā madhurā śītā pavitrā yamuneva cit /</l>\n<l>vivicya dṛṣṭā hi mayā śyāmikā yā'tra sa bhramaḥ // NBs_18.1 //</l>\n</lg>\n\n<lg>\n<l>yattvaṃ vadasi ciddevī nīrūpā tūjjvalā katham /</l>\n<l>tayā prakṣālitaṃ paśya nirmalaṃ hṛdayaṃ mama // NBs_18.2 //</l>\n</lg>\n\n<lg>\n<l>yattvaṃ vadasi ciddevī nīrasā madhurā katham /</l>\n<l>āsvādayanti tāṃ nityaṃ rasikāḥ śaṅkarādayaḥ // NBs_18.3 //</l>\n</lg>\n\n<lg>\n<l>yattvaṃ vadasi ciddevī niḥsparśā śītalā katham /</l>\n<l>paśya tasyāḥ prasādena gataṃ tāpatrayaṃ mama // NBs_18.4 //</l>\n</lg>\n\n<lg>\n<l>yattvaṃ vadasi ciddevī nirguṇā pāvanī katham /</l>\n<l>tatpavitrīkṛtānpaśya kacadattaśukādikān // NBs_18.5 //</l>\n</lg>\n\n<lg>\n<l>atha śiṣyaḥ pṛcchati</l>\n<l>guro lākṣaṇikaireva kiṃ lakṣayasi lakṣaṇaiḥ /</l>\n<l>lakṣaṇairlakṣaya svāmiṃstallakṣyaṃ lakṣyate yathā // NBs_18.6 //</l>\n</lg>\n\n<lg>\n<l>atrottaram</l>\n<l>lakṣye lakṣaṇavallakṣyamiha lakṣye na lakṣaṇam /</l>\n<l>vilakṣaṇamidaṃ lakṣyaṃ lakṣaṇaivātra lakṣaṇam // NBs_18.7 //</l>\n</lg>\n\n<lg>\n<l>payasyamalagambhīre śyāmikā bhrāntirūpiṇī /</l>\n<l>brahmaṇyamalagambhīre'pyavidyā bhrāntirūpiṇī // NBs_18.8 //</l>\n</lg>\n\n<p><hi rend='bold'>[p. 509-]</hi></p>\n\n<lg>\n<l>śilāṣaṭkam</l>\n<l>anantakoṭicandrāṇāṃ candrikābhiḥ kṛtā kimu /</l>\n<l>āhlādarūpiṇī dṛṣṭā mayā dhenuḥ śilāmayī // NBs_19.1 //</l>\n</lg>\n\n<lg>\n<l>na dhāvati na hantyeva na khādati pibatyapi /</l>\n<l>svabhāvanirmalā seyaṃ hṛṣṭipuṣṭimatī sthitā // NBs_19.2 //</l>\n</lg>\n\n<lg>\n<l>romarekhāsu vibhrāntāstasyā brahmāṇḍakoṭayaḥ /</l>\n<l>aparyantā sthitā dhenuḥ sā kāśmīraśilāmayī // NBs_19.3 //</l>\n</lg>\n\n<lg>\n<l>āyānti yānti dhāvanti nṛtyanti ca hasanti ca /</l>\n<l>pratibimbā jīvarūpāstasyāḥ sā tu yathā sthitā // NBs_19.4 //</l>\n</lg>\n\n<lg>\n<l>nīrasā'pi sudhāmiṣṭā nirguṇā'pi priyā satām /</l>\n<l>nīrūpā'pyatikāntā sā mayā dṛṣṭā na tu śrutā // NBs_19.5 //</l>\n</lg>\n\n<lg>\n<l>sravantīmamṛtaṃ nityaṃ jihvayā brahmavidyayā /</l>\n<l>vatsaḥ śilāmayo bhūtvā piba dhenuṃ śilāmayīm // NBs_19.6 //</l>\n</lg>\n\n<p><hi rend='bold'>[p. 513-]</hi></p>\n\n<lg>\n<l>nidrāpañcakam</l>\n<l>na santi yasyāṃ nidrāyāṃ jāgratsvapnasuṣuptayaḥ /</l>\n<l>avasthātrayarūpiṇyaḥ sarvadvandvavivarjanāt // NBs_20.1 //</l>\n</lg>\n\n<lg>\n<l>guṇātītatayā tatra tamoleśo na vidyate /</l>\n<l>svayaṃprakāśarūpatvādaprakāśo'pi nāsti hi // NBs_20.2 //</l>\n</lg>\n\n<lg>\n<l>yatprāptaye mahāpuṇyāstapasyanti tapasvinaḥ /</l>\n<l>vicārayanti vidvāṃso vedāntavacanāni ca // NBs_20.3 //</l>\n</lg>\n\n<lg>\n<l>sukhabhogaḥ phalaṃ nātra saivānandasvarūpiṇī /</l>\n<l>puruṣārthasvarūpatvānna kālakṣeparūpiṇī // NBs_20.4 //</l>\n</lg>\n\n<lg>\n<l>sulabhā śuddhabodhānāṃ durlabhā viṣayātmanām /</l>\n<l>sahajā mādhavādīnāṃ sā nidrā tu mahāphalam // NBs_20.5 //</l>\n</lg>\n\n<p><hi rend='bold'>[p. 517-]</hi></p>\n\n<lg>\n<l>anubhavanavakam</l>\n<l>svānandabodhagurubhirgurubhirniruktaṃ svānandabodhaghanameva mama svarūpam /</l>\n<l>svānandabodhaghanayā kalayā kayā cit svānandabodhaghanameva mayā'nubhūtam // NBs_21.1 //</l>\n</lg>\n\n<lg>\n<l>śraddhābhaktibhṛtāṃ viśeṣaviduṣāṃ śikṣāvatāṃ yogināṃ mithyāvastuni vastutāṃ vijahatāṃ tyāge gate gāḍhatām /</l>\n<l>satye satyatayā sphuratyavirataṃ citte camatkāriṇi svairaṃ sphūrjati nirvikalpaparamānandasvarūpo hariḥ // NBs_21.2 //</l>\n</lg>\n\n<lg>\n<l>tṛṣṇāṃ saṃhara saṃharendriyacayaṃ saṃhṛtya sarvāḥ kriyāś cetaḥ saṃhara saṃharānyadhiṣaṇāṃ khādapyaṇustvaṃ bhava /</l>\n<l>antaḥ saṃpraviśātmadhāmani manāgāsādite tatpade sarvājñānakapāṭabhañjanapaṭurbhāvaḥ sthiraḥ sthāsyati // NBs_21.3 //</l>\n</lg>\n\n<lg>\n<l>kiṃ māṃ pṛcchasi sādareṇa manasā sādho samādhikramaṃ nūnaṃ nirgatameva mohatimiraṃ jātaḥ prakāśo mahān /</l>\n<l>ātmasnehaghanāṃ daśāmupagate bodhapradīpe mayi drāguḍḍīya patanti vṛttinivahā naṣṭuṃ pataṅgā iva // NBs_21.4 //</l>\n</lg>\n\n<lg>\n<l>gāḍhaṃ vā'stu vilīnamastu na ghṛtaṃ sādho ghṛtatvādgataṃ caitanyasya camatkṛtiḥ kila tathā cittaṃ tadevādvayam /</l>\n<l>tasmāccittalayasya sādhanamasau tattve tu sākṣātkṛte pratyāhārapariśramo'pi sa mayā saṃtyakta evādhunā // NBs_21.5 //</l>\n</lg>\n\n<lg>\n<l>jāte vidvadanugraheṇa sahajānandāgame sādhakair audāsyena yathā yathā parihṛtaḥ kaṣṭaḥ sa yogodyamaḥ /</l>\n<l>āścaryaṃ na manīṣitā'pi nibiḍā nidrā yatheyaṃ balād āyātyeva tathā tathā munimato gāḍhaḥ samādhikramaḥ // NBs_21.6 //</l>\n</lg>\n\n<lg>\n<l>dhyānāmṛtārṇavanimagnasamastamūrttyā tanvyā dhiyā nigamite nigamāntatattve /</l>\n<l>ālokiteṣvatha taṭasthadhiyā'khileṣu bhāveṣu bodhaghanatā sahajā'bhyupaiti // NBs_21.7 //</l>\n</lg>\n\n<lg>\n<l>eṣā madhumatī vidyā sarvatra madhudarśanāt /</l>\n<l>svaśarīrārkavṛkṣe'pi dṛṣṭaṃ yatpuṣkalaṃ madhu // NBs_21.8 //</l>\n</lg>\n\n<lg>\n<l>viṣṇorme darśanaṃ bhūyādevamāsīnmanorathaḥ /</l>\n<l>idānīṃ kṛpayā viṣṇoḥ sarvaṃ viṣṇumayaṃ jagat // NBs_21.9 //</l>\n</lg>\n\n<p><hi rend='bold'>[p. 528-]</hi></p>\n\n<lg>\n<l>vidvatprabhāvanavakam</l>\n<l>abhāvo yatra bhāvānāṃ sa bhāvo yatra varṇitaḥ /</l>\n<l>svabhāvasukhadaṃ tāta prabhāvanavakaṃ śṛṇu // NBs_22.1 //</l>\n</lg>\n\n<lg>\n<l>ayaṃ vihāya kāmādīnkṣudrāndūragato muniḥ /</l>\n<l>paśyatyapi kadācittānna cainaṃ prāpnuvanti te // NBs_22.2 //</l>\n</lg>\n\n<lg>\n<l>na yānti nūnaṃ tajjñasya sammukhe dvaitadṛṣṭayaḥ /</l>\n<l>duṣṭā duṣṭatayā jñātā darśayanti mukhaṃ katham // NBs_22.3 //</l>\n</lg>\n\n<lg>\n<l>māyā māyeti vijñātā sarvākāravikāriṇī /</l>\n<l>gatā kutrāpyanāvṛtyai saṃsthito nirmalo muniḥ // NBs_22.4 //</l>\n</lg>\n\n<lg>\n<l>nirjitā viṣayā nūnaṃ capeṭābhiśca tāḍitāḥ /</l>\n<l>nopasarpanti te tasmādasmāneṣa haniṣyati // NBs_22.5 //</l>\n</lg>\n\n<lg>\n<l>tṛṣṇāṃ vihāya tucchebhyo munirniḥśalyatāṃ gataḥ /</l>\n<l>svarasāyanatṛptātmā dinānudinamedhate // NBs_22.6 //</l>\n</lg>\n\n<lg>\n<l>pūrvāṃ māṃ vallabhāṃ tyaktvā ramate vidyayā'dhunā /</l>\n<l>ityavidyā lajjiteva nāyāti mama saṃmukham // NBs_22.7 //</l>\n</lg>\n\n<lg>\n<l>brahma vaktuṃ na jānāti yathā'tyantajaḍo janaḥ /</l>\n<l>tathaivātyantabodhātmā brahma vaktuṃ na budhyate // NBs_22.8 //</l>\n</lg>\n\n<lg>\n<l>nūnamālasyadoṣo hi śakrasyāpi śriyaṃ haret /</l>\n<l>yathā yathā'laso jñānī vardhate'sau tathā tathā // NBs_22.9 //</l>\n</lg>\n\n<p><hi rend='bold'>[p. 534-]</hi></p>\n\n<lg>\n<l>nirvāṇadaśakam</l>\n<l>na śakyaṃ vaktumevedaṃ tathāpi kṛpayā tava /</l>\n<l>kayā citkalayā vatsa nirvāṇadaśakaṃ bruve // NBs_23.1 //</l>\n</lg>\n\n<lg>\n<l>mohanidrā na tatrāsti tenāyaṃ jāgaro mahān /</l>\n<l>bhāvādayo na bhāsante tenāyaṃ naiva jāgaraḥ // NBs_23.2 //</l>\n</lg>\n\n<lg>\n<l>apūrvaṃ bhāsate vastu tena svapno'yamuttamaḥ /</l>\n<l>dṛśyaṃ na bhāsate tatra tena svapno na caiva saḥ // NBs_23.3 //</l>\n</lg>\n\n<lg>\n<l>abhāvātsā padārthānāṃ suṣutiḥ sukharūpiṇī /</l>\n<l>na jāḍyaṃ na tamastatra suṣuptirapi naiva sā // NBs_23.4 //</l>\n</lg>\n\n<lg>\n<l>avasthātrayanirmuktaṃ turīyamiti kīrtitam /</l>\n<l>naivaikadvitrivijñānaṃ turīyaṃ kimapekṣayā // NBs_23.5 //</l>\n</lg>\n\n<lg>\n<l>jīvasyaitannijaṃ rūpaṃ tena jīvo'yamucyate /</l>\n<l>jīvaceṣṭā na tatrāsti tena nirjīvatā sphuṭā // NBs_23.6 //</l>\n</lg>\n\n<lg>\n<l>saccidānandarūpatvādbrahma cennāpi tadbhavet /</l>\n<l>yo veda sa tu na brūte yo na veda girā'sya kim // NBs_23.7 //</l>\n</lg>\n\n<lg>\n<l>tasmācchrutiḥ prāha satyamavāṅmanasagocaram /</l>\n<l>yathā'nubhūtaṃ munibhistathaivedaṃ na saṃśayaḥ // NBs_23.8 //</l>\n</lg>\n\n<lg>\n<l>etadantaḥ samāmnāya etadantā tapasvitā /</l>\n<l>upadeśo'pyetadanta etadantā vivekitā // NBs_23.9 //</l>\n</lg>\n\n<lg>\n<l>śrotavyaṃ śrutivākyena sarvaṃ brahma tvayā śrutam /</l>\n<l>bhavitavyaṃ yadi brahma tarhi brahmaiva bhūyatām // NBs_23.10 //</l>\n</lg>\n\n<p><hi rend='bold'>[p. 540-]</hi></p>\n\n<lg>\n<l>bodhadīpapañcakam</l>\n<l>nādhārapātramādatte na ca tailamapekṣate /</l>\n<l>na vartikāmāśrayate na dhatte kajjalaṃ manāk // NBs_24.1 //</l>\n</lg>\n\n<lg>\n<l>na tāpakarttā kasyāpi vāyunā na ca kampate /</l>\n<l>na vināśamavāpnoti tamaḥ sarvaṃ nihanti ca // NBs_24.2 //</l>\n</lg>\n\n<lg>\n<l>ekarūpāḥ prakāśante sarve bhāvā yadarciṣā /</l>\n<l>yadagre na prakāśeta cchāyā māyāsvarūpiṇī // NBs_24.3 //</l>\n</lg>\n\n<lg>\n<l>yaścakṣuṣāmaviṣayo rūpākāravivarjitaḥ /</l>\n<l>manaso'pyaprakāśyaśca rūpākāraprakāśakaḥ // NBs_24.4 //</l>\n</lg>\n\n<lg>\n<l>kadācitkvacidevāsau tāta kenāpi hetunā /</l>\n<l>pravartate bodhadīpaḥ satāṃ hṛdayamandire // NBs_24.5 //</l>\n</lg>\n\n<p><hi rend='bold'>[p. 545-]</hi></p>\n\n<lg>\n<l>upadeśaṣoḍaśī</l>\n<l>yuktyaiva vṛttibhiḥ pūrṇaṃ riktīkuru manoghaṭam /</l>\n<l>na kaścidbhavitā tāta brahmaṇā pūraṇe śramaḥ // NBs_25.1 //</l>\n</lg>\n\n<lg>\n<l>tyaja cintāṃ mahābuddhe bhaja niścintatāsukham /</l>\n<l>tvayā'rjitāmimāṃ cintāṃ vada ko'nyaḥ parityajet // NBs_25.2 //</l>\n</lg>\n\n<lg>\n<l>cintanīyaṃ tvayā vastu cintārogasya bheṣajam /</l>\n<l>athavā tāta cintā''khyaṃ rogameva parityaja // NBs_25.3 //</l>\n</lg>\n\n<lg>\n<l>vardhitā vardhate cintā tyaktā naśyati sattvaram /</l>\n<l>īdṛśenāpi rogeṇa durdhiyo maraṇaṃ gatāḥ // NBs_25.4 //</l>\n</lg>\n\n<lg>\n<l>karkaśā kalahā kṛtyā vandhyā nityamamaṅgalā /</l>\n<l>tyajyatāṃ kāmanā caṇḍī bhujyatāṃ muktisundarī // NBs_25.5 //</l>\n</lg>\n\n<lg>\n<l>janaiḥ paṇḍita ityuktaḥ prāpnoṣi paramaṃ sukham /</l>\n<l>manasā karmaṇā vācā bhava paṇḍita eva tat // NBs_25.6 //</l>\n</lg>\n\n<lg>\n<l>nityameva sphuradrūpo nanu tvaṃ citsvarūpataḥ /</l>\n<l>sphūrttimūrttestavaiveyaṃ kācitsphūrttiridaṃ jagat // NBs_25.7 //</l>\n</lg>\n\n<lg>\n<l>bhāsvato mama bhāmātramiti jñāte bhrame gate /</l>\n<l>kva dvitīyaṃ kva saṃsāraḥ kva māyā tatkṛtaṃ kimu // NBs_25.8 //</l>\n</lg>\n\n<lg>\n<l>jñatvaṃ kartṛtvabhoktṛtve jaḍacaitanyadṛṣṭayaḥ /</l>\n<l>sphuraṇāni svakīyāni maṇirbhūtvā vilokaya // NBs_25.9 //</l>\n</lg>\n\n<lg>\n<l>parasparamavijñātā jāgratsvapnasuptayaḥ /</l>\n<l>tvayā tisraḥ striyo bhuktāsturīyāṃ sundarīṃ bhaja // NBs_25.10 //</l>\n</lg>\n\n<lg>\n<l>jāgratsvapnasuṣuptāni punastāni tvamīkṣase /</l>\n<l>turīyaṃ tava dhāmaiva na tatkimiti paśyasi // NBs_25.11 //</l>\n</lg>\n\n<lg>\n<l>mā dhāva sukhahetostvaṃ dhāvatāṃ na sukhaṃ sakhe /</l>\n<l>sukharūpe nije rūpe sukhaṃ tiṣṭha sukhī bhava // NBs_25.12 //</l>\n</lg>\n\n<lg>\n<l>atra ślokāḥ |</l>\n<l>varayogyā'si kalyāṇi na sthāsyasi varaṃ vinā /</l>\n<l>varaṇīyo varastādṛgyo bhavedajarāmaraḥ // NBs_25.13 //</l>\n</lg>\n\n<lg>\n<l>na śṛṇoṣi varaṃ yāvattāvatte kampate manaḥ /</l>\n<l>paścānmahotsavairbhadre svāminaṃ tvaṃ variṣyasi // NBs_25.14 //</l>\n</lg>\n\n<lg>\n<l>pareṇa puruṣeṇādya ramasva vacanānmama /</l>\n<l>sakhi paścātsvataścittaṃ kuru yatrādhikaṃ sukham // NBs_25.15 //</l>\n</lg>\n\n<lg>\n<l>yātaṃ dinaṃ na punareti navaṃ vayaste lajjāṃ vihāya bhaja taṃ ramaṇīyarūpam /</l>\n<l>bāle paraḥ puruṣa eṣa yadā sametaḥ svargeṇa kiṃ kimu tadā nṛsukhena vā te // NBs_25.16 //</l>\n</lg>\n\n<p><hi rend='bold'>[p. 559-]</hi></p>\n\n<lg>\n<l>brahmacarcāviṃśatiḥ</l>\n<l>arcālakṣā'dhikā proktā carcaiva paramātmanaḥ /</l>\n<l>ataḥ śiṣyaprabodhāya brahmacarcā nirūpyate // NBs_26.1 //</l>\n</lg>\n\n<lg>\n<l>ādhāraḥ sarvabhūtānāṃ tasyādhāro na kaścana /</l>\n<l>nirādhārasvarūpaṃ cennāsti brahma tadā kvacit // NBs_26.2 //</l>\n</lg>\n\n<lg>\n<l>adhiṣṭhānaṃ vinā kāryaṃ na tiṣṭhati kadācana /</l>\n<l>sarvādhiṣṭhānarūpaṃ hi kathaṃ brahma na kutracit // NBs_26.3 //</l>\n</lg>\n\n<lg>\n<l>sarvasmāttatpṛthagbrahma tviti vaktuṃ na śakyate /</l>\n<l>yadātmakamidaṃ sarvaṃ sarvasmāttatpṛthakkatham // NBs_26.4 //</l>\n</lg>\n\n<lg>\n<l>sarvasmādapṛthagbrahma vaktumityapi nārhasi /</l>\n<l>sarvasmātpṛthagevedamanubhūtaṃ maharṣibhiḥ // NBs_26.5 //</l>\n</lg>\n\n<lg>\n<l>ātmarūpamidaṃ vācyamiti tarkastvayā kṛtaḥ /</l>\n<l>anātmarūpaṃ kiṃ nvasti svātmarūpaṃ yatastvidam // NBs_26.6 //</l>\n</lg>\n\n<lg>\n<l>jñānasya brahma viṣaya iti vaktuṃ na śakyate /</l>\n<l>jñānasvarūpaṃ tadbrahma jñānasya viṣayaḥ katham // NBs_26.7 //</l>\n</lg>\n\n<lg>\n<l>jñānasvarūpamevāstu brahmeti yadi manyase /</l>\n<l>jñeyameva na yatrāsti jñānatvaṃ tasya kīdṛśam // NBs_26.8 //</l>\n</lg>\n\n<lg>\n<l>jñātṛsvarūpamevāstu brahmeti yadi kalpyate /</l>\n<l>svayaṃprakāśarūpe hi jñānasyāśrayatā katham // NBs_26.9 //</l>\n</lg>\n\n<lg>\n<l>sarvarūpamidaṃ brahma vaktuṃ kaḥ śaknuyāditi /</l>\n<l>sadaikarūpamevedaṃ yataḥ śāśvatamucyate // NBs_26.10 //</l>\n</lg>\n\n<lg>\n<l>ekarūpamidaṃ brahma na vaktumiti śakyate /</l>\n<l>nirguṇaṃ tatparaṃ brahma syādekatvaṃ yato guṇaḥ // NBs_26.11 //</l>\n</lg>\n\n<lg>\n<l>nirguṇaṃ tatparaṃ brahma nūnametadasāṃpratam /</l>\n<l>anantenaiva gīyante hyanantā eva tadguṇāḥ // NBs_26.12 //</l>\n</lg>\n\n<lg>\n<l>brahma nāstīti ko brūyādbhātīdaṃ yasya sattvataḥ /</l>\n<l>tarhyasti brahmetyapi no nātaḥ sattā pṛthagyataḥ // NBs_26.13 //</l>\n</lg>\n\n<lg>\n<l>asvarūpamidaṃ brahma vidvāniti kathaṃ vadet /</l>\n<l>svasvarūpamidaṃ brahma pratyakṣamanubhūyate // NBs_26.14 //</l>\n</lg>\n\n<lg>\n<l>svasvarūpamidaṃ brahma cedityapyayathātatham /</l>\n<l>tatra ko nu svaśabdārtho yatsvarūpamidaṃ bhavet // NBs_26.15 //</l>\n</lg>\n\n<lg>\n<l>paravyāvarttakaṃ svatvamiti cettarhi tadvada /</l>\n<l>yatra svaparabhāvo na brahma kiṃ tatra nāsti hi // NBs_26.16 //</l>\n</lg>\n\n<lg>\n<l>ahameva paraṃ brahma brahmāhamiti ca śruteḥ /</l>\n<l>kathaṃ bhavedahaṃ brahmāhantā yatra na vidyate // NBs_26.17 //</l>\n</lg>\n\n<lg>\n<l>tvameva tatparaṃ brahma tvaṃ brahmeti śrutirjagau /</l>\n<l>tvameva tatkathaṃ brahma tvaṃtā yatra na varttate // NBs_26.18 //</l>\n</lg>\n\n<lg>\n<l>tadbrahmeti śrutervaktuṃ tadbrahmeti na śakyate /</l>\n<l>atyantāvyavadhāne hi parokṣamiva tatkatham // NBs_26.19 //</l>\n</lg>\n\n<lg>\n<l>naṣṭāyāṃ mohanidrāyāṃ galite mānase muneḥ /</l>\n<l>yacchiṣṭaṃ tatparaṃ brahma manovācāmagocaram // NBs_26.20 //</l>\n</lg>\n\n<lg>\n<l>carcituṃ yogyayā bhūyastvanayā carcayā budhāḥ /</l>\n<l>carcayantu paraṃ brahma tuṣyantu ca ramantu ca // NBs_26.21 //</l>\n</lg>\n\n<p><hi rend='bold'>[p. 572-]</hi></p>\n\n<lg>\n<l>svecchācāracatuṣṭayī</l>\n<l>śrotavyā śrīmatā sādho nūnamekāgracetasā /</l>\n<l>paramārthasya sarvasvaṃ svecchācāracatuṣṭayī // NBs_27.1 //</l>\n</lg>\n\n<lg>\n<l>nijaṃ patiṃ parityajya gṛhasthaiva prapañcatī /</l>\n<l>patyā pareṇa ramate caturākhyā'abhicāriṇī // NBs_27.2 //</l>\n</lg>\n\n<lg>\n<l>ahaṅkāraṃ pṛthakkṛtya turyabuddhirdine dine /</l>\n<l>patyā pareṇa ramate puṃścalī parasaṅginī // NBs_27.3 //</l>\n</lg>\n\n<lg>\n<l>paścāttu strījitaḥ so'pi pratikartumanīśvaraḥ /</l>\n<l>asyāḥ sambhogavelāyāṃ gṛhaṃ santyajya gacchati // NBs_27.4 //</l>\n</lg>\n\n<lg>\n<l>īdṛśe vyavahāre tu dāmpatyaṃ vada kīdṛśam /</l>\n<l>dinaiḥ katipayaireva svechācāraḥ pravarttate // NBs_27.5 //</l>\n</lg>\n\n<l>svānubhavānāṃ satyapi bādhitāhankāre samādhibhaṅgo nāstītyarthaḥ // NBs_27.6 //</l>\n\n<p><hi rend='bold'>[p. 577-]</hi></p>\n\n<lg>\n<l>ahaṃkārasyābādhakatvapradarśanatrayī</l>\n<l>bhitticitrakṛtaṃ sarpaṃ dṛṣṭvā bālaḥ palāyate /</l>\n<l>kenacidbālakenoktaṃ citrasarpo'yamityuta // NBs_28.1 //</l>\n</lg>\n\n<lg>\n<l>tataḥ prabhṛtyasau vidvāṃstenaiva saha khelati /</l>\n<l>tathā''tmasthamahaṃkāraṃ śrutvā mūḍhaḥ palāyate // NBs_28.2 //</l>\n</lg>\n\n<lg>\n<l>tatra sadguruṇā proktaṃ cidevāstīha netarat /</l>\n<l>tataḥ prabhṛtyasau vidvāṃstenaiva saha khelati // NBs_28.3 //</l>\n</lg>\n\n<p><hi rend='bold'>[p. 579-]</hi></p>\n\n<lg>\n<l>praśnottaramuktāphaladvayam</l>\n<l>tatra viṣayavāsanovāca |</l>\n<l>ahikrīḍā na karttavyā karttavyaṃ nātmacintanam /</l>\n<l>aho jīva mahāmūḍha maraṇaṃ te bhaviṣyati // NBs_29.1 //</l>\n</lg>\n\n<lg>\n<l>sa jīva uvāca |</l>\n<l>ahinānena ye daṣṭā amaratvaṃ gatā hi te /</l>\n<l>asyā'mṛtamayī daṃṣṭrā tatkrīḍāmyamunā'hinā // NBs_29.2 //</l>\n</lg>\n\n<p><hi rend='bold'>[p. 581-]</hi></p>\n\n<lg>\n<l>praśnottaracamatkāratrayī</l>\n<l>yathāpūrvaṃ na khelanti yathāpūrvaṃ hasanti na /</l>\n<l>kaiścitkāmādayaḥ pṛṣṭāḥ bhavantaḥ kiṃ hataprabhāḥ // NBs_30.1 //</l>\n</lg>\n\n<lg>\n<l>kāmādaya ūcuḥ |</l>\n<l>asmānpuṣṇāti yā nityaṃ sā'smākaṃ jananī mṛtā /</l>\n<l>sukhalubdhena pitrā naḥ kācidanyā kṛtā vadhūḥ // NBs_30.2 //</l>\n</lg>\n\n<lg>\n<l>asmāndviṣyati sā nityaṃ na puṣṇāti kadācana /</l>\n<l>dinaiḥ katipayaireva gṛhatyāgo bhaviṣyati // NBs_30.3 //</l>\n</lg>\n\n<p><hi rend='bold'>[p. 583-]</hi></p>\n\n<lg>\n<l>stanapānalīlāṣṭakam</l>\n<l>śrīgururuvāca |</l>\n<l>upamātā ca mātā ca bāla mātṛdvayaṃ hi te /</l>\n<l>upamātuḥ stanarasaḥ kaṭvamlamadhutiktakaḥ // NBs_31.1 //</l>\n</lg>\n\n<lg>\n<l>jarāmaraṇasaṃsargī citradvaitarasātmakaḥ /</l>\n<l>nijamātā tava tu yā tanmāhātmyaṃ vadāmyaham // NBs_31.2 //</l>\n</lg>\n\n<lg>\n<l>saiva mātā pitā saiva jagatāmīśvarī ca sā /</l>\n<l>sā gatiḥ sā paraṃ tattvaṃ tatparaṃ nāsti kiñcana // NBs_31.3 //</l>\n</lg>\n\n<lg>\n<l>upamātā kujātiste mātā tava sujātikā /</l>\n<l>tāṃ kujātiṃ parityajya sujātiṃ mātaraṃ śraya // NBs_31.4 //</l>\n</lg>\n\n<lg>\n<l>nijamātusstanarasastvadvaitāmṛtavarṣaṇaḥ /</l>\n<l>janmarogajarādhvaṃsī sakṛtpīto'pi mṛtyujit // NBs_31.5 //</l>\n</lg>\n\n<lg>\n<l>na jñātaṃ mūḍhabhāvena pūrvamantarametayoḥ /</l>\n<l>idānīmantaraṃ jñātvā nijamātusstanaṃ piba // NBs_31.6 //</l>\n</lg>\n\n<lg>\n<l>tvayā stane parityakte sā vidīrya mriyeta cet /</l>\n<l>naśyetkujātisaṃsargo hitameva tadā bhavet // NBs_31.7 //</l>\n</lg>\n\n<lg>\n<l>māyābrahmamayastāta kimarthaṃ varṇasaṃkaraḥ /</l>\n<l>māyāmeva parityajya śuddhabrahmamayo bhava // NBs_31.8 //</l>\n</lg>\n\n<p><hi rend='bold'>[p. 591-]</hi></p>\n\n<lg>\n<l>āścaryacatuṣṭayī</l>\n<l>andhaḥ paśyati sarvaṃ ca paṅguryāti purātpuram /</l>\n<l>jaḍaḥ kāryāṇi kurute nīraso rasamaśnute // NBs_32.1 //</l>\n</lg>\n\n<lg>\n<l>niścetā niścinotyantaṃ virakto bhogamañcati /</l>\n<l>sarvasparśavihīno'pi brahmasaṃsparśamaśnute // NBs_32.2 //</l>\n</lg>\n\n<lg>\n<l>sarvāhārī nirāhāramudare dhārayatyayam /</l>\n<l>mugdho bhunakti pāṇḍityaṃ siddhāntaṃ vakti maunavān // NBs_32.3 //</l>\n</lg>\n\n<lg>\n<l>nirvairo jayamāpnoti niṣkāmaḥ pūrṇakāmatām /</l>\n<l>supto jāgartti vijñānī mṛto'pyamṛtamaśnute // NBs_32.4 //</l>\n</lg>\n\n<p><hi rend='bold'>[p. 596-]</hi></p>\n\n<p>turīyatulasīpatrapūjā\nturīyatulasīpatrairviṣṇupūjā nirūpyate /\npremapradhānabhāvena śṛṅgārarasarūpiṇī// NBs_33.1 //</p>\n\n<lg>\n<l>tatra gopīvākyam</l>\n<l>dṛṣṭyā mayā madhurayā kalito'dhunā'yaṃ yatkāminījanamanoharaṇo mukundaḥ /</l>\n<l>taṃ cintayāmi hṛdaye na sukhaṃ gṛhe'smiṃs tasminvane bhavatu tena sahaiva vāsaḥ // NBs_33.2 //</l>\n</lg>\n\n<lg>\n<l>gopālikā'smi caturā na ca me manīṣā dehaśritā vividhagorasavāsanā me /</l>\n<l>kimvā vidheyamiti cintayatī sthitā'haṃ tāvadbalānmilita eva mayā mukundaḥ // NBs_33.3 //</l>\n</lg>\n\n<lg>\n<l>ekākinī bata gatā'smi vane niśīthe kuñje nilīya ramaṇasya raso gṛhītaḥ /</l>\n<l>citraṃ bhajāmi kalayāmi na tatra hetuṃ sarvāḥ prasannavadanā yadimā vayasyāḥ // NBs_33.4 //</l>\n</lg>\n\n<lg>\n<l>kiṃ varṇayāmi purataḥ kila kasya varṇyaṃ kiṃ varṇitena sakhi varṇayituṃ na śakyam /</l>\n<l>aṅgāni me vigalitāni sahaiva nīvyā daṣṭe'dhare ratirase ratināyakena // NBs_33.5 //</l>\n</lg>\n\n<lg>\n<l>nanvetadeva sukṛtaṃ phalitaṃ madīyaṃ yatkāminīṣu rasalaṃpaṭa eṣa kṛṣṇaḥ /</l>\n<l>lakṣmīpateritarathā na bhavedakasmād asmāsu gopavanitāsu kathāprasaṅgaḥ // NBs_33.6 //</l>\n</lg>\n\n<lg>\n<l>turīyatulasīpatrairvanamālī supūjitaḥ /</l>\n<l>asminvane mahāmiṣṭaṃ yatphalaṃ tatprayacchati // NBs_33.7 //</l>\n</lg>\n\n<p><hi rend='bold'>[p. 608-]</hi></p>\n\n<lg>\n<l>hetumālāhīrāvalī</l>\n<l>śrutiprāmāṇyasiddhe'rthe hetubhiḥ kiṃ tathāpi hi /</l>\n<l>apūrvaracanātmatvādalaṅkāro mahānyataḥ // NBs_34.1 //</l>\n</lg>\n\n<lg>\n<l>janma nāmāsataḥ sattā jātasākṣātkṛtirmuniḥ /</l>\n<l>sadrūpatāmeva gatastena janma na vidyate // NBs_34.2 //</l>\n</lg>\n\n<lg>\n<l>prāptavānamṛtaṃ brahma jātasākṣātkṛtirmuniḥ /</l>\n<l>amṛtaṃ yena saṃprāptaṃ sa mṛtatvaṃ kathaṃ vrajet // NBs_34.3 //</l>\n</lg>\n\n<lg>\n<l>mṛtiḥ śarīrasaṃtyāgo jātasākṣātkṛtirmuniḥ /</l>\n<l>śarīraṃ tyaktavānpūrvaṃ mṛtasya maraṇaṃ kimu // NBs_34.4 //</l>\n</lg>\n\n<lg>\n<l>ahantayā sahaivāyaṃ jātasākṣātkṛtirmuniḥ /</l>\n<l>karttṛtvamatyajattasmātkarmabhirna sa lipyate // NBs_34.5 //</l>\n</lg>\n\n<lg>\n<l>svayameva pavitrātmā jātasākṣātkṛtirmuniḥ /</l>\n<l>na ca puṇyaiḥ pavitro'sau tena puṇyairna lipyate // NBs_34.6 //</l>\n</lg>\n\n<lg>\n<l>atyantaśuddharūpo'sau jātasākṣātkṛtirmuniḥ /</l>\n<l>tatkaroti pavitraṃ yattena pāpairna lipyate // NBs_34.7 //</l>\n</lg>\n\n<lg>\n<l>sahajānandarūpatvājjātasākṣātkṛtirmuniḥ /</l>\n<l>yena hṛṣyati tannāsti tasmādeṣa na hṛṣyati // NBs_34.8 //</l>\n</lg>\n\n<lg>\n<l>nāpakarttuṃ kṣamaḥ kaścijjātasākṣātkṛterbhavet /</l>\n<l>apakartturabhāvena sa tu na dveṣṭi kaṃcana // NBs_34.9 //</l>\n</lg>\n\n<lg>\n<l>aprāpyamavaśiṣṭaṃ kiṃ jātasākṣātkṛtermuneḥ /</l>\n<l>hānirnāsti tato hetorna śocati kadācana // NBs_34.10 //</l>\n</lg>\n\n<lg>\n<l>kenāpyeṣa prakāreṇa jātasākṣātkṛtirmuniḥ /</l>\n<l>brahma sarvātmakaṃ prāpya na kāṅkṣati kimapyuta // NBs_34.11 //</l>\n</lg>\n\n<lg>\n<l>na hyanyo balavānkaścijjātasākṣātkṛterbhavet /</l>\n<l>yasmādbibheti tannāsti tasmādeṣa bibheti na // NBs_34.12 //</l>\n</lg>\n\n<lg>\n<l>yadasya kāryaṃ paramaṃ jātasākṣātkṛterbhavet /</l>\n<l>tatsarvameva saṃsiddhaṃ na tasmātsa viṣīdati // NBs_34.13 //</l>\n</lg>\n\n<lg>\n<l>mānyastu padmajādīnāṃ jātasākṣātkṛtirmuniḥ /</l>\n<l>mānito yadi lokena sa tu mānaṃ na vindati // NBs_34.14 //</l>\n</lg>\n\n<lg>\n<l>mānya eva surendrāṇāṃ jātasākṣātkṛtirmuniḥ /</l>\n<l>na mānito yadi janairapamānaṃ na vindati // NBs_34.15 //</l>\n</lg>\n\n<lg>\n<l>upakārāpakārau hi jātasākṣātkṛtermuneḥ /</l>\n<l>śakyau na kenacitkartuṃ tulyo mitrāripakṣayoḥ // NBs_34.16 //</l>\n</lg>\n\n<lg>\n<l>guṇadoṣadaśā'tītaṃ jātasākṣātkṛtirmuniḥ /</l>\n<l>prāptavānparamaṃ dhāma tulyanindāstutirhi saḥ // NBs_34.17 //</l>\n</lg>\n\n<lg>\n<l>gehādimamatā nāsti jātasākṣātkṛtermuneḥ /</l>\n<l>tenāniketa ityukto yatrasāyaṃgṛho muniḥ // NBs_34.18 //</l>\n</lg>\n\n<lg>\n<l>aprāptaṃ prāptavānbodhaṃ jātasākṣātkṛtirmuniḥ /</l>\n<l>sa tu na kṣīyate tena niryogakṣema ātmavān // NBs_34.19 //</l>\n</lg>\n\n<lg>\n<l>samo yadyapi sarvatra jātasākṣātkṛtirmuniḥ /</l>\n<l>tathāpi tatstāvakasya mama stutiphalaṃ mahat // NBs_34.20 //</l>\n</lg>\n\n<lg>\n<l>hetumālāmayī dhāryā kaṇṭhe hīrāvalī budhaiḥ /</l>\n<l>apūrvaracanātmatvādalaṅkāro mahānyataḥ // NBs_34.21 //</l>\n</lg>\n\n<p><hi rend='bold'>[p. 618-]</hi></p>\n\n<lg>\n<l>kaivalyakuñcikā</l>\n<l>kaivalyakuñcikāṃ tāta tvaṃ samyagavadhāraya /</l>\n<l>udghāṭaya kapāṭaṃ ca bodharatnaṃ kare kuru // NBs_35.1 //</l>\n</lg>\n\n<lg>\n<l>dṛṣṭyā śrutyā'nubhūtyā vā yo yo bhāvaḥ parisphuret /</l>\n<l>taṃ bhāvamavilambena pañcadhā śakalīkuru // NBs_35.2 //</l>\n</lg>\n\n<lg>\n<l>asti bhāti priyaṃ rūpaṃ nāma cetyaṃśapañcakam /</l>\n<l>ādyaṃ trayaṃ brahmarūpaṃ māyārūpaṃ tato dvayam // NBs_35.3 //</l>\n</lg>\n\n<lg>\n<l>nāmarūpe tu naiva stastatra hetuṃ vadāmyaham /</l>\n<l>nāma tu vyavahārārthaṃ kalpitaṃ na tu vāstavam // NBs_35.4 //</l>\n</lg>\n\n<lg>\n<l>ghaṭo na gho nāpi ca ṭastāvubhau yatkhamāśritau /</l>\n<l>ghaḥ kaṇṭhyaṣṭaśca mūrdhanyastāvubhāvapi naikadā // NBs_35.5 //</l>\n</lg>\n\n<lg>\n<l>evaṃ nāmāni sarvāṇi rūpamaṅga vicāraya /</l>\n<l>ghaṭastu pṛthivīrūpaṃ sā jaḍā jalarūpiṇī // NBs_35.6 //</l>\n</lg>\n\n<lg>\n<l>tejaso jalamutpannaṃ tadvāyoḥ sa ca khodbhavaḥ /</l>\n<l>khādi sarvamahaṅkārātsa ca prakṛtisambhavaḥ // NBs_35.7 //</l>\n</lg>\n\n<lg>\n<l>guṇātmā prakṛtirmāyā māyāmayyeva nāsti sā /</l>\n<l>nāmarūpe tato na sto'thāstītyādi vicāraya // NBs_35.8 //</l>\n</lg>\n\n<lg>\n<l>asti sattā bhāti cicca priyamānandalakṣaṇam /</l>\n<l>saccidānandarūpaṃ tatkaivalyamavaśiṣyate // NBs_35.9 //</l>\n</lg>\n\n<lg>\n<l>samādhistatra karttavyo hyayamarthānuvedhitaḥ /</l>\n<l>atha śabdānuviddhaṃ tu samādhiṃ kathayāmi te // NBs_35.10 //</l>\n</lg>\n\n<lg>\n<l>nitya evāsmi śuddho'smi cidrūpo'smi nirantaraḥ /</l>\n<l>sahajānandarūpo'smi na me māyā na me malaḥ // NBs_35.11 //</l>\n</lg>\n\n<lg>\n<l>asminnasati sattā hi cidrūpeṇa mayārpitā /</l>\n<l>upasaṃhṛtya sattāṃ tāṃ svasattāyāmahaṃ sthitaḥ // NBs_35.12 //</l>\n</lg>\n\n<lg>\n<l>vikṛtyā vikṛtirnāhaṃ prakṛtyā prakṛtirna ca /</l>\n<l>tathāpi jātaṃ mayi cettarhi jātamajātavat // NBs_35.13 //</l>\n</lg>\n\n<lg>\n<l>upasaṃhara viśvātmanniti yāvadvadāmyaham /</l>\n<l>upasaṃhṛtamevedaṃ dṛśyate naiva tiṣṭhati // NBs_35.14 //</l>\n</lg>\n\n<lg>\n<l>ityādyupaniṣadvākyapadatātparyacintayā /</l>\n<l>śabdānuviddhanāmā hi samādhirjāyate muneḥ // NBs_35.15 //</l>\n</lg>\n\n<lg>\n<l>arthānuvedhitastūktastataḥ śabdānuvedhitaḥ /</l>\n<l>tāvubhau samyagabhyasya viśenniranuvedhitam // NBs_35.16 //</l>\n</lg>\n\n<lg>\n<l>śarkarādvitayaṃ dhṛtvā praṇavo likhyate yathā /</l>\n<l>samādhidvitayaṃ dhṛtvā praṇavārtho'pi likhyatām // NBs_35.17 //</l>\n</lg>\n\n<lg>\n<l>paṭoḥ praṇavalekheṣu te hi nāvaśyake yathā /</l>\n<l>samādhidvitayaṃ tadvatpraṇavārthapaṭorapi // NBs_35.18 //</l>\n</lg>\n\n<lg>\n<l>nirvikalpasamādhāne niṣṭhā sā bodhayoginaḥ /</l>\n<l>kapāṭoddhāṭane heturiyaṃ kaivalyakuñcikā // NBs_35.19 //</l>\n</lg>\n\n<lg>\n<l>rahasyaṃ hi rahasyānāṃ nidhīnāṃ paramo nidhiḥ /</l>\n<l>yuktīnāṃ paramā yuktiriyaṃ kaivalyakuñcikā // NBs_35.20 //</l>\n</lg>\n\n<lg>\n<l>vasiṣṭhavyāsapaddhatyā śaṅkarācāryamārgataḥ /</l>\n<l>sā punaḥ śaṅkarācāryaiḥ karuṇārasanirbharaiḥ // NBs_35.21 //</l>\n</lg>\n\n<lg>\n<l>arpitānandabodhebhyastakrameṇa budhairdhṛtā /</l>\n<l>avadhāryā viśeṣaṇa seyaṃ kaivalyakuñcikā // NBs_35.22 //</l>\n</lg>\n\n<p><hi rend='bold'>[p. 631-]</hi></p>\n\n<lg>\n<l>buddhipraśaṃsā</l>\n<l>vyavahārasya sarvasya buddhirmūlaṃ yathā bhavet /</l>\n<l>tadvattu paramārthasya nidānaṃ buddhireva hi // NBs_36.1 //</l>\n</lg>\n\n<lg>\n<l>yadbuddhamapyabuddhaṃ tadbuddhyā buddhaṃ na cettadā /</l>\n<l>buddhyā buddhaṃ tu yadbuddhaṃ tannābuddhaṃ kadāpi ca // NBs_36.2 //</l>\n</lg>\n\n<lg>\n<l>buddhyā na buddho yo bodho dvaitabodhabudhairapi /</l>\n<l>buddhyā buddhamimaṃ viddhi buddhisākṣitayā budhaiḥ // NBs_36.3 //</l>\n</lg>\n\n<lg>\n<l>na buddhamapi yadbuddhaṃ yacca buddhamabuddhavat /</l>\n<l>buddhābuddhasamaṃ buddhyā buddhvābuddhavilakṣaṇam // NBs_36.4 //</l>\n</lg>\n\n<p><hi rend='bold'>[p. 634-]</hi></p>\n\n<lg>\n<l>raṅgalīlātrayī</l>\n<l>rañjitaṃ rañjanaiścitraiścitraṃ jātaṃ hṛdambaram /</l>\n<l>raṅge nirañjane kṣiptaṃ raṅgaṃ prāptaṃ nirañjanam // NBs_37.1 //</l>\n</lg>\n\n<lg>\n<l>raṅgaṃ nirañjanaṃ prāptamidānīṃ tu hṛdambaram /</l>\n<l>rañjitaṃ rañjanaiścitrairapi raṅgaṃ bibharti na // NBs_37.2 //</l>\n</lg>\n\n<lg>\n<l>raṅgalīlādvayīmetāṃ tāta citte'vadhāraya /</l>\n<l>raṅgaṃ parīkṣaya dhiyā sāñjanaṃ ca nirañjanam // NBs_37.3 //</l>\n</lg>\n\n<p><hi rend='bold'>[p. 636-]</hi></p>\n\n<lg>\n<l>candrikācandracamatkāracatuṣṭayī</l>\n<l>acandre candrikā nāsti na candraścandrikāṃ vinā /</l>\n<l>candrikācandrasaṃyogaḥ kathaṃ vā vinivāryatām // NBs_38.1 //</l>\n</lg>\n\n<lg>\n<l>vismṛtyā candrikā nāptā smṛtyā''pteva tu candrikā /</l>\n<l>candrikācandratādātmyaṃ kenāho vinivāritam // NBs_38.2 //</l>\n</lg>\n\n<lg>\n<l>tvayā'nubhūtamevāsti candrikācandrakautukam /</l>\n<l>dṛṣṭāntadarśanāyāṅga punastatprakaṭīkṛtam // NBs_38.3 //</l>\n</lg>\n\n<lg>\n<l>tāvatī candrikā proktā yāvāneva hi candramāḥ /</l>\n<l>anādyantastu candro'yamanādyantā'sya candrikā // NBs_38.4 //</l>\n</lg>\n\n<p><hi rend='bold'>[p. 639-]</hi></p>\n\n<lg>\n<l>adbhutaśiraśchedapañcakam</l>\n<l>tattadvicāravairāgyādvariṣṭhā viśvavismṛtiḥ /</l>\n<l>chedyasya śirasaśchedaḥ pratyaṅgacchedanādvaraḥ // NBs_39.1 //</l>\n</lg>\n\n<lg>\n<l>pratyaṅgacchedane'pyasya cchedyameva śiro yadi /</l>\n<l>prathamaṃ tacchiraśchindhi vṛthā kiṃ ceṣṭayā'nyayā // NBs_39.2 //</l>\n</lg>\n\n<lg>\n<l>dayāśīlā hi munayo muneḥ sā'pi dayālutā /</l>\n<l>yacchinatti manaḥśīrṣaṃ vinā'ṅgacchedavedanām // NBs_39.3 //</l>\n</lg>\n\n<lg>\n<l>sadyo mama śiraśchindhi māmityāha mano mama /</l>\n<l>mayā soḍhuṃ na śakyante pratyaṅgacchedadurdaśāḥ // NBs_39.4 //</l>\n</lg>\n\n<lg>\n<l>asaṅkhyāścittajā bhāvāḥ śakyāśchettuṃ kramātkatham /</l>\n<l>cittametatsamācchinnamata eva mayā mune // NBs_39.5 //</l>\n</lg>\n\n<p><hi rend='bold'>[p. 644-]</hi></p>\n\n<lg>\n<l>jātasākṣātkāraṃ śiṣyaṃ prati śrīguroḥ praśnāmṛtam |</l>\n<l>nityānubhūtamapi yannānubhūtatvamāgatam /</l>\n<l>anubhūtirasasparśairanubhūtaṃ paraṃ padam // NBs_40.1 //</l>\n</lg>\n\n<lg>\n<l>pratyakṣalakṣaṇaireva parāgvṛttivilakṣaṇaiḥ /</l>\n<l>sākṣātkṛtaḥ śivaḥ sākṣātsaccidānandalakṣaṇaiḥ // NBs_40.2 //</l>\n</lg>\n\n<lg>\n<l>yaśodāgītamadhurairmṛduvedāntabhāṣitaiḥ /</l>\n<l>lālitaḥ prāpito nidrāṃ mukunda iva modase // NBs_40.3 //</l>\n</lg>\n\n<lg>\n<l>navanītarasagrāsaiścamatkāraiḥ svasaṃvidām /</l>\n<l>antarāpyāyito bālamukunda iva khelasi // NBs_40.4 //</l>\n</lg>\n\n<lg>\n<l>svātmani pralayaṃ nītvā dṛśyamekākitāṃ gataḥ /</l>\n<l>kiṃ nṛtyasi nijānande mahādeva ivātmani // NBs_40.5 //</l>\n</lg>\n\n<lg>\n<l>sāyaṅkāle samādhyākhye snigdhāṃ sarvāṅgasundarīm /</l>\n<l>nijaśaktimumāṃ paśyanmaheśa iva nṛtyasi // NBs_40.6 //</l>\n</lg>\n\n<lg>\n<l>dṛśyaṃ nipīya garalaṃ pācayitvā tadātmani /</l>\n<l>mṛttyuñjayapadaṃ prāptaḥ kiṃ hṛṣyasi haro yathā // NBs_40.7 //</l>\n</lg>\n\n<lg>\n<l>yathā saṃmukhatāṃ nītvā mukure mukhamīkṣitam /</l>\n<l>akhaṇḍavṛttau ca tathā svarūpaṃ kiṃ vilokitam // NBs_40.8 //</l>\n</lg>\n\n<lg>\n<l>bahirantarhariṃ paśyanmāyāṃ paśyañjaganmayīm /</l>\n<l>vismayaṃ paramaṃ yāsi mārkaṇḍeya ivātmani // NBs_40.9 //</l>\n</lg>\n\n<p><hi rend='bold'>[p. 650-]</hi></p>\n\n<lg>\n<l>śiṣyaprativacanam</l>\n<l>śrīguro sānubhāvānāṃ karuṇāpūrṇacetasām /</l>\n<l>śrīmatāṃ kṛpayā nūnamasmākaṃ kimu durlabham // NBs_41.1 //</l>\n</lg>\n\n<p><hi rend='bold'>[p. 651-]</hi></p>\n\n<lg>\n<l>caryācatuṣṭayī</l>\n<l>jātyā yadyapi gaurameva vadanaṃ rūpasya nāsti kṣatistatkiṃ kajjalakālimā mukhatale saṃlāpanīyo budhaiḥ /</l>\n<l>astu brahmavidaḥ kṛtairapi na tairduṣkarmabhiścetkṣatiḥ kiṃ kāmādikadarthitā varamaho niḥsaṅgasaukhyaṃ varam // NBs_42.1 //</l>\n</lg>\n\n<lg>\n<l>vidyaivādhigatā sadā'mṛtamayī vidyāvatā tatsukhaṃ stheyaṃ vartmani saṅgadoṣarahite saṅgaḥ punaḥ kīdṛśaḥ /</l>\n<l>kiṃ bhūṣā'sya varā sthitiḥ stutimayī sā rājasiṃhāsane dvāri dvāri kapardikārthamaṭanaṃ kiṃ vā'sya rājño varam // NBs_42.2 //</l>\n</lg>\n\n<lg>\n<l>śiṣṭācārapathaṃ vinā yadi bhavedātmaprabodho mahāṃstyājyastarhi tu sarvadaiva viduṣā varṇāśramāṇāṃ kramaḥ /</l>\n<l>vartma jñasya vilakṣaṇaṃ yadi kṛtātkiṃ cākṛtātkarmaṇaḥ saṃgṛhṇātu janāṃstadā munijanastenāpi nāsya kṣatiḥ // NBs_42.3 //</l>\n</lg>\n\n<lg>\n<l>datto'sāvṛṣabho jaḍaśca bharato maṅkiśca saṃvarttakaḥ karmabhraṣṭapathaṃ gatāḥ kathamamī cetpūrvapakṣastava /</l>\n<l>sādho jāgaritānpratīdamuditaṃ paśyanti śṛṇvanti ye nidrāndhā na vilokayanti na punaḥ śṛṇvanti vācyā na te // NBs_42.4 //</l>\n</lg>\n\n<p><hi rend='bold'>[p. 656-]</hi></p>\n\n<lg>\n<l>jñānagaṅgātaraṅgonāśītikam</l>\n<l>jñānagaṅgātaraṅgonāśītikaṃ śṛṇu sāṃpratam /</l>\n<l>ekenāpyaṅgalagnena sarvapāpakṣayo bhavet // NBs_43.1 //</l>\n</lg>\n\n<lg>\n<l>vāṅmayaṃ khaṃ hi sarvatra vāco mūkasya durlabhāḥ /</l>\n<l>cinmayaṃ brahma sarvatra vidyāhīnasya durlabham // NBs_43.2 //</l>\n</lg>\n\n<lg>\n<l>prācīmatha pratīcīṃ vā yatra kvacana gacchatu /</l>\n<l>tamasā dṛśyate naiṣā brahmacidbhāskaro yathā // NBs_43.3 //</l>\n</lg>\n\n<lg>\n<l>ākāśamaṇḍale śūnye yathā nakṣatramaṇḍalam /</l>\n<l>cidbrahmamaṇḍale śūnye tathā saṃsāramaṇḍalam // NBs_43.4 //</l>\n</lg>\n\n<lg>\n<l>jāgratsvarūpa evāyaṃ paśyantsvapnamayaṃ jagat /</l>\n<l>suṣupta iva cidrūpe munesturyasthatā'dbhutā // NBs_43.5 //</l>\n</lg>\n\n<lg>\n<l>mumukṣā dambhamātraṃ te na te tīvrā mumukṣutā /</l>\n<l>tīvrā yadi mumukṣā syānna vilambo bhavediyān // NBs_43.6 //</l>\n</lg>\n\n<lg>\n<l>abhūtkuhūmayaṃ viśvaṃ pakṣaḥ sa malino gataḥ /</l>\n<l>idānīṃ nirmalaḥ pakṣo jātaṃ rākāmayaṃ jagat // NBs_43.7 //</l>\n</lg>\n\n<lg>\n<l>na tiṣṭhati mano yatra goḥ śṛṅge sarṣapo yathā /</l>\n<l>śailā iva samādhisthāstatraiva sthitimāgatāḥ // NBs_43.8 //</l>\n</lg>\n\n<lg>\n<l>jalapravāha iva yā'navacchinnā svabhāvataḥ /</l>\n<l>caturdaśadhiyāṃ dūre sā munermananasthitiḥ // NBs_43.9 //</l>\n</lg>\n\n<lg>\n<l>paramātmapadabhraṣṭaḥ sa punaḥ paramātmatām /</l>\n<l>yayā prāpnoti viśvātmā sā munermananasthitiḥ // NBs_43.10 //</l>\n</lg>\n\n<lg>\n<l>pratibimbaṃ na gṛhṇāti nirmalo nikaṭasthitaḥ /</l>\n<l>prapañcavañcane yuktiḥ sā munereva nāmuneḥ // NBs_43.11 //</l>\n</lg>\n\n<lg>\n<l>apasarpantviti proktāḥ kṣaṇādapasarantyamī /</l>\n<l>yadājñayā manobhāvāḥ sa vaśī kasya nādbhutaḥ // NBs_43.12 //</l>\n</lg>\n\n<lg>\n<l>jāraṇātkālakūṭasya śambhorāśīviṣā vaśāḥ /</l>\n<l>māraṇānmanasastadvanmunerindriyavṛttayaḥ // NBs_43.13 //</l>\n</lg>\n\n<lg>\n<l>ahantāmamatātyāgaḥ karttuṃ yadi na śakyate /</l>\n<l>ahantāmamatābhāvaḥ sarvatraiva vidhīyatām // NBs_43.14 //</l>\n</lg>\n\n<lg>\n<l>varṇāśramavayoveṣādhyayanācārasundaraḥ /</l>\n<l>vinā vicāravairāgyaiḥ paśureva na saṃśayaḥ // NBs_43.15 //</l>\n</lg>\n\n<lg>\n<l>tīkṣṇe vicāravairāgye citte yasya nirantare /</l>\n<l>sa paṇḍitaḥ kimetasya sādhanāntaraciṃttanaiḥ // NBs_43.16 //</l>\n</lg>\n\n<lg>\n<l>vardhate mūlasekena mūlaśoṣeṇa śuṣyati /</l>\n<l>bhasmasātkriyate vahnijvālayeti tarusthitiḥ // NBs_43.17 //</l>\n</lg>\n\n<lg>\n<l>vardhate manasaḥ sekairmanaḥśoṣeṇa śuṣyati /</l>\n<l>bhasmasātkriyate bodhajvālayeti bhavasthitiḥ // NBs_43.18 //</l>\n</lg>\n\n<lg>\n<l>parapārasthitaṃ haṃsaṃ dvidheva pratibimbitam /</l>\n<l>tathātmānaṃ vijānāti taṭasthaḥ satyadarśanaḥ // NBs_43.19 //</l>\n</lg>\n\n<lg>\n<l>citramalpena kālena bodhabharjitacetasaḥ /</l>\n<l>bharjitasyeva bījasya kāryasādhakatā gatā // NBs_43.20 //</l>\n</lg>\n\n<lg>\n<l>paṅgavastu kṛtā eva dṛgādyā na calanti yat /</l>\n<l>andhānapi kariṣyāmi na paśyanti yathā jagat // NBs_43.21 //</l>\n</lg>\n\n<lg>\n<l>jānātu vā na jānātu brahma jīvasya jīvanam /</l>\n<l>jānāti cetparo lābho na jānāti bhayaṃ mahat // NBs_43.22 //</l>\n</lg>\n\n<lg>\n<l>brahmadhenoḥ svabhāvo'yaṃ devadhenorvilakṣaṇaḥ /</l>\n<l>bhoktaiva taddugdhapānātsadyastadrūpatāṃ vrajet // NBs_43.23 //</l>\n</lg>\n\n<lg>\n<l>yadi yoge kṛtā buddhiḥ saptamīṃ gaccha bhūmikām /</l>\n<l>magnaścedgaccha pātālamiti nītividāṃ vacaḥ // NBs_43.24 //</l>\n</lg>\n\n<lg>\n<l>madhyāhnabhāskaraṃ draṣṭuṃ sākṣādyadi tu na kṣamam /</l>\n<l>paṭavyavahitaṃ paśyejjale vā pratibimbitam // NBs_43.25 //</l>\n</lg>\n\n<lg>\n<l>tathā cinmātracaṇḍāṃśuṃ nirvikalpaṃ na cetkṣamaḥ /</l>\n<l>sarvavyāpitayā paśyedantaryāmitayā'thavā // NBs_43.26 //</l>\n</lg>\n\n<lg>\n<l>lakṣaṃ śarāḥ prayoktavyāḥ sūkṣme lakṣye'pi dhanvinā /</l>\n<l>kadāciddaivasaṃyogādeko'pi tu lagiṣyati // NBs_43.27 //</l>\n</lg>\n\n<lg>\n<l>sadaiva cetaso vṛttirdhyānābhyāse vidhīyatām /</l>\n<l>kadācitkṛpayā śambhorakhaṇḍākāratā bhavet // NBs_43.28 //</l>\n</lg>\n\n<p>brahmaṇo'pi brāhmaṇaḥ śreyānityāha dvābhyām |\n<lg>\n<l>līlāsindhoḥ kiyadiva hareḥ ṣoḍaśastrīsahastraṃ</l>\n<l>niḥsaṃkhyātā vividharucinā yena bhuktāḥ striyastāḥ |</l>\n<l>tādṛṅnītaḥ sa punaranayā bhāmayā vaśyabhāvaṃ /</l>\n<l>samyagbhukto yadupatirataḥ satyabhāmaiva dhanyā // NBs_43.29 //</l>\n</lg></p>\n\n<lg>\n<l>varttate brahma sarvatra brāhmaṇo labhyate kvacit /</l>\n<l>samarghādbrahmaṇastasmānmahargho brāhmaṇo bhavet // NBs_43.30 //</l>\n</lg>\n\n<lg>\n<l>parasaṅgasukhāsaktaṃ yogināṃ yoṣitāmiva /</l>\n<l>vihāya lokasiddhāntaṃ ramate svamate manaḥ // NBs_43.31 //</l>\n</lg>\n\n<lg>\n<l>toyarandhranirodhena bhāti pūrṇaṃ sarovaram /</l>\n<l>vṛttirandhranirodhena pūrṇo bodhaḥ kimadbhutam // NBs_43.32 //</l>\n</lg>\n\n<lg>\n<l>nirmūlā niṣkalā śuṣkā kadaryā bhogavāsanā /</l>\n<l>tayā tirohitaḥ svāmī tṛṇeneva mahāgiriḥ // NBs_43.33 //</l>\n</lg>\n\n<lg>\n<l>na deśakālau na vayo na yuktirna vidagdhatā /</l>\n<l>yadaiva vāsanātyāgastava muktistadaiva hi // NBs_43.34 //</l>\n</lg>\n\n<lg>\n<l>upāyaiḥ śodhite kṣetre nirmalaṃ bījamarpitam /</l>\n<l>kiṃ citraṃ dhānyasampattau sa devo yadi varṣati // NBs_43.35 //</l>\n</lg>\n\n<lg>\n<l>kṛtavākyavicārasya paramārthamabhīpsataḥ /</l>\n<l>jñānaṃ gariṣṭhamajñānamajñānaṃ jñānamuttamam // NBs_43.36 //</l>\n</lg>\n\n<lg>\n<l>vyākhyāsi vedāntagiro jayasi dvaitavādinaḥ /</l>\n<l>nāntarviśasi tanmanye tatrāsti maraṇaṃ tava // NBs_43.37 //</l>\n</lg>\n\n<lg>\n<l>mitreṇa kuśale pṛṣṭe pūrvāvasthāmanusmaran /</l>\n<l>idānīṃ kuśalaṃ jātamiti hṛṣyati yogavit // NBs_43.38 //</l>\n</lg>\n\n<lg>\n<l>karmaṭhaḥ kāñcanāliptaśūnyatāmraghaṭopamaḥ /</l>\n<l>vidvāṃstu ratnasampūrṇahemakumbha ivottamaḥ // NBs_43.39 //</l>\n</lg>\n\n<lg>\n<l>bhūruhatvāviśeṣe'pi dvayorantaramīdṛśam /</l>\n<l>ikṣukāṇḍasamo vidvāndaṇḍakāṣṭhasamaḥ paśuḥ // NBs_43.40 //</l>\n</lg>\n\n<lg>\n<l>viśāladṛṣṭau ramate na tvanyatra patirmama /</l>\n<l>yena dṛṣṭirviśālā syātsa mantro mama dīyatām // NBs_43.41 //</l>\n</lg>\n\n<lg>\n<l>pūjyo'yamiti vijñāya pūjitaḥ svāpito gṛhe /</l>\n<l>na bhukto mūḍhayā svāmī kaścitpuruṣa ityayam // NBs_43.42 //</l>\n</lg>\n\n<lg>\n<l>bhogayogyena veṣeṇa vyatītya śayane niśām /</l>\n<l>priyasya bhogamaprāpya prātaḥ krandati kāminī // NBs_43.43 //</l>\n</lg>\n\n<lg>\n<l>citrapatre kṛtā nārī vicitrā rūpasampadā /</l>\n<l>dṛśyate tāvadevāho yāvannāyāti sundarī // NBs_43.44 //</l>\n</lg>\n\n<lg>\n<l>cintāmaṇiṃ karādbhraṣṭaṃ mā śucaḥ prāha me guruḥ /</l>\n<l>dinaiḥ katipayaireva punareva miliṣyati // NBs_43.45 //</l>\n</lg>\n\n<lg>\n<l>karomi saṃśayaṃ yāvanmukundamukhadarśane /</l>\n<l>āśvāsayati māṃ tāvatparamā devatā manaḥ // NBs_43.46 //</l>\n</lg>\n\n<lg>\n<l>kandarpakoṭilāvaṇyaṃ satyamuktaṃ janārdane /</l>\n<l>kandarpapramukhāḥ sarve tatprakāśe palāyitāḥ // NBs_43.47 //</l>\n</lg>\n\n<lg>\n<l>aśru muktaṃ viyoginyā rādhayā melanāśayā /</l>\n<l>tatraiva māyayā guptaḥ prāptaḥ prakaṭatāṃ hariḥ // NBs_43.48 //</l>\n</lg>\n\n<lg>\n<l>saurabhyāya bhramantyeke madhu kāṅkṣanti cāpare /</l>\n<l>na bhramanti na kāṅkṣanti madhumattā madhuvratāḥ // NBs_43.49 //</l>\n</lg>\n\n<lg>\n<l>dhanaṃ prāpnoti kaṣṭena pradoṣe kāṣṭhabhārikaḥ /</l>\n<l>sukhāsanastho vipulaṃ dhanaṃ ratnaparīkṣakaḥ // NBs_43.50 //</l>\n</lg>\n\n<lg>\n<l>narttakī svāṅgabhaṅgena dhanaṃ prāpnoti vā na vā /</l>\n<l>kulāṅganā kaṭākṣeṇa svaṃ vaśīkurute patim // NBs_43.51 //</l>\n</lg>\n\n<lg>\n<l>tava buddhiprakāśo'yaṃ nikaṭāṃ muktimāha mām /</l>\n<l>nūnaṃ nirvāṇasamaye dīpo dedīpyate bhṛśam // NBs_43.52 //</l>\n</lg>\n\n<lg>\n<l>eke khananti vasudhāṃ tathā vikrayiṇaḥ pare /</l>\n<l>gharṣayantyapare ratnaṃ bhogaṃ gṛhnāti bhāgyavān // NBs_43.53 //</l>\n</lg>\n\n<lg>\n<l>eke takreṇa tuṣyanti dadhidugdhena cāpare /</l>\n<l>tattvajñā naiva tuṣyanti navanītaghṛtaṃ vinā // NBs_43.54 //</l>\n</lg>\n\n<lg>\n<l>yatra kvāpi svapāmīti jātā nidrālutā mama /</l>\n<l>vistīrṇaṃ śayanaṃ prāptaṃ komalaṃ brahma nirmalam // NBs_43.55 //</l>\n</lg>\n\n<lg>\n<l>dṛśyaṃ bodhena nirghṛṣṭaṃ taccidākāratāṃ gatam /</l>\n<l>yatra yatraiva paśyāmi svaṃ rūpaṃ tatra dṛśyate // NBs_43.56 //</l>\n</lg>\n\n<lg>\n<l>yadeko'pi jano gīrṇaḥ stuvantyajagaraṃ janāḥ /</l>\n<l>māṃ na stuvanti kiṃ yena gīrṇā brahmāṇḍakoṭayaḥ // NBs_43.57 //</l>\n</lg>\n\n<lg>\n<l>mayyasūyā na karttavyā bahu jalpāmi yadyapi /</l>\n<l>brahmāsmīti vadāmyeva śrutirmāṃ nābhyasūyati // NBs_43.58 //</l>\n</lg>\n\n<lg>\n<l>siṃhāsanaṃ samādhirme vedāntā mama vandinaḥ /</l>\n<l>mārito mohanāmā'rirmama rājyamakaṇṭakam // NBs_43.59 //</l>\n</lg>\n\n<lg>\n<l>dṛṣṭaṃ cidambaraṃ nāma mayā vistīrṇamambaram /</l>\n<l>idaṃ jaḍāmbaraṃ śūnyamatyalpaṃ yadapekṣayā // NBs_43.60 //</l>\n</lg>\n\n<lg>\n<l>īṣtamannaṃ kṣudhārttasya kṛpaṇasya dhanaṃ priyam /</l>\n<l>tṛṣitasya jalaṃ tviṣṭaṃ caitanyaṃ mama vallabham // NBs_43.61 //</l>\n</lg>\n\n<lg>\n<l>rasāyanaprasaṅgena gataṃ tāmramatāmratām /</l>\n<l>tathā'smākamahaṅkāro nirahaṅkāratāṃ gataḥ // NBs_43.62 //</l>\n</lg>\n\n<lg>\n<l>pūrvamāsīdahaṅkāro mama duḥkhasya kāraṇam /</l>\n<l>ripuradya mṛto dṛṣṭaḥ paramānandakāraṇam // NBs_43.63 //</l>\n</lg>\n\n<lg>\n<l>bhogepsūnāṃ sabhāmadhye bhoktā kānto yathā yuvā /</l>\n<l>mumukṣuṇāṃ tathā madhye rājate paramārthavit // NBs_43.64 //</l>\n</lg>\n\n<lg>\n<l>gṛhakāryaprasaktā'pi bhuktabhogeva kāminī /</l>\n<l>manasaiva mano nūnamānandayati yogavit // NBs_43.65 //</l>\n</lg>\n\n<lg>\n<l>munimānanditaṃ dṛṣṭvā grāmīṇo vakti taṃ muhuḥ /</l>\n<l>tvayā yastu nidhiḥ prāptastaṃ pradarśaya māmapi // NBs_43.66 //</l>\n</lg>\n\n<lg>\n<l>vañcakairviṣayaistāta vada ke ke na vañcitāḥ /</l>\n<l>gurubhiḥ puruṣavyāghrairnūnamete'pi vañcitāḥ // NBs_43.67 //</l>\n</lg>\n\n<lg>\n<l>śīrṣe ghaṭasahasrāmbhaḥ pātayantu jaḍā janāḥ /</l>\n<l>maunamevāvalambeta śivaliṅgamivātmavit // NBs_43.68 //</l>\n</lg>\n\n<lg>\n<l>savicārāstu guravo viraktā gurusattamāḥ /</l>\n<l>vicāre'pi viraktā ye gurūṇāṃ guravo hi te // NBs_43.69 //</l>\n</lg>\n\n<lg>\n<l>dustyajānviṣayānmūḍho jijñāsurapi muñcati /</l>\n<l>vidāṃ tadrāgadoṣasya tyāge kimiva duṣkaram // NBs_43.70 //</l>\n</lg>\n\n<lg>\n<l>jāyeta jātabodhānāmapi sāṃsārikī kathā /</l>\n<l>jāgare samanuprāpte yathā svapnakathā nṛṇām // NBs_43.71 //</l>\n</lg>\n\n<lg>\n<l>mohena vismṛte dṛśye suṣuptiranubhūyate /</l>\n<l>bodhena vismṛte dṛśye turīyamavaśiṣyate // NBs_43.72 //</l>\n</lg>\n\n<lg>\n<l>dṛśyaṃ cetsyādravirna syāttama ekaṃ tadā kila /</l>\n<l>raviścetsyājjagacca syādvyavahārastadā kila // NBs_43.73 //</l>\n</lg>\n\n<lg>\n<l>ravirasti jaganna syājjyotirekaṃ tadā kila /</l>\n<l>iti lokasthitiḥ putra paramārthagatiṃ śṛṇu // NBs_43.74 //</l>\n</lg>\n\n<lg>\n<l>nityo hi ravirasmākaṃ tasya nāśo na vidyate /</l>\n<l>tamobhūte'pi sakale tamaḥsākṣī sadavyayaḥ // NBs_43.75 //</l>\n</lg>\n\n<lg>\n<l>ravirasti jagannāsti samādhānavato muneḥ /</l>\n<l>anena hetunā sādho jyotirekaṃ tadā kila // NBs_43.76 //</l>\n</lg>\n\n<lg>\n<l>ravirasti jagaccāsti vyavahārāvalokinaḥ /</l>\n<l>ravirnāsti jagannāsti tama ekaṃ tadā kila // NBs_43.77 //</l>\n</lg>\n\n<lg>\n<l>prakāśyāpagame putra prakāśaḥ kiṃ prakāśayet /</l>\n<l>prakāśyatvavināśe'pi prakāśatvamakhaṇḍitam // NBs_43.78 //</l>\n</lg>\n\n<lg>\n<l>āyātu yātu vā bhānoḥ prakāśyaṃ nijahetubhiḥ /</l>\n<l>na mama svaprakāśasya kiñcidāyāti gacchati // NBs_43.79 //</l>\n</lg>\n\n<p><hi rend='bold'>[p. 710-]</hi></p>\n\n<lg>\n<l>manomahimā</l>\n<l>kiṃ baddhamasi muktaṃ vā manaḥ pṛccha mahāmune /</l>\n<l>yadi baddhamiti brūyāttarhi baddho'syasaṃśayaḥ // NBs_44.1 //</l>\n</lg>\n\n<lg>\n<l>kiṃcinmuktamiti brūyātkiṃcinmukto'si mohataḥ /</l>\n<l>yadi muktamiti brūyāttarhi mukto'si mohataḥ // NBs_44.2 //</l>\n</lg>\n\n<lg>\n<l>baddhena manasā baddho mukto muktena cetasā /</l>\n<l>na baddho na ca mukto'yamiti vedāntanirṇayaḥ // NBs_44.3 //</l>\n</lg>\n\n<lg>\n<l>sphuranti mahimāno ye yatra yatra jagattraye /</l>\n<l>te sarve manaso dharmā mano hi mahimā''śrayam // NBs_44.4 //</l>\n</lg>\n\n<lg>\n<l>aṇimā mahimā caiva laghimā garimā tathā /</l>\n<l>prāptiḥ prākāmyamīśitvaṃ vaśitvaṃ manaso guṇāḥ // NBs_44.5 //</l>\n</lg>\n\n<lg>\n<l>mano dhanurmano maurvī mana eva dhanurdharaḥ /</l>\n<l>mano lakṣyaṃ mano vedho mano viddhaṃ vimuktaye // NBs_44.6 //</l>\n</lg>\n\n<lg>\n<l>mana eva manuṣyāṇāṃ kāraṇaṃ bandhamokṣayoḥ /</l>\n<l>ito'dhikaṃ tu kiṃ vācyamadvaye tu sthitaṃ na tat // NBs_44.7 //</l>\n</lg>\n\n<p><hi rend='bold'>[p. 715-]</hi></p>\n\n<lg>\n<l>ciccaṇḍīpaśughātanam</l>\n<l>cittāhaṃkṛtibuddhimānasamayairyuktaṃ caturbhiḥ padaiśchittvā'ntaḥkaraṇaṃ paśuṃ paraśunā bodhena tīkṣṇena yaḥ /</l>\n<l>ciccaṇḍīcaraṇāmbujārcanamanuprāptaḥ prasādaṃ paraṃ kiñcitraṃ caraṇe luṭhanti rabhasāttasyākhilāḥ siddhayaḥ // NBs_45.1 //</l>\n</lg>\n\n<p><hi rend='bold'>[p. 717-]</hi></p>\n\n<lg>\n<l>jīvanmuktyaṣṭādaśī</l>\n<l>saṃkalpabaddhaṃ saṃkalpādvimocyātmānamātmanā /</l>\n<l>ātmanā''tmani santuṣṭaḥ svātmārāmaḥ svayaṃ hariḥ // NBs_46.1 //</l>\n</lg>\n\n<lg>\n<l>svarūpameva kaivalyaṃ saṃsāraḥ śuddhamūrkhatā /</l>\n<l>aticitrā gatiḥ putra jīvanmuktasya yā sthitiḥ // NBs_46.2 //</l>\n</lg>\n\n<lg>\n<l>jīvanmuktisukhaprāptyai svīkṛtaṃ janma līlayā /</l>\n<l>ātmanā nityamuktena na tu saṃsārakāmyayā // NBs_46.3 //</l>\n</lg>\n\n<lg>\n<l>yadi na syādavidyā''khyamidaṃ kapaṭanāṭakam /</l>\n<l>kathaṃ labheta viśvātmā jīvanmuktimahotsavam // NBs_46.4 //</l>\n</lg>\n\n<lg>\n<l>advaitaṃ na sadehe'sti videhe dvaitamasti na /</l>\n<l>jīvanmuktasya nānyasya dvaitādvaitamahotsavaḥ // NBs_46.5 //</l>\n</lg>\n\n<lg>\n<l>sadehe na videhatvaṃ videhe na sadehatā /</l>\n<l>sadehatvaṃ videhatvaṃ jīvanmukte pravarttate // NBs_46.6 //</l>\n</lg>\n\n<lg>\n<l>sadehasya videhatvaṃ yadi na syāttadā vada /</l>\n<l>janakasya sadehasya kathaṃ proktā videhatā // NBs_46.7 //</l>\n</lg>\n\n<lg>\n<l>videhasya sadehatvaṃ yadi na syāttadā vada /</l>\n<l>janakasya videhasya kathaṃ proktā sadehatā // NBs_46.8 //</l>\n</lg>\n\n<lg>\n<l>vimuktirniścitā śāstre jīvanmuktiḥ suniścitā /</l>\n<l>jīvanmuktatvamaprāpya na videhavimuktatā // NBs_46.9 //</l>\n</lg>\n\n<lg>\n<l>jñānaṃ vinā na kaivalyaṃ na mṛto jñānavānbhavet /</l>\n<l>jīvato jñānalābhaḥ syātsā jīvanmuktirakṣatā // NBs_46.10 //</l>\n</lg>\n\n<lg>\n<l>jīvanmuktisukhaṃ svalpakālaṃ kiṃ tena cecchṛṇu /</l>\n<l>brahmaloke virājante kathaṃ te sanakādayaḥ // NBs_46.11 //</l>\n</lg>\n\n<lg>\n<l>tasmādīśvaralīleyaṃ kācidīśvararūpiṇī /</l>\n<l>jīvanmuktirmahāmukteḥ saṃpradāyapravarttinī // NBs_46.12 //</l>\n</lg>\n\n<lg>\n<l>yasyāṃ khelanti munayo nāradādyā nirantaram /</l>\n<l>jñānibhiryā'nubhūtaiva sā jīvanmuktirakṣatā // NBs_46.13 //</l>\n</lg>\n\n<lg>\n<l>cittavikṣepakarttāraṃ vihāraṃ tu vihāya ye /</l>\n<l>sthitā nirvāṇaniṣṭhāyāṃ ta eva sanakādayaḥ // NBs_46.14 //</l>\n</lg>\n\n<lg>\n<l>antarbodhamayā loke vyavahāraparā iva /</l>\n<l>ye sthitā nijaniṣṭhāyāṃ ta eva janakādayaḥ // NBs_46.15 //</l>\n</lg>\n\n<lg>\n<l>gṛhaṃ vāstu vanaṃ vā'stu yeṣāṃ niṣṭhā na vartate /</l>\n<l>sanakādiṣu naivaite na ca te janakādiṣu // NBs_46.16 //</l>\n</lg>\n\n<lg>\n<l>antaḥsārā hi guravaḥ svalpavācā'mṛtapradāḥ /</l>\n<l>mandraṃ mandraṃ hi garjanti prāvṛṣeṇyāḥ payodharāḥ // NBs_46.17 //</l>\n</lg>\n\n<lg>\n<l>sadaivādhyayanīyeyaṃ bhāvanīyā sadaiva hi /</l>\n<l>jīvanmuktipadaprāptyai jīvanmukticaturdaśī // NBs_46.18 //</l>\n</lg>\n\n<p><hi rend='bold'>[p. 728-]</hi></p>\n\n<lg>\n<l>jñānigajagarjanam |</l>\n<l>āyānti tatra vilasanti vasanti ca draguḍḍīya yānti ca kulāni vihaṅgamānām/</l>\n<l>bhāvāstathā mayi samā viṣamā vicitrā devālayāgramiva kevalamasmi nityaḥ // NBs_47.1 //</l>\n</lg>\n\n<lg>\n<l>unmajjya majjati jaganmayi daivayogāduccāvacā na gaṇitā api te taraṅgāḥ /</l>\n<l>niṣṭhāṃ gataḥ svamahimanyacalapratiṣṭhe tiṣṭhāmi sāgara iva svarasādapāraḥ // NBs_47.2 //</l>\n</lg>\n\n<lg>\n<l>janmādayo vanacarāḥ pravahantu kāmaṃ gharṣantu kumbhamabhito mayi vṛttināgāḥ /</l>\n<l>asminyuge parayuge ca yugāntare vā tiṣṭhāmi niścalatayā girirājatulyaḥ // NBs_47.3 //</l>\n</lg>\n\n<lg>\n<l>nīcairnipātitavimohamahīdharasya vindhyasya mūrdhani padaṃ vinidhāya samyak /</l>\n<l>iṣṭāṃ diśaṃ pratigataḥ punarāgato na svacchandameva viharāmi tadasmyagastyaḥ // NBs_47.4 //</l>\n</lg>\n\n<lg>\n<l>dṛṣṭo mayā'dya vigaladvadanaprasādaḥ kaścittṛtīyapadataḥ patitaḥ pṛthivyām /</l>\n<l>tanme matiḥ samudiyāya parāvarajñā svargastu hanta narakādapi durvipākaḥ // NBs_47.5 //</l>\n</lg>\n\n<lg>\n<l>āruhya tuṅgapadavīṃ patitādanāryānnārūḍha eva hi varaṃ prakṛtau sthito yaḥ /</l>\n<l>aṅgāni haṃta kila tasya na cūrṇitāni khedo na cetasi na vā parihāsapīḍā // NBs_47.6 //</l>\n</lg>\n\n<lg>\n<l>nāḍīṃ praviśya yadi jīvati bhītabhītaḥ prānte ca khādati mṛtiścirajīvanaṃ kim /</l>\n<l>dehasvabhāvarahitaḥ paramātmabhāve tiṣṭhanmṛtiṃ jayati ceccirajīvanaṃ tat // NBs_47.7 //</l>\n</lg>\n\n<lg>\n<l>ālokitāni ca matāni munīśvarāṇāmālokitāśca bahavo bahusiddhamārgāḥ /</l>\n<l>adyāpi taṃ malinabhāvamapāsya dūraṃ siddhistu kiṃ na yadi sidhyati nityasiddhaḥ // NBs_47.8 //</l>\n</lg>\n\n<lg>\n<l>aṅgaṃ prasārya patitaḥ khalu citsvarūpe nidrālutāṃ gata iti pravinaṣṭaceṣṭaḥ /</l>\n<l>vindhyasya yojanaśatāyatikā śileva naiva hrasāmi na ca vṛddhimupaimi pūrṇaḥ // NBs_47.9 //</l>\n</lg>\n\n<lg>\n<l>parilasati pitā me sarvalokasya rājā dhṛtimatibalaheturyauvanaṃ me navīnam /</l>\n<l>iyamapi ca subuddhiḥ kācidūḍhā varāṅgī sukhamadhikamataḥ kiṃ matparo nāsti dhanyaḥ // NBs_47.10 //</l>\n</lg>\n\n<lg>\n<l>samarasapadacintā'nantasantoṣavantaḥ kṣaṇasukhakaṇatṛṣṇātantumantarvimucya /</l>\n<l>nijasukhanidhividyārājasiṃhāsanasthā vayamiha kalayāmaḥ kālamālambya deham // NBs_47.11 //</l>\n</lg>\n\n<lg>\n<l>kati kati na hi jīvā devarājādayo'mī padapatanahatāśāḥ saṃsṛtau saṃsaranti /</l>\n<l>gurupadamavalaṃbya brahmavidyātaristhā adhigataparapārāste vayaṃ dhanyadhanyāḥ // NBs_47.12 //</l>\n</lg>\n\n<lg>\n<l>vyoma vyomacarairna liptamapi yattatsarvadā nīrasaṃ kṣīrābdhiḥ saraso'pi vṛddhimadhikāṃ labdhvā punarmuñcati /</l>\n<l>hemādrirjanako mudāmapi mudāṃ naivāśrayo nīraso na kṣīṇo na ca naiva modarahito'haṃ tattulā nāsti me // NBs_47.13 //</l>\n</lg>\n\n<lg>\n<l>sāyaṃ prātaranekaraṅgamapi tannānekaraṅgāśrayaṃ yāntyāyānti payāṃsi tatra na payorekhā'pi dṛṣṭā kvacit /</l>\n<l>sajñānena mayā vigāhya tadaho dṛṣṭaṃ nabho nirmalam nīlaṃ nīlamiti prathaiva nabhaso mithyā nabhonīlimā // NBs_47.14 //</l>\n</lg>\n\n<lg>\n<l>rūpye rūpyamatiḥ kṛtā kṛtadhiyā raṅge punardurdhiyā satyaṃ dvāvapi saṃsthitau nijadhiyā sve niścaye niścale /</l>\n<l>ekasyaiva daridratā vyapagatā tasthau dvitīyastathā sañjāte krayavikrayavyayavidhau vyakto viśeṣastayoḥ // NBs_47.15 //</l>\n</lg>\n\n<lg>\n<l>nimnā nūnamudanvataḥ sthitiriyaṃ kallolinī cetkṛtā vikṣiptena kutaścidāgatavatā vindhyāṭavīvāyunā /</l>\n<l>tatkiṃ nāyamapāṃ nidhiḥ kimathavā sthānādasau cālitaḥ kintu pratyuta tādṛśo'pi mahimā vikhyāpito vāridheḥ // NBs_47.16 //</l>\n</lg>\n\n<lg>\n<l>mādhuryaṃ ca payastvamāśritavatā tucche dadhitvāmlate rūpe saṃprati bibhratā tu payasā sarvaṃ yaśo hāritam /</l>\n<l>graiveyatvamathāṅgadatvamatha ca kṣudratvamakṣudratāṃ paryāyairbhajataḥ svabhāmajahato hemnastu nāsti kṣatiḥ // NBs_47.17 //</l>\n</lg>\n\n<lg>\n<l>na hi na hi caturāste yairna buddhaṃ viśuddhaṃ na hi na hi kṛtinaste ye na pāraṃ prayātāḥ /</l>\n<l>na hi na hi tu kulīnā yairna tattvaṃ viviktaṃ na hi na hi munayaste yairdhṛtā lobhavārtā // NBs_47.18 //</l>\n</lg>\n\n<lg>\n<l>he'haṃkṛte tava na kṛtyamihāsti kiñcillīnā bhava svamahimanyacalapratiṣṭhe /</l>\n<l>cetastvamehi paramaṃ svasukhābdhimantaḥ soḍhuṃ na śaknuma imāstava duṣṭavṛttīḥ // NBs_47.19 //</l>\n</lg>\n\n<lg>\n<l>āyānti naiva suta tatra manovikārā āyānti cediha vicāraya joṣamāsyam /</l>\n<l>tvaṃ cāpi mandamiha sañcara muñca mohaṃ so'hampade sukhanidhau yadi te manīṣā // NBs_47.20 //</l>\n</lg>\n\n<lg>\n<l>tīvraṃ tamaḥ samaya eṣa niśīthanāmā deśo'pi caurabahulaḥ śithilā ca bhittiḥ /</l>\n<l>itthaṃ sthite nijadhanaṃ prati sāvadhāno jāgartti cedgṛhapatirviphalā hi caurāḥ // NBs_47.21 //</l>\n</lg>\n\n<lg>\n<l>bhūpālakairniśitaśāstradharairudārairduṣṭaṃ mṛgaṃ śamayituṃ mṛgayā vidheyā /</l>\n<l>duṣṭo mṛgo na nihato nihatāstadanye vyarthasya tatkṣitipatervada kaḥ prabhāvaḥ // NBs_47.22 //</l>\n</lg>\n\n<lg>\n<l>iṣṭe naṣṭe naśvare tyaktabhogaḥ sañjātālaṃpratyayo vītarāgaḥ /</l>\n<l>tāṃ tāṃ kakṣāṃ svairamabhyeti sūkṣmāṃ yāṃ yāmante sādhakāḥ sādhayanti // NBs_47.23 //</l>\n</lg>\n\n<lg>\n<l>hṛdi yadi savicārāstarhi samyakpracārā gatimanugatibhājaḥ kevalaṃ duḥkhabhājaḥ /</l>\n<l>parikalaya yadandhairnīyamānā ivāndhā yugapadapi sametā andhakūpe patanti // NBs_47.24 //</l>\n</lg>\n\n<lg>\n<l>ekaḥ prāha paṭheti māṃ taditaraḥ prāhāṭa dūrāṭavīmanyaḥ prāha samedhayāgnimaparaḥ prāhārkamālokaya /</l>\n<l>sviṣṭepsuṃ prati māṃ vaco gurujanairuktaṃ tvamevāsi tatsviṣṭāptermama ghūrṇite'pi nayane andhā na paśyantyamī // NBs_47.25 //</l>\n</lg>\n\n<lg>\n<l>yeṣāṃ vajradṛḍhaṃ kapolamathavā jihvā vitastyāyatā khyāttyarthaṃ kalahāya pustakapiśācānāṃ kathā tiṣṭhatu /</l>\n<l>māṃ pṛcchācchamate kathaṃ vilasati dhyānaṃ kathaṃ dhāraṇā ko bhāvaḥ svarasena kena vidhinā cetaḥ pare līyate // NBs_47.26 //</l>\n</lg>\n\n<lg>\n<l>jihve devi gṛhāṇa maunamadhunā bhūyastvayā jalpitaṃ pratyagvastuni niṣṭhitā yadi matistatkiṃ pralāpāstava /</l>\n<l>svacchandoparamāmṛtābdhilaharīlāvaṇyalagne hṛdi prāyaḥ karkaśatāṃ gatā'si kuṭile tasmānna me rocase // NBs_47.27 //</l>\n</lg>\n\n<lg>\n<l>sampūrṇaṃ jagadeva nandanavanaṃ sarve'pi kalpadrumā gāṅgaṃ vāri samastavārinicayāḥ puṇyāḥ samastāḥ kriyāḥ /</l>\n<l>vācaḥ prākṛtasaṃskṛtāḥ śrutigiro vārāṇasī medinī sarvaiva sthitirasya muktipadavī dṛṣṭe pare brahmaṇi // NBs_47.28 //</l>\n</lg>\n\n<lg>\n<l>otaṃ protamidaṃ vicitramakhilaṃ yasmiñjagadvarttate yatrodeti vilīyate punaridaṃ toye taraṅgādivat /</l>\n<l>tacceto mayi līyate pratidinaṃ mayyeva tajjāyate mahyaṃ tarhi vadantu he layavidaḥ so'haṃ tu līye kva nu // NBs_47.29 //</l>\n</lg>\n\n<lg>\n<l>bālā śvaśrūjananiyamitā dehalīdattadṛṣṭirdīrghaṃ cakṣuḥ kirati vadane yauvanālaṃkṛtasya /</l>\n<l>yuktasyaivaṃ na calati tato bhrūtaṭe dattadṛṣṭeścetovṛttiḥ sphurati puruṣe mokṣalakṣmīnivāse // NBs_47.30 //</l>\n</lg>\n\n<lg>\n<l>paryantai rahitasya yasya mahatī gambhīratā tādṛśī magnā yatra vibhānti no agaṇitā brahmāṇḍamṛtpiṇḍikāḥ /</l>\n<l>yādṛktasya cidarṇavasya suraso yādṛksvarūpaṃ mahattatkasmai kathayāmi kasya viṣayaḥ ko vā'sya vaktā bhavet // NBs_47.31 //</l>\n</lg>\n\n<lg>\n<l>ākhyāsyāmi ramāvarasya purato gaurīvarasyāthavā śabdabrahmamayīvarasya puratastvaasya kasyāpi na /</l>\n<l>prahlādapravaṇaṃ prakāśaparamaṃ saṃveditaṃ saṃvidā śānte cetasi yatkutūhalamaye nirjihmamujjṛmbhitam // NBs_47.32 //</l>\n</lg>\n\n<lg>\n<l>tṛṣṇābhirgalitaṃ kṣamābhiruditaṃ prajñābhirunmīlitaṃ mohairastamitaṃ bhramaiḥ pracalitaṃ dvaṃdvaiśca dūraṃ gatam /</l>\n<l>bodhairullasitaṃ sukhairvilasitaṃ saṃmīlitaṃ saṃśayaiḥ svaṃ dhāma sphuritaṃ yadaiva muninā nirmāyamālokitam // NBs_47.33 //</l>\n</lg>\n\n<lg>\n<l>pūrvaṃ nāma kimantaraṃ samabhavadyannedamālokitaṃ kiṃ vā kāraṇamasti jātamadhunā yenedamālokyate /</l>\n<l>itthaṃ vismayavanmano hi viduṣāṃ vijñānanidrāghane tatrānandavane munīndrasadane līnaṃ parabrahmaṇi // NBs_47.34 //</l>\n</lg>\n\n<lg>\n<l>śuddhe bodhe sphurati paritaḥ kṣālitā vāsanāṅkāḥ kṣīṇaṃ cittaṃ viratiruditā karmapāśā viśīrṇāḥ /</l>\n<l>bhagno bhedaḥ sukhamadhigataṃ kalpanā dūramuktā dṛṣṭe tattve karabadaravannāsti karttavyaśeṣaḥ // NBs_47.35 //</l>\n</lg>\n\n<p><hi rend='bold'>[p. 776-]</hi></p>\n\n<lg>\n<l>narahariṣaṭkam</l>\n<l>nāmnaiva no naraharerhi vidīryate'sau duṣṭo hiraṇyakaśipurnitarāṃ baliṣṭhaḥ /</l>\n<l>tasmāttvayā nṛharirūpadhareṇa citta moho hiraṇyakaśipustu vidāraṇīyaḥ // NBs_48.1 //</l>\n</lg>\n\n<lg>\n<l>indrasya rājyamapi sampratilabhya lubdhastṛṣṇāmayo nijaripurna jagāma tṛptim /</l>\n<l>asyādhunā pralaya eva hitaṃ mameti prajñātmanā nṛhariṇā pralayaṃ praṇītaḥ // NBs_48.2 //</l>\n</lg>\n\n<lg>\n<l>vakṣo hiraṇyakaśipoḥ kila vajrasāraṃ śastrāṇi tatra sakalānyapi kuṇṭhitāni /</l>\n<l>tādṛkpunastava nakhairnṛhare vidīrṇamatyadbhuto bhavata eṣa nakhaprabhāvaḥ // NBs_48.3 //</l>\n</lg>\n\n<lg>\n<l>adhyātmadṛṣṭi hṛdayaṃ hṛdayāgrasaṃsthaṃ tejomayo'rimanayannṛharistamastam /</l>\n<l>kaṣṭaṃ samastamapi naṣṭadaśāṃ prayātaṃ prahlāda eva paramaṃ mahimānamāpa // NBs_48.4 //</l>\n</lg>\n\n<lg>\n<l>nāntastu nāpi ca bahirna divā na rātrau nārdreṇa śuṣkavapuṣā ca na māryate yaḥ /</l>\n<l>nāyaṃ nareṇa na mṛgeṇa nipātanīyastādṛgripuṃ naraharirhatavānvicitram // NBs_48.5 //</l>\n</lg>\n\n<lg>\n<l>sarvatraiva sadā sthito narahariryatsthāvare jaṅgame daivādvyaktimupāgataḥ punarasau pāṣāṇapiṇḍe'pi yat /</l>\n<l>nāstitvaṃ gamito hiraṇyakaśipustādṛkprapañcāśrayaḥ tatsarvaṃ kila kautukaṃ nijajanaprahlādahetoḥ kṛtam // NBs_48.6 //</l>\n</lg>\n\n<lg>\n<l>jitvendriyaripuṣaṭkaṃ hṛdi gāyati vāraṣaṭkaṃ cet /</l>\n<l>etannarahariṣaṭkaṃ vikāraṣaṭkaṃ nivārayati // NBs_48.7 //</l>\n</lg>\n\n<p><hi rend='bold'>[p. 788-]</hi></p>\n\n<lg>\n<l>unmattapralāpaśatakam |</l>\n<l>śuddhabodhasudhāsvādī pralapāmi pramattavat /</l>\n<l>tatpralāpanigūḍhārthaṃ śodhayantu satāṃ dhiyaḥ // NBs_49.1 //</l>\n</lg>\n\n<lg>\n<l>kāmaḥ krodhaśca lobhaśca mohaśca madamatsarau /</l>\n<l>saṃsāratārakā yadvattathā tadvivṛtiṃ śṛṇu // NBs_49.2 //</l>\n</lg>\n\n<lg>\n<l>viśrāntisundarīsaṅgaratilāvaṇyalampaṭāḥ /</l>\n<l>ekāntalīlācaturāḥ kāmino muktigāminaḥ // NBs_49.3 //</l>\n</lg>\n\n<lg>\n<l>yadbalānmohadaityasya yogī narahariḥ svayam /</l>\n<l>vakṣo vidārayāñcakre sa krodho muktisādhanam // NBs_49.4 //</l>\n</lg>\n\n<lg>\n<l>bhrukuṭīkuṭilaṃ yasya mukhamīkṣitumakṣamāḥ /</l>\n<l>kāmalobhādayo bhāvāḥ sa dveṣī keśavapriyaḥ // NBs_49.5 //</l>\n</lg>\n\n<lg>\n<l>śāśvate suprasannānāṃ naśvare bhṛkuṭībhṛtām /</l>\n<l>rāgadveṣavatāṃ tāta muktiḥ karatale sthitā // NBs_49.6 //</l>\n</lg>\n\n<lg>\n<l>manaḥkācamaṇiṃ dattvā jñānacintāmaṇiṃ muniḥ /</l>\n<l>krīṇāti yena lobhena sa lobho muktisādhanam // NBs_49.7 //</l>\n</lg>\n\n<lg>\n<l>yena varṇāśramācāradehabhogadhanādikam /</l>\n<l>vismaranti citaḥ premṇā sa mohaḥ paramaṃ padam // NBs_49.8 //</l>\n</lg>\n\n<lg>\n<l>matto nānyatparaṃ kiṃcidahameva maheśvaraḥ /</l>\n<l>ahamevottamaśceti mado muktiprado mataḥ // NBs_49.8* //</l>\n</lg>\n\n<lg>\n<l>dṛśyotkarṣaṃ na sahate jñānotkarṣabalāttu yaḥ /</l>\n<l>sa tu samvatsaraśataṃ jyeṣṭho nirmatsarānmuneḥ // NBs_49.9 //</l>\n</lg>\n\n<lg>\n<l>kṣaṇaṃ na kṣamate yastu bāhyasphuraṇamakṣamī /</l>\n<l>tadvāmacaraṇāṅguṣṭhe nibaddhāḥ kṣamiṇāṃ guṇāḥ // NBs_49.10 //</l>\n</lg>\n\n<lg>\n<l>kāmādayo mahādhūrttā dhūrttitaṃ yairjagattrayam /</l>\n<l>tāndhūrttayati yo yuktyā sa dhūrto dhūrjaṭipriyaḥ // NBs_49.11 //</l>\n</lg>\n\n<lg>\n<l>yo lālayati lobhādīnantarmūlāni kṛntati /</l>\n<l>bahiranyo'nya evāntarmuktimeti kapaṭyasau // NBs_49.12 //</l>\n</lg>\n\n<lg>\n<l>guṇātmakeṣu sarveṣu doṣamevāntarātmanaḥ /</l>\n<l>karṇe japati yo nityaṃ piśuno'sau vimuktibhāk // NBs_49.13 //</l>\n</lg>\n\n<lg>\n<l>parāpavāda evāsti hṛdaye yasya sarvadā /</l>\n<l>parāṃ gatiṃ gato dṛṣṭaḥ sa mayā muniśekharaḥ // NBs_49.14 //</l>\n</lg>\n\n<lg>\n<l>mithyaivedaṃ jagatsarvamiti niścitacetasām /</l>\n<l>sa mithyāvādināṃ loko durlabhaḥ satyavādinaḥ // NBs_49.15 //</l>\n</lg>\n\n<lg>\n<l>naiva kiṃcitkaromīti yaḥ sadācāravarjitaḥ /</l>\n<l>ācāriṇo na gacchanti tasyānācāriṇo gatim // NBs_49.16 //</l>\n</lg>\n\n<lg>\n<l>pūrvaṃ yāni ca mitrāṇi vicārādīni tānyapi /</l>\n<l>vihāya tatparaṃ yāto mitradrohī sa mucyate // NBs_49.17 //</l>\n</lg>\n\n<lg>\n<l>pañcabhūtātmakaṃ viśvaṃ nirmitaṃ yena māyayā /</l>\n<l>sa eva hi mayā dṛṣṭo māyāvī muktibhājanam // NBs_49.18 //</l>\n</lg>\n\n<lg>\n<l>svecchayaiva kṛtaṃ viśvaṃ svecchayaiva nihanti yaḥ /</l>\n<l>kṛtajñādapi pūjyo'sau kṛtaghno mokṣamaśnute // NBs_49.19 //</l>\n</lg>\n\n<lg>\n<l>āścaryaṃ yo'bhimanyeta jīva ātmānamīśvaram /</l>\n<l>so'bhimānī gatiṃ yāti nirahaṅkāradurlabhām // NBs_49.20 //</l>\n</lg>\n\n<lg>\n<l>guṇeṣu doṣaṃ paśyanto viśvamātravinindakāḥ /</l>\n<l>ātmastutiparā yānti nityaṃ vaikuṇṭhamandiram // NBs_49.21 //</l>\n</lg>\n\n<lg>\n<l>buddhvā'pi śuddhamātmānaṃ vyāvahārikalokavat /</l>\n<l>karoti na karomīti dambhakṛcchambhuvallabhaḥ // NBs_49.22 //</l>\n</lg>\n\n<lg>\n<l>bodhakhaṅgena tīkṣṇena mohāhaṅkāradurdhiyām /</l>\n<l>ghātakaḥ pātakaṃ hanti pūrvajanmaśatārjitam // NBs_49.23 //</l>\n</lg>\n\n<lg>\n<l>ahaṅkāraṃ harirahaṃ brahmaivāhamahaṃ śivaḥ /</l>\n<l>iti viśvāsya hantāraḥ puṇyā viśvastaghātakāḥ // NBs_49.24 //</l>\n</lg>\n\n<lg>\n<l>mukto vidhiniṣedhābhyāṃ niścintaḥ svecchayā caran /</l>\n<l>karmaṭhānāmapāṅkteyaḥ so'smākaṃ paṅktipāvanaḥ // NBs_49.25 //</l>\n</lg>\n\n<lg>\n<l>ninditāvabhinirmuktābhyuditau yau tu tau hi naḥ /</l>\n<l>pūtau karmābhinirmukto'bhyuditaśca citau sadā // NBs_49.26 //</l>\n</lg>\n\n<lg>\n<l>dattvā dvāri kapāṭaṃ yaḥ khaṇḍalaḍḍukavanmuniḥ /</l>\n<l>ekākī miṣṭamaśnāti sa yāti paramāṃ gatim // NBs_49.27 //</l>\n</lg>\n\n<lg>\n<l>jñānakarmendriyagaṇo niruddhya nijamandire /</l>\n<l>paṅktīkṛtya hato yena so'smākaṃ paṅktipāvanaḥ // NBs_49.28 //</l>\n</lg>\n\n<lg>\n<l>paśya saṃsāranāśārthamātmanāśaṃ sahanti ye /</l>\n<l>saṃsāradveṣiṇāṃ teṣāṃ muktiḥ śāstreṣu varṇitā // NBs_49.29 //</l>\n</lg>\n\n<lg>\n<l>ahaṃ mameti sarvasvaṃ bodhadyūteṣu hāritam /</l>\n<l>yenāsau muktibhākprokto bṛhadāraṇyakaśrutau // NBs_49.30 //</l>\n</lg>\n\n<lg>\n<l>dīnendriyamṛgeṣveva dayā yasya na vidyate /</l>\n<l>sa eva devakīsūnordīnabandhoratipriyaḥ // NBs_49.31 //</l>\n</lg>\n\n<lg>\n<l>ātmabhogarato rājā yastu nāvekṣate purīm /</l>\n<l>lipyate na sa pāpena pramāṇaṃ muṇḍakaśrutiḥ // NBs_49.32 //</l>\n</lg>\n\n<lg>\n<l>jñānavairāgyapāśena hato yena manodhanī /</l>\n<l>yaḥ syādevaṃvidhaḥ pāśī tasya kāśī pade pade // NBs_49.33 //</l>\n</lg>\n\n<lg>\n<l>gaṅgāyamunayormadhye bālaraṇḍāṃ tapasvinīm /</l>\n<l>balātkāreṇa yo bhuṅkte sa raṇḍāvyasanī śuciḥ // NBs_49.34 //</l>\n</lg>\n\n<lg>\n<l>bodhadāvāgninā dagdhaṃ yena dvaitavanaṃ ghanam /</l>\n<l>atipuṇyāṃ gatiṃ yāti sa hi dāvāgnidāyakaḥ // NBs_49.35 //</l>\n</lg>\n\n<lg>\n<l>gṛhe sthitānāmapi yo gavāṃ grāsaṃ dadāti na /</l>\n<l>ācaratyātmanaḥ puṣṭiṃ sarvapāpaiḥ pramucyate // NBs_49.36 //</l>\n</lg>\n\n<lg>\n<l>rasāḥ sarve'pi vikrītā dharmādharmamajānatā /</l>\n<l>granthau baddhaṃ bodhadhanaṃ sa dhanyo rasavikrayī // NBs_49.37 //</l>\n</lg>\n\n<lg>\n<l>antaryāmyātmanā yena racito varṇasaṅkaraḥ /</l>\n<l>svayaṃ śaṅkara evāsau varṇito varṇasaṅkarī // NBs_49.38 //</l>\n</lg>\n\n<lg>\n<l>yena vedāḥ samabhyasya viditvā'rthaṃ svacintayā /</l>\n<l>plāvitāḥ saha vedāntairvedaplāvī sa mucyate // NBs_49.39 //</l>\n</lg>\n\n<lg>\n<l>śive niveditaṃ sarvaṃ śivanirmālyatāṃ gatam /</l>\n<l>tadbhunakti pavitrātmā śivanirmālyabhojanaḥ // NBs_49.40 //</l>\n</lg>\n\n<lg>\n<l>brahmacaryaṃ gato bhuṅkte sarvā nagaranāyikāḥ /</l>\n<l>lipyate na sa pāpena citraṃ vedāntadarśanam // NBs_49.41 //</l>\n</lg>\n\n<lg>\n<l>yogināmavadhūtānāṃ śukādīnāṃ mukhāccyutam /</l>\n<l>kiñciducchiṣṭamāsvādya mucyeducchiṣṭabhojanaḥ // NBs_49.42 //</l>\n</lg>\n\n<lg>\n<l>brahma jānāti tasyaiva brāhmaṇasya svacetasaḥ /</l>\n<l>vṛttilopaḥ kṛto yena sa dhanyo vṛttilopakṛt // NBs_49.43 //</l>\n</lg>\n\n<lg>\n<l>yastu vṛntākadagdhānnaṃ kalañjādi yadṛcchayā /</l>\n<l>labdhamaśnāti hi munistasyādūrataro hariḥ // NBs_49.44 //</l>\n</lg>\n\n<lg>\n<l>bhṛgave varuṇenoktā brahmavidyā tu vāruṇī /</l>\n<l>tadvāruṇīrasāsvādamattānāmuttamā gatiḥ // NBs_49.45 //</l>\n</lg>\n\n<lg>\n<l>parāgvṛttiṃ parityajya yā pratyaksā tu vāruṇī /</l>\n<l>tadabhyāsaratānāṃ ca na dūre paramaṃ padam // NBs_49.46 //</l>\n</lg>\n\n<lg>\n<l>sundarīṃ vīkṣya citkāntāmindriyeśvaramindriyam /</l>\n<l>mānasaṃ skhalitaṃ yeṣāṃ te muktā ajitendriyāḥ // NBs_49.47 //</l>\n</lg>\n\n<lg>\n<l>yogabhūmiṃ samāruhya gambhīre brahmasāgare /</l>\n<l>paścānnipatito līna ārūḍhapatitaḥ śuciḥ // NBs_49.48 //</l>\n</lg>\n\n<lg>\n<l>cidvidyākarmanāśāyāṃ nadyāṃ snānaṃ mayā kṛtam /</l>\n<l>karmanāśājalasparśātkarmabandho nivarttate // NBs_49.49 //</l>\n</lg>\n\n<lg>\n<l>aṅgavaṅgakaliṅgeṣu saurāṣṭramagadheṣu ca /</l>\n<l>sarvatra paripūrṇo'haṃ punaḥ saṃskāravarjitaḥ // NBs_49.50 //</l>\n</lg>\n\n<lg>\n<l>nijaṃ gṛhaṃ parityajya ramate paramandire /</l>\n<l>sa gṛhastho gatiṃ gacchetparāmiti vidāṃ matam // NBs_49.51 //</l>\n</lg>\n\n<lg>\n<l>ātmanaḥ sukhalobhena sukṛtaṃ yena hāritam /</l>\n<l>sa eva sukṛtī śeṣaḥ sukṛtyapi hi duṣkṛtī // NBs_49.52 //</l>\n</lg>\n\n<lg>\n<l>ajñānameva vijñānamaviveko vivekitā /</l>\n<l>sarvātmakatvaṃ kaivalyaṃ yeṣāṃ te siddhasattamāḥ // NBs_49.53 //</l>\n</lg>\n\n<lg>\n<l>bodho yadavadhānena tanmano nāśayanti ye /</l>\n<l>viparītakṛtāṃ teṣāṃ muktirityāha śaṅkaraḥ // NBs_49.54 //</l>\n</lg>\n\n<lg>\n<l>vedāntapāṭharūpeṇa svadharmāḥ kīrttitā mayā /</l>\n<l>svadharmakīrttanādeva sāyujyaṃ padamarjitam // NBs_49.55 //</l>\n</lg>\n\n<lg>\n<l>dvibhāryo brāhmaṇo yastu tyajetpūrvāṃ pativratām /</l>\n<l>parasyā guṇalobhena sa yāti paramāṃ gatim // NBs_49.56 //</l>\n</lg>\n\n<lg>\n<l>etasya vivaraṇam</l>\n<l>pravṛttiśca nivṛttiśca dvebhārye vedabodhite /</l>\n<l>prathamā karmaniṣṭhā syādbrahmaniṣṭhā tathā'parā // NBs_49.57 //</l>\n</lg>\n\n<lg>\n<l>karkaśā rasikā ceti tayornāmāntaraṃ kramāt /</l>\n<l>karkaśā karmakāṇḍasthā rasikā brahmavādinī // NBs_49.58 //</l>\n</lg>\n\n<lg>\n<l>karkaśā rasikā ceti yadyapi dve pativrate /</l>\n<l>rasikā svapatiṃ bhuṅkte karkaśā kaṣṭabhāginī // NBs_49.59 //</l>\n</lg>\n\n<lg>\n<l>karmaniṣṭhā tu dāsīva gṛhakarmaratā sadā /</l>\n<l>jñānaniṣṭhā mahārājñī rājasiṃhāsane sthitā // NBs_49.60 //</l>\n</lg>\n\n<lg>\n<l>patihetordivā naktaṃ gṛhakarma karotu sā /</l>\n<l>patiṃ nāliṅgya nidrāti kathaṃ saubhāgyabhāginī // NBs_49.61 //</l>\n</lg>\n\n<lg>\n<l>rasarītiṃ na jānāti karkaśā karmavādinī /</l>\n<l>pativratā svabhāvena bharttāraṃ stauti kevalam // NBs_49.62 //</l>\n</lg>\n\n<lg>\n<l>jñānaniṣṭhā tu rasikā tattatsaṃskāralakṣaṇaiḥ /</l>\n<l>ānandayati bharttāraṃ tamevāśliṣya khelati // NBs_49.63 //</l>\n</lg>\n\n<lg>\n<l>āsane śayane yāne bhojane sā tadanvitā /</l>\n<l>kṣaṇaṃ na tiṣṭhati svāmī tāṃ vinā rasalālasaḥ // NBs_49.64 //</l>\n</lg>\n\n<lg>\n<l>yastu jānāti cāturyānmahadantaramenayoḥ /</l>\n<l>sa kathaṃ tatra mūḍhāyāṃ rameta kimu tatsukham // NBs_49.65 //</l>\n</lg>\n\n<lg>\n<l>yastu kaścinmahāmūḍhaḥ pāmaraḥ paśudharmavān /</l>\n<l>karkaśāyāṃ ramate rasikāṃ ca na vindati // NBs_49.66 //</l>\n</lg>\n\n<lg>\n<l>tasyāṃ ca duḥkhamāpnoti pratyahaṃ kalahāyate /</l>\n<l>bhūyastāmeva bhajate daurbhāgyaṃ tasya tādṛśam // NBs_49.67 //</l>\n</lg>\n\n<lg>\n<l>atra dvibhāryaśāstrārthe viṣayo'yaṃ vyavasthitaḥ /</l>\n<l>nivṛttivanitāṃ tyaktvā pravṛtto narakaṃ vrajet // NBs_49.68 //</l>\n</lg>\n\n<lg>\n<l>pravṛttivanitāṃ tyaktvā nivṛtto mokṣamaśnute /</l>\n<l>viṣamo'pyeṣa śāstrārthaḥ pramāṇaṃ vyāsavākyataḥ // NBs_49.69 //</l>\n</lg>\n\n<p>iti pravṛttinivṛttiśāstravivaraṇam |</p>\n\n<lg>\n<l>athānyadapi |</l>\n<l>eko viṣṇurmahadbhūtaṃ vyāsenoktaṃ lagedyadi /</l>\n<l>tanmahābhūtasañcāre na dūre paramaṃ padam // NBs_49.70 //</l>\n</lg>\n\n<lg>\n<l>ḍākinīsiddhamantro'yaṃ brahmāsmītyakṣarātmakaḥ /</l>\n<l>bhāvanāmātrato yasya sadyastadrūpatāṃ vrajet // NBs_49.71 //</l>\n</lg>\n\n<lg>\n<l>guruśāstraprasādena saṃprāpya paramaṃ padam /</l>\n<l>mamaivedaṃ mayā prāptamiti prāha sa uttamaḥ // NBs_49.72 //</l>\n</lg>\n\n<lg>\n<l>yattu janmaśatābhyastavijñānairapi vastutaḥ /</l>\n<l>na kiñcidapi samprāptaṃ tasya prāptirmahīyasī // NBs_49.73 //</l>\n</lg>\n\n<lg>\n<l>aṇīyaso mahīyastvaṃ nedīyastvaṃ davīyasaḥ /</l>\n<l>parasya nijarūpatvaṃ yatpratyeti pramā hi sā // NBs_49.74 //</l>\n</lg>\n\n<lg>\n<l>yaddṛśyate tattu mithyā tatsatyaṃ yanna dṛśyate /</l>\n<l>etatprāmāṇikatvaṃ hi mahopaniṣadāṃ matam // NBs_49.75 //</l>\n</lg>\n\n<lg>\n<l>vicitrā yasya racanā samastā bhāti nīrasā /</l>\n<l>jīvanmṛtakatulyo'sau jīvanmuktaḥ śrutau stutaḥ // NBs_49.76 //</l>\n</lg>\n\n<lg>\n<l>svayameva prakāśeta dīpaḥ śūnyālaye yathā /</l>\n<l>tasya vyarthaprakāśasya sārthakaṃ janma varṇitam // NBs_49.77 //</l>\n</lg>\n\n<lg>\n<l>na bodhayati bhāvānāmātmano bhedamaṇvapi /</l>\n<l>abodhadīpa evāyamasmākaṃ bodhadīpakaḥ // NBs_49.78 //</l>\n</lg>\n\n<lg>\n<l>niśāyāmeva jāgarmi nidrāmi sakalaṃ dinam /</l>\n<l>na ca rogā prabādhante mā jarāmaraṇādayaḥ // NBs_49.79 //</l>\n</lg>\n\n<lg>\n<l>uttamādhamamadhyānāṃ bhedabhānaṃ dhiyāṃ phalam /</l>\n<l>tābhirhīnasya hariṇā proktā paṇḍitarājatā // NBs_49.80 //</l>\n</lg>\n\n<lg>\n<l>jaḍena yena saṃtyakte ubhe sukṛtaduṣkṛte /</l>\n<l>buddhiyuktaḥ sa eveti pārthaṃ prāha janārdanaḥ // NBs_49.81 //</l>\n</lg>\n\n<lg>\n<l>kṛtākṛtairna yasyārtho nāśrayo yasya kutracit /</l>\n<l>pārthasārathirityāha sa tucchaḥ svacchamuktibhāk // NBs_49.82 //</l>\n</lg>\n\n<lg>\n<l>dharmādharmau na jānāti na jānāti śubhāśubhe /</l>\n<l>sukhaduḥkhe na jānāti sa jñānīti mataṃ hareḥ // NBs_49.83 //</l>\n</lg>\n\n<lg>\n<l>cintanenaiva muktiḥ syāditi sarvatra varṇitam /</l>\n<l>asmākaṃ tu mate svasminna kiñcidapi cintayet // NBs_49.84 //</l>\n</lg>\n\n<lg>\n<l>cintanaṃ sarvaśāstrāṇāṃ matamanyanmataṃ mama /</l>\n<l>na kiñciccintanādeva svayaṃ tattvaṃ prakāśate // NBs_49.85 //</l>\n</lg>\n\n<lg>\n<l>svayaṃ prakāśite tattve tatkṣaṇāttanmayo bhavet /</l>\n<l>eko'pi na guṇo yasmindvau trayo vā kutaḥ kila /</l>\n<l>guṇāngāyati govindo nistraiguṇyasya tasya hi // NBs_49.86 //</l>\n</lg>\n\n<lg>\n<l>yasya naivādhikāro'sti kasmiṃścidapi karmaṇi /</l>\n<l>mukhyo'dhikārī kaivalye sa gīto nandasūnunā // NBs_49.87 //</l>\n</lg>\n\n<lg>\n<l>paśyanśṛṇvanspṛśañjighranyaḥ pratyakṣāpalāpakṛt /</l>\n<l>naiva kiñcitkaromīti tamāryaṃ prāha keśavaḥ // NBs_49.88 //</l>\n</lg>\n\n<lg>\n<l>jānanto'pi na sanmārgaṃ mūḍhāyopadiśanti ye /</l>\n<l>mūḍhamārgaṃ praśaṃsanti tānsādhūnāha mādhavaḥ // NBs_49.89 //</l>\n</lg>\n\n<lg>\n<l>yasminmārge praviṣṭasya bhraṣṭatā'grimajanmani /</l>\n<l>tameva yogināṃ mārgamastauṣītpārthasārathiḥ // NBs_49.90 //</l>\n</lg>\n\n<lg>\n<l>yatheṣṭaceṣṭārodho hi siddhido haṭhayoginām /</l>\n<l>yatheṣṭaceṣṭā kaivalyamasmākaṃ jñānayoginām // NBs_49.91 //</l>\n</lg>\n\n<lg>\n<l>hatvā'pi ya imāllokānna hanti na nibadhyate /</l>\n<l>asmākaṃ tu mate tasya saṅgatiḥ śāntisādhanam // NBs_49.92 //</l>\n</lg>\n\n<lg>\n<l>jātasya hi dhruvo mṛtyurdhruvaṃ janma mṛtasya ca /</l>\n<l>etasyāparihāryasya parihāro mataṃ mama // NBs_49.93 //</l>\n</lg>\n\n<lg>\n<l>jñānāgniḥ sarvakarmāṇi kurute yasya bhasmasāt /</l>\n<l>na tasya karmabhraṣṭasya karmaṭhairlabhyate padam // NBs_49.94 //</l>\n</lg>\n\n<lg>\n<l>yastu kāpuruṣaḥ kāmātsarvasmādapi nirgataḥ /</l>\n<l>sa eva puruṣārthīti jagāda puruṣottamaḥ // NBs_49.95 //</l>\n</lg>\n\n<lg>\n<l>viṣṇugītā mayā'dhītā nirṇayastatra nirgataḥ /</l>\n<l>sarvadharmaparityāgī sarvapāpaiḥ pramucyate // NBs_49.96 //</l>\n</lg>\n\n<lg>\n<l>asaṅgavastuviṣaye pralāpo'yaṃ tu saṅgataḥ /</l>\n<l>dhyāto muhurmuhurdadyātsatāṃ pūrṇāmasaṅgatām // NBs_49.97 //</l>\n</lg>\n\n<lg>\n<l>agocaravicāre'sya nindyakāmādivartmanā /</l>\n<l>śatakasya pravṛttasya vyaktonmattapralāpatā // NBs_49.98 //</l>\n</lg>\n\n<lg>\n<l>asyonmattapralāpatvādupekṣāṃ tāta mā kuru /</l>\n<l>nūnametasya bhāvārtho durbodho viṣayātmabhiḥ // NBs_49.99 //</l>\n</lg>\n\n<l>ityunmattapralāpo'yaṃ nāmnā prokto mayā tava // NBs_49.100 //</l>\n\n<lg>\n<l>nūnamekāntaniṣṭhena nityamekāgracetasā /</l>\n<l>ityunmattapralāpo'yaṃ vicāryaḥ kṛtabuddhinā // NBs_49.101 //</l>\n</lg>\n\n<lg>\n<l>avasthāyā manonmanyā unmattā ye mahādhiyaḥ /</l>\n<l>nidhisteṣāṃ pralāpo'yaṃ sthāpyo hṛdayamandire // NBs_49.102 //</l>\n</lg>\n\n<p><hi rend='bold'>[p. 855-]</hi></p>\n\n<lg>\n<l>śivapūjāśatakam</l>\n<l>śivapūjātmakaṃ karma karmanirmūlanakṣamam /</l>\n<l>saṅkalpaḥ śivapūjāyāḥ sarvasaṅkalpaduḥkhahṛt // NBs_50.1 //</l>\n</lg>\n\n<lg>\n<l>śivapañcākṣarī dīkṣā śabdabrahmamayī hitā /</l>\n<l>śabdabrahmaṇi niṣṇātaḥ paraṃ brahmādhigacchati // NBs_50.2 //</l>\n</lg>\n\n<lg>\n<l>tisro rekhā vibhūtestu śraddhābhaktiviraktayaḥ /</l>\n<l>pūjādhikārasiddharthaṃ dhāryāḥ svāṅgeṣu śāmbhavaiḥ // NBs_50.3 //</l>\n</lg>\n\n<lg>\n<l>rudrābharaṇamudrāstu dhāryā rudrākṣamālikāḥ /</l>\n<l>devo bhūtvā yajeddevamitīyaṃ śāśvatī śrutiḥ // NBs_50.4 //</l>\n</lg>\n\n<lg>\n<l>atha pūjākramaḥ |</l>\n<l>ākārāḥ kalpitā yasyāṃ brahmādyāḥ sthirajaṅgamāḥ /</l>\n<l>tanmṛtikāmayaṃ śaivaiḥ śivaliṅgaṃ prapūjyate // NBs_50.5 //</l>\n</lg>\n\n<lg>\n<l>tatra prathamaṃ harāya nama iti mṛttikāgrahaṇam |</l>\n<l>mṛtsatyā yaccharāvāstu śrutā brahmāṇḍakoṭayaḥ /</l>\n<l>harāya nama ityeva grāhyā sā mṛttikā budhaiḥ // NBs_50.6 //</l>\n</lg>\n\n<lg>\n<l>maheśvarāya nama iti liṅgasaṅghaṭṭanam |</l>\n<l>akhaṇḍākāravṛttistu vedānte yā nirūpitā /</l>\n<l>namo maheśvarāyeti liṅgasaṅghaṭṭanaṃ hi tat // NBs_50.7 //</l>\n</lg>\n\n<lg>\n<l>śulapāṇaye nama iti pratiṣṭhāpanam |</l>\n<l>tyaktvā'sambhāvanāṃ tadvadviparītatvabhāvanām /</l>\n<l>śulapāṇiḥ pratiṣṭhāpyaḥ pīṭhe niṣṭhāmaye budhaiḥ // NBs_50.8 //</l>\n</lg>\n\n<lg>\n<l>pinākadhṛte nama ityāvāhanam |</l>\n<l>sarvagasyāpi devasya bhaktirāvāhanaṃ tava /</l>\n<l>āvāhayāmi bhaktyā tvāmityāvāhyaḥ pinākadhṛt // NBs_50.9 //</l>\n</lg>\n\n<p>atha dhyānam |\ndhyāyennityaṃ maheśaṃ rajatagirinibhaṃ cārucandrāvataṃsaṃ ratnākalpojjvalāṅgaṃ paraśumṛgavarābhītihastaṃ prasannam /\npadmāsīnaṃ samantātstutamamaragaṇairvyāghrakṛttiṃ vasānaṃ viśvādyaṃ viśvavandyaṃ nikhilabhayaharaṃ pañcavaktraṃ trinetram// NBs_50.10 //</p>\n\n<lg>\n<l>athā'sya vivaraṇam |</l>\n<l>tatra dhyāyedityādipadatrayasya vivaraṇam |</l>\n<l>anitye nityaṃ virasā nitye nityaṃ dhṛtavratāḥ /</l>\n<l>nityaṃ maheśaṃ dhyāyanti nityānityavivekinaḥ // NBs_50.11 //</l>\n</lg>\n\n<lg>\n<l>atha rajatagirinibhamityasya vivaraṇam |</l>\n<l>rajatasya giriḥ śaṃbhuḥ śāmbhavānāṃ paraṃ dhanam /</l>\n<l>dhanena tena pūrṇānāṃ daridratvaṃ na vidyate // NBs_50.12 //</l>\n</lg>\n\n<lg>\n<l>atha cārucandrāvataṃsamityasya vivaraṇam |</l>\n<l>śuddhātmā śītalā kāntā sūkṣmā bodhakalā parā /</l>\n<l>vakrāyate durāpeyaṃ candracūḍo vibharti tām // NBs_50.13 //</l>\n</lg>\n\n<lg>\n<l>atha ratnākalpojjvalāṅgamityasya vivaraṇam |</l>\n<l>yogadīkṣāmayānyeva bodharatnāni kānicit /</l>\n<l>dadhāti śaṃkaro'to'sya ratnākalpojjvalāṅgatā // NBs_50.14 //</l>\n</lg>\n\n<lg>\n<l>atha paraśuhastapadavivaraṇam |</l>\n<l>yena mohavanaṃ chinnaṃ kadācinna prarohati /</l>\n<l>sa bodhaḥ paraśustīkṣṇo haste rudrasya varttate // NBs_50.15 //</l>\n</lg>\n\n<lg>\n<l>atha mṛgahastapadavivaraṇam |</l>\n<l>dhartuṃ na śakyate dhīrairyo dhṛto'pi palāyate /</l>\n<l>līlayaiva dhṛto haste śambhunā sa manomṛgaḥ // NBs_50.16 //</l>\n</lg>\n\n<lg>\n<l>atha varahastatvavivaraṇam |</l>\n<l>varārthibhirvareṇyāya vṛto yaistu varaḥ sa tam /</l>\n<l>varaṃ dadāti hastena varadastena śaṃkaraḥ // NBs_50.17 //</l>\n</lg>\n\n<lg>\n<l>athā'bhītihastatvavivaraṇam |</l>\n<l>mṛtyorbibheti brahmā'pi mṛtyureva bhayaṃ mahat /</l>\n<l>tasmādamṛtyurabhayaṃ haste mṛtyuñjayasya tat // NBs_50.18 //</l>\n</lg>\n\n<lg>\n<l>atha prasannamityasya vivaraṇam |</l>\n<l>siddhimekāmapi prāpya kaścidantaḥ prasīdati /</l>\n<l>nidhānaṃ sarvasiddhīnāṃ prasannaḥ sarvadā haraḥ // NBs_50.19 //</l>\n</lg>\n\n<lg>\n<l>atha padmāsīnamityasya vivaraṇam |</l>\n<l>satāṃ hṛdayapadmeṣu yadāsīnaḥ sadāśivaḥ /</l>\n<l>ata eva hi vedeṣu padmāsīna itīritaḥ // NBs_50.20 //</l>\n</lg>\n\n<lg>\n<l>atha samantātstutamamaragaṇairityasya vivaraṇam |</l>\n<l>stuvanti devānmanujāste devā devanāyakān /</l>\n<l>devadevo mahādevaḥ stūyate devanāyakaiḥ // NBs_50.21 //</l>\n</lg>\n\n<lg>\n<l>atha vyāghrakṛttiṃ vasānamityasya vivaraṇam |</l>\n<l>śaṅkareṇa kirātena mohavyāghro nipātitaḥ /</l>\n<l>kaṭau kṛttisvarūpeṇa paśya tasya nidarśanam // NBs_50.22 //</l>\n</lg>\n\n<lg>\n<l>atha viśvādyaṃ viśvavandyamityasya vivaraṇam |</l>\n<l>viśvakṛdviśvarūpo'sau viśvahṛdviśvapālakaḥ /</l>\n<l>viśvādyo viśvavandyaśca viśveśo girijāpatiḥ // NBs_50.23 //</l>\n</lg>\n\n<lg>\n<l>atha nikhilabhayaharamityasya vivaraṇam |</l>\n<l>śrutirbhayamiti prāha dvitīyādvai bhayaṃ bhavet /</l>\n<l>haro harati bhaktānāṃ muktido nikhilaṃ bhayam // NBs_50.24 //</l>\n</lg>\n\n<lg>\n<l>atha pañcavaktramityasya vivaraṇam |</l>\n<l>dhyāyanti bhaktāḥ sarvatra sarveṣāmapi sanmukhaḥ /</l>\n<l>unmukho vimukhānāṃ yastasya sā pañcavaktratā // NBs_50.25 //</l>\n</lg>\n\n<lg>\n<l>atha trinetramityasya vivaraṇam |</l>\n<l>karmopāstī ubhe netre jñānaṃ netraṃ tṛtīyakam /</l>\n<l>lalāṭe rājate yasya trinetrastena śaṅkaraḥ // NBs_50.26 //</l>\n</lg>\n\n<p>iti dhyānam |</p>\n\n<lg>\n<l>athopakaraṇavicāraḥ |</l>\n<l>tatrādau śuddhasphaṭikasaṅkāśatāvicāraḥ |</l>\n<l>nirmale sarvamevedaṃ yadasminpratibimbati /</l>\n<l>śuddhasphaṭikasaṅkāśo nīrāgaḥ so'yamīśvaraḥ // NBs_50.27 //</l>\n</lg>\n\n<lg>\n<l>atha karpūragauratāvicāraḥ |</l>\n<l>yadvāsanāprasādena sarvā durvāsanā gatā /</l>\n<l>svabhāvaśītalā seyaṃ śive karpūragauratā // NBs_50.28 //</l>\n</lg>\n\n<lg>\n<l>atha digambaratāvicāraḥ |</l>\n<l>nirāvaraṇavijñānasvarūpo hi svayaṃ haraḥ /</l>\n<l>svairaṃ carati saṃsāre tena prokto digambaraḥ // NBs_50.29 //</l>\n</lg>\n\n<lg>\n<l>atha bhasmoddhūlanavicāraḥ |</l>\n<l>jñānāgniḥ sarvakarmāṇi bhasmasātkurute kila /</l>\n<l>tenaiva bhasmanā gātramuddhūlayati dhūrjaṭiḥ // NBs_50.30 //</l>\n</lg>\n\n<lg>\n<l>bhāsate bhinnabhāvānāmapi bhedo na bhasmani /</l>\n<l>svasvabhāvasvabhāvena bhasma bhargasya vallabham // NBs_50.31 //</l>\n</lg>\n\n<lg>\n<l>atha candracūḍatāvicāraḥ |</l>\n<l>naśyantyasya kalāḥ sarvāḥ sā kalā naiva naśyati /</l>\n<l>yā'rpitā śaṅkare bhaktyā candracūḍastayā haraḥ // NBs_50.32 //</l>\n</lg>\n\n<lg>\n<l>atha jaṭājūṭavicāraḥ |</l>\n<l>viśrāmo'yaṃ munīndrāṇāṃ purātanavaṭo haraḥ /</l>\n<l>vedāntasāṅkhyayogākhyāstisrastajjaṭayaḥ smṛtāḥ // NBs_50.33 //</l>\n</lg>\n\n<lg>\n<l>atha gaṅgādharatvavicāraḥ |</l>\n<l>brahmalokā ca yā gaṅgā suṣumṇā śītaladravā /</l>\n<l>mastake rājate yasya tena gaṅgādharo haraḥ // NBs_50.34 //</l>\n</lg>\n\n<lg>\n<l>atha trinetratāvicāraḥ |</l>\n<l>āpyāyanastamohantā vidyayā doṣadāhakṛt /</l>\n<l>somasūryāgninayanastrinetrastena śaṅkaraḥ // NBs_50.35 //</l>\n</lg>\n\n<lg>\n<l>atha nīlakaṇṭhatāvicāraḥ |</l>\n<l>kaṇṭhe brahmāṇḍanabhasāṃ gilitānāmanekadhā /</l>\n<l>chāyā sphaṭikasaṅkāśe nīlakaṇṭhatvakāraṇam // NBs_50.36 //</l>\n</lg>\n\n<lg>\n<l>yadbrahmāṇḍaśarīrasya śyāmalaṃ pārvatīpateḥ /</l>\n<l>kaṇṭhadeśe sthitaṃ vyoma nīlakaṇṭhastato haraḥ // NBs_50.37 //</l>\n</lg>\n\n<lg>\n<l>śaṅkareṇābhraśubhreṇa yadviṣāmbu dayālunā /</l>\n<l>kaṇṭhe dhṛtamataḥ kaṇṭhe navāmbudharasundaraḥ // NBs_50.38 //</l>\n</lg>\n\n<lg>\n<l>śuddhasphaṭikasaṅkāśaḥ sthito'yaṃ mandarācale /</l>\n<l>indranīlācalacchāyā nīlakaṇṭhatvakāraṇam // NBs_50.39 //</l>\n</lg>\n\n<lg>\n<l>rāmo'sya paramo bhaktaḥ śaṅkaro bhaktavatsalaḥ /</l>\n<l>rāmaratnaṃ dhṛtaṃ kaṇṭhe nīlakaṇṭhatvakāraṇam // NBs_50.40 //</l>\n</lg>\n\n<lg>\n<l>atha bhujaṅgabhūṣaṇatāvicāraḥ |</l>\n<l>yoginaḥ pavanāhārāstathā giribile śayāḥ /</l>\n<l>nijarūpe dhṛtāstena bhujaṅgābharaṇo haraḥ // NBs_50.41 //</l>\n</lg>\n\n<lg>\n<l>kācitkuṇḍalinī śaktiḥ śaṅkareṇa vaśīkṛtā /</l>\n<l>kuṇḍalinyā kuṇḍalino dehābharaṇatāṃ gatāḥ // NBs_50.42 //</l>\n</lg>\n\n<lg>\n<l>anantavāsukī śambhoḥ karṇakuṇḍalatāṃ gatau /</l>\n<l>tatpradhānatayā'nyepi khyātāḥ kuṇḍalisaṃjñayā // NBs_50.43 //</l>\n</lg>\n\n<lg>\n<l>atha triśūlavicāraḥ |</l>\n<l>śāntivairāgyabodhākhyaistribhiragraistarasvibhiḥ /</l>\n<l>triguṇatripuraṃ hanti triśūlena trilocanaḥ // NBs_50.44 //</l>\n</lg>\n\n<lg>\n<l>atha ḍamaruvicāraḥ |</l>\n<l>ṭaṇṭaṅkāracchalenāsau śaivānāṃ muktihetave /</l>\n<l>neti neti muhuḥ prāha ḍamaruḥ śāmbhavo hi saḥ // NBs_50.45 //</l>\n</lg>\n\n<lg>\n<l>atha muṇḍamālāvicāraḥ |</l>\n<l>anantamṛtabrahmāṇḍamuṇḍamālāvidhāraṇe /</l>\n<l>anādyanantarūpatvātsamarthaḥ śiva eva hi // NBs_50.46 //</l>\n</lg>\n\n<lg>\n<l>atha vṛṣavāhanavicāraḥ |</l>\n<l>brahmādyā yatra nārūḍhāstamārohati śaṅkaraḥ /</l>\n<l>samādhiṃ dharmameghākhyaṃ tenāyaṃ vṛṣavāhanaḥ // NBs_50.47 //</l>\n</lg>\n\n<lg>\n<l>atha kailāsavicāraḥ |</l>\n<l>kaivalye lasate rudrastadbhaktā api sarvadā /</l>\n<l>tatkaivalyavilāsena kailāsaṃ śambhumandiram // NBs_50.48 //</l>\n</lg>\n\n<lg>\n<l>atha mandaravicāraḥ |</l>\n<l>mathito muktiratnārthaṃ yenāyaṃ bhavasāgaraḥ /</l>\n<l>sa bodho mandaro nāma mandiraṃ śaṅkarasya tat // NBs_50.49 //</l>\n</lg>\n\n<lg>\n<l>atha śmaśānavicāraḥ |</l>\n<l>nityaṃ krīḍati yatrāyaṃ svayaṃ saṃhārabhairavaḥ /</l>\n<l>tatra śmaśāne saṃsāre śivaḥ sarvatra dṛśyate // NBs_50.50 //</l>\n</lg>\n\n<lg>\n<l>atha gaṇavicāraḥ |</l>\n<l>ānandasāgaraḥ śambhustacchaktirdrava ucyate /</l>\n<l>śīkarā iva sāmudrāstadānandakaṇā gaṇāḥ // NBs_50.51 //</l>\n</lg>\n\n<lg>\n<l>jagadvilakṣaṇaḥ svāmī svarūpākṛtilakṣaṇaiḥ /</l>\n<l>jagadvilakṣaṇā eva gaṇāstasya kimadbhutam // NBs_50.52 //</l>\n</lg>\n\n<lg>\n<l>atha yoginīgaṇavicāraḥ |</l>\n<l>yaiva yaiva manovṛttiryogābhyāsena yoginām /</l>\n<l>sā samīpaṃ gatā śambhoḥ saivāyaṃ yoginīgaṇaḥ // NBs_50.53 //</l>\n</lg>\n\n<lg>\n<l>sakhāyaḥ śaṅkarasyaite yoginībhairavādayaḥ /</l>\n<l>jīvanmuktā jaḍairuktā bhūtapretapiśācakāḥ // NBs_50.54 //</l>\n</lg>\n\n<lg>\n<l>atha kālabhairavavicāraḥ |</l>\n<l>vivarttitajagajjālaḥ kālo'sya dvārapālakaḥ /</l>\n<l>kālādbibheti yadviśvaṃ sa gaṇaḥ kālabhairavaḥ // NBs_50.55 //</l>\n</lg>\n\n<lg>\n<l>atha daṇḍapāṇivicāraḥ |</l>\n<l>manaso daṇḍanenaiva daṇḍapāṇirgaṇo bhavet /</l>\n<l>tādṛśā eva devasya gaṇatvamupayānti hi // NBs_50.56 //</l>\n</lg>\n\n<lg>\n<l>atha kṣetrapālavicāraḥ |</l>\n<l>paramātmā svayaṃ śambhustadaṃśāḥ kṣetrapālakāḥ /</l>\n<l>aṃśāṃśibhāvabhedena kṣetrapālairvṛto haraḥ // NBs_50.57 //</l>\n</lg>\n\n<lg>\n<l>atha nandigaṇavicāraḥ |</l>\n<l>yasyopari sphuradrūpo dṛśyate parameśvaraḥ /</l>\n<l>sa bodhaḥ śuddhabhāvātmā gīyate nandikeśvaraḥ // NBs_50.58 //</l>\n</lg>\n\n<lg>\n<l>atha bhṛṅgivicāraḥ |</l>\n<l>yaḥ kīṭabhṛṅgabhāvena bhaktaḥ sārūpyamāgataḥ /</l>\n<l>sa eva khaṇḍaparaśorbhṛṅgināmā gaṇaḥ kila // NBs_50.59 //</l>\n</lg>\n\n<lg>\n<l>atha mahākālavicāraḥ |</l>\n<l>kālena bhakṣitaṃ viśvaṃ kālo bodhena bhakṣitaḥ /</l>\n<l>bodhātmā kālakālo'yaṃ mahākālo paro gaṇaḥ // NBs_50.60 //</l>\n</lg>\n\n<lg>\n<l>atha skandavicāraḥ |</l>\n<l>bodhasvasenayā yena mohasya skandanaṃ kṛtam /</l>\n<l>sa buddhimānmahāsenaḥ skando nāma śivātmajaḥ // NBs_50.61 //</l>\n</lg>\n\n<lg>\n<l>atha gaṇeśavicāraḥ |</l>\n<l>suto'nyo vighnarāśighnaḥ sarvavidyāviśāradaḥ /</l>\n<l>ānandatundilaḥ sākṣātsiddhidātā gaṇeśvaraḥ // NBs_50.62 //</l>\n</lg>\n\n<lg>\n<l>atha śivarātrivicāraḥ |</l>\n<l>yā niśā sarvabhūtānāṃ tasyāṃ jāgartti saṃyamī /</l>\n<l>jāgartti śivarātrau yaḥ śivastasminprasīdati // NBs_50.63 //</l>\n</lg>\n\n<lg>\n<l>pañcakarmendriyāṇyeva pañcajñānendriyāṇi ca /</l>\n<l>mano'haṃkṛticittāni trīṇi buddhiścaturdaśī // NBs_50.64 //</l>\n</lg>\n\n<lg>\n<l>iyaṃ tu śāmbhavaiḥ proktā śivarātricaturdaśī /</l>\n<l>nirāhāratayā tatra vṛttirodhī bhavedbudhaḥ // NBs_50.65 //</l>\n</lg>\n\n<lg>\n<l>śivabhaktaiḥ kṛtā pūrvaṃ śivasyātyantavallabhā /</l>\n<l>śivarātririyaṃ putra śivasāyujyadāyinī // NBs_50.66 //</l>\n</lg>\n\n<lg>\n<l>niśītha eva madhyāhno rātrireva dinaṃ vibhoḥ /</l>\n<l>na yatra kiñcitkāśeta sa prakāśastu śāmbhavaḥ // NBs_50.67 //</l>\n</lg>\n\n<lg>\n<l>atha śivatāṇḍavavicāraḥ |</l>\n<l>yasyānandalayenaiva nanditā nāradādayaḥ /</l>\n<l>tadānandavinodākhyaṃ śāmbhavaṃ viddhi tāṇḍavam // NBs_50.68 //</l>\n</lg>\n\n<lg>\n<l>atha smaraharatvavicāraḥ |</l>\n<l>hṛte smare hṛtā eva ṣaḍapyete smarādayaḥ /</l>\n<l>smarādiharaṇādeva devaḥ smaraharo haraḥ // NBs_50.69 //</l>\n</lg>\n\n<lg>\n<l>atha gaurīvicāraḥ |</l>\n<l>sā svabhāvena vāmaiva manovācāmagocarā /</l>\n<l>vāmāṅgī vāmadevasya vāme gaurī virājate // NBs_50.70 //</l>\n</lg>\n\n<lg>\n<l>sā brahmavādināṃ śreṣṭhā bhavānī brahmavādinī /</l>\n<l>yā kaṭākṣeṇa sarvatra śivākhyaṃ brahma vīkṣate // NBs_50.71 //</l>\n</lg>\n\n<lg>\n<l>mama priyo mama svāmī mamā''ttmā me gṛheśvaraḥ /</l>\n<l>iti yasyāḥ śive bhāvaḥ sā dhanyā śailakanyakā // NBs_50.72 //</l>\n</lg>\n\n<lg>\n<l>sa īkṣitaḥ sa āśliṣṭaḥ sa bhuktaḥ sa ca pūjitaḥ /</l>\n<l>sa eva hṛdaye dhyātaḥ pārvatyā parameśvaraḥ // NBs_50.73 //</l>\n</lg>\n\n<lg>\n<l>śivaṃ bhajati bhāvena pātivratyena pārvatī /</l>\n<l>ataḥ saubhāgyametasyā loke vede ca gīyate // NBs_50.74 //</l>\n</lg>\n\n<lg>\n<l>yogeśvarāṇāṃ yogo'yaṃ bhujyate yanmaheśvaraḥ /</l>\n<l>tena yogena sampannā bhavānī divyayoginī // NBs_50.75 //</l>\n</lg>\n\n<lg>\n<l>nityaṃ nṛtyati pārvatyāḥ purataḥ parameśvaraḥ /</l>\n<l>yadantastādṛśaṃ prema tadagre kiṃ na nṛtyatu // NBs_50.76 //</l>\n</lg>\n\n<lg>\n<l>ekātmabhāvasampannau sthitau bhinnātmakāviva /</l>\n<l>bhavānīśaṅkarau vande brahmavidbrahmaṇī yathā // NBs_50.77 //</l>\n</lg>\n\n<lg>\n<l>prakāradvitayenāpi pārvatī stutimarhati /</l>\n<l>yadasyāḥ śaṅkare prema yadasyāṃ prema śāṅkaram // NBs_50.78 //</l>\n</lg>\n\n<lg>\n<l>pūjanīyā viśeṣeṇa śaṅkarādapi pārvatī /</l>\n<l>sākṣādānandarūpo yastasyāpyānandavardhinī // NBs_50.79 //</l>\n</lg>\n\n<lg>\n<l>parabrahmasvarūpaiva pārvatī nātra saṃśayaḥ /</l>\n<l>yadasyāṃ pracurapremā brahmajñānī sadāśivaḥ // NBs_50.80 //</l>\n</lg>\n\n<lg>\n<l>mandārāstaravo vaneṣu parikhātoyaṃ sudhāsāgaro dvārepyaṣṭavibhūtayo nidhigaṇairantaḥpure pārvatī /</l>\n<l>śūlaṃ śastravaraṃ vṛṣaḥ priyasakhā nāraḥ kapālaḥ kare graiveyaṃ garalaṃ bhujeṣu bhujagā bhasmāṅgarāge ruciḥ // NBs_50.81 //</l>\n</lg>\n\n<lg>\n<l>candrādityaśataprakāśajayinī candrāvataṃsojjvalā gaṅgāgarbhajaṭādharā trinayanā gaṅgāmbuvannirmalā /</l>\n<l>vāme bhūdharakanyakā sahacarī bhūtyā sadā'; laṃkṛtā svānandā śitikaṇṭhinī purabhido mūrttiḥ puraḥ sphūrjati // NBs_50.82 //</l>\n</lg>\n\n<p>iti sopakaraṇaṃ dhyānam</p>\n\n<lg>\n<l>paśupataye namaḥ snānam |</l>\n<l>paśutvavāsanā tyājyā jñānagaṅgāmbudhārayā /</l>\n<l>pavitrayā śītalayā snāpyaḥ paśupatiḥ śivaḥ // NBs_50.83 //</l>\n</lg>\n\n<lg>\n<l>śivāya nama iti pūjanam |</l>\n<l>śivo devaḥ śivo jīvaḥ śivādanyanna vidyate /</l>\n<l>evaṃ śive prakarttavyaṃ bhaktyā candanalepanam // NBs_50.84 //</l>\n</lg>\n\n<lg>\n<l>athākṣatāḥ |</l>\n<l>bhajanādakṣatā bhaktā devastu svayamakṣataḥ /</l>\n<l>atastvakṣatayā bhaktyā pūjanīyaḥ śivo'kṣataiḥ // NBs_50.85 //</l>\n</lg>\n\n<lg>\n<l>athārkapuṣpavicāraḥ |</l>\n<l>arkaḥ pāśupato nāma devaḥ pāśupatapriyaḥ /</l>\n<l>ataḥ pāśupatārkasya puṣpaṃ paśupateḥ priyam // NBs_50.86 //</l>\n</lg>\n\n<lg>\n<l>kaṭupatrastaruḥ ko'; pi bhaktena giriśe'rpitaḥ /</l>\n<l>prakāśakastamohantā sa evārkatvamāgataḥ // NBs_50.87 //</l>\n</lg>\n\n<lg>\n<l>puṣpaṃ kaṭudalasyāsya śāmbhavena niveditam /</l>\n<l>śambhunā svīkṛtaṃ tena sā jātā śivamallikā // NBs_50.88 //</l>\n</lg>\n\n<lg>\n<l>atha dhattūranirṇayaḥ |</l>\n<l>īśvarasya prasādena bhāsate'nyādṛśaṃ jagat /</l>\n<l>svasamānaguṇatvena dhattūraḥ śivavallabhaḥ // NBs_50.89 //</l>\n</lg>\n\n<lg>\n<l>unmanyā svayamunmatta unmādayati śāmbhavān /</l>\n<l>ata eva priyaṃ śambhoḥ puṣpamunmattasambhavam // NBs_50.90 //</l>\n</lg>\n\n<lg>\n<l>kaitavaṃ kitavasyāsya sarvago'yaṃ na lipyate /</l>\n<l>ataḥ kitavadhūrttasya kaitavaṃ kusumaṃ priyam // NBs_50.91 //</l>\n</lg>\n\n<lg>\n<l>kāmādayo mahādhūrttā dhūrtitaṃ yairjagattrayam /</l>\n<l>tāndhūrtayati yo yuktyā sa dhūrto dhūrjaṭipriyaḥ // NBs_50.92 //</l>\n</lg>\n\n<lg>\n<l>arpitaṃ śaṅkare dhūrttapatraṃ kanakapuṇyadam /</l>\n<l>anena hetunā jāto dhattūraḥ kanakāhvayaḥ // NBs_50.93 //</l>\n</lg>\n\n<lg>\n<l>atha kaṇṭakārikānirṇayaḥ |</l>\n<l>bhaktyā bhaktena ced vṛttirmanasaḥ śaṅkare'rpitā /</l>\n<l>sakaṇṭakasvabhāvāpi jātā sā'kaṇṭakārikā // NBs_50.94 //</l>\n</lg>\n\n<lg>\n<l>atha bilvavicāraḥ |</l>\n<l>śivabhaktisvabhāvena śāṇḍilyo hi mahāmuniḥ /</l>\n<l>tannāmnaiva priyaṃ śambhoḥ patraṃ śāṇḍilyasambhavam // NBs_50.95 //</l>\n</lg>\n\n<lg>\n<l>viśvarūpo mahādevaḥ svayaṃ śailūṣalakṣaṇaḥ /</l>\n<l>ataḥ śailūṣapatrāṇāṃ pūjayā sa prasīdati // NBs_50.96 //</l>\n</lg>\n\n<lg>\n<l>janmanastu phalaṃ śrīmadbilvapatrārpaṇācchive /</l>\n<l>ato nirūpito vṛkṣo bilvaḥ śrīphalasaṃjñayā // NBs_50.97 //</l>\n</lg>\n\n<lg>\n<l>dhūpapradīpanaivedyaphalatāmbūladakṣiṇāḥ /</l>\n<l>śivāya nama ityeva sarvamevāsya pūjanam // NBs_50.98 //</l>\n</lg>\n\n<lg>\n<l>vidyāsu śrutirutkṛṣṭā rudraikādaśinī śrutau /</l>\n<l>tatra pañcākṣarī śreṣṭhā sā japyā śivatuṣṭaye // NBs_50.99 //</l>\n</lg>\n\n<lg>\n<l>draṣṭā ca darśanaṃ dṛśyamiti patratrayānvitā /</l>\n<l>śive samarpyā cidrūpe prathamā bilvapatrikā // NBs_50.100 //</l>\n</lg>\n\n<lg>\n<l>karttā kāryaṃ ca karaṇamiti patratrayānvitā /</l>\n<l>śive samarpyā cidrūpe dvitīyā bilvapatrikā // NBs_50.101 //</l>\n</lg>\n\n<lg>\n<l>bhoktā ca bhojanaṃ bhojyamiti patratrayātmikā /</l>\n<l>śive samarpyā cidrūpe tṛtīyā bilvapatrikā // NBs_50.102 //</l>\n</lg>\n\n<lg>\n<l>bhūrbhuvaśca tathā svarga iti patratrayātmikā /</l>\n<l>śive samarpyā cidrūpe caturthī bilvapatrikā // NBs_50.103 //</l>\n</lg>\n\n<lg>\n<l>jāgratsvapnastathā suptiriti patratrayānvinā /</l>\n<l>śive samarpyā cidrūpe pañcamī bilvapatrikā // NBs_50.104 //</l>\n</lg>\n\n<lg>\n<l>sthūlaṃ sūkṣmaṃ kāraṇākhyamiti patratrayānvitā /</l>\n<l>śive samarpyā cidrūpe ṣaṣṭhikā bilvapatrikā // NBs_50.105 //</l>\n</lg>\n\n<lg>\n<l>avidyā saṃsṛtirjīva iti patratrayānvitā /</l>\n<l>śive samarpyā cidrūpe saptamī bilvapatrikā // NBs_50.106 //</l>\n</lg>\n\n<lg>\n<l>utpattiśca sthitirnāśa iti patratrayānvitā /</l>\n<l>śive samarpyā cidrūpe hyaṣṭamī bilvapatrikā // NBs_50.107 //</l>\n</lg>\n\n<lg>\n<l>brahmā viṣṇustathā rudra iti patratrayānvitā /</l>\n<l>śive samarpyā cidrūpe navamī bilvapatrikā // NBs_50.108 //</l>\n</lg>\n\n<lg>\n<l>tamo rajastathā sattvamiti patratrayānvitā /</l>\n<l>śive samarpyā cidrūpe daśamī bilvapatrikā // NBs_50.109 //</l>\n</lg>\n\n<lg>\n<l>tvantā'hantā tathedaṃtvamiti patratrayānvitā /</l>\n<l>śive samarpyā cidrūpe rudrākhyā bilvapatrikā // NBs_50.110 //</l>\n</lg>\n\n<lg>\n<l>ekādaśaitāḥ kathitāḥ śāmbhavāḥ bilvapatrikāḥ /</l>\n<l>etābhirarcitaḥ śambhuḥ sadyo muktiṃ prayacchati // NBs_50.111 //</l>\n</lg>\n\n<lg>\n<l>athāṣṭamūrtipūjanam |</l>\n<l>śarvo bhavo rudra ugro bhīmaḥ paśupatistathā /</l>\n<l>mahādevastatheśāna iti mūrtiprapūjanam // NBs_50.112 //</l>\n</lg>\n\n<lg>\n<l>aṣṭau prakṛtirūpāṇi kaṣṭānyaṣṭaiva dehinaḥ /</l>\n<l>spaṣṭaṃ mūrtibhiraṣṭābhiraṣṭamūrtirharatyasau // NBs_50.113 //</l>\n</lg>\n\n<lg>\n<l>atha pradakṣiṇanirṇayaḥ |</l>\n<l>aparyanto mahādevastasya kalpaśatairapi /</l>\n<l>na syātpradakṣiṇaṃ tena śivasyārdhaṃ pradakṣiṇam // NBs_50.114 //</l>\n</lg>\n\n<lg>\n<l>atha gallavādyavicāraḥ |</l>\n<l>yathā svarūpaṃ devasya tathā vaktuṃ na śakyate /</l>\n<l>stutirvā gallavādyaṃ vā tena śambhordvayaṃ samam // NBs_50.115 //</l>\n</lg>\n\n<lg>\n<l>atha namaskāravicāraḥ |</l>\n<l>premanirbharabhāvena daṇḍavatpatitairbhuvi /</l>\n<l>mahādevo namaskāryo galitatvādahaṅkṛteḥ // NBs_50.116 //</l>\n</lg>\n\n<lg>\n<l>atha kṣamāpanam |</l>\n<l>mānuṣyamapi saṃprāpya pūjito na maheśvaraḥ /</l>\n<l>aparādho mahāñjātaḥ kṣamasveti muhurvadet // NBs_50.117 //</l>\n</lg>\n\n<lg>\n<l>atha visarjananirṇayaḥ</l>\n<l>jñatvakartṛtvabhoktṛtvajīvatvādivisarjanam /</l>\n<l>etasyāṃ śivapūjāyāmetadeva visarjanam // NBs_50.118 //</l>\n</lg>\n\n<lg>\n<l>ājñākaratvamāyāti puruṣārthacatuṣṭayī /</l>\n<l>yato'syāḥ śivapūjāyā mahimā kena varṇyatām // NBs_50.119 //</l>\n</lg>\n\n<lg>\n<l>tattvato yaḥ śivaṃ veda sa veda śivapūjanam /</l>\n<l>kastattvataḥ śivaṃ veda ko veda śivapūjanam // NBs_50.120 //</l>\n</lg>\n\n<p><hi rend='bold'>[p. 956-]</hi></p>\n\n<lg>\n<l>bodhasārapraśaṃsā</l>\n<l>ādau gurustavo yatra prānte ca śivapūjanam /</l>\n<l>madhye mukundasmaraṇaṃ bodhasāraḥ sa uttamaḥ // NBs_51.1 //</l>\n</lg>\n\n<lg>\n<l>siddhārthaḥ sugamārthaśca viśeṣairbahubhirvṛtaḥ /</l>\n<l>granthastvetāddṛśastāta na bhūto na bhaviṣyati // NBs_51.2 //</l>\n</lg>\n\n<lg>\n<l>na stomi na ca nindāmi kathayāmi yathāsthitam /</l>\n<l>ekaikasminniha śloke proktaḥ siddhāntanirṇayaḥ // NBs_51.3 //</l>\n</lg>\n\n<lg>\n<l>yathā brahmāṇḍasarvasvaṃ piṇḍe piṇḍe nirūpitam /</l>\n<l>tathā siddhāntasarvasvaṃ śloke śloke nirūpitam // NBs_51.4 //</l>\n</lg>\n\n<lg>\n<l>avidyonmūlakuddālastvavidyādāvapāvakaḥ /</l>\n<l>avidyāmṛgaśārdūlastvavidyāgajakesarī // NBs_51.5 //</l>\n</lg>\n\n<lg>\n<l>avidyājīvagaralamavidyākaṇṭhakṛcchurī /</l>\n<l>avidyālavaṇasyā''pa avidyāpralayārṇavaḥ // NBs_51.6 //</l>\n</lg>\n\n<lg>\n<l>avidyāśailadambholiravidyā'ndhakaśaṅkaraḥ /</l>\n<l>avidyākaṃsagovindastvavidyācaṇḍacaṇḍikā // NBs_51.7 //</l>\n</lg>\n\n<lg>\n<l>avidyādāhaśītāṃśuravidyādhvāntabhāskaraḥ /</l>\n<l>tathaiva bodhasāro'yamavidyāsvapnajāgaraḥ // NBs_51.8 //</l>\n</lg>\n\n<p><hi rend='bold'>[p. 961-]</hi></p>\n\n<lg>\n<l>bodhasāropāsanā</l>\n<l>gururme bodhasāro'yaṃ yato jñānaprado mama /</l>\n<l>śiṣyo me bodhasāro'yaṃ yamuddiśya vadāmyaham // NBs_52.1 //</l>\n</lg>\n\n<lg>\n<l>svāmī me bodhasāro'yaṃ māṃ pālayati yaḥ sadā /</l>\n<l>sevako bodhasāro me mama sevāṃ karoti yaḥ // NBs_52.2 //</l>\n</lg>\n\n<lg>\n<l>suhṛnme bodhasāro'yaṃ sarvaṃ jānāti madgatam /</l>\n<l>sakhā me bodhasāro'yaṃ yasmindṛṣṭe sukhaṃ mama // NBs_52.3 //</l>\n</lg>\n\n<lg>\n<l>gṛhaṃ me bodhasāro'yaṃ yatraiva nivāsāmyaham /</l>\n<l>ārāmo bodhasāro me vihāro yatra māmakaḥ // NBs_52.4 //</l>\n</lg>\n\n<lg>\n<l>kāntā me bodhasāro'yaṃ yamāliṅgya svapāmyaham /</l>\n<l>mano me bodhasāro'yaṃ mananaṃ yena jāyate // NBs_52.5 //</l>\n</lg>\n\n<lg>\n<l>buddhirme bodhasāro'yaṃ paramaṃ budhyate yayā /</l>\n<l>cittaṃ me bodhasāro'yaṃ yena cetāmi tatpade // NBs_52.6 //</l>\n</lg>\n\n<lg>\n<l>ahaṅkāro bodhasāro bodhasāro'hameva hi /</l>\n<l>śarīraṃ bodhasāro me mamatā yatra bhūyasī // NBs_52.7 //</l>\n</lg>\n\n<lg>\n<l>prāṇo me bodhasāro'yaṃ mamatā yatra bhūyasī /</l>\n<l>jīvo me bodhasāro'yaṃ yena jīvāmyahaṃ sadā // NBs_52.8 //</l>\n</lg>\n\n<lg>\n<l>īśvaro bodhasāro me yato muktiprado mama /</l>\n<l>bodhasāraḥ paraṃ brahma bodhasārātparaṃ nahi // NBs_52.9 //</l>\n</lg>\n\n<p><hi rend='bold'>[p. 969-]</hi></p>\n\n<lg>\n<l>prāmāṇyasiddhaye</l>\n<l>upaniṣadi vane ye puṣpitā mantravṛkṣāḥ surabhikusumameṣāmekamekaṃ vivicya /</l>\n<l>samarasapadalabdhyai vāṅmayairevapuṣpairnaraharisudhiyaitatpūjitaṃ bodhaliṅgam // 1 //</l>\n</lg>\n\n<lg>\n<l>budhajanahitakārī saṃpradāyānusārī paramasukhanidhānaṃ mohamukternidānam /</l>\n<l>naraharivihito'yaṃ bodhavṛkṣasya toyaṃ kumativanakuṭhāraḥ paṭhyatāṃ bodhasāraḥ // 2 //</l>\n</lg>\n\n<lg>\n<l>gurubhirdīkṣitānāṃ hi sarvameveśvarārpaṇam /</l>\n<l>ayaṃ tu bodhasāro'sya svātmaiva parameśituḥ // 3 //</l>\n</lg>\n\n  </body>\n\n"
}