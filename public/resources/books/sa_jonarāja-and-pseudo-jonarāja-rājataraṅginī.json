{
  "title": "sa_jonarāja-and-pseudo-jonarāja-rājataraṅginī",
  "body": "<body xmlns='http://www.tei-c.org/ns/1.0'>\n\n<p>Jonarāja and Pseudo-Jonarāja: Rājataraṅginī</p>\n\n<lg>\n<l>siddhe yatra sati trapākulam iva spardhābhilāṣāhater antardhiṃ vahati trilokamahitaṃ śeṣaṃ nijārdhadvayam /</l>\n<l>snehaikībhavadāśayadvayajayākāṅkṣīva gāḍhaṃ miladdehārdhadvayam astu tad bhagavatos sadbhāvasampattaye // JRt_1 //</l>\n</lg>\n\n<lg>\n<l>dātuṃ bhaktāya kalyāṇaṃ garbhaṃ bibhrad ivānvaham /</l>\n<l>tundibho gaṇarājas sa vighnaśāntiṃ karotu naḥ // JRt_2 //</l>\n</lg>\n\n<lg>\n<l>śrīGonandamukhair dharmasammukhair ā kaleẖ kila /</l>\n<l>KaśmīraKāśyapī bhūpair apāli guṇaśālibhiḥ // JRt_3 //</l>\n</lg>\n\n<lg>\n<l>teṣām abhāgyahemantaniśātamasi tiṣṭhati /</l>\n<l>naiva kaścid apaśyat tān kāvyārkānudayāc ciram // JRt_4 //</l>\n</lg>\n\n<lg>\n<l>rasamayyā girā vṛddhāṃ nityatāruṇyam āpipat /</l>\n<l>atha śrīJayasiṃhāntāṃ tatkīrtiṃ Kalhaṇaẖ kaviḥ // JRt_5 //</l>\n</lg>\n\n<lg>\n<l>tato deśādidoṣeṇa tadabhāgyair athāpi vā /</l>\n<l>kavir vāksudhayā kaścin nājijīvat parān nṛpān // JRt_6 //</l>\n</lg>\n\n<lg>\n<l>śrīJainollābhadīne kṣmāṃ sampraty akṣati rakṣati /</l>\n<l>Jonarājābhidhas teṣāṃ udyato vṛttavarṇane // JRt_7 //</l>\n</lg>\n\n<lg>\n<l>darpaglānibhavāṃ rājapānthānāṃ tāpasantatim /</l>\n<l>hantuṃ saṃropitaẖ kāvyadrumo bhāviphalodayaḥ // JRt_8 //</l>\n</lg>\n\n<lg>\n<l>upaskārarasaṃ kṣiptvā vinayāmṛtaśītalaiḥ /</l>\n<l>sajjanair vardhanīyo 'yam api yatnena bhūyasā // JRt_9 //</l>\n</lg>\n\n<lg>\n<l>magnān vismṛtipāthodhāv atītān nṛpatīn imān /</l>\n<l>śrīJainollābhadīnasya kāruṇyād ujjihīrṣataḥ // JRt_10 //</l>\n</lg>\n\n<lg>\n<l>sarvadharmādhikāreṣu niyuktasya dayāvataḥ /</l>\n<l>mukhāc chrīŚiryabhaṭṭasya prāpyājñām anavajñayā // JRt_11 //</l>\n</lg>\n\n<lg>\n<l>rājāvaliṃ pūrayituṃ samprati pratibhā mama /</l>\n<l>kavināmābhilāṣeṇa na tu yasmān mamodyamaḥ // JRt_12 //</l>\n</lg>\n\n<lg>\n<l>kva cuṇṭhījalavan madvāk kva ca kāvyataraṅgitam /</l>\n<l>chāyāmātrānukāreṇa kiṃ naḍaṃ puṇḍrakāyate // JRt_13 //</l>\n</lg>\n\n<lg>\n<l>antaśśūnyāṃ laghuṃ prajñāṃ tumbīm iva vahann aham /</l>\n<l>pāraṃ Rājataraṅgiṇyā gantuṃ hantodyamaṃ gataḥ // JRt_14 //</l>\n</lg>\n\n<lg>\n<l>pṛthvīnāthaguṇādhyāne cāpalaṃ me na dūṣaṇam /</l>\n<l>alaṅkārair ahaṅkārāt kurūpāpi hi valgati // JRt_15 //</l>\n</lg>\n\n<lg>\n<l>kavīnām upayogyā vā madvāk svāntaraśuddhaye /</l>\n<l>Gaṅgājalaṃ jalaṃ teṣāṃ yair na pītaṃ jalāntaram // JRt_16 //</l>\n</lg>\n\n<lg>\n<l>rājodantakathāsūtrapātamātraṃ kṛtaṃ mayā /</l>\n<l>kurvantu racanām atra caturāẖ kaviśilpinaḥ // JRt_17 //</l>\n</lg>\n\n<lg>\n<l>maṇīnāṃ gharṣaṇāyaiva mahāśāṇasya naipuṇam /</l>\n<l>kāntipraṇayane teṣāṃ mukhasāramaṇes tu tat // JRt_18 //</l>\n</lg>\n\n<lg>\n<l>vinaiva prārthanāṃ kāvyaṃ kaveḫ paśyanti sādhavaḥ /</l>\n<l>kim arthitaś śaśī viśvaṃ sudhāsāreṇa siñcati // JRt_19 //</l>\n</lg>\n\n<lg>\n<l>anunīto 'pi kāluṣyaṃ khalaẖ kāvye na muñcati /</l>\n<l>sudhādhauto 'pi nāṅgāraś śubhratām eti jātucit // JRt_20 //</l>\n</lg>\n\n<lg>\n<l>paśyantu matkāvyam iti ciraṃ dūraṃ gatā kaveḥ /</l>\n<l>antaḫparamukhaprekṣibhāvadainyakadarthanā // JRt_21 //</l>\n</lg>\n\n<lg>\n<l>samas syād apravīṇānāṃ gītasaṃskṛtayo rasaḥ /</l>\n<l>vānarā yuñjate guñjāś śīte vahnikaṇabhramāt // JRt_22 //</l>\n</lg>\n\n<lg>\n<l>kāvyaṃ śrutam api prītyai nābodhopahatātmanām /</l>\n<l>hīnadantabalasyekṣur mukhe nyastaẖ karoti kim // JRt_23 //</l>\n</lg>\n\n<lg>\n<l>padārthasundare kāvye darśite nirmalātmanām /</l>\n<l>durvāraṃ guṇaratnānāṃ matsarapratibimbanam // JRt_24 //</l>\n</lg>\n\n<lg>\n<l>lakṣmaṇā dūṣayann induṃ budhaṃ matsarayakṣmaṇā /</l>\n<l>vidhātā vācyatām eti parodrekāsahāgraṇīḥ // JRt_25 //</l>\n</lg>\n\n<lg>\n<l>madvāk Kalhaṇakāvyāntaḫpraveśād etu carvaṇam /</l>\n<l>naḍvalāmbu sarittoye patitaṃ pīyate na kim // JRt_26 //</l>\n</lg>\n\n<p><hi rend='bold'>1) Jayasiṃha (LS 4203-4230)</hi></p>\n\n<lg>\n<l>jagadānandano devadvijātikṛtavandanaḥ /</l>\n<l>kṣitiSaṅkrandanas śrīmān āsīt Sussalanandanaḥ // JRt_27 //</l>\n</lg>\n\n<lg>\n<l>gajarājaikavāhatvaprasiddhim api bibhratī /</l>\n<l>Jayasiṃhābhidhāne Śrīś citraṃ yasmin sadāvasat // JRt_28 //</l>\n</lg>\n\n<lg>\n<l>Vāgdevyā lālite mātrā Śriyo bhoktari bhūpatau /</l>\n<l>tayoś śvaśrūsnuṣātvena naivādarśi virodhitā // JRt_29 //</l>\n</lg>\n\n<lg>\n<l>Trigartādhipater vaśyaṃ Mallaṃ jātu Suśarmaṇaḥ /</l>\n<l>vairinirvāsitaṃ prāptaṃ vṛttikāmaṃ nṛpo 'grahīt // JRt_30 //</l>\n</lg>\n\n<lg>\n<l>sarvatrauṣadhayas tṛṇāni maṇayo grāvāṇa evākhilair manyante guṇino digantaragatās tāvaj janāḫ prākṛtāḥ /</l>\n<l>yāvan naiva nayanti karmabhir abhidhyeyaprakarṣaprathaiś citraprāyadaśaiś ca nirmalam atisphāraṃ janaṃ rañjanam // JRt_31 //</l>\n</lg>\n\n<lg>\n<l>Vasudhāvāsave yāte jetuṃ Yavanamedinīm /</l>\n<l>sainyasya vallabho Mallaś śauryodrekād athābhavat // JRt_32 //</l>\n</lg>\n\n<lg>\n<l>hataśeṣaṃ Turuṣkeśasainyaṃ tulayituṃ niśi /</l>\n<l>śibiraṃ Mallacandro 'gād ripūṇāṃ sāhasorjitaḥ // JRt_33 //</l>\n</lg>\n\n<lg>\n<l>yatra na prāviśad vāyur bhītyeva subhaṭair vṛte /</l>\n<l>dhruvaṃ mantrauṣadhibalāt praviśyātra balāntare // JRt_34 //</l>\n</lg>\n\n<lg>\n<l>suptadrohāṃhaso bhīter anighnan Yavaneśvaram /</l>\n<l>upānahau svanāmāṅke nināyāsya śirastratām // JRt_35 //</l>\n</lg>\n\n<lg>\n<l>upānahau parijñāya gṛhītvā cātha so 'py ariḥ /</l>\n<l>bhūpateś śibiraṃ yātaś śriyaṃ kīrtim ivādita // JRt_36 //</l>\n</lg>\n\n<lg>\n<l>dve mūrtī tapanānalāv atha tathā Śaṃbhoś śaśāṅkāmbhasī netā hanta mitho gatānugatiko lokas tulāṃ tāṃ dvayīm /</l>\n<l>sūryācandramasor yathāsvam upalaiẖ kāntair viśeṣaṃ paraṃ teṣāṃ tatpratiyogyasambhaviguṇair labdhā jano 'rocakī // JRt_37 //</l>\n</lg>\n\n<lg>\n<l>triṃśe 'bde phālguṇe kṛṣṇadvādaśyāṃ bhūmivallabhaḥ /</l>\n<l>svasaubhāgyena divyastrīdṛśam aprīṇayattarām // JRt_38 //</l>\n</lg>\n\n<p><hi rend='bold'>2) Paramāṇuka (LS 4230-4240)</hi></p>\n\n<lg>\n<l>athābhyaṣeci tatputro jaḍais sa Paramāṇukaḥ /</l>\n<l>aṇīyaḫpattravistāraiẖ kundo māghadinair iva // JRt_39 //</l>\n</lg>\n\n<lg>\n<l>avadhūya prajātrāṇam avadhīrya ca digjayam /</l>\n<l>kartuṃ prārabhatākhinnaṃ rājā kośasya sañcayam // JRt_40 //</l>\n</lg>\n\n<lg>\n<l>dātuṃ bhoktum anīśasya śrotriyasyeva sampadam /</l>\n<l>PrayāgaJanakau dhūrtau rājño mumuṣatuś śriyam // JRt_41 //</l>\n</lg>\n\n<lg>\n<l>tau hi svabhṛtyair nissatyau kāritai rākṣasākṛtim /</l>\n<l>tam atrāsayatāṃ rātrau rātrau citreṇa karmaṇā // JRt_42 //</l>\n</lg>\n\n<lg>\n<l>mithyātmanīnatāṃ tasya nāṭayantau kumantriṇau /</l>\n<l>'rakṣāsūn' iti tau vittaṃ tyājayām āsatur nṛpam // JRt_43 //</l>\n</lg>\n\n<lg>\n<l>sthāne Bhiṣāyakasyaitāv ādiśya svānujīvinam /</l>\n<l>tṛṇacchannaṃ mahāratnaiś caitryāṃ pūjayatas sma tau // JRt_44 //</l>\n</lg>\n\n<lg>\n<l>sa punaẖ kṛtasaṅketaḫ paśyatsv atha janeṣv aho /</l>\n<l>rājñaẖ kṛtvāśiṣaṃ rātrau sālaṅkāro yayau vanam // JRt_45 //</l>\n</lg>\n\n<lg>\n<l>'Bhiṣāyako baliṃ yat te gṛhītvā vyadhitāśiṣaḥ /</l>\n<l>nirvighnaṃ bhāvi tvadrājyam' iti tau bhūpam ūcatuḥ // JRt_46 //</l>\n</lg>\n\n<lg>\n<l><hi rend='blue'>[Ps-JRT 1]</hi></l>\n<l><hi rend='blue'>Bhiṣāyakadine bhṛtyaṃ svaṃ kṛtvā tau Bhiṣāyakam /</hi></l>\n<l><hi rend='blue'>ratnair abhyarcya vipinaṃ nītvātha pratyamuñcatām // JRt_B.47 //</hi></l>\n</lg>\n\n<lg>\n<l><hi rend='blue'>'Kuberas tvayi tuṣṭo 'dya nānāratnavibhūṣitaḥ /</hi></l>\n<l><hi rend='blue'>kṛtvā tavāśiṣaṃ lokasamakṣaṃ sa tirohitaḥ' // JRt_B.48 //</hi></l>\n</lg>\n\n<p><hi rend='blue'>ity uktvā bhūpates mugdhasya kṛpaṇasya ca /\nPrayāgaJanakau dhūrtau prasādaṃ pratyadāpitām // JRt_B.49 //</hi></p>\n\n<lg>\n<l>evaṃ kadīśvarasyāsya bālasyeva vibhīṣikāḥ /</l>\n<l>sandarśya kośaṃ niśśeṣaṃ luṇṭhayāṃ cakratur viṭau // JRt_47 //</l>\n</lg>\n\n<lg>\n<l>rājā sārdhān navābdān sa kṣmāṃ bhuktvā divasān daśa /</l>\n<l>catvāriṃśābdanābhasyasitāṣṭamyāṃ layaṃ yayau // JRt_48 //</l>\n</lg>\n\n<p><hi rend='bold'>3) Vantideva (LS 4240-4247)</hi></p>\n\n<lg>\n<l>Vantidevābhidhas saptacatvāriṃśe 'tha vatsare /</l>\n<l>bhādraśukladaśamyāṃ sa tasya putro vyapadyata // JRt_49 //</l>\n</lg>\n\n<p><hi rend='bold'>4) Voppadeva (LS 4247-4256)</hi></p>\n\n<lg>\n<l>Voppadevābhidhaḫ paurair yogyālābhān nṛpaẖ kṛtaḥ /</l>\n<l>prāpito ghāsaracitaḫ pūjām iva Bhiṣāyakaḥ // JRt_50 //</l>\n</lg>\n\n<lg>\n<l>dṛṣṭvā sthūlaśilā hṛṣṭo mūḍhas so 'tha svamantriṇaḥ /</l>\n<l>ādiśat 'stanyapānena vardhyantām itarā' iti // JRt_51 //</l>\n</lg>\n\n<lg>\n<l>śrutvā tatsthānamāhātmyaṃ bāliśo mantribhis saha /</l>\n<l>āgāt Sureśvarīkṣetraṃ naupathena sa jātucit // JRt_52 //</l>\n</lg>\n\n<lg>\n<l>apsu svapratibimbe 'sya kurvato mukhavaikṛtam /</l>\n<l>ruṣā capeṭāṃ dadato nyapatan maṇimudrikā // JRt_53 //</l>\n</lg>\n\n<lg>\n<l>'rājñaẖ kva maṇimudre'ti pṛcchatas so 'bhyadhād iti /</l>\n<l>'patitā sā jale rekhā tatrābhijñānam' ācaran // JRt_54 //</l>\n</lg>\n\n<lg>\n<l>evaṃ nidarśanībhūya mūrkhāṇāṃ nāmarājatāṃ /</l>\n<l>navābdāṃś caturo māsān sārdhān dve ca dine vyadhāt // JRt_55 //</l>\n</lg>\n\n<p><hi rend='bold'>5) Jassaka (LS 4256-4274)</hi></p>\n\n<lg>\n<l>tasyānujo 'tha bhūbhāram anicchann api Jassakaḥ /</l>\n<l>svavṛddhikāmair atyajño Lavanyair abhyaṣicyata // JRt_56 //</l>\n</lg>\n\n<lg>\n<l>badhyante na śukā ivoditavacassaṃvādino vāyasā</l>\n<l>bhūmiś śarkarilorvareva bhajate no gharṣaṇakṣodanam /</l>\n<l>aśmā saindhavavan na jātu gamito niṣpiṣya cūrṇīkṛtiṃ</l>\n<l>keṣāñcid guṇavad guṇāya mahate doṣo 'pi sañjāyate // JRt_57 //</l>\n</lg>\n\n<lg>\n<l>sodarau KṣukṣaBhīmākhyau dvijau tasya mahībhujaḥ /</l>\n<l>dhūrtatvena priyāv ājñām acirād udalaṅghatām // JRt_58 //</l>\n</lg>\n\n<lg>\n<l>'samarthāv atisāmarthyau sa kathaṃ nau sahiṣyate' /</l>\n<l>bhūpaṃ matvāpi sāmarṣaṃ nānyaṃ vavratur ity amū // JRt_59 //</l>\n</lg>\n\n<lg>\n<l>svayaṃ yac ca na saṃbheje tayor eko nṛpaśriyam /</l>\n<l>Lavanyotsiktatā hetur na tv anaucityaśaṅkitā // JRt_60 //</l>\n</lg>\n\n<p><hi rend='blue'>[Ps-JRT 2]\ntatra hetur Lavanyendrabhayaṃ nānaucitī punaḥ / JRt_B.63ef /</hi></p>\n\n<lg>\n<l>yānty aṅgasaṅgamam anaṅkuśam aṅkayanti rāgaṃ pradarśya hṛdi kampam udañcayanti /</l>\n<l>vyāpādayanti viṣavedanayā viśeṣād viśvāsya duṣṭapiṭikā yuvatīś ca hā dhik // JRt_61 //</l>\n</lg>\n\n<lg>\n<l>vārddhakakṣīṇaśaktitvād viraktā svavadhūr api /</l>\n<l>hatvā Kṣukṣaṃ viṣeṇāśu Bhīmaṃ bhogam akārayat // JRt_62 //</l>\n</lg>\n\n<lg>\n<l>sā devarasya saṅgena śvitrasañcitritā satī /</l>\n<l>dānena Mādhavādīnāṃ svapāpaṃ paryaṇīnamat // JRt_63 //</l>\n</lg>\n\n<lg>\n<l>so 'ṣṭādaśābdān kṣmāṃ bhuktvā satrayodaśavāsarān /</l>\n<l>yugāgāṅkābdamāghāntyadaśamyāṃ pralayaṃ yayau // JRt_64 //</l>\n</lg>\n\n<p><hi rend='bold'>6) Jagadeva (LS 4274-4289)</hi></p>\n\n<lg>\n<l>tataś śrīJagadevas tattanayo vinayorjitaḥ /</l>\n<l>tatāna janatāharṣaṃ madhumāsa ivādhikam // JRt_65 //</l>\n</lg>\n\n<lg>\n<l>parasparaviruddhānāṃ bhṛtyānāṃ tulyavṛttitā /</l>\n<l>tatrābhūd utpalābjānām iva sandhyāgamakṣaṇe // JRt_66 //</l>\n</lg>\n\n<lg>\n<l>ujjahāra mahīnāthaḫ pṛthuvijñānakauśalaḥ /</l>\n<l>bhūtale durvyavasthānaṃ śalyaṃ śalyaharo yathā // JRt_67 //</l>\n</lg>\n\n<lg>\n<l>manaśśalyāyamānas sa nissāmānyaguṇo nṛpaḥ /</l>\n<l>kucakrikābalād deśān mantribhir niravāsyata // JRt_68 //</l>\n</lg>\n\n<lg>\n<l>nigrahānugrahādhāyimantrajñaṃ Guṇarāhulam /</l>\n<l>sa prāpat sacivaṃ mitraṃ kapīndram iva Rāghavaḥ // JRt_69 //</l>\n</lg>\n\n<lg>\n<l>udayaprāptilobhena sūradvijapatī samam /</l>\n<l>agātām atha Kaśmīradeśaṃ tau vismayāvahau // JRt_70 //</l>\n</lg>\n\n<lg>\n<l>ciraṃ bhuktāṃ śriyaṃ tyaktum anīśās samarodyatāḥ /</l>\n<l>tanmantraujohutāśāntaḫ prāpuś śalabhatāṃ dviṣaḥ // JRt_71 //</l>\n</lg>\n\n<lg>\n<l>jitvā kṣmāṃ bubhuje bhūpaś chattracāmarahāsinīm /</l>\n<l>lakṣmīm arājalakṣmāṃ tu śrīGuṇākararāhulaḥ // JRt_72 //</l>\n</lg>\n\n<lg>\n<l>rājā Rajjupure rājadrājatacchattradhāriṇam /</l>\n<l>Harṣeśvarasya prāsādaṃ nirmame nirmamehitaḥ // JRt_73 //</l>\n</lg>\n\n<lg>\n<l>vāllabhyād dvārapatitāṃ Padmenāptavatā tataḥ /</l>\n<l>durātmanāvadhi cchannaviṣadānena bhūpatiḥ // JRt_74 //</l>\n</lg>\n\n<lg>\n<l>rakṣitvā kṣitim abdān sa satryahartūṃś caturdaśa /</l>\n<l>nandāṣṭāṅkābdacaitrāntyacaturdaśyāṃ layaṃ yayau // JRt_75 //</l>\n</lg>\n\n<p><hi rend='bold'>7) Rājadeva (LS 4289-4312)</hi></p>\n\n<lg>\n<l>tatputro Rājadevo 'tha Kāṣṭhavāṭaṃ bhayād gataḥ /</l>\n<l>āninye Vāmapārśvasthair dvāreśasya virodhibhiḥ // JRt_76 //</l>\n</lg>\n\n<lg>\n<l>taṃ Salhaṇākhyadurgāntaḫ praviṣṭaṃ duṣṭaceṣṭitaḥ /</l>\n<l>aveṣṭayad balaiḫ Padmo maṇḍalair iva pannagam // JRt_77 //</l>\n</lg>\n\n<lg>\n<l>upāyanīkṛtāpūrvapādukālokakautukāt /</l>\n<l>pramattaṃ ko 'pi caṇḍālo dvāreśam avadhīd raṇe // JRt_78 //</l>\n</lg>\n\n<lg>\n<l>abhiṣiktas tato bhaṭṭais sa bherīśaṅkhanissvanam /</l>\n<l>praṇatānantasāmantas sevakān anvajigrahat // JRt_79 //</l>\n</lg>\n\n<lg>\n<l>asāmānyo Lavanyendrān sa vāstavyakuṭumbitām /</l>\n<l>ninye kṣoṇīparivṛḍho rūḍhabhāroḍhim ādiśan // JRt_80 //</l>\n</lg>\n\n<p><hi rend='blue'>[Ps-JRT 3]\nLavanyavanyakariṇāṃ darpanirdalanaṃ vyadhāt /\nnarasiṃho mahātejā vanānām iva pāvakaḥ // JRt_B.84 //</hi></p>\n\n<lg>\n<l>Mallair Balāḍhyacandrasya balino Lahareśituḥ /</l>\n<l>harataś Śrīnagaryardhasvāmyaṃ na prābhavat tu saḥ // JRt_81 //</l>\n</lg>\n\n<lg>\n<l>puṇyaṃ rāśībhavan mūrtam ivātha svābhidhāṅkitam /</l>\n<l>Balāḍhyacandras sāndraujā nagarāntar maṭhaṃ vyadhāt // JRt_82 //</l>\n</lg>\n\n<lg>\n<l>'ko 'yaṃ Khaśo mṛduẖ kaścid asmābhir abhiṣicyate' /</l>\n<l>amantrayann idaṃ bhaṭṭā rājñāvagaṇitāś cirāt // JRt_83 //</l>\n</lg>\n\n<lg>\n<l>'na bhaṭṭo 'haṃ na bhaṭṭo 'haṃ na bhaṭṭo 'ham' idaṃ vacaḥ /</l>\n<l>aśrūyatāpi bhaṭṭebhyo nirdiṣṭe bhaṭṭaluṇṭhane // JRt_84 //</l>\n</lg>\n\n<lg>\n<l>tadaiva Vimalācāryaś śāke kheṣunavāṅkite /</l>\n<l>ṣaḍadrinandamāsasya malabhramam avārayat // JRt_85 //</l>\n</lg>\n\n<lg>\n<l>nirmame nirmamo Rājapurīṃ Rājolakaṃ tathā /</l>\n<l>Rājadevas sa rājendur ājanmārjitamaṅgalaḥ // JRt_86 //</l>\n</lg>\n\n<lg>\n<l>ahāni saptaviṃśāni trayoviṃśāṃś ca vatsarān /</l>\n<l>māsatrayīṃ ca rājā sa kṣmāṃ rakṣitvā kṣayaṃ yayau // JRt_87 //</l>\n</lg>\n\n<p><hi rend='bold'>8) Saṅgrāmadeva (LS 4312-4328)</hi></p>\n\n<lg>\n<l>Saṅgrāmadevas tatputro gotrāsutrāmatāṃ bhajan /</l>\n<l>trāsam āsūtrayad rājasiṃhaś śātravadantinām // JRt_88 //</l>\n</lg>\n\n<lg>\n<l>visrambhāt Sūryam anujaṃ cakre pratinidhiṃ svayam /</l>\n<l>kucakrikas sa bhogebhyo lubhyan droham acintayat // JRt_89 //</l>\n</lg>\n\n<lg>\n<l>śrutadroho mahībhartrā bhītas sa Lahareśituḥ /</l>\n<l>Candrasya maṇḍalaṃ Sūryaḫ prāvikṣad udayecchayā // JRt_90 //</l>\n</lg>\n\n<lg>\n<l>dāruṇe raṇakāle sa Sūryaṃ Candrānvitaṃ tadā /</l>\n<l>svarbhānur iva bhūbhānuś citraṃ samam amīmilat // JRt_91 //</l>\n</lg>\n\n<lg>\n<l>Śamālādhipatis Tuṅgas Sūryaṃ pārśvaṃ nayan madāt /</l>\n<l>kṛtayātreṇa rājñātha nīcabhāvam anīyata // JRt_92 //</l>\n</lg>\n\n<lg>\n<l>mārgair nirinduravibhiś cauravad rajanau bhraman /</l>\n<l>viṭatyaktas tatas Sūryo baddhvā rājñā vyapādyata // JRt_93 //</l>\n</lg>\n\n<lg>\n<l>svalakṣmīṃ rakṣituṃ sākṣāt tasminn āttakṣaṇe prabhau /</l>\n<l>akārayann ahibhayaṃ stenāẖ Kalhaṇanandanāḥ // JRt_94 //</l>\n</lg>\n\n<lg>\n<l>gotrajeṣu baliṣṭheṣu naṣṭāśas so 'tha bhūpatiḥ /</l>\n<l>śiṣṭam iṣṭaṃ ca śaraṇam agād Rājapurīpatim // JRt_95 //</l>\n</lg>\n\n<lg>\n<l>tasmin daṇḍadhare dūraṃ yāte Ḍāmarapheravaḥ /</l>\n<l>antrāṇy api viśām āśur niśśeṣaṃ raktapāyinaḥ // JRt_96 //</l>\n</lg>\n\n<lg>\n<l>rājñā sumanasā tyaktaṃ dvijaiś ca sparśadūṣitam /</l>\n<l>bhojyaṃ ḌāmaraḌombānāṃ tad rājyānnam abhūc ciram // JRt_97 //</l>\n</lg>\n\n<lg>\n<l>svamaṇḍale viśīrṇe 'tha paramaṇḍalam āviśan /</l>\n<l>na kair anumato rājā pratyāsannanavodayaḥ // JRt_98 //</l>\n</lg>\n\n<lg>\n<l>pratyakṣato Rājapuryās sa ripūn samare jayan /</l>\n<l>brāhmaṇyāt Kālhaṇīn rakṣan rājyaṃ puṇyaṃ ca labdhavān // JRt_99 //</l>\n</lg>\n\n<lg>\n<l>ekaviṃśatiśālaṃ sa śrīviśālaṃ viśāmpatiḥ /</l>\n<l>godvijānāṃ nivāsāya cakāra Vijayeśvare // JRt_100 //</l>\n</lg>\n\n<lg>\n<l>Kālhaṇapraṇidhīnāṃ sa dviṣāṃ luṇṭhanakāṅkṣiṇām /</l>\n<l>caurāṇām iva dīpo 'bhūd dveṣaṇīyo mahīpatiḥ // JRt_101 //</l>\n</lg>\n\n<lg>\n<l>śākhākrāntadigantas sa sadurāśair durāśayaiḥ /</l>\n<l>kavikalpadrumo rājā vicchinnaẖ Kalhaṇātmajaiḥ // JRt_102 //</l>\n</lg>\n\n<lg>\n<l>nāyakīkṛtya taṃ bhūpaṃ kaviḫ paṇḍitaYaḥśakaḥ /</l>\n<l>svoktihāralatāṃ vidvatkaṇṭhabhūṣātvam ānayat // JRt_103 //</l>\n</lg>\n\n<lg>\n<l>ṣoḍaśābdān daśāhāni sa bhuktvā kṣmāṃ vyapadyata /</l>\n<l>jagadbhadro 'tha pañcamyāṃ bhādre 'ṣṭāviṃśavatsare // JRt_104 //</l>\n</lg>\n\n<p><hi rend='bold'>9) Rāmadeva (LS 4328-4349)</hi></p>\n\n<lg>\n<l>Rāmadevo 'tha tatputro hatvā svapitṛghātakān /</l>\n<l>Pṛthvīrāje prajābhāraṃ sarvam eva samarpipat // JRt_105 //</l>\n</lg>\n\n<lg>\n<l>Ledaryā dakṣiṇe bhāge Sallare sa mahīpatiḥ /</l>\n<l>svanāmāṅkaṃ vyadhāt koṭṭaṃ yaśorāśim ivāparam // JRt_106 //</l>\n</lg>\n\n<lg>\n<l>pramādād bhaṅgam ānītaś Śamālāvijayodyame /</l>\n<l>tenOtpalapure Viṣṇoḫ prāsādo nūtanīkṛtaḥ // JRt_107 //</l>\n</lg>\n\n<p><hi rend='blue'>[Ps-JRT 4]\nvaiśākhe māsi pakṣe śaśadharaviṣade triṃśadabde sabhaktyā\ndvādaśyāṃ Rāmarāje kṣitim avati nijapreyasīṃ somavāre /\nPṛthvīrājaś Śamālāvijayanasamaye Dasyubhagnaṃ Murāriṃ\nsampūrṇāṅgaṃ vidhāyOtpalapuranagare svapratiṣṭhāṃ cakāra // JRt_B.112 //</hi></p>\n\n<lg>\n<l>puṣpaṃ candanavṛkṣasya phalaṃ caṇpakabhūruhaḥ /</l>\n<l>apatyaṃ tasya bhūpasya hanta nākāri Vedhasā // JRt_108 //</l>\n</lg>\n\n<lg>\n<l>Bhiṣāyakapurasthasya kasyacid brāhmaṇasya saḥ /</l>\n<l>putraṃ Lakṣmaṇanāmānaṃ putrīyām āsa bhūpatiḥ // JRt_109 //</l>\n</lg>\n\n<lg>\n<l>akṛtrimapitāputraprītiṃ prītiḫ prathīyasī /</l>\n<l>vastv ivocitam ālekhyaṃ tayor atulayattarām // JRt_110 //</l>\n</lg>\n\n<lg>\n<l>Śrīsamudrābhidhā devī Vimudritasamudrajā /</l>\n<l>Vitastāyāṃ svanāmāṅkaṃ nagarāntar maṭhaṃ vyadhāt // JRt_111 //</l>\n</lg>\n\n<lg>\n<l>trayodaśadinaṃ māsaṃ vatsarāṃś caikaviṃśatim /</l>\n<l>kṣmāṃ bhuktvaikonapañcāśe varṣe 'sau dyām agāt svayam // JRt_112 //</l>\n</lg>\n\n<p><hi rend='bold'>10) Lakṣmadeva (LS 4349-4362)</hi></p>\n\n<lg>\n<l>kathañcil Lakṣmadevo 'tha pāṭyamānāṅgavihvalaḥ /</l>\n<l>tām ākaṇṭakinīṃ vallīm iva kṣoṇīṃ babhāra saḥ // JRt_113 //</l>\n</lg>\n\n<lg>\n<l>kṣatrīkṛto 'pi nāmuñcat svadharmaṃ dvijabhūpatiḥ /</l>\n<l>na māṇikyaśriyaṃ dhatte rañjito 'śmāpi jātucit // JRt_114 //</l>\n</lg>\n\n<lg>\n<l>Vitastāyās taṭe śvaśrūmaṭhopānte maṭhaṃ navam /</l>\n<l>niṣpaṅkā nijanāmāṅkam Ahalāmahiṣī vyadhāt // JRt_115 //</l>\n</lg>\n\n<lg>\n<l>Kajjalena Turuṣkeṇa bahir etyātha maṇḍale /</l>\n<l>malinena prajādṛṣṭir utpāṭyāsravatā hatā // JRt_116 //</l>\n</lg>\n\n<lg>\n<l>trayodaśābdān māsāṃs trīn dvādaśāhaṃ ca bhūpatiḥ /</l>\n<l>bhuktvā dvāṣaṣṭavarṣe 'tha pauṣānte sa vyapadyata // JRt_117 //</l>\n</lg>\n\n<p><hi rend='bold'>11) Siṃhadeva (LS 4362-4377)</hi></p>\n\n<lg>\n<l>Kajjalopadravāt tasmāl Ledarīmātranāyakaḥ /</l>\n<l>Siṃhadevo 'tha Saṅgrāmacandreṇākṣobhi bhūpatiḥ // JRt_118 //</l>\n</lg>\n\n<lg>\n<l>nagarāntar maṭhaṃ kṛtvā Laharendre mṛte sati /</l>\n<l>Siṃhadevo Nṛsiṃho 'tha kṣmāṃ rarakṣa kṣayākulām // JRt_119 //</l>\n</lg>\n\n<lg>\n<l>Siṃhadevo Nṛsiṃhasya Siṃhena guruṇānvitaḥ /</l>\n<l>pratiṣṭhāṃ siṃhalagne 'tha Dhyānoḍḍāre 'karot kṛtī // JRt_120 //</l>\n</lg>\n\n<lg>\n<l>kartā kāryaṃ ca lagnaṃ ca gurus siṃhaś ca kovidaḥ /</l>\n<l>patiteyaṃ bhavet tasya vrate siṃhaparamparā // JRt_121 //</l>\n</lg>\n\n<lg>\n<l>sa niṣkalakṣavikrītakṣīreṇa Vijayeśvaram /</l>\n<l>ekāha eva snapayan vrataśuddhiṃ yayau nṛpaḥ // JRt_122 //</l>\n</lg>\n\n<lg>\n<l>rājñā śrīŚaṅkarasvāmī gurur mantropadeśakṛt /</l>\n<l>yo 'ṣṭādaśamaṭhaiśvaryadakṣiṇābhir apūjyata // JRt_123 //</l>\n</lg>\n\n<lg>\n<l>paralokajayopāyaṃ Vāgdevīprābhṛtaṃ nṛpaḥ /</l>\n<l>ātmopajñam imaṃ ślokaṃ śayyotthāyaṃ sadāpaṭhat // JRt_124 //</l>\n</lg>\n\n<lg>\n<l>'pāvakanirmaladṛṣṭiṃ vibudhagaṇair arcyamānapādam aham /</l>\n<l>śaśiśakalādarśayutaṃ Gaurīśaṃ Śaṅkaraṃ vande' // JRt_125 //</l>\n</lg>\n\n<lg>\n<l><hi rend='blue'>[Ps-JRT 5]</hi></l>\n<l><hi rend='blue'>pānthānāṃ toyadānāya pitṝṇāṃ tarpaṇāya ca /</hi></l>\n<l><hi rend='blue'>dampatyoḫ pāpanāśāya dharmasaṃvardhanāya ca // JRt_B.131 //</hi></l>\n</lg>\n\n<lg>\n<l><hi rend='blue'>nijālaṅkāradānena nipānaṃ racitaṃ pathi /</hi></l>\n<l><hi rend='blue'>Maḍavāśramagrāmānte Gauryā Śaṅkarabhāryayā // JRt_B.132 //</hi></l>\n</lg>\n\n<p><hi rend='blue'>Khonamoṣādhipasyāsīt kanyā Prajjadvijasya sā /\nsatyaśīlānvitā bhaktā Gaurī Gaurīva Śaṅkare // JRt_B.133 //</hi></p>\n\n<lg>\n<l>duhitur duścaritreṇa yo 'bhūd daṇḍaḫ pituḫ patan /</l>\n<l>Iḍāgalyārthito rājā nartakyā taṃ nyavārayat // JRt_126 //</l>\n</lg>\n\n<lg>\n<l>sa durjanapariṣvaṅgād āstikaprajñayojjhitaḥ /</l>\n<l>dhātrīputryāṃ smarādarśe svātmānaṃ pratyabimbayat // JRt_127 //</l>\n</lg>\n\n<lg>\n<l>Daryākhyo bhaginīsvāmī Kāmasūhopabṛṃhitaḥ /</l>\n<l>taṃ viraktaprajaṃ muktavinayaṃ chadmanāvadhīt // JRt_128 //</l>\n</lg>\n\n<lg>\n<l>caturdaśābdān ṣaṇmāsāṃs tryahanyūnān mahīpatiḥ /</l>\n<l>bhūtvā śucau divam agāt sa varṣe saptasaptate // JRt_129 //</l>\n</lg>\n\n<p><hi rend='bold'>12) Sūhadeva (LS 4377-4396)</hi></p>\n\n<lg>\n<l>tadbhrātā Sūhadevo 'tha Kāmasūhopabṛṃhitaḥ /</l>\n<l>jaḍo 'pi sakalām eva Kaśmīrakṣmāṃ vaśe vyadhāt // JRt_130 //</l>\n</lg>\n\n<lg>\n<l>digantarād upāgatya bahavo vṛttilipsayā /</l>\n<l>tam āśrayan mahīpālaṃ puṣpadrumam ivālayaḥ // JRt_131 //</l>\n</lg>\n\n<lg>\n<l><hi rend='blue'>[Ps-JRT 6]</hi></l>\n<l><hi rend='blue'>vṛttyai Laṅkāracakko 'pi Daraddeśāt tadāyayau /</hi></l>\n<l><hi rend='blue'>santater bhāvisāmrājyaḫ prājyaṃ Kaśmīramaṇḍalam // JRt_B.140 //</hi></l>\n</lg>\n\n<p><hi rend='blue'>Kramarājyābhidhe rāṣṭre Trāhagrāmaṃ nṛgrāmaṇīḥ /\ndadau vasataye tasmai niyates sa niyogataḥ // JRt_B.141 //</hi></p>\n\n<lg>\n<l>Pārtho 'nya iva Pārtho 'bhūt Pañcagahvarasīmani /</l>\n<l>yo Garbharapuraṃ cakre tatputro Babhruvāhanaḥ // JRt_132 //</l>\n</lg>\n\n<lg>\n<l>tadvaṃśyaẖ Kuruśāho 'bhūd yadbāhūdayaparvate /</l>\n<l>jyākiṇacchadmanā bheje yaśaś śubhratviṣaṃ niśā // JRt_133 //</l>\n</lg>\n\n<lg>\n<l>'Kaśmīrāḫ Pārvatī tatra rājā jñeyo Harāṃśajaḥ' /</l>\n<l>ity etatpratyayāyeva yasyāsīc cakṣuṣāṃ trayam // JRt_134 //</l>\n</lg>\n\n<lg>\n<l>Kaśmīreṣu hi sāmrājyaṃ Kuruśāhasya santatiḥ /</l>\n<l>Śaṃśadīnamukhī mukhyā khyātakīrtiẖ kariṣyati // JRt_135 //</l>\n</lg>\n\n<lg>\n<l>Tāharājo 'janiṣṭāsmād yasya cāpalatāśritā /</l>\n<l>muhurmuhur aho maurvī śrutyantam agamattarām // JRt_136 //</l>\n</lg>\n\n<lg>\n<l>Śāhameras svavīryoṣmagrīṣmo bhānus tato 'jani /</l>\n<l>yasya vairivadhūvāṣpaiḫ pratāpāgnir adīpyata // JRt_137 //</l>\n</lg>\n\n<lg>\n<l>vane viharatas tasya Śāhmerasya kadācana /</l>\n<l>mṛgayā prathamaṃ dṛṣṭiṃ paścān nidrā vyalobhayat // JRt_138 //</l>\n</lg>\n\n<lg>\n<l>'rājyam ā santater bhāvi Kaśmīreṣu tave'ti saḥ /</l>\n<l>svapne vāksudhayā tatra Mahādevyābhyaṣicyata // JRt_139 //</l>\n</lg>\n\n<lg>\n<l>pañcāgnyarkamite śāke navāṣṭāṅkitavatsare /</l>\n<l>tatas saparivāras sa Kaśmīrān aviśac chanaiḥ // JRt_140 //</l>\n</lg>\n\n<lg>\n<l>sakuṭumbaṃ tam āyāntaṃ vṛttidānena bhūpatiḥ /</l>\n<l>anujagrāha sotkarṣaṃ cūtadruma ivālinam // JRt_141 //</l>\n</lg>\n\n<lg>\n<l>Ḍalacākhyaẖ Karmasenacakravarticamūpatiḥ /</l>\n<l>Kaśmīrān sa tadaivāgāt siṃho mṛgaguhām iva // JRt_142 //</l>\n</lg>\n\n<lg>\n<l>ṣaṣṭigrāmasahasreṣu svāmyaṃ dātum ivātra saḥ /</l>\n<l>tāvatsaṅkhyasahasrāṇi svasainye sādino 'vahat // JRt_143 //</l>\n</lg>\n\n<lg>\n<l>Ḍalcaṃ dhanaprayogena nivivartayiṣur nṛpaḥ /</l>\n<l>sarveṣām eva varṇānāṃ durvarṇo daṇḍam akṣipat // JRt_144 //</l>\n</lg>\n\n<lg>\n<l>prāṇāhutyā prabhoẖ kope tatpratigrahasāṃhasaḥ /</l>\n<l>prāyasthā brāhmaṇāḫ prāyaścittīyāṃ cakrur akramam // JRt_145 //</l>\n</lg>\n\n<p><hi rend='blue'>[Ps-JRT 7]\ndaṇḍaduẖkhena viprair yaś śāpo datto mahībhujaḥ /\nbhaviṣyan vaṃśavicchedo dhruvaṃ tasyaiva tat phalam // JRt_B.156 //</hi></p>\n\n<lg>\n<l>tadaiva Kālamānyākhyair Bhauṭṭair ghaṭṭitavairibhiḥ /</l>\n<l>sabandhur gotrajo vyājād Bakatanyo nyahanyata // JRt_146 //</l>\n</lg>\n\n<p><hi rend='blue'>[Ps-JRT 8]\nsvadeśe Vakatanyākhyo gotrajasyātmajo hataḥ // JRt_B.157cd //</hi></p>\n\n<lg>\n<l>mānyo 'sāmānyadhīẖ Kālamānyavaṃśadavānalaḥ /</l>\n<l>avāśiṣyata tatputro daivād ekas sa Riñcanaḥ // JRt_147 //</l>\n</lg>\n\n<lg>\n<l>VyālaṬakkamukhair mantrasūtrasaṃyojitair atha /</l>\n<l>baddhvā saṃhatikanthāṃ sa tāñ jaḍāñ jetum iṣṭavān // JRt_148 //</l>\n</lg>\n\n<lg>\n<l>'nipāsyamānakośaṃ māṃ bhṛtyatve vṛṇute'ti saḥ /</l>\n<l>tān pratyaśrāvayad dūtamukhena svātatāyinaḥ // JRt_149 //</l>\n</lg>\n\n<lg>\n<l>nṛsiṃhas sa nadītīre sikatāsthagitāyudhaḥ /</l>\n<l>tān pratyaikṣata raktasya na tu kośasya pītaye // JRt_150 //</l>\n</lg>\n\n<lg>\n<l>Vyālādyair āgatās tatra Kālamānyā nirāyudhāḥ /</l>\n<l>sikatāntarniviṣṭasya paraśvagnes tṛṇīkṛtāḥ // JRt_151 //</l>\n</lg>\n\n<lg>\n<l>prakṣālya vairiraktena pitṛdroharajomalam /</l>\n<l>śeṣānekāribhītyāgāt Kaśmīrān bandhubhis saha // JRt_152 //</l>\n</lg>\n\n<lg>\n<l>pūrṇasya Rāmacandrasya rucihānyai dharāryamā /</l>\n<l>Nīlāśābhre RiñcaRāhor udayaṃ so 'tha soḍhavān // JRt_153 //</l>\n</lg>\n\n<lg>\n<l>hetibhis tāpayaty āśā Ḍalace kṛṣṇavartmani /</l>\n<l>Kāśmīrikair janais sarvaiś śalabhatvam alabhyata // JRt_154 //</l>\n</lg>\n\n<lg>\n<l>ruddhayor ḌalcaRiñcābhyāṃ prācyudīcyor bahur janaḥ /</l>\n<l>vasateḫ paścimām āśāṃ prāg Yamāśām athāgamat // JRt_155 //</l>\n</lg>\n\n<lg>\n<l>adho Ḍalcāmbupūrād bhīr girau Riñcanamārutāt /</l>\n<l>chāyājuṣāṃ phalāḍhyānāṃ puṃnāgānām abhūt tadā // JRt_156 //</l>\n</lg>\n\n<lg>\n<l>pakṣiśāvam iva sthānacyutaṃ cillollasadrayā /</l>\n<l>balaśrī Raiñcanī lokaṃ Kāśmīrikam apāharat // JRt_157 //</l>\n</lg>\n\n<lg>\n<l>dhanāmbu prāpya Bhauṭṭebhyaẖ Kāśmīrajanavikrayāt /</l>\n<l>garjann āśāḫ pyadhāt sarvās tadā Riñcanavāridaḥ // JRt_158 //</l>\n</lg>\n\n<lg>\n<l><hi rend='blue'>[Ps-JRT 9]</hi></l>\n<l><hi rend='blue'>TuruṣkaTājikaMlecchasainyacchāditabhūtalaḥ /</hi></l>\n<l><hi rend='blue'>Ḍulucyo nagaraṃ prāpad athāgastya ivārṇavam // JRt_B.170 //</hi></l>\n</lg>\n\n<lg>\n<l><hi rend='blue'>mṛgās siṃham ivodagraṃ garutmantam ivāṇḍajāḥ /</hi></l>\n<l><hi rend='blue'>tam āpatantam ālokya palāyanta puraukasaḥ // JRt_B.171 //</hi></l>\n</lg>\n\n<lg>\n<l><hi rend='blue'>baddhāḫ palāyinas tena māntrikeṇeva pannagāḥ /</hi></l>\n<l><hi rend='blue'>kecit palāyitā bhītyā praviṣṭā girigahvaram // JRt_B.172 //</hi></l>\n</lg>\n\n<lg>\n<l><hi rend='blue'>rājāpi kvāpi sañchanno bhītyā ghūkavad āsta saḥ /</hi></l>\n<l><hi rend='blue'>itareṣāṃ tu lokānāṃ kā kathā tatra vāsinām // JRt_B.173 //</hi></l>\n</lg>\n\n<lg>\n<l><hi rend='blue'>vipraśāpo narendrāṇāṃ vṛthā jāto na jātucit /</hi></l>\n<l><hi rend='blue'>salakṣmā rājayakṣmā hi nāhatvā vinivartate // JRt_B.174 //</hi></l>\n</lg>\n\n<lg>\n<l><hi rend='blue'>gūḍhārthaṃ dāpitāḫ pūrvaṃ gāḍhayā bandhapīḍayā /</hi></l>\n<l><hi rend='blue'>vikrītā vājibhiḫ paścāt Turuṣkair hastagā janāḥ // JRt_B.175 //</hi></l>\n</lg>\n\n<lg>\n<l><hi rend='blue'>viddhāẖ kecit pare baddhā virāddhās tena kecana /</hi></l>\n<l><hi rend='blue'>ploṣaṃ kecit pare śoṣaṃ doṣaṃ yānty analād drumāḥ // JRt_B.176 //</hi></l>\n</lg>\n\n<lg>\n<l><hi rend='blue'>jatruvedhena baddhānām ekayā carmavadhrayā /</hi></l>\n<l><hi rend='blue'>teṣāṃ durāpam apy āsīd anyo'nyamukhadarśanam // JRt_B.177 //</hi></l>\n</lg>\n\n<lg>\n<l><hi rend='blue'>ghāsendhanādisambhāraḍhaukanāya kṣaṇaṃ kṣaṇam /</hi></l>\n<l><hi rend='blue'>baddhā Mlecchair amucyanta biḍālair iva mūṣakāḥ // JRt_B.178 //</hi></l>\n</lg>\n\n<lg>\n<l><hi rend='blue'>yeṣām anne jugupsābhūd biḍālasparśadoṣataḥ /</hi></l>\n<l><hi rend='blue'>Mlecchocchiṣṭaṃ gavāṃś cāsthi tair baddhair bhakṣitaṃ kṣudhā // JRt_B.179 //</hi></l>\n</lg>\n\n<lg>\n<l><hi rend='blue'>vaitastam api ye vāri na papuḫ paṅkasaṅkulam /</hi></l>\n<l><hi rend='blue'>baddhair maruṣu tair nītair mūtraṃ pītaṃ bhṛśaṃ tṛṣā // JRt_B.180 //</hi></l>\n</lg>\n\n<lg>\n<l><hi rend='blue'>'kva Mlecchānnaṃ kva vaṃśo no dussahā kṣuc chrutena kim /</hi></l>\n<l><hi rend='blue'>nidrā nādyāpi mārgeṇa' te 'ntar evam acintayan // JRt_B.181 //</hi></l>\n</lg>\n\n<lg>\n<l><hi rend='blue'>gacchatāṃ tiṣṭhatāṃ teṣām aśnatāṃ jalpatām api /</hi></l>\n<l><hi rend='blue'>so 'bhūn naiva kṣaṇo yatra na te kāryam asādhayan // JRt_B.182 //</hi></l>\n</lg>\n\n<lg>\n<l><hi rend='blue'>Mlecchaiẖ kecit Khaśaiẖ kecid Daradbhir apare tathā /</hi></l>\n<l><hi rend='blue'>Bhoṭṭaiẖ kecit Turuṣkaiś ca kecid bandīkṛtā janāḥ // JRt_B.183 //</hi></l>\n</lg>\n\n<lg>\n<l><hi rend='blue'>annaṃ gṛhe vane vittaṃ mārge bandhūn vihāya ca /</hi></l>\n<l><hi rend='blue'>palāyām āsur apare Turuṣkabhayasambhramāt // JRt_B.184 //</hi></l>\n</lg>\n\n<lg>\n<l><hi rend='blue'>karuṇāgauravaghṛṇā drutaṃ gantum aśaktiṣu /</hi></l>\n<l><hi rend='blue'>bālavṛddhābalāsv ete tyaktavantaḫ palāyinaḥ // JRt_B.185 //</hi></l>\n</lg>\n\n<lg>\n<l><hi rend='blue'>na bhuktaṃ kṣudhitair mārge na pītaṃ tṛṣitair api /</hi></l>\n<l><hi rend='blue'>kim anyad bhayasaṃbhrāntaiḫ paścāt tair nāpi vīkṣitam // JRt_B.186 //</hi></l>\n</lg>\n\n<lg>\n<l><hi rend='blue'>kṣudhā kecit tṛṣā kecid bhiyā kecit pare hriyā /</hi></l>\n<l><hi rend='blue'>bhayād biladarīṣv eva praviśyāntar vipedire // JRt_B.187 //</hi></l>\n</lg>\n\n<lg>\n<l><hi rend='blue'>bilapraviṣṭāṃs tāñ chrutvā tato niṣkāsanecchavaḥ /</hi></l>\n<l><hi rend='blue'>niṣkāruṇyās Turuṣkās te dhūmaṃ bilamukhe daduḥ // JRt_B.188 //</hi></l>\n</lg>\n\n<lg>\n<l><hi rend='blue'>dhūmenāntar vipannānāṃ narāṇām asthirāśayaḥ /</hi></l>\n<l><hi rend='blue'>dṛśyante 'dyāpi dhūmotthaṃ mālinyaṃ ca guhāmukhe // JRt_B.189 //</hi></l>\n</lg>\n\n<p><hi rend='blue'>rājāpacāram akarot prajāsu phalitas tu saḥ /\nnārīṇāṃ capalā dṛṣṭir dantair gaṇḍas tu khaṇḍyate // JRt_B.190 //</hi></p>\n\n<lg>\n<l>nāśitāśeṣadeśo 'tha sphītaśītabhayākulaḥ /</l>\n<l>Ḍalcaẖ Kaśmīratas Tārabalamārgeṇa niryayau // JRt_159 //</l>\n</lg>\n\n<lg>\n<l>janāẖ Kāśmirikā durgabilebhyo mūṣakā iva /</l>\n<l>Ḍalacotau gate bandīkṛtaśeṣā viniryayuḥ // JRt_160 //</l>\n</lg>\n\n<lg>\n<l>nālabdha pitaraṃ putraḫ pitā taṃ ca na kañcana /</l>\n<l>bhrātṝṃś ca bhrātaro Ḍalcarākṣasopaplavātyaye // JRt_161 //</l>\n</lg>\n\n<lg>\n<l>mitalokā khilakṣetrā nirbhojyā darbhanirbharā /</l>\n<l>sargārambha iva prāyas tadā Kaśmīrabhūr abhūt // JRt_162 //</l>\n</lg>\n\n<lg>\n<l>samarthān nyagrahīd Ḍalco Riñcanaḫ prābhavat punaḥ /</l>\n<l>viśvam andhayati dhvānte sukhabhājo 'bhisārikāḥ // JRt_163 //</l>\n</lg>\n\n<lg>\n<l>ḌalcaRāhuvinirmuktaṃ rājānaṃ tuṅgimaspṛśā /</l>\n<l>arurutsat sa śṛṅgeṇa Riñcanāstācalas tataḥ // JRt_164 //</l>\n</lg>\n\n<lg>\n<l>dṛṣṭvā Gaganagiryagre bhāsvantaṃ Riñcanaṃ sthitam /</l>\n<l>aśaṅkyata na kai rājñaḫ pratyāsanno 'stasaṃstavaḥ // JRt_165 //</l>\n</lg>\n\n<lg>\n<l>Riñcanaśyenarājasya jihīrṣor nagarāmiṣam /</l>\n<l>kulacandro Rāmacandro vighnaṃ cakre pade pade // JRt_166 //</l>\n</lg>\n\n<lg>\n<l>Bhauṭṭāṃl Laharakoṭṭāntaḫ paṭṭavikrayakautukāt /</l>\n<l>pratyahaṃ vañcanodyogī Riñcano 'tha visṛṣṭavān // JRt_167 //</l>\n</lg>\n\n<lg>\n<l>tathaiva Laharasyāntar Bhoṭṭaloke praveśite /</l>\n<l>apipyad Rāmacandrāsramadhu śastrāṇi Riñcanaḥ // JRt_168 //</l>\n</lg>\n\n<lg>\n<l>Rāmacandrakulodyānakalpavallīṃ sa Riñcanaḥ /</l>\n<l>vakṣassthale mahābāhuẖ Koṭādevīm aropayat // JRt_169 //</l>\n</lg>\n\n<lg>\n<l>śrīRiñcanabhayād rājā nagaraṃ tyaktavāṃs tataḥ /</l>\n<l>vipraśāpāgnidagdhānāṃ kutas syād udayāṅkuraḥ // JRt_170 //</l>\n</lg>\n\n<lg>\n<l>Pramaṇḍalaguhāṃ rājajambur bhīto 'viśat tataḥ /</l>\n<l>pāpasya tādṛśo mṛtyus sammukhasya raṇe katham // JRt_171 //</l>\n</lg>\n\n<lg>\n<l>vairidhārādharaś citraṃ raṇe rājāsravarṣaṇaiḥ /</l>\n<l>daṇḍadānāṃ dvijātīnāṃ cakre netreṣv avagraham // JRt_172 //</l>\n</lg>\n\n<lg>\n<l>pañcāhonāṃś caturmāsān varṣāṃś caikonaviṃśatim /</l>\n<l>sa rājarākṣaso rakṣāvyājāt kṣoṇīm abhakṣayat // JRt_173 //</l>\n</lg>\n\n<p><hi rend='bold'>13) Lha·chen rgyal·bu Rin·chen (LS 4396-4399)</hi></p>\n\n<lg>\n<l>śrīRiñcanasuratrāṇo bhujavātāyane mahīm /</l>\n<l>vyaśiśramad atha śrāntāṃ daussthyād dussthitiviplavaiḥ // JRt_174 //</l>\n</lg>\n\n<lg>\n<l>pūrvadṛṣṭam ivāśeṣaṃ timirāpagame pumān /</l>\n<l>Kaśmīramaṇḍalam pūrvarājasaukhyaṃ tad aikṣata // JRt_175 //</l>\n</lg>\n\n<lg>\n<l>dīpair iva pratisthānaṃ yair Lavanyais sthiraṃ sthitam /</l>\n<l>akampyanta prabhātasya te rājño balavāyunā // JRt_176 //</l>\n</lg>\n\n<lg>\n<l>mantrasūcyā kṛte bhede bāṇasūtre praveśini /</l>\n<l>abhūl Lavanyakanthāyāś citraṃ viślathatā tadā // JRt_177 //</l>\n</lg>\n\n<lg>\n<l>vane kaṇṭakinīvāṅga nagno yatrākulo bhavet /</l>\n<l>tatraiva vyomni pattrīva deśe samacaran nṛpaḥ // JRt_178 //</l>\n</lg>\n\n<lg>\n<l>tasya dākṣiṇyadakṣasya prajānāṃ hitahetunā /</l>\n<l>putre mantriṇi mitre vā duṣṭe nālakṣyata kṣamā // JRt_179 //</l>\n</lg>\n\n<lg>\n<l>chedaṃ yacchann atucchānāṃ vairiṇām ucchalacchriyām /</l>\n<l>ācchoṭanam agacchat sa chattraśālī kadācana // JRt_180 //</l>\n</lg>\n\n<lg>\n<l>Ṭakkabhrātā Timir nāma mārge santāpakheditaḥ /</l>\n<l>gopālyāẖ kutracid grāme kṣīraṃ niṣpītavān haṭhāt // JRt_181 //</l>\n</lg>\n\n<lg>\n<l>rājñā vijñāpitenātha sadyo gopālayoṣitā /</l>\n<l>anuyuktas Timir bhītyā vyadhāt sarvasya nihnavam // JRt_182 //</l>\n</lg>\n\n<lg>\n<l>asatye bhāvitā gopī yadā dhairyān na sāskhalat /</l>\n<l>pānāśayaṃ Timer eva sa satyaikṣī vyadārayat // JRt_183 //</l>\n</lg>\n\n<lg>\n<l>tasya pānāśayād dīrṇān niryāntyā kṣīradhārayā /</l>\n<l>rājñaẖ kīrtir mukhaśrīś ca gopyāḫ prāpat prasannatām // JRt_184 //</l>\n</lg>\n\n<lg>\n<l>Vāravāle nivasator asuvātāṃ kayoścana /</l>\n<l>aśve kiśorakau tulyau kasminn api vanāntare // JRt_185 //</l>\n</lg>\n\n<lg>\n<l>siṃhasaṅkṣayitāpatyā tayor anyatamā vane /</l>\n<l>aśvasādṛśyavātsalyād apuputrīyiṣat param // JRt_186 //</l>\n</lg>\n\n<lg>\n<l>'madīyo 'yaṃ madīyo 'yam' ity asañjātaniścayau /</l>\n<l>vaḍavādhipatī kṣobhād rājāntikam agacchatām // JRt_187 //</l>\n</lg>\n\n<lg>\n<l>sa vivādaṃ tayoś śrutvā svāntikaṃ svīyamānuṣaiḥ /</l>\n<l>vaḍave ca kiśoraṃ ca rājābhyānāyayat tataḥ // JRt_188 //</l>\n</lg>\n\n<lg>\n<l>tasmin kiśorake bālyād dūraṃ dhāvati līlayā /</l>\n<l>mātā dhātrī ca nitarām asnihyac cāpy aheṣayat // JRt_189 //</l>\n</lg>\n\n<lg>\n<l>sabhyeṣv anelamūkeṣu vādinoẖ kṣobhasajjayoḥ /</l>\n<l>aśve nāvānayan madhyeVitastaṃ sakiśorake // JRt_190 //</l>\n</lg>\n\n<lg>\n<l>bālāśvaṃ pātitaṃ nadyāṃ nāvo rājñā mahādhiyā /</l>\n<l>haṭhād anvapatan mātā parā param aheṣayat // JRt_191 //</l>\n</lg>\n\n<lg>\n<l>sandigdhavyavahārāṇām evaṃ niścayakāriṇi /</l>\n<l>tasmin rājñi jano 'maṃsta kṛtaṃ yugam ivāgatam // JRt_192 //</l>\n</lg>\n\n<lg>\n<l>śrīDevasvāminaṃ śaivīṃ dīkṣāṃ yācan narādhipaḥ /</l>\n<l>nānvagrāhi sa Bhauṭṭatvāt tenāpātratvaśaṅkayā // JRt_193 //</l>\n</lg>\n\n<lg>\n<l>anujas tanujo bandhur mantrī sahacaras sakhā /</l>\n<l>Vyālarājo nṛpasyābhūt satyaikavrataniṣṭhayā // JRt_194 //</l>\n</lg>\n\n<lg>\n<l>jahau Vyālaẖ kṛtaṃ rājñā na sa Vyālakṛtaṃ punaḥ /</l>\n<l>mano hi kāyikaṃ hanti tatkṛtaṃ na vapuḫ punaḥ // JRt_195 //</l>\n</lg>\n\n<lg>\n<l>kalānidhau rasamaye Vyāle bhūlokabhāsvataḥ /</l>\n<l>mūrchitā rucir acchaitsīd acchedyaṃ jagatāṃ tamaḥ // JRt_196 //</l>\n</lg>\n\n<lg>\n<l><hi rend='blue'>[Ps-JRT 11]</hi></l>\n<l><hi rend='blue'>praveṣṭukāmaṃ Kaśmīrān nivartayitum añjasā /</hi></l>\n<l><hi rend='blue'>Ḍulcyaṃ dhanaprayogeṇa yo visṛṣṭo mahībhujā // JRt_B.229 //</hi></l>\n</lg>\n\n<p><hi rend='blue'>avamantrya praviṣṭe 'tha Ḍulucye bhayato gataḥ /\nGāndhāradeśaṃ Udyānadevo labdhāntaras tataḥ // JRt_B.230 //</hi></p>\n\n<lg>\n<l>śrīmān Udyānadevo 'tha randhrapraharaṇodyataḥ /</l>\n<l>samādikṣata Ṭakkādīn Gāndhārastho bhayād iti // JRt_197 //</l>\n</lg>\n\n<lg>\n<l>'jīvatām eva gantavyaṃ jāne tan nagarāntaram /</l>\n<l>yat sevyate 'viśeṣajñas svāmī sammānalipsayā // JRt_198 //</l>\n</lg>\n\n<lg>\n<l>bhuṅkte Vyālaś śriyaṃ prāṇapaṇair yuṣmābhir arjitām /</l>\n<l>karau sādhayato yatnād rasanā bhogabhāginī // JRt_199 //</l>\n</lg>\n\n<lg>\n<l>īśvaro bhūtiliptāṅgo Vyālaṃ hārīcikīrṣati /</l>\n<l>anāsthāṃ tu suvarṇeṣu yuṣmāsu vidadhāti saḥ // JRt_200 //</l>\n</lg>\n\n<lg>\n<l>kṣīramātraikapāyitvaṃ nimittīkṛtya bhūpatiḥ /</l>\n<l>yuṣmacchauryābhiśaṅkitvāt Timiṃ timim ivāvadhīt' // JRt_201 //</l>\n</lg>\n\n<lg>\n<l>evaṃ sandeśanirbhinnāṣ Ṭakkādyāś śukkalaṅkitāḥ /</l>\n<l>Viṃśaprasthe kadācit te prajahrur atha bhūbhujam // JRt_202 //</l>\n</lg>\n\n<lg>\n<l>tatkhaḍgadhārāsampātair Vyālas teṣāṃ hṛdantarāt /</l>\n<l>svaiśvaryatāpam anudad rājāmūrchat tu kevalam // JRt_203 //</l>\n</lg>\n\n<lg>\n<l>te 'tha labdhajayammanyās tadvadhāpoḍhamanyavaḥ /</l>\n<l>nagarāntar yayū rājyagrahaṇārtham ahaṅkṛtāḥ // JRt_204 //</l>\n</lg>\n\n<lg>\n<l>kṣaṇaṃ mṛta iva sthitvā bhūyoghātabhayān nṛpaḥ /</l>\n<l>dūraṃ gatān ripūn dṛṣṭvā rājye rājodatiṣṭhata // JRt_205 //</l>\n</lg>\n\n<lg>\n<l>ārukṣan rājadhānīṃ te yāvat tāvan narādhipam /</l>\n<l>apetamūrcham āyāntam adrākṣuẖ kṣudrabuddhayaḥ // JRt_206 //</l>\n</lg>\n\n<lg>\n<l>'tvayā kiṃ na tvayā kiṃ na hato rāje'ty anītayaḥ /</l>\n<l>parasparavivādāt te tatkālaṃ cukṣubhur jaḍāḥ // JRt_207 //</l>\n</lg>\n\n<lg>\n<l>anyo'nyamanyavo 'nyo'nyaloṭhanād rājasadmanaḥ /</l>\n<l>kartavyaṃ maraṇaṃ rājñā vyadhus svasya svayaṃ jaḍāḥ // JRt_208 //</l>\n</lg>\n\n<lg>\n<l>śeṣān rājātha duśśīlāñ chūlāropeṇa kevalam /</l>\n<l>uccaistām anayan mānī sarvathādhogatiṃ punaḥ // JRt_209 //</l>\n</lg>\n\n<lg>\n<l>sagarbhā vairikoṭṭastrī roṣavān sa vyadīdarat /</l>\n<l>asibhir bhūpatir garbhaśāliśimbīr nakhair iva // JRt_210 //</l>\n</lg>\n\n<lg>\n<l>taddroharoṣajā pīḍā rājñas tatkulamāraṇāt /</l>\n<l>citte śāntim agāt khaḍgaghātotthā na tu mūrdhani // JRt_211 //</l>\n</lg>\n\n<lg>\n<l>dussvapnam iva tad dṛṣṭvā Ṭakkādicaritaṃ kṣaṇāt /</l>\n<l>prabuddheva punaḫ prāpad abhayena śamaṃ mahī // JRt_212 //</l>\n</lg>\n\n<lg>\n<l>adrohamadhyage rājā Śāhamere prasannadhīḥ /</l>\n<l>saKoṭāmātṛkaṃ vṛddhyai svaputraṃ Haidaraṃ dadau // JRt_213 //</l>\n</lg>\n\n<lg>\n<l>vardhitaẖ Koṭayā devyā prāvṛṣeva mahīruhaḥ /</l>\n<l>sacchāyatvaṃ sphuratpattraś Śāhamero nyaṣevata // JRt_214 //</l>\n</lg>\n\n<lg>\n<l>parikhācchalato 'kīrtyā svaparājayajātayā /</l>\n<l>parito valitaṃ rājā svanāmāṅkaṃ puraṃ vyadhāt // JRt_215 //</l>\n</lg>\n\n<lg>\n<l>pauṣadurdinamārtāṇḍasannibho dharaṇīpatiḥ /</l>\n<l>māsāṃś ca katicid bhūyaḫ prakāśam akarod bhuvaḥ // JRt_216 //</l>\n</lg>\n\n<lg>\n<l>hemante śaityapāruṣyadoṣeṇa dharaṇīpateḥ /</l>\n<l>marutkopena naiviḍyaṃ śiraḫpīḍāgrahīttarām // JRt_217 //</l>\n</lg>\n\n<lg>\n<l>sadānekottamāṅgānāṃ pīḍāharaguṇaśriyaḥ /</l>\n<l>bhūpater uttamāṅgasya pīḍā kaṣṭam avardhata // JRt_218 //</l>\n</lg>\n\n<lg>\n<l>ekādaśyāṃ tataḫ pauṣe navanandāṅkavatsare /</l>\n<l>nirastā mṛtyuvaidyena bhūpater mṛtyuvedanā // JRt_219 //</l>\n</lg>\n\n<lg>\n<l>ekādaśadinair nyūnau māsau trīn vatsarān api /</l>\n<l>kṣamāṃ saṃrakṣya sa svargaṃ yayau Riñcanabhūpatiḥ // JRt_220 //</l>\n</lg>\n\n<p><hi rend='bold'>14) Udyānadeva (LS 4399-4414)</hi></p>\n\n<lg>\n<l>putraṃ Haidaranāmānaṃ bālyād anabhiṣiktavān /</l>\n<l>atathāvidhaśaktitvād rājyaṃ svenāpy asaṃvahan // JRt_221 //</l>\n</lg>\n\n<lg>\n<l>Lavanyaiẖ kulanāthatvād Riñcane pratighād api /</l>\n<l>avyāhatapraveśāśo matimāñ Śāhamerakaḥ // JRt_222 //</l>\n</lg>\n\n<lg>\n<l>samaṃ śrīKoṭayā devyā mūrtayeva jayaśriyā /</l>\n<l>tadOdayanadevaṃ taṃ Kaśmīrakṣmām alambhayat // JRt_223 //</l>\n</lg>\n\n<lg>\n<l>rājyalakṣmīmahādolā guṇabaddhā garīyasī /</l>\n<l>Riñcanoccaiḫpadaṃ gatvā rājādhaḫpadam aśrayat // JRt_224 //</l>\n</lg>\n\n<lg>\n<l>rājā Śāhmeraputrau tau JyaṃśirĀleśirau tadā /</l>\n<l>Kramarājyādideśānāṃ svāmyadānād arañjayat // JRt_225 //</l>\n</lg>\n\n<lg>\n<l>dhīr ivāsīt tadā Koṭā devī sarvādhikāriṇī /</l>\n<l>rājā deha ivātyarthaṃ tadādiṣṭaṃ samācarat // JRt_226 //</l>\n</lg>\n\n<lg>\n<l>tejasā pihitāny āsan yāni Riñcanabhāsvataḥ /</l>\n<l>Lavanyajyotiṣāṃ rājapradoṣe 'bhūt tadodayaḥ // JRt_227 //</l>\n</lg>\n\n<lg>\n<l>yasyākramyata saumyasya gṛhiṇyā Koṭayā gṛham /</l>\n<l>viṣayākramaṇaṃ tasya Lavanyaiẖ kiṃ nu śocyate // JRt_228 //</l>\n</lg>\n\n<lg>\n<l>Lavanyadeśacaṇḍālagṛhasparśavivarjakaḥ /</l>\n<l>sa śrotriya ivānaiṣīt kālaṃ snānatapojapaiḥ // JRt_229 //</l>\n</lg>\n\n<lg>\n<l>āstikatvaṃ kiyat tasya varṇyate varṇadhāriṇaḥ /</l>\n<l>krimimardabhayād ghaṇṭāṃ yo 'badhnād vājino gale // JRt_230 //</l>\n</lg>\n\n<lg>\n<l>tāvad draviṇatām eva kośālaṅkaraṇaṃ dadhat /</l>\n<l>kaṇṭhabhūṣāṃ samauliṃ sa Cakriṇe 'dita kāñcanīm // JRt_231 //</l>\n</lg>\n\n<lg>\n<l>atha Mugdhapurasvāmidattānīkinyahaṅkṛtaḥ /</l>\n<l>Kaśmīrān Acalo 'vikṣad balād Ḍalca ivāparaḥ // JRt_232 //</l>\n</lg>\n\n<lg>\n<l>svapakṣair ākṣipaty āśā balenākramya medinīm /</l>\n<l>nĀcale gotrabhittvaṃ sa kartum aiṣṭa mahīvṛṣā // JRt_233 //</l>\n</lg>\n\n<lg>\n<l>prāpte Bhīmānakaṃ tasmin sasainye dainyam āśritaḥ /</l>\n<l>Bhoṭṭadeśam agāt tūrṇam urvīparivṛḍho bhayāt // JRt_234 //</l>\n</lg>\n\n<lg>\n<l>'nivartaya camūm anyāṃ kiṃ mithyā deśapīḍayā /</l>\n<l>arājakās tvayā pālyāẖ Kaśmīrāẖ kulanāthavat' // JRt_235 //</l>\n</lg>\n\n<lg>\n<l>iti śrīKoṭayāmātyaiḫ preritair lekhadhāribhiḥ /</l>\n<l>āsārasainyam Acalaḫ pratyamuñcad vimohitaḥ // JRt_236 //</l>\n</lg>\n\n<lg>\n<l>pratimuktanijāsāras sārahīno 'calas sa taiḥ /</l>\n<l>mārgotsavacchalāt kañcit kālaṃ mārge vilambitaḥ // JRt_237 //</l>\n</lg>\n\n<lg>\n<l>tāvac chrīKoṭayā devyā tadā pālayituṃ prajāḥ /</l>\n<l>Bhauṭṭaẖ Kheriñcano nāma rājabhāve nyayujyata // JRt_238 //</l>\n</lg>\n\n<lg>\n<l>pramītabhartṛkotpannamṛtāpatyeva sā tadā /</l>\n<l>adūyata nijais sarvaiś cirasyācalaśemuṣī // JRt_239 //</l>\n</lg>\n\n<lg>\n<l>Tuṣāraliṅgapūjābhiẖ kṛtārthīkṛtya vāsarān /</l>\n<l>Bhoṭṭadeśān nijaṃ deśam agacchad vītabhīr nṛpaḥ // JRt_240 //</l>\n</lg>\n\n<lg>\n<l>udayādribhuvā pūrṇaś śaśīvātha sa Koṭayā /</l>\n<l>Kheriñcanatamonāśī śirasādhāri sādaram // JRt_241 //</l>\n</lg>\n\n<lg>\n<l>yaṃ Koṭāsūta Jaṭṭākhyaṃ Bhikṣaṇākhyasya mantriṇaḥ /</l>\n<l>vardhanāyātmajaṃ rājā sa taṃ mṛtyum ivādita // JRt_242 //</l>\n</lg>\n\n<lg>\n<l>Śāhameras sa vīro 'tha paripālitaRaiñcaniḥ /</l>\n<l>acakṣuṣyaẖ kṣamābhartuḫ putrapremabharād abhūt // JRt_243 //</l>\n</lg>\n\n<lg>\n<l>devyās tu samadṛṣṭitvāt putrayor ubhayor api /</l>\n<l>rājño dveṣyo 'pi Śāhmero na bhayena sa paspṛśe // JRt_244 //</l>\n</lg>\n\n<lg>\n<l>Acalopaplavātaṅke bhayāl lokais samāśritaḥ /</l>\n<l>Śāhmeraś sa rājānaṃ na tṛṇāyāpy ajīgaṇat // JRt_245 //</l>\n</lg>\n\n<lg>\n<l>Śāhmero Haydaraśyenaṃ darśayitvā muhur muhuḥ /</l>\n<l>abhāyayattarāṃ rājapakṣiṇaṃ taṃ divāniśam // JRt_246 //</l>\n</lg>\n\n<lg>\n<l>rakṣaṃs taṭasthān udvegarahito jalavarjitaḥ /</l>\n<l>Alleśvarāmbupūras sa prajāś citram atārayat // JRt_247 //</l>\n</lg>\n\n<lg>\n<l>ŚiraśśāṭakaHindākhyau samabhūṣayatām ubhau /</l>\n<l>candrārkāv iva tasyāśāṃ śūrau pautrau guṇocchritau // JRt_248 //</l>\n</lg>\n\n<lg>\n<l>dvāraiśvaryāt sphuraddarpo rājājñālaṅghanodyataḥ /</l>\n<l>Śāhmeras sa vipaddvāram abhūd bhūpatisevinām // JRt_249 //</l>\n</lg>\n\n<lg>\n<l>so 'lleśirasutāṃ dattvā Lustasya tadadhīśituḥ /</l>\n<l>srīŚaṅkarapuraṃ jitvā rājñaś śaṅkām avardhayat // JRt_250 //</l>\n</lg>\n\n<lg>\n<l>vaśe Telākaśūro 'sya Bhāṅgilaiśvaryabhājanam /</l>\n<l>Jyaṃśirasya sutāṃ hastekṛtya kṛtyavido 'bhavat // JRt_251 //</l>\n</lg>\n\n<lg>\n<l>Bahurūpajayī lakṣmīnidhir acyutatāpadam /</l>\n<l>Śamālāṃ sa nṛsiṃho 'tha daityaśriyam ivādunot // JRt_252 //</l>\n</lg>\n\n<lg>\n<l>makarālayagāmbhīryaẖ karālambo jayaśriyaḥ /</l>\n<l>Karāle sa karālaujāẖ karam ālambayaj janān // JRt_253 //</l>\n</lg>\n\n<lg>\n<l>asismarat smerayaśā dahyamānam itas tataḥ /</l>\n<l>rājñaẖ Kalaśadevasya Vijayeśapuraṃ tataḥ // JRt_254 //</l>\n</lg>\n\n<lg>\n<l>sthityai prakalpya cakrasya svasya Cakradharācalam /</l>\n<l>Śāhmero 'calakāryāṇi janasya samadarśayat // JRt_255 //</l>\n</lg>\n\n<lg>\n<l>kampaneśvaralakṣyasya Lakṣmīsarvasvatāṃ dadat /</l>\n<l>citraṃ sa labdhavāñ śuddhaṃ sudāyam iva sadyaśāḥ // JRt_256 //</l>\n</lg>\n\n<lg>\n<l>narendraraṅgaśailūṣaṃ Koṭarājam athāgrahīt /</l>\n<l>Śāhmeras tanayāratnagrahaṇonmānakena saḥ // JRt_257 //</l>\n</lg>\n\n<lg>\n<l>sāmnā kecit pare daṇḍād dānād anye pare bhayāt /</l>\n<l>mānyatām anayan dhanyā Lavanyās tasya śāsanam // JRt_258 //</l>\n</lg>\n\n<lg>\n<l>Lavanyalokas tatputrīr mālā iva babhāra tāḥ /</l>\n<l>nājānād bhujagīr ghoraviṣāḫ prāṇaharīḫ punaḥ // JRt_259 //</l>\n</lg>\n\n<lg>\n<l>rājabījividheyatvān mantrād vikramataś ca vā /</l>\n<l>kaś Śāhmeraharer nābhūl Lavanyadvirado vaśe // JRt_260 //</l>\n</lg>\n\n<lg>\n<l>Śāhamerāmbupūreṇa kāmanollāsaśālinā /</l>\n<l>ākrāntaḫ parito rājā mṛdrāśisthadrumopamaḥ // JRt_261 //</l>\n</lg>\n\n<lg>\n<l>puramātrādhipatyotthalajjayeva mahīpateḥ /</l>\n<l>jīvitaṃ dūram agamac chuddhena yaśasā samam // JRt_262 //</l>\n</lg>\n\n<lg>\n<l>śivarātritrayodaśyāṃ varṣe rājā caturdaśe /</l>\n<l>kṣamāvān sa kṣamām aujjhīc Śāhmerasparśadūṣitām // JRt_263 //</l>\n</lg>\n\n<p><hi rend='blue'>[Ps-JRT 12]\nabdān pañcadaśa dvau ca māsau dvau vāsarāv api /\nkaśmīrakāśyapībhogam akārṣīt sa mahīpatiḥ // JRt_B.298 //</hi></p>\n\n<p><hi rend='bold'>15) Koṭā Devī (LS 4414-4415)</hi></p>\n\n<lg>\n<l>atha Śāhmerabhītyā śrīKoṭā catvāry ahāni sā /</l>\n<l>gūḍheṅgitānayad guptiṃ bhūpālapramayādikam // JRt_264 //</l>\n</lg>\n\n<lg>\n<l>'Śāhmero matsutadvārā sāmrājyaṃ svīkarotu mā' /</l>\n<l>iti jyāyāṃsam utsṛjya bālatvāc ca paraṃ sutam // JRt_265 //</l>\n</lg>\n\n<lg>\n<l>putrasnehena vṛddhatvadoṣeṇa ca vimohitā /</l>\n<l>avaruddham anicchantī śrīKoṭā mahiṣī tataḥ // JRt_266 //</l>\n</lg>\n\n<lg>\n<l>strībhāvād bandhubhāvāc ca Lavanyair upabṛṃhitā /</l>\n<l>asāntvayat svayaṃ bhūmiṃ vidhavāṃ svāṃ sakhīm iva // JRt_267 //</l>\n</lg>\n\n<p><hi rend='blue'>[Ps-JRT 13]\nsā rājñī śuklapratipadvītabhītā bhavanty atha /\nrājānaṃ gurubhis svīyaiś carameṣṭim avāpipat // JRt_B.303 //</hi></p>\n\n<lg>\n<l>pūrvopakārasmaraṇāc Chāhamerādayo 'khilāḥ /</l>\n<l>tāṃ prāṇamann amātyās svāṃ cāndrīm iva navāṃ kalām // JRt_268 //</l>\n</lg>\n\n<lg>\n<l>śamayantyā rajas sarvaṃ tāpāpahatidakṣayā /</l>\n<l>tayā nidāghavṛṣṭyeva latās saṃvardhitāḫ prajāḥ // JRt_269 //</l>\n</lg>\n\n<lg>\n<l>Śāhmerāt svodayabhraṃśaśaṅkinī bhaṭṭaBhikṣaṇam /</l>\n<l>tadudrekavināśārthaṃ mānaṃ devī nināya sā // JRt_270 //</l>\n</lg>\n\n<lg>\n<l>dustareṣu mahābhītijalapūreṣu sā tataḥ /</l>\n<l>tatprajñānāvam āruhya kāryapāraṃ paraṃ yayau // JRt_271 //</l>\n</lg>\n\n<lg>\n<l>antas sehe na Śāhmeras taddattaṃ Bhikṣaṇodayam /</l>\n<l>mānavantas sahante hi cchāyāsāmyaṃ kathañcana // JRt_272 //</l>\n</lg>\n\n<lg>\n<l>vartate dhūmatāpādilakṣaṇaṃ jātavedasaḥ /</l>\n<l>dhīmato 'sya na kiñcit tu roṣaliṅgam alakṣyata // JRt_273 //</l>\n</lg>\n\n<lg>\n<l>chalābhinītarogeṇa Śāhamereṇa dhīmatā /</l>\n<l>pratyāsannavināśatvam ātmanas samakathyata // JRt_274 //</l>\n</lg>\n\n<lg>\n<l>tasyātha pratyavekṣārtham Avatārādibhis saha /</l>\n<l>vyasarji Koṭayā devyā sa śrīmān bhaṭṭaBhikṣaṇaḥ // JRt_275 //</l>\n</lg>\n\n<lg>\n<l>'svedaẖ kupitapittasya hito no ve'ti vādibhiḥ /</l>\n<l>sampraveśān nyaṣidhyanta dvāssthais tadanuyāyinaḥ // JRt_276 //</l>\n</lg>\n\n<lg>\n<l>tau BhikṣaṇĀvatārau dvau tatsamīpam avikṣatām /</l>\n<l>sāṅkaṭyād iva tatprāṇarakṣiṇyo devatā na tu // JRt_277 //</l>\n</lg>\n\n<lg>\n<l>anuyuktāmayodantas sa kālena tayor nijaiḥ /</l>\n<l>gātre nyakhānayac chastrīr ādhīn svasyodakhānayat // JRt_278 //</l>\n</lg>\n\n<lg>\n<l>sirābhiś śoṇitaṃ vāṣpaṃ dṛśāṅgais sakalair asūn /</l>\n<l>tau dvāv amuñcatāṃ sadyas taddveṣaṃ sa ca cetasā // JRt_279 //</l>\n</lg>\n\n<lg>\n<l>tad eva vraṇadīpārkapūrṇapātrārdhatacchiraḥ /</l>\n<l>rogamokṣocitaṃ snānaṃ sa tayoś śoṇitair vyadhāt // JRt_280 //</l>\n</lg>\n\n<lg>\n<l>'bhavannandanasaṃrakṣāparāv etāv ubhāv api /</l>\n<l>tayor anyatamaṃ dvārīkṛtyānyam aharad vidhiḥ // JRt_281 //</l>\n</lg>\n\n<lg>\n<l>pramītadvijaśokotthatāpaśāntyai jaḍaḫ param /</l>\n<l>paraprāṇān roṣavahnau pradīpte juhuyād' iti // JRt_282 //</l>\n</lg>\n\n<lg>\n<l>Śāhmeraṃ roddhukāmāṃ tāṃ samarthām api durdhiyaḥ /</l>\n<l>Koṭādevīm amātyās svā naye buddhiṃ nyavārayan // JRt_283 //</l>\n</lg>\n\n<lg>\n<l>kedāram iva kulyā sā pānīyena maharddhinā /</l>\n<l>lokam āpyāyayām āsa sāmrājyotpalacandrikā // JRt_284 //</l>\n</lg>\n\n<lg>\n<l>ājñāvyatikramāj jātu kampanādhipatiṃ prati /</l>\n<l>yuyutsur akarod yātrām amitrābjaśaśiprabhā // JRt_285 //</l>\n</lg>\n\n<lg>\n<l>saṅkaṭāt kampaneśas tāṃ kulāyād iva pakṣiṇīm /</l>\n<l>jīvagrāhaṃ gṛhītvātha kārāpañjaram ānayat // JRt_286 //</l>\n</lg>\n\n<lg>\n<l>mantrī Kumārabhaṭṭākhyas tasyās sacivapuṃgavaḥ /</l>\n<l>tanmokṣasiddhaye 'kārṣīt tadāmātyaiś chalāt kalim // JRt_287 //</l>\n</lg>\n\n<lg>\n<l>rājñyāḫ puṃbhāvamātreṇa bhinnam ākārasannibham /</l>\n<l>kamaṇḍalukaraṃ kañcit so 'dhād vidyārthinaṃ śiśum // JRt_288 //</l>\n</lg>\n\n<lg>\n<l>gatvā sa kampanādhīśaṃ dhīpraśaṃsāvimaṇḍitaḥ /</l>\n<l>sauṣṭhavaudāryasampattiśālinīṃ vācam abhyadhāt // JRt_289 //</l>\n</lg>\n\n<lg>\n<l>'svaśiro malinīkṛtya jīvatāṃ yoṣidājñayā /</l>\n<l>puruṣatvaṃ tvayā svāmin kṛtārthīkriyate 'dya naḥ // JRt_290 //</l>\n</lg>\n\n<p><hi rend='blue'>[Ps-JRT 14]\nstrītvāt kātaracittāyā dānabhogotsavadviṣaḥ /\nrājñyā bandhuṣu sainyāntar draviṇaṃ vartate mahat // JRt_B.327 //</hi></p>\n\n<lg>\n<l>gatvā tvadājñayā kārāṃ tasyās tarjanasāntvanaiḥ /</l>\n<l>dhanaṃ janas tvadīyo 'yaṃ svāmisātkartum icchati // JRt_291 //</l>\n</lg>\n\n<lg>\n<l>strītvād aśaktā dātuṃ sā samacaiṣīd dhanaṃ yataḥ' /</l>\n<l>vyasṛjat kampaneśas taṃ kārām evaṃ vimohitaḥ // JRt_292 //</l>\n</lg>\n\n<lg>\n<l>kārāyā nirgamiṣyantīṃ devīṃ Koṭām ivekṣitum /</l>\n<l>tatkālam eva sandhyāgāj jagadrañjanakovidā // JRt_293 //</l>\n</lg>\n\n<lg>\n<l>sandhyāvandanayogyāmbuvāhinā vaṭunā saha /</l>\n<l>asau kārām avikṣac ca rājñyāś niraguś śucaḥ // JRt_294 //</l>\n</lg>\n\n<lg>\n<l>rājñīveṣabhṛtaṃ tatra sthāpayitvā vaṭuṃ sa tam /</l>\n<l>tadveṣadhāriṇīṃ Koṭām anvādāya viniryayau // JRt_295 //</l>\n</lg>\n\n<lg>\n<l>rakṣitāro 'pi nājānaṃs tad yāvat tāvad eva sā /</l>\n<l>kampanādhipatiṃ cakre svacakrebhaśakṛtkarim // JRt_296 //</l>\n</lg>\n\n<lg>\n<l>sā brāhmaṇaKumāreṇa mocitā bhaṭṭaBhikṣaṇāt /</l>\n<l>ekadantahatāreẖ kiṃ nānyenebhamukhād bhavet // JRt_297 //</l>\n</lg>\n\n<lg>\n<l>tayānapodito 'py aujjhi Śāhmero naiva śaṅkayā /</l>\n<l>kṛtavairās samarthena prājñā naiva hy udāsate // JRt_298 //</l>\n</lg>\n\n<lg>\n<l>na prāsīdan na cākupyat tasmin sā balaśālini /</l>\n<l>ghṛṇā pramādasahitā vināśaprathamāṅkuraḥ // JRt_299 //</l>\n</lg>\n\n<lg>\n<l><hi rend='blue'>[Ps-JRT 16]</hi></l>\n<l><hi rend='blue'>devyā vāsaṃ vimuñcantyās tasyā dhanarasāśrayam /</hi></l>\n<l><hi rend='blue'>Śāhmere viṣavallīva drohadhīr abhyavardhata // JRt_B.337 //</hi></l>\n</lg>\n\n<p><hi rend='blue'>vardhano 'nyatarasyābhūt pakṣo 'nyasya kṣayāvahaḥ /\nKoṭāŚāhmerayor asti kṣitimārutayor iva // JRt_B.338 //</hi></p>\n\n<lg>\n<l>Jayāpīḍapuraṃ yāntyāṃ tasyāṃ kāryānurodhataḥ /</l>\n<l>Śāhamero balī jātu nagaraṃ svīcakāra saḥ // JRt_300 //</l>\n</lg>\n\n<lg>\n<l>tasmiṃl Lavanyalokena gṛhītājñe balīyasi /</l>\n<l>rājñī samavṛṇot koṭṭadvāraṃ saha jayāśayā // JRt_301 //</l>\n</lg>\n\n<p><hi rend='blue'>[Ps-JRT 17]\nnivṛttanetracārasya capalatvaikakāraṇam /\nākhur bilagato votoś Śāhamerasya sābhavat // JRt_B.341 //</hi></p>\n\n<lg>\n<l>niruddhe balinā koṭaguhābhre matiśālinā /</l>\n<l>nṛsiṃhenābhajat Koṭā sṛgālīva muhur bhayam // JRt_302 //</l>\n</lg>\n\n<lg>\n<l><hi rend='blue'>[Ps-JRT 18]</hi></l>\n<l><hi rend='blue'>'tuṅgatvaṃ maṅgalāsaṅgam abhaṅgurataraśriyam /</hi></l>\n<l><hi rend='blue'>rājyāṅgaiś ca nijāṅgaiś ca dattai rājñī karotu me // JRt_B.343 //</hi></l>\n</lg>\n\n<p><hi rend='blue'>adhyaśetatarāṃ rājñī matputrāṇāṃ na kevalam /\nprāṇānām api caiśvaryaṃ ślāghyā sukhaparamparā' // JRt_B.344 //</hi></p>\n\n<lg>\n<l>'siṃhāsane mayā sākaṃ śriyā sākaṃ mamorasi /</l>\n<l>kṣamayā saha citte me rājñī niviśatāṃ svayam' // JRt_303 //</l>\n</lg>\n\n<lg>\n<l>tām evamādisandeśair mugdhāṃ sammohya yatnataḥ /</l>\n<l>haste cakāra koṭakṣmāṃ Koṭādevīṃ ca buddhimān // JRt_304 //</l>\n</lg>\n\n<lg>\n<l>ekasmiñ śayane rātrim ativāhya tayā samam /</l>\n<l>sa prātar utthito jātu tīkṣṇair devīm arodhayat // JRt_305 //</l>\n</lg>\n\n<lg>\n<l>varṣe pañcadaśe śukladaśamyāṃ nabhasas tataḥ /</l>\n<l>tāreva nabhaso rājyād rājñī bhraṃśam alabdha sā // JRt_306 //</l>\n</lg>\n\n<lg>\n<l>tatputrāv api tau dvau sa karaṇīyavicakṣaṇaḥ /</l>\n<l>babandha bandhusambandhikalpavṛkṣo bhaṭāgraṇīḥ // JRt_307 //</l>\n</lg>\n\n<p><hi rend='bold'>16) Šams ad-Dīn ibn Ṭāhir Mirzā (Šāh Mīr) (LS 4415-4418)</hi></p>\n\n<lg>\n<l>svaṃ rūpaṃ cidacidbhir ebhir abhito vyañjat svayaṃ nirmitair yasyonmīlati deśakālakalanākallolitaṃ tan mahaḥ /</l>\n<l>ātmā vāstu śivo 'stu vāstv atha haris so 'py ātmabhūr astu vā buddho vāstu jino 'stu vā bhagavate tasmai namaẖ karmaṇe // JRt_308 //</l>\n</lg>\n\n<lg>\n<l>bhiyaṃ Lavanyalokeṣu kīrtiṃ dikṣu mahīṃ bhuje /</l>\n<l>Lakṣmīṃ vakṣasi Koṭāṃ ca kārāyāṃ sa tato vyadhāt // JRt_309 //</l>\n</lg>\n\n<lg>\n<l>nītvāvasthāntaraṃ daussthyaśamāt Kaśmīramaṇḍalam /</l>\n<l>śrīŚaṃśadīna ity ākhyām anyāṃ svasya vyadhān nṛpaḥ // JRt_310 //</l>\n</lg>\n\n<p><hi rend='blue'>[Ps-JRT 19]\nrājā Satīsaraẖkṣoṇiśuktimuktāmaṇis tataḥ /\narthacintāmaṇir vairiratnavajramaṇir babhau // JRt_B.353 //</hi></p>\n\n<lg>\n<l>mahābale bhuje tasya kāṣṭhoddīpanaśālinaḥ /</l>\n<l>maurvīkiṇaḫ pratāpāgner adhūmayad anantaram // JRt_311 //</l>\n</lg>\n\n<lg>\n<l>prāharan mantriṇāṃ rājā saṃśayaṃ na tu tasya te /</l>\n<l>bhinatty anyān maṇīn vajro nānyaratnāni taṃ punaḥ // JRt_312 //</l>\n</lg>\n\n<lg>\n<l><hi rend='blue'>[Ps-JRT 20]</hi></l>\n<l><hi rend='blue'>rājyādhikārān akhilān strībhāvād dussahān svayam /</hi></l>\n<l><hi rend='blue'>yeṣu viśvāsapātreṣu śrīKoṭā svayam arpipat // JRt_B.356 //</hi></l>\n</lg>\n\n<p><hi rend='blue'>tejomahimneva ravis tamāṃsīva guhāntarāt / JRt_B.357ab /</hi></p>\n\n<lg>\n<l>sa rājā rājato Rājasthānīyān Kāṣṭhavāṭagān /</l>\n<l>bhayāt tato 'pi vidrāvya ślāghanīyayaśā babhau // JRt_313 //</l>\n</lg>\n\n<lg>\n<l><hi rend='blue'>[Ps-JRT 21]</hi></l>\n<l><hi rend='blue'>yatra sandhyātapasy eva Lavanyais timirair iva /</hi></l>\n<l><hi rend='blue'>arodhi rucisañcāras svāmino balaśālibhiḥ //</hi></l>\n</lg>\n\n<lg>\n<l><hi rend='blue'>Kaśmīramaṇḍalaṃ caṇḍaśauryadaṇḍitavidviṣā /</hi></l>\n<l><hi rend='blue'>kramāgatam ivāśeṣaṃ kṣaṇāt tena vaśīkṛtam // B 358a-h //</hi></l>\n</lg>\n\n<p><hi rend='blue'>hṛtveva hṛdayāt kampaṃ sampadāpi tadā sa ca /\nvāmetareṇa lokasya bāhunā nayanena ca // JRt_B.359 //</hi></p>\n\n<lg>\n<l>ciraṃ dhuraṃ parinyasya putrayos svād anūnayoḥ /</l>\n<l>nayocchritayaśā rājyaṃ sukhaṃ bhuṅkte sma bhūpatiḥ // JRt_314 //</l>\n</lg>\n\n<lg>\n<l>sapañcavāsarān bhuktvā trīn abdān medinīpatiḥ /</l>\n<l>aṣṭādaśe 'bde rākāyām āṣāḍhyāṃ sa vyapadyata // JRt_315 //</l>\n</lg>\n\n<p><hi rend='bold'>17) Ǧamšīd (LS 4418-4420)</hi></p>\n\n<lg>\n<l>atha prathamasāmantais sammatājñas sa Jyaṃśiraḥ /</l>\n<l>Satīsaraẖkṣitirakṣām akṣāmaśrīr aṭaṅkayat // JRt_316 //</l>\n</lg>\n\n<lg>\n<l>rājyatoraṇasaṃvāhastambhābhyāṃ dharaṇīpateḥ /</l>\n<l>anujo balabuddhibhyām agamac chaṅkanīyatāṃ // JRt_317 //</l>\n</lg>\n\n<lg>\n<l>naiva dānaṃ na cādānaṃ nigrahaṃ nāpy anugraham /</l>\n<l>vihāraṃ na na cāhāraṃ rājño nyūnaṃ sa hi vyadhāt // JRt_318 //</l>\n</lg>\n\n<p><hi rend='blue'>[Ps-JRT 22]\nvidyāpraṇayavijñānaprajñātiśayaśālinaḥ /\nyuvarājān mahārājo vayasaivādhiko 'bhavat // JRt_B.365 //</hi></p>\n\n<lg>\n<l>prāgvad viśvāsasampattim akurvati mahībhuji /</l>\n<l>yuvarājo manāk cakre nikaṭasthair viraktadhīḥ // JRt_319 //</l>\n</lg>\n\n<lg>\n<l>tadvaimanasyavṛttāntaśravaṇacchidralābhataḥ /</l>\n<l>yuvarājaṃ tato Rājasthānīyāḫ prāhur añjasā // JRt_320 //</l>\n</lg>\n\n<lg>\n<l>āgate vigrahe vyaktiṃ Rājasthānīyasaṃśrayāt /</l>\n<l>so 'gād Avantinagaraṃ tanmūlasthānam uddhataḥ // JRt_321 //</l>\n</lg>\n\n<lg>\n<l>athOtpalapuraṃ rājā bhaṭais saha raṇodbhaṭaiḥ /</l>\n<l>aśiśrayad idaṃ bhrātur vācikaṃ ca visṛṣṭavān // JRt_322 //</l>\n</lg>\n\n<lg>\n<l>'durjanapreraṇāt tvaṃ cen matsnehaṃ nābhyajīgaṇaḥ /</l>\n<l>lokāpavādajvarataẖ kathaṃ kampo na jāyate // JRt_323 //</l>\n</lg>\n\n<lg>\n<l>anyo'nyapālanāyājñāṃ rājñas tridivagāminaḥ /</l>\n<l>pālanīyām anudhyāya pratyānaya dayāṃ mayi' // JRt_324 //</l>\n</lg>\n\n<lg>\n<l>iti sandiśya dūtaṃ ca vyasṛjat sa nareśvaraḥ /</l>\n<l>kampanādhipatiṃ hantuṃ vyasṛjac ca nijātmajam // JRt_325 //</l>\n</lg>\n\n<lg>\n<l>'mṛgayāṃ yuvarājo 'gād' iti dūtaṃ nyarodhayat /</l>\n<l>bhrātṛputraṃ nihantuṃ ca śrutadroho 'gamac ca saḥ // JRt_326 //</l>\n</lg>\n\n<lg>\n<l>'dūtaẖ kim iti nāyātaẖ kālo hi suciraṃ gataḥ' /</l>\n<l>iti cintākulo Lakṣmabhaṭṭo rājāntikam yayau // JRt_327 //</l>\n</lg>\n\n<lg>\n<l>ūce ca 'jāne sa drohaṃ lakṣayitvā tavānujaḥ /</l>\n<l>tvatputramāraṇāyāgād yad dūtasya cirāgamaḥ // JRt_328 //</l>\n</lg>\n\n<lg>\n<l>snāti bhuṅkte svapity eva yuvarāja iti cchalāt /</l>\n<l>tvadudyoganiṣedhāya nūnaṃ ruddho vacoharaḥ // JRt_329 //</l>\n</lg>\n\n<lg>\n<l>tad Avantipuraṃ tasmiñ śrīDevasarasaṃ gate /</l>\n<l>sadyo nissvāmikaṃ hanmo jayo 'smākaṃ tato dhruvaḥ' // JRt_330 //</l>\n</lg>\n\n<lg>\n<l>athĀvantipuraṃ gatvā sattvātiśayaśālinā /</l>\n<l>rājñā yuddhaṃ tathākāri tadbhaṭair udbhaṭais samam // JRt_331 //</l>\n</lg>\n\n<lg>\n<l>Alleśirāya bhṛtyānāṃ vadhaṃ nūnaṃ niveditum /</l>\n<l>Vitastā śavaruddhaughā pratīpam agamad yathā // JRt_332 //</l>\n</lg>\n\n<lg>\n<l>bhrātṛputraṃ parābhūya tāvad Alleśire drutam /</l>\n<l>vyāvṛtte raṇakhedārtaḫ prapalāyata Jyaṃśiraḥ // JRt_333 //</l>\n</lg>\n\n<lg>\n<l><hi rend='blue'>[Ps-JRT 23]</hi></l>\n<l><hi rend='blue'>dīpasyeva śikhā dhvānte yasya dhīr āpadi sphuret /</hi></l>\n<l><hi rend='blue'>sa ratnaṃ ratnajāteś ca pāṣāṇebhyaẖ kim antaram // JRt_B.381 //</hi></l>\n</lg>\n\n<p><hi rend='blue'>samadhitsata bhedāya kañcit kālaṃ sa vairiṇam /\namoghā dūragā buddhiś śastrāṇy apy ativartate // JRt_B.382 //</hi></p>\n\n<lg>\n<l>anayor 'naiva kartavyaẖ kalir māsadvayīm' iti /</l>\n<l>rājñā samaṃ vidāṃ cakre dhīmān Alleśiras tataḥ // JRt_334 //</l>\n</lg>\n\n<lg>\n<l>pratimucya nijān yodhān Avantipuram utsṛjan /</l>\n<l>atha Kṣīrīpathenāsāv Alleśo 'gamad Ikṣikām // JRt_335 //</l>\n</lg>\n\n<lg>\n<l>nagarīrakṣitāṃ nyasya Sayyarāje svamantriṇi /</l>\n<l>Kramarājyaṃ virājacchrīr Jyaṃśiraś cāgamat tadā // JRt_336 //</l>\n</lg>\n\n<lg>\n<l>dānamānau pratiśrutya Sayyarājaṃ vibhindatā /</l>\n<l>yuvarājena nagarī svīkṛtā mantrayuktibhiḥ // JRt_337 //</l>\n</lg>\n\n<lg>\n<l>nāmarājatayā duẖkhaṃ bhuktvā Kaśmīramaṇḍale /</l>\n<l>māsadvayonau dvau varṣāv avasānam agān nṛpaḥ // JRt_338 //</l>\n</lg>\n\n<p><hi rend='bold'>18) ‘Alā' ad-Dīn (LS 4420-4430)</hi></p>\n\n<lg>\n<l>jānann Alāvadeno 'tha taṃ kālaṃ kalahākṣamam /</l>\n<l>dvāraiśvaryaṃ dadau bhrātus sadyo vighnanivṛttaye // JRt_339 //</l>\n</lg>\n\n<lg>\n<l>salilottaraṇopāyaṃ setuṃ Suyyapure vyadhāt /</l>\n<l>vipatsantaraṇopāyaṃ na punar Jyaṃśiro 'smarat // JRt_340 //</l>\n</lg>\n\n<lg>\n<l>pathikānām nivāsāya tena parvatasīmani /</l>\n<l>kakṣyāvibhāgasahitas svanāmnā racito maṭhaḥ // JRt_341 //</l>\n</lg>\n\n<p><hi rend='blue'>[Ps-JRT 25]\nkapaṭāpattrapāropād rājñaḫ prāptavibhīṣakaḥ /\nsvayaṃ dvāraṃ tyajan so 'gād grāmaṃ Jyeṣṭheśvarābhidham // JRt_B.391 //</hi></p>\n\n<lg>\n<l>evaṃ vikramanītibhyāṃ deśaṃ śodhayato nijam /</l>\n<l>śrīŚiraśśāṭako rājño dvāraiśvaryam avāptavān // JRt_342 //</l>\n</lg>\n\n<lg rend='red'>\n<l>tasya rājño 'bhavat putro nāmnā Śāhābhadenakaḥ /</l>\n<l>balabuddhikṣamāśauryamantrotsāhaguṇair yutaḥ // *26 //</l>\n</lg>\n\n<lg>\n<l>rājaputras sa Vākpuṣṭāṭavīṃ līlārasād aṭan /</l>\n<l>yoginīcakram adrākṣīt kadācid girigahvare // JRt_343 //</l>\n</lg>\n\n<lg>\n<l>Udayaśrīs tathā Candraḍāmaraś cāsya vallabhau /</l>\n<l>apaśyatāṃ na kiṃ labhyaṃ mahatām anuyānataḥ // JRt_344 //</l>\n</lg>\n\n<lg>\n<l>acalal lāḍanādaṇḍaghaṇṭānāṃ caṇḍaṭāṅkṛtam /</l>\n<l>manāṃsi na punas teṣāṃ vīrāṇāṃ sāhasaspṛśām // JRt_345 //</l>\n</lg>\n\n<p><hi rend='blue'>[Ps-JRT 26]\nghaṭitāśātaṭasvāṭṭahāsasaṃvāhanādibhiḥ /\nyoginyo ḍamarudhvānair bhayād iva calair babhuḥ // JRt_B.396 //</hi></p>\n\n<lg>\n<l>māntardhāsiṣur evaitāḫ praṣṭuṃ draṣṭuṃ ca kāṅkṣitāḥ /</l>\n<l>iti te 'śvād avārohan pravīrā na tu tadbhayāt // JRt_346 //</l>\n</lg>\n\n<lg>\n<l>śanaiś śanais tato yānto maunapūrvaṃ mahāśayāḥ /</l>\n<l>yoginīnikaṭaṃ prāpur vikaṭaprakaṭaujasaḥ // JRt_347 //</l>\n</lg>\n\n<lg>\n<l>yoginīnāyikā dūrāt parijñāya nṛpātmajam /</l>\n<l>sāśiṣaṃ śīdhucaṣakaṃ prāhiṇon mantritaṃ tataḥ // JRt_348 //</l>\n</lg>\n\n<lg>\n<l>Candras tad amṛtaṃ tṛptibhājā rājñāvaśeṣitam /</l>\n<l>Udayaśrīmukhāpekṣī na saṃtṛptim aśeṣayat // JRt_349 //</l>\n</lg>\n\n<lg>\n<l>bhavitavyabalād aśvapālaṃ sapadi vismaran /</l>\n<l>Udayaśrīr aśeṣaṃ tat pītvā tṛptiṃ parām agāt // JRt_350 //</l>\n</lg>\n\n<lg>\n<l>āścaryatṛptanetreṣu teṣu tṛpteṣu yoginī /</l>\n<l>nimittajñāvadad rājaputraṃ baddhāñjaliṃ tataḥ // JRt_351 //</l>\n</lg>\n\n<lg>\n<l>'akhaṇḍaṃ bhāvi te rājyaṃ Candras tvadvibhavāṃśabhāk /</l>\n<l>ājīvam Udayaśrīś ca maṇḍito 'khaṇḍayā śriyā // JRt_352 //</l>\n</lg>\n\n<lg>\n<l>aśvapālas tv asāv asmadanugrahavivarjitaḥ /</l>\n<l>acireṇaiva kālena nūnaṃ prāṇair viyujyate' // JRt_353 //</l>\n</lg>\n\n<lg>\n<l>bhaviṣyat sūcayitvaivaṃ yoginībhis samanvitā /</l>\n<l>sāntardadhe puraḫ prāṇāḫ paścāt turagapālinaḥ // JRt_354 //</l>\n</lg>\n\n<lg>\n<l>avicāratamomagnāñ jantūn uddhartum īśvarāḥ /</l>\n<l>sambhavanti prajāpuṇyaiḫ prakāśotkarṣahetavaḥ // JRt_355 //</l>\n</lg>\n\n<lg>\n<l>śvaśurād bhartṛbhāgaṃ yad avīrā puṃścalī vadhūḥ /</l>\n<l>haranty āsīt sa taṃ rājā durācāraṃ nyavārayat // JRt_356 //</l>\n</lg>\n\n<lg>\n<l><hi rend='blue'>[Ps-JRT 28]</hi></l>\n<l><hi rend='blue'>Kāṣṭhavāṭāgatān Rājasthānīyān vyūhatatparān /</hi></l>\n<l><hi rend='blue'>yuktyānīya mahīpālo baddhvā rājyaṃ sukhaṃ vyadhāt // JRt_B.408 //</hi></l>\n</lg>\n\n<lg>\n<l><hi rend='blue'>Koṭarājasya jāmātuẖ kārāvāstavyatāṃ vyadhāt /</hi></l>\n<l><hi rend='blue'>bhītyā pratyaham evātha jīvanmṛtyum avārayat // JRt_B.409 //</hi></l>\n</lg>\n\n<p><hi rend='blue'>bubhuje Kṣemarājaśrīsvasthāṃ śastranakhaiś śataiḥ /\nvidārya Khaṭikābhūmiṃ rājā saukaryabhājanam // JRt_B.410 //</hi></p>\n\n<lg>\n<l>Jayāpīḍapure kṛtvā rājadhānīṃ mahāmatiḥ /</l>\n<l>śrīRiñcanapure cakre rodham Buddhagirābhidham // JRt_357 //</l>\n</lg>\n\n<lg>\n<l>ekonatriṃśe 11 varṣe 'tha duṣkṛtodbhavam adbhutam /</l>\n<l>durbhikṣaṃ kṣobhayām āsa lokaṃ śokākulaṃ mahat // JRt_358 //</l>\n</lg>\n\n<lg>\n<l>māsān aṣṭau dvādaśābdāṃs trayodaśa dināni ca /</l>\n<l>kṣmāṃ bhuktvā triṃśavarṣe 'tha caitre rājā vyapadyata // JRt_359 //</l>\n</lg>\n\n<p><hi rend='bold'>19) Šihāb ad-Dīn (LS 4430-4449)</hi></p>\n\n<lg>\n<l>mandarājakathākhyānāj jaḍimā vāci saṃstutaḥ /</l>\n<l>tīkṣṇapratāpaŚāhābadenākhyānād vinaśyate // JRt_360 //</l>\n</lg>\n\n<lg>\n<l>rājñi Śāhābadene 'tha smaraṇaṃ kṣitir atyajat /</l>\n<l>Lalitādityasampattivipattisukhaduẖkhayoḥ // JRt_361 //</l>\n</lg>\n\n<p><hi rend='blue'>[Ps-JRT 29]\nśrīmān Śāhābadeno 'tha prājyaṃ sāmrājyam agrahīt /\nyena rājanvatī bhūr dyām ahasat tadyaśomiṣāt // JRt_B.416 //</hi></p>\n\n<lg>\n<l>grīṣmārkaṃ dyaur ivānyartūn rājño 'tītya bahūn mahī /</l>\n<l>dhruvam āpaj jayāpīḍam etaṃ na tu sa kilviṣī // JRt_362 //</l>\n</lg>\n\n<lg>\n<l>pūrve pare ca bhūpālā nāyakeneva bhūṣitāḥ /</l>\n<l>kṣmānāyakena tenātha muktāguṇalasacchriyā // JRt_363 //</l>\n</lg>\n\n<p><hi rend='blue'>[Ps-JRT 30]\nsindhau vāḍavataptāmbuny api bimbitam ambaram /\nyatpratāpāgnitāpārtaṃ majjatīva divāniśam // JRt_B.419 //</hi></p>\n\n<lg>\n<l>tadīyo jayalakṣmībhiḫ praviṣṭābhiḫ pade pade /</l>\n<l>na pratāpānalo 'tṛpyat saridbhir iva sāgaraḥ // JRt_364 //</l>\n</lg>\n\n<lg>\n<l>jayaṃ vinā gaṇayataẖ kṣaṇamātraṃ vṛthā gatam /</l>\n<l>vṛddhasya taruṇīvābhūd yātrā tasyātivallabhā // JRt_365 //</l>\n</lg>\n\n<lg>\n<l>na mṛgākṣī na vā śīdhupānalīlā na candrikā /</l>\n<l>yātraiva kevalaṃ tasya bhūmibhartur mano 'harat // JRt_366 //</l>\n</lg>\n\n<lg>\n<l>na tāpo na himaṃ tasya na sandhyā na niśā tathā /</l>\n<l>na kṣun na vā pipāsā ca rājño yātrām avighnayat // JRt_367 //</l>\n</lg>\n\n<lg>\n<l>na sarid dustaratarā durāroho na parvataḥ /</l>\n<l>durlaṅghyo na maruś cābhūd yātrāyāṃ māninaḫ prabhoḥ // JRt_368 //</l>\n</lg>\n\n<lg>\n<l>ajitāṃ pūrvabhūpālaiḫ Pārasīkakulākulām /</l>\n<l>uttarāśāṃ vijetuṃ sa prasthānaṃ prathamaṃ vyadhāt // JRt_369 //</l>\n</lg>\n\n<lg>\n<l>jagatāṃ vijayī Kāmo madhuśīdhuvadhūr iva /</l>\n<l>CandraLolakaŚūrān sa sahāyatve 'vṛṇot prabhuḥ // JRt_370 //</l>\n</lg>\n\n<lg>\n<l>sainyacetāṃsi sattvena tamasā svavirodhinaḥ /</l>\n<l>apūrayat sa rajasā digantān uddhatāntakaḥ // JRt_371 //</l>\n</lg>\n\n<lg>\n<l>praviṣṭaṃ tasya Govindakhānapālanaśālini /</l>\n<l>Udabhāṇḍapure pūrvaṃ bāṇais tadanu sainikaiḥ // JRt_372 //</l>\n</lg>\n\n<lg>\n<l>śailaśṛṅgaṃ nṛpānīke prāpte tasya virodhibhiḥ /</l>\n<l>bhayāturair avārohaś śṛṅgāt tuṅgād vyadhīyata // JRt_373 //</l>\n</lg>\n\n<lg>\n<l>sadṛśaṃ prābhṛtaṃ dātum asamartho 'sya Sindhupaḥ /</l>\n<l>upadhīkṛtavān kanyāratnaṃ ādāya bhūpateḥ // JRt_374 //</l>\n</lg>\n\n<lg>\n<l>rājñas tu gauravaṃ bāhau Gāndhārāṇāṃ bhuvoḍhayā /</l>\n<l>citraṃ tu lāghavaṃ teṣāṃ bhayabhārānuṣaṅgataḥ // JRt_375 //</l>\n</lg>\n\n<lg>\n<l>bhaṅgas tuṅgasya śṛṅgasya khaḍgānāṃ naiva bhūbhujā /</l>\n<l>Śiṅgānām api deśe 'smin vihitaś śauryaśālinā // JRt_376 //</l>\n</lg>\n\n<lg>\n<l>ākarṇya rājasiṃhasya siṃhanādamayīṃ camūm /</l>\n<l>madaṃ tatyāja caskhāla bibhāya Gajinīpurī // JRt_377 //</l>\n</lg>\n\n<p><hi rend='blue'>[Ps-JRT 31]\nsnātaṃ raktair dviṣāṃ bhuktaṃ prāṇavātair mahītale /\nvratasthābhir ivāsvāpi tasyāho dhīrahetibhiḥ // JRt_B.434 //</hi></p>\n\n<lg>\n<l>ŚrotriyaKṣatriyair Aṣṭanagare 'rodi śāmyatoḥ /</l>\n<l>taruṇāgnipratāpāgnyor dhūmeneva bhayāturaiḥ // JRt_378 //</l>\n</lg>\n\n<lg>\n<l>yaśasā saha sampattiṃ tasmiṃl luṇṭhayati prabhau /</l>\n<l>prāpat Puruṣavīrākhyadeśākhyā rūḍhiśabdatām // JRt_379 //</l>\n</lg>\n\n<lg>\n<l>dattavāṣpanivāpāmbhoNagarāgraharastriyaḥ /</l>\n<l>jīvatas svasya patyuś ca piṇḍau stananibhād daduḥ // JRt_380 //</l>\n</lg>\n\n<lg>\n<l>aśvapāleṣu gacchatsu ghoṣadhātutaṭacchalāt /</l>\n<l>Udakpatitiraskārapraśastiṃ sa vyadhāt prabhuḥ // JRt_381 //</l>\n</lg>\n\n<lg>\n<l>tato vyāvṛtya gacchan sa dakṣiṇāśāṃ svavājinām /</l>\n<l>mārgakhedocitaṃ tāpaṃ Śatadrūvāriṇāhanat // JRt_382 //</l>\n</lg>\n\n<lg>\n<l>Ḍhillīm ulluṇṭhya tatkālam Udakpatim upāgatam /</l>\n<l>mārgarodhena nṛpatir nitāntam udavejayat // JRt_383 //</l>\n</lg>\n\n<p><hi rend='blue'>[Ps-JRT]\nYoginīpurapaurān yān dhāṭyānaiṣīd Udakpatiḥ /\nmārgadānopakāreṇa sa tān adita bhūbhuje // JRt_384 //</hi></p>\n\n<lg>\n<l>turaṅgavastradānena sa tān sammānya bhūpatiḥ /</l>\n<l>svadeśaṃ prāhiṇot kīrtirāśīn mūrtān bahūn iva // JRt_385 //</l>\n</lg>\n\n<lg>\n<l>Suśarmapurarājena tasmāt svāśarmaśaṅkinā /</l>\n<l>durgāhaṅkāram utsṛjya Devy eva śaraṇīkṛtā // JRt_386 //</l>\n</lg>\n\n<p><hi rend='blue'>[Ps-JRT 32]\ntatpratāpānalaḫ pītvā Kedārāśrayiṇāṃ rasam /\njātānāṃ śivaliṅgānāṃ vata bhaṅgam adarśayat // JRt_B.444 //</hi></p>\n\n<lg>\n<l>svayaṃ natyā na tūnnatyā Bhauṭṭānām asya bhūpateḥ /</l>\n<l>arvatāṃ parvatārohadohado vinivāritaḥ // JRt_387 //</l>\n</lg>\n\n<lg>\n<l>dustaratvāt taṭasthasya devatābhis tanūkṛtaḥ /</l>\n<l>Sindhvogho nṛpater evaṃ pūrvebhyaś śrutam adbhutam // JRt_388 //</l>\n</lg>\n\n<lg>\n<l>evaṃ nityajayodyogāt svadeśaḫ paradeśavat /</l>\n<l>paradeśas tu tasyāsīt svadeśa iva bhūpateḥ // JRt_389 //</l>\n</lg>\n\n<lg>\n<l>pratāpeneti sampādya diṅmukhe tilakaśriyam /</l>\n<l>vyadhāt praviśya Kaśmīrān sa paurān ayanotsavam // JRt_390 //</l>\n</lg>\n\n<lg>\n<l>tasya varṇayatāṃ śauryaṃ prasaṅgād atimānuṣam /</l>\n<l>Asmākaṃ cāṭukāritvaṃ jñāsyate bhāvibhir janaiḥ // JRt_391 //</l>\n</lg>\n\n<lg>\n<l>yātrāyātaẖ kadācit sa dūradeśe mahīpatiḥ /</l>\n<l>apsarassadṛśīṃ kāñcic chrutavān hariṇekṣaṇām // JRt_392 //</l>\n</lg>\n\n<lg>\n<l>nijānugān vañcayitvā rājā yuktyā kayācana /</l>\n<l>athaikākī sa taṃ deśam aviśad bhogalālasaḥ // JRt_393 //</l>\n</lg>\n\n<lg>\n<l>narmaṇā mohayitvā tāṃ dvitīya iva manmathaḥ /</l>\n<l>manorathān asiñcat sa tadoṣṭhāmṛtapānataḥ // JRt_394 //</l>\n</lg>\n\n<lg>\n<l>apaśyantas tam āśaṅkya hataṃ kenāpi vairiṇā /</l>\n<l>atha kopabhramāveśam udbhaṭās tadbhaṭā yayuḥ // JRt_395 //</l>\n</lg>\n\n<lg>\n<l>anviṣyadbhis tam aśvena nibaddhenāṅganād bahiḥ /</l>\n<l>samabhāvyata tai rājño vairibhir nirjayaẖ kṛtaḥ // JRt_396 //</l>\n</lg>\n\n<lg>\n<l>śauryasvāmyanugābhyāṃ tu vidhātuṃ yuddham udbhaṭaiḥ /</l>\n<l>tadbhaṭais sadanaṃ ruddham abaddhakavacāntaraiḥ // JRt_397 //</l>\n</lg>\n\n<l>atrasadbhiś ca tatsiṃhanādapūrṇāt tataḫ purā / 398ab /</l>\n\n<p><hi rend='blue'>[Ps-JRT]\n<l>kṛtāskandeṣu śūreṣu śatrubhir vipinaṃ gatam // 398cd //</l></hi></p>\n\n<lg><hi rend='blue'>\n<l>athāśvāsya priyāṃ tāṃ tu śatrūn matvā samāgatān /</l>\n<l>svaśauryaṃ saphalīkartuṃ yoddhuṃ rājā viniryayau // JRt_399 //</l>\n</hi></lg>\n\n<p><hi rend='blue'>Śāhābadenam ālokya taṃ teṣām anujīvinām / 400ab /</hi></p>\n\n<l>cittaiḫ prītyā mukhair bhītyā nītyā mūrdhabhir ānatam // 400cd //</l>\n\n<lg>\n<l>evaṃ sa svajayastambhayūpān raṇamakhān bahūn /</l>\n<l>hatavairipaśūṃś cakre svapratāpānalārciṣaḥ // JRt_401 //</l>\n</lg>\n\n<lg>\n<l>svadeśe mantriṇos tasya KoṭabhaṭṭOdayaśriyoḥ /</l>\n<l>samareṣu bharas tv āsic CandraḍāmaraLolayoḥ // JRt_402 //</l>\n</lg>\n\n<lg>\n<l>Devaśarmānvayodanvaccandro rājñārpitaṃ muhuḥ /</l>\n<l>vairāgyād vibhavaṃ tyaktvā Koṭaśarmā vanaṃ yayau // JRt_403 //</l>\n</lg>\n\n<lg>\n<l><hi rend='blue'>[Ps-JRT 33]</hi></l>\n<l><hi rend='blue'>śrīvṛṣṭyā Koṭabhaṭṭo 'rthisārthān sampoṣya yatnataḥ /</hi></l>\n<l><hi rend='blue'>vyalālayad vanavyomni sa svaṃ niyamamārutaiḥ // JRt_B.462 //</hi></l>\n</lg>\n\n<p><hi rend='blue'>Koṭaśarmā tathā dharmadrumaṃ dānāmbhasāsicat /\nnanāśāśāmayo bhūyo yathā tatphalabhoginaḥ // JRt_B.463 //</hi></p>\n\n<lg>\n<l>tasya darśayituṃ rājñas svabalādhikatāṃ dhruvam /</l>\n<l>kadācit tatprajā daivī vyāpad gāḍham apīḍayat // JRt_404 //</l>\n</lg>\n\n<lg>\n<l>purīkairaviṇīsūraś śūraḫ pādapavidviṣām /</l>\n<l>ṣaṭtriṃśe 'bde jalāpūraẖ krūro vyaplavata prajāḥ // JRt_405 //</l>\n</lg>\n\n<p><hi rend='blue'>[Ps-JRT 34]\ntadantaḫpratibimbasthe svasmin sadmāntarabhramāt /\ntadvīkṣārtham ivānīke toye tumbīr vyadhur gṛhāḥ // JRt_B.466 //</hi></p>\n\n<lg>\n<l>nagarabruḍanād asru muñcanto nirjharacchalāt /</l>\n<l>tasyodīpasya mahataḫ parvatās taṭatām aguḥ // JRt_406 //</l>\n</lg>\n\n<lg>\n<l>na sa vṛkṣo na sā sīmā na sa setur na tad guham /</l>\n<l>taṭastham api yan naiva jalapūro vyanāśayat // JRt_407 //</l>\n</lg>\n\n<lg>\n<l>nādridurgāṇy apaśyat sa jātucid vairibhītitaḥ /</l>\n<l>ambupūrabhayāt teṣu rājā samacarattarām // JRt_408 //</l>\n</lg>\n\n<lg>\n<l>pīte tattejasevāmbupūre śānte mitair dinaiḥ /</l>\n<l>bhūyas tadviplavāśaṅkī so 'cikīrṣad girau purīm // JRt_409 //</l>\n</lg>\n\n<lg>\n<l>nāmnā Lakṣmyā mahiṣyāś ca prasiddhāṃ nagarīṃ vyadhāt /</l>\n<l>svaudāryānuguṇāṃ rājā nirmāṇam avilokayan // 410cd //</l>\n</lg>\n\n<lg>\n<l>Śārikāśailarājasya mūle puṇyajanāśritām /</l>\n<l>yām adrākṣīttarāṃ lokas sumeror Alakām iva // 410gh //</l>\n</lg>\n\n<lg>\n<l>VitastāSindhusambhede svanāmnā sa purīṃ vyadhāt /</l>\n<l>pratibimbacchalāt toye trapayā svar nimajjati // JRt_411 //</l>\n</lg>\n\n<lg>\n<l>saudhotsedhamayīṃ rāśībhūtāṃ kīrtim ivācalām /</l>\n<l>alolaśrīḫ purīṃ Lolaḍāmaras svābhidhāṃ vyadhāt // JRt_412 //</l>\n</lg>\n\n<p><hi rend='blue'>[Ps-JRT 35]\nsudhādhautair maṭhair lakṣmīṃ phalayadbhiẖ kṛtaiḫ purī /\nkuliśacchinnakailāsaśṛṅgabhaṅgim ajījanat // JRt_B.475 //</hi></p>\n\n<lg>\n<l>ājanmalolatā mahyā svarasāmyāya vardhitā /</l>\n<l>nihanti cchāyayā tasyā dyumaṇisparśajaṃ sukham // JRt_413 //</l>\n</lg>\n\n<lg>\n<l>yā Lakṣmyā bhāgineyītvād bālāpāli nijāntike /</l>\n<l>Lāsākhyā sā samākrāman nṛpateś cittadarpane // JRt_414 //</l>\n</lg>\n\n<lg>\n<l>yaś cānurodhatantus taṃ ciraṃ Lakṣmyā nibaddhavān /</l>\n<l>sa cchinno rāgavegena Lāsāsaundaryajanmanā // JRt_415 //</l>\n</lg>\n\n<lg>\n<l>Balijinmūrtinā tena vasantyā vakṣasi Śriyaḥ /</l>\n<l>prātiveśmikatāṃ nītā Lāsā saubhāgyabhāginī // JRt_416 //</l>\n</lg>\n\n<lg>\n<l>chāyā tadracitodayāpi divasaśrībhogam ātanvataḥ sūryāt sammukhatāṃ jahāti vahati śreyoharīṃ kālatām /</l>\n<l>strīṇām asti caturguṇā matir iti sthāne na hanta śrutir yad vā durvidhipaṅkam ākalayituṃ śakto na kaścid drutam // JRt_417 //</l>\n</lg>\n\n<lg>\n<l>prākṛtasyĀvatārākhyābhallasyāpi sutā satī /</l>\n<l>Lakṣmīr Lāsānurakte 'dhād atha roṣaṃ mahīpatau // JRt_418 //</l>\n</lg>\n\n<lg>\n<l>roṣāt Sindhupater deśaṃ sambandhitvād gatāṃ nṛpaḥ /</l>\n<l>pratyānayat trapodrekān na punas snehagauravāt // JRt_419 //</l>\n</lg>\n\n<lg>\n<l><hi rend='blue'>[Ps-JRT 36]</hi></l>\n<l><hi rend='blue'>alābvo nyabruḍann antar aplavanta jale śilāḥ /</hi></l>\n<l><hi rend='blue'>Lakṣmīpakṣaẖ kṣayaṃ vṛddhiṃ Lāsāpakṣas tu labdhavān // JRt_B.483 //</hi></l>\n</lg>\n\n<p><hi rend='blue'>yāvad yāvad agād dūraṃ Lakṣmī rātrir iva krudhā /\ntāvat tāvat sa tāṃ Lāsāṃ divaṃ bhāsvān ivābhajat // JRt_B.484 //</hi></p>\n\n<lg>\n<l>apanīya tāpakhedaṃ marukariṇī padminītoyaiḥ /</l>\n<l>tatpadmaśevalāmbhonirmāthe karmaṭhībhavati // JRt_420 //</l>\n</lg>\n\n<lg>\n<l>Lakṣmyā mātṛsvasus sarvamātṛkṛtyakṛto 'bhavat /</l>\n<l>rājapriyātha rākeva Lāsā pakṣakṣayodyatā // JRt_421 //</l>\n</lg>\n\n<lg>\n<l>satkarmapākasamayo 'sya na ced vikāsaśobhāṃ na kiṃ pariharet kumudākarasya /</l>\n<l>viśvaprabodhaharaṇapravaṇakṣaṇena kustrī niśā ca sahasaiva niśākareṇa // JRt_422 //</l>\n</lg>\n\n<lg>\n<l>cintāsūcakaniśśvāsaklinnauṣṭhī taṃ kadācana /</l>\n<l>avocad bhoginīveti Lāsākhyā bhoginī nṛpam // JRt_423 //</l>\n</lg>\n\n<lg>\n<l>'na ced vikāsayed bhāsvān padminīṃ svarucā sphuṭam /</l>\n<l>tasyāś chedāya śaivālavallyā iva yateta kaḥ // JRt_424 //</l>\n</lg>\n\n<lg>\n<l>patantīṃ premabhārārdrāṃ mayi dṛṣṭiṃ tavāsahā /</l>\n<l>māṃ nihantum upāyena kurute mahiṣī tava // JRt_425 //</l>\n</lg>\n\n<lg>\n<l>abhicāre durācāram upacārapriyaṅkaram /</l>\n<l>sā cārākṣī mayi dveṣād Udayaśriyam airayat' // JRt_426 //</l>\n</lg>\n\n<lg>\n<l>'devādeśapare tasminn abhicāravinirmitiḥ /</l>\n<l>asambhāvye'ti tāṃ rājā pratyuvāca vicakṣaṇaḥ // JRt_427 //</l>\n</lg>\n\n<lg>\n<l>nirbandhenopajalpantīṃ tad eva vacanaṃ tataḥ /</l>\n<l>tāṃ pratyāyayituṃ devīm Udayaśriyam abravīt // JRt_428 //</l>\n</lg>\n\n<lg>\n<l>'vyayitvātiśayenāho kośo riktatvam āgataḥ /</l>\n<l>prārthayante janā rājñas sarvaṃ kalpatarūn iva // JRt_429 //</l>\n</lg>\n\n<lg>\n<l>draviṇotpattaye tasmād upāyaḫ pratibhāty ayam /</l>\n<l>pratimā śrīJayeśvaryā yāsti rītimayī pṛthuḥ // JRt_430 //</l>\n</lg>\n\n<lg>\n<l>tāṃ khaṇḍayitvā vihataiṣ ṭaṅkair mannāmacihnitaiḥ /</l>\n<l>vyayanirvahaṇaṃ kīrtisthiratvaṃ copajāyate' // JRt_431 //</l>\n</lg>\n\n<lg>\n<l>'sādhv etat kiṃ tu tanmūrtir laghvī kiṃ prabhaviṣyati /</l>\n<l>Bṛhadbuddhena mudrāstu' kṣudras taṃ sacivo 'bhyadhāt // JRt_432 //</l>\n</lg>\n\n<p><hi rend='blue'>[Ps-JRT 37]\npuṃnāgavrajam unmumūlayiṣati prāyaẖ karākarṣaṇair uddāmaṃ vijihīrṣati pratipadaṃ kakṣyāchidāṃ kāṅkṣati /\nkāṃ naicchan nṛpagandhasindhurapatis tīvrāṃ na vaprakriyāṃ tīkṣṇāgrapratibhāṅkuśo 'sya nikaṭe mantrī niyantā punaḥ // JRt_B.499 //</hi></p>\n\n<lg>\n<l>mudropakaraṇaṃ sajjīkṛtyānyedyur upāgatam /</l>\n<l>rājñīṃ pratyāyya bhūpālo raho mantriṇam abravīt // JRt_433 //</l>\n</lg>\n\n<lg>\n<l>'yāḫ pūrvair niramīyanta yaśassukṛtalabdhaye /</l>\n<l>aṅgīkartāsi tā devapratimā bhaṅktum añjasā // JRt_434 //</l>\n</lg>\n\n<lg>\n<l>amarapratimā vidhāya kecit paripūjyātha pare prasiddhim āptāḥ /</l>\n<l>paripālya yathocitaṃ tathānye vidalayyāham aho mahad durantam // JRt_435 //</l>\n</lg>\n\n<lg>\n<l>nirmāṇāj jaladhes kṛteś ca saritāṃ kaumāraśokāvadhiḫ prakhyātas Sagaro Bhagīrathanṛpo Gaṅgāvatārāc ca saḥ /</l>\n<l>Duṣyantas sa ca viśvaviśvavijayāj Jiṣṇor bhayāny āvahan Rāmo hanta Daśānanena vihitāt Sītāpahārāt punaḥ // JRt_436 //</l>\n</lg>\n\n<lg>\n<l>rājā Śāhābhadīnākhyas suramūrtīr aloṭhayat /</l>\n<l>mā durvārtteyam atyugrā cakampad bhāvino janān' // JRt_437 //</l>\n</lg>\n\n<lg>\n<l>Udayaśrīr nataśirā rājñīty uktavati svayam /</l>\n<l>mahīrandhram ivaikṣiṣṭa drāg adhogativāñchayā // JRt_438 //</l>\n</lg>\n\n<p><hi rend='blue'>[Ps-JRT 38]\nsarvaṃsahā tadā kṣmābhūd anvarthā prāgvad eva yat /\nLāsānuraktam api taṃ sā rājānam asevata // JRt_B.505 //</hi></p>\n\n<lg>\n<l>bhāskaro dyuparīrambharasāsāditakautukaḥ /</l>\n<l>svaputraśanimukhyānāṃ grahāṇāṃ hānim icchati // JRt_439 //</l>\n</lg>\n\n<lg>\n<l>rāgī taddoṣavādinyā tayā devyā prabodhitaḥ /</l>\n<l>vyavāsayat svadeśāt sa rājaputrān parān iva // JRt_440 //</l>\n</lg>\n\n<lg>\n<l>kāryeṣv atimanuṣyeṣu sāhāyakavidhāyibhiḥ /</l>\n<l>Yoginīpuranāthasya tair vyakto vikramaẖ kṛtaḥ // JRt_441 //</l>\n</lg>\n\n<lg>\n<l>audāryād dattavṛttīn sa Hindukān eva bodhitaḥ /</l>\n<l>Mlecchān Sekandaramukhān rājadrohakṛto 'vadhīt // JRt_442 //</l>\n</lg>\n\n<lg>\n<l>piśunair janitāśaṅkaś śūro Madanalāvikaḥ /</l>\n<l>rājā viplavasajjo 'pi senayāsya nivāritaḥ // JRt_443 //</l>\n</lg>\n\n<lg>\n<l><hi rend='blue'>[Ps-JRT 39]</hi></l>\n<l><hi rend='blue'>'audāryaśālinā rājñā svasamaṃ vardhitas svayam /</hi></l>\n<l><hi rend='blue'>rājādhikaṃ vyavāhārṣīt tadā Madanalāvikaḥ // JRt_B.511 //</hi></l>\n</lg>\n\n<lg>\n<l><hi rend='blue'>tulyārthas samasāmarthyaś śaṅkyo 'yam' iti bhūpatiḥ /</hi></l>\n<l><hi rend='blue'>īrṣyālubhiẖ kusacivais tasmai param akopyata // JRt_B.512 //</hi></l>\n</lg>\n\n<lg>\n<l><hi rend='blue'>śucim apy aśuciṃ matvā taṃ vītiṃ bhūmipāladhīḥ /</hi></l>\n<l><hi rend='blue'>khalanāśāvṛtatvena na cittaviratābhavat // JRt_B.513 //</hi></l>\n</lg>\n\n<p><hi rend='blue'>upaplāvayituṃ vāñchaṃs taṃ muhuẖ krodhavegataḥ /\nrājaratnākaro 'rodhi tadīyaguṇavelayā // JRt_B.514 //</hi></p>\n\n<lg>\n<l>rājā jātatvarāṃ yātrāṃ vyasanenābhiṣeṇayan /</l>\n<l>nausetukautukaṃ Sindhoḫ parikhāyā ivāharat // JRt_444 //</l>\n</lg>\n\n<lg>\n<l>śūraẖ Khaḍganagaryāṃ sa paryaṭan mṛgayārasāt /</l>\n<l>siṃham abhyadravad rājā siṃhasaṃhatasāhasaḥ // JRt_445 //</l>\n</lg>\n\n<lg>\n<l>gacchaṃś cittādhikaṃ rājā vājinā vegarājinā /</l>\n<l>anvagāmy atibhaktena Madanenaiva kevalam // JRt_446 //</l>\n</lg>\n\n<p><hi rend='blue'>[Ps-JRT 40]\nārūḍhaḫ pauruṣaṃ rājā so 'varūḍhas turaṅgamāt /\nYameneva vyadhād yuddhaṃ hariṇā krauryadhāriṇā // JRt_B.518 //</hi></p>\n\n<lg>\n<l>ekākinaṃ ciraṃ baddhayuddham uddhatakesaraḥ /</l>\n<l>tam adhaẖ kṛtavān rājasiṃhaṃ siṃho 'tisāhasam // JRt_447 //</l>\n</lg>\n\n<lg>\n<l>utplutya vājinas tūrṇaṃ śūro Madanalāvikaḥ /</l>\n<l>nipātitanṛpaṃ siṃhaṃ kṛpāṇyā sahasāvadhīt // JRt_448 //</l>\n</lg>\n\n<lg>\n<l>prāṇarakṣopakāreṇa prasannaḫ piśunāj janāt /</l>\n<l>yuktyā māraṇam etasya śaṅkamāno nareśvaraḥ // JRt_449 //</l>\n</lg>\n\n<lg>\n<l>sa vivāhacchalād dattvā draviṇaṃ karuṇāmayaḥ /</l>\n<l>Madanaṃ vyasṛjaḍ Ḍhillīpater nikaṭam añjasā // JRt_450 //</l>\n</lg>\n\n<lg>\n<l>utpannacaṇpakaṃ dīptyā kurvatīṃ vyoma jātucit /</l>\n<l>svapne Śarkarasūhākhyo dṛṣṭavān kāñcanīṃ purīm // JRt_451 //</l>\n</lg>\n\n<lg>\n<l>veśma veśma viśaṃs tatra śūnyaṃ paśyann ayaṃ tataḥ /</l>\n<l>rājadhānyāṃ striyaṃ kāñcid apaśyat kāntidanturām // JRt_452 //</l>\n</lg>\n\n<lg>\n<l>apṛcchac ca 'tvam ekaiva hanteyati mahāpure /</l>\n<l>vyomnīva śaśilekhā kiṃ citraṃ tiṣṭhasi nirbhayā // JRt_453 //</l>\n</lg>\n\n<lg>\n<l>kasyeyaṃ nagarī kasmāc chūnyā sarvatra vartate /</l>\n<l>atredaṃ patitaṃ kasya vartate ca kalevaram' // JRt_454 //</l>\n</lg>\n\n<lg>\n<l>sā taṃ jagāda 'gandharvarājasyāsau mahāpurī /</l>\n<l>sundarī patihīneva vidhuhīneva śarvarī // JRt_455 //</l>\n</lg>\n\n<lg>\n<l>sa cāmātyais samaṃ sarvaiḫ pātuṃ Kaśmīramedinīm /</l>\n<l>avatīrṇaḫ paristhāpya nijam atra kalevaram // JRt_456 //</l>\n</lg>\n\n<lg>\n<l>Śāhābadena iti yaḫ prathito 'sti jagattraye /</l>\n<l>tatkalevararakṣārtham atra tiṣṭhāmi kevalā // JRt_457 //</l>\n</lg>\n\n<lg>\n<l>sa ca niṣpāditāśeṣakāryo māsatrayāntare /</l>\n<l>svām imāṃ nagarīm eva dhruvaṃ rakṣitum eṣyati' // JRt_458 //</l>\n</lg>\n\n<lg>\n<l>prabuddho 'bhyadhikāścaryaśokacintārasāntare /</l>\n<l>majjann avarṇayad rājñe svapnavṛttim akhaṇḍitām // JRt_459 //</l>\n</lg>\n\n<lg>\n<l>'asatye kiṃ bhayaṃ svapne satye tv aiśvaryam eva me' /</l>\n<l>itthaṃ tad vimṛśan rājā na tathā paspṛśe śucā // JRt_460 //</l>\n</lg>\n\n<lg>\n<l>'madantikam upāgamyam' iti bhūmipatis tataḥ /</l>\n<l>dūrasthitānāṃ putrāṇāṃ sadyo lekhān visṛṣṭavān // JRt_461 //</l>\n</lg>\n\n<lg>\n<l>tato mumūrṣur bhūpālo Hindukānāṃ nije pade /</l>\n<l>aprāptatanayo dhīmān abhyaṣiñcat svayaṃ tataḥ // JRt_462 //</l>\n</lg>\n\n<lg>\n<l><hi rend='blue'>[Ps-JRT 43]</hi></l>\n<l><hi rend='blue'>taṃ bhaktaṃ nEśvaro 'naiṣīt sadehaṃ yat sadharmatām /</hi></l>\n<l><hi rend='blue'>tatra hetur dhruvaṃ tasmin saubhāgyān Madanabhramaḥ // JRt_B.534 //</hi></l>\n</lg>\n\n<lg>\n<l><hi rend='blue'>śauryaudāryavidhau vidhautavividhaśloke nṛlokeśvare tasminn astam upāgate guṇigaṇatrāṇoccarannaipuṇe /</hi></l>\n<l><hi rend='blue'>Śakreṇonnamitaṃ śiraḫ paribhavatrāsāpasārād dhruvaṃ bhūbhārodvahanāt punar vinamitaṃ śeṣeṇa śokaspṛśā // JRt_B.535 //</hi></l>\n</lg>\n\n<p><hi rend='blue'>pratyakṣaṃ jvalataḫ pratāpaśikhinas svīkṛtya yāṃ bhuktavān nānyān ādriyatādhikaṃ spṛhayatas tadrāgabandhāc ca yā /\ntāṃ bhūmiṃ pravihāya hāyam agamad dyāṃ Śakrabhuktāṃ ciraṃ puṃsāṃ strīṣu kadāpi na prabhavati premagrahapratyayaḥ // JRt_B.536 //</hi></p>\n\n<lg>\n<l>jyaiṣṭhaśuklacaturdaśyāṃ tānāṅke 'bde mahīpatiḥ /</l>\n<l>āliṅgya nākavanitās stanaunnatyam apīphalat // JRt_463 //</l>\n</lg>\n\n<p><hi rend='bold'>20) Quṭb-ad-Dīn (LS 4449-4465)</hi></p>\n\n<p><hi rend='blue'>[Ps-JRT 44]\nmatveva bhūjayād bhūyaḫ punaruktāpavādatām /\nŚāhābhadīne nirjetuṃ dyām iva prasthite sati // JRt_B.538 //</hi></p>\n\n<lg>\n<l>Kudbhadenanarendro 'tha maulāv ājñāṃ mahībhujām /</l>\n<l>citte sukhaṃ mukhe harṣaṃ stutiṃ vāci nyadhāt tataḥ // JRt_464 //</l>\n</lg>\n\n<lg>\n<l><hi rend='blue'>[Ps-JRT 46]</hi></l>\n<l><hi rend='blue'>tasya pratāpakamalā sagarvapadavīm agāt /</hi></l>\n<l><hi rend='blue'>jayavyasanipūrveśavirahārteva bhūpateḥ // JRt_B.540 //</hi></l>\n</lg>\n\n<p><hi rend='blue'>tadviyogāsahā deśadevī jayam adhāt svayam / JRt_B.541ab /</hi></p>\n\n<lg>\n<l>nātitīvro na vā mandas sarvasyaiva mahīpatiḥ /</l>\n<l>cittam ādita lokasya vaiṣuvo bhānumān iva // JRt_465 //</l>\n</lg>\n\n<lg>\n<l><hi rend='blue'>[Ps-JRT 47]</hi></l>\n<l><hi rend='blue'>ahnāyāpahnutaṃ yuddhe taddhanuḫpratikūjitam /</hi></l>\n<l><hi rend='blue'>śocadvairivadhūvargakranditair matsarād iva // JRt_B.542 //</hi></l>\n</lg>\n\n<lg>\n<l><hi rend='blue'>diṅmukhe candanālepaẖ kīrtir ambaracandrikā /</hi></l>\n<l><hi rend='blue'>dharaṇīramaṇasyāsya dviṣām āmlāpayan mukham // JRt_B.543 //</hi></l>\n</lg>\n\n<p><hi rend='blue'>kṣema lakṣmīṃ prajāẖ kṣoṇīpāle tanvati tanvati /\nbhūmāv eva sthitā nākabhogasaukhyam abhuñjata // JRt_B.544 //</hi></p>\n\n<lg>\n<l>Loharapratyavekṣārthaṃ yān nyadhāt pūrvabhūpatiḥ /</l>\n<l>Loharādhipater bhītyā te palāyya gatās tataḥ // JRt_466 //</l>\n</lg>\n\n<lg>\n<l>śāmyanty oṣadhayas sarvāś śaśiny astaṃ gate sati /</l>\n<l>dṛṣṭo hi sūryakāntānāṃ ravau yāti dyutikṣayaḥ // JRt_467 //</l>\n</lg>\n\n<lg>\n<l>Loharaṃ pratisandhātuṃ Kudbhadenamahīpatiḥ /</l>\n<l>śauryaśālinam ādikṣat puro ḍāmaraLolakam // JRt_468 //</l>\n</lg>\n\n<lg>\n<l>aveṣṭayat tato gatvā Loharādriṃ sa sarvataḥ /</l>\n<l>prāṇā hi svāmibhaktānāṃ tṛṇāyante mahātmanām // JRt_469 //</l>\n</lg>\n\n<lg>\n<l>asāmarthyān nijaṃ durgaṃ durgendro 'rpayituṃ tataḥ /</l>\n<l>brāhmaṇān vyasṛjad dūtāṇ ḍāmarādhipatiṃ prati // JRt_470 //</l>\n</lg>\n\n<lg>\n<l>dvijaliṅgān sa tān matvā sāraṃ draṣṭum upāgatān /</l>\n<l>nyagrahīd vigrahād ugrād dvijān avyagramānasaḥ // JRt_471 //</l>\n</lg>\n\n<lg>\n<l>dvijadaivatam apy etaṃ śrutvā tadapakāriṇam /</l>\n<l>Loharendreṇa koṭṭāśāṃ jīvāśāṃ ca visṛṣṭavān // JRt_472 //</l>\n</lg>\n\n<lg>\n<l>paśyanto maraṇaṃ svasya yuddhe vātha palāyane /</l>\n<l>kṣatriyāṇāṃ nijaṃ dharmam agrahīṣus tato raṇam // JRt_473 //</l>\n</lg>\n\n<lg>\n<l>śilāsāraśilāvarṣair durdarśā durghanā iva /</l>\n<l>Loharādrer avārohann ārohaṃs tu yaśāṃsi te // JRt_474 //</l>\n</lg>\n\n<p><hi rend='blue'>[Ps-JRT 49]\nsvaṃ khaṇḍīkṛtya śailena vibhaktaṃ svāmibhaktitaḥ /\npratyekaṃ śatravas teṣu śilāvarṣiṣv amaṃsata // JRt_B.554 //</hi></p>\n\n<lg>\n<l>viprakīrṇais sa pāṣāṇair Lolo ḍāmaranāyakaḥ /</l>\n<l>antarhitas samaṃ kīrtyā bhāvi ko nāma laṅghati // JRt_475 //</l>\n</lg>\n\n<lg>\n<l>śatrukīrṇaśilārāśicchanno ḌāmaraLolakaḥ /</l>\n<l>Yavanapretasaṃskārān na vipady apy ahīyata // JRt_476 //</l>\n</lg>\n\n<lg>\n<l>Śāhābadenabhūpālo nirvāsyāpi sutān nijān /</l>\n<l>ākārayat svayaṃ lekhair nijavarṇapariṣkṛtaiḥ // JRt_477 //</l>\n</lg>\n\n<lg>\n<l>guṇaiś ca vayasā teṣāṃ jyeṣṭho Māhendramaṇḍalam /</l>\n<l>Hassano rājaputras sa prāpa tāvad anaṅkuśam // JRt_478 //</l>\n</lg>\n\n<lg>\n<l>sa netraśuktimuktābhir muktābhir vāṣpavīcibhiḥ /</l>\n<l>śrutvā tatra pitur mṛtyuṃ nivāpāñjalim ārpayat // JRt_479 //</l>\n</lg>\n\n<lg>\n<l>vyāvṛtya gamanecchāyās svacchāśayam amuṃ tataḥ /</l>\n<l>nyavārayat pitṛvyasya lekhaẖ Kaśmīrabhūpateḥ // JRt_480 //</l>\n</lg>\n\n<lg>\n<l>'Śakrādisaukhyalobhena bhṛtyān asmān upekṣya saḥ /</l>\n<l>samaskuruta Śāhābādīnabhūmipatir divam // JRt_481 //</l>\n</lg>\n\n<lg>\n<l>svasstrībhogaraseneva gamanāya tvarāvataḥ /</l>\n<l>tasyāsmābhir bhavatkāryam aśeṣaṃ nirapadyata // JRt_482 //</l>\n</lg>\n\n<lg>\n<l>kṣmārakṣālakṣaṇām ājñāṃ vicakṣaṇaśiromaṇeḥ /</l>\n<l>tanmantramālitāṃ maulimūle mālāṃ vidadhmahe // JRt_483 //</l>\n</lg>\n\n<lg>\n<l>pravāsāgamanābhyāṃ tvaṃ svapituḫ pālitājñayā /</l>\n<l>śrīRāma iva bhūlokaṃ yaśobhis svam apūpuraḥ // JRt_484 //</l>\n</lg>\n\n<lg>\n<l>bhūto bhāvī ca sammāno yady api svaguṇais tava /</l>\n<l>yauvarājyagrahād bhāraṃ laghūkuryās tathāpi me // JRt_485 //</l>\n</lg>\n\n<lg>\n<l>svadhairyaṃ sabhyasaṃyogo nānābandhusamāgamaḥ /</l>\n<l>tava rakṣādhikāraś ca daurmanasyaṃ vilumpate // JRt_486 //</l>\n</lg>\n\n<lg>\n<l>yaśaseva pramītānāṃ paradeśanivāsinām /</l>\n<l>mahatāṃ na hi jātu syād vibhavena sukhodgamaḥ // JRt_487 //</l>\n</lg>\n\n<lg>\n<l>svarūpapratibimbena bhavatā svargavāsinaḥ /</l>\n<l>tadutkaṇṭhābharo 'smākaṃ darśanena nivāryatām // JRt_488 //</l>\n</lg>\n\n<lg>\n<l>'putraś Śāhābadenasya so 'yam' ity anyamaṇḍale /</l>\n<l>aṅgulīmukhanirdeśaḫ prākṛtasyeva māstu te // JRt_489 //</l>\n</lg>\n\n<lg>\n<l>rājñāṃ madanukampyānāṃ mukhaprekṣī bhavan bhavān /</l>\n<l>Kaśmīraiśvaryam atulaṃ mā naiṣīr alpakaṃ svayam // JRt_490 //</l>\n</lg>\n\n<lg>\n<l>vibhajya bhavati kṣoṇībhāraṃ Merugirāv iva /</l>\n<l>sukhaṃ sampattim atulām Anantadyutir āpnuyām // JRt_491 //</l>\n</lg>\n\n<lg>\n<l><hi rend='blue'>[Ps-JRT 52]</hi></l>\n<l><hi rend='blue'>kīrtiṃ suravadhūgītāṃ pātre śrīpratipādanāt /</hi></l>\n<l><hi rend='blue'>sa karṇapūrayan rājā mādṛta svargamālatīḥ // JRt_B.572 //</hi></l>\n</lg>\n\n<p><hi rend='blue'>priyayor āvayos snehaśrutisaukhyena śītalaiḥ /\nniśśvāsair bhūpates svīyais syād aspṛhyaṃ ca cāmaram // JRt_B.573 //</hi></p>\n\n<lg>\n<l>yena mānena mām anvagrahīt sa vasudhādhipaḥ /</l>\n<l>tvaṃ sañcarasva tenaiva mayi pālayati prajāḥ // JRt_492 //</l>\n</lg>\n\n<p><hi rend='blue'>[Ps-JRT 53]\ntrātā dyauś Śakrarājabhyām āvābhyāṃ ca samaṃ mahī /\nŚeṣaikanāthāṃ pātālaLakṣmīṃ hasatu nissukhām // JRt_B.575 //</hi></p>\n\n<lg>\n<l>Udayaśrīmukhāmātyamatānuṣṭhānaśālinīm /</l>\n<l>mamārthanāniṣedhena lakṣmīṃ maiva vṛthā kṛthāḥ' // JRt_493 //</l>\n</lg>\n\n<lg>\n<l>ajānaṃl lolakarṇatvaṃ rājendrakariṇām atha /</l>\n<l>panthānaṃ lekhavācī sa Kāśmīrāṇām agāhata // JRt_494 //</l>\n</lg>\n\n<lg>\n<l>pavanais sammukhāyātair jhāṅkāraravadhāribhiḥ /</l>\n<l>nyavāryateva Kaśmīrapraveśād rājanandanaḥ // JRt_495 //</l>\n</lg>\n\n<lg>\n<l>sa viśann atha Kāśmīrasaraṇīm udajijvalat /</l>\n<l>amalīmasayad rājñaś śrutiṃ tu khalacodanā // JRt_496 //</l>\n</lg>\n\n<lg>\n<l>nakrās samudram iva kecid udetukāmā vātā latāntam iva kecana darpavṛttyā /</l>\n<l>durmatriṇo bhuvanakānanacakravālahavyāśanā narapatiṃ pravilolayanti // JRt_497 //</l>\n</lg>\n\n<lg>\n<l>atha praviṣṭe Kaśmīrān Hassane rājanandane /</l>\n<l>Kudbhadenamahīpālaḫ piśunair ity akathyata // JRt_498 //</l>\n</lg>\n\n<lg>\n<l>'sarvāsām eva buddhīnām uparīśvarabuddhayaḥ /</l>\n<l>tathāpi sacivair vācyo hitāhitavinirṇayaḥ // JRt_499 //</l>\n</lg>\n\n<lg>\n<l>Purandarādilokeśatejo'ṃśāśrayaśālinām /</l>\n<l>svavaṃśyebhyo mahīndrāṇāṃ antarāyo vilokyate // JRt_500 //</l>\n</lg>\n\n<lg>\n<l>sparśanāśitayā khyātād bhrātṛrūpād vijihmagāt /</l>\n<l>kṛṣṇasarpād ivāśliṣṭāt kaṣṭaṃ dūre na kasyacit // JRt_501 //</l>\n</lg>\n\n<lg>\n<l>vibhavais tarpyamāṇo 'yaṃ na ca svībhavitā tava /</l>\n<l>snehena sicyamāno 'gniś śītalatvaṃ kim ṛcchati // JRt_502 //</l>\n</lg>\n\n<lg>\n<l><hi rend='blue'>[Ps-JRT 55]</hi></l>\n<l><hi rend='blue'>varaṃ hālāhalo ghoro na durātmā ca durjanaḥ /</hi></l>\n<l><hi rend='blue'>tasya pānād galaty ekaḫ parasya tv akhilaṃ kulam // JRt_B.586 //</hi></l>\n</lg>\n\n<p><hi rend='blue'>daivād dūrataraṃ sarpaṃ prasarpadviṣadhāriṇam /\nvinā daivakṛtaṃ ko nu nidhau sthāpayati svayam // JRt_B.587 //</hi></p>\n\n<lg>\n<l>na cintyaṃ 'svayam ekākī rājño me kiṃ kariṣyati' /</l>\n<l>hareḫ puras sayūtho 'pi katamo vāraṇeśvaraḥ // JRt_503 //</l>\n</lg>\n\n<lg>\n<l>'madbuddhyā vikramas tasya hanyatām' iti nojjvalam /</l>\n<l>buddhimān Udayaśrīs taṃ svāmibhaktyā hi rakṣati // JRt_504 //</l>\n</lg>\n\n<lg>\n<l>ādye darpodayaḫ pakṣe doṣodrekaḫ pare yataḥ /</l>\n<l>nānugrāhyo na cotsṛjyas tava rājendra Hassanaḥ // JRt_505 //</l>\n</lg>\n\n<lg>\n<l>na vaivamprāyatāvṛttiṃ tejasvī sa kṣamiṣyate /</l>\n<l>yasmin dahati nāmbhodhiṃ sa kṣaṇo vāḍavasya kaḥ // JRt_506 //</l>\n</lg>\n\n<lg>\n<l>atas tasya nirodhena nirutpiñjasukhāḫ prajāḥ /</l>\n<l>kuṇṭhayantutarāṃ pūrvabhūpālotkaṇṭhitāṃ ciram' // JRt_507 //</l>\n</lg>\n\n<lg>\n<l>praviṣṭair iti durvāpyā nirgatādbhir iva hradaḥ /</l>\n<l>vairasyam abhajad rājā khalavākyais sa Hassane // JRt_508 //</l>\n</lg>\n\n<lg>\n<l>paśyañ śṛṇvann anubhavaṃs tasyāpy utsekavikriyām /</l>\n<l>'bhrātuḫ putra' iti snehān na taṃ rājā nyarodhayat // JRt_509 //</l>\n</lg>\n\n<lg>\n<l>Udayaśrīr athālakṣya viraktaṃ Hassane nṛpam /</l>\n<l>Lolaḍāmarabhāryāṃ taddhātrīṃ samadiśat tataḥ // JRt_510 //</l>\n</lg>\n\n<lg>\n<l>'svāmirāgam ivārūḍho nākaṃ ḍāmaraLolakaḥ /</l>\n<l>ahārayad yaśo na svaṃ kusvāmimukhavīkṣaṇaiḥ // JRt_511 //</l>\n</lg>\n\n<lg>\n<l>asmād durmanaso rājño vibhavāśāstu dūrataḥ /</l>\n<l>vardhitasya tvayā prāṇasaṃśayo Hassanasya tu // JRt_512 //</l>\n</lg>\n\n<p><hi rend='blue'>[Ps-JRT 57]\nataḫ pralobhya rājetthaṃ tvayāneyo nijān gṛhān /\nyogyaṃ sthānāntaraṃ nāsmadvipanniryātanāvidhau // JRt_B.598 //</hi></p>\n\n<lg>\n<l>tasmāt tvayā nijārthānāṃ grahaṇārthaṃ mahīpatiḥ /</l>\n<l>prārthanīyo yathābhyeti tvadgṛhān eṣa lubdhadhīḥ // JRt_513 //</l>\n</lg>\n\n<lg>\n<l><hi rend='blue'>[Ps-JRT 58]</hi></l>\n<l><hi rend='blue'>'viśvastāyāẖ kim arthair me dharmakāmārthahetubhiḥ /</hi></l>\n<l><hi rend='blue'>rājño 'rpayāmi tān sarvān yadi me syād anugrahaḥ // JRt_B.600 //</hi></l>\n</lg>\n\n<lg>\n<l><hi rend='blue'>atas svakīrtaye pūrtasammānasphūrtaye 'stu me /</hi></l>\n<l><hi rend='blue'>yat tu tvaccaraṇasparśadarśitānugrahaṃ gṛham // JRt_B.601 //</hi></l>\n</lg>\n\n<lg>\n<l><hi rend='blue'>pratyāhṛtya svayaṃ svīyam oṣadher iva sadvasu /</hi></l>\n<l><hi rend='blue'>āśāḫ prakāśayatv arthapatir bhāsvān ivābhitaḥ // JRt_B.602 //</hi></l>\n</lg>\n\n<lg>\n<l><hi rend='blue'>vadanyena tvayāpekṣyaṃ na tu strīdhanam ity ataḥ /</hi></l>\n<l><hi rend='blue'>rasāyā rasam ādatte lokāpyāyāya bhāskaraḥ // JRt_B.603 //</hi></l>\n</lg>\n\n<lg>\n<l><hi rend='blue'>anena vasunā rājñaḫ phalatu prārthanārthinām /</hi></l>\n<l><hi rend='blue'>saritāṃ vāri gṛhṇāno meghāṃs tarpayate 'mbudhiḥ // JRt_B.604 //</hi></l>\n</lg>\n\n<p><hi rend='blue'>nidhīn ahibhir āveṣṭya gopayantī mayā mahī /\nupahāsyeta nāthena maddravye dṛṣṭikāriṇā' // JRt_B.605 //</hi></p>\n\n<lg>\n<l>tatrāgataṃ mahīpālaṃ haniṣyāmo vayaṃ balāt /</l>\n<l>badhnīmo vā tato rājaputro vṛddhim upaiṣyati' 4 // JRt_514 //</l>\n</lg>\n\n<lg>\n<l><hi rend='blue'>[Ps-JRT 58]</hi></l>\n<l><hi rend='blue'>'tathe'ti pratisandiśya sā puṃvad dhairyaśālinī /</hi></l>\n<l><hi rend='blue'>tadbuddhiparitoṣārtham evaṃ sandeśam ākṣipat // JRt_B.606 //</hi></l>\n</lg>\n\n<lg>\n<l><hi rend='blue'>'ekākī dīrghadhīkṛd yaẖ kim udyaccheta sāhase /</hi></l>\n<l><hi rend='blue'>kadācin noccaraty eva kareṇaikena tālikā // JRt_B.607 //</hi></l>\n</lg>\n\n<lg>\n<l><hi rend='blue'>sāmarṣas sāvalepatvāt kampanādhipatis tvayā /</hi></l>\n<l><hi rend='blue'>sāhāyyakārtham abhyarthyas siddhe kārye dhṛtaujasā // JRt_B.608 //</hi></l>\n</lg>\n\n<lg>\n<l><hi rend='blue'>bhavataiva vidhāryeyaṃ nirādhāratvaniṣphalā /</hi></l>\n<l><hi rend='blue'>vātāhatāśrayā drākṣāvallīvānyena bhūruhā' // JRt_B.609 //</hi></l>\n</lg>\n\n<lg>\n<l><hi rend='blue'>Udayaśrīr iti śrutvā vācikaṃ matimān api /</hi></l>\n<l><hi rend='blue'>tathaivāyācat sāhāyyaṃ kampaneśvaraLakṣmakam // JRt_B.610 //</hi></l>\n</lg>\n\n<lg>\n<l><hi rend='blue'>Hassanasya jananyās sa Lakṣmyā dhyāyann apakriyāḥ /</hi></l>\n<l><hi rend='blue'>tasmin pratyapakārecchus tad rājñe vinyavedayat // JRt_B.611 //</hi></l>\n</lg>\n\n<lg>\n<l><hi rend='blue'>mantribhir vivṛtas so 'tha guṇavatsalamatsaraiḥ /</hi></l>\n<l><hi rend='blue'>abodhy Udayabhadrasya durnayaṃ taṃ narādhipaḥ // JRt_B.612 //</hi></l>\n</lg>\n\n<lg>\n<l><hi rend='blue'>mantriṇaṃ stanyam āpyāya svakīyam abhayāya tam /</hi></l>\n<l><hi rend='blue'>rājñī rājño 'sya Suḍākhyā putrīyāṃ cakruṣī svayam // JRt_B.613 //</hi></l>\n</lg>\n\n<p><hi rend='blue'>sa pūrvasvāmisammānavyṛṇamārgopalabdhaye /\nHassanābhyudayāṅgāni prāṇān api tv ajīgaṇat // JRt_B.614 //</hi></p>\n\n<lg>\n<l>atha daivād gate tasmin mantre bhedaṃ mahīpateḥ /</l>\n<l>Udayaśrīs tato bhītaḫ palāyayata Hassanam // JRt_515 //</l>\n</lg>\n\n<lg>\n<l>ātmano vadhabandhe vā mocayann aparāñ janān /</l>\n<l>rasendra iva loke 'smiñ ślāghanīyatvam aśnute // JRt_516 //</l>\n</lg>\n\n<lg>\n<l>karmaṇy abhīkṣṇatīkṣṇe 'pi tathā lakṣitam udyatam /</l>\n<l>kṣamāśīlaẖ kṣamāpālo nātakṣṇod Udayaśriyam // JRt_517 //</l>\n</lg>\n\n<lg>\n<l>guṇais saṃvṛtya randhrāṇi śucitāṃ śīlayan bahiḥ /</l>\n<l>bisavat kālam anayat paṅkavatsu jaleṣu ca // JRt_518 //</l>\n</lg>\n\n<lg>\n<l><hi rend='blue'>[Ps-JRT 59]</hi></l>\n<l><hi rend='blue'>Buddhelasvāminaẖ kanyāratnaṃ svīkṛtya Hassanaḥ /</hi></l>\n<l><hi rend='blue'>aviśal Loharaṃ tāvan niragāc ca diśāṃ bhayam // JRt_B.620 //</hi></l>\n</lg>\n\n<lg>\n<l><hi rend='blue'>Kaśmīrāmbarabaddhasya ghanasyevOdayaśriyaḥ /</hi></l>\n<l><hi rend='blue'>dhīvṛṣṭyā puṣṭim abhyāyāt kedāra iva Hassanaḥ // JRt_B.621 //</hi></l>\n</lg>\n\n<p><hi rend='blue'>yuktyā mantrān ghnatāthāntar ādhinevOdayaśriyā /\nvyādhineva bahir bhūpo Hassanenābhyabhūyata // JRt_B.622 //</hi></p>\n\n<lg>\n<l>'tāvad vamati yas toyaṃ dūrāt spṛṣṭo himāṃśunā /</l>\n<l>kiṃsvin naiva tadāśliṣṭaś śaśigrāvā sraved' iti // JRt_519 //</l>\n</lg>\n\n<lg>\n<l>Udayaśrīr gantukāmo rājaputrāntikaṃ tataḥ /</l>\n<l>Udayaśrīś śrutadroho rājñā kārāṃ niveśitaḥ // JRt_520 //</l>\n</lg>\n\n<lg>\n<l><hi rend='blue'>[Ps-JRT 60]</hi></l>\n<l><hi rend='blue'>Maḍavāsaraṇiṃ vakrāṃ siddhihetuṃ vidan rahaḥ /</hi></l>\n<l><hi rend='blue'>śvaśuraṃ varṇitasvīyarahasyaṃ Maḍavāpatim // JRt_B.625 //</hi></l>\n</lg>\n\n<lg>\n<l><hi rend='blue'>Gaṅgarājam athāyācat tanmārgeṇa vinirgamam /</hi></l>\n<l><hi rend='blue'>ante naśyati dhīḫ puṃsas sahasrāṃśor iva dyutiḥ // JRt_B.626 //</hi></l>\n</lg>\n\n<lg>\n<l><hi rend='blue'>na yady udbhedayet kandakoṭiṃ śṛṅgāṭam unnatām /</hi></l>\n<l><hi rend='blue'>kas tasyāntarnimagnasya jñātuṃ śakto bhavet sthitim // JRt_B.627 //</hi></l>\n</lg>\n\n<p><hi rend='blue'>svanāśaśaṅkayā Gaṅgarāje taddrohavarṇini /\niddhatejā nṛpaẖ kruddho ruṇaddhi smOdayaśriyam // JRt_B.628 //</hi></p>\n\n<lg>\n<l>parīkṣitum ivodyuktair guros tasya ca śemuṣīm /</l>\n<l>surair ivārthito rājā krodhād vyāpādayat sa tam // JRt_521 //</l>\n</lg>\n\n<lg>\n<l>mathnan padmaṃ gajo bhañjan maruc candanapādapam /</l>\n<l>nighnan puruṣaratnaṃ ca rājā nindyo jagattraye // JRt_522 //</l>\n</lg>\n\n<lg>\n<l>yaśaḫ puruṣapuṣpāṇāṃ bhuvanodyānavartinām /</l>\n<l>saurabhātiśayaṃ ślāghyaṃ vicinoti manoharam // JRt_523 //</l>\n</lg>\n\n<lg>\n<l>vinaṣṭahastapādo 'ndho yathāticakitāśayaḥ /</l>\n<l>Udayaśrīkṣaye rājaputro 'bhūd dHassanas tathā // JRt_524 //</l>\n</lg>\n\n<p><hi rend='blue'>[Ps-JRT 64]\npakṣiśāva iva krūrakarakābhagnapakṣatiḥ /\nparyantavṛttibhiẖ krūrair Hassano 'tha nyarudhyata // JRt_B.633 //</hi></p>\n\n<lg>\n<l>prasādaprīṇitaiḫ prāyaẖ Khaśarājair durātmabhiḥ /</l>\n<l>rājaputro Hassanas sa hantuṃ pratyarpitaḫ prabhoḥ // JRt_525 //</l>\n</lg>\n\n<lg>\n<l>utpiñje galite śatruvarge 'py āśācyute sati /</l>\n<l>matis satejā lokānām ālokaśriyam āyayau // JRt_526 //</l>\n</lg>\n\n<lg>\n<l>Vitastāyāṃ svanāmāṅkā purī tenātha nirmitā /</l>\n<l>ucchritaiẖ kanakacchattrair dyām uddhasati yā śriyā // JRt_527 //</l>\n</lg>\n\n<lg>\n<l>pratyabdaṃ janam ālakṣya durbhikṣakṣayitāyuṣam /</l>\n<l>māsi bhādrapade 'kārṣīt sa sattraṃ bhūridakṣiṇam // JRt_528 //</l>\n</lg>\n\n<lg>\n<l>sādhusūktisudhāsnānāt karṇābhyarṇatale kacaiḥ /</l>\n<l>dhruvaṃ dhavalim āpede vārdhake cāsya bhūpateḥ // JRt_529 //</l>\n</lg>\n\n<lg>\n<l>bhūṣaṇaṃ nijavaṃśasya pūṣaṇaṃ dharaṇer asau /</l>\n<l>śatruśrīdūṣaṇaṃ putraratnaṃ na ca sa labdhavān // JRt_530 //</l>\n</lg>\n\n<p><hi rend='blue'>[Ps-JRT 65]\nāyur vāyucaladvīcicañcalaṃ kalayann atha /\nsarvāgrahāranirmāṇam akarot putralipsayā // JRt_B.640 //</hi></p>\n\n<lg>\n<l>yogino Brahmanāthasya Kaśmīrān āgatasya saḥ /</l>\n<l>prasādena mahīpālas santatiṃ prāptavāṃś cirāt // JRt_531 //</l>\n</lg>\n\n<lg>\n<l><hi rend='blue'>[Ps-JRT 67]</hi></l>\n<l><hi rend='blue'>'mayā vairivarān nītvā kārāgārakuṭumbitām /</hi></l>\n<l><hi rend='blue'>nivāritaṃ vilolatvaṃ naisargikam api śriyaḥ // JRt_B.642 //</hi></l>\n</lg>\n\n<lg>\n<l><hi rend='blue'>yathāparādhaṃ daṇḍena haratā dharmaviplavam /</hi></l>\n<l><hi rend='blue'>prajā apakṣapātena svaprajā iva pālitāḥ // JRt_B.643 //</hi></l>\n</lg>\n\n<lg>\n<l><hi rend='blue'>nītāś cirāya nirmathya vipaścijjanavāridhim /</hi></l>\n<l><hi rend='blue'>kiyanto 'pi mayā svīyāṃ maitrīṃ śāstramaṇiprabhāḥ // JRt_B.644 //</hi></l>\n</lg>\n\n<lg>\n<l><hi rend='blue'>iti me kṛtakṛtyasya śokaśaṅkur ayaṃ param /</hi></l>\n<l><hi rend='blue'>prājyasāmrājyabhārasya voḍhā nāsti kulāṅkuraḥ' // JRt_B.645 //</hi></l>\n</lg>\n\n<lg>\n<l><hi rend='blue'>iti śrutvā vacas tasya vaṃśacchedatamomuṣam /</hi></l>\n<l><hi rend='blue'>darśayan daśanajyotsnāṃ yogī taṃ pratyabhāṣata // JRt_B.646 //</hi></l>\n</lg>\n\n<lg>\n<l><hi rend='blue'>'mā viṣādaṃ kṛthā rājan putrānutpattihetukam /</hi></l>\n<l><hi rend='blue'>na hi kiñcit kadācit syād durāpaṃ puṇyaśālinām // JRt_B.647 //</hi></l>\n</lg>\n\n<lg>\n<l><hi rend='blue'>putrotpattinimittaṃ me yogino 'py ānuṣaṅgikam /</hi></l>\n<l><hi rend='blue'>kiñcit sañcitam asty eva tat tavāstūpakārakṛt // JRt_B.648 //</hi></l>\n</lg>\n\n<lg>\n<l><hi rend='blue'>guṇais samam imaṃ me ca Kaśmīrāgamanodyamam /</hi></l>\n<l><hi rend='blue'>phalayatv eva mahiṣī bhuñjānā gulikām imām // JRt_B.649 //</hi></l>\n</lg>\n\n<lg>\n<l><hi rend='blue'>kulatantau samutpanne trilokābhayalagnake /</hi></l>\n<l><hi rend='blue'>narottamo jagattrāṇacintātānavam aśnutām' // JRt_B.650 //</hi></l>\n</lg>\n\n<p><hi rend='blue'>ity ūcuṣo 'tha yogīndrād ādāya gulikāṃ nṛpaḥ /\nabhojayat sa mahiṣīṃ caruṃ Daśaratho yathā /\ndevīm abhojayan mūrtāṃ prasādapadavīm iva // JRt_B.651 //</hi></p>\n\n<lg>\n<l>anvayābharaṇaṃ devī pitur ānandapāraṇam /</l>\n<l>tamoharaṇam aryandhaṅkaraṇaṃ suṣuve sutam // JRt_532 //</l>\n</lg>\n\n<lg>\n<l>śṛṅgāramaṅgalāvāsam avalokya vapuś śiśoḥ /</l>\n<l>Śṛṅgāra iti nāmāsya vyadhād bhūlokavāsavaḥ // JRt_533 //</l>\n</lg>\n\n<lg>\n<l>harṣād ādiśati kṣmāpe bandhamuktiṃ tadutsave /</l>\n<l>anvabhāvi tadā citraṃ bandho nausetubhiḫ param // JRt_534 //</l>\n</lg>\n\n<p><hi rend='blue'>[Ps-JRT 68]\nyo mātulasuto devyā bhāṇḍāgārika Uddakaḥ /\ntatpriyāṃ sevatāṃ rājā ninye dhātrīṣu mukhyatām // JRt_B.655 //</hi></p>\n\n<lg>\n<l>atha dvitīyaputraṃ sā devī Haibatasañjñitam /</l>\n<l>asūta kāntisantānatarjyamānasudhākaram // JRt_535 //</l>\n</lg>\n\n<lg>\n<l><hi rend='blue'>[Ps-JRT 69]</hi></l>\n<l><hi rend='blue'>na kasya vastuno 'lakṣi subhikṣaśrīḫ pade pade /</hi></l>\n<l><hi rend='blue'>tasmin rakṣitari kṣoṇīm anyatrāribhayāj janaiḥ // JRt_B.657 //</hi></l>\n</lg>\n\n<lg>\n<l><hi rend='blue'>dhanur vināmitaṃ tena paśyanto naiva kutracit /</hi></l>\n<l><hi rend='blue'>praṇatiṃ vairiṇas tasya kasmād apy adhyagīṣata // JRt_B.658 //</hi></l>\n</lg>\n\n<p><hi rend='blue'>daivī nītir abhūt tasmin pṛthvīṃ pālayati prabhau /\nutpiñjakhañjatākhyānaṃ pratyutāsya tiraskriyā // JRt_B.659 //</hi></p>\n\n<lg>\n<l>candrasyeva kalaṅko 'bhūd ayaṃ doṣo mahībhujaḥ /</l>\n<l>kulāgatāṃ mahīṃ yat sa vāstavyānām apāharat // JRt_536 //</l>\n</lg>\n\n<lg>\n<l><hi rend='blue'>[Ps-JRT 70]</hi></l>\n<l><hi rend='blue'>akalaṅkas sa rājendur vikasatkumudākaraḥ /</hi></l>\n<l><hi rend='blue'>Nāgrāmanāmni dhāmny āpat paradhāmavilīnatām // JRt_B.661 //</hi></l>\n</lg>\n\n<p><hi rend='blue'>cirabhuktāṃ bhuvaṃ matvā so 'spṛśyāṃ bhāvikilviṣaiḥ /\njagāma tridivaṃ rājā dhruvaṃ bhoktuṃ surastriyaḥ // JRt_B.662 //</hi></p>\n\n<lg>\n<l>bhādre kṛṣṇadvitīyāyāṃ pañcaṣaṣṭhe sa vatsare /</l>\n<l>astaṃ jagāma rājenduẖ Kudbhadenamahīpatiḥ // JRt_537 //</l>\n</lg>\n\n<p><hi rend='bold'>21) Sikandar Šāh Butšikān (LS 4465-4489)</hi></p>\n\n<lg>\n<l>'rājñī śokāturā rājaputrau bālāv' iti prajāḥ /</l>\n<l>abhūvaṃś cakitās sarvā vināthavad athādhikam // JRt_538 //</l>\n</lg>\n\n<lg>\n<l>devyā vāṣpajale śokavarṣajāte pṛthau sati /</l>\n<l>parasparam amātyānāṃ mātsye nyāye 'bhavad ruciḥ // JRt_539 //</l>\n</lg>\n\n<lg>\n<l>'alaṃ śokaniveśena dhairyam atrocitaṃ yataḥ /</l>\n<l>rundhate malinātmānaẖ kṣmām aśūrām arājakām' // JRt_540 //</l>\n</lg>\n\n<lg>\n<l>iti prabodhya Subhaṭāṃ devīm UddakaSāhakau /</l>\n<l>jyeṣṭhaṃ Sekandaraṃ putraṃ mahārājye 'bhyaṣiñcatām // JRt_541 //</l>\n</lg>\n\n<lg>\n<l>rājñyā matenOddako 'tha Sāhaputraṃ Muhammadam /</l>\n<l>svajāmātaram apy eṣa sajānim adahac chalāt // JRt_542 //</l>\n</lg>\n\n<lg>\n<l>sūkṣmān atti timir mahān svakulajān andhād ajānan vadhaṃ svām ambām api makṣikā vata madhugrāhād bhaviṣyadvadhā /</l>\n<l>lakṣmīlobhabhareṇa mohitadhiyaẖ kalpān analpān sthitiṃ jānanto 'pi jaḍā na kiṃ kucaritaṃ kurvanti hā hanta hā // JRt_543 //</l>\n</lg>\n\n<p><hi rend='blue'>[Ps-JRT 71]\nŚobhānāmamahādevyās so 'dhivinnāṃ mahīṃ vyadhāt /\npratāpahema rājā tu nādhivedanikāṃ dadau // JRt_B.670 //</hi></p>\n\n<lg>\n<l>śrīŚobhāyā mahādevyāś ślāghyā lakṣmīr abhūttarām /</l>\n<l>kṣmāṃ hemaliṅgair dyāṃ puṇyaliṅgair yā svair amaṇḍayat // JRt_544 //</l>\n</lg>\n\n<lg>\n<l>'etadbandhughnam eṣo 'pi māṃ haniṣyati niścitam' /</l>\n<l>ity Uddako rājaputraṃ viṣeṇātha vyapādayat // JRt_545 //</l>\n</lg>\n\n<lg>\n<l>'nijayaiva kṛpāṇyāhaṃ svaṃ chindyāṃ kaṇṭham etayā /</l>\n<l>yady ahaṃ tvāṃ nirundhyāṃ vā hanyāṃ ve'ty atha saṃvidā // JRt_546 //</l>\n</lg>\n\n<lg>\n<l>viśvāsya Sāhakaṃ vīram Uddako 'tha vyapādayat /</l>\n<l>āsannavinipātānāṃ drohā dūtā hi durdhiyām // JRt_547 //</l>\n</lg>\n\n<lg>\n<l>yathā bhrātus tathā svasya vadhaṃ sambhāvayan nṛpaḥ /</l>\n<l>prauḍhībhūtas tato vṛddhiṃ svaṃ pakṣaṃ kiñcid ānayat // JRt_548 //</l>\n</lg>\n\n<lg>\n<l>Bhauṭṭāñ jitvāgato dṛpto 'sahamāno 'nyavaibhavam /</l>\n<l>śrīŚobhābhrātaraṃ Khuñjyārājam Uddo 'vadhīt tataḥ // JRt_549 //</l>\n</lg>\n\n<lg>\n<l>ādiśan sevakaṃ svaṃ sa dvārotpiñjāya Nimmakam /</l>\n<l>rājño 'pi praṇayaṃ tyaktvā Holaḍām agaman madāt // JRt_550 //</l>\n</lg>\n\n<lg>\n<l>tac chrutvā Laddarājādyā bhūpater anuyāyinaḥ /</l>\n<l>yoddhuṃ baddhodyamāḫ Padmapuradhanvani dhanvinaḥ // JRt_551 //</l>\n</lg>\n\n<lg>\n<l>pratyāsannavināśānāṃ prāyo matimatām api /</l>\n<l>piśācādibhramo nūnaṃ svacchāyāsv api jāyate // JRt_552 //</l>\n</lg>\n\n<lg>\n<l>Uddasainyair yato yoddhuṃ Vallāmaṭham upāgataiḥ /</l>\n<l>pāreVitastaṃ mahiṣīṣv aśvabhrāntyā palāyyata // JRt_553 //</l>\n</lg>\n\n<lg>\n<l>āVitastāpuraṃ rātrau tam anudrutya bhūpatiḥ /</l>\n<l>vyāvartatātha taṃ baddhvā nagarotpiñjaśaṅkayā // JRt_554 //</l>\n</lg>\n\n<p><hi rend='blue'>[Ps-JRT 73]\nmanoviśālaṃ gaganaṃ paṭahais tarjayann iva /\nsa prāviśat puraṃ rājā harṣaś ca hṛdayaṃ viśām // JRt_B.682 //</hi></p>\n\n<lg>\n<l>taṃ vadhyam api kārāyāṃ kāruṇyāt tu nṛpo 'kṣipat /</l>\n<l>Uddakas tu sa viśvastadrohapāpamalīmasaḥ // JRt_555 //</l>\n</lg>\n\n<lg>\n<l>śaṅkamāno vadhaṃ bhūpāt karuṇākomalād api /</l>\n<l>nijayaiva kṛpāṇyātha svagalacchedam ācarat // JRt_556 //</l>\n</lg>\n\n<lg>\n<l><hi rend='blue'>[Ps-JRT 74]</hi></l>\n<l><hi rend='blue'>madajvaro 'dbhutaḫ Pālapaśūnām evam apy abhūt /</hi></l>\n<l><hi rend='blue'>āśrayan stabdhatāṃ yena tacchirāṃsi tadā ciram // JRt_B.683 //</hi></l>\n</lg>\n\n<lg>\n<l><hi rend='blue'>kadācit saha taiḫ Pālakuñjair madaghūrṇitaiḥ /</hi></l>\n<l><hi rend='blue'>palaṅgam āviśad rājasiṃhas sannakharadyutiḥ // JRt_B.684 //</hi></l>\n</lg>\n\n<p><hi rend='blue'>tatra Pālottamāṅgāni vapuścakrān mahīpatiḥ /\nśarāvān iva sūtreṇa kumbhakāro 'sinācchinat // JRt_B.685 //</hi></p>\n\n<lg>\n<l>pattrirāja iva vyālān sṛgālān iva kesarī /</l>\n<l>Pālān dharaṇipālas sa kālāntikam athānayat // JRt_557 //</l>\n</lg>\n\n<lg>\n<l>rājyaṃ śauryaṃ vayas tejo nirniyantraṇatā tathā /</l>\n<l>tadā tathābhavad rājñaḫ pañcāgnitapasaḫ phalam // JRt_558 //</l>\n</lg>\n\n<lg>\n<l>hanta rājñāṃ tataṃ darpatimiraṃ khaṇḍayan nṛpaḥ /</l>\n<l>yātrām asūtrayac citraṃ Gotrabhidbhayadāṃ tataḥ // JRt_559 //</l>\n</lg>\n\n<p><hi rend='blue'>[Ps-JRT 75]\nrūḍhaṃ tatsevakakṣatracchattraśeṣaphaṇāśataiḥ /\nsa vyadhād ambarārohi rajo bhūmaṇḍalāntaram // JRt_B.691 //</hi></p>\n\n<lg>\n<l>viśvaṃ rañjayatā tasya pratāpena prathīyasā /</l>\n<l>rājastrīnakhalakṣmaśrīḫ pāṇḍimānam avāpitā // JRt_560 //</l>\n</lg>\n\n<lg>\n<l>tadaiva dīnābharaṇām apālakatayā yutām /</l>\n<l>Mleccharājo vyadhāḍ Ḍhillīṃ vidhavām iva luṇṭhayan // JRt_561 //</l>\n</lg>\n\n<lg>\n<l>tataḫ pratyāvrajan Mleccharājaẖ Kaśmīrabhūpateḥ /</l>\n<l>śaṅkamāno gajendrau dvāv upāyanam acīkarat // JRt_562 //</l>\n</lg>\n\n<lg>\n<l>hastidvayagaladdānarājivyājāt svayaṃ vyadhāt /</l>\n<l>deśasīmāvibhāgaṃ sa Kaśmīrādhipateẖ kila // JRt_563 //</l>\n</lg>\n\n<lg>\n<l>hastidvaye samārūḍhe himādriśikharaśriyi /</l>\n<l>Vindhyavṛddhibhramād Vindhyaniyantā kopam āgamat // JRt_564 //</l>\n</lg>\n\n<lg>\n<l>mārge kopam agātāṃ tau Vitastātaraṇakṣaṇe /</l>\n<l>pratibimbaṃ nijaṃ dṛṣṭvā pratihastibhramaṃ gatau // JRt_565 //</l>\n</lg>\n\n<p><hi rend='blue'>[Ps-JRT 77]\ndidṛkṣayaiva kariṇo rājadhānyāṃ mahīpateḥ /\nnoccaṃ śiro 'bhavat tasya tattṛptyā Timirād api // JRt_B.699 //</hi></p>\n\n<lg>\n<l>rājastrīstanasaundaryacauryakārikaṭotkaṭau /</l>\n<l>tau gajau bhūmipālena vārīkārāṃ praveśitau // JRt_566 //</l>\n</lg>\n\n<lg>\n<l>vadanyena narendreṇa suvarṇaparipūritāḥ /</l>\n<l>naivārthinaḫ paraṃ deśo nijo 'pi pravyadhīyata // JRt_567 //</l>\n</lg>\n\n<lg>\n<l>yathākāmārpaṇaprītayācakastutilajjayā /</l>\n<l>vinaman saṅkucan hastas tasya dānakṣaṇe 'bhavat // JRt_568 //</l>\n</lg>\n\n<lg>\n<l>dānaṃ varṇayituṃ tasya śakyate naiva kenacit /</l>\n<l>pāṇirūpam adhaḫ padmaṃ yatropari jalaṃ sadā // JRt_569 //</l>\n</lg>\n\n<lg>\n<l>sadā dānāmbusekād yan na prārohad yavaẖ kare /</l>\n<l>khaḍgatsaruvimardānāṃ manye tatra nimittatām // JRt_570 //</l>\n</lg>\n\n<lg>\n<l><hi rend='blue'>[Ps-JRT 78]</hi></l>\n<l><hi rend='blue'>avācyā saubhagaślāghā śrīSekandarabhūpateḥ /</hi></l>\n<l><hi rend='blue'>tyaktāpi yaṃ svayaṃ Lakṣmīr bhūyo bhūyas samāśritā // JRt_B.705 //</hi></l>\n</lg>\n\n<lg>\n<l><hi rend='blue'>dānodyamaparād rājñas sphuranmukharucaḫ puraḥ /</hi></l>\n<l><hi rend='blue'>Kamalā dānabhītyeva padmād api palāyata // JRt_B.706 //</hi></l>\n</lg>\n\n<p><hi rend='blue'>ājīvam eva tiṣṭhantī nindyā Śrīs tasya tūttamā /\nsānyajanmasv api prattā yad Vāgdevīva bhāvinī // JRt_B.707 //</hi></p>\n\n<lg>\n<l>prajāpāpavipākena tato Yavanadarśane /</l>\n<l>bālasyeva mṛdi kṣoṇipate rucir avardhata // JRt_571 //</l>\n</lg>\n\n<lg>\n<l>aneke Yavanā dānaprasiddhaṃ tam athāśrayan /</l>\n<l>vihāyāparabhūpālān puṣpāṇīvālayo dvipam // JRt_572 //</l>\n</lg>\n\n<lg>\n<l>dīptendur iva ṛkṣāṇāṃ teṣāṃ bālo 'pi vidyayā /</l>\n<l>Yavanānām abhūj jyeṣṭho Merasaidamuhammadaḥ // JRt_573 //</l>\n</lg>\n\n<lg>\n<l>anamad bhṛtyavac chikṣāṃ śiṣyavan nityam agrahīt /</l>\n<l>dāsavac ca puro nītyā rājā tatra nyavikṣata // JRt_574 //</l>\n</lg>\n\n<lg>\n<l>marudbhir iva vṛkṣāṇāṃ śālīnāṃ śalabhair iva /</l>\n<l>Kaśmīradeśācārāṇāṃ dhvaṃso 'tha Yavanaiẖ kṛtaḥ // JRt_575 //</l>\n</lg>\n\n<lg>\n<l>svāmino dānamānābhyāṃ vaiśadyaguṇavattayā /</l>\n<l>Kaśmīrān aviśan Mlecchās sukṣetraṃ śalabhā iva // JRt_576 //</l>\n</lg>\n\n<p><hi rend='blue'>[Ps-JRT 80]\nvidvān abhyāsabodhābhyāṃ vidyām iva viśāmpatiḥ /\nsa lakṣmīṃ tyāgabhogābhyām aśobhayad avīvṛdhat // JRt_B.714 //</hi></p>\n\n<lg>\n<l>Udabhāṇḍapurādhīśaṃ dṛpto jātu jayan nṛpaḥ /</l>\n<l>śrīMerāṃ tatsutāṃ prāpa mūrtām iva jayaśriyam // JRt_577 //</l>\n</lg>\n\n<lg>\n<l>avātarac Chāhikule nūnaṃ sā kāpi devatā /</l>\n<l>yojayiṣyati tatputraẖ Kaśmīrān Mlecchanāśitān // JRt_578 //</l>\n</lg>\n\n<lg>\n<l>śrīJainollābhadīnākhyo mūrto dharmaẖ kalāv api /</l>\n<l>rājāpi yogirājo 'yaṃ rājacūḍāmaṇeḫ priyaḥ // JRt_579 //</l>\n</lg>\n\n<p><hi rend='blue'>[Ps-JRT 82]\nYavanā guravo bhṛtyās sevakā vallabhās tataḥ /\nbāndhavāś cābhavaṃs tasya kākāḫ pikaśiśor iva // JRt_B.718 //</hi></p>\n\n<lg>\n<l>kenāpi rasasiddhena dattastokaraso nṛpam /</l>\n<l>rasasiddhiṃ vadan dhūrto Mahādevābhidho 'bhyadhāt // JRt_580 //</l>\n</lg>\n\n<p><hi rend='blue'>[Ps-JRT 83]\nsahasravedhitā tena rasenaiva na sādhitā /\nvismayena rasenāpi kāñcanaśriyam ṛcchatā // JRt_B.720 //</hi></p>\n\n<lg>\n<l>sadā rājñi mahībhārodvahanād anurodhavān /</l>\n<l>adān Merur Mahādevarūpeṇa draviṇaṃ bahu // JRt_581 //</l>\n</lg>\n\n<lg>\n<l>rasasiddhaprasādo 'tha Mahādevasya hīnatām /</l>\n<l>agaman na tu Kaśmīranivāsaviṣaye manāk // JRt_582 //</l>\n</lg>\n\n<lg>\n<l>rasasiddhibhramārthaṃ sa kṛtvā dṛgbandham auṣadhaiḥ /</l>\n<l>hemeva mūṣikāmadhye ciram āsīt kiran kila // JRt_583 //</l>\n</lg>\n\n<lg>\n<l>vijñānajñāpito rājñā tacchadma svayam ekadā /</l>\n<l>akīrtiśravaṇād bhīto Mahādevo 'jahād asūn // JRt_584 //</l>\n</lg>\n\n<lg>\n<l><hi rend='blue'>[Ps-JRT 84]</hi></l>\n<l><hi rend='blue'>dhik taṃ vāridam ambu yo jalanidher āpyāśuciśrīr bhavan mitraṃ sāśam upadravaty atha parikṣīṇas skhalaty adriṣu /</hi></l>\n<l><hi rend='blue'>padmas stutyatamaś ca yo vikasane sārai rasair aurasaiḥ samprīya bhramarān rasavyudasane prāṇān nijān muñcati // JRt_B.725 //</hi></l>\n</lg>\n\n<lg>\n<l><hi rend='blue'>Śeṣaṃ viṣabhayeneva kāṭhinyeneva parvatān /</hi></l>\n<l><hi rend='blue'>madeneva dvipāṃs tyaktvā sukhaṃ bhūs tadbhuje 'vasat // JRt_B.726 //</hi></l>\n</lg>\n\n<p><hi rend='blue'>citraṃ ca Nālabhaṭṭena guṇinā mitrabandhunā /\nkulapadmenāpi rājavāllabhyād uccanālatā // JRt_B.727 //</hi></p>\n\n<lg>\n<l>Laddarājo 'gadaṅkāraŚaṅkaro bhaṭṭaSūhakaḥ /</l>\n<l>mantriṇaś cāntaraṅgāś ca sarvadaivābhavan prabhoḥ // JRt_585 //</l>\n</lg>\n\n<lg>\n<l><hi rend='blue'>[Ps-JRT 85]</hi></l>\n<l><hi rend='blue'>abhiṣeṇayatas tasya kanyāratnauṣadhārpaṇāt /</hi></l>\n<l><hi rend='blue'>Madrendro Billadevo 'tha jātu yātrām apīphalat // JRt_B.729 //</hi></l>\n</lg>\n\n<lg>\n<l><hi rend='blue'>aucityāt sādhuvādeṣu prasaktena prabhoḫ puraḥ /</hi></l>\n<l><hi rend='blue'>sakhyaṃ Śaṅkaravaidyena niravadyaṃ ca baddhavān // JRt_B.730 //</hi></l>\n</lg>\n\n<lg>\n<l><hi rend='blue'>dhṛtāmarṣas Sūhabhaṭṭaś Śaṅkaraprītivatsare /</hi></l>\n<l><hi rend='blue'>apakārān Madrarāje cintayann āsta santatam // JRt_B.731 //</hi></l>\n</lg>\n\n<lg>\n<l><hi rend='blue'>Udīcīnāyako dhāṭyā yaṃ paurais saha nītavān /</hi></l>\n<l><hi rend='blue'>Śikhakukkurarājasya putraṃ Malekajasratam // JRt_B.732 //</hi></l>\n</lg>\n\n<lg>\n<l><hi rend='blue'>mṛte 'thOdakpatau jāte 'tyutpiñje muktatāṃ bhajan /</hi></l>\n<l><hi rend='blue'>sa Madranāyakadveṣāt Sūhabhaṭṭārthanābalāt // JRt_B.733 //</hi></l>\n</lg>\n\n<p><hi rend='blue'>Madrāsannakṣites svāmyaṃ Kaśmīrendreṇa lambhitaḥ /\nsacetanaṃ jayastambham iva taṃ tatra ropayan /\nvyāvartatārilokārtikartā sa kṣmāvikartanaḥ // JRt_B.734 //</hi></p>\n\n<lg>\n<l>Merakhānaś Śāhikhānaẖ Khāno Mahmada ity api /</l>\n<l>yais sañjñā abhyabhūṣanta Gaṅgaughair viṣṭapā iva // JRt_586 //</l>\n</lg>\n\n<lg>\n<l>pratyakṣā iva dharmārthakāmāẖ Kāmamanoramāḥ /</l>\n<l>Meradevyās trayaḫ putrā rājñas tasyodapatsata // JRt_587 //</l>\n</lg>\n\n<lg>\n<l>kṛtrimatvān nirastānāṃ Śobhādevyātmajanmanām /</l>\n<l>putraṃ Pirujanāmānaṃ na nirāsthat purān nṛpaḥ // JRt_588 //</l>\n</lg>\n\n<lg>\n<l>Alakāsadṛśīṃ rājā Mānasapratibimbitām /</l>\n<l>purīṃ puṇyajanākīrṇāṃ Pradyumnādritaṭe vyadhāt // JRt_589 //</l>\n</lg>\n\n<lg>\n<l><hi rend='blue'>[Ps-JRT 87]</hi></l>\n<l><hi rend='blue'>pūrṇānandā jayāriktā bhadrā vismayadāyinī /</hi></l>\n<l><hi rend='blue'>Śrīs tasyātithisampattyai bhūbhujo 'bhūd divāniśam // JRt_B.739 //</hi></l>\n</lg>\n\n<lg>\n<l><hi rend='blue'>rājāvanāśrayatvena prasiddhas sa sadāyatiḥ /</hi></l>\n<l><hi rend='blue'>Lakṣmīm acumbitām anyair vatācumbad dviṣāṃ balāt // JRt_B.740 //</hi></l>\n</lg>\n\n<p><hi rend='blue'>Yavanā nityataddattavittasampattiśālinaḥ /\nāhāravyavahārādau jitavanto mahīpatim // JRt_B.741 //</hi></p>\n\n<lg>\n<l>ayatnaprāptavittānāṃ Yavanānāṃ mahīpateḥ /</l>\n<l>varāṭake ca koṭau ca dṛṣṭir āsīt samā tadā // JRt_590 //</l>\n</lg>\n\n<lg>\n<l>Kaśmīramaṇḍale Mlecchadurācārātidūṣite /</l>\n<l>mahimā brāhmaṇair mantrair devaiś ca svas samujjhitaḥ // JRt_591 //</l>\n</lg>\n\n<lg>\n<l>prabhāvatejo yair devais satataṃ prakaṭīkṛtam /</l>\n<l>khadyotair iva tair eva deśadoṣād vinihnutam // JRt_592 //</l>\n</lg>\n\n<lg>\n<l>pratyāhṛte tatas tejoviśeṣe tridaśair abhūt /</l>\n<l>pratimānāṃ śilābhāvo mantrāṇāṃ varṇamātratā // JRt_593 //</l>\n</lg>\n\n<lg>\n<l><hi rend='blue'>[Ps-JRT 89]</hi></l>\n<l><hi rend='blue'>kalisparśabhayāt tyaktukāmais svapratimā dhruvam /</hi></l>\n<l><hi rend='blue'>taddhvaṃse tridaśair Mlecchā dhiyam āviśya coditāḥ // JRt_B.747 //</hi></l>\n</lg>\n\n<p><hi rend='blue'>rājāntaraṅgo Yavanamatabhaktaḫ pratāritaḥ /\nYavanais Sūhabhaṭṭo 'tha pratimānāṃ nirākṛtau // JRt_B.748 //</hi></p>\n\n<lg>\n<l>puṇyakṣayena kartṝṇāṃ kalidoṣeṇa cojjhitāḥ /</l>\n<l>gīrvāṇaiḫ pratimās sarvā nirmokā bhujagair iva // JRt_594 //</l>\n</lg>\n\n<lg>\n<l>rakte rāgaṃ śucau śauklyaṃ maline malināṃ sthitim /</l>\n<l>saṅkrānte sati gāhante sphaṭikānīva bhūbhujaḥ // JRt_595 //</l>\n</lg>\n\n<lg>\n<l>svayaṃ brāhmakriyādveṣī Mlecchaiś ca pratibodhitaḥ /</l>\n<l>Sūhabhaṭṭaḫ prabhuṃ jātu devabhaṅgārtham airayat // JRt_596 //</l>\n</lg>\n\n<lg>\n<l><hi rend='blue'>[Ps-JRT 90]</hi></l>\n<l><hi rend='blue'>'pāṣāṇān devasānnidhyabhrameṇaiṣa jano naman /</hi></l>\n<l><hi rend='blue'>tvatpraṇāmaviśuddhaṃ svaśiro dūṣayati dhruvam // JRt_B.751 //</hi></l>\n</lg>\n\n<lg>\n<l><hi rend='blue'>māyayā kavalakṣobhasaṃsargāndhaṃbhaviṣṇuṣu /</hi></l>\n<l><hi rend='blue'>śraddadhīta ca devatvam īśvarād itareṣu kaḥ // JRt_B.752 //</hi></l>\n</lg>\n\n<lg>\n<l><hi rend='blue'>mukhāni kamalānīva rajjavo bhujagā iva /</hi></l>\n<l><hi rend='blue'>śuktayo rajatānīva sthāṇavaḫ puruṣā iva // JRt_B.753 //</hi></l>\n</lg>\n\n<lg>\n<l><hi rend='blue'>māyendrajālasandarbhaprabhavādinayoditāḥ /</hi></l>\n<l><hi rend='blue'>ye ca kecij jaḍair devā bhrāntiśaktyā prakalpitāḥ // JRt_B.754 //</hi></l>\n</lg>\n\n<lg>\n<l><hi rend='blue'>sannidhāpayituṃ tān kaḫ pratimāsu kṣamo bhavet /</hi></l>\n<l><hi rend='blue'>grahītuṃ mārutaṃ muṣṭau sauṣṭhavaṃ kasya dṛśyate // JRt_B.755 //</hi></l>\n</lg>\n\n<lg>\n<l><hi rend='blue'>te ca sannihitāẖ kiṃ vā kuryuẖ karma niyantritāḥ /</hi></l>\n<l><hi rend='blue'>śilpibhiẖ kalpyamānāsu svatulyāvayavāsv api // JRt_B.756 //</hi></l>\n</lg>\n\n<lg>\n<l><hi rend='blue'>kalikāle sphuraty adya tiṣṭheraṃs te janā hi kim /</hi></l>\n<l><hi rend='blue'>tejastimirayor nāsti sādhāraṇapadasthitiḥ' // JRt_B.757 //</hi></l>\n</lg>\n\n<lg>\n<l><hi rend='blue'>tenetyādikutarkoktyā duramātyena pāpinā /</hi></l>\n<l><hi rend='blue'>nirasto devatābhāvaḫ pratimābhyo mahīpateḥ // JRt_B.758 //</hi></l>\n</lg>\n\n<lg>\n<l><hi rend='blue'>surāsurāṇāṃ samare sajjānāṃ satataṃ tadā /</hi></l>\n<l><hi rend='blue'>asurair vijitaṃ nūnam anyathā katham apy ayuḥ // JRt_B.759 //</hi></l>\n</lg>\n\n<p><hi rend='blue'>vidhvastāḫ pratimās sarvā gīrvāṇānāṃ śilā iva /\nna vighno bhañjakānāṃ ca prāgvad dṛṣṭaẖ kadācana // JRt_B.760 //</hi></p>\n\n<lg>\n<l>vihāya rājakāryāṇi prajābhāgyaviparyayāt /</l>\n<l>devānāṃ pratimābhaṅge rājārajyad aharniśam // JRt_597 //</l>\n</lg>\n\n<lg>\n<l>pāpināṃ pāpamūlo 'bhūd bhūbhṛtām anayadrumaḥ /</l>\n<l>HarṣadevaTuruṣko 'bhūd yasya prāg aṅkurāyitaḥ // JRt_598 //</l>\n</lg>\n\n<lg>\n<l>pattrāyito Lavanyānām utpiñjo dāruṇo 'bhavat /</l>\n<l>Ḍalaco Mleccharājo 'bhūd yasya puṣpāyitas tathā // JRt_599 //</l>\n</lg>\n\n<lg>\n<l>devānāṃ mūrtibhaṅgecchā yasyāsīt tasya bhūbhujaḥ /</l>\n<l>Mlecchapreraṇayā nityaṃ viplavas sa phalāyitaḥ // JRt_600 //</l>\n</lg>\n\n<lg>\n<l>MārtāṇḍaVijayeśānaCakrabhṛtTripureśvarāḥ /</l>\n<l>bhagnā yenāsya ko vighnaś śeṣabhaṅgena kathyate // JRt_601 //</l>\n</lg>\n\n<lg>\n<l>SureśvarīVarāhādipratimābhaṅgakarmaṇi /</l>\n<l>akampata bhiyevorvī nāsya sarvaṅkaṣā tu dhīḥ // JRt_602 //</l>\n</lg>\n\n<lg>\n<l>na puraṃ pattanaṃ nāpi na grāmo na ca tad vanam /</l>\n<l>yatra SūhaTuruṣkeṇa surāgāram aśeṣyata // JRt_603 //</l>\n</lg>\n\n<lg>\n<l><hi rend='blue'>[Ps-JRT 92]</hi></l>\n<l><hi rend='blue'>taddarśanabhayeneva tirobhūtas svayambhuvaḥ /</hi></l>\n<l><hi rend='blue'>tadā Hutāśo nāśoci nikaṭasthair drumaiḫ param // JRt_B.770 //</hi></l>\n</lg>\n\n<p><hi rend='blue'>bhītyevāpaḫ prakāśya svās trisandhyaṃ tatra majjataḥ /\nSandhyādevī paraṃ vandhyā tasyāgād anukampyatām // JRt_B.771 //</hi></p>\n\n<lg>\n<l>kathāśeṣīkṛte sarvagīrvāṇapratimāgaṇe /</l>\n<l>vyādhimukta ivānandaṃ Sūhabhaṭṭo 'bhajat tataḥ // JRt_604 //</l>\n</lg>\n\n<lg>\n<l><hi rend='blue'>[Ps-JRT 93]</hi></l>\n<l><hi rend='blue'>SindhŪdabhāṇḍapurayos svāminau śrīSekandaraḥ /</hi></l>\n<l><hi rend='blue'>śrīŚobhākanyayoḫ pāṇigraheṇānvagrahīd atha // JRt_B.773 //</hi></l>\n</lg>\n\n<lg>\n<l><hi rend='blue'>pratyamuñcat svadeśotkaṃ Merasaidamahammadam /</hi></l>\n<l><hi rend='blue'>rājā sahacarīkṛtya Śobhāputraṃ sa Pirvajam // JRt_B.774 //</hi></l>\n</lg>\n\n<p><hi rend='blue'>darśitair Mausulaiś śāstrair jātidveṣamayair iva /\naśrāvi tena tad rājā kim asādhyaṃ durātmanā // JRt_B.775 //</hi></p>\n\n<lg>\n<l>apathyāśīva bālas sa sāmantasahitas tataḥ /</l>\n<l>janānāṃ jātividhvaṃse Sūhabhaṭṭaẖ kṛtodyamaḥ // JRt_605 //</l>\n</lg>\n\n<lg>\n<l>'jātidhvaṃse mariṣyāmo' dvijeṣv iti vadatsv atha /</l>\n<l>jātirakṣānimittaṃ sa tān durdaṇḍam ajigrahat // JRt_606 //</l>\n</lg>\n\n<lg>\n<l>prasādaprāptilobhena bhūpater upajīviṣu /</l>\n<l>brāhmaṇatvādhikāṃ jātiṃ tyajatsv apy avilambitam // JRt_607 //</l>\n</lg>\n\n<lg>\n<l>śrīSiṃhabhaṭṭaKastūṭau vaṇijau ślāghyatāṃ gatau /</l>\n<l>śrīNirmalācāryavaryas trijagacchlāghyatāṃ gataḥ // JRt_608 //</l>\n</lg>\n\n<lg>\n<l>tyaktvā jātigrahaṃ yat tāv anyadarśanasevinau /</l>\n<l>śuṣkaṃ Turuṣkadaṇḍaṃ ca vinyavārayatāṃ tataḥ // JRt_609 //</l>\n</lg>\n\n<lg>\n<l>Nirmalācāryavaryas sa sarvasvaṃ tṛṇavat kṣaṇāt /</l>\n<l>tyajan rājaprasādena na jātiṃ svām adūṣayat // JRt_610 //</l>\n</lg>\n\n<p><hi rend='blue'>[Ps-JRT 94]\n<l>paśyatāṃ sarvalokānāṃ Brahmadaṇḍo 'patad divaḥ // JRt_B.778 //</l></hi></p>\n\n<lg><hi rend='blue'>\n<l>kṛtavraṇas sa tenāṅge visarpiklinnavigrahaḥ /</l>\n<l>kīryamāṇakrimikulaẖ krakacaiś cāritair abhūt // JRt_B.779 //</l>\n</hi></lg>\n\n<lg><hi rend='blue'>\n<l>anubhāvya vyathāṃ bhāvinirayakleśavarṇikām /</l>\n<l>gaṇarātreṇa taṃ prāṇāẖ kāṅkṣitāpagamā jahuḥ /</l>\n<l>Brahmadaṇḍakṛtaṃ daṇḍaṃ bhuktvā daṇḍadharādhipaḥ // JRt_B.780 //</l>\n</hi></lg>\n\n<p><hi rend='blue'>daṇḍākrāntas sa rājātha Merakhānaṃ nije pade /\nabhiṣicyĀliśāhākhyāṃ kṛtvāsyāgād Yamālayam // JRt_B.781 //</hi></p>\n\n<lg>\n<l>svāmī bhṛtyāparādhena daṇḍanīya iti sthiteḥ /</l>\n<l>Sūhabhaṭṭāparādhena kālo bhūpe 'karot krudham // JRt_611 //</l>\n</lg>\n\n<lg>\n<l>jyāyāṃsam abhiṣicyātha putraṃ Sikandaro nṛpaḥ /</l>\n<l>nandāṣṭābde tato jyaiṣṭhakṛṣṇāṣṭamyāṃ vyapadyata // JRt_612 //</l>\n</lg>\n\n<p><hi rend='bold'>22a) ‛Alī Šāh (LS 4489-4494)</hi></p>\n\n<lg>\n<l><hi rend='blue'>[Ps-JRT 95]</hi></l>\n<l><hi rend='blue'>rūpaṃ niṣphalam arcitaṃ kim api tan mandān amandāgrahān bhaktān yas samanugrahītum atulasvācchandyavandyakriyaḥ /</hi></l>\n<l><hi rend='blue'>Gaurīrūpakarīṃ vapussahacarīṃ svāṃ śaktim avyaktayad bhuktiṃ muktipurassarīṃ diśatu vo devas svayambhūr ayam // JRt_B.784 //</hi></l>\n</lg>\n\n<lg>\n<l><hi rend='blue'>viśrāmyatutarāṃ Śāhikhānavṛttāntasānuni /</hi></l>\n<l><hi rend='blue'>madvāk śrāntānyarājākhyāśailakoṭiśikhāṭanaiḥ // JRt_B.785 //</hi></l>\n</lg>\n\n<p><hi rend='blue'>tadguṇaugharasaślāghyāṃ pibantv api giraṃ mama /\nsugandhighanasāreṇa kūpāmbho 'pi manoramam // JRt_B.786 //</hi></p>\n\n<lg>\n<l>Āliśāhas sa vasudhāsudhāṃśur jagatas tamaḥ /</l>\n<l>pradoṣārabdham acchaitsīd bhāsvato 'ste pitus tataḥ // JRt_613 //</l>\n</lg>\n\n<lg>\n<l>adarpakacitaṃ bālaṃ prauḍhā Lakṣmīr muhur muhuḥ /</l>\n<l>kulajāliṅgad aṅgais taṃ rājānaṃ natiśālibhiḥ // JRt_614 //</l>\n</lg>\n\n<p><hi rend='blue'>[Ps-JRT 96]\ntasya bālyaṃ manohāri viśeṣād rājyarājitam /\nkāntiṃ kalayate kāntaḫ pūrṇenduś śaradi sphuran // JRt_B.789 //</hi></p>\n\n<lg>\n<l>pūrvorvareśavad bālam api taṃ bhūbhujo 'naman /</l>\n<l>ahidaṣṭo hi dāmāpi kramituṃ na pragalbhate // JRt_615 //</l>\n</lg>\n\n<lg>\n<l>nijabuddhibalād daivahitatvenopasaṃhitāt /</l>\n<l>Sūhabhaṭṭena mukhyatvaṃ sacivānām avāpyata // JRt_616 //</l>\n</lg>\n\n<lg>\n<l>viśvāsanyastaśastraṃ sa Laddamārgapatiṃ balāt /</l>\n<l>baddhavān saha tatputrair varjayitvā Muhammadam // JRt_617 //</l>\n</lg>\n\n<lg>\n<l>Muhammado mārgapater bandhaṃ śrutvaiva śauryavān /</l>\n<l>Bhāṅgilācalamārgeṇa mārgābhijñaḫ palāyitaḥ // JRt_618 //</l>\n</lg>\n\n<lg>\n<l><hi rend='blue'>[Ps-JRT 99]</hi></l>\n<l><hi rend='blue'>mārutasyeva vīrasyeva gatiẖ kvāpi na hanyate /</hi></l>\n<l><hi rend='blue'>śrutvā tadgamanaṃ dūtān mantranirbhedaśaṅkitaḥ /</hi></l>\n<l><hi rend='blue'>Laddamārgapatiṃ roddhuṃ sahasā samacintayat // JRt_B.816 //</hi></l>\n</lg>\n\n<lg>\n<l><hi rend='blue'>rujas saṃvīkṣaṇavyājān mārgeśasya śayāptaye /</hi></l>\n<l><hi rend='blue'>viśvāsanāya ca prāsyad bhaṭṭOtsaṃ tasya sadmani // JRt_B.817 //</hi></l>\n</lg>\n\n<lg>\n<l><hi rend='blue'>cikitsakauṣadhāhārī mārgeśatiminādṛtaḥ /</hi></l>\n<l><hi rend='blue'>nābodhi piṇḍīnirgūḍhabaḍiśaṃ punar Utsavaḥ // JRt_B.818 //</hi></l>\n</lg>\n\n<lg>\n<l><hi rend='blue'>tāvan mārgapates saudhaṃ siṃhanādodbhaṭair bhaṭaiḥ /</hi></l>\n<l><hi rend='blue'>javād rodhitavān mantrī dāśo nīḍaṃ tṛṇair iva // JRt_B.819 //</hi></l>\n</lg>\n\n<p><hi rend='blue'>tīkṣṇair api dayāviṣṭair iṣṭair iva sa vihvalaiḥ /\nkathañcid doṣarahito mārgeśas samarudhyata // JRt_B.820 //</hi></p>\n\n<lg>\n<l>nirudhyamānaṃ niśśaṅkam agadaṅkāraŚaṅkaram /</l>\n<l>aprayuktātitīkṣṇāpi śastrī dhīś ca vyaḍambayat // JRt_619 //</l>\n</lg>\n\n<lg>\n<l>apaśyan darpataẖ kiñcit siṃho viśatu vāgurām /</l>\n<l>citraṃ tu tad viśet pāśaṃ dūradṛśvāpi yat khagaḥ // JRt_620 //</l>\n</lg>\n\n<lg>\n<l><hi rend='blue'>[Ps-JRT 100]</hi></l>\n<l><hi rend='blue'>tato mārgapateḫ putrān meṣān iva sa saunikaḥ /</hi></l>\n<l><hi rend='blue'>ruddhavān uddhatakrodhaḫ pāpmā mūrta ivāparaḥ // JRt_B.823 //</hi></l>\n</lg>\n\n<p><hi rend='blue'>tābhyāṃ saparivārābhyāṃ kārāgāram apūpurat /\nna paraṃ bhuvanaṃ sarvaṃ duryaśobhiś ca niścalaiḥ // JRt_B.824 //</hi></p>\n\n<lg>\n<l>ekāhenaiva tac chrutvā Mahmadaḫ prāpticintayā /</l>\n<l>kanyayeva daridras sa naktandivam adūyata // JRt_621 //</l>\n</lg>\n\n<lg>\n<l>Durdaṇḍadeśe Govindanāmno mitrasya veśmani /</l>\n<l>viśvastaḫ prāviśat tāvad viśramārthaṃ Muhammadaḥ // JRt_622 //</l>\n</lg>\n\n<p><hi rend='blue'>[Ps-JRT 101]\nśrīSekandaradattaitaddeśādhīkāraśālinā /\nMahmadasya purā śākhī tenānāṭi hi durdhiyā // JRt_B.827 //</hi></p>\n\n<lg>\n<l>vahner dhūmavivardhitaś śamayati jvālābharaṃ vārido vṛkṣakṣodabhavo vanāni nayati kṣipraṃ kṛśānuẖ kṣayam /</l>\n<l>dāhaṃ janmabhuvo diśed viṣatarur vairasyadoṣāvahaṃ druhyaty atyupakāriṇe 'pi nitarāṃ lobhābhibhūto janaḥ // JRt_623 //</l>\n</lg>\n\n<lg>\n<l>prāpte Muhammade mārgapatau viśvāsato gṛhān /</l>\n<l>sa Govindakhaśaś citte kṣaṇam evam acintayat // JRt_624 //</l>\n</lg>\n\n<lg>\n<l>'mantriṇā Sūhabhaṭṭena rājyopadravarakṣiṇā /</l>\n<l>dvairājyakārī durbuddhir vinyavāri Muhammadaḥ // JRt_625 //</l>\n</lg>\n\n<lg>\n<l><hi rend='blue'>[Ps-JRT 102]</hi></l>\n<l><hi rend='blue'>līlevāpakriyā kartur apakāryasya sā punaḥ /</hi></l>\n<l><hi rend='blue'>nāḍīva vraṇitā jātu na śuṣyati kathañcana // JRt_B.831 //</hi></l>\n</lg>\n\n<p><hi rend='blue'>pariṇāme 'tiduẖkhena sukhenāsukhasīmani /\napathyeneva kiṃ nas syāt sevitenāmunā phalam // JRt_B.832 //</hi></p>\n\n<lg>\n<l>rājadrohodyataḫ pāpī nissāmarthyo bhayād ayam /</l>\n<l>mama deśaṃ praviṣṭo 'dya rakṣaṇīyo na yujyate' // JRt_626 //</l>\n</lg>\n\n<lg>\n<l><hi rend='blue'>[Ps-JRT 103]</hi></l>\n<l><hi rend='blue'>iti sammantrya viśvastajihmago Mahmadaṃ tataḥ /</hi></l>\n<l><hi rend='blue'>suptaṃ harim iva vyādho Govindas taṃ nibaddhavān // JRt_B.834 //</hi></l>\n</lg>\n\n<p><hi rend='blue'>anekenātha ratnena nissapatnatvalipsayā /\nekaṃ Sūhas sa puṃratnam akrīṇān Mahmadaṃ tataḥ // JRt_B.835 //</hi></p>\n\n<lg>\n<l>tāvac ca Sūhabhaṭṭena visṛṣṭāś śreṣṭhabuddhayaḥ /</l>\n<l>anveṣakā gṛhaṃ prāptā Govindasya Khaśeśituḥ // JRt_627 //</l>\n</lg>\n\n<lg>\n<l>maitrīm ullaṅghya nirvyūḍhām āsritasya ca rakṣaṇam /</l>\n<l>Muhammadaṃ nijam mitram arpayām āsa durmatiḥ // JRt_628 //</l>\n</lg>\n\n<lg>\n<l>suptaṃ harim iva vyādho yadā baddhvākṣipat Khaśaḥ /</l>\n<l>paśuvat taṃ tadā te 'tha Kaśmīrān ānayan drutam // JRt_629 //</l>\n</lg>\n\n<lg>\n<l>mantrārditasya phaṇinaḫ plavagāś capeṭair vyādhās saṭāvighaṭanān nirasor hareś ca /</l>\n<l>baddhasya kātaratayābalino 'vamānair nindāṃ vinā kim iva nāma paraṃ labhante // JRt_630 //</l>\n</lg>\n\n<p><hi rend='blue'>[Ps-JRT 104]\nkaroṭīṭaṅkanāghaṭṭaradaṭāṅkārakuṭṭanaiḥ /\nparyabhūyata jihmena Sūhabhaṭṭena Mahmadaḥ // JRt_B.839 //</hi></p>\n\n<lg>\n<l>mānyaṃ kṛtāvamānaṃ taṃ śaṅkamānaḫ palāyanam /</l>\n<l>Bahurūpe mahādurge Sūhaẖ kārām avīviśat // JRt_631 //</l>\n</lg>\n\n<p><hi rend='blue'>[Ps-JRT 105]\nhitaiṣiṇo nijaprāṇair devasya svānujīvinaḥ /\nviṣaye 'smin hy adhīkāras tenāmandam adhīyata // JRt_B.841 //</hi></p>\n\n<lg>\n<l>vidyuddyotabharair niśi pravasataḫ pānthān navo vāridaḥ pañcāsyo vanavāsino mṛgagaṇān vyāvṛttya viprekṣitaiḥ /</l>\n<l>gatyā vakragatair dineśatanayo rāśīn ajādīn vidhir bhadrābhāsavilokanair duritino viśvāsya paryasyati // JRt_632 //</l>\n</lg>\n\n<lg>\n<l>Śāhanāmnyās tato dāsyā mukhena pratibodhitaḥ /</l>\n<l>Mahmado nijadhātreyair bandhasthānād akṛṣyata // JRt_633 //</l>\n</lg>\n\n<lg>\n<l>sa hi 'svedākulas snānaṃ karomī'ti svarakṣakān /</l>\n<l>bhrāmayitvā praviśyātha snānakoṣṭhaṃ tato 'calat // JRt_634 //</l>\n</lg>\n\n<lg>\n<l>dhātreyair vihitaṃ sandhibhedasthānam upetya saḥ /</l>\n<l>haṃsaẖ Krauñcāntaram iva nissṛto 'tha Muhammadaḥ // JRt_635 //</l>\n</lg>\n\n<lg>\n<l>roṣād iva srutiṃ hantuṃ niṣpatan nirjharāmbhasām /</l>\n<l>bhṛgor iva tato durgād adāj jhampām akampitaḥ // JRt_636 //</l>\n</lg>\n\n<lg>\n<l>aśaknuvann amuṃ roddhuṃ pāṣāṇā rakṣiṇo na ca /</l>\n<l>nirjharās tu tadaṅghristhanigaḍadhvaniḍambaram // JRt_637 //</l>\n</lg>\n\n<lg>\n<l>dhātreyā Mahmadasyātha bhañjanto nigaḍān dṛḍhān /</l>\n<l>Sūhabhaṭṭam amanyanta bhagnaṃ sākaṃ svabandhubhiḥ // JRt_638 //</l>\n</lg>\n\n<p><hi rend='blue'>[Ps-JRT 106]\nhimagamanataẖ klāntasvānto himaṃ manute 'nalaṃ taṭatarumukhaṃ nāvā gacchan vrajat paripaśyati /\nvalati nitarāṃ viśvaṃ viśvaṃ vivetti ca mūrchitaḥ saralahṛdaye śaṅkāgrastas tanoty atiśaṅkitām // JRt_B.849 //</hi></p>\n\n<lg>\n<l>Muhammadavad evāsmiñ śaṅkamānaḫ palāyanam /</l>\n<l>vṛddhaṃ nipītakośo 'pi mārgeśam avadhīd dvijaḥ // JRt_639 //</l>\n</lg>\n\n<lg>\n<l>hate mārgapatau vṛddhe Sūhabhaṭṭena durdhiyā /</l>\n<l>amandanindam ākrandan pitarīvākhilā janāḥ // JRt_640 //</l>\n</lg>\n\n<lg>\n<l>ṛkṣais saṃlakṣayann āśāviśeṣaṃ niśi niśy atha /</l>\n<l>pakṣīva nīḍabhraṣṭas sa Sūho lokabhayād ayāt // JRt_641 //</l>\n</lg>\n\n<lg>\n<l>ahas tasya vihastasya rātrir āsīn niśā dinam /</l>\n<l>viparyeti dhruvaṃ sarvaṃ vidhau vidhuratāṃ gate // JRt_642 //</l>\n</lg>\n\n<lg>\n<l>kārānāvaṃ samullaṅghya calitaṃ taṃ smaran muhuḥ /</l>\n<l>Muhammadatimiṃ Sūhadhīvaraś śucam āsadat // JRt_643 //</l>\n</lg>\n\n<lg>\n<l>mantriṇā Sūhabhaṭṭena pālitair lālitair janaiḥ /</l>\n<l>jñāto 'darśanamātreṇa svaryātaś śrīSekandaraḥ // JRt_644 //</l>\n</lg>\n\n<lg>\n<l>śrīSekandaraśāhir yaṃ Śobhādevyās svam ātmajam /</l>\n<l>utpiñjānām abhāvārthaṃ svadeśān niravāsayat // JRt_645 //</l>\n</lg>\n\n<lg>\n<l>Udīcīpatinā rājaputratvād abhinanditam /</l>\n<l>Kaśmīrān āyayau jetuṃ tam ādāyātha Mahmadaḥ // JRt_646 //</l>\n</lg>\n\n<lg>\n<l>Turuṣkakaṭakais sārdhaṃ śrutvā Pirujam āgatam /</l>\n<l>vyasṛjat tannirodhāya Sūhaś śrīLaddaGaurakau // JRt_647 //</l>\n</lg>\n\n<lg>\n<l>mantraiś śrīLaddarājasya vikramair Gaurakasya ca /</l>\n<l>sā Turuṣkacamūś śāntā vyādhir dānajapair iva // JRt_648 //</l>\n</lg>\n\n<lg>\n<l>vītabhītis tato mantrī kampanādhipatiṃ vyadhāt /</l>\n<l>Laddarājaṃ Gaurabhaṭṭaṃ Kramarājyeśvaraṃ ca saḥ // JRt_649 //</l>\n</lg>\n\n<lg>\n<l>sandhyākṣaṇa ivodagre Sūhe rañjitabhūbhṛti /</l>\n<l>nābhūtām uditau rājayuvarājau ravīnduvat // JRt_650 //</l>\n</lg>\n\n<lg>\n<l>śyeno hanti patatriṇo mṛgapatir niṣpātayiṣṇur mṛgān bhidyante maṇayo 'pi vajramaṇinā khātā khanitrair mahī /</l>\n<l>puṣpāṇīva ca bhāsvatā grahagaṇās sūryeṇa nirdhūnitāḥ prāyeṇātra vilokyate paribhavatrāsas sajātīyataḥ // JRt_651 //</l>\n</lg>\n\n<lg>\n<l>dvijātipīḍane 'nena prerito 'pi muhur muhuḥ /</l>\n<l>śrīSekandarabhūpālaẖ karuṇākomalāśayaḥ // JRt_652 //</l>\n</lg>\n\n<lg>\n<l>Yavanābdhimahāvelāṃ yām akārṣīt kathañcana /</l>\n<l>ullaṅghitā dvijātīnāṃ tena daṇḍasthitis tataḥ // JRt_653 //</l>\n</lg>\n\n<lg>\n<l>darśanāntaravidveṣī pradoṣas tamasāṃ nidhiḥ /</l>\n<l>yāgayātrādi nāgānāṃ durvṛttas sa nyavārayat // JRt_654 //</l>\n</lg>\n\n<lg>\n<l>śaṅkamānaẖ kṛtātaṅkasaṅkocānāṃ dvijanmanām /</l>\n<l>videśagamanāj jātirakṣām akṣāmamatsaraḥ // JRt_655 //</l>\n</lg>\n\n<lg>\n<l>'mokṣākṣaraṃ vinā mārgo dātavyo naiva kasyacit' /</l>\n<l>ity ādiśad aśeṣān sa mārgarakṣādhikāriṇaḥ // JRt_656 //</l>\n</lg>\n\n<lg>\n<l>tato mīnān iva vyādho dattabandhe sarijjale /</l>\n<l>dvijātīn atidurjāto deśe 'smin nyagrahīttarām // JRt_657 //</l>\n</lg>\n\n<lg>\n<l>tadbhayānalasantāpaṃ pāpaṃ ca bahavo dvijāḥ /</l>\n<l>agnijvālāpraveśena sahasaiva nyavārayan // JRt_658 //</l>\n</lg>\n\n<lg>\n<l>kecid viṣeṇa pāśena pare toyena cāpare /</l>\n<l>bhṛguṇā vahninā cānye viprā bhītyā vipedire // JRt_659 //</l>\n</lg>\n\n<lg>\n<l>rājadrohasahasreṇa rakṣituṃ rājavallabhāḥ /</l>\n<l>na tv ekam aśakan vipram etasmin dveṣadūṣite // JRt_660 //</l>\n</lg>\n\n<lg>\n<l>durvahatvena nindan sa rājyabhāram alaṃ khalaḥ /</l>\n<l>aślāghata dvijākrandaśravaṇānandalābhataḥ // JRt_661 //</l>\n</lg>\n\n<lg>\n<l>gṛhād dhūmyeva viprāṇāṃ paṅktir jātyabhimāninī /</l>\n<l>ruddhadvārāt tato deśād apamārgair apāsarat // JRt_662 //</l>\n</lg>\n\n<lg>\n<l>tyaktvāpi pitaraṃ putras taṃ pitā cāgamad dvijaḥ /</l>\n<l>Sūhāntake kṛtākṣepe videśaṃ paralokavat // JRt_663 //</l>\n</lg>\n\n<lg>\n<l>kṣmā rūkṣā kṣāmam aśanaṃ vyāyāmo vedanāmayaḥ /</l>\n<l>jīvannarakatāṃ teṣāṃ videśo 'gād dvijanmanām // JRt_664 //</l>\n</lg>\n\n<lg>\n<l>dhāṭīphaṇīndrabhītīvratāpasvalpāśanāturaiḥ /</l>\n<l>mārge 'nekair dvijair mṛtyulābhāt sukham amanyata // JRt_665 //</l>\n</lg>\n\n<lg>\n<l>kva ca snānaṃ kva ca dhyānaṃ tapaẖ kva ca japaẖ kva ca /</l>\n<l>bhikṣārtham aṭatāṃ grāmān agāt kālo dvijanmanām // JRt_666 //</l>\n</lg>\n\n<lg>\n<l>dvijānām upakāro 'bhūd apakāramukhād aho /</l>\n<l>yat tannirvāsitās sarve pāpaṃ tīrtheṣv anāśayan // JRt_667 //</l>\n</lg>\n\n<lg>\n<l>videśam agatāś śuṣyatkalatratrāṇacintayā /</l>\n<l>Mlecchaveṣā dvijāẖ kecit Kaśmīreṣv eva cābhraman // JRt_668 //</l>\n</lg>\n\n<lg>\n<l>vicchettum icchatā vidyāṃ tenāpahatavṛttibhiḥ /</l>\n<l>laḍitaṃ prativeśmāgraṃ piṇḍīlobhād dvijaiś śvavat // JRt_669 //</l>\n</lg>\n\n<lg>\n<l>Turuṣkadarśane bhaktyā na tu dveṣeṇa sa dvijān /</l>\n<l>vyaplāvayad ataś cāsmin hatyā na prajagalbhire // JRt_670 //</l>\n</lg>\n\n<lg>\n<l>ity ākhyac ca sa evaiṣāṃ sa tasya parihāradaḥ /</l>\n<l>dveṣadyotanaśaktānāṃ kāryāṇām eva darśanāt // JRt_671 //</l>\n</lg>\n\n<lg>\n<l>ratnākaraṃ yam āśritya brāhmaṇā jagatībhṛtaḥ /</l>\n<l>pakṣarakṣāṃ vyadhus so 'bhūt Kṣudrabhaṭṭo 'sya vallabhaḥ // JRt_672 //</l>\n</lg>\n\n<lg>\n<l>Malānordīnanāmānaṃ Yavanānāṃ paraṃ gurum /</l>\n<l>vaidagdhyāc chaṅkamānas 'sa drohī'ti tam abandhayat // JRt_673 //</l>\n</lg>\n\n<lg>\n<l>yataḫ prabhṛti sa prāpad rājyam acchattracāmaram /</l>\n<l>tataḫ prabhṛti rogārtir iva darśanadūṣaṇā // JRt_674 //</l>\n</lg>\n\n<lg>\n<l>svapne 'pi nātyajat Sūhabhaṭṭaṃ ghaṭṭitavairiṇam /</l>\n<l>bhogas sadvāsanā cātiśuddhānāṃ tapasāṃ phalam // JRt_675 //</l>\n</lg>\n\n<lg>\n<l>tasyaiva phalapūrṇānām ṛtūnām iva mantriṇām /</l>\n<l>mānasya hānisampattī bhāsvato 'dhīnatāṃ gate // JRt_676 //</l>\n</lg>\n\n<lg>\n<l>ekasmiñ Śāhikhāne sa dṛṣṭvā mantraparākramau /</l>\n<l>atyantacintācakito nidrāṃ nāpat kadācana // JRt_677 //</l>\n</lg>\n\n<lg>\n<l>paśyann evāvilaṃ Sūhasarpaṃ saviṣayā dṛśā /</l>\n<l>Śāhikhānapradīpo 'bhūt tamas saṃhartum akṣamaḥ // JRt_678 //</l>\n</lg>\n\n<lg>\n<l>dvijātipīḍayā śāstranindayā drohacintayā /</l>\n<l>cikitsayā ca tasyābdair yātaṃ tricaturais tathā // JRt_679 //</l>\n</lg>\n\n<lg>\n<l><hi rend='blue'>[Ps-JRT 107]</hi></l>\n<l><hi rend='blue'>dāyavān iva doṣo 'sya hetumātraparīkṣayā /</hi></l>\n<l><hi rend='blue'>saṃvṛtaujā vyalambiṣṭa Śāhikhānasya bādhane // JRt_B.891 //</hi></l>\n</lg>\n\n<p><hi rend='blue'>valīmukhamanojñas sa prajābhāgyabalodayāt /\nanaiṣīd bhagnatāṃ Śāhikhānacintāmaṇiṃ na ca // JRt_B.892 //</hi></p>\n\n<lg>\n<l>prajāpuṇyodayenaiva prerito duṣkṛtotthitaḥ /</l>\n<l>kṣayāmayo duścikitsyo dvijarājam aśoṣayat // JRt_680 //</l>\n</lg>\n\n<lg>\n<l>anālokyaivendor udayam agamiṣyad yadi śamaṃ samantān nādityopaladahanarāśivyatikaraḥ /</l>\n<l>kim adrakṣyan nāyaṃ tadudayavaśasrāvituhinadyutigrāvāmbhobhiẖ kṛtadharaṇitāpopaśamanam // JRt_681 //</l>\n</lg>\n\n<lg>\n<l>varṣāṃs tricaturān anyāñ jīvec cet sa na kiṃ tataḥ /</l>\n<l>Śāhikhānodaye paśyed ihaiva svāṃhasāṃ phalam // JRt_682 //</l>\n</lg>\n\n<lg>\n<l>jīvaty eva tatas Sūhabhaṭṭe bhītyā palāyitam /</l>\n<l>viśrāmya Laddarājaṃ drāg HaṃsaGaurau babandhatuḥ // JRt_683 //</l>\n</lg>\n\n<lg>\n<l>Śrīdhenau rāgiṇau tau dvau madodagrau vṛṣāv iva /</l>\n<l>anyo'nyaśṛṅgabhaṅgārthaṃ prāvartete dvije mṛte // JRt_684 //</l>\n</lg>\n\n<lg>\n<l>kārāyā mocite Laddarāje Haṃsena saṃyati /</l>\n<l>prāṇāṃs tyaktvā Gaurabhaṭṭas surastrīṇāṃ mudaṃ vyadhāt // JRt_685 //</l>\n</lg>\n\n<lg>\n<l>tyaktvā gatyantarābhāvāt karikarṇavilolatām /</l>\n<l>puṃścalyeva patir vṛddho bheje Haṃsas tadā Śriyā // JRt_686 //</l>\n</lg>\n\n<lg>\n<l>bālo 'pi Śāhikhāno 'sya notsekaṃ soḍhavān punaḥ /</l>\n<l>śaśīva timirasphāraṃ na hi tejo vayo'nugam // JRt_687 //</l>\n</lg>\n\n<lg>\n<l>Ṭhakkurais saha sammantrya yuvarājo 'tha mantravit /</l>\n<l>Laddarājaṃ vinighnantaṃ Haṃsabhaṭṭaṃ raṇe 'vadhīt // JRt_688 //</l>\n</lg>\n\n<lg>\n<l>Śāhikhānaṃ prajārāgo nimnaṃ paya ivāgamat /</l>\n<l>amandacūtasampattau kundaṃ nindati ṣaṭpadaḥ // JRt_689 //</l>\n</lg>\n\n<lg>\n<l>yuvarājaṃ jayodagraṃ parirabdhuṃ samutsukā /</l>\n<l>Rājyaśrīs samayālābhāc cintākulam avartata // JRt_690 //</l>\n</lg>\n\n<lg>\n<l>snehād vidagdhabhāvāc ca prajārāgabharād api /</l>\n<l>adhikārabharaṃ rājā yuvarāje samarpipat // JRt_691 //</l>\n</lg>\n\n<lg>\n<l>Merakaṃsārasañjñasya Turuṣkasyātha durmateḥ /</l>\n<l>dvipasyeva madāndhasya dviṣṭo 'bhūt tadguṇāṅkuśaḥ // JRt_692 //</l>\n</lg>\n\n<lg>\n<l>suciraṃ malinai rājño mānasaṃ vāridair iva /</l>\n<l>paiśunyavarṣibhir netuṃ mālinyaṃ na sma śakyate // JRt_693 //</l>\n</lg>\n\n<lg>\n<l>bhakte dakṣe 'nuje snigdho bhūbhṛd āśritavatsalaḥ /</l>\n<l>atipreraṇayā teṣāṃ rājye 'py udvignatām agāt // JRt_694 //</l>\n</lg>\n\n<lg>\n<l>yuvarājaṃ sevakāṃś ca rakṣituṃ svān mahīpatiḥ /</l>\n<l>tīrthānusaraṇākāṅkṣī tam ity evam avocata // JRt_695 //</l>\n</lg>\n\n<lg>\n<l>'anarthitarpaṇaṃ vittaṃ cittam adhyānadarpaṇam /</l>\n<l>atīrthasarpaṇaṃ dehaṃ paryante śocyatāṃ vrajet // JRt_696 //</l>\n</lg>\n\n<lg>\n<l>diggajeṣv iva yuṣmāsu bhūbhāraṃ nyastavān aham /</l>\n<l>Puruṣottamasevāyai yate Śeṣa ivāparaḥ' // JRt_697 //</l>\n</lg>\n\n<lg>\n<l>Śāhikhānārṇavaḫ premamandarāndolitas tataḥ /</l>\n<l>vāṇīṃ sudhākarakalām īśvarāya navām adāt // JRt_698 //</l>\n</lg>\n\n<lg>\n<l>'astu sandehasandohād dūre tīrthakadarthanā /</l>\n<l>dvāraṃ yaśassukṛtayoḫ prajāpālanam astu vaḥ // JRt_699 //</l>\n</lg>\n\n<lg>\n<l>cirasya pālitāṃ pitryāṃ hitvā niśśaraṇāṃ mahīm /</l>\n<l>nairghṛṇyenaiva śūras tvam aśaktyaivāṅkyase 'khilaiḥ // JRt_700 //</l>\n</lg>\n\n<lg>\n<l>devasya yadi tīrthārtham utkaṇṭhā vartatetarām /</l>\n<l>ārādhakānām asmākaṃ kim anyat kāryam ucyatām' // JRt_701 //</l>\n</lg>\n\n<lg>\n<l>vyaktam ity uktavaty eva yuvarāje nareśvaraḥ /</l>\n<l>īṣatsmitarucā cāruṃ punar vācam avocata // JRt_702 //</l>\n</lg>\n\n<lg>\n<l>'prajānupālanāt puṇyaṃ kevalāt kiyad arjyate /</l>\n<l>rasāyanānām agryaṃ yad anekarasacarvaṇam // JRt_703 //</l>\n</lg>\n\n<lg>\n<l>dehāt pṛthaṅ nivasato madbhujasyeva te vata /</l>\n<l>dṛṣṭvā parākramaṃ śaṅkā madaśaktau kathaṃ bhavet // JRt_704 //</l>\n</lg>\n\n<lg>\n<l>etāvad api vākyaṃ me yadi naivānutiṣṭhasi /</l>\n<l>tvayi saṅkalpitāś śeṣās tad āśās santu dūrataḥ' // JRt_705 //</l>\n</lg>\n\n<lg>\n<l>nirbandheneti jalpan sa tīrthārthaṃ dharaṇīpatiḥ /</l>\n<l>yuvarājaṃ haṭhād rājyabhāram agrāhayac cirāt // JRt_706 //</l>\n</lg>\n\n<p><hi rend='bold'>23a) Sulṭān Zayn al-‘Ābidīn (LS 4494-4495)</hi></p>\n\n<lg>\n<l>'śrīJainollābhadīnākhyas suratrāṇo bhavan bhavān /</l>\n<l>ciraṃ rājyaṃ kriyād' evaṃ rājāsyāśiṣam abhyadhāt // JRt_707 //</l>\n</lg>\n\n<lg>\n<l>tīrthadarśanalobhena svadeśān niragān nṛpaḥ /</l>\n<l>na punar yuvarājasya cittāt premārgalāñcitāt // JRt_708 //</l>\n</lg>\n\n<lg>\n<l>kośasārāṇi ratnāni vājiratnāni cārpayan /</l>\n<l>bhrātaraṃ vasatīr dvitrās so 'nvagāt premagauravāt // JRt_709 //</l>\n</lg>\n\n<lg>\n<l>mārge kleśaṃ prayatnena siddhiṃ tīrthaphalālpatām /</l>\n<l>uktvā mārge khalā rājñas tīrthaśraddhām akhaṇḍayan // JRt_710 //</l>\n</lg>\n\n<lg>\n<l>svajāmātus tiraskāraṃ manyamānena māninā /</l>\n<l>Madrendreṇātha bhūpālo haṭhāt tīrthān nivartitaḥ // JRt_711 //</l>\n</lg>\n\n<lg>\n<l>prāptāyāṃ śaradi śreṣṭhadaśāyām iva bhūpatim /</l>\n<l>Madrarājas tam ādāya Kaśmīrān pratyagāt tataḥ // JRt_712 //</l>\n</lg>\n\n<lg>\n<l>bhrātur āgamanāt tuṣṭyā Madrāsāragrahād ruṣā /</l>\n<l>navarājaḫ prasāde ca kāluṣye ca nimagnavān // JRt_713 //</l>\n</lg>\n\n<lg>\n<l><hi rend='blue'>[Ps-JRT 109]</hi></l>\n<l><hi rend='blue'>devasyopadravaṃ kārṣīn mā Madrendracamūr iti /</hi></l>\n<l><hi rend='blue'>iyeṣa Ṭhakkuraṃ rājā taṃ niroddhuṃ visṛṣṭavān // JRt_B.927 //</hi></l>\n</lg>\n\n<p><hi rend='blue'>yuddhaṃ vinānivartinyāṃ senāyāṃ Madrabhūpateḥ /\nājñāṃ vinākṣamo yoddhuṃ vyāvartata sa Ṭhakkuraḥ // JRt_B.928 //</hi></p>\n\n<lg>\n<l>kṣudreṣv atha sa Madreṣu yuvarājo mahāmatiḥ /</l>\n<l>bhrātus snehād ruṣaṃ tyaktvā rājyatyāgaṃ svayaṃ vyadhāt // JRt_714 //</l>\n</lg>\n\n<p><hi rend='bold'>22b) ‛Alī Šāh (LS 4495-4496)</hi></p>\n\n<lg>\n<l>tan nyastaṃ divasāvasānasamaye sūryasya tejo nijaṃ pratyūṣe pratipādayann atiśayaślāghyasvatejā bhavan /</l>\n<l>vahnir yajvakulais tato 'pi divase śraddhānubandhākulais tejovṛddhimuṣā navena haviṣā yajñeṣu santarpyate // JRt_715 //</l>\n</lg>\n\n<lg>\n<l>Ṭhakkurair anvito rājā pavanaẖ kusumair iva /</l>\n<l>Kaśmīrebhyo gatas sarvair deśādhīśair natas tataḥ // JRt_716 //</l>\n</lg>\n\n<lg>\n<l>sukhaṃ tāvad agāhiṣṭa vītanakrāṃ nadīm iva /</l>\n<l>Ṭhakkurair ujjhitāṃ Madracamūẖ Kaśmīramedinīm // JRt_717 //</l>\n</lg>\n\n<lg>\n<l>atha vistīrṇam ākrāntam Āliśāhena bhūbhujā /</l>\n<l>pitryaṃ siṃhāsanaṃ tena na tu sajjanamānasam // JRt_718 //</l>\n</lg>\n\n<lg>\n<l>udyaccheta kathaṃ jaḍadyutir aho dūrollasallāñchano gacched dīptakaro na ced dinakaro lokāntaraṃ svecchayā /</l>\n<l>vīreṇātyavahelayā viracito 'pakṣo jaḍaẖ kātaraḥ sambhāvya svaparākrameṇa vijayaṃ viśvaṃ tṛṇaṃ manyate // JRt_719 //</l>\n</lg>\n\n<lg>\n<l>śākhābhaṅgena sacchāyam udyānaṃ plavagā iva /</l>\n<l>maṇḍalaṃ kṣobhayām āsus Turuṣkā rājasevakāḥ // JRt_720 //</l>\n</lg>\n\n<lg>\n<l>kātarān nāma bhūpālād aniṣpannaniyantraṇaḥ /</l>\n<l>Yavano Merakaṃsāro vyadhān maṇḍalaviplavam // JRt_721 //</l>\n</lg>\n\n<lg>\n<l>akārṣīn malino bhṛṅgas saṅkucantīr ivābjinīḥ /</l>\n<l>pauranārīr anāryas sa haṭhasambhogadūṣitāḥ // JRt_722 //</l>\n</lg>\n\n<lg>\n<l>mahākarair madenāndhaiḫ paṅkasaṅkulatāṃ bhajat /</l>\n<l>akṣobhi maṇḍalaṃ svacchais saro marugajair iva // JRt_723 //</l>\n</lg>\n\n<lg>\n<l>mantrimantrair avāryāṇāṃ divase 'py anivartinām /</l>\n<l>rakṣasām eva Kaśmīrās tadā hastavaśaṃ gatāḥ // JRt_724 //</l>\n</lg>\n\n<lg>\n<l>arājakaṃ varaṃ rājyaṃ na svāmī tādṛśaḫ punaḥ /</l>\n<l>abhūṣaṇau varaṃ karṇau na punar lohakuṇḍalam // JRt_725 //</l>\n</lg>\n\n<p><hi rend='blue'>[Ps-JRT 110]\nhimād agnis tamas sūryāc chilā vyomnas tadāpatat /\nyat pālako 'pi bhūpālas sarvalokakṣayo 'bhavat // JRt_B.941 //</hi></p>\n\n<lg>\n<l>sadma tuṅgaṃ varo vājī svacchaṃ vāso maṇir mahān /</l>\n<l>svīkṛtaṃ Yavanais tat tad yad yac chobhāvahaṃ prabhoḥ // JRt_726 //</l>\n</lg>\n\n<lg>\n<l>akārṣīt pañcaṣān māsān rājyaṃ sa jaḍanāyakaḥ /</l>\n<l>prajāpāpavipākena na punas svena karmaṇā // JRt_727 //</l>\n</lg>\n\n<lg>\n<l>mālinyaṃ sumanaḫprathāḫ prathayate dainyaṃ nidhatte dṛśaḥ sūryālokatiraskṛtaṃ ca kurute saṃhāram āśā nayan /</l>\n<l>unnidraẖ kam upadravaṃ na tarasā kurvīta dhūmodgamo noddyotetatarāṃ śikhī yadi mahājvālākalāpākulaḥ // JRt_728 //</l>\n</lg>\n\n<lg>\n<l>śrīSekandaradattasya rājyasya ṛṇam ātmanaḥ /</l>\n<l>nivārayitukāmena svalakṣmīphalakāṅkṣiṇā // JRt_729 //</l>\n</lg>\n\n<lg>\n<l>Madrendradveṣapūrṇena Khuẖkhurasvāminā tataḥ /</l>\n<l>navarājo 'rthito dūtair nijadeśāgamaṃ prati // JRt_730 //</l>\n</lg>\n\n<lg>\n<l>nakro na cej jalanidher bahir abhyupeyāt kākas tyajen na varapādapam unnataṃ cet /</l>\n<l>ākhur na ced gahanagartaguhāṃ vimuñced dhantavyatāṃ katham avāpnuyur eva tat te // JRt_731 //</l>\n</lg>\n\n<lg>\n<l>'āśrayo yuvarājasya maddviṣo dīyate 'munā' /</l>\n<l>Jasrathaṃ prati bhūpālaẖ krodhād ity abhyaṣeṇayat // JRt_732 //</l>\n</lg>\n\n<lg>\n<l>Mlecchacchāditamāhātmyair udvignais sacivair nijaiḥ /</l>\n<l>aniṣiddhodyamamatir dūtair ubhayavetanaiḥ // JRt_733 //</l>\n</lg>\n\n<lg>\n<l>yuktyopodvalitaśraddhas tathā dvairājyajīvibhiḥ /</l>\n<l>navarājodayaṃ lekhamukhena prāpayiṣṇubhiḥ // JRt_734 //</l>\n</lg>\n\n<lg>\n<l>prasādalobhād Yavanair atimātrakṛtastutiḥ /</l>\n<l>navarājajayodrekaśravaṇabhraṣṭasāhasaiḥ // JRt_735 //</l>\n</lg>\n\n<lg>\n<l>svasainyair dainyacakitair nindyamānodyamo nṛpaḥ /</l>\n<l>Mallekaṃ Jasrathaṃ jetuṃ prasthānam akarot tataḥ // JRt_736 //</l>\n</lg>\n\n<lg>\n<l>abhyamitrīṇatāṃ tasya Kaśmīrendrasya gacchataḥ /</l>\n<l>āsīn mitrasya sāmmukhyaṃ na mitrāṇāṃ mahībhujām // JRt_737 //</l>\n</lg>\n\n<lg>\n<l><hi rend='blue'>[Ps-JRT 111]</hi></l>\n<l><hi rend='blue'>svasyātyaunnatyam ālakṣya śaṅkamāno 'tha pātakam /</hi></l>\n<l><hi rend='blue'>Khujyākādas samaṃ mantram amantrayata mantribhiḥ // JRt_B.954 //</hi></l>\n</lg>\n\n<lg>\n<l><hi rend='blue'>'mantravikramamukhyāni lakṣaṇāni kva bhūbhujām /</hi></l>\n<l><hi rend='blue'>ayaṃ bāliśabhāvasya bhājanaṃ kva janādhipaḥ // JRt_B.955 //</hi></l>\n</lg>\n\n<lg>\n<l><hi rend='blue'>asmābhir nihitāś cāsminn upadeśā hitā api /</hi></l>\n<l><hi rend='blue'>pratīpaṃ yānti śaśinaḫ paṅkaje kiraṇā iva // JRt_B.956 //</hi></l>\n</lg>\n\n<lg>\n<l><hi rend='blue'>prāg eva yuvarājo 'bhūd ajayyo 'sahyasāhasaḥ /</hi></l>\n<l><hi rend='blue'>viśeṣeṇādya Madreśadveṣāj Jasrathamānitaḥ // JRt_B.957 //</hi></l>\n</lg>\n\n<lg>\n<l><hi rend='blue'>rājyāśrayeṣu nāsmāsu viśvāsī nūtano nṛpaḥ /</hi></l>\n<l><hi rend='blue'>hāralubdhasya dāmnas tu hāro na maṇibhṛtphaṇī // JRt_B.958 //</hi></l>\n</lg>\n\n<lg>\n<l><hi rend='blue'>tasmād asmābhir ete na yuvarājo vijīyate /</hi></l>\n<l><hi rend='blue'>yogyāḫ prāhuṇakenaiva gṛhe ghnanti bhujaṅgamam // JRt_B.959 //</hi></l>\n</lg>\n\n<lg>\n<l><hi rend='blue'>jīyamāne narendre na yuvarāje niraṅkuśāḥ /</hi></l>\n<l><hi rend='blue'>āyāntu maṇḍalaṃ sarve sādhayāmaś cikīrṣitam' // JRt_B.960 //</hi></l>\n</lg>\n\n<p><hi rend='blue'>iti sammantrya mantrī sa yuvarājābhiyojane /\nsodyamasya narendrasya hetukartṛdaśām agāt // JRt_B.961 //</hi></p>\n\n<lg>\n<l>yatra yatrāgaman Mlecchakaṭakas sa madotkaṭaḥ /</l>\n<l>tatra tatra rajovyājāt tamo mūrtam adṛśyata // JRt_738 //</l>\n</lg>\n\n<lg>\n<l>pālanīyeṣu deśeṣu Rājapuryādiṣūddhataḥ /</l>\n<l>paradeśeṣv ivākārṣīt sa luṇṭhanaparābhavam // JRt_739 //</l>\n</lg>\n\n<lg>\n<l>prāpte 'tha Mudgaravyālanāma sthānaṃ mahīpatau /</l>\n<l>sandeśam ity amandaujāḫ prāhiṇon Madrabhūpatiḥ // JRt_740 //</l>\n</lg>\n\n<lg>\n<l>'pattilokas sasampattir vājino vegarājinaḥ /</l>\n<l>bhaṭā raṇodbhaṭās santi kaṭake tava yady api // JRt_741 //</l>\n</lg>\n\n<lg>\n<l>tathāpi cchalabandheṣu prasiddheṣu mahītale /</l>\n<l>yūyaṃ Khuẖkhurayuddheṣu naiva nāma pragalbhatha // JRt_742 //</l>\n</lg>\n\n<lg>\n<l>vayam eva tu jānīmaẖ Khuẖkhurāṇāṃ raṇacchalam /</l>\n<l>ahir eva bhujaṅgasya padaṃ jānāti netaraḥ // JRt_743 //</l>\n</lg>\n\n<lg>\n<l>ato yāvad vayaṃ prāptās tvatsevāvidhisiddhaye /</l>\n<l>bhavadbhis tāvad atraiva sthātavyaṃ parvatopari' // JRt_744 //</l>\n</lg>\n\n<lg>\n<l>Madreśasya sa sandeśo mandair Yavanapuṅgavaiḥ /</l>\n<l>svayaśolabdhaye jñāto madasammūḍhadṛṣṭibhiḥ // JRt_745 //</l>\n</lg>\n\n<lg>\n<l>rājñi mūḍhe 'varūḍhe 'tha mānād iva mahīdharāt /</l>\n<l>dhvajair vāyucalair yātaṃ Khuẖkhureśabalād bhiyā // JRt_746 //</l>\n</lg>\n\n<lg>\n<l>dhāvadaśvabalakṣodāt tanīyasi mahītale /</l>\n<l>harṣabhīrasasambhede majjati sma Phaṇīśvaraḥ // JRt_747 //</l>\n</lg>\n\n<lg>\n<l>aśvakṣuṇṇe 'srasaṃsikte bhūtale 'sikuśāñcite /</l>\n<l>vīrāḫ prāṇān pratāpāgnau tatrājuhuvur āhave // JRt_748 //</l>\n</lg>\n\n<lg>\n<l>Āliśāhas tato rājā Sindhau pravahaṇaṃ yathā /</l>\n<l>abhāgyadurmarudvegād abhajyata raṇārṇave // JRt_749 //</l>\n</lg>\n\n<p><hi rend='bold'>23b) Sulṭān Zayn al-‘Ābidīn (LS 4496-4546)</hi></p>\n\n<lg>\n<l>viśvāndhaṅkaraṇāndhakāranikaragrastasya sūryodayaṃ hemante himamārutair hatadhṛteḫ puṣpākarābhyāgamam /</l>\n<l>duṣṭakṣmāpatitarjitasya jagato nirdoṣaleśaṃ prabhuṃ lokeśo janayan vyanakti nitarāṃ kāruṇyam atyujjvalam // JRt_750 //</l>\n</lg>\n\n<lg>\n<l>śrīJainollābhadīno 'tha Kaśmīrān apakalmaṣaḥ /</l>\n<l>anukūlo vidhāteva prāviśad vijayorjitaḥ // JRt_751 //</l>\n</lg>\n\n<lg>\n<l>satāṃ stutyā diśāṃ bheryā mukhāni dhvanayann ayam /</l>\n<l>paurāṇāṃ prāṅ manaḫ paścād rājadhānīṃ nṛpo 'viśat // JRt_752 //</l>\n</lg>\n\n<lg>\n<l>dhīnairmalyaṃ janasyāho jātaṃ rājño 'bhiṣekataḥ /</l>\n<l>pratāpo vairiṇāṃ śāntas tasmiṃś chatrāṇi bibhrati // JRt_753 //</l>\n</lg>\n\n<lg>\n<l>tannītiḫ pūrvarājeṣu kuṇṭhotkaṇṭhāḫ prajā vyadhāt /</l>\n<l>guṇātiśāyanī yā ca śarkarekṣuraseṣv iva // JRt_754 //</l>\n</lg>\n\n<lg>\n<l>pūrvarājavyavasthās sa vinaṣṭā navayann abhūt /</l>\n<l>śiśiropahatā vallīr vasanta iva bhūpatiḥ // JRt_755 //</l>\n</lg>\n\n<lg>\n<l>parasparādhikaṃ śatrūñ jayadbhir durjayān api /</l>\n<l>śastrair mantrā jitās tasya mantraiś śastrāṇi ca prabhoḥ // JRt_756 //</l>\n</lg>\n\n<lg>\n<l>Kāntyāṅgaṃ vadanaṃ Vācā Śriyoraẖ Kṣamayā manaḥ /</l>\n<l>śritaṃ paśyanty agād dūraṃ Kīrtir īrṣyāvaśād iva // JRt_757 //</l>\n</lg>\n\n<lg>\n<l>rājñaẖ Kalidaśāmadhye dharmyā sāmrājyapaddhatiḥ /</l>\n<l>antardaśeva śuśubhe śubhā Kṛtayugasya sā // JRt_758 //</l>\n</lg>\n\n<lg>\n<l>bhoge sakhā naye mantrī vivektā śāstranirṇaye /</l>\n<l>śrīMuhammadakhāno 'bhūt Kaśmīrendrasya sodaraḥ // JRt_759 //</l>\n</lg>\n\n<lg>\n<l>kim anyad rājyam evāsīc chattracāmaravarjitam /</l>\n<l>śrīMuhammadakhānasya Kaśmīrendraprabhāvataḥ // JRt_760 //</l>\n</lg>\n\n<lg>\n<l>vasanta iva kāmasya vayasyo bhūpater abhūt /</l>\n<l>Khuẖkarādhipatis tasya bhṛtyeṣv abhyadhikapriyaḥ // JRt_761 //</l>\n</lg>\n\n<lg>\n<l>durvyavasthāṃ nivāryāyaṃ deśe 'smin Mlecchanāśite /</l>\n<l>iti rājyapariprāptiphalaṃ yāvad acintayat // JRt_762 //</l>\n</lg>\n\n<lg>\n<l>tāvad drohocitaṃ karma drogdhāro rājavallabhaiḥ /</l>\n<l>apṛṣṭvaiva mahīpālaṃ nītā vītabhayais sphuṭam // JRt_763 //</l>\n</lg>\n\n<lg>\n<l>yaśo diśi śriyaṃ sādhau sukhaṃ lokeṣu ropayan /</l>\n<l>vyadhāt prakramabhaṅgaṃ taṃ yac chatrūn udamūlayat // JRt_764 //</l>\n</lg>\n\n<lg>\n<l>ekāntā tigmatā bhānor mradimā śaśinaḫ punaḥ /</l>\n<l>sa dvau jetum ivāpuṣyat tatsaṃsargamayīṃ śriyam // JRt_765 //</l>\n</lg>\n\n<lg>\n<l>asaṅkhyān atra saṅkṣipte tadguṇān varṇayāmi kim /</l>\n<l>sṛgālānāṃ guhāmadhye kathaṃ hastipatir vaset // JRt_766 //</l>\n</lg>\n\n<lg>\n<l>tasmāc chailendravac citre makure sūryabimbavat /</l>\n<l>nyasyāmi tadguṇākhyānam atra citte trilokavat // JRt_767 //</l>\n</lg>\n\n<lg>\n<l>śītoṣṇayor ivorjādau viṣuve 'harniśor iva /</l>\n<l>tasya māno 'bhavat tulyas sve pare vāpi darśane // JRt_768 //</l>\n</lg>\n\n<lg>\n<l>rājā vaṇig ivātyarthaṃ tulāyāḫ puṭayor iva /</l>\n<l>sāmyabhaṅgaṃ darśanayor nākṣamiṣṭa kathañcana // JRt_769 //</l>\n</lg>\n\n<lg>\n<l>śānte siddhāśrame siṃhair mṛgā iva na pīḍitāḥ /</l>\n<l>Turuṣkaiḫ puṣkalabhayair brāhmaṇāḫ pūrvavat tadā // JRt_770 //</l>\n</lg>\n\n<lg>\n<l>doṣākareṇa Sūhena yeṣāṃ saṅkocitā sthitiḥ /</l>\n<l>vyakāsayat tato bhāsvān guṇinas tān mahīpatiḥ // JRt_771 //</l>\n</lg>\n\n<lg>\n<l>randhrair adhogatiṃ prāptā kulyevoddhṛtya bhūbhṛtā /</l>\n<l>vidyā pravāhitā tena guṇinā guṇarāgiṇā // JRt_772 //</l>\n</lg>\n\n<lg>\n<l>doṣacchedakaro rājā kramād bhiṣag ivānalam /</l>\n<l>Kaśmīreṣu sadācāram apīpalad upakramaiḥ // JRt_773 //</l>\n</lg>\n\n<lg>\n<l>ahaṅkārāgadaṅkāro rājā prakṛtivṛddhaye /</l>\n<l>darśanānāṃ sa dhātūnām ivolbaṇam aśīśamat // JRt_774 //</l>\n</lg>\n\n<lg>\n<l>kāladharmeṇa balinā mātsyanyāyapravartanam /</l>\n<l>aṣṭalokeśatejo'ṃśadhāraṇasyāsya lakṣaṇam // JRt_775 //</l>\n</lg>\n\n<lg>\n<l>sa Sūhabhaṭṭasaṃsparśaduṣṭāyāś śuddhaye bhuvaḥ /</l>\n<l>pratāpāgniṃ dhruvaṃ dīptamahākāśam ajijvalat // JRt_776 //</l>\n</lg>\n\n<lg>\n<l>rājñas sañcinvato mantraprapañcaṃ pañcadhā sthitam /</l>\n<l>jigīṣayeva tasyārivargaḫ pañcatvam āśrayat // JRt_777 //</l>\n</lg>\n\n<lg>\n<l>anityabāhyavidveṣinirjayastutisaṃstavaḥ /</l>\n<l>nityāntassthārisaṃhartus tasya pratyuta garhaṇā // JRt_778 //</l>\n</lg>\n\n<lg>\n<l>śakto 'pi Kāśyapīśakraś śakyān evābhyaṣeṇayat /</l>\n<l>vyomni yātrāṃ karoty arkas satāre na tu soḍupe // JRt_779 //</l>\n</lg>\n\n<lg>\n<l>nājigīṣat sa tejasvī śatrūn vibhavatṛṣṇayā /</l>\n<l>harir māṃsādilobhena hinasti na hi hastinaḥ // JRt_780 //</l>\n</lg>\n\n<lg>\n<l>śaileṣu taddviṣo bhānupratāpādhidavaśramaiḥ /</l>\n<l>prāyaścittīyituṃ pañcatapastvaṃ dhruvam āśrayan // JRt_781 //</l>\n</lg>\n\n<lg>\n<l>prāvartiṣṭa mahīṣṭho 'pi notpathena sa jātucit /</l>\n<l>rākendur na niśārambhaṃ vinā jātv apy udeti yat // JRt_782 //</l>\n</lg>\n\n<lg>\n<l>'garvaṃ pravṛddhā vāstavyā hīnā maiva kṣayaṃ gaman' /</l>\n<l>iti nītividā rājñā tebhyo balir agṛhyata // JRt_783 //</l>\n</lg>\n\n<lg>\n<l>vairikīrtir juhotu svaṃ vikramasya viyogataḥ /</l>\n<l>vatāgnisadṛśe rājñaḫ pratāpe sahitaṃ śriyā // JRt_784 //</l>\n</lg>\n\n<lg>\n<l>Ḍhillīśapīḍitaṃ jātu Jasrathaṃ śaraṇāgatam /</l>\n<l>droṇīguhāsu so 'rakṣat tamo 'drir iva bhāskarāt // JRt_785 //</l>\n</lg>\n\n<lg>\n<l>tasmiñ śāsitari kṣoṇīṃ vinetari durātmanām /</l>\n<l>Jayāpīḍapurasthasya bhūmidevasya kasyacit // JRt_786 //</l>\n</lg>\n\n<lg>\n<l>śaṣpagrāsābhilāṣād vā vidhātur vā niyogataḥ /</l>\n<l>udācitāpy agād dhenur mūrtevāśā svadhābhujām // JRt_787 //</l>\n</lg>\n\n<lg>\n<l>gato Maḍavarājyaṃ sa tīrthasnānāya jātucit /</l>\n<l>svāṃ parijñātasaṅketāṃ gāṃ parijñātavān dvijaḥ // JRt_788 //</l>\n</lg>\n\n<lg>\n<l>saniścayo gṛhaṃ yāntīṃ sāyaṃ tām anugamya gām /</l>\n<l>vivādam akarod veśmasvāminā saha tatra saḥ // JRt_789 //</l>\n</lg>\n\n<lg>\n<l>tau lobhaniścayagrastāv aśāntakalahāv ubhau /</l>\n<l>mahīpālasabhāsthāne vivādaṃ kartum udyatau // JRt_790 //</l>\n</lg>\n\n<lg>\n<l>tayor aśaktayor jetum upapattiṃ parasparam /</l>\n<l>śṛṅgāṭāni parīkṣārthaṃ gor agre vyakiran nṛpaḥ // JRt_791 //</l>\n</lg>\n\n<lg>\n<l>sā bālye grasanābhyāsāc chīghram āghrāya saspṛhā /</l>\n<l>gaur abhuṅkta phalānīva na tu tatsantatiś ciram // JRt_792 //</l>\n</lg>\n\n<lg>\n<l>sabhāyāṃ rājanaipuṇyaṃ stuvatyāṃ kṛtaniścayāt /</l>\n<l>daṇḍyenājigrahad daṇḍaṃ bhāṇḍaṃ rājā dvijanmanā // JRt_793 //</l>\n</lg>\n\n<lg>\n<l>tasya dākṣiṇyadakṣasya prajānāṃ hitahetunā /</l>\n<l>putre mantriṇi mitre vā duṣṭe nālakṣyata kṣamā // JRt_794 //</l>\n</lg>\n\n<lg>\n<l>aparādhaṃ vinā jāyāṃ kṣībo nighnan priyo 'pi san /</l>\n<l>Mereśāyo 'pi Yavano vadhaṃ bhūpena lambhitaḥ // JRt_795 //</l>\n</lg>\n\n<lg>\n<l>śatrupakṣe nikāraṃ sa kṣipan kṣitipurandaraḥ /</l>\n<l>akarod ādaraṃ nityaṃ yogināṃ nayayoginām // JRt_796 //</l>\n</lg>\n\n<lg>\n<l>parākramaś ca nītiś ca tasya teṣāṃ ca bhūbhujām /</l>\n<l>karuṇā ca vivekaś ca yasmin rājani rājati // JRt_797 //</l>\n</lg>\n\n<lg>\n<l>Kāmo viyogivargasya karoty apacitiṃ sadā /</l>\n<l>nirvikāras smaro yogivargasyāpacitiṃ vyadhāt // JRt_798 //</l>\n</lg>\n\n<lg>\n<l>saumyā bhīmā guṇā yasminn avasan navasaṅgamam /</l>\n<l>kvānyatra sāgarād dṛṣṭā viṣāmṛtajalānalāḥ // JRt_799 //</l>\n</lg>\n\n<lg>\n<l>ciraṃ stheyair upātto 'rthipratyarthibhyāṃ dhanagrahaḥ /</l>\n<l>tena dharmapravṛttena sadvṛttena nivāritaḥ // JRt_800 //</l>\n</lg>\n\n<lg>\n<l>kenāpi hetunā pūrvaṃ Laularājadvijanmanā /</l>\n<l>bhūprasthadaśakāt prastho vikrīto lekhyapūrvakam ////</l>\n</lg>\n\n<lg>\n<l>bālānāṃ Nonarājādiputrāṇāṃ tam udīrya saḥ /</l>\n<l>vikrayābde brahmabhūyaṃ Laularājo 'gamat tataḥ // JRt_802 //</l>\n</lg>\n\n<lg>\n<l>Nonarājādyasāmarthyāt prasthagrāhair abhujyata /</l>\n<l>avikrītam api prasthanavakaṃ balibhis tataḥ // JRt_803 //</l>\n</lg>\n\n<p>evaṃ kṛte daśaprasthabhoge tair balibhiś ciram /\nnagabhogāya kapaṭaṃ kṛtaṃ vikrayapattrake /</p>\n\n<lg>\n<l><hi rend='blue'>[Ps-JRT 112]</hi></l>\n<l><hi rend='blue'>vyañjanāgrasthitaikārarūpajñānāya lekhakāḥ /</hi></l>\n<l><hi rend='blue'>rekhāṃ pūrve vyañjanānāṃ paścādbhāge kilālikhan // JRt_B.1029 //</hi></l>\n</lg>\n\n<lg>\n<l><hi rend='blue'>kālāntare liper bhedād upary adyatanāḫ punaḥ /</hi></l>\n<l><hi rend='blue'>vyañjanānāṃ likhanty eva rekhām ekārabodhikām // JRt_B.1030 //</hi></l>\n</lg>\n\n<lg>\n<l><hi rend='blue'>bhūprastham ekaṃ vikrītam iti vikrayapattrake /</hi></l>\n<l><hi rend='blue'>te makārasthitaikārabodhirekhāpade tataḥ // JRt_B.1031 //</hi></l>\n</lg>\n\n<lg>\n<l><hi rend='blue'>bhūprasthagrāhiṇo dhūrtā dakāraṃ samalekhayan /</hi></l>\n<l><hi rend='blue'>makāraṃ te śakāraṃ ca kārayām āsur añjasā // JRt_B.1032 //</hi></l>\n</lg>\n\n<p><hi rend='blue'>bhūprastham ekaṃ vikrītam iti vikrayapattrake / JRt_B.1033ab /</hi></p>\n\n<l>vikrītaṃ prasthadaśakam iti varṇān alekhayan // 804ef //</l>\n\n<lg>\n<l>tasmin rājñi vicārajñe Nonarājasya nandanaḥ /</l>\n<l>balād dhṛtāṃ bhuvaṃ rājasabhāyām aham ākṣipam // JRt_805 //</l>\n</lg>\n\n<lg>\n<l>pratyarthibhir athānītaṃ bhūrjaṃ rājājñayā nṛpaḥ /</l>\n<l>yuktijñas salilasyāntar vācayitvākṣipat tataḥ // JRt_806 //</l>\n</lg>\n\n<lg>\n<l>naṣṭeṣu navavarṇeṣu purāṇeṣu sthireṣv atha /</l>\n<l>bhūprastham ekaṃ vikrītam iti sabhyān avācayat // JRt_807 //</l>\n</lg>\n\n<lg>\n<l>rājā kīrtim ahaṃ bhūmiṃ kūṭakṛd daṇḍam adbhutam /</l>\n<l>prajās sukhaṃ khalā bhītiṃ prāptavantas samaṃ tataḥ // JRt_808 //</l>\n</lg>\n\n<lg>\n<l>indo Rāhubhayaṃ kadāpi kurute kālaẖ kalāḫ pūrayan siñcan sañcinute taḍinnipatanakṣobhaṃ taror vāridaḥ /</l>\n<l>Vedhās satpuruṣasya sarvajagatām āhlādanāyodyamaṃ kurvann āmayadarśanena kurute bhītiprakarṣaṃ kṣaṇam // JRt_809 //</l>\n</lg>\n\n<lg>\n<l>abādhiṣṭatarāṃ kaṣṭo viṣasphoṭaẖ kadācana /</l>\n<l>prakoṣṭhaṃ bhūmipālasya prajānāṃ hṛdayaṃ ca saḥ // JRt_810 //</l>\n</lg>\n\n<lg>\n<l>māghamāsīva puṣpāṇāṃ Mlecchaprāleyabādhayā /</l>\n<l>na lābho viṣavaidyāṇāṃ deśe 'sminn abhavat tadā // JRt_811 //</l>\n</lg>\n\n<lg>\n<l>yajvā Gāruḍaśāstrajñaś Śivabhaṭṭo nṛpānugaiḥ /</l>\n<l>atrānviṣyadbhir āpto 'tha kūpo 'dhvanyair marāv iva // JRt_812 //</l>\n</lg>\n\n<lg>\n<l>cikitsāyāṃ vidagdhas sa Mlecchabhītyā vyalambata /</l>\n<l>sphuliṅgadagdhaḫ puruṣas spṛśaty api maṇiṃ cirāt // JRt_813 //</l>\n</lg>\n\n<lg>\n<l>svayaṃ dattābhayo rājñā prāptas tam udamūlayat /</l>\n<l>Śivabhaṭṭo viṣasphoṭaṃ karīva viṣapādapam // JRt_814 //</l>\n</lg>\n\n<lg>\n<l>tasya kīrtis sukhaṃ rājñaḫ prajānāṃ harṣasantatiḥ /</l>\n<l>prārohaṃs trīṇi visphoṭe tatraikasmin vipāṭite // JRt_815 //</l>\n</lg>\n\n<lg>\n<l>tuṣṭena bhūbhujā dattāṃ yatheṣṭam api sampadam /</l>\n<l>naikṣiṣṭa Śivabhaṭtas sa yatātmeva varāṅganām // JRt_816 //</l>\n</lg>\n\n<lg>\n<l><hi rend='blue'>[Ps-JRT 113]</hi></l>\n<l><hi rend='blue'>uddāhapātakavaśād iva nirghṛṇas san dagdhvā tṛṇaṃ tṛṇakṛśānur upaiti śāntim /</hi></l>\n<l><hi rend='blue'>jātāmbuvāhakaruṇāpraṇayāt tṛṇasya kāntiḫ punaś śataguṇā masṛṇābhirāmā // JRt_B.1046 //</hi></l>\n</lg>\n\n<lg>\n<l><hi rend='blue'>kṣmāṃ santāpayatā gāḍham āṣāḍheneva vāridāḥ /</hi></l>\n<l><hi rend='blue'>Sūhabhaṭṭena saṃśuṣya parābhūtā yayur diśaḥ // JRt_B.1047 //</hi></l>\n</lg>\n\n<lg>\n<l><hi rend='blue'>varṣā marud iva kṣmāpas tadvidyāpratyayotsukaḥ /</hi></l>\n<l><hi rend='blue'>ānāyayat sa tān sarvān paṇḍitān nijamaṇḍalam // JRt_B.1048 //</hi></l>\n</lg>\n\n<lg>\n<l><hi rend='blue'>muktāhāropame deśe vidvadratnāni nāyakaḥ /</hi></l>\n<l><hi rend='blue'>kāntyā vā sudhiyā tatra yathāyogaṃ nyavīviśat // JRt_B.1049 //</hi></l>\n</lg>\n\n<lg>\n<l><hi rend='blue'>rājā saṃropitān arghavṛttidānena paṇḍitān /</hi></l>\n<l><hi rend='blue'>āpyāyayaj jaleneva mālākāro mahīruhān // JRt_B.1050 //</hi></l>\n</lg>\n\n<lg>\n<l><hi rend='blue'>nāśitaṃ Sūhabhaṭṭena yad yat Kaśmīramaṇḍale /</hi></l>\n<l><hi rend='blue'>yojitaṃ Śiryabhaṭṭena rājaprārthanayātha tat // JRt_B.1051 //</hi></l>\n</lg>\n\n<lg>\n<l><hi rend='blue'>pravartya yāgayātrādi nāgānāṃ bhaṭṭaŚiryakaḥ /</hi></l>\n<l><hi rend='blue'>Turuṣkāpahṛtāṃ bhūmiṃ vidagdhebhyo nyadāpayat // JRt_B.1052 //</hi></l>\n</lg>\n\n<lg>\n<l><hi rend='blue'>udaye dāpite tena Hindukānām akhaṇḍite /</hi></l>\n<l><hi rend='blue'>Śiryabhaṭṭāya cukupus sarve Yavanadānavāḥ // JRt_B.1053 //</hi></l>\n</lg>\n\n<lg>\n<l><hi rend='blue'>Mahāpadmaphaṇīndrāmbhassaṃbhede kumbhakena saḥ /</hi></l>\n<l><hi rend='blue'>baddho 'pi dṛtivat sthitvā Yavanendrān vyalakṣayat // JRt_B.1054 //</hi></l>\n</lg>\n\n<lg>\n<l><hi rend='blue'>tāpo yasyāhni śailāñ jvalayati sa ravis sāyam akṣṇāpi gamyaḥ svagrāvṇaś śuṣyato 'hni dravayati na śaśī pūrakas sāyam abdheḥ /</hi></l>\n<l><hi rend='blue'>kāruṇyād eva loke nijamatisakalaṃ svecchayā darśayitvā taṃ tadbhāgyāvasānāt prathamam atha mahāṃs tūrṇam antardadhāti // JRt_B.1055 //</hi></l>\n</lg>\n\n<lg>\n<l><hi rend='blue'>Kalau pātakināṃ puṃsāṃ sparśadarśanavihvalā /</hi></l>\n<l><hi rend='blue'>avaśyaṃ Śāradā devī tadāntardhānam āśrayat // JRt_B.1056 //</hi></l>\n</lg>\n\n<lg>\n<l><hi rend='blue'>mukhe svedo bhuje kampaḫ pādasparśe vidāhitā /</hi></l>\n<l><hi rend='blue'>jātu jātv abhavad devyā no tadā hi tathā kvacit // JRt_B.1057 //</hi></l>\n</lg>\n\n<lg>\n<l><hi rend='blue'>drohārjitād dhanād bhāgaṃ prasādena niyuñjati /</hi></l>\n<l><hi rend='blue'>Kaśmīraloke sā devī nānugrahaparā hy abhūt // JRt_B.1058 //</hi></l>\n</lg>\n\n<lg>\n<l><hi rend='blue'>dūrvāmātreṇa tuṣyanti viśuddhena hi devatāḥ /</hi></l>\n<l><hi rend='blue'>prāṇair api na mālinyadūṣitair jātucit punaḥ // JRt_B.1059 //</hi></l>\n</lg>\n\n<lg>\n<l><hi rend='blue'>Kalikāle tu devyās sa prabhāvo 'pi śamaṃ gataḥ /</hi></l>\n<l><hi rend='blue'>jātv ity agān nṛpo devīṃ draṣṭuṃ tadyātrikais saha // JRt_B.1060 //</hi></l>\n</lg>\n\n<lg>\n<l><hi rend='blue'>nadīṃ Madhumatīṃ snānapānābhyāṃ phalayann ayam /</hi></l>\n<l><hi rend='blue'>Śāradākṣetram āsīdat sīdatpariṣadākulam // JRt_B.1061 //</hi></l>\n</lg>\n\n<lg>\n<l><hi rend='blue'>devībhaktābhayodyukto vyaṅktuṃ tacchaktim udyataḥ /</hi></l>\n<l><hi rend='blue'>yuktāyuktavivektā sa tatra rājā nyavikṣata // JRt_B.1062 //</hi></l>\n</lg>\n\n<lg>\n<l><hi rend='blue'>tatrāpi teṣāṃ daurātmyadarśanād vismito nṛpaḥ /</hi></l>\n<l><hi rend='blue'>bhaktihrāsam agād devyāṃ yātrikeṣu ca kopitām // JRt_B.1063 //</hi></l>\n</lg>\n\n<lg>\n<l><hi rend='blue'>'sākṣāt tvaddarśanaṃ devi devānām api durlabham /</hi></l>\n<l><hi rend='blue'>asmābhir nārthanīyaṃ tat Kalikālakalaṅkitaiḥ // JRt_B.1064 //</hi></l>\n</lg>\n\n<lg>\n<l><hi rend='blue'>aśaktānāṃ bhavadrūpaṃ niṣkalaṃ dhyātum arcitum /</hi></l>\n<l><hi rend='blue'>bhaktibhājām anukrośād yat tu rūpaṃ tvam agrahīḥ // JRt_B.1065 //</hi></l>\n</lg>\n\n<lg>\n<l><hi rend='blue'>tavāsyāṃ pratimāyāṃ ced vyapeto naiva sannidhiḥ /</hi></l>\n<l><hi rend='blue'>pavitrayatarām adya svapne tad darśanena mām // JRt_B.1066 //</hi></l>\n</lg>\n\n<lg>\n<l><hi rend='blue'>asmābhiś ca tatas sā tvaṃ yathāśakti niṣevyase /</hi></l>\n<l><hi rend='blue'>mithyābhaktadurātmatvāt tvaṃ ced dūram ito gatā // JRt_B.1067 //</hi></l>\n</lg>\n\n<lg>\n<l><hi rend='blue'>kimarthaṃ pratimā tarhi garhitā Hinduvairibhiḥ' /</hi></l>\n<l><hi rend='blue'>vijñapyeti sa saptamyāṃ bhādre rājā jitendriyaḥ // JRt_B.1068 //</hi></l>\n</lg>\n\n<lg>\n<l><hi rend='blue'>aśeta Śāradākṣetraprāsādasthaṇḍilopari /</hi></l>\n<l><hi rend='blue'>darśitaṃ na yadā svapne kiñcit sannidhisūcakam // JRt_B.1069 //</hi></l>\n</lg>\n\n<lg>\n<l><hi rend='blue'>rājñāṣṭānavatau varṣe svāṃ mūrtiṃ devy acūrṇayat /</hi></l>\n<l><hi rend='blue'>nāsyādād darśanaṃ devī Mlecchasaṃsargato dhruvam /</hi></l>\n<l><hi rend='blue'>svāmī bhṛtyāparādhena garhaṇīya iti sthitiḥ // JRt_B.1070 //</hi></l>\n</lg>\n\n<lg>\n<l><hi rend='blue'>devīdarśanavicchedi tasya nāsīd dhi kiñcana /</hi></l>\n<l><hi rend='blue'>dayā satyaṃ vivekaś ca tam evāśrayate tadā // JRt_B.1071 //</hi></l>\n</lg>\n\n<lg>\n<l><hi rend='blue'>vyāvṛtya Yavanānāṃ sa vanānām iva vāridaḥ /</hi></l>\n<l><hi rend='blue'>harṣotkarṣavaśo 'kārṣīn mahat kanakavarṣaṇam // JRt_B.1072 //</hi></l>\n</lg>\n\n<lg>\n<l><hi rend='blue'>yatra daṇḍyā na daṇḍyante durbalās taskaraṃ vinā /</hi></l>\n<l><hi rend='blue'>bhūpateḫ prāḍvivākatvaṃ sa prāpad bhaṭṭaŚiryakaḥ // JRt_B.1073 //</hi></l>\n</lg>\n\n<lg>\n<l><hi rend='blue'>pratijānaṃs tadā kośadhanasaṃbhavane 'sati /</hi></l>\n<l><hi rend='blue'>svagalacchedanaṃ bhaṭṭo mithyāvaktuś ca viplavam // JRt_B.1074 //</hi></l>\n</lg>\n\n<lg>\n<l><hi rend='blue'>śākhābhaṅgasamudbhūtaśabdavyāptacaturdiśām /</hi></l>\n<l><hi rend='blue'>samudīrayatāṃ nūnam abrāhmaṇyaṃ pade pade // JRt_B.1075 //</hi></l>\n</lg>\n\n<p><hi rend='blue'>drumāṇāṃ phalanamrāṇāṃ janānāṃ namatāṃ guṇaiḥ /\nchedād rakṣām akārṣīt sa jiṣṇur indhanahetunā // JRt_B.1076 //</hi></p>\n\n<lg>\n<l>– – – – – – – – trayadaṇḍaṃ nivārya saḥ /</l>\n<l>dvijānāṃ jātirakṣārthaṃ raupyamāṣam akalpayat // JRt_817 //</l>\n</lg>\n\n<lg>\n<l><hi rend='blue'>[Ps-JRT 115]</hi></l>\n<l><hi rend='blue'>māṃsādilobhān nighnatsu maṇḍaleṣu viṣeṇa gāḥ /</hi></l>\n<l><hi rend='blue'>gomāṃsakuṇḍīr grāhyādivāraṇāt sa nyavārayat // JRt_B.1079 //</hi></l>\n</lg>\n\n<lg>\n<l><hi rend='blue'>patyau mṛte 'nyaṃ gacchantyā vihitaṃ bhartṛgotrajaiḥ /</hi></l>\n<l><hi rend='blue'>sa mahāmatimāñ śūdryā viplavaṃ vinyavārayat // JRt_B.1080 //</hi></l>\n</lg>\n\n<lg>\n<l><hi rend='blue'>nyavārayat sa putrīṇām aurdhvadaihikaviplavam /</hi></l>\n<l><hi rend='blue'>aputrasya vipannasya lubdhais tadgotrajaiẖ kṛtam // JRt_B.1081 //</hi></l>\n</lg>\n\n<lg>\n<l><hi rend='blue'>śiśūnāṃ śāstrapāṭhādi Sūhabhaṭṭena nāśitam /</hi></l>\n<l><hi rend='blue'>vṛttidānena viduṣāṃ vidyāvān ānayat punaḥ // JRt_B.1082 //</hi></l>\n</lg>\n\n<lg>\n<l><hi rend='blue'>vidhitsus svam abhijñānaṃ dvijadehe mahīpatiḥ /</hi></l>\n<l><hi rend='blue'>vyadhatta tilakavyājād vibhāgaṃ satyadharmayoḥ // JRt_B.1083 //</hi></l>\n</lg>\n\n<lg>\n<l><hi rend='blue'>grāmāṇāṃ prathame varṣe saṅkrāntaṃ kārakāturaiḥ /</hi></l>\n<l><hi rend='blue'>pattalāghoṣadeśeṣu lotradaṇḍaṃ nyavārayat // JRt_B.1084 //</hi></l>\n</lg>\n\n<lg>\n<l><hi rend='blue'>nivārya śākaṭatulāmānakūṭaṃ cirasthitam /</hi></l>\n<l><hi rend='blue'>arghavyavasthā vastūnāṃ pratimās samakārayat // JRt_B.1085 //</hi></l>\n</lg>\n\n<lg>\n<l><hi rend='blue'>bahirdeśāgatārthānāṃ deśakālādyapekṣayā /</hi></l>\n<l><hi rend='blue'>vyavasthāpyārgham utpiñjam acchinad dinamoṣaṇam // JRt_B.1086 //</hi></l>\n</lg>\n\n<lg>\n<l><hi rend='blue'>vidagdhaś Śiryabhaṭṭo 'pi notkocaphalam ādita /</hi></l>\n<l><hi rend='blue'>avināśi punar dharmaphalaṃ varṣopakārataḥ // JRt_B.1087 //</hi></l>\n</lg>\n\n<lg>\n<l><hi rend='blue'>dehasthaivārthināṃ jñānarasavijñānakāṅkṣiṇām /</hi></l>\n<l><hi rend='blue'>tadecchāsiddhir abhavad rājñaḫ puṇyaphalād drutam // JRt_B.1088 //</hi></l>\n</lg>\n\n<lg>\n<l><hi rend='blue'>mahāśrīŚiryabhaṭṭasya mukhād rājā nyavārayat /</hi></l>\n<l><hi rend='blue'>dharmaprakāśanāmānaṃ rājakāṅgaṭikaṃ prabhuḥ // JRt_B.1089 //</hi></l>\n</lg>\n\n<lg>\n<l><hi rend='blue'>dūraṃ nivārayām āsa nirdhāraṇapadāṅkitam /</hi></l>\n<l><hi rend='blue'>bhāvināṃ bhūmipālānāṃ durvyavasthāpathārgalam // JRt_B.1090 //</hi></l>\n</lg>\n\n<p><hi rend='blue'>asthāpayat sa dharmasthas sadvṛttaṃ pratipattanam / JRt_B.1091ab /</hi></p>\n\n<lg>\n<l>sthāpito grāmasīmāyāṃ grāmebhyaḫ prāpito dhanam /</l>\n<l>araṇye 'raṇyanāthebhyaḫ pānthas tena mahībhujā // JRt_818 //</l>\n</lg>\n\n<lg>\n<l>hāsāś śmaśānadevīnāṃ Sūhabhaṭṭaṃ pratīva tam /</l>\n<l>pratisthānaṃ vimānāni pretānām adyutaṃs tadā // JRt_819 //</l>\n</lg>\n\n<lg>\n<l>Mlecchair upadrutāṃ kṣoṇīm akṣīṇakaruṇo nṛpaḥ /</l>\n<l>udahārṣīt kramād evaṃ Dānavair iva Keśavaḥ // JRt_820 //</l>\n</lg>\n\n<lg>\n<l>ucchṛṅgān sa nayan bhaṅgaṃ nimnān āpūrayan nṛpaḥ /</l>\n<l>svakīrtibījavāpārtham anudghātāṃ mahīṃ vyadhāt // JRt_821 //</l>\n</lg>\n\n<lg>\n<l>bhūpateḫ paradāreṣu niṣkautukamayaṃ vratam /</l>\n<l>abhajyata paraṃ tasya paraŚrīparirambhaṇe // JRt_822 //</l>\n</lg>\n\n<lg>\n<l>samyagdaśabalenātha sarvajñena mahībhujā /</l>\n<l>saugatas Tilakācāryo mahattamapade kṛtaḥ // JRt_823 //</l>\n</lg>\n\n<lg>\n<l>saŚivabhaṭṭas Tilakas sa Siṃhagaṇanāpatiḥ /</l>\n<l>sopanāny abhavaṃs te ca padārohe dvijanmanām // JRt_824 //</l>\n</lg>\n\n<lg>\n<l>medinyākhaṇḍalasyāsīt pikasyeva rasaśriyā /</l>\n<l>akhaṇḍaṃ rasapāṇḍityaṃ brahmakuṇḍalasevayā // JRt_825 //</l>\n</lg>\n\n<lg>\n<l>Karpūrabhaṭṭo yaś śrīmān prāṇirakṣo mahībhujaḥ /</l>\n<l>guṇināṃ śaraṇaṃ cakre svaguṇais surabhiṃ sabhām // JRt_826 //</l>\n</lg>\n\n<lg>\n<l>pūrvābdagrahasañcārād uttarābdagrahasthitim /</l>\n<l>Ruyyabhaṭṭo vidann āsīd vinaiva gaṇitaśramam // JRt_827 //</l>\n</lg>\n\n<lg>\n<l>śrīRāmānandapādānāṃ Bhāṣyavyākhyākṣaṇekṣaṇe /</l>\n<l>vīkṣate Śāradā kṣoṇīm eva sambhrāntamānasā // JRt_828 //</l>\n</lg>\n\n<lg>\n<l>GāndhāraSindhuMadrādibhūbhujas tasya bhūbhujaḥ /</l>\n<l>grāmyā ivābhavann ājñākāriṇo jitavairiṇaḥ // JRt_829 //</l>\n</lg>\n\n<lg>\n<l>yuddhe jitaṃ tato baddhaṃ Khuẖkhurendreṇa bhūpatiḥ /</l>\n<l>Māladevaṃ Madrarājam ājñayā niramocayat // JRt_830 //</l>\n</lg>\n\n<p>rājā Rājapurīrājaṃ nayajñas svapadātibhiḥ /\n<l rend='red'>kṣaṇād bhrūbhaṅgamātreṇa Raṇasūham aloṭhayat // JRt_831 //</l></p>\n\n<lg>\n<l>Udabhāṇḍapurādhīśaṃ Sindhurājopabṛṃhitam /</l>\n<l>sa kandukam ivotthāpya muhur muhur apātayat // JRt_832 //</l>\n</lg>\n\n<lg>\n<l>Bhoṭṭabhūmau mahīndreṇa Goggadeśe kadācana /</l>\n<l>bāṇā Gaurakharāsreṇa guṇair lokāś ca rañjitāḥ // JRt_833 //</l>\n</lg>\n\n<lg>\n<l>samijjite Śayādeśe krūrādeśo mahīpatiḥ /</l>\n<l>suvarṇaBuddhapratimāṃ Yavanebhyo rarakṣa saḥ // JRt_834 //</l>\n</lg>\n\n<lg>\n<l>kaṣākaraṃ kaṣaṃs tasya nikaṣo Bhauṭṭatejasām /</l>\n<l>aprakāśāṃ pratāpo 'tha Malūtanagarīṃ vyadhāt // JRt_835 //</l>\n</lg>\n\n<lg>\n<l>kevalaṃ hṛdayaṃ śūnyaṃ Bhauṭṭānāṃ nābhavat tadā /</l>\n<l>bhūmipālabhayāveśāt kośo 'pi cirasañcitaḥ // JRt_836 //</l>\n</lg>\n\n<lg>\n<l>prakṛtīnāṃ dadad rājā śeṣopyāyau yathocitam /</l>\n<l>pratyavekṣām akārṣīt sa śālinām iva kārṣakaḥ // JRt_837 //</l>\n</lg>\n\n<lg>\n<l>nāsahiṣṭeva taccāpaṃ tulāṃ ŚārṅgaPinākayoḥ /</l>\n<l>dūrakāryārthasādhinyā dhanuṣmattā bhruvaḫ punaḥ // JRt_838 //</l>\n</lg>\n\n<lg>\n<l>astaṃ yas tamasāṃ kulāni balato netuṃ sadā vāñchati kṣīṇaṃ taṃ vasunābhipūrya śaśinaṃ saṃvardhayaty añjasā /</l>\n<l>Kāśyapyām avakāśamātraghaṭanāṃ śākhāmukhai rundhato vṛkṣān vṛṣṭibharaiś ca yo 'sya katamo bhānos tulām arhati // JRt_839 //</l>\n</lg>\n\n<lg>\n<l>Laddarājasutaṃ rājā Nosrataṃ yam avardhayat /</l>\n<l>ahṛtadraviṇaṃ taṃ 'sa drohī'ti niravāsayat // JRt_840 //</l>\n</lg>\n\n<lg>\n<l>Makkadeśāgato jātu pustakāḍambaraṃ vahan /</l>\n<l>Sadaulanāmā Yavano rājendraṃ tam upāgamat // JRt_841 //</l>\n</lg>\n\n<lg>\n<l>guṇān vikatthamānaṃ taṃ guṇirāgī nareśvaraḥ /</l>\n<l>upāgacchat pratidinaṃ darśanāyetaro yathā // JRt_842 //</l>\n</lg>\n\n<lg>\n<l>sa tasya paṭahasyeva rājāpaśyat kramād asau /</l>\n<l>antassāravihīnatvaṃ parīkṣāyāṃ vicakṣaṇaḥ // JRt_843 //</l>\n</lg>\n\n<lg>\n<l>Mlecchamaskariṇi kṣoṇiprāṇeśo nirguṇe 'pi saḥ /</l>\n<l>premāṇaṃ nāmucat putre piteva karuṇārṇavaḥ // JRt_844 //</l>\n</lg>\n\n<lg>\n<l>pradoṣasyeva tamasāṃ durghanasyeva vidyutām /</l>\n<l>doṣāṇāṃ bahutā tasya prajās samudavejayat // JRt_845 //</l>\n</lg>\n\n<lg>\n<l>tasminn avasare kaścid yogirājo jitendriyaḥ /</l>\n<l>nyavikṣatonnate stambhe yogābhyāsasya siddhaye // JRt_846 //</l>\n</lg>\n\n<lg>\n<l>stambhopari navāhāni nirāhāram apaśyataḥ /</l>\n<l>tasyāśiṣaiva mahiṣī rājñaḫ putram ajījanat // JRt_847 //</l>\n</lg>\n\n<lg>\n<l>tapasyatas tathā tasya tatra tan navamaṃ dinam /</l>\n<l>rājñas tv anavamaṃ putrajanmakālamahotsavaḥ // JRt_848 //</l>\n</lg>\n\n<lg>\n<l><hi rend='blue'>[Ps-JRT 116]</hi></l>\n<l><hi rend='blue'>hemantānte patati tuhinaṃ phālguṇe valgu valgad dīpasyāpi sphurati sutarāṃ śāntikāle 'tidāhaḥ /</hi></l>\n<l><hi rend='blue'>śaityodreko vahati vahati grīṣmakāle tuṣāraṃ vastu prāyaḫ prathayati nijaṃ dharmam āyāti nāśe // JRt_B.1122 //</hi></l>\n</lg>\n\n<lg>\n<l><hi rend='blue'>tapaẖkavacam aspṛṣṭvā tam adho mārgaṇair gatam /</hi></l>\n<l><hi rend='blue'>prahartur iva nirdeṣṭuṃ bhaviṣyantīṃ tathā gatim // JRt_B.1123 //</hi></l>\n</lg>\n\n<lg>\n<l><hi rend='blue'>rājamānyaṃ tam ālokya kupyantaṃ śāntamānasaḥ /</hi></l>\n<l><hi rend='blue'>nirṇayād acalad varṇī nayān na tu bhayodayāt // JRt_B.1124 //</hi></l>\n</lg>\n\n<lg>\n<l><hi rend='blue'>sa stambhān na mahādhairyād avārohan mahāmanāḥ /</hi></l>\n<l><hi rend='blue'>naivārohaj jagaddṛṣṭiṃ sadyo dyām api yogavit // JRt_B.1125 //</hi></l>\n</lg>\n\n<p><hi rend='blue'>'atithiṃ yogapathikaṃ mā vadhīr mām' iti bruvan /\nMlecchamaskariṇā varṇī khaḍgaghātair acūrṇyata // JRt_B.1126 //</hi></p>\n\n<lg>\n<l>atyarthadarśanadveṣān madirāmadamohitaḥ /</l>\n<l>sa Mlecchasahito yogirājaṃ tam avadhīc charaiḥ // JRt_849 //</l>\n</lg>\n\n<lg>\n<l>santaptair malinais sthūlair janānāṃ tadvilokanāt /</l>\n<l>bhūtale patitaṃ vāṣpair apavādaiś ca rājani // JRt_850 //</l>\n</lg>\n\n<lg>\n<l>pṛthvīnātho 'tha tac chrutvā śuddhyartham iva magnavān /</l>\n<l>bhīhrīśokakrudhāścaryakṛtyacintārṇaveṣu saḥ // JRt_851 //</l>\n</lg>\n\n<lg>\n<l>prathamodbhūtaputre 'pi tasminn ahni mahībhujā /</l>\n<l>nāsnāyi nābhyavāhāri vyavāhāri na nākathi // JRt_852 //</l>\n</lg>\n\n<lg>\n<l>anyedyur bhūpatiḫ pṛṣṭasmṛtijñagurukovidaḥ /</l>\n<l>hantur daṇḍaṃ vadhaṃ śṛṇvan karuṇāyantrito 'bhavat // JRt_853 //</l>\n</lg>\n\n<lg>\n<l>pratīpaṃ kharam āropya pratihaṭṭaṃ paribhramam /</l>\n<l>naramūtrābhiṣiktasya kūrcasya parikartanam // JRt_854 //</l>\n</lg>\n\n<lg>\n<l>ṣṭhīvanaṃ sarvalokānāṃ pretāntrair bāhubandhanam /</l>\n<l>jīvanmaraṇam ādikṣad daṇḍaṃ tasya kṛśāyateḥ // JRt_855 //</l>\n</lg>\n\n<lg>\n<l>rājani mlānihīnāni diksaugandhyavahāni ca /</l>\n<l>apatan nākapuṣpāṇi paurāśīrvacanāni ca // JRt_856 //</l>\n</lg>\n\n<lg>\n<l>Madrarājaduhitros sa caturas tanayān nṛpaḥ /</l>\n<l>yathā Daśaratho rājā janakān tān ajījanat // JRt_857 //</l>\n</lg>\n\n<lg>\n<l>jyāyān Ādhamakhānas sa Hājyakhānas tathā paraḥ /</l>\n<l>Khāno Jassarathaẖ Khāno Baharāmaś ca sañjñitaḥ // JRt_858 //</l>\n</lg>\n\n<lg>\n<l><hi rend='blue'>[Ps-JRT 117]</hi></l>\n<l><hi rend='blue'>Hindavas Sūhabhaṭṭena balād ye pīḍitā bhṛśam /</hi></l>\n<l><hi rend='blue'>paradeśaṃ gatās te tu bibhrato veṣakalpanām // JRt_B.1137 //</hi></l>\n</lg>\n\n<lg>\n<l><hi rend='blue'>nijācāre ratā nityaṃ tadācāradviṣo hṛdā /</hi></l>\n<l><hi rend='blue'>svam ācāram anuṣṭhātuṃ preritāś ca dvijair balāt // JRt_B.1138 //</hi></l>\n</lg>\n\n<p><hi rend='blue'>dāritās svatrāṇabhayād utkocārpaṇatatparāḥ /\nrakṣitā bhūmipālena tadupadravavāraṇāt // JRt_B.1139 //</hi></p>\n\n<lg>\n<l>Kṣīrārṇavasya mathanāt paratas sudhādiratnāni tāny anupabhoganirarthakāni /</l>\n<l>yo nītavān saphalatāṃ kila pātradānāt stutyas sa Mandaragirir girirājavarge // JRt_859 //</l>\n</lg>\n\n<lg>\n<l>nadīr avaṭapātena bhuvaś cāmbu vināphalāḥ /</l>\n<l>saṃyogāt saphalīkṛtya yaśaś citram ajījanat // JRt_860 //</l>\n</lg>\n\n<lg>\n<l>rājñOtpalapurakṣoṇau kulyāṃ prāpayya vapriṇīm /</l>\n<l>tayor nirarthakatvena dūṣaṇāvinivāritā // JRt_861 //</l>\n</lg>\n\n<lg>\n<l>Nandaśailamarau kulyām avatārya mahīpatiḥ /</l>\n<l>asmārayac Cakradharaṃ sāgarāntar nivāsinam // JRt_862 //</l>\n</lg>\n\n<lg>\n<l>karālambas satāṃ bibhrad akarālaṃ sitaṃ yaśaḥ /</l>\n<l>kulyayākārayad deśaṃ Karālākhyaṃ stuteḫ padam // JRt_863 //</l>\n</lg>\n\n<lg>\n<l>sāgrahārā dvijā yatra sāgrahārāś ca yoṣitaḥ /</l>\n<l>sātha Jainapurī rājñā Karāle niramīyata // JRt_864 //</l>\n</lg>\n\n<lg>\n<l>Avantipurabhūmau ca kāntodantena bhūbhujā /</l>\n<l>kulyāvatāritātulyā śālisampattiśālinī // JRt_865 //</l>\n</lg>\n\n<lg>\n<l>girimārgeṇa Gaṅgāyā Mānasaṃ prāpite jale /</l>\n<l>kiṃ pūtaṃ Mānasenedam amunā kim u Mānasam // JRt_866 //</l>\n</lg>\n\n<lg>\n<l>vyaḍambayat svamūrtiṃ yā Mānasapratibimbitām /</l>\n<l>vidhāya tattaṭe tena nagarī saphalāyitā // JRt_867 //</l>\n</lg>\n\n<lg>\n<l><hi rend='blue'>[Ps-JRT 118]</hi></l>\n<l><hi rend='blue'>śrīSvayasya yam ānetuṃ prajñā na sphuṭam asphurat /</hi></l>\n<l><hi rend='blue'>śrīSekandaraśāho 'pi kuṇṭhotkaṇṭho 'bhavattarām // JRt_B.1149 //</hi></l>\n</lg>\n\n<lg>\n<l><hi rend='blue'>śrīJainollābhadenas tam ānīya Paharaṃ nadam /</hi></l>\n<l><hi rend='blue'>prāsiñcad viṃśatikrośāñ chrīmān Svayapure marum // JRt_B.1150 //</hi></l>\n</lg>\n\n<p><hi rend='blue'>durbhikṣavyāptacittānāṃ viśrāntijananān nṛṇām /\nViśrāntisañjñayā kulyā prasiddhābhūt pade pade // JRt_B.1151 //</hi></p>\n\n<lg>\n<l>śrīmān Suyyapurāt pāreVitastaṃ dharaṇer nṛpaḥ /</l>\n<l>saṃyojya Paharaṃ tāpavyāpadaṃ sa nyavārayat // JRt_868 //</l>\n</lg>\n\n<lg>\n<l>ā Pradyumnagiriprāntād Amareśapurāvadhi /</l>\n<l>maṭhāgrahārahaṭṭāḍhyāṃ sa Jainanagarīṃ vyadhāt // JRt_869 //</l>\n</lg>\n\n<lg>\n<l>svargaṃ jetum ivodasthād unnatair aśmaveśmabhiḥ /</l>\n<l>saṅkrāntā Jainagaṅgāyāṃ phaṇilokasya yāgamat // JRt_870 //</l>\n</lg>\n\n<lg>\n<l>Jainagaṅgāṃ Raṇasvāmiprāsādaṃ prāpitāṃ kṛtī /</l>\n<l>vyasismarat smerayaśā Haripādakutūhalam // JRt_871 //</l>\n</lg>\n\n<lg>\n<l>pāreSuyyapuraṃ Jainagirisañjñāṃ purīṃ vyadhāt /</l>\n<l>Kailāsācalatulyeva prāsādair abhibhūṣitā // JRt_872 //</l>\n</lg>\n\n<lg>\n<l>Siddhakṣetre Sureśvaryāṃ prasiddho vilasadyaśāḥ /</l>\n<l>rājadhānīṃ niṣiddhārir vyadhāt Siddhipurīm asau // JRt_873 //</l>\n</lg>\n\n<lg>\n<l>prāsādaśikhare rājā MārtaṇḍĀmaranāthayoḥ /</l>\n<l>rājadhānyau vyadhāt saudhadhautadūranabhastale // JRt_874 //</l>\n</lg>\n\n<lg>\n<l>subhikṣaṃ Suyyarājena pūrvam aṅkuritaṃ kila /</l>\n<l>tataḫ prabhṛty atīteṣu bahuṣv api ca rājasu // JRt_875 //</l>\n</lg>\n\n<lg>\n<l>prajānām alpapuṇyatvān nāvardhata manāg api /</l>\n<l>tapobalāt pallavitaṃ puṣpitaṃ phalitaṃ tathā // JRt_876 //</l>\n</lg>\n\n<lg>\n<l>śrīJainollābhadīnena yugapat tad vyadhīyata /</l>\n<l>tapasām atiśuddhatvāt kim iva jñāpakaṃ param // JRt_877 //</l>\n</lg>\n\n<lg>\n<l>pūrvapuṇyakṣaye rājyāt patanty anye mahīkṣitaḥ /</l>\n<l>tasya janmāntare rājyaprāptyai rājyam abhūt prabhoḥ // JRt_878 //</l>\n</lg>\n\n<lg>\n<l>sa nadīmātṛkāẖ kṛtvā dharaṇīr devamātṛkāḥ /</l>\n<l>agrahārān anu kṣmāpo dvijebhyo yad adāt sadā // JRt_879 //</l>\n</lg>\n\n<lg>\n<l>VarāhakṣetranagaraVijayeśānakādiṣu /</l>\n<l><hi rend='red'>Yavanebhyo 'grahārān sa savihārān svayaṃ dadau // JRt_880 //</hi></l>\n</lg>\n\n<p><hi rend='red'>VijayakṣetraVārāhakṣetraŚūrapurādiṣu /</hi></p>\n\n<l>sattradānena sa trāsam api Gotrabhido vyadhāt // JRt_881 //</l>\n\n<lg>\n<l>bhūmivikrayabhūrjādi kṛtacihnaṃ mahībhujā /</l>\n<l>nihnavaprāgabhāvāya dharmādhikaraṇaṃ kṛtam // JRt_882 //</l>\n</lg>\n\n<lg>\n<l>yo Jayāpīḍadevena prāpto nāgaprasādataḥ /</l>\n<l>sa daṇḍam iva tasyādāt tāmraṃ tāmrākaro giriḥ // JRt_883 //</l>\n</lg>\n\n<lg>\n<l>maṇīn khanibhyaś cālabhyāṃs tadrājye bhūr ajījanat /</l>\n<l>ye Jainamaṇayaẖ khyātāḫ padmarāgamadacchidaḥ // JRt_884 //</l>\n</lg>\n\n<lg>\n<l>saritāṃ saikate nītasikatābhramadaṃ tadā /</l>\n<l>kāñcanaṃ kāñcana cchāyāṃ bibhral lokair acīyata // JRt_885 //</l>\n</lg>\n\n<lg>\n<l>'saritsuvarṇāt ṣaṣṭhāṃśo grāhyo bhāvibhir īśvaraiḥ' /</l>\n<l>tāmrapaṭṭe 'likhad yācñāvākyam evaṃ nareśvaraḥ // JRt_886 //</l>\n</lg>\n\n<lg>\n<l>nagarādhikṛtaẖ Kācaḍāmaro dustare pathi /</l>\n<l>krośamātraṃ vyadhāt setuṃ nagarāntaś śilāmayam // JRt_887 //</l>\n</lg>\n\n<lg>\n<l>nātmaiva setudānena tena paṅkāt samuddhṛtaḥ /</l>\n<l>sakalo 'pi jano madhyenagaraṃ puṇyaśālinā // JRt_888 //</l>\n</lg>\n\n<lg>\n<l>viṣaye viṣaye cakre Śiryabhaṭṭo maṭhān pṛthūn /</l>\n<l>anye 'pi sacivā rājño dharmaśālā bahūr vyadhuḥ // JRt_889 //</l>\n</lg>\n\n<lg>\n<l>padmākarasya mathanāya gajādhirājāv abhyudyatau satatam eva tadambudṛptau /</l>\n<l>tāvat karākari rasād iha cātimattau kṛtvā kṣaṇād agamatāṃ svayam eva nāśam // JRt_890 //</l>\n</lg>\n\n<lg>\n<l>MasodaŚūrau dhātreyau bhūpater ekagotrajau /</l>\n<l>dvau randhrānveṣiṇāv āstām anyo'nyavibhavāsahau // JRt_891 //</l>\n</lg>\n\n<lg>\n<l>rājñā tau vāritakrodhau snehadākṣiṇyaśālinā /</l>\n<l>hatvānyataram utpiñjasajjāv abhavatāṃ ciram // JRt_892 //</l>\n</lg>\n\n<lg>\n<l>kadācid bhūpater agre spṛṣṭaś Śūreṇa vākcharaiḥ /</l>\n<l>Masodaṭhakkuraś śastrasannyāsaṃ samakārayat // JRt_893 //</l>\n</lg>\n\n<lg>\n<l>nyastaśastras sa rajanau gacchan mitaparicchadaḥ /</l>\n<l>randhraṃ labdhvātha Śūreṇa Masodaṣ Ṭhakkuro hataḥ // JRt_894 //</l>\n</lg>\n\n<lg>\n<l>Vinnādyaiṣ Ṭhakkurais tasya bhrātṛbhiẖ khyātapauruṣaiḥ /</l>\n<l>hantum abhyarthitaś Śūro bhūpateḫ premaśālinaḥ // JRt_895 //</l>\n</lg>\n\n<lg>\n<l>Śūre sānucare VinnaṬhakkureṇa hate sati /</l>\n<l>prasādam agamat kīrtiṣ Ṭhakkurāṇāṃ ca dhīs tadā // JRt_896 //</l>\n</lg>\n\n<lg>\n<l>tathā sa yogināṃ mānam adād bhūlokaVāsavaḥ /</l>\n<l>teṣām agre yathā Madrarājādyair laḍitaṃ śvavat // JRt_897 //</l>\n</lg>\n\n<lg>\n<l>sa dadad yogināṃ bhogaṃ yāgaṃ tebhyo 'grahīn nṛpaḥ /</l>\n<l><hi rend='red'>bhayaṃ dadad arātibhyo dadhāv abhayam apy aho // JRt_898 //</hi></l>\n</lg>\n\n<p><hi rend='red'>mudrākarparakanthādi vārayan yogināṃ nṛpaḥ /</hi></p>\n\n<l>kuṇḍalaṃ hemapātrāṇi dukūlam api dattavān // JRt_899 //</l>\n\n<lg>\n<l>chittvā parvatapakṣatīr api navāḫ pheṇena hatvāpy ahiṃ kṛtvā yajñaśataṃ trilokavijayī kīrtyā na tṛptiṃ gataḥ /</l>\n<l>Indraḫ pītasitāsitāruṇaharidvarṇaṃ vidhatte dhanurjyotir dhūmasamīranīraghaṭanāmātre 'py asāre ghane // JRt_900 //</l>\n</lg>\n\n<lg>\n<l>bhūtānāṃ bhāvināṃ vāpi yad aśakyaṃ mahībhujām /</l>\n<l>tad iṣṭasāhaso rājā kīrtaye kartum iṣṭavān // JRt_901 //</l>\n</lg>\n\n<lg>\n<l>kartavyaṃ sāhasaṃ yad yad ucitaṃ yad ayaṃ nṛpaḥ /</l>\n<l>kālasyānavadhitvāc ca vipulatvena ca kṣiteḥ // JRt_902 //</l>\n</lg>\n\n<lg>\n<l>tat tat sambhāvya sādhyaṃ sa bhāvibhir medinīśvaraiḥ /</l>\n<l>dūrād abdhim ivāyāto ratneṣv adhikadīptiṣu // JRt_903 //</l>\n</lg>\n\n<lg>\n<l>sāhaseṣv ekam ādātum api prāpa na niścayam /</l>\n<l>upacārair daridrāṇāṃ saṃbhavodāramānasaḥ // JRt_904 //</l>\n</lg>\n\n<lg>\n<l>na toṣitaś śrutai rājñām atītānāṃ ca sāhase /</l>\n<l>agamyeṣv api bhūpālaś śaileṣu ca sarassu ca // JRt_905 //</l>\n</lg>\n\n<lg>\n<l>śabdeṣv artheṣv iva kavis tatas samacaran nṛpaḥ /</l>\n<l>vaṇijām iva vākyāni vyavahārasamutsukaḥ // JRt_906 //</l>\n</lg>\n\n<lg>\n<l>rājā Nīlapurāṇādīn paṇḍitebhyas tato 'śṛṇot /</l>\n<l>cintāntarāṇi santyajya sāhasaikasamutsukaḥ // JRt_907 //</l>\n</lg>\n\n<lg>\n<l>kadācid dharaṇīpālaś ciram evam acintayat /</l>\n<l>'dehasyeva trilokasya mukhavat kṣitimaṇḍalam // JRt_908 //</l>\n</lg>\n\n<lg>\n<l>pradhānaṃ tatra Kaśmīramaṇḍalaṃ nayanaṃ yathā /</l>\n<l>Śailarājaśikhāḫ pakṣmatulāṃ yatra vahanti tāḥ // JRt_909 //</l>\n</lg>\n\n<l>tārāmaṇḍalavat tatra Mahāpadmasarovaraḥ / 910ab /</l>\n\n<p><hi rend='blue'>[Ps-JRT 119]\n<l>śaśvad udbhramito yatra Mainākānveṣaṇodyataḥ // JRt_B.1194cd //</l></hi></p>\n\n<lg><hi rend='blue'>\n<l>pratibimbaphalād bhāti jāne Himagirīśvaraḥ /</l>\n<l>samudrasadṛśe yatra pratibimbacchalād raveḥ // JRt_B.1195 //</l>\n</hi></lg>\n\n<p><hi rend='blue'>antaẖ kṛtāspado dīpto lakṣyate Vaḍavānalaḥ / JRt_B.1196ab /</hi></p>\n\n<l>Mahāpadmāspadaṃ tatra jyotirmaṇḍalasodaram // 910cd //</l>\n\n<lg>\n<l>tad āpūrya kathañcic cet kiyanmātram api kramāt /</l>\n<l>nirmāṇaṃ śakyate kartuṃ tadā rājyaphalodayaḥ // JRt_911 //</l>\n</lg>\n\n<lg>\n<l>agādhasalilacchannakrośāṣṭāviṃśatipramaḥ /</l>\n<l>sarorājas sa hi mahān āśayo mahatām api' // JRt_912 //</l>\n</lg>\n\n<lg>\n<l>vicintyeti sa visraṣṭuṃ tatropāyaṃ sarovare /</l>\n<l>nāvāsya gatavān madhyaṃ yogīvātmānam ātmanā // JRt_913 //</l>\n</lg>\n\n<lg>\n<l>sadaivoddhatakallolaṃ Mahāpadmasaro mahat /</l>\n<l>nāgāhanta nṛpāḫ pūrve taraṇībhaṅgaśaṅkinaḥ // JRt_914 //</l>\n</lg>\n\n<lg>\n<l>tapaḫprabhāvād dhairyād vā kāryagauravato 'pi vā /</l>\n<l>sthalavat salile tatra sa rājānvasarat sukham // JRt_915 //</l>\n</lg>\n\n<lg>\n<l>yac cetasā cirataraṃ paricintyamānaṃ cintāmaṇiẖ kila dadāti tad eva nānyat /</l>\n<l>cittasya cāpi yad agocaratām upaiti tat tu prayacchatitarāṃ vata buddhiratnam // JRt_916 //</l>\n</lg>\n\n<lg>\n<l>tasya hi kṣitipālasya nirālambamates sataḥ /</l>\n<l>sarasas sthalatāṃ kartum upāyaḫ pratyabhād ayam // JRt_917 //</l>\n</lg>\n\n<lg>\n<l>'śilāpūrṇapravahaṇair upary upari pātitaiḥ /</l>\n<l>śailaśṛṅgair ivāmbhodhim etad āpūrayāmy aham // JRt_918 //</l>\n</lg>\n\n<lg>\n<l>kṛtābhir lohanaddhābhiḫ paṭṭībhir devadāruṇaḥ /</l>\n<l>na klidyante tatas toye śilāpravahaṇādibhiḥ' // JRt_919 //</l>\n</lg>\n\n<lg>\n<l>tataḫ pratyāgato rājā vṛddhān ābaddhakautukaḥ /</l>\n<l>abhyagāc charaṇaṃ tatra te cainaṃ nṛpam abhyadhuḥ // JRt_920 //</l>\n</lg>\n\n<lg>\n<l>'Dvārikeva śubhā tasya purī Sandhimatī kila /</l>\n<l>Sudarśanena cakreṇa manujānāṃ samāśritā // JRt_921 //</l>\n</lg>\n\n<lg>\n<l>nagaryā devatā tasya Mahāpadmaḫ phaṇīśvaraḥ /</l>\n<l>tvam ivaitāṃś caturvarṇān putravat paryapālayat // JRt_922 //</l>\n</lg>\n\n<lg>\n<l>kalikālabalāt tatra durācāraniṣeviṇaḥ /</l>\n<l>janās taddeśavāstavyāḫ prāpur vṛddhiṃ dinād dinam // JRt_923 //</l>\n</lg>\n\n<lg>\n<l>atha karmānusāreṇa viparyāsānubandhataḥ /</l>\n<l>krodhaṃ nāgapatir yāto dūṣaṇād iva sajjanaḥ // JRt_924 //</l>\n</lg>\n\n<lg>\n<l>anujjhitanijācāraṃ kumbhakāraṃ sa kañcana /</l>\n<l>svapne 'vadad 'durācārān paurān majjayitāsmy aham' // JRt_925 //</l>\n</lg>\n\n<lg>\n<l>'nāgaḫ prajādurācārāt prajā vroḍayatī' ti tam /</l>\n<l>prātar vadantam ahasan paurāḫ paśum ivākhilāḥ // JRt_926 //</l>\n</lg>\n\n<lg>\n<l><hi rend='blue'>[Ps-JRT 120]</hi></l>\n<l><hi rend='blue'>tadāstike kumbhakāre gate tasmāt purād drutam /</hi></l>\n<l><hi rend='blue'>nāgendro jalapūreṇa sarvam avroḍayat puram // JRt_B.1213 //</hi></l>\n</lg>\n\n<p><hi rend='blue'>yāvat paurāḫ purāc celus te sarve hariṇā iva /\ntāvad evāgram ākrāmad dāvāgnir iva tajjalam // JRt_B.1214 //</hi></p>\n\n<lg>\n<l>phaṇāśatollasadvāridhārāśabdabhayaṅkaraḥ /</l>\n<l>nāgarājo 'tha nagarīṃ vairīvāveṣṭayaj jalaiḥ // JRt_927 //</l>\n</lg>\n\n<lg>\n<l>mantrān paṭhatsu vipreṣu 10janeṣu praṇamatsv atha /</l>\n<l>rudatsv api ca bāleṣu nāsyābhūd Yamavad dayā // JRt_928 //</l>\n</lg>\n\n<lg>\n<l>bhayād bāleṣu putreṣu kaṇṭhalagneṣu yoṣitaḥ /</l>\n<l>vāṣpamuktāphalaiś cakruḫ pūjāṃ phaṇipater iva // JRt_929 //</l>\n</lg>\n\n<lg>\n<l>pādād aṅkaṃ tataẖ kaṇṭhaṃ tatas skandhaṃ tataś śiraḥ /</l>\n<l>prāṇā iva sutā jagmur mātṝṇāṃ bhayavihvalāḥ // JRt_930 //</l>\n</lg>\n\n<lg>\n<l>sarvāṇy aṅgāni nārīṇāṃ śṛṅgārīvānurāgavān /</l>\n<l>kampamānāni lolas sa jalapūras samaspṛśat // JRt_931 //</l>\n</lg>\n\n<lg>\n<l>hrasvaṃ dīrghaṃ ca sūkṣmaṃ ca sthūlaṃ cāṇu mahat tathā /</l>\n<l>andhakāra ivācchādya jalapūro vyajṛmbhata // JRt_932 //</l>\n</lg>\n\n<lg>\n<l>agādhe salile tasmin khalasparśāsahas tataḥ /</l>\n<l>phaṇirājas sthitiṃ cakre vipine sajjano yathā // JRt_933 //</l>\n</lg>\n\n<lg>\n<l>Kāliyas sa hi nāgendraḫ padākrānto Muradviṣā /</l>\n<l>śirasy utpannapadmatvān Mahāpadmābhidhāṃ gataḥ // JRt_934 //</l>\n</lg>\n\n<lg>\n<l>naṣṭān yojayituṃ bhūyaẖ Kaśmīrān icchato Hareḥ /</l>\n<l>avatāras tvam etat te sidhyaty eva cikīrṣitam' // JRt_935 //</l>\n</lg>\n\n<lg>\n<l>rājā śrutveti sa svapne kṣaṇam evam acintayat /</l>\n<l>'evaṃvidhāni kāryāṇi sidhyeyuẖ katham anyathā // JRt_936 //</l>\n</lg>\n\n<lg>\n<l>prajācāraviparyāsān nākṣamiṣṭa puraṃ phaṇī /</l>\n<l>nāniṣṭaṃ sahate 'lpo 'pi tādṛśas tu mahān katham // JRt_937 //</l>\n</lg>\n\n<lg>\n<l>nāgarājocitaṃ chattrasagotram aham atra tu /</l>\n<l>sthalamātraṃ yaśoratnaghaṭikārabhyam ārabhe // JRt_938 //</l>\n</lg>\n\n<lg>\n<l>Ullolasaraso madhye vartamāne mahāsthale /</l>\n<l>pavitre vijane cātra siddhiṃ yāsyanti sādhakāḥ' // JRt_939 //</l>\n</lg>\n\n<lg>\n<l>cintayitveti bhūpālaś śilāpravahaṇair dṛḍhaiḥ /</l>\n<l>Ullolasaraso madhyam apy agādham apūrayat // JRt_940 //</l>\n</lg>\n\n<lg>\n<l>sarasas tu tatas tasya sthalībhūte 'tha bhūpatiḥ /</l>\n<l>madhyadeśe mahārājo Jainalaṅkāṃ vinirmame // JRt_941 //</l>\n</lg>\n\n<lg>\n<l>ante tasyaiva saraso rākṣasendraprasādataḥ /</l>\n<l>Jayāpīḍamahīpālas sthalabhāvam adāpayat // JRt_942 //</l>\n</lg>\n\n<lg>\n<l>hemante bisaśṛṅgāṭakavukoddharaṇādinā /</l>\n<l>śrīJayāpīḍakoṭṭasya jñāyate 'gādhavartitā // JRt_943 //</l>\n</lg>\n\n<lg>\n<l>Ullolasyāntabhāgeṣu Suyyākuṇḍalakādayaḥ /</l>\n<l>dṛśyante bahavo grāmā viśālasadanāṅkitāḥ // JRt_944 //</l>\n</lg>\n\n<lg>\n<l>girayo 'pi nimajjanti yatra tatra tu sa vyadhāt /</l>\n<l>Jainalaṅkāṃ mahāṭaṅkāṃ taṃ nidhāyādhikāriṇam // JRt_945 //</l>\n</lg>\n\n<lg>\n<l>Ruyyabhāṇḍapatiṃ śilpakauśalābhyullasanmatim /</l>\n<l>rājadhānīmahādvāraṃ naṣṭaṃ yo 'yojayat punaḥ // JRt_946 //</l>\n</lg>\n\n<lg>\n<l>Himācalaśikhādarpacchedaprāsādameduram /</l>\n<l>Kramarājye sphuradrājyas Suratrāṇapuraṃ vyadhāt // JRt_947 //</l>\n</lg>\n\n<lg>\n<l>Jainakoṭṭaṃ ghaṭṭitārir aṭṭaśāli samantataḥ /</l>\n<l>nṛtyatpaṭṭapatākāntakāntaṃ rājā vinirmame // JRt_948 //</l>\n</lg>\n\n<lg>\n<l>jīrṇoddhāreṣu sarveṣu nirmāṇeṣu naveṣu ca /</l>\n<l>ājñā rājño babhau hetū Ruyyabhāṇḍapateś ca dhīḥ // JRt_949 //</l>\n</lg>\n\n<lg>\n<l>Mahāpadmasarastīre Jainopapadaśālinaḥ /</l>\n<l>puramaṇḍapikāghoṣāṃs tathā śrīJainakuṇḍalam /</l>\n<l>sa Jainapattanaṃ cāpi vidadhe dharaṇīpatiḥ // JRt_950 //</l>\n</lg>\n\n<lg>\n<l><hi rend='blue'>[Ps-JRT 121]</hi></l>\n<l><hi rend='blue'>kāruṇyāt kīrtilobhāc ca svayam evātha bhūpatiḥ /</hi></l>\n<l><hi rend='blue'>vāmaparśve girau vāri visraṣṭuṃ ciram abhramat // JRt_B.1232 //</hi></l>\n</lg>\n\n<lg>\n<l><hi rend='blue'>dṛṣṭvā nissalilaṃ śailaṃ Ledaryānayanotsukaḥ /</hi></l>\n<l><hi rend='blue'>aśrauṣīc chāstravṛddhebhyas tanmūlam Amareśvaram // JRt_B.1233 //</hi></l>\n</lg>\n\n<lg>\n<l><hi rend='blue'>nirvighnaṃ kāryasiddhyarthaṃ prasādayitum īśvaram /</hi></l>\n<l><hi rend='blue'>ārurohĀmareśādrim abhimānam ivātha saḥ // JRt_B.1234 //</hi></l>\n</lg>\n\n<lg>\n<l><hi rend='blue'>te latābhya iva Mlecchā Nāgebhyaś śaṅkayākulāḥ /</hi></l>\n<l><hi rend='blue'>nānyo'yam iva saṃlāpaṃ tatra svaka iva vyadhuḥ // JRt_B.1235 //</hi></l>\n</lg>\n\n<lg>\n<l><hi rend='blue'>tvagroginām iva svasthās Turuṣkāṇāṃ vanasthitāḥ /</hi></l>\n<l><hi rend='blue'>Nāgā darśanam apy antar nāsahanta kadācana // JRt_B.1236 //</hi></l>\n</lg>\n\n<lg>\n<l><hi rend='blue'>dhairyeṇopadruto rājā śuśruvān nāsahiṣṭa tān /</hi></l>\n<l><hi rend='blue'>bālo 'gnikaṇavipluṣṭaḫ padmarāgam ivāmalam // JRt_B.1237 //</hi></l>\n</lg>\n\n<lg>\n<l><hi rend='blue'>kapīnām iva baddhānāṃ bhītānām api ca dhruvam /</hi></l>\n<l><hi rend='blue'>Mlecchānāṃ ca durācāracāpalyaṃ vinyavartata // JRt_B.1238 //</hi></l>\n</lg>\n\n<lg>\n<l><hi rend='blue'>yad udgarjadbhir udyadbhis savidyudbhir ghanair ghanaiḥ /</hi></l>\n<l><hi rend='blue'>kopenevābhavat teṣu tataẖ kālamukhaṃ nabhaḥ // JRt_B.1239 //</hi></l>\n</lg>\n\n<lg>\n<l><hi rend='blue'>kātareṣv iva saṅgrāmād gires tūrṇapalāyiṣu /</hi></l>\n<l><hi rend='blue'>Mleccheṣu karakāvarṣair naṣṭadhairyeṣu tatkṣaṇam // JRt_B.1240 //</hi></l>\n</lg>\n\n<lg>\n<l><hi rend='blue'>mānād iva kulīno 'tha bhaktyā dhairyād avicyutaḥ /</hi></l>\n<l><hi rend='blue'>avarūḍho na śailendrāt Kaśmīrendraẖ kathañcana // JRt_B.1241 //</hi></l>\n</lg>\n\n<lg>\n<l><hi rend='blue'>māntrikeṣv iva megheṣu garjatsu Yavanoragaiḥ /</hi></l>\n<l><hi rend='blue'>tyakto nidhir iva kṣmāpo devo nāgair aśaṃsyata // JRt_B.1242 //</hi></l>\n</lg>\n\n<lg>\n<l><hi rend='blue'>'nivṛtyatām ito deva kāryasiddhir bhaviṣyati /</hi></l>\n<l><hi rend='blue'>pūjopakaraṇaṃ Śambhoḫ prāptam eva visṛjyatām' // JRt_B.1243 //</hi></l>\n</lg>\n\n<lg>\n<l><hi rend='blue'>svapne divyākṛteḫ puṃsaś śrutveti kṣitināyakaḥ /</hi></l>\n<l><hi rend='blue'>siddhakāryas tataḫ prātaẖ Kaśmīrāntaram āviśat // JRt_B.1244 //</hi></l>\n</lg>\n\n<lg>\n<l><hi rend='blue'>'Ledarīṃ girimārgeṇāpaya Mārtāṇḍapattanam' /</hi></l>\n<l><hi rend='blue'>iti rājā samādikṣad dhārmikaṃ Śiryabhaṭṭakam // JRt_B.1245 //</hi></l>\n</lg>\n\n<lg>\n<l><hi rend='blue'>dayālutvāt praśastatvān nirlobhatvān mahībhujā /</hi></l>\n<l><hi rend='blue'>niyuktas sa nadīkṛṣṭāv alagad bhaṭṭaŚiryakaḥ // JRt_B.1246 //</hi></l>\n</lg>\n\n<lg>\n<l><hi rend='blue'>so 'vyāhatājñas sarvatra lokālīpatibhis tataḥ /</hi></l>\n<l><hi rend='blue'>lokam ānāyya śailendraṃ saritaḫ padavīṃ vyadhāt // JRt_B.1247 //</hi></l>\n</lg>\n\n<lg>\n<l><hi rend='blue'>avaṭeṣu śilābandhaṃ nimneṣu grāvapūraṇam /</hi></l>\n<l><hi rend='blue'>khanīṣu kuṭilaṃ mārgaṃ tasyās sa sarito vyadhāt // JRt_B.1248 //</hi></l>\n</lg>\n\n<lg>\n<l><hi rend='blue'>taṭasthān poṣayanty uccaiḫ purastācchākhinas sarit /</hi></l>\n<l><hi rend='blue'>sā tu rājasabhevātha rabhasād udapūrayat // JRt_B.1249 //</hi></l>\n</lg>\n\n<lg>\n<l><hi rend='blue'>prajñeva viduṣas sthitvā ciraṃ pratipadaṃ sarit /</hi></l>\n<l><hi rend='blue'>lolīkṛtataraṅgabhrūḫ prātiṣṭhata śanaiś śanaiḥ // JRt_B.1250 //</hi></l>\n</lg>\n\n<lg>\n<l><hi rend='blue'>rājñas tapaḫprabhāveṇa bhaṭṭaŚiryanayena ca /</hi></l>\n<l><hi rend='blue'>prajānām api bhāgyena nāsyā vighno 'bhavat kvacit // JRt_B.1251 //</hi></l>\n</lg>\n\n<lg>\n<l><hi rend='blue'>sā bhajantī giriṃ kvāpi tyajantī dūrataẖ kvacit /</hi></l>\n<l><hi rend='blue'>vaprāt pararatevābhūt saśabdakalahā sarit // JRt_B.1252 //</hi></l>\n</lg>\n\n<lg>\n<l><hi rend='blue'>navasya bhūmipālasya cittavṛttir ivāmbhasā /</hi></l>\n<l><hi rend='blue'>avaṭo dakṣiṇe nadyā vāme 'drir vikaṭopalaḥ /</hi></l>\n<l><hi rend='blue'>puras tuṅgā ca dīrghā ca śileti kvāpy adṛśyata // JRt_B.1253 //</hi></l>\n</lg>\n\n<lg>\n<l><hi rend='blue'>sthūlena gaṇḍaśailena purato ruddhapaddhatiḥ /</hi></l>\n<l><hi rend='blue'>na tasthau na yayau kulyā kāminīva vimānitā // JRt_B.1254 //</hi></l>\n</lg>\n\n<lg>\n<l><hi rend='blue'>rājñā svayam athāpy atra gaṇḍaśaile vidārite /</hi></l>\n<l><hi rend='blue'>sarit tīrṇapratijñena gacchantī kramate sma sā // JRt_B.1255 //</hi></l>\n</lg>\n\n<lg>\n<l><hi rend='blue'>nadyā vyākraṣṭum iṣṭāyāś śilayā mārgarodhane /</hi></l>\n<l><hi rend='blue'>Mihirākhyo nṛpaẖ krodhāt strīlakṣāṇi jaghāna saḥ // JRt_B.1256 //</hi></l>\n</lg>\n\n<lg>\n<l><hi rend='blue'>śrīJainollābhadīnas tu sarito mārgarodhinīm /</hi></l>\n<l><hi rend='blue'>dārayitvā śilāṃ śastrair janatās samajīvayat // JRt_B.1257 //</hi></l>\n</lg>\n\n<lg>\n<l><hi rend='blue'>Girīśamukuṭabhraṣṭāṃ Gaṅgām iva Bhagīrathaḥ /</hi></l>\n<l><hi rend='blue'>Ledarīm abdhivistīrṇāṃ Mārtāṇḍakṣmām avāpayat // JRt_B.1258 //</hi></l>\n</lg>\n\n<lg>\n<l><hi rend='blue'>mekhaleva gires tasya rājñaẖ kīrtir ivāmalā /</hi></l>\n<l><hi rend='blue'>bhūmer muktālatevāsau sarit param aśobhata // JRt_B.1259 //</hi></l>\n</lg>\n\n<lg>\n<l><hi rend='blue'>'samīpastho 'pi mārtāṇḍo na māṃ śoṣayituṃ kṣamaḥ' /</hi></l>\n<l><hi rend='blue'>itīva taraloddāmā ninādam akarot sarit // JRt_B.1260 //</hi></l>\n</lg>\n\n<lg>\n<l><hi rend='blue'>ekaś śrīJayanollābhadīno dharmaparo nṛpaḥ /</hi></l>\n<l><hi rend='blue'>saritpravāhakapaṭād iti rekhāṃ Vidhir vyadhāt // JRt_B.1261 //</hi></l>\n</lg>\n\n<lg>\n<l><hi rend='blue'>brahmacaryopataptānāṃ strīsaṅgād iva bhūruhām /</hi></l>\n<l><hi rend='blue'>sekāt saritkṛtāt tatra kim apy udabhavat sukham // JRt_B.1262 //</hi></l>\n</lg>\n\n<lg>\n<l><hi rend='blue'>darśitā vartanābhis sā gacchantī subhagaṃ śanaiḥ /</hi></l>\n<l><hi rend='blue'>sarit saphenahasitā Mārtāṇḍam ahasattarām // JRt_B.1263 //</hi></l>\n</lg>\n\n<lg>\n<l><hi rend='blue'>sūryo hāripravāhāyāṃ sariti pratibimbitaḥ /</hi></l>\n<l><hi rend='blue'>mūrtas sannihito jñātaẖ Kalāv api ciraṃ janaiḥ // JRt_B.1264 //</hi></l>\n</lg>\n\n<lg>\n<l><hi rend='blue'>nanu dīnān pālayantī nadān abhimukhī satī /</hi></l>\n<l><hi rend='blue'>sarit prasiddhim agamaj Jainadharmanadīti sā // JRt_B.1265 //</hi></l>\n</lg>\n\n<lg>\n<l><hi rend='blue'>sāndraṃ pradoṣajanitaṃ timiraṃ nivārya viśvaprakāśanaparasya divākarasya /</hi></l>\n<l><hi rend='blue'>āyāti maṇḍalatalaṃ svayam eva tejaḥ śreṣṭhauṣadhīśa ṛṇam āstatarāṃ ciraṃ yat // JRt_B.1266 //</hi></l>\n</lg>\n\n<lg>\n<l><hi rend='blue'>tripañcāṅgamite varṣavṛnde yāte Kaleẖ kila /</hi></l>\n<l><hi rend='blue'>Atharvakauśalād Droṇo raṇaṃ Kurubalair vyadhāt // JRt_B.1267 //</hi></l>\n</lg>\n\n<lg>\n<l><hi rend='blue'>Kurubhir nihate Droṇe tadĀtharvā nirāśrayaḥ /</hi></l>\n<l><hi rend='blue'>śaraṇīkṛtavān Vedaẖ Karṇāṭān paṭucetanān // JRt_B.1268 //</hi></l>\n</lg>\n\n<lg>\n<l><hi rend='blue'>śāstreṣv Atharvavedasya māhātmyaṃ paripaśyatām /</hi></l>\n<l><hi rend='blue'>Kāśmīrikāṇāṃ tatprāptyai ciram āsīn manorathaḥ // JRt_B.1269 //</hi></l>\n</lg>\n\n<lg>\n<l><hi rend='blue'>kāle 'tha vipule yāte Sūhabhaṭṭabhayākulaḥ /</hi></l>\n<l><hi rend='blue'>Yuddhabhaṭṭābhidho mānī deśāntaram agād guṇī // JRt_B.1270 //</hi></l>\n</lg>\n\n<lg>\n<l><hi rend='blue'>Yajuṣaḫ paṭhanāt prītaiẖ Karṇāṭais so 'tha pāṭhitaḥ /</hi></l>\n<l><hi rend='blue'>sarahasyam Atharvāṇaṃ nijāṃ pratyāgato bhuvam // JRt_B.1271 //</hi></l>\n</lg>\n\n<lg>\n<l><hi rend='blue'>śrīJainollābhadīnasya guṇino guṇarāgiṇaḥ /</hi></l>\n<l><hi rend='blue'>upadīkṛtya taṃ Vedaṃ parāṃ tuṣṭim ajījanat // JRt_B.1272 //</hi></l>\n</lg>\n\n<lg>\n<l><hi rend='blue'>dattasvakīyavastrānnaś Śiryabhaṭṭo 'tha dharmavit /</hi></l>\n<l><hi rend='blue'>tenaivĀtharvavedaṃ taṃ dvijaputrān apāṭhayat // JRt_B.1273 //</hi></l>\n</lg>\n\n<lg>\n<l><hi rend='blue'>sā dharmiṣṭhā śālāsya Śiryabhaṭṭasya dhīmataḥ /</hi></l>\n<l><hi rend='blue'>Karṇāṭāṇām api param agamat spṛhaṇīyatām // JRt_B.1274 //</hi></l>\n</lg>\n\n<lg>\n<l><hi rend='blue'>snigdhā vidyuc chravaṇamadhuraṃ garjitaṃ vṛṣṭir iṣṭā chāyā bhāsvatklamabharaharī māruto mandamandaḥ /</hi></l>\n<l><hi rend='blue'>varṣākālaṃ Vidhir anudinaṃ vardhayan svair guṇaughair grīṣmārtāsu prathayati dayādakṣiṇatvaṃ prajāsu // JRt_B.1275 //</hi></l>\n</lg>\n\n<lg>\n<l><hi rend='blue'>daśāvidhurabhāvena vipakṣasya balena vā /</hi></l>\n<l><hi rend='blue'>dānasaṃskāramānādāv anurūpe parāṅmukhaḥ // JRt_B.1276 //</hi></l>\n</lg>\n\n<lg>\n<l><hi rend='blue'>yasminn Ādhamakhānākhye jyeṣṭhe putre 'pi bhūpatiḥ /</hi></l>\n<l><hi rend='blue'>aprasanno vidagdhatvahīnais sambhāvitaś ciram // JRt_B.1277 //</hi></l>\n</lg>\n\n<lg>\n<l><hi rend='blue'>Hājyakhānādiputrebhyo viśeṣād vihitādaraḥ /</hi></l>\n<l><hi rend='blue'>vibhāsitas sa rājñāpi tilako madhunā yathā // JRt_B.1278 //</hi></l>\n</lg>\n\n<lg>\n<l><hi rend='blue'>ādau pādatale santaṃ karālambaṃ tataẖ kṛtam /</hi></l>\n<l><hi rend='blue'>yaṃ darśanāntare ca drāg uttamāṅgopari sthitam // JRt_B.1279 //</hi></l>\n</lg>\n\n<lg>\n<l><hi rend='blue'>avardhayat kramād eva kalānāṃ nidhim īśvaraḥ /</hi></l>\n<l><hi rend='blue'>Mallādaryāvakhānas sa sarvatrādhikṛtaẖ kṛtaḥ // JRt_B.1280 //</hi></l>\n</lg>\n\n<p><hi rend='blue'>samo Vaiśravaṇasyāsīd bhaṭṭaVaiśravaṇo guṇaiḥ /\nīśvarasya prasādena rājabhir yad avartsyata // JRt_B.1281 //</hi></p>\n\n<lg>\n<l>bhūpateẖ komalakarā manojñācaraṇāñcitā /</l>\n<l>abhirāmamahodantā karuṇā vallabhābhavat // JRt_951 //</l>\n</lg>\n\n<lg>\n<l>anighnan karuṇānighno narendro Ḍombataskarān /</l>\n<l>bandhayan nigaḍair gāḍhaṃ mṛtkarmākārayat sadā // JRt_952 //</l>\n</lg>\n\n<lg>\n<l>nirdiśan yaśasā śubhrā diśo nṛpatir ādiśat /</l>\n<l>avadhaṃ khagamatsyānām anekeṣu sarassu saḥ // JRt_953 //</l>\n</lg>\n\n<lg>\n<l>atha jātu hṛtāṃ caurair gāṃ parijñāya kañcana /</l>\n<l>krandantaṃ bhūmipaḫ pṛcchaṃs caurāṃś cāthāpy aḍhaukayat // JRt_954 //</l>\n</lg>\n\n<lg>\n<l>vayolakṣaṇasaṃvādaṃ vinā gor bhugnaśṛṅgatām /</l>\n<l>sabhākṣobheṇa hetuṃ sa satyavāg brāhmaṇo 'bravīt // JRt_955 //</l>\n</lg>\n\n<lg>\n<l>'tilakādivad evāsyās sahajā bhugnaśṛṅgatā' /</l>\n<l>rājñā pṛṣṭe vadaty evaṃ caure mūkā sabhābhavat // JRt_956 //</l>\n</lg>\n\n<lg>\n<l>parīkṣārthaṃ timisvede rājñā gośṛṅgayoẖ kṛte /</l>\n<l>kuṭilatvaṃ vyapaiti sma prāk caurasyātha śṛṅgayoḥ // JRt_957 //</l>\n</lg>\n\n<lg>\n<l>evaṃ buddhiprakarṣeṇa vyavahāravimarśataḥ /</l>\n<l>amātyaparṣado harṣacittotkarṣam ajījanat // JRt_958 //</l>\n</lg>\n\n<lg>\n<l>prāḍvivākaẖ kṣamābuddhir yuktadaṇḍatvarañjakaḥ /</l>\n<l>rājño 'vahat prajābhāraṃ gaṇanāpatiGaurakaḥ // JRt_959 //</l>\n</lg>\n\n<lg>\n<l>yair dattam upakāritvād utkocadraviṇaṃ svayam /</l>\n<l>kālāntare kṛtaghneṣu teṣv evāsthānamaṇḍape // JRt_960 //</l>\n</lg>\n\n<lg>\n<l>prakāśayatsu taddānaṃ kupitena mahībhujā /</l>\n<l>Maulāno Malla Esākas tebhyas tat pratidāpitaḥ // JRt_961 //</l>\n</lg>\n\n<lg>\n<l>ādau pādatale tiṣṭhan karālambīkṛtas tataḥ /</l>\n<l>atha cakṣuṣyatāṃ gacchann uttamāṅgordhvavartitām // JRt_962 //</l>\n</lg>\n\n<lg>\n<l>krīto Daryāvakhāno 'tha kṛtajñeneśvareṇa saḥ /</l>\n<l>kalānidhir himaruciẖ kaumudīṃ hi tato vahan // JRt_963 //</l>\n</lg>\n\n<lg>\n<l>dinapatir na rasātalagaṃ tamaś śamayituṃ yatate yad avekṣya saḥ /</l>\n<l>ativaladruci kālaghanāvṛter harati tatpratibimbam aho jagat // JRt_964 //</l>\n</lg>\n\n<lg>\n<l>rājā bhūbhārakhinno 'pi khaḍgadhārādhvago 'pi san /</l>\n<l>svadattaṃ vibhavaṃ yasya dṛṣṭvā viśrāmam āptavān // JRt_965 //</l>\n</lg>\n\n<lg>\n<l>astaṃ Mahmadakhānas sa kalānidhir athāgamat /</l>\n<l>atyantaramaṇīyānāṃ sucirasthāyitā kutaḥ // JRt_966 //</l>\n</lg>\n\n<lg>\n<l>pratyabdaṃ pratihāryādyair yo vyadhāt prītim arthinām /</l>\n<l>satyavrato divam agān Mahimaśrīs sa Ṭhakkuraḥ // JRt_967 //</l>\n</lg>\n\n<lg>\n<l>tadgotrajebhyas sa kilāgūḍhaṃ tasya vadhaṃ vyadhāt /</l>\n<l>yo dūtyacchalato rājñā svadeśān niravāsyata // JRt_968 //</l>\n</lg>\n\n<lg>\n<l>rājñas saindhavaśulkādisthāne Sondhyābhidhe pure /</l>\n<l>pratyāgatas sa tīrthādhvakhinno Vinno divaṃ yayau // JRt_969 //</l>\n</lg>\n\n<lg>\n<l>rājño dharmādhikāreṣu pratyavekṣāparas sadā /</l>\n<l>mahāśrīŚiryabhaṭṭo 'pi tasmin kāle divaṃ yayau // JRt_970 //</l>\n</lg>\n\n<lg>\n<l>gateṣv apy eṣu dharmo 'sya rājño naivālpatāṃ gataḥ /</l>\n<l>kṣmāṃ dadhānasya Śeṣasya Diggajā hi paricchadaḥ // JRt_971 //</l>\n</lg>\n\n<lg>\n<l>ekāha eva dīnnārakoṭir ekā mahībhujā /</l>\n<l>bālebhya eva dattāsīj Jayyabhaṭṭamukhena yat // JRt_972 //</l>\n</lg>\n\n<lg>\n<l>adbhūtānāṃ padārthānāṃ tadrājye saṅgraho 'bhavat /</l>\n<l>Nārāyaṇāvatāro 'yaṃ jñāyeta katham anyathā // JRt_973 //</l>\n</lg>\n\n<lg>\n<l>yeṣāṃ himāṃśupīyūṣapravāhā nityabhikṣavaḥ /</l>\n<l>ikṣavas tena Mārtāṇḍadeśabhūmiṣu ropitāḥ // JRt_974 //</l>\n</lg>\n\n<lg>\n<l>tyajatā yogamāhātmyād valīpalitavikriyām /</l>\n<l>śrīJainollābhadenena vibudhatvaṃ prakāśitam // JRt_975 //</l>\n</lg>\n\n<lg>\n<l>udīpe sasyasampatter upaplavakarīṃ vyadhāt /</l>\n<l>Tūlamūlād apākṛṣya Sindhuṃ Bhārosagāminīm // JRt_976 //</l>\n</lg>\n\n<lg>\n<l><hi rend='blue'>[Ps-JRT 122]</hi></l>\n<l><hi rend='blue'>pūrvābdatithivārarkṣasaṅkrāntyādyekasādhanaḥ /</hi></l>\n<l><hi rend='blue'>tithivārarkṣasaṅkrāntīr bhāvinyabde kṣaṇāl likhan // JRt_B.1313 //</hi></l>\n</lg>\n\n<lg>\n<l><hi rend='blue'>tadrājye Ruyyabhaṭṭo 'bhūd rājavāllabhyaviśrutaḥ /</hi></l>\n<l><hi rend='blue'>anādaraṃ Khaṇḍakhādye kārayan gaṇitāgame // JRt_B.1314 //</hi></l>\n</lg>\n\n<lg>\n<l><hi rend='blue'>candre 'staṃ gata eva daivavaśataś śokāgniśāntyai niśā tatkāntā ravikāntavahnim udayāt kaṣṭaṃ praviṣṭā satī /</hi></l>\n<l><hi rend='blue'>dyām āruhya tadīyadhūmakapaṭāt prāptā punas tanmaho yat so 'yaṃ graharājapādamahimaprāptaḫ prasādodayaḥ // JRt_B.1315 //</hi></l>\n</lg>\n\n<lg>\n<l><hi rend='blue'>ṛtupatiś śiśireṇa samatsaro 'py ativiruddhakaro na hitas sthitaḥ /</hi></l>\n<l><hi rend='blue'>yadi bhuvaṃ śiśiro na vināśayet kim iva nāma madhur vata yojayet // JRt_B.1316 //</hi></l>\n</lg>\n\n<lg>\n<l><hi rend='blue'>Sūhabhaṭṭo 'tha śāstrārthamaṇḍito 'py atha paṇḍitaḥ /</hi></l>\n<l><hi rend='blue'>darśanadveṣataḫ pretadāhaṃ vata niṣiddhavān // JRt_B.1317 //</hi></l>\n</lg>\n\n<lg>\n<l><hi rend='blue'>pretadehās tadā kecit tyaktā gūḍhaṃ jalāntare /</hi></l>\n<l><hi rend='blue'>araṇye kecana tyaktā nikhātā bandhubhiḫ pare // JRt_B.1318 //</hi></l>\n</lg>\n\n<lg>\n<l><hi rend='blue'>kāladharmam upete 'tha Sūhabhaṭṭe śanaiś śanaiḥ /</hi></l>\n<l><hi rend='blue'>prajā vītabhayā kāṃścit pretān gūḍham adāhayan // JRt_B.1319 //</hi></l>\n</lg>\n\n<lg>\n<l><hi rend='blue'>doṣān dṛṣṭvā svayaṃ rājñā Saidamakke nirākṛte /</hi></l>\n<l><hi rend='blue'>adahan prakaṭaṃ pretadehān ahani bāndhavāḥ // JRt_B.1320 //</hi></l>\n</lg>\n\n<lg>\n<l><hi rend='blue'>athānusaraṇāt patnyaḫ patyus sukṛtaśālinaḥ /</hi></l>\n<l><hi rend='blue'>svargāṅganāṅgasaṃsargāt puṇyakṣayam avārayan // JRt_B.1321 //</hi></l>\n</lg>\n\n<lg>\n<l><hi rend='blue'>bhoktuṃ rājyaṃ paitṛkaṃ tad Dhātrā dattaṃ saṬhakkuraḥ /</hi></l>\n<l><hi rend='blue'>Jayanollābhadīno 'sau Kaśmīrān pratyupāyayau // JRt_B.1322 //</hi></l>\n</lg>\n\n<lg>\n<l><hi rend='blue'>hatānāṃ vasuvāso'straśirastrādi pragṛhya tat /</hi></l>\n<l><hi rend='blue'>sadanaṃ sadhanaṃ Jassaratho 'py āgād vimucyatām // JRt_B.1323 //</hi></l>\n</lg>\n\n<lg>\n<l><hi rend='blue'>śukle śukle brahmaṇo 'hni rasāṅke 'bde śaśāṅkage /</hi></l>\n<l><hi rend='blue'>Jayanollābhadīno 'sau rājadhānīṃ viveśa saḥ // JRt_B.1324 //</hi></l>\n</lg>\n\n<lg>\n<l><hi rend='blue'>Dānātakathaneśasya tanūjāya Hanūmate /</hi></l>\n<l><hi rend='blue'>sarvasvakarṣaṇagrāmādhipatyaṃ pradadau nṛpaḥ // JRt_B.1325 //</hi></l>\n</lg>\n\n<lg>\n<l><hi rend='blue'>Merakāya dadau bhūbhṛd āsthānāsanasaṃvidam /</hi></l>\n<l><hi rend='blue'>kartuṃ vicāradakṣāya satyāsatyaparīkṣaṇam // JRt_B.1326 //</hi></l>\n</lg>\n\n<lg>\n<l><hi rend='blue'>vivṛddhaYavanādhikāravaravipravīrair viṭair bhaṭṭaiẖ kuṭilavartmagair mathitamohitāś ca prajāḥ /</hi></l>\n<l><hi rend='blue'>Surejyadhiṣaṇaṃ vicāracaturaṃ paraṃ Ṭhakkuraṃ nirīkṣya yuyuje vicārapadanirṇaye Merakam // JRt_B.1327 //</hi></l>\n</lg>\n\n<lg>\n<l><hi rend='blue'>senādhipatyaṃ vīrāya Ṭhakkurāyogratejase /</hi></l>\n<l><hi rend='blue'>vinnakaparaMallekanaurujāya dadau nṛpaḥ // JRt_B.1328 //</hi></l>\n</lg>\n\n<lg>\n<l><hi rend='blue'>Ledaryāṃ savyapāraṃ Satājarājāya so 'diśat /</hi></l>\n<l><hi rend='blue'>Malleśarājāya dadau mahāgrāmaparamparām // JRt_B.1329 //</hi></l>\n</lg>\n\n<lg>\n<l><hi rend='blue'>viṣayaṃ deyanirmuktaṃ nṛpo 'py Ardhavanābhidham /</hi></l>\n<l><hi rend='blue'>Ādamākhyāya sa dadau mahāvikramaśāline // JRt_B.1330 //</hi></l>\n</lg>\n\n<lg>\n<l><hi rend='blue'>Pravareśapurādhīśatvaṃ paraṃ parameśvaraḥ /</hi></l>\n<l><hi rend='blue'>vīrāya mārgapataye Mahmadākhyāya dhīmate // JRt_B.1331 //</hi></l>\n</lg>\n\n<lg>\n<l><hi rend='blue'>Bhāṅgilaviṣayaṃ bhūbhṛt sa tulāyāṃ dadau nṛpaḥ /</hi></l>\n<l><hi rend='blue'>tasyānujān mārgapatīṃs Tājakapramukhān bahūn // JRt_B.1332 //</hi></l>\n</lg>\n\n<lg>\n<l><hi rend='blue'>Pañcagrāmīṃ mahārghāṃś ca dattvāśvān samatūtuṣat /</hi></l>\n<l><hi rend='blue'>Śrījākoṭṭādhipatyaṃ ca Mereṣkārapadaṃ dadau // JRt_B.1333 //</hi></l>\n</lg>\n\n<p><hi rend='blue'>ṬhakkurāyĀhmadākhyāya mahāgrāmāṃś ca pattalām /\nṬhakkurebhyo 'parebhyo 'sāv api mānyatayā samam /\nmahāgrāmasahasrāṇi yatheṣṭaṃ pradadau nṛpaḥ // JRt_B.1334 //</hi>\n</p>\n  </body>\n\n"
}