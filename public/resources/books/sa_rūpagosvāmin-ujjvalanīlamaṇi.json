{
  "title": "sa_rūpagosvāmin-ujjvalanīlamaṇi",
  "body": "<body xmlns='http://www.tei-c.org/ns/1.0'>\n\n<p>śrī-śrī-ujjvala-nīlamaṇiḥ</p>\n\n<p>(1)\nnāyaka-bheda-prakaraṇam</p>\n\n<lg>\n<l>nāmākṛṣṭa-rasajñaḥ śīlenoddīpayan sadānandam |</l>\n<l>nija-rūpotsava-dāyī sanātanātmā prabhur jayati // RUnm_1.1 //</l>\n</lg>\n\n<lg>\n<l>mukhya-raseṣu purā yaḥ saṃkṣepeṇodito rahasyatvāt |</l>\n<l>pṛthag eva bhakti-rasa-rāṭ sa vistareṇocyate madhuraḥ // RUnm_1.2 //</l>\n</lg>\n\n<lg>\n<l>vakṣyamāṇair vibhāvādyaiḥ svādyatāṃ madhurā ratiḥ |</l>\n<l>nītā bhakti-rasaḥ prokto madhurākhyo manīṣibhiḥ // RUnm_1.3 //</l>\n</lg>\n\n<p>tatra vibhāveṣv ālambanāḥ-\n<l>asminn ālambanāḥ proktāḥ kṛṣṇas tasya ca vallabhāḥ // RUnm_1.4 //</l></p>\n\n<lg>\n<l>pada-dyuti-vinirdhuta-smara-parārdha-rūpoddhatir</l>\n<l>dṛg-añcala-kalānaṭīpaṭimabhir mano-mohinī |</l>\n<l>sphuran-nava-ghanākṛtiḥ parama-divya-līlā-nidhiḥ</l>\n<l>kriyāt tava jagat-trayī-yuvati-bhāgya-siddhir mudam // RUnm_1.5 //</l>\n</lg>\n\n<lg>\n<l>ayaṃ suramyo madhuraḥ sarva-sal-lakṣaṇānvitaḥ |</l>\n<l>valīyān nava-tāruṇyo vāvadūkaḥ priyaṃ-vadaḥ // RUnm_1.6 //</l>\n</lg>\n\n<lg>\n<l>sudhīḥ sa-pratibho dhīro vidagdhaś caturaḥ sukhī |</l>\n<l>kṛtajño dakṣiṇaḥ prema-vaśyo gambhīrāmbudhiḥ // RUnm_1.7 //</l>\n</lg>\n\n<lg>\n<l>varīyān kīrtimān nārī-mohano nitya-nūtanaḥ |</l>\n<l>atulya-keli-saundarya-preṣṭha-vaṃśī-svanāṅkitaḥ // RUnm_1.8 //</l>\n</lg>\n\n<lg>\n<l>ity ādayo'sya śṛṅgāre guṇāḥ kṛṣṇasya kīrtitāḥ |</l>\n<l>udāhṛtir amīṣāṃ tu pūrvam eva pradarśitā // RUnm_1.9 //</l>\n</lg>\n\n<lg>\n<l>pūrvokta-dhīroddāttādi-catur-bhedasya tasya tu |</l>\n<l>patiś copapatiś ceti prabhedāv iha viśrutau // RUnm_1.10 //</l>\n</lg>\n\n<p>tatra patiḥ-\n<l>uktaḥ patiḥ sa kanyāyā yaḥ pāṇigrāhako bhavet // RUnm_1.11 //</l></p>\n\n<p>yathā-\n<lg>\n<l>rukmiṇaṃ yudhi vijitya rukmiṇīṃ</l>\n<l>dvārakām upagamayya vikramī |</l>\n<l>utsavocchalita-paura-maṇḍalaḥ</l>\n<l>puṇḍarīka-nayanaḥ kare'grahīt // RUnm_1.12 //</l>\n</lg></p>\n\n<p>yathā vā-\n<lg>\n<l>kalita-yugala-bhāvaḥ kvāpi vaidarbhya-putryā</l>\n<l>makha-bhuvi kṛta-dīkṣo dakṣiṇārthān dadānaḥ |</l>\n<l>viharati harir uccaiḥ satyayā dīyamānaḥ</l>\n<l>kvacid alam alasāṅgaḥ puṇyake nāradāya // RUnm_1.13 //</l>\n</lg></p>\n\n<p>yathā vā (BhP 10.22.44)-</p>\n\n<lg>\n<l>kātyāyani mahā-māye</l>\n<l>mahāyoginy adhīśvari |</l>\n<l>nanda-gopa-sutaṃ devi</l>\n<l>patiṃ me kuru te namaḥ // RUnm_1.14 //</l>\n</lg>\n\n<lg>\n<l>iti saṅkalpam ācerur yā gokula-kumārikāḥ |</l>\n<l>tāsv eva kiyatīnāṃ tu pati-bhāvo harāv abhūt // RUnm_1.15 //</l>\n</lg>\n\n<lg>\n<l>mūla-mādhava-māhātmye śrūyate tata eva hi |</l>\n<l>rukmiṇy-udvāhataḥ pūrvaṃ tāsāṃ pariṇayotsavaḥ // RUnm_1.16 //</l>\n</lg>\n\n<lg>\n<l>athopapatiḥ-</l>\n<l>rāgeṇollaṅghayan dharmaṃ parakīyā-balārthinā |</l>\n<l>tadīya-prema-vasatir budhair upapatiḥ smṛtaḥ // RUnm_1.17 //</l>\n</lg>\n\n<p>yathā padyāvalyām (205)-</p>\n\n<lg>\n<l>saṃketīkṛta-kokilādi-ninadaṃ kaṃsa-dviṣaḥ kurvato</l>\n<l>dvāronmocana-lola-śaṅkha-valaya-kvāṇaṃ muhuḥ śṛṇvataḥ |</l>\n<l>keyaṃ keyam iti pragalbha-jaratī-vākyena dūnātmano</l>\n<l>rādhā-prāṅgaṇa-koṇa-koli-viṭapi-kroḍe gatā śarvarī // RUnm_1.18 //</l>\n</lg>\n\n<l>atraiva paramotkarṣaḥ śṛṅgārasya pratiṣṭhitaḥ // RUnm_1.19 //</l>\n\n<p>tathā ca muniḥ-</p>\n\n<lg>\n<l>bahu vāryate khalu yatra pracchanna-kāmukatvaṃ ca |</l>\n<l>yā ca mitho durlabhatā sā manmathasya paramā ratiḥ // RUnm_1.20 //</l>\n</lg>\n\n<lg>\n<l>laghutvam atra yat proktaṃ tat tu prākṛta-nāyake |</l>\n<l>na kṛṣṇe rasa-niryāsa-svādārtham avatārini // RUnm_1.21 //</l>\n</lg>\n\n<p>tathā ca prāñcaḥ-</p>\n\n<lg>\n<l>śṛṅgāra-rasa-sarvasvaṃ śikhi-piccha-vibhūṣaṇam |</l>\n<l>aṅgīkṛta-narākāram āśraye bhuvanāśrayam // RUnm_1.22 //</l>\n</lg>\n\n<lg>\n<l>anukūla-dakṣiṇa-śaṭhā dhṛṣṭaś ceti dvayor athocyante |</l>\n<l>pratyekaṃ catvāro bhedā yuktibhir amī vṛttyā // RUnm_1.23 //</l>\n</lg>\n\n<lg>\n<l>śāṭhya-dhārṣṭye paraṃ nāṭya-prokte upapater ubhe |</l>\n<l>kṛṣṇe tu sarvaṃ nāyuktaṃ tat-tad-bhāvasya sambhavāt // RUnm_1.24 //</l>\n</lg>\n\n<lg>\n<l>tatrānukūlaḥ-</l>\n<l>atiraktatayā nāryāṃ tyaktānya-lalanā-spṛhaḥ |</l>\n<l>sītāyāṃ rāmavat so'yam anukūlaḥ prakīrtitaḥ // RUnm_1.25 //</l>\n</lg>\n\n<lg>\n<l>rādhāyām eva kṛṣṇasya suprasiddhānukūlatā |</l>\n<l>tad-āloke kadāpy asya nānyā-saṅgaḥ smṛtiṃ vrajet // RUnm_1.26 //</l>\n</lg>\n\n<lg>\n<l>vaidagdhī-nikuramba-cumbita-dhiyaḥ saundarya-sārojjvalāḥ</l>\n<l>kāminyaḥ kati nādya vallava-pater dīvyanti goṣṭhāntare |</l>\n<l>rādhe puṇyavatī-śikhā-maṇir asi kṣāmodari tvāṃ vinā</l>\n<l>preṅkhantī na parāsu yan madhuripor dṛṣṭātra dṛṣṭir mayā // RUnm_1.27 //</l>\n</lg>\n\n<p>dhīrodāttānukūlo, yathā-</p>\n\n<lg>\n<l>kuvalaya-dṛśaḥ saṅketa-sthā dṛg-añcala-kauśalair</l>\n<l>manasija-kalā-nāṭī-prastāvanām abhitanvatām |</l>\n<l>na kila ghaṭate rādhā-raṅga-prasaṅga-vidhāyitā</l>\n<l>vrata-vilasite śaithilyasya cchaṭāpy agha-vidviṣaḥ // RUnm_1.28 //</l>\n</lg>\n\n<p>dhīralalitānukūlo, yathā-</p>\n\n<lg>\n<l>gahanād anurāgataḥ pitṛbhyām</l>\n<l>apanīta-vyavahāra-kṛtya-bhāraḥ |</l>\n<l>viharan saha rādhayā murārir</l>\n<l>yamunā-kūla-vanāny alaṃcakāra // RUnm_1.29 //</l>\n</lg>\n\n<p>dhīraśāntānukūlo. yathā-</p>\n\n<p>bradhnopāsti-vidhau tava praṇayitāpūreṇa veśaṃ gate\n<lg>\n<l>kṣmā-devasya kathaṃ guṇo'py agharipau drāg adya saṃcakrame</l>\n<l>buddhiḥ paśya viveka-kauśalavatī dṛṣṭiḥ kṣamodgāriṇī</l>\n<l>vāg etasya mṛgākṣi rūḍha-vinayā mūrtiś ca dhīrojjvalā // RUnm_1.30 //</l>\n</lg></p>\n\n<p>dhīroddhatānukūlo, yathā-</p>\n\n<lg>\n<l>satyaṃ me parihṛtya tāvaka-sakhīṃ premāvadātaṃ mano</l>\n<l>nānyasmin pramadājane kṣaṇam api svapne'pi saṅkalpate |</l>\n<l>sāra-grāhiṇi gauri sad-guṇa-gurau mukta-vyalīkodyame</l>\n<l>mudrāṃ kiṃ nu mayi vyanakṣi lalite gūḍhābhyasūyā-mayīm // RUnm_1.31 //</l>\n</lg>\n\n<lg>\n<l>atha dakṣiṇaḥ-</l>\n<l>yo gauravaṃ bhayaṃ prema dākṣiṇyaṃ pūrva-yoṣiti |</l>\n<l>na muñcaty anya-citto'pi jñeyo'sau khalu dakṣinaḥ // RUnm_1.32 //</l>\n</lg>\n\n<p>yathā-\n<lg>\n<l>tathyaṃ candrāvali kathayasi prekṣyate na vyalīkaṃ</l>\n<l>svapne'pyasya tvayi madhubhidaḥ premaśuddhāntarasya |</l>\n<l>śrutvā jalpaṃ piśunamanasāṃ tadviruddhaṃ sakhīnāṃ</l>\n<l>yuktaḥ kartuṃ sakhi savinaye nātra viśrambhabhaṅgaḥ // RUnm_1.33 //</l>\n</lg></p>\n\n<p>yad vā-\n<l>nāyikāsv apy anekāsu tulyo dakṣiṇa ucyate // RUnm_1.34 //</l></p>\n\n<p>yathā daśa-rūpake-\n<lg>\n<l>snātā tiṣṭhati kuntaleśvara-sutā vāro'ṅga-rāja-svasur</l>\n<l>dyūte rātrir iyaṃ jitā kamalayā devī prasādyādya ca |</l>\n<l>ity antaḥ-pura-sundarīḥ prati mayā vijñāya vijñāpite</l>\n<l>devenāpratipatti-mūḍha-manasā dvitrāḥ sthitaṃ nāḍikāḥ // RUnm_1.35 //</l>\n</lg></p>\n\n<p>yathā vā-\n<lg>\n<l>padmā dṛg-bhaṅgir alaṃ kalayati kamalā jṛmbhate sāṅga-bhaṅgaṃ</l>\n<l>tārā dor-mūlam alpaṃ prathayati kurute karṇa-kaṇḍūṃ sukeśī |</l>\n<l>śaivyā nīvyāṃ vidhatte karam iti yugapan mādhavaḥ preyasībhir</l>\n<l>bhāvenāhūyamāno bahu-śikhara-manāḥ paśya kuṇṭho'yam āste // RUnm_1.36 //</l>\n</lg></p>\n\n<lg>\n<l>śaṭhaḥ-</l>\n<l>priyaṃ vyakti puro'nyatra vipriyaṃ kurute bhṛśam |</l>\n<l>nigūḍham aparādhaṃ ca śaṭho'yaṃ kathito budhaiḥ // RUnm_1.37 //</l>\n</lg>\n\n<p>yathā-\n<lg>\n<l>svapne vyalīkaṃ vanamālinoktaṃ</l>\n<l>pālīty upākarṇya vivarṇa-vaktrā |</l>\n<l>śyāmā viniḥśvasya madhu-triyāmāṃ</l>\n<l>sahasra-yāmām iva sā vyanaiṣīt // RUnm_1.38 //</l>\n</lg></p>\n\n<p>yathā vā-\n<lg>\n<l>talpitena tapanīya-kāntinā</l>\n<l>kṛṣṇa kuñja-kuhare'dya vāsasā |</l>\n<l>abhyadhyāyi tava nirvyalīkatā</l>\n<l>muñca sāma-paṭalīpaṭiṣṭhatām // RUnm_1.39 //</l>\n</lg></p>\n\n<lg>\n<l>atha dhṛṣṭaḥ-</l>\n<l>abhivyaktānya-taruṇī-bhoga-lakṣmāpi nirbhayaḥ |</l>\n<l>mithyā-vacana-dakṣaś ca dhṛṣṭo'yaṃ khalu kathyate // RUnm_1.40 //</l>\n</lg>\n\n<p>yathā--\n<lg>\n<l>nakhāṅkā na śyāme ghana-ghusṛṇa-rekhā-tatir iyaṃ</l>\n<l>na lākṣāntaḥ-krure paricinu girer gairikam idam |</l>\n<l>dhiyaṃ dhatse citraṃ vata mṛga-made'py añjanatayā</l>\n<l>taruṇyās te dṛṣṭiḥ kim iva viparīta-sthitir abhūt // RUnm_1.41 //</l>\n</lg></p>\n\n<lg>\n<l>udāttādyaiś catur-bhedais tribhiḥ pūrṇatamādibhiḥ |</l>\n<l>caturviṃśaty ātmā paty-ādi-yugmataḥ // RUnm_1.42 //</l>\n</lg>\n\n<lg>\n<l>nāyakaḥ so'nukūlādyaiḥ syāt ṣan-navatidhoditaḥ |</l>\n<l>nokto dhūrtādi-bhedas tu muneḥ sammaty-abhāvataḥ // RUnm_1.43 //</l>\n</lg>\n\n<p>iti śrī-śrīmad-ujjvala-nīlamaṇau nāyaka-bheda-prakaraṇam |</p>\n\n<p>||1||</p>\n\n<p>(2)</p>\n\n<p>atha nāyaka-sahāya-bheda-prakaraṇam</p>\n\n<lg>\n<l>athaitasya sahāyāḥ syuḥ pañcadhā ceṭako viṭaḥ |</l>\n<l>vidūṣakaḥ pīṭhamardaḥ priyanarmasakhastathā // RUnm_2.1 //</l>\n</lg>\n\n<lg>\n<l>narmaprayoge naipuṇyaṃ sadā gāḍhānurāgitā |</l>\n<l>deśakālajñatā dākṣyaṃ ruṣṭagopīprasādanam |</l>\n<l>nigūḍhamantratetyādyāḥ sahāyānāṃ guṇāḥ smṛtāḥ // RUnm_2.2 //</l>\n</lg>\n\n<lg>\n<l>sandhānacaturaśceṭo gūḍhakarmā pragalbhadhīḥ |</l>\n<l>sa tu bhaṅgurabhṛṅgārādikaḥ prokto'tra gokule // RUnm_2.3 //</l>\n</lg>\n\n<p>yathā-\n<lg>\n<l>na punaridamapūrvaṃ devi kutrāpi dṛṣṭaṃ</l>\n<l>śaradi yadiyamārānmādhavī puṣpitābhūt |</l>\n<l>iti kila vṛṣabhānorlambhitāsau kumārī</l>\n<l>vrajanavayuvarāja vyājataḥ kuñjavīthim // RUnm_2.4 //</l>\n</lg></p>\n\n<lg>\n<l>atha viṭaḥ-</l>\n<l>veśopacārakuśalo dhūrto goṣṭhīviśāradaḥ |</l>\n<l>kāmatantrakalāvedī viṭa ityabhidhīyate |</l>\n<l>kaḍāro bhāratīvandhurityādirviṭa īritaḥ // RUnm_2.5 //</l>\n</lg>\n\n<p>yathā-\n<lg>\n<l>vraje sāraṅgākṣīvitatibhiranullaṅghyavacanaḥ</l>\n<l>sakhāhaṃ tadbandhoścaṭubhirabhiyāce muhuridam |</l>\n<l>kalakrīḍadvaṃśīsthagitajagatīyauvatadhṛti-</l>\n<l>stvayā yuktaḥ śyāme na khalu parihartuṃ sakhi hariḥ // RUnm_2.6 //</l>\n</lg></p>\n\n<lg>\n<l>atha vidūṣakaḥ-</l>\n<l>vasantādyabhidho lolo bhojane kalahapriyaḥ |</l>\n<l>vikṛtāṅgavacoveṣairhāsyakarī vidūṣakaḥ |</l>\n<l>vidagdhamādhave khyāto yathāsau madhumaṅgalaḥ // RUnm_2.7 //</l>\n</lg>\n\n<p>yathā-\n<lg>\n<l>tuṣṭena smitapuṣpavṛṣṭiradhunā sadyastvayā mucyatām</l>\n<l>ārūḍhaḥ kutukī vimānamatulaṃ māṃ gokulākhaṇḍalaḥ |</l>\n<l>ithaṃ devi manorathena rabhasādabhyarthyamāno.apyasau</l>\n<l>yatte mānini nādharaḥ prayatate tannādbhutaṃ rāgiṣu // RUnm_2.8 //</l>\n</lg></p>\n\n<p>yathā vā-\n<lg>\n<l>mamopaharati svayaṃ bhavadabhīṣṭadevo nama-</l>\n<l>nnavaṃ kamalamujjvalaṃ kamalabandhurutkaṇṭhayā |</l>\n<l>mayā tu tadavajñayā bhuvi nirasyate ruṣyatā</l>\n<l>na mānayasi madvacastadapi mānini tvaṃ kutaḥ // RUnm_2.9 //</l>\n</lg></p>\n\n<lg>\n<l>atha pīṭhamardaḥ-</l>\n<l>guṇairnāyakakalpo yaḥ premnā tatrānuvṛttimān |</l>\n<l>pīṭhamardaḥ sa kathitaḥ śrīdāmā syādyathā hareḥ // RUnm_2.10 //</l>\n</lg>\n\n<p>yathā-\n<lg>\n<l>kālindīpuline mukundacaritaṃ viśvasya vismāpanaṃ</l>\n<l>draṣṭuṃ gacchati goṣṭhameva nikhilaṃ naikātra candrāvalī |</l>\n<l>brūmastasya suhṛttamāḥ svayamamī pathyañca tathyañca te</l>\n<l>mā govardhanamalla ghaṭṭaya mudhā govardhanoddhāriṇam // RUnm_2.11 //</l>\n</lg></p>\n\n<p>yathā vā-\n<lg>\n<l>taveyaṃ śrīdāman bhaṇitir iha viśrambhayati māṃ</l>\n<l>prasādo rudrāṇyāḥ kim iva capalāsu prasaratu |</l>\n<l>vane yāntīṃ durgārcana-ghusṛṇa-mālyāṅkita-karāṃ</l>\n<l>vadhūṃ dṛṣṭvā śaṅke prathayati kalaṅkaṃ khala-janaḥ // RUnm_2.12 //</l>\n</lg></p>\n\n<lg>\n<l>atha priya-narma-sakhaḥ-</l>\n<l>ātyantika-rahasya-jñaḥ sakhī-bhāva-samāśritaḥ |</l>\n<l>sarvebhyaḥ praṇayibhyo'sau priya-narma-sakho varaḥ |</l>\n<l>sa gokule tu subalas tathā syād arjunādayaḥ // RUnm_2.13 //</l>\n</lg>\n\n<lg>\n<l>yathā-</l>\n<l>pratyāvartayati prasādya lalanāṃ krīḍā-kali-prasthitāṃ</l>\n<l>śayyāṃ kuñja-gṛhe karoty agha-bhidaḥ kandarpa-līlocitām ||</l>\n</lg>\n\n<p>svinnaṃ bījayati priyā-hṛdi parisrastāṅgam uccair amuṃ\n<l>kva śrīmān adhikāritāṃ na subalaḥ sevā-vidhau vindati // RUnm_2.14 //</l></p>\n\n<p>yathā vā-\n<lg>\n<l>yābhiḥ sācidṛgañcalena caṭulaṃ kaṃsārirālihyate</l>\n<l>dordvandvena kucopapīḍamurasi svairaṃ pariṣvajyate |</l>\n<l>etasyādharasīdhuruddhuratayā sāmodamāsvādyate</l>\n<l>kiṃ jānāsi sakhe vyadhāyi kataradgopībhirābhistapaḥ // RUnm_2.15 //</l>\n</lg></p>\n\n<lg>\n<l>caturdhāḥ sakhāyo.atra ceṭaḥ kiṅkara īryate |</l>\n<l>pīṭhamardasya vīrādāvapi sāhāyyakāritā // RUnm_2.16 //</l>\n</lg>\n\n<lg>\n<l>haripriyāprakaraṇe vakṣyante yāstu dūtikāḥ |</l>\n<l>atrāpi tā yathāyogyaṃ vijñeyā rasavedibhiḥ // RUnm_2.17 //</l>\n</lg>\n\n<p>tatra svayaṃ, yathā-\n<lg>\n<l>sakhi mādhavadṛgdūtyāḥ</l>\n<l>karmaṭhatā kārmaṇe vicitrāsti |</l>\n<l>upadhāśuddhāpi yayā</l>\n<l>ruddhā tvam citritevāsi // RUnm_2.18 //</l>\n</lg></p>\n\n<p>vaṃśī yathā śrī-lalita-mādhave (1.24- gārgy-uktiḥ)-\n<lg>\n<l>hriyamavagṛhya gṛhebhyaḥ</l>\n<l>karṣati rādhāṃ vanāya yā nipuṇā |</l>\n<l>sā jayati nisṛṣṭārthā</l>\n<l>varavaṃśajakākalī dūtī // RUnm_2.19 //</l>\n</lg></p>\n\n<lg>\n<l>āptadūtī-</l>\n<l>vīrāvṛndādirapyāptadūtī kṛṣṇasya kīrtitā |</l>\n<l>vīrā pragalbhavacanā vṛndā cāṭūktipeśalā // RUnm_2.20 //</l>\n</lg>\n\n<p>yathā-\n<lg>\n<l>vimukhī mā bhava garviṇi</l>\n<l>madgiri giriṇā dhṛte na kṛtarakṣam |</l>\n<l>mūḍhe samuḍhavayasaṃ</l>\n<l>mādhavamādhāva rāgeṇa // RUnm_2.21 //</l>\n</lg></p>\n\n<p>yathā vā-\n<lg>\n<l>vṛndā sundari vandanaṃ vidadhatī yat pṛcchati tvāmasau</l>\n<l>cañcanmañjulakhañjarīṭanayane tatrottaraṃ vyañjaya |</l>\n<l>keyaṃ bhrūbhujagī tavātiviṣamā baṃbhramyate yadbhiyā</l>\n<l>klāntaḥ kāliyamardano.api kurute nādya praveśaṃ vraje // RUnm_2.22 //</l>\n</lg></p>\n\n<lg>\n<l>asyāsādhāraṇā dūtyo vīvādyāḥ kathitā hareḥ |</l>\n<l>liṅginyantāstu vakṣyante yāstāḥ sādhāraṇā dvayoḥ // RUnm_2.23 //</l>\n</lg>\n\n<l>iti śrī-śrī-ujjvala-nīlamaṇau nāyaka-sahāya-bheda-prakaraṇam ||2||</l>\n\n<p>(3)</p>\n\n<p>atha śrī-hari-priyā-prakaraṇam</p>\n\n<lg>\n<l>hareḥ sādhāraṇa-guṇair upetās tasya vallabhāḥ |</l>\n<l>pṛthu-premṇāṃ sumādhurya-sampadāṃ cāgrimāśrayāḥ // RUnm_3.1 //</l>\n</lg>\n\n<p>yathā-\n<lg>\n<l>praṇamāmi tāḥ parama-mādhurī-bhṛtaḥ</l>\n<l>kṛta-puṇya-puñja-ramaṇī-śiromaṇīḥ |</l>\n<l>upasanna-yauvana-guror adhīrtya yāḥ</l>\n<l>smara-keli-kauśalam udāharan harau // RUnm_3.2 //</l>\n</lg></p>\n\n<l>svakīyāḥ parakīyāś ca dvidhā tāḥ parikīrtitāḥ // RUnm_3.3 //</l>\n\n<lg>\n<l>tatra svakīyāḥ-</l>\n<l>kara-graha-vidhiṃ prāptāḥ patyur ādeśa-tat-parāḥ |</l>\n<l>pātivratyād avicalāḥ svakīyāḥ kathitā iha // RUnm_3.4 //</l>\n</lg>\n\n<p>yathā-\n<lg>\n<l>  sunirmāṇe dharmādhvani pati-parābhiḥ paricite</l>\n<l>mudā baddha-śraddhā giri ca guru-vargasya paritaḥ |</l>\n<l>gṛhe yāḥ sevante priyam aparatantrāḥ pratidinaṃ</l>\n<l>mahiṣyas tāḥ śaures tava mudam udagrāṃ vidadhatu // RUnm_3.5 //</l>\n</lg></p>\n\n<p>yathā vā śrī-daśame (10.60.55)-</p>\n\n<lg>\n<l>na tvādṛśīṃ praṇayinīṃ gṛhiṇīṃ gṛheṣu</l>\n<l>paśyāmi mānini yayā sva-vivāha-kāle |</l>\n<l>prāptān nṛpān na vigaṇayya raho-haro me</l>\n<l>prasthāpito dvija upaśruta-sat-kathasya // RUnm_3.6 //</l>\n</lg>\n\n<lg>\n<l>tās tu śrī-yadu-vīrasya sahasrāṇyasya ṣoḍaśa |</l>\n<l>aṣṭottara-śatāgrāṇi dvāravatyāṃ suviśrutāḥ // RUnm_3.7 //</l>\n</lg>\n\n<lg>\n<l>āsāṃ sakhyaś ca dāsyaś ca pratyekaṃ syuḥ sahasraśaḥ |</l>\n<l>tulya-rūpa-guṇāḥ sakhyaḥ kiñcin nyūnās tu dāsikāḥ // RUnm_3.8 //</l>\n</lg>\n\n<lg>\n<l>tatrāpi rukmiṇī satyā jāmbavaty arka-nandinī |</l>\n<l>śaivyā bhadrā ca kauśalyā mādrīty aṣṭau gaṇāgrimāḥ // RUnm_3.9 //</l>\n</lg>\n\n<lg>\n<l>tatrāpi rukmiṇī-satye varīyasyau prakīrtite |</l>\n<l>aiśvaryād rukmiṇī tatra satyā saubhāgyato varā // RUnm_3.10 //</l>\n</lg>\n\n<lg>\n<l>tathā hi hari-vaṃśe-</l>\n<l>kuṭumbasyeśvarī yāsīd rukmiṇī bhīṣmakātmajā |</l>\n<l>satyabhāmottamā strīṇāṃ saubhāgye cādhikābhavat // RUnm_3.11 //</l>\n</lg>\n\n<lg>\n<l>pādme (6.88.28) ca kārttika-māhātmye tāṃ prati śrī-kṛṣṇa-vākyaṃ</l>\n<l>na me tvattaḥ priyatamā kācid anyā nitambinī |</l>\n<l>ṣoḍaśa-strī-sahasrāṇāṃ priye prāṇa-samā hy asi // RUnm_3.12 //</l>\n</lg>\n\n<lg>\n<l>anayoḥ sakalotkṛṣṭāḥ sakhyo dāsyaś ca lakṣaśaḥ |</l>\n<l>svīyā-jātīya-bhāvena nikhilā eva bhāvitāḥ // RUnm_3.13 //</l>\n</lg>\n\n<lg>\n<l>yāś ca gokula-kanyāsu pati-bhāva-ratā harau |</l>\n<l>tāsāṃ tad-vṛtti-niṣṭhitvān na svīyātvam asāmpratam // RUnm_3.14 //</l>\n</lg>\n\n<p>yathā-\n<lg>\n<l>āryā ced ativatsalā mayi muhur goṣṭheśvarī kiṃ tataḥ</l>\n<l>prāṇebhyaḥ praṇayāspadaṃ priya-sakhī-vṛndaṃ kim etena me |</l>\n<l>vaikuṇṭhāṭavi-maṇḍalī-vijayī ced vṛndāvanaṃ tena kiṃ</l>\n<l>dīvyaty atra na ced umā-vrata-phalaṃ piñcāvataṃsī patiḥ // RUnm_3.15 //</l>\n</lg></p>\n\n<lg>\n<l>gādharva-rītyā svīkārāt svīyātvam iha vastutaḥ |</l>\n<l>avyaktatvād vivāhasya suṣṭhu pracchanna-kāmatā // RUnm_3.16 //</l>\n</lg>\n\n<lg>\n<l>atha parakīyā-</l>\n<l>rāgeṇaivārpitātmāno loka-yugmānapekṣiṇā |</l>\n<l>dharmeṇāsvīkṛtā yās tu parakīyā bhavanti tāḥ // RUnm_3.17 //</l>\n</lg>\n\n<p>yathā--\n<lg>\n<l>rāgollāsa-vilaṅghitārya-padavī-viśrāntayo'py uddhura-</l>\n<l>śraddhā-rajyad-arundhatī-mukha-satī-vṛndena vandyehitāḥ |</l>\n<l>āraṇyā api mādhurī-parimala-vyākṣipta-lakṣmī-śriyas</l>\n<l>tās trailokya-vilakṣaṇā dadatu vaḥ kṛṣṇasya sakhyaḥ sukham // RUnm_3.18 //</l>\n</lg></p>\n\n<lg>\n<l>kanyakāś ca paroḍhāś ca parakīyā dvidhā matāḥ |</l>\n<l>pracchanna-kāmatā hy atra gokuendrasya saukhyatā // RUnm_3.19 //</l>\n</lg>\n\n<lg>\n<l>tathā hi rudraḥ (śṛṅgāra-tilake 2.30)-</l>\n<l>vāmatā durlabhatvaṃ ca strīṇāṃ yā ca nivāraṇā |</l>\n<l>tad eva pañca-bāṇasya manye paramam āyudham // RUnm_3.20 //</l>\n</lg>\n\n<lg>\n<l>viṣṇu-gupta-saṃhitāyāṃ ca-</l>\n<l>yatra niṣedha-viśeṣaḥ sudurlabhatvaṃ ca yan mṛgākṣīṇām |</l>\n<l>tatraiva nāgarāṇāṃ nirbharam āsajjate hṛdayam // RUnm_3.21 //</l>\n</lg>\n\n<lg>\n<l>āḥ kiṃvānyad yatas tasyām idam eva mahāmuniḥ |</l>\n<l>jagau pāramahaṃsyāṃ ca saṃhitāyāṃ svayaṃ śukaḥ // RUnm_3.22 //</l>\n</lg>\n\n<lg>\n<l>yathā śrī-daśame (10.33.19)-</l>\n<l>kṛtvā tāvantam ātmānaṃ yāvatīr gopayoṣitaḥ |</l>\n<l>reme sa bhagavāṃs tābhir ātmārāmo æpi līlayā // RUnm_3.23 //</l>\n</lg>\n\n<lg>\n<l>tathā ca tatraiva (10.33.31, 36)-</l>\n<l>naitat samācarej jātu manasāpi hy anīśvaraḥ |</l>\n<l>vinaśyaty ācaran mauṭhyād yathārudro æbdhi-jaṃ viṣam // RUnm_3.26 //</l>\n</lg>\n\n<lg>\n<l>anugrahāya bhaktānāṃ mānuṣaṃ deham āśritaḥ |</l>\n<l>bhajate tādṛśīḥ krīḍā yāḥ śrutvā tat-paro bhavet // RUnm_3.27 //</l>\n</lg>\n\n<l>śrī-mukhena tu māhātmyam āsāṃ prāha svayaṃ hariḥ // RUnm_3.28 //</l>\n\n<p>yathā tatraiva (10.32.22)-\n<lg>\n<l>na pāraye æhaṃ niravadya-saṃyujāṃ</l>\n<l>sva-sādhu-kṛtyaṃ vibudhāyuṣāpi vaḥ |</l>\n<l>yām ābhajan durjara-geha-śṛṅkhalāḥ</l>\n<l>saṃvṛścya tad vaḥ pratiyātu sādhunā // RUnm_3.29 //</l>\n</lg></p>\n\n<l>uddhavo'pi jagau suṣṭhu sarva-bhāgavatottamaḥ // RUnm_3.30 //</l>\n\n<p>yathā (BhP 10.47.61)-\n<lg>\n<l>āsām aho caraṇa-reṇu-juṣām ahaṃ syāṃ</l>\n<l>vṛndāvane kim api gulma-latauṣadhīnām |</l>\n<l>yā dustyajaṃ sva-janam ārya-pathaṃ ca hitvā</l>\n<l>bhejur mukunda-padavīṃ śrutibhir vimṛgyām // RUnm_3.31 //</l>\n</lg></p>\n\n<lg>\n<l>māyā-kalita-tādṛk-strī-śīlanenānasūyabhiḥ |</l>\n<l>na jātu vraja-devīnāṃ patibhiḥ saha saṅgamaḥ // RUnm_3.32 //</l>\n</lg>\n\n<lg>\n<l>tathā hi śrī-daśame (10.33.37)-</l>\n<l>nāsūyan khalu kṛṣṇāya mohitās tasya māyayā |</l>\n<l>manyamānāḥ svapārśvasthān svān svān dārān vrajaukasaḥ // RUnm_3.33 //</l>\n</lg>\n\n<lg>\n<l>tatra kanyakāḥ-</l>\n<l>anūḍhāḥ kanyakāḥ proktāḥ sa-lajjāḥ pitṛ-pālitāḥ |</l>\n<l>sakhī-keliṣu visrabdhāḥ prāyo mugdhā-guṇānvitāḥ // RUnm_3.34 //</l>\n</lg>\n\n<lg>\n<l>tatra durgā-vrata-parāḥ kanyā dhanyādayo matāḥ |</l>\n<l>hariṇā pūritābhīṣṭās tena tās tasya vallabhāḥ // RUnm_3.35 //</l>\n</lg>\n\n<p>yathā-\n<lg>\n<l>visrabdhā sakhi dhūli-keliṣu paṭā-saṃvīta-vakṣaḥ-sthalā</l>\n<l>bālāsīti na vallavas tava pitā jāmātaraṃ mṛgyati |</l>\n<l>tvaṃ tu bhrānta-vilocanās tam acirād ākarṇya vṛndāvane</l>\n<l>kūjantīṃ śikhi-piccha-mauli-muralīṃ sotkampam āghūrṇasi // RUnm_3.36 //</l>\n</lg></p>\n\n<lg>\n<l>atha paroḍhāḥ-</l>\n<l>gopair vyūḍhā api hareḥ sadā sambhoga-lālasāḥ |</l>\n<l>paroḍhā vallabhās tasya vraja-nāryo'prasūtikāḥ // RUnm_3.37 //</l>\n</lg>\n\n<p>yathā padyāvalyām (312)-\n<lg>\n<l>kātyāyanī-kusuma-kāmanayā kim arthaṃ</l>\n<l>kāntāra-kukṣi-kuharaṃ kutukād gatāsi |</l>\n<l>paśya stana-stavakayos tava kaṇṭakāṅkaṃ</l>\n<l>gopaḥ sukaṇṭhi bata paśyasi jāta-kopaḥ // RUnm_3.38 //</l>\n</lg></p>\n\n<lg>\n<l>etāḥ sarvātiśāyinyaḥ śobhā-sādguṇya-vaibhavaiḥ |</l>\n<l>ramādibhyo'py uru-prema-mādhurya-bhara-bhūṣitāḥ // RUnm_3.39 //</l>\n</lg>\n\n<p>tathā śrī-daśame (10.47.60)-</p>\n\n<lg>\n<l>nāyaṃ śriyo æṅga u nitānta-rateḥ prasādaḥ</l>\n<l>svar-yoṣitāṃ nalina-gandha-rucāṃ kuto ænyāḥ |</l>\n<l>rāsotsave æsya bhuja-daṇḍa-gṛhīta-kaṇṭha-</l>\n<l>labdhāśiṣāṃ ya udagād vraja-vallabhīnām // RUnm_3.40 //</l>\n</lg>\n\n<l>tās tridhā sādhana-parā devyo nitya-priyās tathā // RUnm_3.41 //</l>\n\n<p>tatra sādhanaparāḥ-\n<l>syur yauthikyas tv ayauthikya iti tatrādimā dvidhā // RUnm_3.42 //</l></p>\n\n<lg>\n<l>tatra yauthikyaḥ-</l>\n<l>yauthikyas tatra saṃbhūya gaṇaśaḥ sādhane ratāḥ |</l>\n<l>dvividhās tās tu munayas tathopaniṣado matāḥ // RUnm_3.43 //</l>\n</lg>\n\n<lg>\n<l>tatra munayaḥ-</l>\n<l>gopālopāsakāḥ pūrvam aprāptābhīṣṭa-siddhayaḥ |</l>\n<l>cirād udbuddha-ratayo rāma-saundarya-vīkṣayā // RUnm_3.44 //</l>\n</lg>\n\n<lg>\n<l>munayas tan-nijābhīṣṭa-siddhi-sampādane ratāḥ |</l>\n<l>labdha-bhāvā vraje gopyo jātāḥ pādma itīritam // RUnm_3.45 //</l>\n</lg>\n\n<lg>\n<l>kathāpy anyā kila bṛhad-vāmane ceti viśrutiḥ |</l>\n<l>siddhiṃ katicid evāsāṃ rāsārambhe prapedire |</l>\n<l>iti kecit prabhāṣante prakaṭārthānusāriṇaḥ // RUnm_3.46 //</l>\n</lg>\n\n<lg>\n<l>atha upaniṣadaḥ-</l>\n<l>samantāt sūkṣma-darśinyo mahopaniṣado'khilāḥ |</l>\n<l>gopīnāṃ vīkṣya saubhāgyam asamordhvaṃ suvismitāḥ // RUnm_3.47 //</l>\n</lg>\n\n<lg>\n<l>tapāṃsi śraddhayā kṛtvā premāḍhyā jajñire vraje |</l>\n<l>vallavya iti paurāṇī tathaupaniṣadī prathā // RUnm_3.48 //</l>\n</lg>\n\n<lg>\n<l>atha ayauthikyaḥ-</l>\n<l>tad-bhāva-baddha-rāgā ye janās te sādhane ratāḥ |</l>\n<l>tad-yogyam anurāgaughaṃ prāpyotkaṇṭhānusārataḥ // RUnm_3.49 //</l>\n</lg>\n\n<lg>\n<l>tā ekaśo'thavā dvi-trāḥ kāle kāle vraje'bhavan |</l>\n<l>prācīnāś ca navāś ca syur ayauthikyas tato dvidhā // RUnm_3.50 //</l>\n</lg>\n\n<lg>\n<l>nitya-priyābhiḥ sālokyaṃ prācīnāś ciram āgatāḥ |</l>\n<l>vraje jātā navās tv etā martyāmartyādi-yonitaḥ // RUnm_3.51 //</l>\n</lg>\n\n<lg>\n<l>atha devyaḥ-</l>\n<l>deveṣv aṃśena jātasya kṛṣṇasya divi tuṣṭaye |</l>\n<l>nitya-priyāṇām aṃśās tu yā yātā deva-yonayaḥ // RUnm_3.52 //</l>\n</lg>\n\n<lg>\n<l>atra devāvataraṇe janitvā gopa-kanyakāḥ |</l>\n<l>tā aṃśinīnām evāsāṃ priya-sakhyo'bhavan vraje // RUnm_3.53 //</l>\n</lg>\n\n<lg>\n<l>atha nityapriyāḥ-</l>\n<l>rādhā-candrāvalī-mukhyāḥ proktāḥ nitya-priyā vraje |</l>\n<l>kṛṣṇavan nitya-saundarya-vaidagdhyādi-guṇāśrayāḥ // RUnm_3.54 //</l>\n</lg>\n\n<p>tathā ca brahma-saṃhitāyāṃ (5.48)-</p>\n\n<lg>\n<l>ānanda-cinmaya-rasa-pratibhāvitābhis</l>\n<l>tābhir ya eva nija-rūpatayā kalābhiḥ |</l>\n<l>goloka eva nivasaty akhilātma-bhūto</l>\n<l>govindam ādi-puruṣaṃ tam ahaṃ bhajāmi // RUnm_3.55 //</l>\n</lg>\n\n<lg>\n<l>tatra śāstrasiddhāstu rādhā candrāvalī tathā |</l>\n<l>viśākhā lalitā śyāmā padmā śaibyā ca bhadrikā |</l>\n<l>tārā vicitrā gopālī dhaniṣṭhā pālikādayaḥ // RUnm_3.56 //</l>\n</lg>\n\n<lg>\n<l>candrāvalyeva somābhā gāndharvā rādhikaiva sā |</l>\n<l>anurādhā tu lalitā naitāstenoditāḥ pṛthak // RUnm_3.57 //</l>\n</lg>\n\n<lg>\n<l>lokaprasiddhanāmnyastu khañjanākṣī manoramā |</l>\n<l>maṅgalā vimalā līlā kṛṣṇā śārī viśāradā |</l>\n<l>tārāvalī cakorākṣī śaṅkarī kuṅkumādayaḥ // RUnm_3.58 //</l>\n</lg>\n\n<lg>\n<l>ityādīnāntu śataśo yūthāni vrajasubhruvām |</l>\n<l>lakṣasaṅkhyāstu kathitā yūthe yūthe varāṅganāḥ // RUnm_3.59 //</l>\n</lg>\n\n<lg>\n<l>sarvā yūthādhipā etā rādhādyāḥ kuṅkumāntimāḥ |</l>\n<l>viśākhāṃ lalitāṃ padmāṃ śaibyāñca prohya kīrtitāḥ // RUnm_3.60 //</l>\n</lg>\n\n<lg>\n<l>kintu saubhāgya-dhaureyā aṣṭau rādhādayo matāḥ |</l>\n<l>yūthādhipātve æpy aucityaṃ dadhānā lalitādayaḥ |</l>\n<l>sveṣṭa-rādhādi-bhāvasya lobhāt sakhya-ruciṃ dadhuḥ // RUnm_3.61 //</l>\n</lg>\n\n<l>iti śrī-śrī-ujjvala-nīlamaṇau śrī-hari-priyā-prakaraṇam ||3||</l>\n\n<p>(4)\natha śrī-rādhā-prakaraṇam</p>\n\n<lg>\n<l>tatrāpi sarvathā śreṣṭhe rādhā-candrāvalīty ubhe |</l>\n<l>yūthayos tu yayoḥ santi koṭi-saṅkhyā mṛgīdṛśaḥ // RUnm_4.1 //</l>\n</lg>\n\n<lg>\n<l>abhūd ākulito rāsaḥ pramadā-śata-koṭibhiḥ |</l>\n<l>puline yāmune tasminn ity eṣāgamikī prathā // RUnm_4.2 //</l>\n</lg>\n\n<lg>\n<l>tayor apy ubhayor madhye rādhikā sarvathādhikā |</l>\n<l>mahā-bhāva-svarūpeyaṃ guṇair ativarīyasī // RUnm_4.3 //</l>\n</lg>\n\n<lg>\n<l>gopālottara-tāpanyāṃ yad gāndharveti viśrutā |</l>\n<l>rādhety ṛk-pariśiṣṭe ca mādhavena sahoditā |</l>\n<l>atas tadīya-māhātmyaṃ pādme devarṣiṇoditam // RUnm_4.4 //</l>\n</lg>\n\n<lg>\n<l>tathā hi-</l>\n<l>yathā rādhā priyā viṣṇos tasyāḥ kuṇḍaṃ priyaṃ tathā |</l>\n<l>sarva-gopīṣu saivaikā viṣṇor atyanta-vallabhā // RUnm_4.5 //</l>\n</lg>\n\n<lg>\n<l>hlādinī yā mahā-śaktiḥ sarva-śakti-varīyasī |</l>\n<l>tat-sāra-bhāva-rūpeyam iti tantre pratiṣṭhitā // RUnm_4.6 //</l>\n</lg>\n\n<lg>\n<l>suṣṭhu-kānta-svarūpeyaṃ sarvadā vārṣabhānavī |</l>\n<l>dhṛta-ṣoḍaśa-śṛṅgārā dvādaśābharaṇānvitā // RUnm_4.7 //</l>\n</lg>\n\n<p>tatra suṣṭhu-kānta-svarūpā, yathā śrī-kṛṣṇa-vākyam---</p>\n\n<lg>\n<l>kacās tava sukuñcitā mukham adhīra-dīrghekṣaṇaṃ</l>\n<l>kaṭhora-kuca-bhāg-uraḥ kraśima-śāli madhya-sthalam |</l>\n<l>nate śirasi dorlate karaja-ratna-ramyau karau</l>\n<l>vidhūnayati rādhike tri-jagad eṣa rupotsavaḥ // RUnm_4.8 //</l>\n</lg>\n\n<p>atha dhṛta-ṣoḍaśa-śṛṅgārā-</p>\n\n<lg>\n<l>snātā nāsāgra-jāgran-maṇi-rasita-paṭā sūtriṇī baddha-veṇī</l>\n<l>sottaṃsā carcitāṅgī kusumita-cikura sragviṇī padma-hastā |</l>\n<l>tāmbūlāsyoru-bindu-stavakita-cibukā kajjalākṣī sucitrā</l>\n<l>rādhālaktojjvalāṅghriḥ sphuriti tilakinī ṣoḍaśā-kalpinīyam // RUnm_4.9 //</l>\n</lg>\n\n<p>atha dvādaśābharaṇāśritā-</p>\n\n<p>divyaś cūḍā-maṇīndraḥ puraṭa-viracitāḥ kuṇḍala-dvandva-kāñci-\nniṣkāś cakrī-śalākā-yuga-valaya-ghaṭāḥ kaṇṭha-bhūṣormikāś ca |\nhārās tārānukāra bhuja-kaṭaka-tulākoṭayo ratna-k ptās\n<l>tuṅgā pādāṅgurīya-cchavir iti ravibhir bhūṣaṇair bhāti rādhā // RUnm_4.10 //|</l></p>\n\n<lg>\n<l>atha vṛndāvaneśvaryāḥ kīrtyante pravarā guṇāḥ |</l>\n<l>madhureyaṃ nava-vayāś calāpāṅgojjvala-smitā // RUnm_4.11 //</l>\n</lg>\n\n<lg>\n<l>cāru-saubhāgya-rekhāḍhyā gandhonmādita-mādhavā |</l>\n<l>saṅgīta-prasarābhijñā ramya-vāṅ narma-paṇḍitā // RUnm_4.12 //</l>\n</lg>\n\n<lg>\n<l>vinītā karuṇā-pūrṇā vidagdhā pāṭavānvitā |</l>\n<l>lajjā-śīlā sumaryādā dhairya-gāmbhīrya-śālinī // RUnm_4.13 //</l>\n</lg>\n\n<lg>\n<l>suvilāsā mahābhāva-paramotkarṣa-tarṣiṇī |</l>\n<l>gokula-prema-vasatir jagac-chreṇī-lasad-yaśāḥ // RUnm_4.14 //</l>\n</lg>\n\n<lg>\n<l>gurv-arpita-guru-snehā sakhī-praṇayitā-vaśā |</l>\n<l>kṛṣṇa-priyāvalī-mukhyā santatāśrava-keśavā |</l>\n<l>bahunā kiṃ guṇās tasyāḥ saṅkhyātītā harer iva // RUnm_4.15 //</l>\n</lg>\n\n<lg>\n<l>ity aṅgokti-manaḥ-sthās te para-sambandha-gās tathā |</l>\n<l>guṇā vṛndāvaneśvaryā iha proktāś caturvidhāḥ // RUnm_4.16 //</l>\n</lg>\n\n<lg>\n<l>mādhuryaṃ cārutā navyaṃ vayaḥ kaiśora-madhyamam |</l>\n<l>saubhāgya-rekhā pādādi-sthitāś candra-kalādayaḥ // RUnm_4.17 //</l>\n</lg>\n\n<lg>\n<l>sādhumārgād acalanaṃ maryādety uditaṃ budhaiḥ |</l>\n<l>lajjābhijātya-śīlādyair dhairyaṃ duḥkha-sahiṣṇutā // RUnm_4.18 //</l>\n</lg>\n\n<l>vyaktatvāl lakṣitatvāc ca nānyeṣāṃ lakṣaṇaṃ kṛtam // RUnm_4.19 //</l>\n\n<p>tatra madhurā, yathā vidagdha-mādhave (1.32)-</p>\n\n<lg>\n<l>balād akṣṇor lakṣmīḥ kavalayati navyaṃ kuvalayaṃ</l>\n<l>mukhollāsaḥ phullaṃ kamala-vanam ullaṅghayati ca |</l>\n<l>daśāṃ kaṣṭām aṣṭā-padam api nayaty āṅgika-rucir</l>\n<l>vicitraṃ rādhāyāḥ kim api kila rūpaṃ vilasati // RUnm_4.20 //</l>\n</lg>\n\n<p>atha nava-vayāḥ-\n<lg>\n<l>śroṇiḥ syandanatāṃ kṛśodari kuca-dvandvaṃ kramāc cakratāṃ</l>\n<l>bhrūś cāpa-śriyam īkṣaṇa-dvayam idaṃ yāty āśugatvaṃ tava |</l>\n<l>saināpatyam ataḥ pradāya bhuvi te kāmaḥ paśūnāṃ patiṃ</l>\n<l>dhunvan jitvara-māninaṃ tvayi nijaṃ sāmrājya-bhāraṃ nyadhāt // RUnm_4.21 //</l>\n</lg></p>\n\n<p>atha capalāpāṅgī-\n<lg>\n<l>taḍid-aticalatāṃ te kiṃ dṛgantād apāṭhīd</l>\n<l>vidhu-mukhi taḍito vā kiṃ tavāyaṃ dṛgantaḥ |</l>\n<l>dhruvam iha gurutābhūt tvad-dṛg-antasya rādhe</l>\n<l>varam atijavināṃ me yena jigye mano'pi // RUnm_4.22 //</l>\n</lg></p>\n\n<p>atha ujjvala-smitā-\n<lg>\n<l>tava vadana-vidhau vidhauta-madhyāṃ</l>\n<l>smita-sudhayādhara-lekhikām udīkṣya |</l>\n<l>sakhi laghur aghabhic-cakora-varyaḥ</l>\n<l>pramada-madoddhura-buddhir ujjihīte // RUnm_4.23 //</l>\n</lg></p>\n\n<p>atha cāru-saubhāgya-rekhāḍhyā-\n<lg>\n<l>aghahara bhaja tuṣṭiṃ paśya yaccandralekhā-</l>\n<l>valayakusumavallīkuṇḍalākārabhāgbhiḥ |</l>\n<l>abhidadhati nilīnāmatra saubhāgyarekhā-</l>\n<l>vitatibhiranuviddhāḥ suṣṭhu rādhāṃ padāṅkāḥ // RUnm_4.24 //</l>\n</lg></p>\n\n<p>atha gandhonmādita-mādhavā-</p>\n\n<lg>\n<l>vallī-maṇḍala-pallavālibhir itaḥ saṅgopanāyātmano</l>\n<l>mā vṛndāvana-cakravartini kṛthā yatnaṃ mudhā mādhavi |</l>\n<l>bhrāmyadbhiḥ sva-virodhibhiḥ parimalair unmādanaiḥ sūcitāṃ</l>\n<l>kṛṣṇas tāṃ bhramādhipaḥ sakhi dhuvan dhūrto dhruvaṃ dhāsyati // RUnm_4.25 //</l>\n</lg>\n\n<p>atha saṅgīta-prasarābhijñā-</p>\n\n<lg>\n<l>kṛṣṇa-sāra-hara-pañcama-svare</l>\n<l>muñca gīta-kutukāni rādhike |</l>\n<l>prekṣate'tra hariṇānudhāvitāṃ</l>\n<l>tvāṃ na yāvad atiroṣaṇaḥ patiḥ // RUnm_4.26 //</l>\n</lg>\n\n<p>atha ramya-vāk-\n<lg>\n<l>suvadane vadane tava radhike</l>\n<l>sphurati keyam ihākṣara-mādhurī |</l>\n<l>vikalatāṃ labhate kila kokilaḥ</l>\n<l>sakhi yayādya sudhāpi mudhārthatām // RUnm_4.27 //</l>\n</lg></p>\n\n<p>atha narma-paṇḍitā-\n<lg>\n<l>vaṃśyās tvam upādhyāyaḥ</l>\n<l>kim upādhyāyī tavātra vaṃśī vā |</l>\n<l>kula-yuvati-dharma-haraṇād</l>\n<l>asti yayor nāparaṃ karma // RUnm_4.28 //</l>\n</lg></p>\n\n<p>yathā vā-\n<lg>\n<l>deva prasīda vṛṣa-vardhana puṇya-kīrte</l>\n<l>sādhvī-gaṇa-stana-śivārcana-nitya-pūta |</l>\n<l>nirmañchanaṃ tava bhaje ravi-pūjanāya</l>\n<l>snātāsmi hanta mama na spṛśa na spṛśāṅgam // RUnm_4.29 //</l>\n</lg></p>\n\n<lg>\n<l>atha vinītā-</l>\n<l>api gokule prasiddhā bhrū-bhramibhiḥ parijanair niṣiddhāpi |</l>\n<l>pīṭhaṃ mumoca rādhā bhadrikām api dūrataḥ prekṣya // RUnm_4.30 //</l>\n</lg>\n\n<p>yathā vā, vidagdha-mādhave (5.15)-\n<lg>\n<l>bhūyo bhūyaḥ kali-vilasitaiḥ sāparādhāpi rādhā</l>\n<l>ślāghyenāhaṃ yad agharipuṇā bāḍham aṅgīkṛtāsmi |</l>\n<l>tatra kṣāmodari kim aparaṃ kāraṇaṃ vaḥ sakhīnāṃ</l>\n<l>dattāmodāṃ praguṇa-karuṇā-mañjarīm antareṇa // RUnm_4.31 //</l>\n</lg></p>\n\n<p>atha karuṇā-pūrṇā-\n<lg>\n<l>tārṇa-sūci-śikhayāpi tarṇakaṃ</l>\n<l>viddha-vaktram avalokya sāsrayā |</l>\n<l>lipyate kṣatam avāpta-bādhayā</l>\n<l>kuṅkumena kṛpayāsya rādhayā // RUnm_4.32 //</l>\n</lg></p>\n\n<p>atha vidagdhā-\n<lg>\n<l>ācāryā dhātu-citre pacana-viracanā-cāturī-cāru-cittā</l>\n<l>vāg-yuddhe mugdhayantī gurum api ca girāṃ paṇḍitā mālya-gumphe |</l>\n<l>pāṭhe śārī-śukānāṃ paṭur ajitam api dyūta-keliṣu jiṣṇur</l>\n<l>vidyā-vidyoti-buddhiḥ sphurati rati-kalā-śālinī rādhikeyam // RUnm_4.33 //</l>\n</lg></p>\n\n<p>atha pāṭavānvitā, yathā vidagdha-mādhave (3.3)-</p>\n\n<lg>\n<l>chinnaḥ priyo maṇisaraḥ sakhi mauktikāni</l>\n<l>vṛttāny ahaṃ vicinuyām iti kaitavena |</l>\n<l>mugdhaṃ vivṛtya mayi hanta dṛganta-bhaṅgīṃ</l>\n<l>rādhā guror api puraḥ praṇayād vyatānīt // RUnm_4.34 //</l>\n</lg>\n\n<p>atha lajjā-śīlā-</p>\n\n<lg>\n<l>vraja-narapati-sūnur dulrabhālokano'yaṃ</l>\n<l>sphurati rahasi tāmyaty eṣa tarṣāj jano'pi |</l>\n<l>virama janani lajje kiñcid udghāṭya vaktraṃ</l>\n<l>nimiṣam iha manāg apy akṣi-koṇaṃ kṣipāmi // RUnm_4.35 //</l>\n</lg>\n\n<lg>\n<l>atha sumaryādā-</l>\n<l>prāṇān akṛtāhārā sakhi rādhā-cātakī varaṃ tyajati |</l>\n<l>na tu kṛṣṇa-mudira-muktād amṛtād vṛttiṃ bhajed aparām // RUnm_4.36 //</l>\n</lg>\n\n<lg>\n<l>yathā vā-</l>\n<l>āhūyamānā vrajanāthayāsmi yukto'bhisāraḥ sakhi nādhunā me |</l>\n<l>na tādṛśīnāṃ hi gurūttamānām ājñāsv avajñā valate śivāya // RUnm_4.37 //</l>\n</lg>\n\n<p>yathā vā-\n<lg>\n<l>pūrṇāśīḥ pūrṇimāsāv anavahitatayā yā tvayāsyai vitīrṇā</l>\n<l>vaṣṭi tvām eva tanvann akhila-madhurimotsekam asyāṃ mukundaḥ |</l>\n<l>diṣṭyā parvodagāt te svayam abhisaraṇe cittam ādhatsva vatse</l>\n<l>yuktyāpy uktā mayeti dyumaṇi-sakha-sutā prāhiṇod eva citrām // RUnm_4.38 //</l>\n</lg></p>\n\n<p>atha dhairya-śālinī-\n<lg>\n<l>tīvras tarjati bhinna-dhīr gṛha-patiś chadma-jñayā padmayā</l>\n<l>hāraṃ hārayati hari-praṇihitaṃ kīśena bhartuḥ svasā |</l>\n<l>mallīṃ lumpati kṛṣṇa-kāmya-kusumāṃ śaivyā priyā varkarī</l>\n<l>rādhā paśya tathāpy atīva sahanā tuṣṇīm asau tiṣṭhati // RUnm_4.39 //</l>\n</lg></p>\n\n<p>atha gāmbhīrya-śālinī-\n<lg>\n<l>kalahāntaritāpade sthitiṃ</l>\n<l>sakhi dhīrādya gatāpi rādhikā |</l>\n<l>bahir udbhaṭa-māna-lakṣaṇā</l>\n<l>sudurūhā lalitā dhiyāpy abhūt // RUnm_4.40 //</l>\n</lg></p>\n\n<p>atha suvilāsā-\n<lg>\n<l>tiryak-kṣipta-calad-dṛgañcala-rucir lāsyollasad-bhrū-latā</l>\n<l>kundābha-smita-candikojjvala-mukhī gaṇḍocchalat-kuṇḍalā |</l>\n<l>kandarpāgama-siddha-mantra-gahanām ardhaṃ duhānā giraṃ</l>\n<l>hāriṇy adya harer jahāra hṛdayaṃ rādhā vilāsormibhiḥ // RUnm_4.41 //</l>\n</lg></p>\n\n<p>atha mahā-bhāva-paramotkarṣa-tarṣiṇī-</p>\n\n<lg>\n<l>aśrūṇām ativṛṣṭibhir dviguṇayanty arkātmajā-nirjharaṃ</l>\n<l>jyotsnī-syandi-vidhūpala-pratikṛti-cchāyaṃ vapur bibhratī |</l>\n<l>kaṇṭhāntas truṭad-akṣarādya-pulakair labdhā kadambākṛtiṃ</l>\n<l>rādhā veṇu-dhara pravāta-kadalī-tulyā kvacid vartate // RUnm_4.42 //</l>\n</lg>\n\n<p>atha gokula-prema-vasatiḥ-</p>\n\n<lg>\n<l>prema-santatibhir eva</l>\n<l>vedhasā nu vṛṣabhānu-nandinī |</l>\n<l>yādṛśāṃ padam itā manāṃsi naḥ</l>\n<l>snehayaty akhila-goṣṭha-vāsinām // RUnm_4.43 //</l>\n</lg>\n\n<p>atha jagac-chreṇī-lasad-yaśāḥ-</p>\n\n<lg>\n<l>utphullaṃ kila kurvatī kuvalayaṃ devendra-patnī-śrutau</l>\n<l>kundaṃ nikṣipatī viriñcī-gṛhiṇī-romauṣadhī-harṣiṇī |</l>\n<l>karṇottaṃsa-sudhāṃśu-ratna-sakalaṃ vidrāvya bhadrāṅgi te</l>\n<l>lakṣmīm apy adhunā cakāra cakitāṃ rādhe yaśaḥ-kaumudī // RUnm_4.44 //</l>\n</lg>\n\n<p>atha gurv-arpita-guru-snehā-</p>\n\n<lg>\n<l>na sutāsi kīrtidāyāḥ</l>\n<l>kintu mamaiveti tathyam ākhyāmi |</l>\n<l>prāṇimi vīkṣya mukhas te</l>\n<l>kṛṣṇasyeveti kiṃ trapase // RUnm_4.45 //</l>\n</lg>\n\n<p>atha sakhī-praṇayādhīnā-</p>\n\n<lg>\n<l>upadiśa sakhi vṛnde vallavendrasya sūnuṃ</l>\n<l>kim ayam iha sakhīnāṃ mām adhīnāṃ dunoti |</l>\n<l>apasaratu saśaṅkaṃ mandirān māninīnāṃ</l>\n<l>kalayati lalitāyāḥ kiṃ na śauṭīrya-dhāṭīm // RUnm_4.46 //</l>\n</lg>\n\n<p>atha kṛṣṇa-priyāvalī-mukhyā, yathā lalita-mādhave (10.10)-</p>\n\n<lg>\n<l>santu bhrāmyad-apāḍga-bhaṅgi-khuralī-khelābhuvaḥ subhruvaḥ</l>\n<l>svasti syān madirekṣaṇe kṣaṇam api tvām antarā me kutaḥ |</l>\n<l>tārāṇāṃ nikurumbakena vṛtayā śliṣṭe'pi somābhayā</l>\n<l>nākāśe vṛṣabhānujāṃ śriyam ṛte niṣpadyate svaś-chaṭā // RUnm_4.47 //</l>\n</lg>\n\n<p>atha santatāśrava-keśavā-</p>\n\n<lg>\n<l>ṣaḍ-aṅghribhir arditān kusuma-sañcayān ācinod</l>\n<l>akhaṇḍam api rādhike bahu-śikhaṇḍakaṃ tvad-girā |</l>\n<l>amuñca nava-pallava-vrajam udañcad arkojjvalaṃ</l>\n<l>karotu vaśago janaḥ kim ayam anyad-ājñāpaya // RUnm_4.48 //</l>\n</lg>\n\n<lg>\n<l>yasyāḥ sarvottame yūthe sarva-sad-guṇa-maṇḍitāḥ |</l>\n<l>samantān mādhavākarṣi-vibhramāḥ santi subhruvaḥ // RUnm_4.49 //</l>\n</lg>\n\n<lg>\n<l>tās tu vṛndāvaneśvaryāḥ sakhyaḥ pañca-vidhā matāḥ |</l>\n<l>sakhyaś ca nitya-sakhyaś ca prāṇa-sakhyaś ca kāścana |</l>\n<l>priya-sakhyaś ca parama-preṣṭha-sakhyaś ca viśrutāḥ // RUnm_4.50 //</l>\n</lg>\n\n<lg>\n<l>sakhyaḥ kusumikā-vindhyā-dhaniṣṭhādyāḥ prakīrtitāḥ |</l>\n<l>nitya-sakhyaś ca kastūrī-maṇi-mañjarikādayaḥ // RUnm_4.51 //</l>\n</lg>\n\n<lg>\n<l>prāṇa-sakhyaḥ śaśimukhī-vāsantī-lāsikādayaḥ |</l>\n<l>gatā vṛndāvaneśvaryāḥ prāyeṇemāḥ svarūpatām // RUnm_4.52 //</l>\n</lg>\n\n<lg>\n<l>priya-sakhyaḥ kuraṅgākṣī sumadhyā madanālasā |</l>\n<l>kamalā mādhurī mañju-keśī kandarpa-sundarī |</l>\n<l>mādhavī mālatī kāma-latā śaśikalādayaḥ // RUnm_4.53 //</l>\n</lg>\n\n<lg>\n<l>parama-preṣṭha-sakhyas tu lalitā sa-viśākhikā |</l>\n<l>sa-citrā campakalatā tuṅgavidyendulekhikā |</l>\n<l>raṅgadevī sudevī cetyaṣṭau sarva-gaṇāgrimāḥ // RUnm_4.54 //</l>\n</lg>\n\n<lg>\n<l>āsāṃ suṣṭhu dvayor eva premṇaḥ parama-kāṣṭhayā |</l>\n<l>kvacij jātu kvacij jātu tad-ādhikyam ivekṣate // RUnm_4.55 //</l>\n</lg>\n\n<p>iti śrī-śrī-ujjvala-nīlamaṇau\nśrī-rādhā-prakaraṇam\n||4||</p>\n\n<p>(5)\natha nāyikā-bheda-prakaraṇam</p>\n\n<lg>\n<l>yūthe'py avāntara-gaṇās teṣu ca kaścid gaṇas tri-caturābhiḥ |</l>\n<l>iha pañca-ṣābhir anyaḥ saptāṣṭābhis tathety ādyāḥ // RUnm_5.1 //</l>\n</lg>\n\n<lg>\n<l>nāsau nāṭye rase mukhye yat paroḍhā nigadyate |</l>\n<l>tat tu syāt prākṛta-kṣudra-nāyikādy-anusārataḥ // RUnm_5.2 //</l>\n</lg>\n\n<p>tathā coktam-\n<lg>\n<l>neṣṭā yad aṅgini rase kavibhir paroḍhā</l>\n<l>tad gokulāmbujadṛśāṃ kulam antarena |</l>\n<l>āśāṃsayā rasavidher avatāritānāṃ</l>\n<l>kaṃsāriṇā rasikamaṇḍalaśekhareṇa // RUnm_5.3 //</l>\n</lg></p>\n\n<lg>\n<l>vrajendra-nandanatvena suṣṭhu niṣṭhām upeyayuḥ |</l>\n<l>yāsāṃ bhāvasya sā mudrā sad-bhaktair api durgamā // RUnm_5.4 //</l>\n</lg>\n\n<p>yathā lalita-mādhave (6.14)-\n<lg>\n<l>gopīnāṃ paśupendra-nandana-juṣo bhāvasya kas tāṃ krtī</l>\n<l>vijñātuṃ kṣamate durūha-padavī-sañcāriṇaḥ prakriyām |</l>\n<l>āviṣkurvati vaiṣṇavīm api tanuṃ tasmin bhujair jiṣṇubhi*</l>\n<l>ryāsāṃ hanta caturbhir adbhuta-ruciṃ rāgodayaḥ kuñcati // RUnm_5.5 //</l>\n</lg></p>\n\n<lg>\n<l>bhujā-catuṣṭayaṃ kvāpi narmaṇā darśayann api |</l>\n<l>vṛndāvaneśvarī-premṇā dvibhujaḥ kriyate hariḥ // RUnm_5.6 //</l>\n</lg>\n\n<p>yathā-\n<lg>\n<l>rāsārambha-vidhau nilīya vasatā kuñje mṛgākṣī-gaṇair</l>\n<l>dṛṣṭaṃ gopayituṃ svam uddhura-dhiyā yā suṣṭhu sandarśitā |</l>\n<l>rādhāyāḥ praṇayasya hanta mahimā yasya śriyā rakṣituṃ</l>\n<l>sā śakyā prabhaviṣṇunāpi hariṇā nāsīc catur-bāhutā // RUnm_5.7 //</l>\n</lg></p>\n\n<lg>\n<l>api ca-</l>\n<l>sāmānyāyā rasābhāsa-prasaṅgāt tādṛg apy asau |</l>\n<l>bhāva-yogāt tu sairindhrī parakīyaiva sammatā // RUnm_5.8 //</l>\n</lg>\n\n<p>yathā ca prāñcaḥ (śṛṅgāra-tilake 1.62,64)-</p>\n\n<p>sāmānyā vanitā veśyā sā dravyaṃ param icchatā |\nguṇa-hīne ca na dveṣo nānurāgo guṇiny api |\nśṛṅgārābhāsa etāsu na śṛṅgāraḥ kadācana // RUnm_5.9 // iti |</p>\n\n<lg>\n<l>svakīyāś ca paroḍhāś ca yā dvidhā parikīrtitāḥ |</l>\n<l>mugdhā madhyā pragalbheti pratyekaṃ tās tridhā matāḥ // RUnm_5.10 //</l>\n</lg>\n\n<lg>\n<l>bheda-trayam idaṃ kaiścit svīyāyā eva varṇitam |</l>\n<l>tathāpi sat-kavi-granthe dṛṣṭatvāt tad-anādṛtam // RUnm_5.11 //</l>\n</lg>\n\n<p>tathā prācīnaiś coktam-</p>\n\n<lg>\n<l>udāhṛti-bhidāṃ kecit sarvāsām eva tanvate |</l>\n<l>tās tu prāyeṇa dṛśyante sarvatra vyavahārataḥ // RUnm_5.12 //</l>\n</lg>\n\n<p>iti |</p>\n\n<lg>\n<l>tatra mugdhā-</l>\n<l>mugdhā nava-vayaḥ-kāmā ratau vāmā sakhī-vaśā |</l>\n<l>rati-ceṣṭāsu sa-vrīḍa-cāru-gūḍha-prayatna-bhāk // RUnm_5.13 //</l>\n</lg>\n\n<lg>\n<l>kṛtāparādhe dayite bāṣpa-ruddhāvalokanā |</l>\n<l>priyāpriyoktau cāśaktā māne ca vimukhī sadā // RUnm_5.14 //</l>\n</lg>\n\n<lg>\n<l>tatra nava-vayāḥ-</l>\n<l>viramati śaiśava-śiśire, praviśati yauvana-madhau viśākhāyāḥ |</l>\n<l>dīvyati locana-kamalaṃ, vadana-sudhāṃśuś ca visphurati // RUnm_5.15 //</l>\n</lg>\n\n<p>yathā vā-\n<lg>\n<l>bālya-dhvānta sakhe prayāhi tarasā rādhā-vapur dvīpata-</l>\n<l>stāruṇya-dyumaṇer yad eṣa vijayārambhaḥ puro jṛmbhate |</l>\n<l>kṛṣṇa-vyomni rucir darottaralatā tārā-dyutau kāpy uraḥ-</l>\n<l>pūrvādrau suṣamonnatiḥ smita-kalā paśyādya vaktrāmbuje // RUnm_5.16 //</l>\n</lg></p>\n\n<p>nava-kāmā, yathā-\n<lg>\n<l>bāle kaṃsa-bhidaḥ smarotsava-rase prastūyamāne chalāt</l>\n<l>prauḍhābhīra-vadhūbhir ānata-mukhī tvaṃ karṇam adhyasyasi |</l>\n<l>savyājaṃ vana-mālikā-viracane'py ullāsam ālambase</l>\n<l>raṅgaḥ ko'yam avātarad vada sakhi svānte navīnas tava // RUnm_5.17 //</l>\n</lg></p>\n\n<p>ratau vāmā, yathā-\n<lg>\n<l>nava-bālikāsmi kuru narma nedṛśaṃ</l>\n<l>padavīṃ vimuñca śikhi-piñcha-śekhara |</l>\n<l>viracanti paśya paṭavas taṭīm imā-</l>\n<l>maravinda-bandhu-duhitur nata-bhruvaḥ // RUnm_5.18 //</l>\n</lg></p>\n\n<p>yathā vā-\n<lg>\n<l>yamunā-puline vilokanān me</l>\n<l>calitāṃ smera-sakhī-gṛhīta-hastām |</l>\n<l>ayi muñca karaṃ mameti kañjad-</l>\n<l>vacanāṃ khañjana-locanāṃ smarāmi // RUnm_5.19 //</l>\n</lg></p>\n\n<p>sakhī-vaśā-\n<lg>\n<l>vraja-rāja-kumāra karkaśe</l>\n<l>sukumārīṃ tvayi nārpayāmy amum |</l>\n<l>kalabhendra-kare navodayāṃ</l>\n<l>nalinīṃ kaḥ kurute janaḥ kṛtī // RUnm_5.20 //</l>\n</lg></p>\n\n<p>yathā vā-\nna svīkṛtā sakhi mayā srag ihāsti kaundī\nkiṃ dīrgha-roṣa-vikaṭāṃ bhru-kuṭīṃ tanoṣi |\nkṣipteyam atra mama maṇḍana-peṭikāyāṃ\n<l>ced vṛndayā caṭulayā kim ahaṃ kariṣye // RUnm_5.21|</l></p>\n\n<p>savrīḍa-rata-prayatnā, yathā-\n<lg>\n<l>dvitrāṇy etya padāni kuñja-vasater dvāre vilāsonmukhī</l>\n<l>sadyaḥ kampa-taraṅgad-aṅga-latikā tiryag-vivṛttā hriyā |</l>\n<l>bhūyaḥ snigdha-sakhī-girāṃ parimalais talpāntam āseduṣī</l>\n<l>svāntaṃ hanta jahāra hāri-hariṇī-netrā mama śyāmalā // RUnm_5.22 //</l>\n</lg></p>\n\n<p>roṣa-kṛta-bāṣpa-maunā, yathā-\n<lg>\n<l>siddhāparādham api śuddha-manāḥ sakhī me</l>\n<l>tvāṃ vakṣyate katham adakṣiṇam akṣameva |</l>\n<l>nemāṃ viḍambaya kadamba-vanī-bhujaṅga</l>\n<l>vaktraṃ pidhāya kurutām iyam aśru-mokṣam // RUnm_5.23 //</l>\n</lg></p>\n\n<p>atha māne vimukhī-\n<l>mṛdvī tathākṣamā ceti sā māne vimukhī dvidhā // RUnm_5.24 //</l></p>\n\n<p>tatra mṛdvī, yathā rasa-sudhākāre (1.44)-\n<lg>\n<l>vyāvṛtti-kramaṇodyame'pi padayoḥ pratyudgatau vartanaṃ</l>\n<l>bhrūbhedo'pi tad īkṣaṇa-vyasaninā vyasmāri me cakṣuṣā |</l>\n<l>cāṭūktāni karoti dagdha-rasanā rukṣākṣre'py udyatā</l>\n<l>sakhyaḥ kiṃ karavāṇi māna-samaye saṅghāta-bhedo mama // RUnm_5.25 //</l>\n</lg></p>\n\n<p>akṣamā, yathā-\n<lg>\n<l>ābhīra-paṅkaja-dṛśāṃ bata sāhasikyaṃ</l>\n<l>yā keśave kṣaṇam api praṇayanti mānam |</l>\n<l>māneti varṇa-yugale'pi mama prayāte</l>\n<l>karṇāṅganaṃ vahati vepathum antarātmā // RUnm_5.26 //</l>\n</lg></p>\n\n<lg>\n<l>atha madhyā-</l>\n<l>samāna-lajjā-madanā prodyat-tāruṇya-śālinī |</l>\n<l>kiñcit-pragalbha-vacanā mohānta-surata-kṣamā |</l>\n<l>madhyā syāt komalā kvāpi māne kutrāpi karkaśā // RUnm_5.27 //</l>\n</lg>\n\n<p>tatra samāna-lajjā-madanā, yathā-\n<lg>\n<l>vikirati kila kṛṣṇe netra-padmaṃ satṛṣṇe</l>\n<l>namayati mukham antaḥ-smeram āvṛtya rādhā |</l>\n<l>nidadhati dṛśam asminn anyataḥ prekṣate'muṃ</l>\n<l>tad api sarasijākṣī tasya modaṃ vyatānīt // RUnm_5.28 //</l>\n</lg></p>\n\n<p>prodyat-tāruṇya-śālinī, yathā-\n<lg>\n<l>bhruvor vikṣepas te kavalayati mīna-dhvaja-dhanuḥ-</l>\n<l>prabhārambhaṃ rambhā-śriyam upahasaty uru-yugalam |</l>\n<l>kuca-dvandvaṃ dhatte ratha-caraṇa-yūnor vilasitaṃ</l>\n<l>varorūṇāṃ rādhe taruṇimani cūrāmaṇir asi // RUnm_5.29 //</l>\n</lg></p>\n\n<p>kiñcit-pragalbhoktiḥ, yathoddhava-sandeśe (54)-\n<lg>\n<l>mad-vaktrāmbhoruha-parimalonmatta-sevānubandhe</l>\n<l>patyuḥ kṛṣṇa-bhramara kuruṣe kiṃtarām antarāyam |</l>\n<l>tṛṣṇābhis tvam yadi kala-ruta-vyagra-cittas tadāgre</l>\n<l>puṣpaiḥ pāṇḍu-cchavim aviralair yāhi puṃnāga-kuñjam // RUnm_5.30 //</l>\n</lg></p>\n\n<p>mohānta-surata-kṣamā, yathā-\n<lg>\n<l>śrama-jala-niviḍāṃ nimīlitākṣīṃ</l>\n<l>ślatha-cikurām anadhīna-bāhu-vallīm |</l>\n<l>mudita-manasam asmṛtānya-bhāvāṃ</l>\n<l>rati-śayane niśi gopikāṃ smarāmi // RUnm_5.31 //</l>\n</lg></p>\n\n<p>māne komalā, yathā-\n<lg>\n<l>prāṇās tvam eva kim iva tvayi gopanīyaṃ</l>\n<l>mānāya keśi-mathane sakhi nāsmi śaktā |</l>\n<l>ehi prayāva ravijā-taṭa-niṣkuṭāya</l>\n<l>kalyāṇi phulla-kusumāvacaya-cchalena // RUnm_5.32 //</l>\n</lg></p>\n\n<p>māne karkaśā, yathā vidagdha-mādhave (5.30)-\n<lg>\n<l>mudhā mānonnāhād glapayasi kim aṅgāni kaṭhine</l>\n<l>ruṣaṃ dhatse kiṃvā priya-parijanābhyarthana-vidhau |</l>\n<l>prakāmaṃ te kuñjālaya-gṛha-patis tāmyati puraḥ</l>\n<l>kṛpā-lakṣmīvantaṃ caṭulaya dṛgantaṃ kṣaṇam iha // RUnm_5.33 //</l>\n</lg></p>\n\n<l>tridhāsau māna-vṛtteḥ syād dhīrādhīrobhayātmikā // RUnm_5.34 //</l>\n\n<p>tatra dhīra-madhyā-\n<l>dhīrā tu vakti vakroktyā sotprāsaṃ sāgasaṃ priyam // RUnm_5.35 //</l></p>\n\n<p>yathā-\n<lg>\n<l>svāmin yuktam idaṃ tavāñjana-navālakta-dravaiḥ sarvataḥ</l>\n<l>saṃkrāntair dhṛta-nīla-lohita-tanor yac candralekhā-dhṛtiḥ |</l>\n<l>ekaṃ kintv avalocayāmy anucitaṃ haṃho paśūnāṃ pate</l>\n<l>dehārdhe dayitāṃ vahan bahumatām atrāsi yan nāgataḥ // RUnm_5.36 //</l>\n</lg></p>\n\n<p>atha adhīra-madhyā-\n<l>adhīrā paruṣair vākyair nirasyed vallabhaṃ ruṣā // RUnm_5.37 //</l></p>\n\n<p>yathā-\n<lg>\n<l>uttuṅga-stana-maṇḍalī-sahacaraḥ kaṇṭhe sphurann eṣa te</l>\n<l>hāraḥ kaṃsaripo kṣapā-vilasitaṃ niḥsaṃśayaṃ śaṃsati |</l>\n<l>dhūrtābhīra-vadhū-pratārita-mate mithyā-kathā-ghargharī-</l>\n<l>jhaṅkāronmukhara prayāhi tarasā yuktātra nāvasthitiḥ // RUnm_5.38 //</l>\n</lg></p>\n\n<p>atha dhīrādhīra-madhyā-\n<l>dhīrādhīra tu vakroktyā sa-bāṣpaṃ vadati priyam // RUnm_5.39 //</l></p>\n\n<p>yathā-\n<lg>\n<l>gopendranandana na rodaya yāhi yāhi</l>\n<l>sā te vidhāsyati ruṣaṃ hṛdayādhidevī |</l>\n<l>tvan-mauli-mālya-hṛta-yāvaka-paṅkam asyāḥ</l>\n<l>pāda-dvayaṃ punar anena vibhūṣayādya // RUnm_5.40 //</l>\n</lg></p>\n\n<p>yathā vā-\n<lg>\n<l>tām eva pratipadya kāma-varadāṃ sevasva devīṃ sadā</l>\n<l>yasyāḥ prāpya mahā-prasādam adhunā dāmodarāmodase |</l>\n<l>pādālaktacitaṃ śiras tava mukhaṃ tāmbūla-śeṣojjvalaṃ</l>\n<l>kaṇṭhaś cāyam uroja-kuṭmala-suhṛn-nirmālya-mālyāṅkitaḥ // RUnm_5.41 //</l>\n</lg></p>\n\n<lg>\n<l>sarva eva rasotkarṣo madhyāyām eva yujyate |</l>\n<l>yad asyāṃ vartate vyaktā maugdhya-prāgalbhyayor yutiḥ // RUnm_5.42 //</l>\n</lg>\n\n<lg>\n<l>atha pragalbhā-</l>\n<l>pragalbhā pūrṇa-tāruṇyā madāndhoru-ratotsukā |</l>\n<l>bhūri-bhāvodgamābhijñā rasenākrānta-vallabhā |</l>\n<l>atiprauḍhokti-ceṣṭāsau māne cātyanta-karkaśā // RUnm_5.43 //</l>\n</lg>\n\n<p>tatra pūrṇa-tāruṇyā, yathā-\n<lg>\n<l>muṣṇāti stana-yugmam abhram upateḥ kumbha-sthalī-vibhramaṃ</l>\n<l>visphāraṃ ca nitamba-maṇḍalam idaṃ rodhaḥ-śriyaṃ luṇṭhati |</l>\n<l>dvandvaṃ locanayoś ca lola-śapharī-visphūrjitaṃ spardhate</l>\n<l>tāruṇyāmṛta-sampadā tvam adhikaṃ candrāvali kṣālitā // RUnm_5.44 //</l>\n</lg></p>\n\n<p>atha madāndhā-\n<lg>\n<l>niṣkrānte rati-kuñjataḥ parijane śayyām avāpayya māṃ</l>\n<l>svairaṃ gauri riraṃsayā mayi dṛśaṃ dīrghāṃ kṣipaty acyute |</l>\n<l>sadyaḥ-prodyad-uru-pramoda-laharī-vismāritātma-sthiti-</l>\n<l>rnāhaṃ tatra vidāmbabhūva kim abhūt kṛtyaṃ kilātaḥparam // RUnm_5.45 //</l>\n</lg></p>\n\n<p>uru-ratotsukā, yathā-\n<lg>\n<l>udañcad-vaiyātyāṃ pṛthu-nakha-padākīrṇa-mithunāṃ</l>\n<l>skhalad-barhākalpāṃ dalad-amala-guñjā-maṇisarām |</l>\n<l>mamānaṅga-krīḍāṃ sakhi valaya-riktī-kṛta-karāṃ</l>\n<l>manas tām evoccair maṇita-ramaṇīyāṃ mṛgayate // RUnm_5.46 //</l>\n</lg></p>\n\n<p>bhūri-bhāvodgamābhijñā-\n<lg>\n<l>sāci-preṅkhad-apāṅga-śṛṅkhala-śikhā visphārita-bhrū-latā</l>\n<l>sākūta-smita-kuḍmalāvṛta-mukhī protkṣipta-romāṅkurā |</l>\n<l>kuñje guñja-dalau virājasi cirāt kūjad-vipañcī-svarā</l>\n<l>baddhuṃ bandhura-gātri kṛṣṇa-hariṇaṃ śaṅke tvam ākāṅkṣasi // RUnm_5.47 //</l>\n</lg></p>\n\n<p>rasākrānta-vallabhā, yathā-\n<lg>\n<l>avacinu kusumāni prekṣya cāruṇy araṇye</l>\n<l>viracaya punar ebhir maṇḍanāny ujjvalāni |</l>\n<l>madhumathana mad-aṅge kalpayākalpam etai-</l>\n<l>ryuvatiṣu mama bhīmaṃ rautu saubhāgya-bherī // RUnm_5.48 //</l>\n</lg></p>\n\n<p>atiprauḍhoktiḥ, yathā padyāvalyāṃ (280)-\n<lg>\n<l>kākuṃ karoṣi gṛha-koṇa-karīṣa-puñja-</l>\n<l>gūḍhāṅga kiṃ nanu vṛthā kitava prayāhi |</l>\n<l>kutrādya jīrṇa-taraṇi-bhramaṇātibhīta-</l>\n<l>gopāṅganā-gaṇa-viḍambana-cāturī te // RUnm_5.49 //</l>\n</lg></p>\n\n<p>atiprauḍha-ceṣṭā, yathā-\n<lg>\n<l>sakhyās tavānaṅga-raṇotsave'dhunā</l>\n<l>nanarta muktā-latikā stanopari |</l>\n<l>utplutya yasyāḥ sakhi nāyakaś calo</l>\n<l>dhīraṃ muhur me prajahāra kaustubham // RUnm_5.50 //</l>\n</lg></p>\n\n<p>māne'tyanta-karkaśā, yathā uddava-sandeśe (53)-\n<lg>\n<l>medinyāṃ te luṭhati dayitā mālatī mlāna-puṣpā</l>\n<l>tiṣṭhan dvāre ramaṇi vimanāḥ khidyate padmanābhaḥ |</l>\n<l>tvaṃ connidrā kṣapayasi niśām rodayantī vayasyā</l>\n<l>māne kas te nava-madhurimā taṃ tu nālokayāmi // RUnm_5.51 //</l>\n</lg></p>\n\n<l>māna-vṛtteḥ pragalbhāpi tridhā dhīrādi-bhedataḥ // RUnm_5.52 //</l>\n\n<p>tatra dhīra-pragalbhā-\n<l>udāste surate dhīrā sāvahitthā ca sādarā // RUnm_5.53 //</l></p>\n\n<p>yathā-\n<lg>\n<l>devī nādya mayārciteti na hare tāmbūlam āsvāditaṃ</l>\n<l>śilpaṃ te paricitya tapsyati gṛhīty aṅgī kṛtā na srajaḥ |</l>\n<l>āhūtāsmi gṛhe vrajeśitur iti kṣipraṃ vrajantyā vaca-</l>\n<l>stasyāśrāvi na bhadrayeti vinayair mānaḥ pramāṇīkṛtaḥ // RUnm_5.54 //</l>\n</lg></p>\n\n<p>yathā vā-\n<lg>\n<l>kaṇṭhe nādya karomi durvrata-hatā ramyām imāṃ te srajaṃ</l>\n<l>vaktuṃ suṣṭhu na hi kṣamāsmi kaṭhinair maunaṃ dvijair grāhitā |</l>\n<l>kā tvāṃ projjhya calet khaleyam aciraṃ śvaśrūr na ced āhvaye-</l>\n<l>ditthaṃ pālikayā harau vinayato manyur gabhīrīkṛtaḥ // RUnm_5.55 //</l>\n</lg></p>\n\n<p>yathā vā-\n<lg>\n<l>kucālambhe pāṇir na hi mama bhavatyā vighaṭito</l>\n<l>muhuś cumbārambhe mukham api na sācīkṛtam abhūt |</l>\n<l>parīrambhe candrāvali na ca vapuḥ kuñcitam idaṃ</l>\n<l>kva labdhā mānasya sthitir iyam anālokita-carī // RUnm_5.56 //</l>\n</lg></p>\n\n<p>atha adhīra-pragalbhā-\n<l>santarjya niṣṭhuraṃ roṣād adhīrā tāḍayet priyam // RUnm_5.57 //</l></p>\n\n<p>yathā-\n<lg>\n<l>mugdhāḥ kaṃsaripo vayaṃ racayituṃ jānīmahe nocitaṃ</l>\n<l>tāṃ nīti-krama-kovidāṃ priya-sakhīṃ vandemahi śyāmalām |</l>\n<l>mallī-dāmabhir ucchalan-madhukaraiḥ saṃyamya kaṇṭhe yayā</l>\n<l>sākṣepaṃ cakitekṣaṇas tvam asakṛt karṇotpalais tāḍyase // RUnm_5.58 //</l>\n</lg></p>\n\n<p>atha dhīrādhīra-pragalbhā-\n<l>dhīrādhīra-guṇopteā dhīrādhīreti kathyate // RUnm_5.59 //</l></p>\n\n<p>yathā-\n<lg>\n<l>sphurati na mama jātu krodha-gandho'pi citte</l>\n<l>vratam anu gahanābhūt kintu maune manīṣā |</l>\n<l>aghahara laghu yāhi vyāja āstāṃ yad etāḥ</l>\n<l>kusuma-rasanayā tvāṃ bandhum icchanti sakhyaḥ // RUnm_5.60 //</l>\n</lg></p>\n\n<p>yathā vā-\n<lg>\n<l>kṛtāgasi harau puraḥ sphurati taṃ bhramad-bhrū-latā</l>\n<l>titāḍayiṣur uddhurā śruti-taṭād vikṛṣyotpalam |</l>\n<l>na tena tam atāḍayat kim api yāhi yāhīti sā</l>\n<l>bruvaty ajani maṅgalā sakhi paraṃ parāñcan-mukhī // RUnm_5.61 //</l>\n</lg></p>\n\n<lg>\n<l>kiśorikāṇām apy āsām ākṛteḥ prakṛter api |</l>\n<l>prāgalbhyād iva kāsāṃcit pragalbhātvam udīryate // RUnm_5.62 //</l>\n</lg>\n\n<lg>\n<l>madhyā tathā pragalbhā ca dvidhā sā paribhidyate |</l>\n<l>jyeṣṭhā cāpi kaniṣṭhā ca nāyaka-praṇayaṃ prati // RUnm_5.63 //</l>\n</lg>\n\n<p>yathā-\n<lg>\n<l>supte prekṣya pṛthak puraḥ priyatame tatrārpayan puṣpajaṃ</l>\n<l>līlāyā nayanāñcale kila rajaś cakre prabodhodyamam |</l>\n<l>kṛṣṇaḥ śītala-tāla-vṛnta-racanopāyena paśyāgrata-</l>\n<l>stārāyāḥ praṇayād iva praṇayate nidrābhivṛddhi-kramam // RUnm_5.64 //</l>\n</lg></p>\n\n<p>yathā vā-\n<lg>\n<l>dīvyantyau dayite samīkṣya rabhasād akṣais tryahātma-glahai-</l>\n<l>rgaurīṃ ghūrṇitayopadiśya hitavad-dāya-prayogaṃ bhruvā |</l>\n<l>tasyās tūrṇam upārjayann iva jayaṃ śikṣā-vaśenācyutaḥ</l>\n<l>śyāmām eva cakāra dhūrta-nagarī-saṅketa-vij jitvarām // RUnm_5.65 //</l>\n</lg></p>\n\n<lg>\n<l>kācit kāñcid apekṣya syāj jyeṣṭhety āpekṣikī bhidā |</l>\n<l>ato bheda-dvayam idaṃ na kṛtaṃ gaṇanāntare // RUnm_5.66 //</l>\n</lg>\n\n<lg>\n<l>kanyā mugdhaiva sā kintu svīyānyoḍhe ubhe budhaiḥ |</l>\n<l>mugdhā-madhyādibhedena ṣaḍ-bhede parikīrtite // RUnm_5.67 //</l>\n</lg>\n\n<lg>\n<l>madhyā-prauḍhe dviṣaḍ-bhede prokte dhīrādi-bhedataḥ |</l>\n<l>kanyā svīyā paroḍheti mugdhā ca trividhā matā |</l>\n<l>iti tāḥ kīrtitā pañcadaśa bhedā ihākhilāḥ // RUnm_5.68 //</l>\n</lg>\n\n<lg>\n<l>athāvasthāṣṭakaṃ sarva-nāyikānāṃ nigadyate |</l>\n<l>tatrābhisārikā vāsa-sajjā cotkaṇṭhitā tathā // RUnm_5.69 //</l>\n</lg>\n\n<lg>\n<l>khaṇḍitā vipralabdhā ca kalahāntaritāpi ca |</l>\n<l>proṣita-preyasī caiva tathā svādhīna-bhartṛkā // RUnm_5.70 //</l>\n</lg>\n\n<lg>\n<l>tatra abhisārikā, yathā-</l>\n<l>yābhisārayate kāntaṃ svayaṃ vābhisaraty api |</l>\n<l>sā jyotsnī tāmasī yāna-yogya-veṣābhisārikā // RUnm_5.71 //</l>\n</lg>\n\n<lg>\n<l>lajjayā svāṅga-līneva niḥśabdākhila-maṇḍanā |</l>\n<l>kṛtāvaguṣṭhā snigdhaika-sakhī-yuktā priyaṃ vrajet // RUnm_5.72 //</l>\n</lg>\n\n<p>tatra abhisārayitrī, yathā-\n<lg>\n<l>jānīte na harir yathā mama manaḥ-kandarpa-kaṇḍūm imāṃ</l>\n<l>māṃ prītyābhisaraty ayaṃ sakhi yathā kṛtvā tvayi prārthanām |</l>\n<l>cāturyaṃ tarasā prasāraya tathā sasneham āsādya taṃ</l>\n<l>yāvat prāṇaharo na candrahatakaḥ prācī-mukhaṃ cumbati // RUnm_5.73 //</l>\n</lg></p>\n\n<p>atha jyotsnyāṃ svayam abhisārikā, yathā-\n<lg>\n<l>indus tundila-maṇḍalaṃ praṇayate vṛndāvane candrikāṃ</l>\n<l>sāndrāṃ sundari nandano vraja-pates tvad vīthim udvīkṣate |</l>\n<l>tvaṃ candrāñcita-candanena khacitā kṣaumeṇa cālaṅkṛtā</l>\n<l>kiṃ vartmany aravinda-cāru-caraṇa-dvandvaṃ na sandhitsasi // RUnm_5.74 //</l>\n</lg></p>\n\n<p>tāmasyāṃ, yathā vidagdha-mādhave (4.22)-\n<lg>\n<l>timira-masibhiḥ saṃvītāṅgyaḥ kadamba-vanāntare</l>\n<l>sakhi baka-ripuṃ puṇyātmānaḥ saranty abhisārikāḥ |</l>\n<l>tava tu parito vidyud-varṇās tanu-dyuti-sūcayo</l>\n<l>hari hari ghana-dhvāntānyetāḥ svavairiṇi bhindate // RUnm_5.75 //</l>\n</lg></p>\n\n<lg>\n<l>atha vāsaka-sajjā-</l>\n<l>svavāsaka-vaśāt kānte sameṣyati nijaṃ vapuḥ |</l>\n<l>sajjī-karoti gehaṃ ca yā sā vāsaka-sajjikā // RUnm_5.76 //</l>\n</lg>\n\n<lg>\n<l>ceṣṭā cāsyāḥ smara-krīḍā-saṅkalpo vartma-vīkṣaṇam |</l>\n<l>sakhī-vinoda-vārttā ca muhur dūti-kṣaṇādayaḥ // RUnm_5.77 //</l>\n</lg>\n\n<p>yathā-\n<lg>\n<l>rati-krīḍā-kuñjaṃ kusuma-śayanīyojjvala-ruciṃ</l>\n<l>vapuḥ sālaṅkāraṃ nijam api vilokya smita-mukhī |</l>\n<l>muhur dhyāyaṃ dhyāyaṃ kim api hariṇā saṅgama-vidhiṃ</l>\n<l>samṛddhyantī rādhā madana-mada-mādyan matir abhūt // RUnm_5.78 //</l>\n</lg></p>\n\n<lg>\n<l>atha utkaṇṭhitā-</l>\n<l>anāgasi priyatame cirayaty utsukā tu yā |</l>\n<l>virahotkaṇṭhitā bhāva-vedibhiḥ sā samīritā // RUnm_5.79 //</l>\n</lg>\n\n<lg>\n<l>asyās tu ceṣṭā hṛt-tāpo vepathur hetu-tarkaṇam |</l>\n<l>aratir vāṣpa-mokṣaṇ ca svāvasthā-kathanādayaḥ // RUnm_5.80 //</l>\n</lg>\n\n<p>yathā-\n<lg>\n<l>sakhi kim abhavad baddho rādhā-kaṭākṣa-guṇair ayaṃ</l>\n<l>samaram athavā kiṃ prārabdhaṃ surāribhir uddhuraiḥ |</l>\n<l>ahaha bahulāṣṭamyāṃ prācī-mukhe'py udite vidhau</l>\n<l>vidhu-mukhi! na yan māṃ sasmāra vrajeśvara-nandanaḥ // RUnm_5.81 //</l>\n</lg></p>\n\n<lg>\n<l>vāsa-sajjā-daśāśeṣe mānasya viratāv api |</l>\n<l>pāratantrye tathā yūnor utkaṇṭhā syād asaṅgamāt // RUnm_5.82 //</l>\n</lg>\n\n<lg>\n<l>atha vipralabdhā-</l>\n<l>kṛtvā saṅketam aprāpte daivāj jīvita-vallabhe |</l>\n<l>vyathamānāntarā proktā vipralabdhā manīṣibhiḥ |</l>\n<l>nirveda-cintā-khedāśru-mūrcchā-niḥśvasitādi-bhāk // RUnm_5.83 //</l>\n</lg>\n\n<p>yathā-\n<lg>\n<l>vindati sma divam indur indirā-</l>\n<l>nāyakena sakhi vañcitā vayam |</l>\n<l>kurmahe kim iha śādhi sādaraṃ</l>\n<l>drāg iti klamam agān mṛgekṣaṇā // RUnm_5.84 //</l>\n</lg></p>\n\n<lg>\n<l>ullaṅghya samayaṃ yasyāḥ preyān anyopabhogavān |</l>\n<l>bhoga-lakṣmāṅkitaḥ prātarāgacchet sā hi khaṇḍitā |</l>\n<l>eṣā tu roṣa-niḥśvāsa-tūṣṇīṃ-bhāvādi-bhāg bhavet // RUnm_5.85 //</l>\n</lg>\n\n<p>yathā-\n<lg>\n<l>yāvair dhūmalitaṃ śiro bhuja-taṭīṃ tāṭaṅka-mudrāṅkitāṃ</l>\n<l>saṃkrānta-stana-kuṅkumojjvalam uro mālāṃ parimlāpitām |</l>\n<l>ghūrṇā-kuḍmalite dṛśau vraja-pater dṛṣṭvā prage śyāmalā</l>\n<l>citte rudra-guṇaṃ mukhe tu sumukhī bheje munīnāṃ vratam // RUnm_5.86 //</l>\n</lg></p>\n\n<lg>\n<l>atha kalahāntaritā-</l>\n<l>yā sakhīnāṃ puraḥ pāda-patitaṃ vallabhaṃ ruṣā |</l>\n<l>nirasya paścāt tapati kalahāntaritā hi sā |</l>\n<l>asyāḥ pralāpa-santāpa-glāni-niḥśvasitādayaḥ // RUnm_5.87 //</l>\n</lg>\n\n<p>yathā-\n<lg>\n<l>srajaḥ kṣiptā dūre svayam upahṛtāḥ keśi-ripuṇā</l>\n<l>priya-vācas tasya śruti-parisarānte'pi na kṛtāḥ |</l>\n<l>namann eṣa kṣauṇī-viluṭhita-śikhaṃ praikṣi na mayā</l>\n<l>manas tenedaṃ me sphuṭati puṭapākārpitam iva // RUnm_5.88 //</l>\n</lg></p>\n\n<lg>\n<l>atha proṣita-bhartṛkā-</l>\n<l>dūra-deśaṃ gate kānte bhavet proṣita-bhartṛkā |</l>\n<l>priya-saṃkīrtanaṃ dainyam asyās tānava-jāgarau |</l>\n<l>mālinyam anavasthānaṃ jāḍya-cintādayo matāḥ // RUnm_5.89 //</l>\n</lg>\n\n<p>yathā-\n<lg>\n<l>vilāsī svacchandaṃ vasati mathurāyāṃ madhu-ripu-</l>\n<l>rvasantaḥ santāpaṃ prathayati samantād anupadam |</l>\n<l>durāśeyaṃ vairiṇy ahaha mad-abhīṣṭodyama-vidhau</l>\n<l>vidhatte pratyūhaṃ kim iha bhavitā hanta śaraṇam // RUnm_5.90 //</l>\n</lg></p>\n\n<lg>\n<l>atha svādhīna-bhartṛkā-</l>\n<l>svāyattāsanna-dayitā bhavet svādhīna-bhartṛkā |</l>\n<l>salilāraṇya-vikrīḍā-kusumāvacayādi-kṛt // RUnm_5.91 //</l>\n</lg>\n\n<p>yathā-\n<lg>\n<l>mudā kurvan patrāṅkuram anupamaṃ pīna-kucayoḥ</l>\n<l>śruti-dvandve gandhāhṛta-madhupam indīvara-yugmam |</l>\n<l>sakhelaṃ dhammillopari ca kamalaṃ komalam asau</l>\n<l>nirābādhāṃ rādhāṃ ramayati ciraṃ keśi-damanaḥ // RUnm_5.92 //</l>\n</lg></p>\n\n<p>yathā vā, śrī-gīta-govinde (12.25)-\n<lg>\n<l>racaya kucayoś citraṃ patraṃ kuruṣva kapolayo-</l>\n<l>rghaṭaya jaghane kāñcīṃ mugdha-srajā kavari-bharaṃ |</l>\n<l>kalaya valaya-śreṇīṃ pāṇau pade maṇi-nūpurā-</l>\n<l>viti nigaditaḥ prītaḥ pitāmbaro'pi tathākarot // RUnm_5.93 //</l>\n</lg></p>\n\n<lg>\n<l>ced iyaṃ preyasā hātuṃ kṣaṇam apy atiduḥśakā |</l>\n<l>parama-prema-vaśyatvān mādhavīti tadocyate // RUnm_5.94 //</l>\n</lg>\n\n<lg>\n<l>hṛṣṭāḥ svādhīna-patikā-vāsasajjābhisārikāḥ |</l>\n<l>maṇḍitāś ca parāḥ pañca khinnā maṇḍana-varjitāḥ |</l>\n<l>vāma-gaṇḍāśrita-karāś cintā-santapta-mānasāḥ // RUnm_5.95 //</l>\n</lg>\n\n<lg>\n<l>uttamā madhyamā cātra kaniṣṭhā ceti tās tridhā |</l>\n<l>vrajendranandane prema-tāratamyena kīrtitāḥ // RUnm_5.96 //</l>\n</lg>\n\n<lg>\n<l>bhāvaḥ syād uttamādīnāṃ yasyā yāvān priye harau |</l>\n<l>tasyāpi tasyāṃ tāvān syād iti sarvatra yujyate // RUnm_5.97 //</l>\n</lg>\n\n<p>tatra uttamā, yathā-\n<lg>\n<l>kartuṃ śarma kṣaṇikam api me sādhyam ujjhaty aśeṣaṃ</l>\n<l>cittotsaṅge na bhajati mayā datta-khedāpy asūyām |</l>\n<l>śrutvā cāntarvidalati mṛṣāpy ārti-vārtā-lavaṃ me</l>\n<l>rādhā mūrdhany akhila-sudṛśāṃ rājate sad-guṇena // RUnm_5.98 //</l>\n</lg></p>\n\n<p>madhyamā, yathā-\n<lg>\n<l>durmānam eva mananā bahu mānayantī</l>\n<l>kiṃ jñāta-kṛṣṇa-hṛdayārtir api prayāsi |</l>\n<l>raṅge taraṅgam akhilāṅgi varāṅganānāṃ</l>\n<l>nāsau priye sakhi bhavaty anurāga-mudrā // RUnm_5.99 //</l>\n</lg></p>\n\n<p>kaniṣṭhā, yathā-\n<lg>\n<l>danujabhid-abhisāra-prastutau vṛṣṭim ugrāṃ</l>\n<l>jana-gamana-virāmād uccakaiḥ stauṣi tuṣṭā |</l>\n<l>kathaya katham idānīṃ jṛmbhite megha-ḍimbhe</l>\n<l>kutukini bata kuñje prasthitau mantharāsi // RUnm_5.100 //</l>\n</lg></p>\n\n<lg>\n<l>pūrvaṃ yāḥ pañcadaśadhā proktās tāsāṃ śataṃ tathā |</l>\n<l>viṃśatiś cābhir atra syād avasthābhiḥ kilāṣṭabhiḥ // RUnm_5.101 //</l>\n</lg>\n\n<lg>\n<l>punaś ca tri-vidhair ebhiḥ prabhedair uttamādibhiḥ |</l>\n<l>triśatī spaṣṭam uktātra ṣaṣṭyā yuktā manīṣibhiḥ // RUnm_5.102 //</l>\n</lg>\n\n<lg>\n<l>kiṃ ca-</l>\n<l>yathā syur nāyakāvasthā nikhilā eva mādhave |</l>\n<l>tathaitā nāyikāvasthā rādhāyāṃ prāyaśo matāḥ // RUnm_5.103 //</l>\n</lg>\n\n<p>iti śrī-śrī-ujjvala-nīlamaṇau\nnāyikā-bheda-prakaraṇam\n||5||</p>\n\n<p>(6)\natha yūtheśvarī-bheda-prakaraṇam</p>\n\n<lg>\n<l>etāsāṃ yūtha-mukhyānāṃ viśeṣo varṇito'py asau |</l>\n<l>suhṛd-ādau vyavahṛti-vyaktaye varṇyate punaḥ // RUnm_6.1 //</l>\n</lg>\n\n<lg>\n<l>saubhāygāder ihādhikyād adhikā sāmyataḥ samā |</l>\n<l>laghutvāl laghur ity uktās tridhā gokula-subhruvaḥ // RUnm_6.2 //</l>\n</lg>\n\n<l>pratyekaṃ prakharā madhyā mṛdvī ceti punas tridhā // RUnm_6.3 //</l>\n\n<lg>\n<l>pragalbha-vākyā prakharā khyātā dulaṅghya-bhāṣitā |</l>\n<l>tad-ūnatve bhaven mṛdvī madhyā tat-sāmyam āgatā // RUnm_6.4 //</l>\n</lg>\n\n<p>tatra adhikā-trikam-\n<l>ātyantikī tathaivāpekṣikī cety adhikā tridhā // RUnm_6.5 //</l></p>\n\n<lg>\n<l>sarvathaivāsamordhā yā sā syād ātyantikādhikā |</l>\n<l>sā rādhā sa tu madhyaiva yan nānyā sadṛśī vraje // RUnm_6.6 //</l>\n</lg>\n\n<p>tatra ātyantādhikā-\nyathā-\n<lg>\n<l>tāvad bhadrā vadati caṭulaṃ phullatām eti pālī</l>\n<l>śālīnatvaṃ tyajati vimalā śyāmalāhaṅkaroti |</l>\n<l>svairaṃ candrāvalir api calaty unnamayyottamāṅgaṃ</l>\n<l>yāvat karṇe na hi niviśate hanta rādheti mantraḥ // RUnm_6.7 //</l>\n</lg></p>\n\n<lg>\n<l>atha āpekṣikādhikā-</l>\n<l>madhye yūthādhināthānām apekṣyaikatamām iha |</l>\n<l>yā syād anyatamā śreṣṭhā sā proktāpekṣikādhikā // RUnm_6.8 //</l>\n</lg>\n\n<p>atha adhika-prakharā, yathā-\n<lg>\n<l>paśya kṣauṇī-dharād upaiti purataḥ kṛṣṇo bhujaṅgāgraṇī-</l>\n<l>stūrṇaṃ bhīrubhir ālibhiḥ samam itas tvaṃ yāhi mantrojjhite |</l>\n<l>ācāryāham aṭāmi bhogi-ramaṇī-vṛndasya vṛndāṭavīṃ</l>\n<l>kiṃ naḥ kāmini kārmaṇena vaśatāṃ nītaḥ kariṣyaty asau // RUnm_6.9 //</l>\n</lg></p>\n\n<p>atha adhika-madhyā-\n<lg>\n<l>ālībhir me tvam asi viditā pūrṇimāyā pradoṣe</l>\n<l>roṣeṇāsau prathayasi kathaṃ pāṭavenāvahitthām |</l>\n<l>dhṛtvā dhūrte saha-parijanāṃ mad-gṛhe tvāṃ nirundhyāṃ</l>\n<l>vartma-prekṣī guṇayatu sa te jāgaraṃ kuñja-rājaḥ // RUnm_6.10 //</l>\n</lg></p>\n\n<p>atha adhika-mṛdvī-\n<lg>\n<l>nyañcan-mūrdhā saha parijanair dūrato mā prayāsī-</l>\n<l>rmām ālokya priya-sakhi yataḥ prema-pātrī mamāsi |</l>\n<l>mālā maulau tava paricitā mat-kalā-kauśalāḍhyā</l>\n<l>dyūte jitvā danuja-damanaṃ yā tvayā svīkṛtāsti // RUnm_6.11 //</l>\n</lg></p>\n\n<p>atha samā-trikam-\n<l>sāmyaṃ bhaved adhikayos tathā laghu-yugasya ca // RUnm_6.12 //</l></p>\n\n<p>tatra sama-prakharā-\n<lg>\n<l>na bhavati tava pārśve cet sakhī kāpi mābhūt</l>\n<l>parihara hṛdi kampaṃ kiṃ haris te vidhātā |</l>\n<l>aham aticaturābhir veṣṭitālī-ghaṭābhiḥ</l>\n<l>priya-sakhi puratas te dustarā bāhudāsmi // RUnm_6.13 //</l>\n</lg></p>\n\n<p>atha sama-madhyā-\n<lg>\n<l>lole na spṛśa māṃ tavālika-taṭe dhātur yad ālakṣyate</l>\n<l>tvaṃ spṛśyāsi kathaṃ bhujaṅga-ramaṇī dūrād atas tyajyase |</l>\n<l>dhig vāmaṃ vadasi tvam eva kuhaka-preṣṭhāsi bhogāṅkite</l>\n<l>yenādya cyutakañcukāḥ śuṣir ataḥsakhyo'pi sarpanti te // RUnm_6.14 //</l>\n</lg></p>\n\n<p>atha sama-mṛdvī-\n<lg>\n<l>pratyākhyātu suhṛjjanaḥ katham ayaṃ tārābhidhatte giraṃ</l>\n<l>prāṇās tvaṃ hi mamoccakair urasi śape dharmāya līlāvati |</l>\n<l>kintu tām aham arthaye param idaṃ kalyāṇi taṃ vallabhaṃ</l>\n<l>svīyaṃ śādhi yathā sa gauri sarale kuryāj jane na cchalam // RUnm_6.15 //</l>\n</lg></p>\n\n<p>yathā vā-\n<lg>\n<l>prahitya kaṭhine nijaṃ parijanaṃ madāryā tvayā</l>\n<l>nikāmam upajapyatāṃ kim u vibhīṣikāḍambaraiḥ |</l>\n<l>vrajāmi ravijā-taṭe guru-girā mṛṣā-śaṅkini</l>\n<l>pradoṣa-samaye samaṃ savayasā śivāṃ sevitum // RUnm_6.16 //</l>\n</lg></p>\n\n<p>atha laghu-trikam-\n<l>laghur āpekṣikī cātyantikī ceti dvidhoditā // RUnm_6.17 //</l></p>\n\n<lg>\n<l>tatra āpekṣikī laghuḥ-</l>\n<l>madhye yūthādhināthānām apekṣyaikatamām iha |</l>\n<l>yā syād anyatamā nyūnā sā proktāpekṣikī laghuḥ // RUnm_6.18 //</l>\n</lg>\n\n<p>tatra laghu-prakharā-\n<lg>\n<l>tvaṃ mithyā-guṇa-kīrtanena caṭule vṛndāṭavī-taskare</l>\n<l>gāḍhaṃ devi nibadhya māṃ kim adhunā tuṣṭā taṭasthāyase |</l>\n<l>hṛtvā dhairya-dhanāni hanta rabhasād ācchidya hrī-vaibhavaṃ</l>\n<l>yenāyaṃ sakhi vañcito'pi bahudhā duḥkhī jano vañcyate // RUnm_6.19 //</l>\n</lg></p>\n\n<p>atha laghu-madhyā-\n<lg>\n<l>goṣṭhādhīśa-sutasya sā nava-nava-preṣṭhasya yāvad-dṛśoḥ</l>\n<l>panthānaṃ vṛṣabhānujā sakhi vaśīkārauṣdhijñā yayau |</l>\n<l>tāvat tvayy api kūrkṣam asya balavad-dākṣiṇyam evekṣyate</l>\n<l>kā candrāvali evi durbhagatayā dūnātmanāṃ naḥ kathā // RUnm_6.20 //</l>\n</lg></p>\n\n<p>atha laghu-mṛdvī-\n<lg>\n<l>apasaraṇam ito naḥ sāmprataṃ syād</l>\n<l>yad api hari-cakoraṃ citram ālaocayāmaḥ |</l>\n<l>kalayata sahacaryaḥ paryaṭad-gaura-dīpti-</l>\n<l>staṭa-bhuvi nava-śobhāṃ sauti candrāvalīyam // RUnm_6.21 //</l>\n</lg></p>\n\n<lg>\n<l>atha ātyantikī laghuḥ-</l>\n<l>anyā yato'sti na nyūnā sā syād ātyantikī laghuḥ |</l>\n<l>traividhya-sambhave'py asyā mṛdutaivocitā bhavet // RUnm_6.22 //</l>\n</lg>\n\n<p>yathā-\n<lg>\n<l>nija-nikhila-sakhīnām āgraheṇāgha-vairī</l>\n<l>katham api sa mayādya vyaktam āmantrito'sti |</l>\n<l>kṣaṇam uru-karuṇābhiḥ saṃvarītuṃ trapāṃ me</l>\n<l>mad-udavasita-lakṣmīṃ goṣṭha-devyas tanudhvam // RUnm_6.23 //</l>\n</lg></p>\n\n<lg>\n<l>na samā na laghuś cādyā bhaven naivādhikāntimā |</l>\n<l>anyās tridhādhikāś ca syuḥ samāś ca laghavaś ca tāḥ // RUnm_6.24 //</l>\n</lg>\n\n<lg>\n<l>vinātyantādhikāṃ tena sarvāsu laghutā bhavet |</l>\n<l>sarvāsv adhikatā ca syād vinaivātyantikīṃ laghum // RUnm_6.25 //</l>\n</lg>\n\n<lg>\n<l>ādyaikaivāntimā dvedhā madhyasthā navadhoditāḥ |</l>\n<l>ity asau yūthanāthānāṃ bhidā dvādaśadhoditā // RUnm_6.26 //</l>\n</lg>\n\n<p>iti śrī-śrī-ujjvala-nīlamaṇau\nyūtheśvarī-bheda-prakaraṇam\n||6||</p>\n\n<p>(8)\natha sakhī-prakaraṇam</p>\n\n<lg>\n<l>prema-līlā-vihārāṇāṃ samyag vistārikā sakhī |</l>\n<l>viśrambha-ratna-peṭī ca tataḥ suṣthu vivicyate // RUnm_8.1 //</l>\n</lg>\n\n<lg>\n<l>eka-yūthānuṣaktānāṃ sakhīnām eva madhyataḥ |</l>\n<l>adhikāder bhidā jñeyā prakharādeś ca pūrvavat // RUnm_8.2 //</l>\n</lg>\n\n<lg>\n<l>prema-saubhāgya-sādguṇyādy-ādhikyād adhikā sakhī |</l>\n<l>samā tat-sāmyato jñeyā tal-laghutvāt tathā laghuḥ // RUnm_8.3 //</l>\n</lg>\n\n<lg>\n<l>durlaṅghya-vākya-prakharā prakhyātā gauravocitā |</l>\n<l>tad-ūnatve bhaven mṛdvī madhyā tat-sāmyam āgatā // RUnm_8.4 //</l>\n</lg>\n\n<lg>\n<l>ātyantikādhikatvādi-bhedaḥ pūrvavad atra saḥ |</l>\n<l>sva-yūthe yūtha-nāthaiva syād atrātyantikādhikā |</l>\n<l>sā kvāpi prakharā yūthe kvāpi madhyā mṛduḥ kvacit // RUnm_8.5 //</l>\n</lg>\n\n<lg>\n<l>tatra ātyantikādhikā-trikam-</l>\n<l>tat trikaṃ sakalāpekṣyaṃ nātīvānyavaśaṃ tathā |</l>\n<l>sva-yūthe tad-vyavahṛti-vyaktaye punar ucyate // RUnm_8.6 //</l>\n</lg>\n\n<p>tatra ātyantikādhika-prakharā-\n<lg>\n<l>nīle nīla-nicolam arthaye maghe dehi srajaṃ dāmanīṃ</l>\n<l>tvaṃ kālāguru-kardamaiḥ sakhi tanuṃ limpasva campe mama |</l>\n<l>jānīhi bhramarākṣi kutra guravaḥ paśya pradoṣodgame</l>\n<l>kuñjābhikramaṇāya māṃ tvarayate sphārāndhakārāvalī // RUnm_8.7 //</l>\n</lg></p>\n\n<l>adhika-prakharāḥ śyāmā-maṅgalādyāḥ prakīrtitāḥ // RUnm_8.8 //</l>\n\n<p>tatra ātyantikādhika-madhyā-\n<lg>\n<l>anaṅga-śara-jarjaraṃ sphuṭati cen mano vas tadā</l>\n<l>mad-arthana-kadarthanaiḥ kṛtam itaḥ svayaṃ gacchata |</l>\n<l>dṛśāṃ pathi bhavādṛśī-praṇayitānurūpaḥ sukhaṃ</l>\n<l>yad atra rata-hiṇḍakaḥ sa kila pāti go-maṇḍalam // RUnm_8.9 //</l>\n</lg></p>\n\n<l>bhavanty adhika-madhyās tu śrī-rādhā-pālikādayaḥ // RUnm_8.10 //</l>\n\n<p>tatra ātyantikādhika-mṛdvī-\n<lg>\n<l>śṛṇu sakhi vacas tathyaṃ māna-grahe mama kā kṣatiḥ</l>\n<l>sphurati muralī-nāde ko vā śramaḥ śravaṇāvṛtau |</l>\n<l>atikaṭhinatā-durvādaṃ te niśamya mayā vraje</l>\n<l>damayitum amuṃ kintu kṣipraṃ dṛg-ardham agha-dviṣi // RUnm_8.11 //</l>\n</lg></p>\n\n<l>adhikā mṛdavaś candrāvalī-bhadrādayo matāḥ // RUnm_8.12 //</l>\n\n<lg>\n<l>atha āpekṣikādhikā-trikam-</l>\n<l>yauthikīṣu sakhīṣv eva yūtheśāto laghuṣv iha |</l>\n<l>yādhikaikām apekṣānyā sā syād āpekṣikādhikā // RUnm_8.13 //</l>\n</lg>\n\n<p>tatra adhika-prakharā-\n<lg>\n<l>sumadhye mā yāsīs tvam adhikam amībhir mṛdulatāṃ</l>\n<l>madasyopādānaiḥ śaṭha-kula-guror jalpa-madhubhiḥ |</l>\n<l>ayi krīḍā-lubdhe kim u nibhṛta-bhṛṅgendra-bhaṇite</l>\n<l>kuḍuṅge rādhāyāḥ klamam api visasmāra bhavatī // RUnm_8.14 //</l>\n</lg></p>\n\n<p>yathā vā-\n<lg>\n<l>mugdhe tūṣṇīṃ bhava śaṭha-kalā-maṇḍalākhaṇḍalena</l>\n<l>tvaṃ mantreṇa sphuṭam iha vaśīkṛtya tenānuśiṣṭā |</l>\n<l>kuñje govardhana-śikhariṇo jāgareṇādya rādhāṃ</l>\n<l>dṛṣṭvāpy uccaiḥ sakhi yad asi me cāṭu-vāde pravṛttā // RUnm_8.15 //</l>\n</lg></p>\n\n<l>lalitādyās tu gāndharvā-yūthe'tra prakharādhikāḥ // RUnm_8.16 //</l>\n\n<p>atha adhika-madhyā-\n<lg>\n<l>dāmārpyatāṃ priya-sakhī-prahitāṃ tvayaiva</l>\n<l>dāmodare kusumam atra mayāvaceyam |</l>\n<l>nāhaṃ bhramāc caturike sakhi sūcanīyā</l>\n<l>kṛṣṇaḥ kadarthayati mām adhikaṃ yad eṣaḥ // RUnm_8.17 //</l>\n</lg></p>\n\n<p>yathā vā-\n<lg>\n<l>gīro gambhīrārthāḥ katham iva hitās te na śṛṇuyāṃ</l>\n<l>nigūḍho māṃ kintu vyathayati murārer avinayaḥ |</l>\n<l>mayollāsāt tasmai svayam upahṛtā hanta sakhi yā</l>\n<l>kuraṅgākṣī-keśopari paricitā sā srag adhunā // RUnm_8.18 //</l>\n</lg></p>\n\n<l>atra yūthe viśākhādyā bhavanty adhika-madhyamāḥ // RUnm_8.19 //</l>\n\n<p>atha adhika-mṛdvī-\n<lg>\n<l>darāpi na dṛg-arpitā sakhi śikhaṇḍa-cūḍe mayā</l>\n<l>prasīda bata mā kṛthā mayi vṛthā purobhāgitām |</l>\n<l>naṭan-makara-kuṇḍalaṃ sapadi caṇḍi līlā-gatiṃ</l>\n<l>tanoty ayam adūrataḥ kim iha saṃvidheyaṃ mayā // RUnm_8.20 //</l>\n</lg></p>\n\n<l>adhikā mṛdavaś cātra citrā madhurikādayaḥ // RUnm_8.21 //</l>\n\n<p>atha samā-trikam-\n<l>gāḍha-viśrambha-nirbheda-prema-bandhaṃ samā-trikam // RUnm_8.22 //</l></p>\n\n<p>tatra sama-prakharā-\n<lg>\n<l>praviśati harir eṣa prekṣya nau hṛṣṭa-cetāḥ</l>\n<l>sakhi sapadi mudhā tvaṃ sambhramān mā prayāsīḥ |</l>\n<l>pṛthu-bhuja-parighābhyāṃ skandhayor arpitābhyāṃ</l>\n<l>taṭa-bhuvi sukham āvāṃ maṇḍite paryaṭāvaḥ // RUnm_8.23 //</l>\n</lg></p>\n\n<p>atha sama-madhyā-\n<lg>\n<l>śyāme gauri hariḥ kva dīvyati sakhi kṣauṇībhṛtaḥ kandare</l>\n<l>kiṃ pañcāsya-nakhāḥ sva-vikrama-madhur vakṣoja-kumbhe tava |</l>\n<l>ākarṣaty abhitaḥ sa nāga-mathanas tvām eva kṛtvā ravaṃ</l>\n<l>mithyālāsya-naṭi tvam eva ramase tasmin sukaṇṭhi-rave // RUnm_8.24 //</l>\n</lg></p>\n\n<p>atha sama-mṛdvī-\n<lg>\n<l>prālambam indumukhi yādṛśam eva dattaṃ</l>\n<l>kṛṣṇena tubhyam aparaṃ sakhi tādṛśaṃ me |</l>\n<l>tvaṃ cen madīyam api ditsasi nādya mā dā</l>\n<l>hāsyaṃ vimuñca calitā tava pārśvato'smi // RUnm_8.25 //</l>\n</lg></p>\n\n<p>atha laghu-trikam-\n<l>laghu-trikaṃ priya-sakhī-saukhyotkarṣārtha-ceṣṭitam // RUnm_8.26 //</l></p>\n\n<lg>\n<l>yadapy anyonya-niṣṭhaṃ syāt sakhyaṃ tad api yujyate |</l>\n<l>sadā sāhāyya-hetutvān mukhyaṃ tat tu laghu-trike // RUnm_8.27 //</l>\n</lg>\n\n<l>laghur āpekṣikī cātyantikī ceti dvidheritā // RUnm_8.28 //</l>\n\n<p>tatra āpekṣika-laghuḥ-\n<l>āpekṣika-laghuś cātra kathitā lalitādikā // RUnm_8.29 //</l></p>\n\n<p>tatra laghu-prakharā, yathā vidagdha-mādhave (5.32)-\n<lg>\n<l>dhārā bāṣpa-mayī na yāti viratiṃ lokasya nimitsataḥ</l>\n<l>premāsminn iti nanda-nandana-rataṃ lobhonmanā mā kṛthāḥ |</l>\n<l>itthaṃ bhūri nivāritāpi tarale mad-vāci sācīkṛta-</l>\n<l>bhrū-dvandvā na hi gauravaṃ tvam akaroḥ kiṃ nādya rodiṣyasi // RUnm_8.30 //</l>\n</lg></p>\n\n<l>sā laghu-prakharā dvedhā bhaved vāmātha dakṣiṇā // RUnm_8.31 //</l>\n\n<lg>\n<l>tatra vāmā-</l>\n<l>māna-grahe sadodyuktā tac chaithilye ca kopanā |</l>\n<l>abhedyā nāyake prāyaḥ krūrā vāmeti kīrtyate // RUnm_8.32 //</l>\n</lg>\n\n<p>tatra māna-grahe sadodyuktā, yathā padyāvalyāṃ (222)-\n<lg>\n<l>kañcana vañcana-cature</l>\n<l>prapañcaya tvaṃ murāntake mānam |</l>\n<l>bahu-vallabhe hi puruṣe</l>\n<l>dākṣiṇyaṃ duḥkham udvahati // RUnm_8.33 //</l>\n</lg></p>\n\n<p>māna-śaithilye kopanā, yathā-\n<lg>\n<l>sarabhasam abhivyaktiṃ yāte navāvinayotkare</l>\n<l>caṭupaṭimabhir nītā mṛdvī prasādam agha-dviṣā |</l>\n<l>asarala-sakhī-cillī-vyālī-paribhrama-kampitā</l>\n<l>vimukhitamukhī bhūyo bhadrā haṭhād bhrukuṭiṃ dadhe // RUnm_8.34 //</l>\n</lg></p>\n\n<p>nāyakābhedyā, yathoddhava-sandeśe (52)-\n<lg>\n<l>kāmaṃ dūre vasatu paṭimā cāṭu-vṛndas tatrāyaṃ</l>\n<l>rājyaṃ svāmin viracaya mama prāṅgaṇaṃ mā prayāsīḥ |</l>\n<l>hanta klāntā mama sahacarī rātrim ekākinī iyaṃ</l>\n<l>nītā kuñje nikhila-paśupī-nāgarojjāgareṇa // RUnm_8.35 //</l>\n</lg></p>\n\n<p>nāyake krūrā, yathā dāna-keli-kaumudyāṃ (57)-\n<lg>\n<l>amūr vraja-mṛgekṣaṇāś catur-aśīti-lakṣādhikāḥ</l>\n<l>pratisvam iti kīrtitaṃ savayasā tavaivāmunā |</l>\n<l>ihāpi bhuvi viśrutā priya-sakhī mahārghyety asau</l>\n<l>kathaṃ tad api sāhasī śaṭha! jighṛkṣur enām asi // RUnm_8.36 //</l>\n</lg></p>\n\n<l>yūthe ætra vāma-prakharā lalitādyāḥ prakīrtitāḥ // RUnm_8.37 //</l>\n\n<lg>\n<l>atha dakṣiṇā-</l>\n<l>asahā māna-nirbandhe nāyake yukta-vādinī |</l>\n<l>sāmabhis tena bhedyā ca dakṣiṇā parikīrtitā // RUnm_8.38 //</l>\n</lg>\n\n<p>tatra māna-nirbandhāsahā, yathā śrī-gīta-govinde (9.10)-\n<lg>\n<l>snigdhe yat paruṣāsi praṇamati stabdhāsi yad rāgiṇi</l>\n<l>dveṣasthāsi yad unmukhe vimukhatāṃ yātāsi tasmin priye |</l>\n<l>tad yuktaṃ viparīta-kāriṇi tava śrī-khaṇḍa-carcā viṣaṃ</l>\n<l>śītāṃśus tapano himaṃ hutavahaḥ krīḍā-mudo yātanāḥ // RUnm_8.39 //</l>\n</lg></p>\n\n<p>nāyake yukta-vādini, yathā padyāvalyām (297)-\n<lg>\n<l>adoṣād doṣād vā tyajati vipine tāṃ yadi bhavān</l>\n<l>abhadraṃ bhadraṃ vā tribhuvana-pate tvāṃ vadatu kaḥ |</l>\n<l>idaṃ tu krūraṃ me smarati hṛdayaṃ yat kila tayā</l>\n<l>tvad-arthaṃ kāntāre kula-tilaka nātmāpi gaṇitaḥ // RUnm_8.40 //</l>\n</lg></p>\n\n<p>nāyaka-bhedyā, yathā-\n<lg>\n<l>na vyarthāṃ kuruṣe mamaiva bhaṇitiṃ madhye sakhīnām iti</l>\n<l>śrutvā khyātim asau kṛtī madhuripur māṃ bāḍham āśiśriye |</l>\n<l>dṛṣṭvā mad-vadanaṃ prasīda rabhasād enaṃ puraḥ kātaraṃ</l>\n<l>kalyāṇībhir alaṃ kṛśodari dṛśor bhaṅgībhir aṅgīkuru // RUnm_8.41 //</l>\n</lg></p>\n\n<l>tuṅgavidyādikā cātra dakṣiṇa-prakharā bhavet // RUnm_8.42 //</l>\n\n<p>atha laghu-madhyā-\n<lg>\n<l>tvayā racita-saṃkathāṃ pathi samīkṣya māṃ māninī</l>\n<l>sakhī mama viṣaṇṇa-dhīḥ kṛta-kaṭākṣam ākṣepyati |</l>\n<l>vrajādhipati-nandana tvam avadhehi mantraṃ bruve</l>\n<l>vinātra lalitāśrayaṃ bhavad-upakramo'yaṃ vṛthā // RUnm_8.43 //</l>\n</lg></p>\n\n<p>atha laghu-mṛdvī-\n<lg>\n<l>sakhi tava muhur mūrdhnā pāda-graho'pi mayā kṛta-</l>\n<l>stad api ca harau jātāsi tvaṃ prasāda-parāṅ-mukhī |</l>\n<l>bhavatu yamunā-tīre veṇor udañcati pañcame</l>\n<l>vicalita-dhṛtis tvaṃ lolākṣī mayāpi hasiṣyase // RUnm_8.44 //</l>\n</lg></p>\n\n<lg>\n<l>atha ātyantika-laghuḥ-</l>\n<l>ātyantika-laghus tatra proktā kusumikādikā |</l>\n<l>sarvathā mṛdur eveyaṃ yan nitānta-laghīyasī // RUnm_8.45 //</l>\n</lg>\n\n<p>yathā-\n<lg>\n<l>vande sundari sandiśa priya-sakhīṃ mānaṃ vimuñcatv asau</l>\n<l>sotkaṇṭhāpi manasvinīva vasati tvac-chaṅkayā veśmani |</l>\n<l>dūre tvan-mukham īkṣate harir iyaṃ maunaṃ śukaḥ śikṣate</l>\n<l>lāsyaṃ necchati candrakī savayasaḥ kvāsīmit na svaṃ viduḥ // RUnm_8.46 //</l>\n</lg></p>\n\n<lg>\n<l>prakharādiṣv anyatamā yūtheśaikaiva kīrtitā |</l>\n<l>madhyasthā navadhaivantyā samā laghur iti dvidhā // RUnm_8.47 //</l>\n</lg>\n\n<lg>\n<l>ekaikasminn ato yūthe bhidā dvādaśadhā bhavet |</l>\n<l>atha dūtyārtham etāsāṃ viśeṣaḥ punar ucyate // RUnm_8.48 //</l>\n</lg>\n\n<lg>\n<l>dūtyam atra tu tad-dūrād yūnor yad abhisāram |</l>\n<l>tatra tu prathamā nitya-nāyikāvātra kīrtitā // RUnm_8.49 //</l>\n</lg>\n\n<l>syur nāyikāś ca sakhyaś ca tisro madhyasthitās tataḥ // RUnm_8.50 //</l>\n\n<lg>\n<l>tatrādyā nāyikā-prāyā dvitīyā dvi-samā tataḥ |</l>\n<l>tṛtīyā tu sakhī-prāyā nitya-sakhyeva pañcamī // RUnm_8.51 //</l>\n</lg>\n\n<lg>\n<l>ādyāyāṃ nikhilāḥ sakhyo dūtya eva na nāyikāḥ |</l>\n<l>pūrvoktā nāyikā eva pañcamyāṃ na tu dūtikāḥ // RUnm_8.52 //</l>\n</lg>\n\n<lg>\n<l>tatra nitya-nāyikā-</l>\n<l>yātra yūtheśvarī proktā sā bhaven nitya-nāyikā |</l>\n<l>apekṣyatvād atīvāsyā mukhyaṃ dūtyaṃ na vidyate // RUnm_8.53 //</l>\n</lg>\n\n<lg>\n<l>svayauthikya-sakhī-madhye yā yatrātīva rāgiṇī |</l>\n<l>niyuktair asti tad dūtye suṣṭhu sā yūtha-mukhyayā |</l>\n<l>tathāpi praṇayāṃ kvāpi kadācid gauṇam īkṣyate // RUnm_8.54 //</l>\n</lg>\n\n<lg>\n<l>dūre gatāgatam ṛte yad dūtyaṃ gauṇam atra tat |</l>\n<l>gauṇaṃ hareḥ samakṣaṃ ca parokṣaṃ ceti tad dvidhā // RUnm_8.55 //</l>\n</lg>\n\n<p>tatra samakṣam-\n<l>sāṅketikaṃ vācikaṃ ca samakṣaṃ dvividhaṃ matam // RUnm_8.56 //</l></p>\n\n<p>tatra sāṅketikam-\n<l>tatrādyaṃ syād dṛgantādyaiḥ kṛṣṇaṃ prerya sva-nihnutiḥ // RUnm_8.57 //</l></p>\n\n<p>yathā-\n<lg>\n<l>priya-sakhi viditaṃ te karma yat prerayantī</l>\n<l>tvam aghadamanam akṣṇā kṣiptram antarhitāsi |</l>\n<l>ahaha na hi latāḥ syus tatra cet kaṇṭakinyo</l>\n<l>mama gatir abhaviṣyat tat-karāt kā na vedmi // RUnm_8.58 //</l>\n</lg></p>\n\n<p>  --idam adhika-mṛdvī-dūtyam</p>\n\n<p>atha vācikam-\n<l>mithaḥ puro vā paścād vā vākyam ekatra vācikam // RUnm_8.59 //</l></p>\n\n<p>tatra mithaḥ puraḥ kṛṣṇe vācikam-\n<lg>\n<l>mayāpalapanaṃ kiyat tvayi kariṣyate yā sakhī</l>\n<l>mamāniśam upendra te kusuma-mañjarīr luñcati |</l>\n<l>iyaṃ guṇavatī kare tava vidhṛtya dattādya sā</l>\n<l>yathecchasi tathā kuru svayam ito gṛhaṃ gamyate // RUnm_8.60 //</l>\n</lg></p>\n\n<p>  --idam adhika-prakharā-dūtyam</p>\n\n<p>kṛṣṇasya paścāt sakhyaṃ, yathā-\n<lg>\n<l>mat-kaṇṭhād iha mauktikāni vicinu tvaṃ vīrudārodhataḥ</l>\n<l>srastāny eṣa kilāsti mālya-racanāvyāsakta-citto hariḥ |</l>\n<l>diṣṭyā kṣemam upasthitaṃ sumukhi naḥ sānau yad asya cyuto</l>\n<l>hastād veṇur iti prayāmi kapaṭān nihnotum enaṃ girau // RUnm_8.61 //</l>\n</lg></p>\n\n<p>  --idam adhika-madhyā-dūtyam</p>\n\n<p>sakhyāḥ paścāt kṛṣṇe, yathā-\n<lg>\n<l>vicakilam avacetuṃ sā sakhī mad-vacobhiḥ</l>\n<l>katham api taṭa-puṣpāraṇyam ekā gatāsti |</l>\n<l>aghahara mama genād yāntam abhyarthaye tvāṃ</l>\n<l>punar iyam atimugdhā na tvayā khedanīyā // RUnm_8.62 //</l>\n</lg></p>\n\n<lg>\n<l>atha hareḥ parokṣam-</l>\n<l>tata parokṣaṃ hareḥ sakhyāḥ sakhī-dvārā yad arpaṇam |</l>\n<l>vyapadeśādinā vāpi tat-pārśve preṣaṇādikam // RUnm_8.63 //</l>\n</lg>\n\n<p>tatra sakhī-dvārā, yathā-\n<lg>\n<l>ruddhāṃ viddhi guror girā śaśikalām ātma-dvitīyām ata-</l>\n<l>stvām udyamya nayāmi śarmaṇi sadā jāgarti te rādhikā |</l>\n<l>bhṛṅgāḥ subhru tad-aṅga-saurabha-bharair ākṛṣyamāṇāḥ kramāt</l>\n<l>panthānaṃ prathayanti te kuru puraḥ kuñja-praveśe tvarām // RUnm_8.64 //</l>\n</lg></p>\n\n<lg>\n<l>atha vyapadeśaḥ-</l>\n<l>vyapadeśo harau lekhopāyanādy-arpaṇa-kriyā |</l>\n<l>nija-prayojanāścarya-darśanādiś ca kīrtitaḥ // RUnm_8.65 //</l>\n</lg>\n\n<p>tatra lekhya-vyapadeśena, yathā-\n<lg>\n<l>dūtī-paddhatim uddhate parihara tvaṃ sāci kiṃ prekṣase</l>\n<l>vāmākṣi svayam āhṛtaṃ priya-sakhī-lekhaṃ puro vācaya |</l>\n<l>śayyā puṣpamayī nikuñja-bhavane saurabhya-puñjāvṛtā</l>\n<l>mṛdvī tvām iyam āhvayaty ali-ghaṭā kolāhala-vyājataḥ // RUnm_8.66 //</l>\n</lg></p>\n\n<p>upāyana-vyapadeśena, yathā-\n<lg>\n<l>prasīda vasanāñcalaṃ mama vimuñca nirmañchanaṃ</l>\n<l>vrajāmi nanu nirdaya sphurati paśya sandhyorjitā |</l>\n<l>vidaty api tavonnataṃ guṇam upāharaṃ manda-dhīḥ</l>\n<l>srajaṃ priya-sakhī-girā vrajapate na te dūṣaṇam // RUnm_8.67 //</l>\n</lg></p>\n\n<p>nija-prayojana-vyapadeśena, yathā-\n<lg>\n<l>muktāvalī niśi mayā dayitā kadamba-</l>\n<l>bāṭī-kuṭīra-kuhare sakhi vism.rtāsti |</l>\n<l>tām āhareti v.r.sabhānujayā niyuktā</l>\n<l>tāṃ projjhya kiṃ śaśikale g.rham āgatāsi // RUnm_8.68 //</l>\n</lg></p>\n\n<p>āścarya-darśana-vyapadeśena, yathā-\n<lg>\n<l>sakhi vyālīṃ vaktre dyumaṇi-paṭalaṃ kaṇṭha-savidhe</l>\n<l>dadhac-candrān mūrdhopari sakala-ratnāni vamati |</l>\n<l>ali-śyāmo haṃsaḥ sphuṭam iti mad-uktāsi calitā</l>\n<l>tad āścaryaṃ draṣṭuṃ kim iva kupitevātra milasi // RUnm_8.69 //</l>\n</lg></p>\n\n<lg>\n<l>atha nāyikā-prāyātrikam-</l>\n<l>āpekṣikādhikānāṃ yat tisṝṇāṃ laghuṣu sphuṭam |</l>\n<l>kadācid eva dūtyaṃ tā nāyikā-prāyikās tataḥ // RUnm_8.70 //</l>\n</lg>\n\n<p>tatra adhika-prakharā-dūtyam-\n<lg>\n<l>pāṇau me patitāsi śambhali cirād atyākulaṃ mā kṛthāḥ</l>\n<l>kākuṃ te karavāṇi niṣkrayam ahaṃ śīrṇābhisāraiḥ sadā |</l>\n<l>tvaṃ diṣṭyātra nikuñja-sīmani samānītā kim u stambhase</l>\n<l>muktās tvat-kuca-kumbhagāḥ kṣapatu śyāmaḥ sa siṃhī-patiḥ // RUnm_8.71 //</l>\n</lg></p>\n\n<p>tatra adhika-madhyā-dūtyam-\n<lg>\n<l>vyathayasi sadā māṃ vāg-bhaṅgyā śanair anuśiṣya yaṃ</l>\n<l>chalayasi ca māṃ bhrū-nartakyā vinudya yam uddhate |</l>\n<l>aham iha vaśīkṛtya svairī mayāpy upalambhita-</l>\n<l>stvayi vitanutāṃ kṛṣṇaḥ padmī sa padmini vibhramam // RUnm_8.72 //</l>\n</lg></p>\n\n<p>tatra adhika-mṛdvī-dūtyam-\n<lg>\n<l>anudinam abhisāraṃ kāritāsmi tvayāhaṃ</l>\n<l>kusumita-ravi-kanyātīra-vanyā-kuṭīṣu |</l>\n<l>sakṛd aham akṛtajñā tvāṃ puraḥ kuñja-madhye</l>\n<l>yad iyam upanaye kā niṣkṛtis te tato'bhūt // RUnm_8.73 //</l>\n</lg></p>\n\n<lg>\n<l>atha dvisamātrikam-</l>\n<l>samānāṃ prakharā-madhyā-mṛdvīnāṃ tu parasparam |</l>\n<l>dūtyaṃ ca nāyikātvaṃ ca samaṃ tā dvisamās tataḥ // RUnm_8.74 //</l>\n</lg>\n\n<p>tatra sama-prakharā-dūtyam-\n<lg>\n<l>prāg ekāntaram eva niścitam abhūd anyonya-dūtyaṃ hi nau</l>\n<l>vāras tatra tavāyam astu karavai dūtyaṃ tathāpy adya te |</l>\n<l>bhrū-bhaṅgaṃ sakhi muñca maṇḍaya tanuṃ yad yācate mām asau</l>\n<l>savyā te sphuratī dṛg adya mṛgaye goṣṭhāṅgane mādhavam // RUnm_8.75 //</l>\n</lg></p>\n\n<p>atha sama-madhyā-dūtyam-\n<lg>\n<l>tvaṃ nyastāsi muradviṣaḥ śaśikale pāṇau mayā gamyate</l>\n<l>dūtī hanta tavāham eva kamale kiṃ dhiṅ mṛṣā jalpasi |</l>\n<l>ity anyonya-vikṣepaṇa-praṇayitā-mādhurya-mugdho hari-</l>\n<l>rdorbhyāṃ te hṛdaye nidhāya yugapat paśyonmadaḥ khelati // RUnm_8.76 //</l>\n</lg></p>\n\n<p>yathā vā-\n<lg>\n<l>kva mālatikayārpitā calasi mādhavi tvaṃ mama</l>\n<l>kva mādhavikayārpitā tvam api yāsy alaṃ mālati |</l>\n<l>asambhava-sahodgame rahasi kṛṣṇa-bhṛṅgo yuvā</l>\n<l>yuvām iha dhayann ayaṃ vahatu kañcid ānandathum // RUnm_8.77 //</l>\n</lg></p>\n\n<lg>\n<l>atīvābheda-madhuraṃ sauhṛdaṃ sama-madhyayoḥ |</l>\n<l>viralaṃ śakyate jñātuṃ kintu prema-viśeṣibhiḥ // RUnm_8.78 //</l>\n</lg>\n\n<p>atha sama-mṛdvī-dūtyam-\n<lg>\n<l>drutam anusaran mandārākṣīṃ mukunda nivartaya</l>\n<l>vrajati nibhṛtaṃ yā kuñjāntaḥ-kuṭīm upanīya mām |</l>\n<l>iti tava sakhī-vākyena tvām ahaṃ sukham āhvaye</l>\n<l>sphurati hi muhur madhye tiṣṭhan vidhuḥ sama-tārayoḥ // RUnm_8.79 //</l>\n</lg></p>\n\n<lg>\n<l>atha sakhī-prāyātrikam-</l>\n<l>laghūnāṃ prakharā-madhyā-mṛdvīnāṃ prāyaśaḥ sadā |</l>\n<l>dūtyaṃ bhavati tenemāḥ sakhī-prāyāḥ prakīrtitāḥ // RUnm_8.80 //</l>\n</lg>\n\n<p>tatra laghu-prakharā-dūtyaṃ, yathā śrī-gīta-govinde (11.22)-\n<lg>\n<l>tvaṃ cittena ciraṃ vahann ayam atiśrānto bhṛśaṃ tāpitaḥ</l>\n<l>kandarpeṇa ca pātum icchati sudhā-sambādha-bimbādharam |</l>\n<l>asyāṅkaṃ tad alaṅkuru kṣaṇam iha bhrū-kṣepa-lakṣmī-lava-</l>\n<l>krīte dāsa ivopasevita-padāmbhoje kutaḥ sambhramaḥ // RUnm_8.81 //</l>\n</lg></p>\n\n<p>atha laghu-madhyā-dūtyam-\n<lg>\n<l>kim iti kuṭilita-bhrūś caṇḍi vṛttādya sadya-</l>\n<l>stvam iha kusuma-hetoḥ sauhṛdād āhṛtāsi |</l>\n<l>vraja-nara-pati-putraṃ santam antar nilīya</l>\n<l>priya-sakhi taṭa-kuñje hanta jāne kathaṃ vā // RUnm_8.82 //</l>\n</lg></p>\n\n<p>atha laghu-mṛdvī-dūtyam-\n<lg>\n<l>kuñja-geham avagāhya mādhavaṃ</l>\n<l>suptam atra sicayena vījaya |</l>\n<l>phullam indu-kiraṇaiḥ kumudvatī-</l>\n<l>koraka-prakaram āharāmy aham // RUnm_8.83 //</l>\n</lg></p>\n\n<lg>\n<l>āsāṃ madhye bhavet kācin nāyikātve darāgrahā |</l>\n<l>tasminn anāgrahā kācit sakhya-saukhyābhilāṣiṇī // RUnm_8.84 //</l>\n</lg>\n\n<p>tatra ādyā, yathā-\n<lg>\n<l>lekhām āhara nīpa-kuñja-kuharāt tvaṃ candrakāṇāṃ mayā</l>\n<l>nyastānām iti mad-girā sarabhasaṃ smerā svayaṃ prasthitā |</l>\n<l>tām unmucya mad-īritāṃ śaśikale kiṃ candralekhā-śataṃ</l>\n<l>celenāvṛtam anyad eva dadhatī labdhāsi namrā gṛham // RUnm_8.85 //</l>\n</lg></p>\n\n<p>dvitīyā, yathā-\n<lg>\n<l>māṃ puṣpāṇām avacayam iyād vṛndaśo mā prahaiṣī-</l>\n<l>rvṛndāraṇye param iha bhavad-duḥkha-bhītyā prayāmi |</l>\n<l>satyaṃ satyaṃ sumukhi sakhitā-saukhyatas te mama syā-</l>\n<l>nna svādīyān agha-vijayinaḥ keli-śayyādhirohaḥ // RUnm_8.86 //</l>\n</lg></p>\n\n<lg>\n<l>atha nitya-sakhī-</l>\n<l>sakhyenaiva sadā prītā nāyikātvānapekṣiṇī |</l>\n<l>bhaven nitya-sakhī sā tu dvidhaikātyantikī laghuḥ |</l>\n<l>āpekṣika-laghūnāṃ ca madhye'nyā kācid īritā // RUnm_8.87 //</l>\n</lg>\n\n<p>yathā-\n<lg>\n<l>rādhā-raṅga-lasat-tvad-ujjvala-kalā-sañcāraṇa-prakriyā</l>\n<l>cāturyottaram eva sevanam ahaṃ govinda samprārthaye |</l>\n<l>yenāśeṣa-vadhū-janodbhaṭa-mano-rājya-prapañcāvadhau</l>\n<l>nautsukyaṃ bhavad-aṅga-saṅgama-rase'py ālambate man-manaḥ // RUnm_8.88 //</l>\n</lg></p>\n\n<p>yathā vā-\n<lg>\n<l>tvayā yad upabhujyate murajid-aṅga-saṅge sukhaṃ</l>\n<l>tad eva bahu jānatī svayam avāptitaḥ śuddha-dhīḥ |</l>\n<l>mayā kṛta-vilobhanāpy adhika-cāturī-caryayā</l>\n<l>kadāpi maṇi-mañjarī na kurute'bhisāra-spṛhām // RUnm_8.89 //</l>\n</lg></p>\n\n<p>tatra tad-dūtyaṃ, yathā-\n<lg>\n<l>antaḥ praviśati sa sakhī</l>\n<l>kupyati me kuñja-dehalī-līnā |</l>\n<l>tadimāṃ bhaṅgurita-bhruva-</l>\n<l>manunaya vṛndāṭavī-candra // RUnm_8.90 //</l>\n</lg></p>\n\n<lg>\n<l>prākhyaryaṃ mārdavaṃ cāpi yadyapy āpekṣikaṃ bhavet |</l>\n<l>tathāpi vistara-bhayāt tad viśeṣo'tra neritaḥ // RUnm_8.91 //</l>\n</lg>\n\n<lg>\n<l>prākharyādi-svabhāvo'yaṃ yathāyatham udīritaḥ |</l>\n<l>deśa-kālādi-vaiśiṣṭye syād asyāpi viparyayaḥ // RUnm_8.92 //</l>\n</lg>\n\n<p>tatra prākharyasya viparyayo, yathā-\n<lg>\n<l>dhvāntair gāḍhatamāṃ tamīm agaṇayan vṛṣṭiṃ ca dhārā-mayīṃ</l>\n<l>caṇḍaṃ cānila-maṇḍalaṃ sakhi hari-dvāraṃ tavāsau śritaḥ |</l>\n<l>hā krodhaṃ visṛja prasīda tarasā kaṇṭhe gṛhāṇa priyaṃ</l>\n<l>mūrdhnāyaṃ lalitābhidhas tava padaṃ natvā jano yācate // RUnm_8.93 //</l>\n</lg></p>\n\n<p>mārdavasya viparyayo, yathā-\n<lg>\n<l>guṇa-stavana-kūṭataḥ kuṭila-dhīḥ sakhi tvām asau</l>\n<l>kaṭākṣitavatī kathaṃ tad api nojjhasi praśrayam |</l>\n<l>ruṣaṃ kuru karoṣi cen mṛdutarādya citrāpy asau</l>\n<l>vidhāsyati tadaucitīṃ hima-ghaṭeva padmopari // RUnm_8.94 //</l>\n</lg></p>\n\n<lg>\n<l>dūtyaṃ tu kurvatī sakhyāḥ sakhī rahasi saṅgatā |</l>\n<l>kṛṣṇena prārthyamānāpi syāt kadāpi na sammatā // RUnm_8.95 //</l>\n</lg>\n\n<p>yathā-\n<lg>\n<l>dūtyenādya suhṛj-janasya rahasi prāptāsmi te sannidhiṃ</l>\n<l>kiṃ kandarpa-dhanur bhayaṅkaram amuṃ bhrū-guccham udyacchasi |</l>\n<l>prāṇān arpayitāsmi samprati varaṃ vṛndāṭavīcandra te</l>\n<l>na tv etām asamāpita-priya-sakhī-kṛtyānubandhāṃ tanum // RUnm_8.96 //</l>\n</lg></p>\n\n<lg>\n<l>mithaḥ prema-gunotkīrtis tayor āsakti-kāritā |</l>\n<l>abhisāro dvayor eva sakhyāḥ kṛṣṇe samarpaṇam // RUnm_8.97 //</l>\n</lg>\n\n<lg>\n<l>narmāśvāsana-nepathyaṃ hṛdayodghāṭa-pāṭavam |</l>\n<l>chidra-saṃvṛtir etasyāḥ paty-ādeḥ parivañcanā // RUnm_8.98 //</l>\n</lg>\n\n<lg>\n<l>śikṣā saṅgamanaṃ kāle sevanaṃ vyajanādibhiḥ |</l>\n<l>tayor dvayor upālambhaḥ sandeśa-preṣaṇaṃ tathā |</l>\n<l>nāyikā-prāṇa-saṃrakṣā prayatnādyāḥ sakhī-kriyāḥ // RUnm_8.99 //</l>\n</lg>\n\n<p>tatra kṛṣṇe sakhī-premotkīrtiḥ, yathā padyāvalyāṃ (189)-</p>\n\n<lg>\n<l>murahara sāhasa-garimā</l>\n<l>katham iva vācyaḥ kuraṅga-śāvākṣyāḥ |</l>\n<l>khedārṇava-patitāpi</l>\n<l>prema-madhurāṃ te na sā tyajati // RUnm_8.100 //</l>\n</lg>\n\n<p>sakhyāṃ kṛṣṇa-premotkīrtiḥ, yathā tatraiva (191)-</p>\n\n<lg>\n<l>kelikalāsu kuśalā nagare murārer</l>\n<l>ābhīra-nīraja-dṛśaḥ kati vā na santi |</l>\n<l>rādhe tvayā mahad akāri tapo yad eṣa</l>\n<l>dāmodaras tvayi paraṃ paramānurāgaḥ // RUnm_8.101 //</l>\n</lg>\n\n<p>tatra tasyā guṇotkīrtiḥ, yathā-</p>\n\n<lg>\n<l>ninindi nijam indirā vapur avekṣya yasyāḥ śriyaṃ</l>\n<l>vicārya guṇa-cāturīm acalajā ca lajjāṃ gatā |</l>\n<l>aghārdana tvayā vinā jagati kvānurūpāsti te</l>\n<l>paraṃ parama-durlabhā milatu kasya sā me sakhī // RUnm_8.102 //</l>\n</lg>\n\n<p>tasyāṃ tasya guṇotkīrtiḥ, yathā lalita-mādhave (1.49)-\nmahendra-maṇi-maṇḍalī[#1]-mada-viḍambi-deha-dyutir\n<lg>\n<l>vrajendra-kula-candramāḥ[#2] sphurati ko æpi navyo yuvā</l>\n<l>sakhi sthira-[#3]kulāṅganā-nikara-nīvi-bandhārgala-</l>\n<l>cchidākaraṇa-kautukī jayati yasya vaṃśī-dhvaniḥ // RUnm_8.103 //</l>\n</lg></p>\n\n<p>[#1: navāmbudhara-maṇḍalī-]\n[#2: -nandanaḥ]\n[#3: pati-vratā]</p>\n\n<p>kṛṣṇe sakhyā āsakti-kāritā, yathā vidagdha-mādhave (2.10)-</p>\n\n<lg>\n<l>sā saurabhormi-paridigdha-digantarāpi</l>\n<l>bandhyaṃ januḥ sutanu gandha-phalī bibharti |</l>\n<l>rādhe na bibhrama-bharaḥ kriyate yad-aṅke</l>\n<l>kāmaṃ nipīta-madhunā madhusūdanena // RUnm_8.104 //</l>\n</lg>\n\n<p>tasyāṃ tasyāsakti-kāritā, yathā-</p>\n\n<lg>\n<l>yady etasyāṃ vara-parimalārabdha-viśvotsavāyāṃ</l>\n<l>na tvaṃ kṛṣṇa-bhramara ramase rādhikām alpikāyām |</l>\n<l>arthaḥ ko vā nava-taruṇimodbhāsinas te tataḥ syād</l>\n<l>vṛndāṭavyām iha viharaṇa-prakriyā-cāturībhiḥ // RUnm_8.105 //</l>\n</lg>\n\n<p>kṛṣṇasyābhisāraṇaṃ, yathā-</p>\n\n<lg>\n<l>avaruddha-sudhāṃśu-vaibhavaṃ</l>\n<l>vinudantaṃ sakhi sarvato-mukham |</l>\n<l>iha kṛṣṇa-ghanaṃ pragṛhya taṃ</l>\n<l>lalitā-prāvṛḍ iyaṃ samāgatā // RUnm_8.106 //</l>\n</lg>\n\n<p>sakhyā abhisāraṇaṃ, yathā śrī-gīta-govinde (5.18)-</p>\n\n<lg>\n<l>tvad-vāmyena samaṃ samagram adhunā tigmāṃśur astaṃ gato</l>\n<l>govindasya manorathena ca samaṃ prāptaṃ tamaḥ sāndratām |</l>\n<l>kokānāṃ karuṇa-svanena sadṛśī dīrgha-mad-abhyarthanā</l>\n<l>tan mugdhe viphalaṃ vilambanam asau ramyo'bhisāra-kṣaṇaḥ // RUnm_8.107 //</l>\n</lg>\n\n<p>kṛṣṇe sakhyāḥ samarpaṇaṃ, yathā-</p>\n\n<lg>\n<l>tad-antaram upāsituṃ kamala-yonim ījur guṇā</l>\n<l>yad aṅgam upasevituṃ taruṇimāpi cakre tapaḥ |</l>\n<l>nava-praṇaya-mādhurī-pramada-medureyaṃ sakhī</l>\n<l>mayādya bhavataḥ kare muraharopahārīkṛtā // RUnm_8.108 //</l>\n</lg>\n\n<p>narma, yathā vidagdha-mādhave (1.33)-</p>\n\n<lg>\n<l>dehaṃ te bhuvanāntarāla-virala-cchāyā-vilāsāspadaṃ</l>\n<l>mā kautūhala-cañcalākṣi latikā-jāle praveśaṃ kṛthāḥ |</l>\n<l>navyām añjana-puñja-mañjula-ruciḥ kuñjecarī devatā</l>\n<l>kāntāṃ kāntibhir aṅkitām iha vane niḥśaṅkam ākarṣati // RUnm_8.109 //</l>\n</lg>\n\n<p>āśvāsanaṃ, yathā-\n<lg>\n<l>mā gāḥ klamaṃ sakhi muhur vṛṣabhānu-putri</l>\n<l>bhānuṃ pratīhi caramācala-caṅkramotkam |</l>\n<l>ānandayan-nayanam uddhura-dhenu-dhūlī-</l>\n<l>dhvāntaṃ vidhūya vidhur eṣa purojjihīte // RUnm_8.110 //</l>\n</lg></p>\n\n<p>nepathyaṃ, yathā-</p>\n\n<p>hṛdayodghāṭa-pāṭavaṃ, yathā-</p>\n\n<p>yathā vā-</p>\n\n<p>chidra-saṃvṛtir, yathā vidagdha-mādhave (6.1)-\n<lg>\n<l>mudā kṣiptaiḥ parvottarala-hṛdayābhir yuvatibhiḥ</l>\n<l>payaḥ-pūyaiḥ pītīkṛtam atiharidrā-drava-mayaiḥ |</l>\n<l>dukūlaṃ dor-mūlopari paridadhānāṃ priya-sakhīṃ</l>\n<l>kathaṃ rādhām ārye kuṭilita-dṛgantaṃ kalayasi // RUnm_8.114 //</l>\n</lg></p>\n\n<p>paty-ādeḥ parivañcanā, yathā-</p>\n\n<p>śikṣā, yathā-</p>\n\n<p>yathā vā-</p>\n\n<p>atha kāle saṅgamanaṃ, yathā-</p>\n\n<p>atha vyajanādinā sevā, yathā-</p>\n\n<p>atha tayor dvayor upālambhaḥ | tatra harer upālambho, yathā-</p>\n\n<p>sakhyā upālambho, yathā-</p>\n\n<p>atha sandeśa-preṣaṇaṃ, yathā haṃsadūte (75)-\n<lg>\n<l>tvayā goṣṭhaṃ goṣṭhītilaka kila cedvismṛtamidaṃ</l>\n<l>na tūrṇaṃ dhūmorṇāpatirapi vidhatte yadi kṛpām |</l>\n<l>aharvṛndaṃ vṛndāvanakusumapālīparimalair</l>\n<l>darālokaṃ śokāspadamiva kathaṃ neṣyati sakhī // RUnm_8.122 //</l>\n</lg></p>\n\n<p>atha nāyikā-prāṇa-saṃrakṣā-prayatno, yathā-\n<lg>\n<l>tvām āyāntaṃ kathayasi mṛṣā kurvatī divyam ugraṃ</l>\n<l>mūrcchārambhe tava maṇimayīṃ darśayaty āśu mūrtim |</l>\n<l>vanye veṇau dhvanti marutā karṇa-rodhaṃ vidhatte</l>\n<l>rakṣaty asyāḥ katham api tanuṃ mādhavī yādavendra // RUnm_8.123 //</l>\n</lg></p>\n\n<p>iti sakhī-kriyā-prakaraṇam |</p>\n\n<lg>\n<l>athāsām aparaḥ ko'pi viśeṣaḥ punar ucyate |</l>\n<l>asamaṃ ca samaṃ ceti snehaṃ sakhyaṃ svapakṣagāḥ |</l>\n<l>kṛṣṇe yūthādhipāyāṃ ca vahantyo dvividhā matāḥ // RUnm_8.124 //</l>\n</lg>\n\n<lg>\n<l>atha asama-snehāḥ-</l>\n<l>adhikaṃ priya-sakhyās tu harau tasyāṃ tatas tathā |</l>\n<l>vahantyaḥ sneham asama-snehās tu dvividhā matāḥ // RUnm_8.125 //</l>\n</lg>\n\n<lg>\n<l>tatra harau snehādhikāḥ-</l>\n<l>ahaṃ harer iti svānte gūḍhānabhimatiṃ gatāḥ |</l>\n<l>anyatra kvāpy anāsaktyā sveṣṭāṃ yūtheśvarīṃ śritāḥ // RUnm_8.126 //</l>\n</lg>\n\n<lg>\n<l>manāg evādhikaṃ snehaṃ vahantyas tatra mādhave |</l>\n<l>tad dūtyādi-ratāś cemā harau snehādhikā matāḥ // RUnm_8.127 //</l>\n</lg>\n\n<p>yathā-\n<lg>\n<l>na me cetasy anyad-vacasi punar anyaṃ katham api</l>\n<l>sthavīyān mānas te sakhi mayi sukhaṃ prathayati |</l>\n<l>raves tāpeneva kṣaṇam udayatā yena janito</l>\n<l>bakārer vaktrendu-cchavi-śavalimā māṃ glapayati // RUnm_8.128 //</l>\n</lg></p>\n\n<p>yathā vā-\n<lg>\n<l>sura-kulam akhilaṃ praṇamya mūrdhnā</l>\n<l>pravaram amuṃ varam arthaye varāṅgi |</l>\n<l>muhur abhimata-sevayā yathāhaṃ</l>\n<l>subala-sakhaṃ sukhayāmi rādhikāṃ ca // RUnm_8.129 //</l>\n</lg></p>\n\n<l>yāḥ pūrvaṃ sakhya ity uktās tās tu snehādhikā harau // RUnm_8.130 //</l>\n\n<lg>\n<l>atha priya-sakhyāṃ snehādhikāḥ-</l>\n<l>tadīyatābhimāninyo yāḥ snehaṃ sarvadāśritāḥ |</l>\n<l>sakhyām alpādhikaṃ kṛṣṇāt sakhī-snehādhikās tu tāḥ // RUnm_8.131 //</l>\n</lg>\n\n<p>yathā-\n<lg>\n<l>viramatu tava vṛnde dūtya-cāturya-caryā</l>\n<l>sahacari vinivṛtya brūhi goṣṭhendra-sūnum |</l>\n<l>viṣama-viṣadhareyaṃ śarvarī prāvṛṣeṇyā</l>\n<l>katham iha giri-kuñje bhīrur eṣā praheyā // RUnm_8.132 //</l>\n</lg></p>\n\n<p>yathā vā-\n<lg>\n<l>vayam idam anubhūya śikṣayāma</l>\n<l>kuru cature saha rādhayaiva sakhyam |</l>\n<l>priya-sahacari yatra bāḍham anta-</l>\n<l>rbhavati hari-praṇaya-pramoda-lakṣmīḥ // RUnm_8.133 //</l>\n</lg></p>\n\n<lg>\n<l>yāḥ pūrvaṃ prāṇa-sakhyaś ca nitya-sakhyaś ca kīrtitāḥ |</l>\n<l>sakhī-snehādhikā jñeyās tā evātra manīṣibhiḥ // RUnm_8.134 //</l>\n</lg>\n\n<lg>\n<l>atha sama-snehāḥ-</l>\n<l>kṛṣṇe sva-prya-sakhyāṃ ca vahantyaḥ kam api sphuṭam |</l>\n<l>sneham anyūnatādhikyaṃ sama-snehās tu bhūriśaḥ // RUnm_8.135 //</l>\n</lg>\n\n<p>yathā-\n<lg>\n<l>vinā kṛṣṇaṃ rādhā vyathayati samantān mama mano</l>\n<l>vinā rādhāṃ kṛṣṇo æpy ahaha sakhi māṃ viklavayati |</l>\n<l>janiḥ sā me mā bhūt kṣaṇam api na yatra kṣaṇaduhau</l>\n<l>yugenākṣṇor lihyāṃ yugapad anayor vaktra-śaśinau // RUnm_8.136 //</l>\n</lg></p>\n\n<lg>\n<l>tulya-pramāṇakaṃ prema vayantyo'pi dvayor imāḥ |</l>\n<l>rādhāyā vayam ity uccair abhimānam upāśritāḥ |</l>\n<l>parama-preṣṭha-sakhyaś ca priya-sakhyaś ca tā matāḥ // RUnm_8.137 //</l>\n</lg>\n\n<p>iti śrī-śrī-ujjvala-nīlamaṇau\nsakhī-bheda-prakaraṇam\n||8||</p>\n\n<p>(9)</p>\n\n<p>atha hari-vallabhā-prakaraṇam</p>\n\n<lg>\n<l>āsāṃ caturvidho bhedaḥ sarvāsāṃ vraja-subhruvām |</l>\n<l>syāt sva-pakṣaḥ suhṛt-pakṣas taṭasthaḥ pratipakṣakaḥ // RUnm_9.1 //</l>\n</lg>\n\n<lg>\n<l>suhṛt-pakṣa-taṭasthau tu prāsaṅgikatyoditau |</l>\n<l>dvau sva-pakṣa-vipakṣākhyau bhedāv eva rasa-pradau // RUnm_9.2 //</l>\n</lg>\n\n<lg>\n<l>proktas tatra svapakṣasya viśeṣaḥ pūrvam eva hi |</l>\n<l>suhṛt-pakṣādi-bhedānāṃ dig eva kila darśyate // RUnm_9.3 //</l>\n</lg>\n\n<p>tatra suhṛt-pakṣaḥ-\n<l>suhṛt-pakṣo bhaved iṣṭa-sādhako'niṣṭa-bādhakaḥ // RUnm_9.4 //</l></p>\n\n<p>tatra iṣṭa-sādhakatvam, yathā-\n<lg>\n<l>adyākarṇaya mad-giraṃ parijanair ebhiḥ samaṃ śyāmale</l>\n<l>rādhāyās tvayi sauhṛdaṃ sakhi jagac citteṣu citrīyate |</l>\n<l>ullāsād bhavad ākhyayā yad aniśaṃ tasyāṅgarāgas tayā</l>\n<l>sāndraś candraka-śekharasya samaye candrānvitaḥ preṣyate // RUnm_9.5 //</l>\n</lg></p>\n\n<p>aniṣṭa-bādhakatvaṃ, yathā-\n<lg>\n<l>gīrbhir mūḍha-janasya khaṇḍitam atibhāṇḍīra-mūle mudhā</l>\n<l>kiṃ gantāsmi tavodite balavatī śyāme pratītir mama |</l>\n<l>nirvyājaṃ baṭa-rāja-rodhasi vadhū-veśa-kriyodbhāsinī</l>\n<l>kaṃsāriḥ subalena goṣṭha-nagarī-vaihāsikaḥ krīḍati // RUnm_9.6 //</l>\n</lg></p>\n\n<p>atha taṭasthaḥ-\n<l>yo vipakṣa-suhṛt-pakṣaḥ sa taṭastha ihocyate // RUnm_9.7 //</l></p>\n\n<p>yathā-\n<lg>\n<l>khedaṃ na vyasane tanoṣi vahase nollāsam asyāḥ śubhe</l>\n<l>doṣāṇāṃ prakaṭīkṛtau na hi dhiyaṃ dhatse guṇānām api |</l>\n<l>avyākṣipta-mano-gatiḥ suvadane dveṣeṇa rāgeṇa ca</l>\n<l>tvaṃ śyāme muni-vṛttir atra satataṃ candrāvalau dṛśyase // RUnm_9.8 //</l>\n</lg></p>\n\n<p>atha vipakṣaḥ-\n<l>mitho-dveṣī vipakṣaḥ syād iṣṭahāniṣṭha-kārakaḥ // RUnm_9.9 //</l></p>\n\n<p>tatra iṣṭahantṛtvaṃ, yathā-\n<lg>\n<l>rādhe tvat-padavī-niveśita-dṛśaṃ kuñje hariṃ jānatī</l>\n<l>padmā tatra nināya hanta kuṭilā candrāvalīṃ chadmanā |</l>\n<l>ity ākarṇya mukunda sā subalataḥ stabdhā tathādya sthitā</l>\n<l>dṛṣṭvā nīla-paṭīṃ tanau jaṭilayā prātar yathā tarjitā // RUnm_9.10 //</l>\n</lg></p>\n\n<p>atha aniṣṭha-kāritvaṃ, yathā-\n<lg>\n<l>kutaḥ padme putri kṣiti-dhara-taṭād amba jaṭile</l>\n<l>vadhūr dṛṣṭvā kva nu ravi-niketasya purataḥ |</l>\n<l>ciraṃ nāyāty eṣā katham iva niruddhātra hariṇā</l>\n<l>tavādhvānaṃ paśyaty ahaha bhavatī dhāvatu ruṣā // RUnm_9.11 //</l>\n</lg></p>\n\n<lg>\n<l>chadmerṣyā-cāpalāsūyā-matsarāmarṣa-garvitam |</l>\n<l>vyaktiṃ yāty ukti-ceṣṭābhiḥ pratipakṣa-sakhīṣv idam // RUnm_9.12 //</l>\n</lg>\n\n<p>tatra chadma, yathā-\n<lg>\n<l>śrutvā kīcakam adri-mūrdhni paśavaḥ śyāmaṃ ca dṛṣṭvāmbudaṃ</l>\n<l>dhāvantv adhiyaḥ kathaṃ tvam api dhig dhīrādhikaṃ dhāvasi |</l>\n<l>ity uccair anṛtottareṇa taralāṃ prayāyya padmām asau</l>\n<l>prāptā paśya gṛhaṃ karoti lalitā rādhā-prayāṇe tvarām // RUnm_9.13 //</l>\n</lg></p>\n\n<p>atha īrṣyā, yathā-\n<lg>\n<l>udghaṭayya kuṭilaṃ kaca-pakṣaṃ</l>\n<l>devi darśayasi kiṃ vana-mālām |</l>\n<l>nīla-yaṣṭivad amuṃ mad-alinde</l>\n<l>lokayāli vana-mālinam eva // RUnm_9.14 //</l>\n</lg></p>\n\n<p>yathā vā-\n<lg>\n<l>nirbandha-pravaṇena kaṃsa-ripuṇā prāg arpyamāṇo'pi yaḥ</l>\n<l>prājyaṃ doṣam avekṣya nāyaka-maṇau na svīkṛto'bhūn mayā |</l>\n<l>hāraḥ samprati so'yam eva viṣamo lubdhe kva labdhas tvayā</l>\n<l>drāgiṣṭho'py uraga-kṣatāṅguli-nibho duṣṭaḥ sakhi tyajyatām // RUnm_9.15 //</l>\n</lg></p>\n\n<p>atha cāpalam-\n<lg>\n<l>nātmānaṃ vyathaya vṛthā nikuñja-madhye</l>\n<l>khadyoti dutim iha kurvatī sarāgam |</l>\n<l>kṛṣṇābhre girivara-saṅgate'nurūpā</l>\n<l>somābhā vilāsitum atra vidyud eva // RUnm_9.16 //</l>\n</lg></p>\n\n<p>atha āsūyā-\n<lg>\n<l>yad bhāṇḍīre tava sahacarī tāṇḍavaṃ sā vyatānīt</l>\n<l>padme śaivyā samajani na tat kasya vismāpanāya |</l>\n<l>sā cet tanvī prakṛti-laḍahā śikṣitā cābhaviṣya-</l>\n<l>nmanye sarvaṃ jagad api tataḥ prekṣayāmohayiṣyat // RUnm_9.17 //</l>\n</lg></p>\n\n<p>atha matsaraḥ-\n<lg>\n<l>alaṃ cakre rādhā-hṛdayam uru-hāreṇa hariṇā</l>\n<l>srajā dhūrteneyaṃ tava tu kavara-śrīr avarayā |</l>\n<l>mano dvandvātītaṃ munivad avikalpaṃ ca dadhatī</l>\n<l>tathāpi tvaṃ mugdhe na vipina-vinodād viramasi // RUnm_9.18 //</l>\n</lg></p>\n\n<p>atha amarṣaḥ-\n<lg>\n<l>sphuṭadbhir iva korakair alaghubhiś ca guñjā-phalia-</l>\n<l>rmayādya viracayya yan-muraharāya viśrāṇitam |</l>\n<l>tvayātra pakhi rādhikāśravasi vīkṣya tat-kuṇḍalaṃ</l>\n<l>manaḥ svam udaghāṭi yat tad atilāghavāyaiva naḥ // RUnm_9.19 //</l>\n</lg></p>\n\n<lg>\n<l>atha garvitam-</l>\n<l>ahaṅkāro'bhimānaś ca darpa uddhasitaṃ tathā |</l>\n<l>mada auddhatyam ity eṣa garvaḥ ṣoḍhā nigadyate // RUnm_9.20 //</l>\n</lg>\n\n<p>atra ahaṅkāraḥ-\n<l>ahaṅkāraḥ parākṣepaḥ svapakṣa-guṇa-varṇanāt // RUnm_9.21 //</l></p>\n\n<p>yathā-\n<lg>\n<l>ākāśe ruci-lavam indra-nīla-śobhe</l>\n<l>somābhā janayati tāvad-asphuṭa-śrīḥ |</l>\n<l>netrāṇāṃ timira-harā vareṇya-dīptiḥ</l>\n<l>sā yāvan na hi vṛṣabhānujābhyudeti // RUnm_9.22 //</l>\n</lg></p>\n\n<p>abhimānaḥ-\n<l>abhimāno nija-premotkarṣākhyānaṃ tu bhaṅgitaḥ // RUnm_9.23 //</l></p>\n\n<p>tatra kṛṣṇe svapakṣa-premākhyānaṃ, yathā-\n<lg>\n<l>tvaṃ dhīra-dhīḥ phaṇi-hrade hari-jhampa-gāthāṃ</l>\n<l>niṣkampam eva yad iyaṃ gadituṃ pravṛttā |</l>\n<l>tatrānuṣaṅgikatayāpy udite kadambe</l>\n<l>vakṣaḥ pinaṣṭi rudatī taralā sakhī me // RUnm_9.24 //</l>\n</lg></p>\n\n<p>svapakṣe kṛṣṇa-premākhyānaṃ, yathā-\n<lg>\n<l>dhanyāsi kṛṣṇa-kara-kalpita-patra-vallī</l>\n<l>ramālikā viharase mada-mantharāṅgī |</l>\n<l>hā vañcitāsmi kalite lalitā-mukhendau</l>\n<l>jāḍyaṃ sa yāty akhila-śilpa-dhurandharo'pi // RUnm_9.25 //</l>\n</lg></p>\n\n<p>darpaḥ-\n<l>garvam ācakṣate darpaṃ vihārotkarṣa-sūcakam // RUnm_9.26 //</l></p>\n\n<p>yathā-\n<lg>\n<l>vidmaḥ puṇyavatī-śikhāmaṇim iha tvām eva harmye yayā</l>\n<l>nīyante śaradindu-dhāma-dhavalāḥ svāpotsavena kṣapāḥ |</l>\n<l>ko'yaṃ naḥ phalati sma karma-viṭapī vṛndāṭavī-kandare</l>\n<l>śyāmaḥ ko'pi karī karoti hṛdayonmādena nidrā-kṣayam // RUnm_9.27 //</l>\n</lg></p>\n\n<p>uddhasitam-\n<l>upahāso vipakṣasya sākṣād uddhasitaṃ bhavet // RUnm_9.28 //</l></p>\n\n<p>yathā-\n<lg>\n<l>noccair niḥśvasihi prasīda parame muñca grahaṃ durlabhe</l>\n<l>mlāniṃ te sakhi vīkṣya hanta kṛpayā mac-cittam uttāmyati |</l>\n<l>baddhaḥ paśya vibhaṅgure'tra lalitā-vāg-vāgurāḍambare</l>\n<l>jānīte na kila svam eva sarale śyāmaḥ kuraṅgī-patiḥ // RUnm_9.29 //</l>\n</lg></p>\n\n<p>madaḥ-\n<l>sevādy-utkarṣakṛd garvo mada ity abhidhīyate // RUnm_9.30 //</l></p>\n\n<p>yathā-\n<lg>\n<l>jagati lalite dhanyā yūyaṃ sugandhibhir adbhutai-</l>\n<l>raviraviratiṃ yābhiḥ puṣpair amībhir upāsyate |</l>\n<l>bata vidhi-vaśāj jātaṃ vanya-sraji vyasanaṃ tathā</l>\n<l>dalam api na naḥ kātyāyanyai yathā pariśiṣyate // RUnm_9.31 //</l>\n</lg></p>\n\n<p>auddhatyam-\n<l>spaṣṭaṃ svotkṛṣṭatākhyānam auddhatyam iti kīrtyate // RUnm_9.32 //</l></p>\n\n<p>yathā-\n<lg>\n<l>kas tāvad vraja-maṇḍale sa valate gāndharvikā spardhatāṃ</l>\n<l>sārdhaṃ hanta janena yena jagatī-jaṅghāla-kīrti-dhvajā |</l>\n<l>kulyāyāḥ kṛpaṇāvalīṣu kṛpayā kāmaṃ dravac-cetaso</l>\n<l>yasyāḥ preraṇayā kṣaṇaṃ bhavati vaḥ padme niṣevyo hariḥ // RUnm_9.33 //</l>\n</lg></p>\n\n<p>kiṃ ca-\n<l>śliṣṭoktiś ca kvacit tāsāṃ nindā-garbhopajāyate // RUnm_9.34 //</l></p>\n\n<p>yathā-\n<lg>\n<l>govindāhita-maṇḍanā vidhuratāvāpti-prasaṅgojjhitā</l>\n<l>dakṣānalpa-kalā vayo-ghana-ruciṃ tanvā muhus tanvatī |</l>\n<l>sarvānuttama-sādhu-tāpada-kṛtir bhavye bhavatyāḥ sakhī</l>\n<l>nāsau bhāgya-bharāt kadāpi viratiṃ prāpnoti saudāminī // RUnm_9.35 //</l>\n</lg></p>\n\n<p>yathā vā-\nsamasta-jana-locanotsava-vinoda-niṣpādinī\nvilakṣaṇa-gati-kriyā-vicalitāṅga-hāra-sthitiḥ |\nnirasya haritālajaṃ ruci-taraṅgam ātmorjitaiḥ\n<l>sakhī naṭati te rasa-skhalitam atra khelāvatī // RUnm_9.36|</l></p>\n\n<lg>\n<l>yās tu yūthābhināthāḥ syuḥ sākṣān nerṣyanti tāḥ sphuṭam |</l>\n<l>vipakṣāya sva-gāmbhīrya-maryādādi-guṇodayāt // RUnm_9.37 //</l>\n</lg>\n\n<p>yathā-\n<lg>\n<l>vipakṣa-ramaṇī-sakhīṃ piśunitorugarvacchaṭāṃ</l>\n<l>vilokya kila maṅgalā virala-hāsa-phenojjvalam |</l>\n<l>tatāna tam anākulaṃ vinaya-nirjharaṃ yena sā</l>\n<l>nije tarasi majjitā sapadi lajjitā vivyathe // RUnm_9.38 //</l>\n</lg></p>\n\n<lg>\n<l>vipakṣa-yūtha-nāthāyāḥ purataḥ prakaṭaṃ na hi |</l>\n<l>jalpanti laghavaḥ serṣyaṃ prāyaśaḥ prakharā api // RUnm_9.39 //</l>\n</lg>\n\n<p>yathā-\n<lg>\n<l>diṣṭyā dustarato mad-ukti-nigaḍān muktāsi mugdhe kṣaṇā-</l>\n<l>dabhyarṇe vṛṣabhānujā vijayate yad bhānujāyās taṭe |</l>\n<l>nātathyaṃ prathayāmi devy api girāṃ vāg-dyūta-kelīṣu me</l>\n<l>nirdhūta-pratibhodgamā bhagavatī lajjārṇave majjati // RUnm_9.40 //</l>\n</lg></p>\n\n<lg>\n<l>hari-priya-jane bhāvā dveṣādyā nocitā iti |</l>\n<l>ye vyāharanti te jñeyā apūrva-rasikāḥ kṣitau // RUnm_9.41 //</l>\n</lg>\n\n<lg>\n<l>yathā vā-</l>\n<l>sammohanasya kandarpa-vṛndebhyo'py agha-vidviṣaḥ |</l>\n<l>mūrto narma-priya-sakhaḥ śṛṅgāro vartate vraje // RUnm_9.42 //</l>\n</lg>\n\n<lg>\n<l>kṣipen mitho vijātīya-bhāvayor eṣa pakṣayoḥ |</l>\n<l>īrṣyādīn svaparivārān yoge sva-preṣṭha-tuṣṭaye |</l>\n<l>ataeva hi viśleṣe snehas tāsāṃ prakāśate // RUnm_9.43 //</l>\n</lg>\n\n<p>yathā lalita-mādhave (3.39)-\n<lg>\n<l>sāndraiḥ sundari vṛndaśo hari-pariṣvaṅgair idaṃ maṅgalaṃ</l>\n<l>dṛṣṭaṃ te hata-rādhayāṅgam anayā diṣṭyādya candrāvali |</l>\n<l>drāg enāṃ nihitena kaṇṭham abhitaḥ śīrṇena kaṃsa-dviṣaḥ</l>\n<l>karṇottaṃsa-sugandhinā nija-bhuja-dvandvena sandhukṣaya // RUnm_9.44 //</l>\n</lg></p>\n\n<lg>\n<l>yūtheśāyāḥ sva-pakṣādi-bheda-hetur athocyate |</l>\n<l>bhāvasya sarvathaivātra sājātye syāt sapakṣatā // RUnm_9.45 //</l>\n</lg>\n\n<lg>\n<l>manāg etasya vaijātye suhṛt-pakṣatvam īritam |</l>\n<l>sājātyasya tathālpatve sati jñeyā taṭasthatā |</l>\n<l>sarvathā khalu vaijātye niścitā pratipakṣatā // RUnm_9.46 //</l>\n</lg>\n\n<lg>\n<l>mitho-bhāvasya vaijātye na bhāvo rocate mithaḥ |</l>\n<l>arocakatayaivāyam akṣāntiṃ janayet parām // RUnm_9.47 //</l>\n</lg>\n\n<p>yathā-\n<lg>\n<l>yā madhyastha-padena saṅkulatarā śuddhā prakṛtyā jaḍā</l>\n<l>vaidagdhī-nalinī-nimīlana-paṭur doṣāntarollāsinī |</l>\n<l>āśāyāḥ sphuraṇaṃ harer janayituṃ yuktātra candrāvalī</l>\n<l>sāpi syād iti locayan sakhi janaḥ kaḥ soḍhum īṣṭe kṣitau // RUnm_9.48 //</l>\n</lg></p>\n\n<lg>\n<l>ṣoḍaśyās tvam uḍor vimuñca sahasā nāmāpi vāmāśaye</l>\n<l>tasyā durvinayair muner api manaḥ śāntātmanaḥ kupyati |</l>\n<l>dhig goṣṭhendra-sute samasta-guṇināṃ maulau vrajābhyarcite</l>\n<l>pādānte patite'pi naiva kurute bhrū-kṣepam apy atra yā // RUnm_9.49 //</l>\n</lg>\n\n<lg>\n<l>yatra syān nija-bhāvasya prāyas tulya-pramāṇatā |</l>\n<l>pakṣaḥ sa eva maitrāya vidveṣāya ca yujyate // RUnm_9.50 //</l>\n</lg>\n\n<lg>\n<l>nāṃśo'py anyatra rādhāyāḥ premādi-guṇa-sampadām |</l>\n<l>rasenaiva vipakṣādau mithaḥ sāmyam ivārpyate // RUnm_9.51 //</l>\n</lg>\n\n<lg>\n<l>bhāvasyātyantikādhikye sājātyaṃ sarvathā dvayoḥ |</l>\n<l>tathā tulya-pramāṇatvam evaṃ prāyaḥ sudurghaṭam // RUnm_9.52 //</l>\n</lg>\n\n<lg>\n<l>syāc ced ghūṇākṣra-nyāyāt suhṛttaiveha sammatā |</l>\n<l>rasa-svabhāvād atrāpi vaipakṣyam iti kecana // RUnm_9.53 //</l>\n</lg>\n\n<p>iti śrī-śrī-ujjvala-nīlamaṇau\nhari-vallabhā -prakaraṇam\n||9||</p>\n\n<p>(10)</p>\n\n<p>atha uddīpana-vibhāva-prakaraṇam</p>\n\n<lg>\n<l>atha vibhāveṣūddīpanāḥ-</l>\n<l>uddīpana-vibhāvā hares tadīya-priyāṇāṃ ca |</l>\n<l>kathitā guṇa-nāma-carita-maṇḍana-sambandhinas taṭasthāś ca // RUnm_10.1 //</l>\n</lg>\n\n<p>tatra guṇāḥ-\n<l>guṇās tridhā mānasā syur vācikāḥ kāyikās tathā // RUnm_10.2 //</l></p>\n\n<p>tatra mānasāḥ-\n<l>guṇāḥ kṛtajñatā-kṣānti-karuṇādyās tu mānasāḥ // RUnm_10.3 //</l></p>\n\n<p>yathā-\n<lg>\n<l>vaśam alpikayāpi sevayāmum</l>\n<l>vihite'py āgasi duḥsahe smitāsyam |</l>\n<l>para-duḥkha-lave'pi kātaraṃ me</l>\n<l>harim udvīkṣya manas tanoti tṛṣṇām // RUnm_10.4 //</l>\n</lg></p>\n\n<p>atha vācikāḥ-\n<l>vācikās tu guṇāḥ proktāḥ karṇānandakatādayaḥ // RUnm_10.5 //</l></p>\n\n<p>yathā-\n<lg>\n<l>karṇāpahāri-varṇām</l>\n<l>aśruta-cara-mādhurībhir abhyastām |</l>\n<l>āli rasālāṃ mādhava-</l>\n<l>vācaṃ nācamya tṛpyāmi // RUnm_10.6 //</l>\n</lg></p>\n\n<lg>\n<l>atha kāyikāḥ-</l>\n<l>te vayo rūpa-lāvaṇye saundaryam abhirūpatā |</l>\n<l>mādhuryaṃ mārdavādyāś ca kāyikāḥ kathitā guṇāḥ // RUnm_10.7 //</l>\n</lg>\n\n<lg>\n<l>tatra vayaḥ-</l>\n<l>vayaś caturvidhaṃ tv atra kathitaṃ madhure rase |</l>\n<l>vayaḥ-sandhis tathā navyaṃ vyaktaṃ pūrṇam iti kramāt // RUnm_10.8 //</l>\n</lg>\n\n<lg>\n<l>vayo-mukhā guṇāḥ pūrva-muktāḥ keśava-saṃśrayāḥ |</l>\n<l>tena te'tra pravakṣyante prāyaśas tat-priyānugāḥ // RUnm_10.9 //</l>\n</lg>\n\n<p>tatra vayaḥ-sandhiḥ-\n<l>bālya-yauvanayoḥ sandhir vayaḥ-sandhir itīryate // RUnm_10.10 //</l></p>\n\n<p>sa kṛṣṇasya, yathā-\n<lg>\n<l>yāntī śyāmalatāṃ vimucya kapiśa-cchāyāṃ smara-kṣmāpate-</l>\n<l>radyājñālipi-varṇa-paṅkti-padavīm āpnoti romāvalī |</l>\n<l>vāñchaty ucchalitaṃ manāg abhinavāṃ tāruṇya-nīra-cchaṭāṃ</l>\n<l>labdhvā kiñcid adhīram akṣi-śaphara-dvandvaṃ ca kaṃsadviṣaḥ // RUnm_10.11 //</l>\n</lg></p>\n\n<p>tan-mādhuryam-\n<lg>\n<l>daśārdha-śara-lubdhakaṃ calam avekṣya lakṣyecchayā</l>\n<l>viśantam iha sāmprataṃ bhavad-rūpāṅga-śṛṅgopari |</l>\n<l>sadāśru-nikarokṣitā vraja-mahendra vṛndāvane</l>\n<l>kuraṅga-nayanāvalī dara-pariplavatvaṃ gatā // RUnm_10.12 //</l>\n</lg></p>\n\n<p>tat-priyāṇāṃ, yathā-\n<lg>\n<l>vādyaṃ kiṅkiṇim āharaty upacayaṃ jñātvā nitambo guṇī</l>\n<l>svasya dhvaṃsam avetya vaṣṭi balibhir yogaṃ hrasan-madhyamam |</l>\n<l>vakṣaḥ sādhu-phala-dvayaṃ vicinute rājopahāra-kṣamaṃ</l>\n<l>rādhāyās tanu-rājyam añcati nave kṣauṇī-patau yauvane // RUnm_10.13 //</l>\n</lg></p>\n\n<p>tan-mādhuryam-\n<lg>\n<l>āśāste patituṃ kaṭākṣa-madhupo mandaṃ dṛg-indīvare</l>\n<l>kiñcid vrīḍa-visāṅkuraṃ mṛgayate ceto-marālārbhakaḥ |</l>\n<l>narmālāpa-madhu-cchaṭādya vadanāmbhoje tavodīyate</l>\n<l>śaṅke sundari mādhavotsava-karīṃ kāñcid daśām añcasi // RUnm_10.14 //</l>\n</lg></p>\n\n<lg>\n<l>atha navyam-</l>\n<l>darodbhinna-stanaṃ kiñcic-calākṣaṃ manthara-smitam |</l>\n<l>manāg abhisphurad-bhāvaṃ navyaṃ yauvanam ucyate // RUnm_10.15 //</l>\n</lg>\n\n<p>yathā-\n<lg>\n<l>uraḥ stokocchūnaṃ vacanam udayad-vakrima-lavaṃ</l>\n<l>davodghūrṇā dṛṣṭir jaghana-taṭam īṣad ghanataram |</l>\n<l>manāg vyaktā romāvalir apacitaṃ kiñcid udaraṃ</l>\n<l>hareḥ sevaucityaṃ tava suvadane vindati vayaḥ // RUnm_10.16 //</l>\n</lg></p>\n\n<p>tan-mādhuryam-\n<lg>\n<l>vāraṃ vāraṃ vicarasi harer adya viśrāma-vedyā-</l>\n<l>mudbhrāntāsi sphurati pavane tad vapur gandha-bhāji |</l>\n<l>bāle netre vikirasi muhur naicikīnāṃ padavyāṃ</l>\n<l>bhāvāgnis te sphuṭam iha mano-dhāmni dhūmāyito'sti // RUnm_10.17 //</l>\n</lg></p>\n\n<lg>\n<l>atha vyaktam-</l>\n<l>vakṣaḥ pravyakta-vakṣojaṃ madhyaṃ ca suvali-trayam |</l>\n<l>ujjvalāni tathāṅgāni vyakte sphurati yauvane // RUnm_10.18 //</l>\n</lg>\n\n<p>yathā-\n<lg>\n<l>rathāṅga-mithunaṃ navaṃ prakaṭayaty uroja-dyuti-</l>\n<l>rvyanakti yugalaṃ dṛśoḥ śaphara-vṛttim indrāvali |</l>\n<l>bibharti ca bali-trayaṃ tava taraṅga-bhaṅgodgamaṃ</l>\n<l>tvam atra sarasīkṛtā taruṇima-śriyā rājasi // RUnm_10.19 //</l>\n</lg></p>\n\n<p>tan-mādhuryam-\n<lg>\n<l>bhrājante varadanti-mauktika-gaṇā yasyollikhadbhir nakhaiḥ</l>\n<l>kṣiptāḥ puṣkara-mālayāvṛta-rucaḥ kuñjeṣu kuñjeśv amī |</l>\n<l>śauṭīryābdhir uroja-pañjara-taṭe saṃveśayantyā kathaṃ</l>\n<l>sa śrīmān hariṇekṣaṇe harir abhūn netreṇa baddhas tvayā // RUnm_10.20 //</l>\n</lg></p>\n\n<lg>\n<l>atha pūrṇam-</l>\n<l>nitambo vipulo madhyaṃ kṛśam aṅgaṃ vara-dyuti |</l>\n<l>pīnau kucāv uru-yugmaṃ rambhābhaṃ pūrṇa-yauvane // RUnm_10.21 //</l>\n</lg>\n\n<p>yathā-\n<lg>\n<l>dṛśor dvandvaṃ vakrāṃ harati śapharollāsa-laharī-</l>\n<l>makhaṇḍaṃ tuṇḍa-śrīr vidhu-madhurimāṇaṃ damayati |</l>\n<l>kucau kumbha-bhrāntiṃ muhur avikalāṃ kandalayata-</l>\n<l>stavāpūrvaṃ līlāvati vayasi pūrṇe vapur abhūt // RUnm_10.22 //</l>\n</lg></p>\n\n<p>tan-mādhuryam-\n<lg>\n<l>na vitrastā kā te pratiyuvatir āsīn mukha-rucā</l>\n<l>dadhāra staimityaṃ praṇaya-ghana-vṛṣṭyā tava na kā |</l>\n<l>vraje śiṣyā kābhūn na hi tava kalāyām iti hare-</l>\n<l>rnikuñja-svārāje tvam asi rasike paṭṭa-mahiṣī // RUnm_10.23 //</l>\n</lg></p>\n\n<lg>\n<l>tāruṇyasya navatve'pi kāsāñcid vraja-subhruvām |</l>\n<l>śobhā-pūrti-viśeṣeṇa pūrṇateva prakāśate // RUnm_10.24 //</l>\n</lg>\n\n<lg>\n<l>atha rūpam-</l>\n<l>aṅgāny abhūṣitāny eva kenacid bhūṣaṇādinā |</l>\n<l>yena bhūṣitavad bhāti tad rūpam iti kathyate // RUnm_10.25 //</l>\n</lg>\n\n<p>yathā dāna-keli-kaumudyāṃ (22)-\n<lg>\n<l>trapate vilokya padmā</l>\n<l>lalite rādhāṃ vināpy alaṅkāraṃ |</l>\n<l>tad alaṃ maṇimaya-maṇḍana-</l>\n<l>maṇḍala-racanā-prayāsena // RUnm_10.26 //</l>\n</lg></p>\n\n<p>yathā vā vidagdha-mādhave (7.48)-\n<lg>\n<l>nītaṃ te punar uktatāṃ bhramarakaiḥ kastūrikā-patrakaṃ</l>\n<l>netrābhyāṃ viphalīkṛtaṃ kuvalaya-dvandvaṃ ca karṇāpitam |</l>\n<l>hāraś ca smita-kānti-bhaṅgibhir alaṃ piṣṭānupeṣīkṛtaḥ</l>\n<l>kiṃ rādhe tava maṇḍanena nitarām aṅgair asi dyotitā // RUnm_10.27 //</l>\n</lg></p>\n\n<lg>\n<l>atha lāvaṇyam-</l>\n<l>muktāphaleṣu chāyāyās taralatvam ivāntarā |</l>\n<l>pratibhāti yad aṅgeṣu lāvaṇyaṃ tad ihocyate // RUnm_10.28 //</l>\n</lg>\n\n<p>yathā-\n<lg>\n<l>jagad-amala-rucir vicitya rādhe</l>\n<l>vyadhita vidhis tava nūnam aṅgakāni |</l>\n<l>maṇimaya-mukuraṃ kuraṅga-netre</l>\n<l>kiraṇa-gaṇena viḍambayanti yāni // RUnm_10.29 //</l>\n</lg></p>\n\n<p>yathā vā-\n<lg>\n<l>śṛṇu sakhi tava karṇe varṇayāmy atra nīcai-</l>\n<l>rviracaya mukha-candraṃ mā vṛthārād vivarṇam |</l>\n<l>iyam urasi murārer asti nānyā mṛgākṣī</l>\n<l>marakata-mukurābhe biimbitāsi tvam eva // RUnm_10.30 //</l>\n</lg></p>\n\n<lg>\n<l>atha saundaryam-</l>\n<l>aṅga-pratyāngakānāṃ yaḥ sanniveśo yathocitam |</l>\n<l>susliṣṭa-sandhi-bandhaḥ syāt tat saundaryam itīryate // RUnm_10.31 //</l>\n</lg>\n\n<p>yathā-\n<lg>\n<l>akhaṇḍendos tulyaṃ mukham uru-kuca-dyotitam uro</l>\n<l>bhujau srastāv aṃse kara-parimitaṃ madhyam abhitaḥ |</l>\n<l>parisphārā śroṇī krama-laghima-bhāg ūru-yugalaṃ</l>\n<l>tavāpūrvaṃ rādhe kim api kamanīyaṃ vapur abhūt // RUnm_10.32 //</l>\n</lg></p>\n\n<lg>\n<l>atha abhirūpatā-</l>\n<l>yadātmīya-guṇotkarṣair vastv anyan nikaṭa-sthitam |</l>\n<l>sārūpyaṃ nayati prājñair ābhirūpyaṃ tad ucyate // RUnm_10.33 //</l>\n</lg>\n\n<p>yathā-\n<lg>\n<l>magnā śubhre daśana-kiraṇe sphāṭikīva sphurantī</l>\n<l>lagnā śoṇe kara-sarasije padmāragīva gauri |</l>\n<l>gaṇḍopānte kuvalaya-rucā vaindra-nīlīva jātā</l>\n<l>sūte ratna-traya-dhiyam asau paśya kṛṣṇasya vaṃśī // RUnm_10.34 //</l>\n</lg></p>\n\n<p>yathā vā--\n<lg>\n<l>vakṣoje tava campaka-cchavim avaṣṭambhoru-kumbhopame</l>\n<l>rādhe kokanada-śriyaḥ karatale sindūrataḥ sundare |</l>\n<l>drāg indindira-bandhureṣu cikureṣv indīvaraābhāṃ vahan</l>\n<l>nakaḥ kairava-korako vitanute puṣpa-trayī-vibhramam // RUnm_10.35 //</l>\n</lg></p>\n\n<p>atha mādhuryam-\n<l>rūpaṃ kim apy anirvācyaṃ tanor mādhuryam ucyate // RUnm_10.36 //</l></p>\n\n<p>yathā-\n<lg>\n<l>kim api hṛdayam abhra-śyāmalaṃ dhāma rundhe</l>\n<l>dṛśam ahaha viluṇṭhaty āṅgikī kāpi mudrā |</l>\n<l>caṭulayati kula-strī-dharma-caryāṃ bakāreḥ</l>\n<l>sumukhi nava-vivartaḥ ko'py asau mādhurīṇām // RUnm_10.37 //</l>\n</lg></p>\n\n<lg>\n<l>atha mardavam--</l>\n<l>mārdavaṃ komalasyāpi saṃsparśāsahatocyate |</l>\n<l>uttamaṃ madhyamaṃ proktaṃ kaniṣṭhaṃ ceti tat tridhā // RUnm_10.38 //</l>\n</lg>\n\n<p>tatra uttamam-\n<lg>\n<l>abhinava-nava-mālikām ayaṃ sā</l>\n<l>śayana-varaṃ niśi rādhikādhiśiśye |</l>\n<l>na kusuma-paṭalaṃ darāpi jaglau</l>\n<l>tad-anubhavāt tanur eva sa-vraṇāsīt // RUnm_10.39 //</l>\n</lg></p>\n\n<p>madhyamaṃ, yathā-\n<lg>\n<l>citraṃ dhaniṣṭhe tanu-vāsaso'pi</l>\n<l>cīnasya pīna-stani saṅgamena |</l>\n<l>lipteva te lohita-candanena</l>\n<l>mūrtir bindunā sakhi lohitāsīt // RUnm_10.40 //</l>\n</lg></p>\n\n<p>kaniṣṭhaṃ, yathā rasa-sudhākare (1.186f)-\n<lg>\n<l>āmodam āmodanam ādadhānaṃ</l>\n<l>nilīna-nīlālaka-cañcarīkam |</l>\n<l>kṣaṇena padmā-mukha-padmam āsīt</l>\n<l>tviṣā raveḥ komalayāpi tāmram // RUnm_10.41 //</l>\n</lg></p>\n\n<p>atha nāma, yathā-\n<lg>\n<l>taṭa-bhuvi ravi-putryāḥ paśya gaurāṅgi raṅgī</l>\n<l>sphurati sakhi kuraṅgī-maṇḍale kṛṣṇasāraḥ |</l>\n<l>iti bhavad-abhidhānaṃ śṛṇvatī sā mad-uktau</l>\n<l>sutanur atanu-ghūrṇā-pūra-pūrṇā babhūva // RUnm_10.42 //</l>\n</lg></p>\n\n<lg>\n<l>atha caritam-</l>\n<l>anubhāvāś ca līlā cety ucyate caritaṃ dvidhā |</l>\n<l>agre'nubhāvā vaktavyā līleyaṃ kathyate'dhunā // RUnm_10.43 //</l>\n</lg>\n\n<lg>\n<l>līlā syāc cāru-vikrīḍā tāṇḍavaṃ veṇu-vādanam |</l>\n<l>godohaḥ parvatoddhāro gohūtir gamanādikā // RUnm_10.44 //</l>\n</lg>\n\n<p>atha cāru-vikrīḍā-\n<l>rāsa-kandūka-khelādyā cāru-krīḍātra kīrtitā // RUnm_10.45 //</l></p>\n\n<p>tatra rāsaḥ-\n<lg>\n<l>taṃ vilāsavati rāsa-maṇḍale</l>\n<l>puṇḍarīka-nayanaṃ surāṅganāḥ |</l>\n<l>prekṣya sambhṛta-vihāra-vibhramaṃ</l>\n<l>babhramur madana-sambhramormibhiḥ // RUnm_10.46 //</l>\n</lg></p>\n\n<p>kandūka-krīḍā-\n<lg>\n<l>aruṇa-ruci-mudasya kṣepiṇīṃ kuñcitāgrāṃ</l>\n<l>sarabhasam abhidhāvan vibhramad-dīrgha-veṇiḥ |</l>\n<l>viracayati mukundaḥ kandukāndola-nṛtya-</l>\n<l>dvipula-nayana-bhaṅgī-vibhramaḥ kautukaṃ naḥ // RUnm_10.47 //</l>\n</lg></p>\n\n<p>tāṇḍavam-\n<lg>\n<l>pracala-pracalāka-kuṇḍalo'yaṃ</l>\n<l>sva-suhṛn-maṇḍala-carcarī-parītaḥ |</l>\n<l>harir adya naṭan pataṅga-putrī-</l>\n<l>taṭa-raṅge mama raṅgam ātanoti // RUnm_10.48 //</l>\n</lg></p>\n\n<p>veṇu-vādanaṃ, yathā lalita-mādhave (4.27)-\n<lg>\n<l>jaṅghādhas-taṭa-saṅgi-dakṣiṇa-padaṃ kiñcid vibhugna-trikam-</l>\n<l>sāci-stambhita-kandharaṃ sakhi tiraḥ-sañcāri-netrāñcalam |</l>\n<l>vaṃśīṃ kuṭmalite dadhānam adhare lolāṅgulī-saṅgatāṃ</l>\n<l>riṅgad-bhrū-bhramaraṃ varāṅgi paramānandaṃ puraḥ svīkuru // RUnm_10.49 //</l>\n</lg></p>\n\n<p>go-doho, yathā padyāvalyāṃ (262)-\n<lg>\n<l>aṅguṣṭhāgrima-yantritāṅgulir asau pādārtha-nīruddha-bhū-</l>\n<l>rārdrīkṛtya payodharāñcalam alaṃ sadyaḥ payo-bindubhiḥ |</l>\n<l>nyag-jānu-dvaya-madhya-yantrita-gahṭī-vaktrāntarāla-skhala-</l>\n<l>ddhārādhvāna-manoharaṃ sakhi payo gāṃ dogdhi dāmodaraḥ // RUnm_10.50 //</l>\n</lg></p>\n\n<p>parvatoddhāraḥ-\n<lg>\n<l>udyamya kandukita-manda-rasodarādriṃ</l>\n<l>savyaṃ karaṃ kaṭim anu sthagayann asavyam |</l>\n<l>smerānanaś cala-dṛg-añcala-cañcarīka-</l>\n<l>ścittāmbujaṃ mama hariś caṭulīcakāra // RUnm_10.51 //</l>\n</lg></p>\n\n<p>gohūtiḥ-\n<lg>\n<l>piśaṅgi maṇika-stani praṇata-śṛṅgi piṅgekṣaṇe</l>\n<l>mṛdaṅga-mukhi dhūmale śabali haṃsi vaṃśī-priye |</l>\n<l>iti sva-surabhī-kulaṃ muhur udīrṇa-hīhī-dhvani-</l>\n<l>rvidūra-gatam āhvayan harati hanta cittaṃ hariḥ // RUnm_10.52 //</l>\n</lg></p>\n\n<p>gamanam-\n<lg>\n<l>anupama-madamandāndoli-dor-argala-śrīḥ</l>\n<l>sura-gaja-guru-garva-stambhi-gambhīra-keliḥ |</l>\n<l>sahacari dara-cañcac-cāru-cūḍā-rucir māṃ</l>\n<l>madayati gati-mudrā-mādhurī mādhavasya // RUnm_10.53 //</l>\n</lg></p>\n\n<p>atha maṇḍanam-\n<l>caturdhā maṇḍanaṃ vāso-bhūṣā-mālyānulepanaiḥ // RUnm_10.54 //</l></p>\n\n<p>atha vastraṃ, yathā-\n<lg>\n<l>ambaraṃ racita-dhairya-saṃvaraṃ</l>\n<l>ramyam ambara-maṇi-prabhojjvalam |</l>\n<l>subhru kiṃ na hi kaṭīra-maṇḍale</l>\n<l>puṇḍarīka-nayanasya paśyasi // RUnm_10.55 //</l>\n</lg></p>\n\n<p>yathā vā-\n<lg>\n<l>amala-kamala-rāga-rāgam etat tava</l>\n<l>jayati sphuṭam adbhutaṃ dukūlam |</l>\n<l>mama hṛdi nija-rāgam atra rādhe</l>\n<l>dadhad api yad dviguṇaṃ babhūva raktam // RUnm_10.56 //</l>\n</lg></p>\n\n<p>bhūṣā, yathā-\n<lg>\n<l>praharatu hariṇā kadamba-puṣpaṃ</l>\n<l>priya-sakhi śekharitaṃ yad aṅgajāstram |</l>\n<l>bata katham amunāvataṃsito'sau</l>\n<l>mama hṛdi bidhyati nīlakaṇṭha-pakṣaḥ // RUnm_10.57 //</l>\n</lg></p>\n\n<p>yathā vā-\n<lg>\n<l>hāreṇa tāra-dyutinā kapolaḥ</l>\n<l>preṅkholinā kuṇḍalayor yugena |</l>\n<l>uttuṅga-bhāsā kanakāṅgadena</l>\n<l>māṃ lāliteyaṃ lalitā dhinoti // RUnm_10.58 //</l>\n</lg></p>\n\n<p>mālyānulepane, yathā rasa-sudhākare (1.86)-\n<lg>\n<l>āloklair anumīyate madhukaraiḥ keśeṣu mālya-grahaḥ</l>\n<l>kāntiḥ kāpi kapolayoḥ prathayate tāmbūlam antargatam |</l>\n<l>aṅgānām anubhūyate parimalair ālepana-prakriyā</l>\n<l>veṣaḥ ko'pi vidagdha eṣa sudṛśaḥ sūte sukhaṃ cakṣuṣoḥ // RUnm_10.59 //</l>\n</lg></p>\n\n<p>yathā vā-\n<lg>\n<l>anaṅga-rāgāya babhūva sadya-</l>\n<l>stavāṅga-rāgo'pi kim aṅganāsu |</l>\n<l>uddāma-bhāvāya tathā kim āsīd</l>\n<l>dāmāpi dāmodara tāvakīnam // RUnm_10.60 //</l>\n</lg></p>\n\n<p>atha sambandhinaḥ-\n<l>lagnāḥ sannihitāś ceti dvidhā sambandhino matāḥ // RUnm_10.61 //</l></p>\n\n<lg>\n<l>tatra lagnāḥ-</l>\n<l>vaṃśī-śṛṅgī-ravau gītaṃ saurabhyaṃ bhūṣaṇa-kvaṇaḥ |</l>\n<l>padāṅkādyā vipañcyādi-nikvāṇāḥ śilpa-kauśalam |</l>\n<l>ity ādayo'tra kathitā lagnāḥ sambandhino budhaiḥ // RUnm_10.62 //</l>\n</lg>\n\n<p>tatra vaṃśī-ravo, dānakeli-kaumudyāṃ (32)-\n<lg>\n<l>veṇor eṣa kala-svanas taru-latā-vyājṛmbhaṇe dohadaṃ</l>\n<l>sandhyā-garja-bharaḥ pika-dvija-kuhu-svādhyāya-pārāyaṇe |</l>\n<l>ābhīrendu-mukhī-smarānala-śikhotseke salīlānilo</l>\n<l>rādhā-dhairya-dharādharendra-damane dambhohlir unmīlati // RUnm_10.63 //</l>\n</lg></p>\n\n<p>yathā vā rasa-sudhākare (1.100) [padyāvalyāṃ (246)]-\n<lg>\n<l>mādhavo madhura-mādhavī-latā-</l>\n<l>maṇḍape paṭu-raṭan-madhuvrate |</l>\n<l>saṃjagau śravaṇa-cāru gopikā-</l>\n<l>māna-mīna-vaḍiśena veṇunā // RUnm_10.64 //</l>\n</lg></p>\n\n<lg>\n<l>kṛṣṇa-vaktrendu-niṣṭhyūtaṃ muralī-ninadāmṛtam |</l>\n<l>uddīpanānāṃ sarveṣāṃ madhye pravaram īryate // RUnm_10.65 //</l>\n</lg>\n\n<p>śṛṅgī-ravaḥ-\n<lg>\n<l>kaṃsārāteḥ pibatu muralī tasya sad-vaṃśa-janmā</l>\n<l>sā vaktrenduṃ sphuṭam akuṭilā pañcamodgāra-gurvī |</l>\n<l>āsvādyāmuṃ tvam api viṣamā bhaṅgurāṅgāra-kālī</l>\n<l>tuṅgaṃ śṛṅgi dhvanasi yad idaṃ tat tu duḥkhākaroti // RUnm_10.66 //</l>\n</lg></p>\n\n<p>atha gītam-\n<lg>\n<l>mānānalaṃ me śamayan samiddhaṃ</l>\n<l>gānāmṛtaṃ varṣati kṛṣṇa-meghaḥ |</l>\n<l>mā krudhya vātyāsi sakhi prasīda</l>\n<l>dūre nayāmuṃ nija-vibhrameṇa // RUnm_10.67 //</l>\n</lg></p>\n\n<p>saurabham-\n<lg>\n<l>milati parimalormiḥ kasya roma-śriyāsau</l>\n<l>mama tanu-latikāyāṃ kurvatī kuḍmalāni |</l>\n<l>sakhi viditam ihāgre mādhavaḥ prādurāsīd</l>\n<l>bhuvi surabhitayā yaḥ khyātim aṅgīkaroti // RUnm_10.68 //</l>\n</lg></p>\n\n<p>yathā vā-\n<lg>\n<l>madayati hṛdayaṃ kim apy akāṇḍe</l>\n<l>mama yad idaṃ nava-saurabhaṃ varīyaḥ |</l>\n<l>tad iha kusuma-saṃgrahāya rādhā</l>\n<l>śikhari-taṭe śikhara-dvijā viveśa // RUnm_10.69 //</l>\n</lg></p>\n\n<p>bhūṣaṇa-kvaṇaḥ-\n<lg>\n<l>kalahaṃsa-nādam iha haṃsa-gāminī</l>\n<l>niśamayya haṃsa-duhitus taṭāntare |</l>\n<l>tava nūpura-dhvani-dhiyā pariplavā</l>\n<l>kalasīṃ na veda śirasaś cyutām api // RUnm_10.70 //</l>\n</lg></p>\n\n<p>yathā vā lalita-mādhave (1.51)-\n<lg>\n<l>madhurima-laharībhiḥ stambhayaty ambare yā</l>\n<l>smara-mada-sarasānāṃ sārasānāṃ rutāni |</l>\n<l>iyam udayati rādhā-kiṅkinī-jhaṅkṛtir me</l>\n<l>hṛdi pariṇamayantī vikriyāḍambarāṇi // RUnm_10.71 //</l>\n</lg></p>\n\n<p>padāṅkādyāḥ, yathā dāna-keli-kaumudyāṃ (13)-\n<lg>\n<l>pada-tatibhir alaṃ kṛtojjvaleyaṃ</l>\n<l>dhvaja-kuliśāṅkuśa-paṅkajāṅkitābhiḥ |</l>\n<l>nakhara-luṭhita-kuṭmalāvanālī</l>\n<l>kim api dhinoti dhunoti cāntaraṃ me // RUnm_10.72 //</l>\n</lg></p>\n\n<p>vipañcī-nikvāṇo, yathā lalita-mādhave (1.36)-\n<lg>\n<l>smara-keli-nāṭya-nāndīṃ</l>\n<l>śabda-brahma-śriyaṃ muhur duhatī |</l>\n<l>vahati mudaṃ mama mahatī-</l>\n<l>miha mahitā śyāmalā-mahatī // RUnm_10.73 //</l>\n</lg></p>\n\n<p>śilpa-kauśalaṃ, yathā-\n<lg>\n<l>vara-kusuma-niveśa-prakriyā-sauṣṭhavena</l>\n<l>prakaṭita-hari-śilpā paṭṭa-sūtrojjvala-śrīḥ |</l>\n<l>hṛdi vinihita-kampā nirmimīte srag eṣā</l>\n<l>niśita-śara-parīta-smāra-tuṇīr aśaṅkām // RUnm_10.74 //</l>\n</lg></p>\n\n<lg>\n<l>atha sannihitāḥ-</l>\n<l>nirmālyādyāḥ sannihitā barha-guñjādri-dhātavaḥ |</l>\n<l>naicikīnāṃ samudayo laguḍī-veṇu-śṛṅgīkāḥ // RUnm_10.75 //</l>\n</lg>\n\n<lg>\n<l>tat-preṣṭha-dṛṣṭir godhūlir vṛndāraṇyaṃ tad-āśritāḥ |</l>\n<l>govardhano ravisutā tathā rāsa-sthalādayaḥ // RUnm_10.76 //</l>\n</lg>\n\n<p>tatra nirmālyādyāḥ, yathā vidagdha-mādhavādau (2.42)-\n<lg>\n<l>aṅgottīrṇa-vilepanaṃ sakhi samākṛṣṭi-kriyāyāṃ maṇi-</l>\n<l>rmantro hanta muhur vaśīkṛti-vidhau nāmāsya vaṃśī-pateḥ |</l>\n<l>nirmālya-srag iyaṃ mahauṣadhir iha svāntasya sammohane</l>\n<l>nāsāṃ kas tisṛṇāṃ gṛṇāti paramācintyāṃ prabhāvāvalīm // RUnm_10.77 //</l>\n</lg></p>\n\n<p>yathā vā lalita-mādhave (6.26)-\n<lg>\n<l>dukūle'smin kārtasvara-mahasi vistārita-dṛśo</l>\n<l>vapuḥ kiṃ te phullair vahati tulanāṃ nīpa-kusumaiḥ |</l>\n<l>truṭantībhiḥ kiṃ vā sphaṭika-maṇi-mālābhir upamāṃ</l>\n<l>labhante'mī kṣāmodari nayanayos toya-pṛṣatāḥ // RUnm_10.78 //</l>\n</lg></p>\n\n<p>atha barha-guñje, yathā vidagdha-mādhave (2.16)-\n<lg>\n<l>agre vīkṣya śikhaṇḍa-khaṇḍam acirād utkampam ālambate</l>\n<l>guñjānāṃ ca vilokanān muhur asau sāsraṃ parikrośati |</l>\n<l>no jāne janayann apūrva-naṭana-krīḍā-camatkāritāṃ</l>\n<l>bālāyāḥ kila citta-bhūmim aviśat ko æyaṃ navīna-grahaḥ // RUnm_10.79 //</l>\n</lg></p>\n\n<p>adri-dhātur, yathā-\n<lg>\n<l>ābhīra-vṛndādhipa-nandanasya</l>\n<l>kaevarālaṅkaraṇojjvala-śrīḥ |</l>\n<l>kṣiptendra-gopāṃśur apāṃśulo'yaṃ</l>\n<l>tanoti rāgaṃ mama dhātu-rāgaḥ // RUnm_10.80 //</l>\n</lg></p>\n\n<p>naicikī-samudayo, yathā-\n<lg>\n<l>sandhyā-dyote vilasati gatāḥ prekṣya goṣṭha-prakoṣṭhe</l>\n<l>hambārabhonmukharita-mukhī-naicikīs tvad-vihīnāḥ |</l>\n<l>antaś-cintā-culukita-matir yādavendrādya mandā</l>\n<l>kaṣṭaṃ candrāvalir iha kathaṃ prāṇa-bandhaṃ karotu // RUnm_10.81 //</l>\n</lg></p>\n\n<p>laguḍī, yathā-\n<lg>\n<l>viṣṭabhya yāṃ bhuvi puraḥ śikharārpitena</l>\n<l>vinyasta-cāru-cibukena kara-dvayena |</l>\n<l>dīvyan harir giri-taṭe mudam ādadhān naḥ</l>\n<l>sā hanta yasṭir adhunā hṛdayaṃ pinaṣṭi // RUnm_10.82 //</l>\n</lg></p>\n\n<p>veṇur, yathā-\n<lg>\n<l>hṛdi nyastā vaṃśī tad-adhara-sudhā-bhāg iti mayā</l>\n<l>durantaṃ viśleṣa-jvara-garalam asyāḥ śamayitum |</l>\n<l>vitene sā tūrṇaṃ śata-guṇam idaṃ yādava-pate</l>\n<l>virakto yatreśas tam iha na hi vā kaḥ praharati // RUnm_10.83 //</l>\n</lg></p>\n\n<lg>\n<l>śṛṅgikā, yathā-</l>\n<l>valitaṃ vilocanāgre, śavalaṃ dhūribhir idaṃ balāvaraja |</l>\n<l>balavat kuvalaya-nayanās tava gavalaṃ kavalayaty adya // RUnm_10.84 //</l>\n</lg>\n\n<p>tat-preṣṭha-dṛṣṭir, yathā-\n<lg>\n<l>sakhi mṛgamada-lekhayā viśākhā-</l>\n<l>hṛdi makarīr api rādhikā likhantī |</l>\n<l>subalam avakalayya ghūrṇitāgre</l>\n<l>pulakavatī vana-mālinaṃ lilekha // RUnm_10.85 //</l>\n</lg></p>\n\n<p>yathā vā lalita-mādhave (6.43)-\n<lg>\n<l>nikhila-suhṛdām arthārambhe vilambita-cetasā</l>\n<l>masṛṇita-śikho yaḥ prāptodbhūd manāg iva mārdavam |</l>\n<l>sa khalu lalitāsāndrasrehaprasaṅga-ghanībhavan</l>\n<l>punar api balād indhe rādhā-viyoga-mayaḥ śikhī // RUnm_10.86 //</l>\n</lg></p>\n\n<p>godhūlir, yathā uddhava-sandeśe (37)-\n<lg>\n<l>ā-pratyūṣād api sumanasāṃ vīcibhir grathyamānā</l>\n<l>dhatte nāsau sakhi katham aho vaijayantī samāptim |</l>\n<l>dhinvan gopī-nayana-śikhinaḥ vyoma-kakṣām jagāhe</l>\n<l>so'yaṃ mugdhe niviḍa-dhavalo dhūli-cakrāmbuvāhaḥ // RUnm_10.87 //</l>\n</lg></p>\n\n<p>vṛndāraṇyaṃ, yathā tatraiva (83)-\n<lg>\n<l>āśā-pāśaiḥ sakhi nava-navaiḥ kurvatī prāṇa-bandhaṃ</l>\n<l>jātyā bhīruḥ kati punar ahaṃ vāsarāṇi kṣayiṣye |</l>\n<l>ete vṛndāvana-viṭapinaḥ smārayantaḥ vilāsān</l>\n<l>utphullās tān mama kila balān marma nirmūlayanti // RUnm_10.88 //</l>\n</lg></p>\n\n<lg>\n<l>tad-āśritāḥ-</l>\n<l>tad-āśrityāḥ khagā bhṛṅgā mṛgāḥ kuñjā latās tathā |</l>\n<l>tulasī karṇikāraś ca kadambādyāś ca kīrtitāḥ // RUnm_10.89 //</l>\n</lg>\n\n<p>tatra khagāḥ, yathā lalita-mādhave (10.16)-\n<lg>\n<l>kas tān paśyan bhavad-upahṛta-snigdha-piñchāvataṃsān</l>\n<l>kaṃsārāte na khalu śikhinaḥ khidyate goṣṭhavāsī |</l>\n<l>unmīlantaṃ nava-jaladharaṃ nīlam adyāpi matvā</l>\n<l>ye tvām antar-mudita-matayas tanvate tāṇḍavāni // RUnm_10.90 //</l>\n</lg></p>\n\n<p>bhṛṅgāḥ, yathā-\n<lg>\n<l>vṛndāvane śravasi ye ninadaṃ vipañcī-</l>\n<l>niṣṭhyuta-pañcama-manoharam āharantaḥ |</l>\n<l>te ṣaṭpadāḥ kuliśa-ghaṭṭana-ghoram etaṃ</l>\n<l>daive virodhini bhavanti na ke vipakṣāḥ // RUnm_10.91 //</l>\n</lg></p>\n\n<p>mṛgāḥ, yathā tatraiva-\n<lg>\n<l>hari hari bhavatībhiḥ svāntahārī hariṇyo</l>\n<l>harir iha kim apāṅgātithya-saṅgī vyadhāyi |</l>\n<l>yad anuraṇita-vaṃśī-kākalībhir mukhebhyaḥ</l>\n<l>sukha-tṛṇa-kavalā vaḥ sāmilīḍhāḥ skhalanti // RUnm_10.92 //</l>\n</lg></p>\n\n<p>kuñjāḥ, yathā uddhava-sandeśe (125)-\n<lg>\n<l>labdhāndolaḥ praṇaya-rabhasād eṣa tāmrauṣṭhi namraḥ</l>\n<l>pramlāyantīṃ kim api bhavatīm yācate nanda-sūnuḥ |</l>\n<l>premoddāma-pramada-padavī sākṣiṇī śaila-kakṣe</l>\n<l>draṣṭavyā te katham api na sā mādhavī kuñja-vīthī // RUnm_10.93 //</l>\n</lg></p>\n\n<p>latādir, yathā padyāvalyāṃ (295)-\n<lg>\n<l>tulasi vilasasi tvaṃ malli jātāsi phullā</l>\n<l>sthala-kamalini bhṛṅge saṅgatāṅgī vibhāsi |</l>\n<l>kathayata bata sakhyaḥ kṣipram asmāsu kasmin</l>\n<l>vasati kapaṭa-kandaḥ kandare nanda-sūnuḥ // RUnm_10.94 //</l>\n</lg></p>\n\n<p>karṇikāro, yathā lalita-mādhave (7.15)-\n<lg>\n<l>rāsāt tirohita-tanuḥ sakhi yasya puṣpaiś</l>\n<l>cūḍāṃ cakāra cikure mama piñcha-cūḍaḥ |</l>\n<l>kūle kalinda-duhitur dhṛta-kandalo'yaṃ</l>\n<l>māṃ dandahīti sa muhur nava-karṇikāraḥ // RUnm_10.95 //</l>\n</lg></p>\n\n<p>kadambo, yathā-\n<lg>\n<l>sakhi ropito dvipatraḥ</l>\n<l>śatapatrākṣeṇa yo vraja-dvāri |</l>\n<l>so'yaṃ kadamba-ḍimbhaḥ</l>\n<l>phullo vallava-vadhūs tudati // RUnm_10.96 //</l>\n</lg></p>\n\n<p>govardhano, yathā lalita-mādhave (3.42)-\n<lg>\n<l>govardhana tvam iha gokula-saṅgi-bhūmau</l>\n<l>tuṅgaiḥ śirobhir abhipadya nabho vibhāsi |</l>\n<l>tenāvalokya haritaḥ parito vadāśu</l>\n<l>kutrādya vallava-maṇiḥ khalu khelatīti // RUnm_10.97 //</l>\n</lg></p>\n\n<p>ravi-sutā, yathā padyāvalyām (368)-\n<lg>\n<l>mathurā-pathika murārer</l>\n<l>upageyaṃ dvāri vallavī-vacanam |</l>\n<l>punar api yamunā-salile</l>\n<l>kāliya-garalānalo jvalati // RUnm_10.98 //</l>\n</lg></p>\n\n<p>rāsa-sthalī, yathā-\n<lg>\n<l>goṣṭhād apy avalokya māna-śikharocchrāya-śriyā dūrataḥ</l>\n<l>sadyaḥ khedini citta-catvara-taṭe vaṃśī-vaṭenārpitā |</l>\n<l>kurvāṇā hṛta-vṛttim indriya-gaṇaṃ sā yādavendrāya te</l>\n<l>kaṣṭaṃ rāsa-vihāra-bhur viharati prāṇaiḥ kuraṅgī-dṛśām // RUnm_10.99 //</l>\n</lg></p>\n\n<lg>\n<l>atha taṭasthāḥ-</l>\n<l>taṭasthāś candrikā-megha-vidyuto mādhavas tathā |</l>\n<l>śarat-pūrṇa-sudhāṃśuś ca gandhavāha-khagādayaḥ // RUnm_10.100 //</l>\n</lg>\n\n<p>tatra candrikā, yathā rasa-sudhākare (1.87)-\n<lg>\n<l>durāsade candrikayā sakhī-gaṇai-</l>\n<l>rlatāli-kuñje lalitā nigūhitā |</l>\n<l>cakora-cañcu-cyuta-kaumudī-kaṇaṃ</l>\n<l>kuto'pi dṛṣṭvā bhajati sma mūrcchanām // RUnm_10.101 //</l>\n</lg></p>\n\n<p>megho, yathā rasa-sudhākare (?)-\n<lg>\n<l>vāsaḥ pītaṃ kutukini kutaḥ kutra barhaṃ madāndhe</l>\n<l>kaṃsārir vā kva nu sakhi mudhā sambhramān mā prayāhi |</l>\n<l>paśyottuṅge kṣaṇa-ruci-ghaṭāliṅgitā śaila-śṛṅge</l>\n<l>navyaḥ śakraṃ dadhad udayate kārmucaṃ vār-mug eṣaḥ // RUnm_10.102 //</l>\n</lg></p>\n\n<p>vidyut, yathā rasa-sudhākare (1.98)-\n<lg>\n<l>varṣāsu tāsu kṣaṇa-ruk-prakāśā-</l>\n<l>dgopāṅganā mādhavam āliliṅga |</l>\n<l>vidyuc ca sā vīkṣya tad-aṅga-śobhāṃ</l>\n<l>hrīṇeva tūrṇaṃ jaladaṃ jagāhe // RUnm_10.103 //</l>\n</lg></p>\n\n<p>vasanto, yathā-\n<lg>\n<l>ṛtu-hatakaḥ sakhi bhuvane</l>\n<l>kim avatatīrṣur babhūvādya |</l>\n<l>mandādaram alivṛndaṃ</l>\n<l>vṛndāvana-kunda-saṅgame yad abhūt // RUnm_10.104 //</l>\n</lg></p>\n\n<p>śarat, yathā-\n<lg>\n<l>kalahaṃsojjvala-jalpā</l>\n<l>prakaṭita-vṛndāvanoru-mādhuryā |</l>\n<l>dhṛtim apahartuṃ sakhi me</l>\n<l>dūtīva hareḥ śaran militā // RUnm_10.105 //</l>\n</lg></p>\n\n<p>pūrṇa-sudhāṃśur, yathā-\n<lg>\n<l>rākā-sudhāṃśur abhavan na tamāṃsi hartuṃ</l>\n<l>vṛndāṭavī-jaṭharagāny adhunāpi śaktaḥ |</l>\n<l>rākā-sudhāṃśu-mukhi tāni tavonnatāni</l>\n<l>hṛt-kandarāstara-carāṇi kathaṃ jahāra // RUnm_10.106 //</l>\n</lg></p>\n\n<p>gandhavāho, yathā śrī-gīta-govinde (7.39)-\n<lg>\n<l>mano-bhavānandana-candanānila</l>\n<l>prasīda re dakṣiṇa muñca vāmatām |</l>\n<l>kṣaṇaṃ jagat-prāṇa nidāya mādhavaṃ</l>\n<l>puro mama prāṇa-haro bhaviṣyasi // RUnm_10.107 //</l>\n</lg></p>\n\n<p>khagāḥ, yathā-\n<lg>\n<l>mānena sārdhaṃ paśupāla-subhruvāṃ</l>\n<l>marāla-mālā calitā ghanāgame |</l>\n<l>kadamba-kuñje vijihīrṣayā samaṃ</l>\n<l>samāgatā nāgari cātakāvalī // RUnm_10.108 //</l>\n</lg></p>\n\n<l>ādi-śabdāt sakhī-sneha ātmany uddīpano varaḥ // RUnm_10.109 //</l>\n\n<p>yathā-\n<lg>\n<l>harim avekṣya puro gurto bhiyā</l>\n<l>muhur abhūn mukulan-nava-vibhramā |</l>\n<l>lalitayā vivṛte nija-sauhṛde</l>\n<l>cala-dṛg-añcalam ādhita rādhikā // RUnm_10.110 //</l>\n</lg></p>\n\n<p>iti śrī-śrī-ujjvala-nīlamaṇau\nuddīpana-vibhāva-bheda-prakaraṇam\n||10||</p>\n\n<p>Chapter 11</p>\n\n<p>atha anubhāva-prakaraṇam</p>\n\n<lg>\n<l>anubhāvās tv alaṅkārās tathaivodbhāsvarābhidhāḥ |</l>\n<l>vācikāś ceti vidvadbhis tridhāmī parikīrtitāḥ // RUnm_11.1 //</l>\n</lg>\n\n<lg>\n<l>tatra alaṅkārāḥ-</l>\n<l>yauvane sattvajās tāsām alaṅkārās tu viṃśatiḥ |</l>\n<l>udayanty adbhutāḥ kānte sarvathābhiniveśataḥ // RUnm_11.2 //</l>\n</lg>\n\n<l>bhāvo hāvaś ca helā ca proktās tatra trayo'ṅgajāḥ // RUnm_11.3 //</l>\n\n<lg>\n<l>śobhā kāntiś ca dīptiś ca mādhuryaṃ ca pragalbhatā |</l>\n<l>audāryaṃ dhairym ity ete saptaiva syur ayatnajāḥ // RUnm_11.4 //</l>\n</lg>\n\n<lg>\n<l>līlā vilāso vicchittir vibhramaḥ kilakiñcitam |</l>\n<l>moṭṭāyitaṃ kuṭṭamitaṃ bibboko lalitaṃ tathā |</l>\n<l>vikṛtaṃ ceti vijñeyā daśa tāsāṃ svabhāvajāḥ // RUnm_11.5 //</l>\n</lg>\n\n<lg>\n<l>tatra bhāvaḥ-</l>\n<l>prādurbhāvaṃ vrajaty eva raty-ākhye bhāva ujjvale |</l>\n<l>nirvikārātmake citte bhāvaḥ prathama-vikriyā // RUnm_11.6 //</l>\n</lg>\n\n<lg>\n<l>tathā hy uktaṃ (rasa-sudhākare 1.192)-</l>\n<l>cittasyāvikṛtiḥ sattvaṃ vikṛteḥ kāraṇe sati |</l>\n<l>tatrādyā vikriyā bhāvo bījasyādi-vikāravat // RUnm_11.7 //</l>\n</lg>\n\n<p>yathā-\n<lg>\n<l>pitur goṣṭhe sphīte kusumini purā khāṇḍava-vane</l>\n<l>na te dṛṣṭvā saaṅkrandanam api manaḥ spandanam agāt |</l>\n<l>puro vṛndāraṇye viharati mukunde sakhi mudā</l>\n<l>kim āndolād akṣṇaḥ śruti-kumudam indīvaram abhūt // RUnm_11.8 //</l>\n</lg></p>\n\n<lg>\n<l>atha hāvaḥ-</l>\n<l>grīvārecaka-saṃyukto bhrū-netrādi-vikāśa-kṛt |</l>\n<l>bhāvād īṣat-prakāśo yaḥ sa hāva iti kathyate // RUnm_11.9 //</l>\n</lg>\n\n<p>yathā-\n<lg>\n<l>sāci-stambhita-kaṇṭhi kuḍmalavatīṃ netrālir abhyeti te</l>\n<l>ghūrṇan karṇa-latāṃ manāg vikasitā bhrū-vallarī nṛtyati |</l>\n<l>atra prādurabhūt taṭe sumanasām ullāsakas tvat-puro</l>\n<l>gaurāṅgi prathamaṃ vana-priaya-bandhuḥ sphuṭaṃ mādhavaḥ // RUnm_11.10 //</l>\n</lg></p>\n\n<p>atha helā-\n<l>hāva eva bhaved dhelā vyakta-śṛṅgāra-sūcakaḥ // RUnm_11.11 //</l></p>\n\n<p>yathā-\n<lg>\n<l>śrute veṇau vakṣaḥ sphurtia-kucam ādhmātam api te</l>\n<l>tiro-vikṣiptākṣaṃ pulakita-kapolaṃ ca vadanam |</l>\n<l>skhalat-kāñci svedārgalita-sicayaṃ cāpi jaghanaṃ</l>\n<l>pramādaṃ mā kārṣīḥ sakhi carati savye gurujanaḥ // RUnm_11.12 //</l>\n</lg></p>\n\n<p>atha ayatnajāḥ | tatra śobhā--\n<l>sā śobhā rūpa-bhogādyair yat syād aṅga-vibhūṣaṇam // RUnm_11.13 //</l></p>\n\n<p>yathā-\n<lg>\n<l>dhṛtvā raktāṅguli-kiśalayair nīpa-śākhāṃ viśākhā</l>\n<l>niṣkrāmantī vratati-bhavanāt prātar udghūrṇitākṣī |</l>\n<l>veṇīm aṃsopari viluṭhatīm ardham uktāṃ vahantī</l>\n<l>lagnā svānte mama na hi bahiḥ seyam adyāpy ayāsīt // RUnm_11.14 //</l>\n</lg></p>\n\n<p>atha kāntiḥ--\n<l>śobhaiva kāntir ākhyātā manmathāpyāyanojjvalā // RUnm_11.15 //</l></p>\n\n<p>yathā-\n<lg>\n<l>prakṛti-madhura-mūrtir bāḍham atrāpy udañca-</l>\n<l>ttaruṇima-nava-lakṣmī-lekhayāliṅgitāṅgī |</l>\n<l>vara-madana-vihārair adya tatrāpy udārā</l>\n<l>madayati hṛdayaṃ me rundhatī rādhikeyam // RUnm_11.16 //</l>\n</lg></p>\n\n<lg>\n<l>atha dīptiḥ--</l>\n<l>kāntir eva vayo-bhoga-deśa-kāla-guṇādibhiḥ |</l>\n<l>uddīpitātivistāraṃ prāptā ced dīptir ucyate // RUnm_11.17 //</l>\n</lg>\n\n<p>yathā-\n<lg>\n<l>nimīlan-netra-śrīr acaṭula-paṭīrācala-maru-</l>\n<l>nnipīta-svedāmbus truṭad-amala-hārojjvala-kucā |</l>\n<l>nikuñje kṣiptāṅgī śaśi-kiraṇa-kirmīrita-taṭe</l>\n<l>kiśorī sā tene hari-manasi rādhā manasijam // RUnm_11.18 //</l>\n</lg></p>\n\n<p>atha mādhuryam--\n<l>mādhuryaṃ nāma ceṣṭānāṃ sarvāvasthāsu cārutā // RUnm_11.19 //</l></p>\n\n<p>yathā-\n<lg>\n<l>asavyaṃ kaṃsārer bhuja-śirasi dhṛtvā pulakinaṃ</l>\n<l>nija-śroṇyāṃ savyaṃ karam anṛju-viṣkambhita-padā |</l>\n<l>dadhānā mūrdhānaṃ laghutara-tiraḥ-sraṃsinam iyaṃ</l>\n<l>babhau rāsottīrṇā muhur alasa-mūrtiḥ śaśimukhī // RUnm_11.20 //</l>\n</lg></p>\n\n<p>atha pragalbhatā--\n<l>niḥśaṅkatvaṃ prayogeṣu budhair uktā pragalbhatā // RUnm_11.21 //</l></p>\n\n<p>yathā vidagdha-mādhave (7.40)-\n<lg>\n<l>prātikūlyam iva yad vivṛṇvatī</l>\n<l>rādhikā rada-nakhārpaṇoddhūrā |</l>\n<l>keli-karmaṇi gatā pravīṇatāṃ</l>\n<l>tena tuṣṭim atulāṃ harir yayau // RUnm_11.22 //</l>\n</lg></p>\n\n<p>atha audāryam-\n<l>audāryaṃ vinayaṃ prāhuḥ sarvāvasthāgataṃ budhāḥ // RUnm_11.23 //</l></p>\n\n<p>yathā vidagdha-mādhave (4.13) -\n<lg>\n<l>nyaviśata nayanānte kāpi sāralya-niṣṭhā</l>\n<l>vacasi ca vinayena stotra-bhaṅgī nyavātsīt |</l>\n<l>ajani ca mayi bhūyān sambhramas tena tasyā</l>\n<l>vyavṛṇuta hṛdi manyuṃ suṣṭhu dākṣiṇyam eva // RUnm_11.24 //</l>\n</lg></p>\n\n<p>yathā vā-\n<lg>\n<l>kṛtajño'pi premojjvala-matir api sphāra-vinayo'-</l>\n<l>pyabhijñānāṃ cuḍāmaṇir api kṛpānīradhir api |</l>\n<l>yad antaḥ-svaccho'pi smarati na harir gokulabhuvaṃ</l>\n<l>mamaivedaṃ janmāntara-durita-dusṭa-druma-phalam // RUnm_11.25 //</l>\n</lg></p>\n\n<p>atha dhairyam-\n<l>sthirā cittonnatir yā tu tad dhairyam iti kīrtyate // RUnm_11.26 //</l></p>\n\n<p>yathā lalita-mādhave (7.7)-\n<lg>\n<l>audāsīnya-dhurā-parīta-hṛdayaḥ kāṭhinyam ālambatāṃ</l>\n<l>kāmaṃ śyāmala-sundaro mayi sakhi svairī sahasraṃ samāḥ |</l>\n<l>kintu bhrānti-bharād api kṣaṇam idaṃ tatra priyebhyaḥ priye</l>\n<l>ceto janmani janmani praṇayitād āsyaṃ na me hāsyati // RUnm_11.27 //</l>\n</lg></p>\n\n<p>atha svabhāvajāḥ | tatra līlā--\n<l>priyānukaraṇaṃ līlā ramyair veśa-kriyādibhiḥ // RUnm_11.28 //</l></p>\n\n<lg>\n<l>yathā viṣṇu-purāṇe (5.13.27)-</l>\n<l>duṣṭa-kāliya tiṣṭhādya kṛṣṇo'ham iti cāparā |</l>\n<l>bāhum āsphoṭya kṛṣṇasya līlā-sarvasvam ādade // RUnm_11.29 //</l>\n</lg>\n\n<p>yathā vā chando-mañjaryām-\n<lg>\n<l>mṛgamada-kṛta-carcā pīta-kauṣeya-vāsā</l>\n<l>rucira-śikhi-śikhaṇḍā baddha-dhammilla-pāśā |</l>\n<l>anṛju-nihitam aṃse vaṃśam utkvāṇayantī</l>\n<l>kṛta-madhuripu-veṣā mālinī pātu rādhā // RUnm_11.30 //</l>\n</lg></p>\n\n<lg>\n<l>atha vilāsaḥ-</l>\n<l>gati-sthānāsanādīnāṃ mukha-netrādi-karmaṇām |</l>\n<l>tātkālikaṃ tu vaiśiṣṭyaṃ vilāsaḥ priya-saṅgajam // RUnm_11.31 //</l>\n</lg>\n\n<p>yathā-\n<lg>\n<l>ruṇatsi purataḥ sphuraty aghahare kathaṃ nāsikā-</l>\n<l>śikhagrathita-mauktikonnamanakaitvena smitam |</l>\n<l>nirāsthad aciraṃ sudhā-kiraṇa-kaumudī-mādhurīṃ</l>\n<l>manāg api tavodgatā madhura-danti danta-dyutiḥ // RUnm_11.32 //</l>\n</lg></p>\n\n<p>yathā vā-\n<lg>\n<l>adhyāsīnam amuṃ kadamba-nikaṭe krīḍā-kuṭīra-sthalī-</l>\n<l>mābhīrendra-kumāram atra rabhasād ālokayantyāḥ puraḥ |</l>\n<l>digdhā dugdha-samudra-mugdha-laharī-lāvaṇya-nisyandibhiḥ</l>\n<l>kālindī tava dṛk-taraṅgita-bharais tanvaṅgi gaṅgāyate // RUnm_11.33 //</l>\n</lg></p>\n\n<p>atha vicchittiḥ-\n<l>ākalpa-kalpanālpāpi vicchittiḥ kānti-poṣa-kṛt // RUnm_11.34 //</l></p>\n\n<p>yathā-\n<lg>\n<l>mākanda-patreṇa mukunda-cetaḥ</l>\n<l>pramodinī māruta-kampitena |</l>\n<l>raktena karṇābharaṇīkṛtena</l>\n<l>rādhā-mukhāmbhoruham ullalāsa // RUnm_11.35 //</l>\n</lg></p>\n\n<lg>\n<l>yathā vā hari-vaṃśe-</l>\n<l>ekenāmala-patreṇa kaṇṭha-sūtrāvalambinā |</l>\n<l>rarāja barhi-patreṇa manda-māruta-kampinā // RUnm_11.36 //</l>\n</lg>\n\n<lg>\n<l>sakhī-yatnād iva dhṛtir maṇḍanānāṃ priyāgasi |</l>\n<l>serṣyāvajñā vara-strībhir vicchittir iti kecana // RUnm_11.37 //</l>\n</lg>\n\n<p>yathā-\n<lg>\n<l>mudrāṃ gāḍhatarāṃ vidhāya nihite dūrīkuruṣvāṅgade</l>\n<l>granthiṃ nyasya kaṭhoram arpita-matiḥ kaṇṭhān maṇiṃ bhraṃśaya |</l>\n<l>mugdhe kṛṣṇa-bhujaṅga-dṛṣṭi-kalayā durvārayā dūṣite</l>\n<l>ratnālaṅkaraṇe manāg api manas tṛṣṇāṃ na puṣṇāti me // RUnm_11.38 //</l>\n</lg></p>\n\n<lg>\n<l>atha vibhramaḥ-</l>\n<l>vallabha-prāpti-velāyāṃ madanāveśa-sambhramāt |</l>\n<l>vibhramo hāra-mālyādi-bhūṣā-sthāna-viparyayaḥ // RUnm_11.39 //</l>\n</lg>\n\n<p>yathā vidagdha-mādhave (4.21)-\n<lg>\n<l>dhammillopari nīla-ratna-racito hāras tvayāropito</l>\n<l>vinyastaḥ kuca-kumbhayoḥ kurvalaya-śreṇī-kṛto garbhakaḥ |</l>\n<l>aṅge carcitam añjanaṃ vinihitā kastūrikā netrayoḥ</l>\n<l>kaṃsārer abhisāra-sambhrama-bharān manye jagad vismṛtam // RUnm_11.40 //</l>\n</lg></p>\n\n<lg>\n<l>yathā vā, śrī-daśame (10.29.7)-</l>\n<l>limpantyaḥ pramṛjantyo'nyā añjantyaḥ kāś ca locane |</l>\n<l>vyatyasta-vastrābharaṇāḥ kāścit kṛṣṇāntikaṃ yayuḥ // RUnm_11.41 //</l>\n</lg>\n\n<lg>\n<l>adhīnasyāpi sevāyāṃ kāntasyānabhinandanam |</l>\n<l>vibhramo vāmatodrekāt syād ity ākhyāti kaścana // RUnm_11.42 //</l>\n</lg>\n\n<p>yathā-\n<lg>\n<l>tvaṃ govinda mayāsi kiṃ nu kavarī-bandhārtham abhyarthitaḥ</l>\n<l>kleśenālam abaddha eva cikura-stomo mudaṃ dogdhi me |</l>\n<l>vaktrasyāpi na mājjanaṃ kuru ghanaṃ gharmāsu me rocate</l>\n<l>naivottaṃsaya mālatīr mama śiraḥ khedaṃ bhareṇāpsyati // RUnm_11.43 //</l>\n</lg></p>\n\n<lg>\n<l>atha kilakiñcitam-</l>\n<l>garvābhilāṣa-rudita-smitāsūyā-bhaya-krudhām |</l>\n<l>saṅkarī-karaṇaṃ harṣād ucyate kila-kiñcitam // RUnm_11.44 //</l>\n</lg>\n\n<p>yathā-\n<lg>\n<l>mayā jātollāsaṃ priya-sahacarī locana-pathe</l>\n<l>balān nyaste rādhā-kuca-mukulayoḥ pāṇi-kamale |</l>\n<l>udañcad-bhrū-bhedaṃ sapulakam avaṣṭambhi valitaṃ</l>\n<l>smrāmy antas tasyāḥ smita-rudita-kānta-dyuti mukham // RUnm_11.45 //</l>\n</lg></p>\n\n<p>yathā vā dāna-keli-kaumudyāṃ (1)-\n<lg>\n<l>antaḥ-smeratayojjvalā jala-kaṇa-vyākīrṇa-pakṣmāṅkurā</l>\n<l>kiñcit pāṭalitāñcalā rasikatotsiktā puraḥ kuñcatī |</l>\n<l>ruddhāyāḥ pathi mādhavena madhura-vyābhugna-tārottarā</l>\n<l>rādhāyāḥ kilakiñcita-stavakinī dṛṣṭiḥ śriyaṃ vaḥ kriyāt // RUnm_11.46 //</l>\n</lg></p>\n\n<lg>\n<l>atha moṭṭāyitam-</l>\n<l>kānta-smaraṇa-vārtādau hṛdi tad-bhāva-bhāvataḥ |</l>\n<l>prākaṭyam abhilāṣasya moṭṭāyitam udīryate // RUnm_11.47 //</l>\n</lg>\n\n<p>yathā-\n<lg>\n<l>na brūte klama-bījam ālibhir alaṃ pṛṣṭāpi pālī yadā</l>\n<l>cāturyeṇa tad-agratas tava kathā tābhis tadā prastutā |</l>\n<l>tāṃ pītāmbara jṛmbhamāṇa-vadanāmbhojā kṣaṇaṃ śṛṇvatī</l>\n<l>bimboṣṭhī pulakari viḍambitavatī phullāṃ kadamba-śriyam // RUnm_11.48 //</l>\n</lg></p>\n\n<lg>\n<l>atha kuṭṭamitam-</l>\n<l>stanādharādi-grahaṇe hṛt-prītāv api sambhramāt |</l>\n<l>bahiḥ krodho vyathitavat proktaṃ kuṭṭamitaṃ budhaiḥ // RUnm_11.49 //</l>\n</lg>\n\n<p>yathā-\n<lg>\n<l>karauddhatyaṃ hanta sthagaya kavarī me vighaṭate</l>\n<l>dukūlaṃ ca nyañcaty aghahara tavāstāṃ vihasitam |</l>\n<l>kim ārabdhaḥ kartuṃ tam anavasare nirdaya madāt</l>\n<l>patāmy eṣā pī̀ade vitara śayituṃ me kṣaṇam api // RUnm_11.50 //</l>\n</lg></p>\n\n<p>yathā vā-\n<lg>\n<l>na bhrū-latāṃ kuṭilaya kṣipa naiva hastaṃ</l>\n<l>vaktraṃ ca kaṇṭakita-gaṇḍam idaṃ na rundhi |</l>\n<l>prīṇātu sundari tavādhara-bandhu-jīve</l>\n<l>pītvā madhuni madhure madhusūdno'sau // RUnm_11.51 //</l>\n</lg></p>\n\n<p>atha bibbokaḥ--\n<l>bibboko māna-garvābhyāṃ syād abhīṣṭe'py anādaraḥ // RUnm_11.52 //</l></p>\n\n<p>tatra garveṇa, yathā-\n<lg>\n<l>priyokti-lakṣeṇa vipakṣa-sannidhau</l>\n<l>svīkāritāṃ paśya śikhaṇḍa-maulinā |</l>\n<l>śyāmātivāmā hṛdayaṅgamām api</l>\n<l>srajaṃ darāghrāya nirāsa helayā // RUnm_11.53 //</l>\n</lg></p>\n\n<p>yathā vā-\n<lg>\n<l>sphuraty agre tiṣṭhan sakhi tava mukha-ksipta-nayanaḥ</l>\n<l>pratīkṣāṃ kṛtvāyaṃ bhavad-avasarasyāgha-damanaḥ |</l>\n<l>dṛśoccair gāmbhīrya-grathita-guru-helā-gahanayā</l>\n<l>hasantīva kṣīve tvam iha vanamālāṃ racayasi // RUnm_11.54 //</l>\n</lg></p>\n\n<p>mānena, yathā-\n<lg>\n<l>hariṇā sakhi cāṭu-maṇḍalīṃ</l>\n<l>kriyamāṇām avamanya manyutaḥ |</l>\n<l>na vṛthādya suśikṣitām api</l>\n<l>svayam adhyāpaya gauri śārikām // RUnm_11.55 //</l>\n</lg></p>\n\n<lg>\n<l>atha lalitam-</l>\n<l>vinyāsa-bhaṅgi-raṅgānāṃ bhrū-vilāsa-manoharāḥ |</l>\n<l>sukumārā bhaved yatra lalitaṃ tad-udīritam // RUnm_11.56 //</l>\n</lg>\n\n<p>yathā-\n<lg>\n<l>subhrū-bhaṅgam ananaṅga-bāṇa-jananīr ālokayantī latāḥ</l>\n<l>sollāsaṃ pada-paṅkaje diśi diśi preṅkholayanty ujjvalā |</l>\n<l>gandhākṛṣṭa-dhiyaḥ kareṇa mṛdunā vyādhunvatī ṣaṭ-padān</l>\n<l>rādhā nandati kuñja-kandara-taṭe vṛndāvana-śrīr iva // RUnm_11.57 //</l>\n</lg></p>\n\n<lg>\n<l>atha vikṛtam-</l>\n<l>hrī-mānerṣyādibhir yatra nocyate sva-vivakṣitam |</l>\n<l>vyajyate ceṣṭayaivedaṃ vikṛtaṃ tad vidur budhāḥ // RUnm_11.58 //</l>\n</lg>\n\n<p>tatra hriyā, yathā-\n<lg>\n<l>niśamayya mukunda manmukhā-</l>\n<l>dbhavad-abhyarthitam atra sundarī |</l>\n<l>na girābhinanda kintu sā</l>\n<l>pulakenaiva kapola-śobhinā // RUnm_11.59 //</l>\n</lg></p>\n\n<p>yathā vā-\n<lg>\n<l>na para-puruse dṛṣṭi-ksepo varākṣi tavocita-</l>\n<l>stvam asi kulajā sādhvī vaktraṃ prasīda vivartaya |</l>\n<l>iti pathi mayā narmaṇy ukte harer nava-vīkṣaṇe</l>\n<l>sadayam udayat-kārpaṇyaṃ mām avaikṣata rādhikā // RUnm_11.60 //</l>\n</lg></p>\n\n<p>mānena, yathā-\n<lg>\n<l>mayāsaktavati prasādana-vidhau vismṛtya candra-grahaṃ</l>\n<l>tad-vijñapti-samutsukāpi vijahau maunaṃ na sā māninī |</l>\n<l>kintu śyāmala-ratna-sampuṭa-dalenāvṛtya kiñcin mukhaṃ</l>\n<l>satyā smārayati sma vismṛtam asau mām auparāgīṃ śriyam // RUnm_11.61 //</l>\n</lg></p>\n\n<p>īrsyayā, yathā-\n<lg>\n<l>vitara taskari me muralīṃ hṛtā-</l>\n<l>miti mad-uddhara-jalpa-vivṛttayā |</l>\n<l>bhrū-kuṭi-bhaṅguram arka-sutā-taṭe</l>\n<l>sapadi rādhikayāham udīkṣitaḥ // RUnm_11.62 //</l>\n</lg></p>\n\n<lg>\n<l>alaṅkārā nigaditā viṃśatir gātra-citta-jāḥ |</l>\n<l>amī yathocitaṃ jñeyā mādhave'pi manīṣibhiḥ // RUnm_11.63 //</l>\n</lg>\n\n<lg>\n<l>kaiścid anye'py alaṅkārāḥ proktā nātra mayoditāḥ |</l>\n<l>muner asammatatvena kintu dvitayam ucyate |</l>\n<l>maugdhyaṃ ca cakitaṃ ceti kiñcin mādhurya-poṣaṇāt // RUnm_11.64 //</l>\n</lg>\n\n<p>tatra maugdhyam-\n<l>jñātasyāpy ajñavat pṛcchā priyāgre maugdhyam īritam // RUnm_11.65 //</l></p>\n\n<lg>\n<l>yathā muktā-carite-</l>\n<l>kās tā latāḥ kva vā santi kena vā kila ropitāḥ |</l>\n<l>nātha mat-kaṅkaṇa-nyastaṃ yāsāṃ muktāphalaṃ phalam // RUnm_11.66 //</l>\n</lg>\n\n<p>cakitam-\n<l>priyāgre cakitaṃ bhīter asthāne'pi bhayaṃ mahat // RUnm_11.67 //</l></p>\n\n<p>yathā-\n<lg>\n<l>rakṣa rakṣa muhur eṣa bhīṣaṇo</l>\n<l>dhāvati śravaṇa-campakaṃ mama |</l>\n<l>ity udīrya madhupād viśaṅkitā</l>\n<l>sasvaje hariṇa-locanā harim // RUnm_11.68 //</l>\n</lg></p>\n\n<p>ity alaṅkāra-vivṛtiḥ</p>\n\n<p>atha udbhāsvarāḥ</p>\n\n<l>udbhāsante svadhānīti proktā udbhāsvarā budhaiḥ // RUnm_11.69 //</l>\n\n<lg>\n<l>nīvy-uttarīya-dhammilla-sraṃsanaṃ gātra-moṭanam |</l>\n<l>jṛmbhā ghrāṇasya phullatvaṃ niśvāsādyāś ca te matāḥ // RUnm_11.70 //</l>\n</lg>\n\n<p>tatra nīvi-sraṃsanaṃ, yathā vidagdha-mādhave(7.41)--\n<lg>\n<l>nairañjanyam upeyatuḥ parigalan-modāśruṇī locane</l>\n<l>svedoddhūta-vilepanaṃ kila kuca-dvandvaṃ jahau rāgitām |</l>\n<l>yogautsukyam agād uraḥ sphurad iti prekṣyodayaṃ saṅgināṃ</l>\n<l>rādhe nīvir iyaṃ tava ślatha-guṇā śaṅke mumukṣāṃ dadhe // RUnm_11.71 //</l>\n</lg></p>\n\n<p>uttarīya-sraṃsanaṃ, yathā-\n<lg>\n<l>tava hṛdi mama rāgāt ko'pi rāgo gariṣṭhaḥ</l>\n<l>sphurati tad apasṛtya vyaktam etaṃ karomi |</l>\n<l>iti khalu hṛdayāt te rādhike rodhakāri</l>\n<l>cyutam iva purato me mañju māñjiṣṭha-vāsaḥ // RUnm_11.72 //</l>\n</lg></p>\n\n<p>dhammilla-sraṃsanaṃ, yathā-\n<lg>\n<l>sphurati mura-dviṣi purato</l>\n<l>durātmanām api vimuktide gauri |</l>\n<l>nādbhutam idaṃ yadīyuḥ</l>\n<l>saṃyaminas te kacā muktim // RUnm_11.73 //</l>\n</lg></p>\n\n<p>gātra-moṭanaṃ, yathā-\n<lg>\n<l>vrajāṅgane vallava-puṅgavasya</l>\n<l>puraḥ kuraṅgī-nayanā salīlam |</l>\n<l>apy aṅga-bhaṅgaṃ kila kurvatīya-</l>\n<l>manaṅga-bhaṅgaṃ tarasā vyatānīt // RUnm_11.74 //</l>\n</lg></p>\n\n<p>jṛmbhā, yathā-\n<lg>\n<l>puṣpair avetya viśikhair bhavatīm asādhyāṃ</l>\n<l>sādhvīm adhītya madanaḥ kila jṛmbhaṇāstrām |</l>\n<l>candrāvali prasabham eva vaśīcakāra</l>\n<l>yad goṣṭha-sīmani muhuḥ sakhi jṛmbhase'dya // RUnm_11.75 //</l>\n</lg></p>\n\n<p>ghrāṇa-phullatvaṃ, yathā-\n<lg>\n<l>racita-śikhara-śobhārambham ambhoruhākṣī</l>\n<l>śvasita-pavana-dolāndolinā mauktikena |</l>\n<l>puṭa-yugam atiphullaṃ bibhratī nāsikāyāṃ</l>\n<l>mama manasi vilagnā darśanād eva rādhā // RUnm_11.76 //</l>\n</lg></p>\n\n<lg>\n<l>yadyapy ete viśeṣāḥ syur moṭṭāyita-vilāsayoḥ |</l>\n<l>śobhā-viśeṣa-poṣitvāt tathāpi pṛthag īritāḥ // RUnm_11.77 //</l>\n</lg>\n\n<lg>\n<l>atha vācikāḥ-</l>\n<l>ālāpaś ca vilāpaś ca saṃlāpaś ca pralāpakaḥ |</l>\n<l>anulāpo'palāpaś ca sandeśaś cātideśakaḥ // RUnm_11.78 //</l>\n</lg>\n\n<lg>\n<l>apadeśopadeśau ca nirdeśo vyapadeśakaḥ |</l>\n<l>kīrtitā vacanārambhā dvādaśāmī manīṣibhiḥ // RUnm_11.79 //</l>\n</lg>\n\n<p>tatra ālāpaḥ-\n<l>cāṭu-priyoktir ālāpaḥ // RUnm_11.80 //</l></p>\n\n<p>yathā śrī-daśame(10.29.40)-\n<lg>\n<l>kā stry aṅga te kala-padāyata-mūrcchitena</l>\n<l>sammohitā æryapadavīṃ na calet trilokyām |</l>\n<l>trailokya-saubhagam idaṃ ca nirīkṣya rūpaṃ</l>\n<l>yad go-dvija-druma-mṛgān pulakāny abibhrat // RUnm_11.81 //</l>\n</lg></p>\n\n<lg>\n<l>yathā vā vidagdha-mādhave (5.31)-</l>\n<l>kaṭhorā bhava mṛdvī vā prāṇās tvam asi rādhike |</l>\n<l>asti nānyā cakorasya candralekhāṃ vinā gatiḥ // RUnm_11.82 //</l>\n</lg>\n\n<p>atha vilāpaḥ-\n<l>vilāpo duḥkhajaṃ vacaḥ // RUnm_11.83 //</l></p>\n\n<lg>\n<l>yathā śrī-daśame (10.47.47)-</l>\n<l>paraṃ saukhyaṃ hi nairāśyaṃ svairiṇy apy āha piṅgalā |</l>\n<l>taj jānatīnāṃ naḥ kṛṣṇe tathāpy āśā duratyayā // RUnm_11.84 //</l>\n</lg>\n\n<lg>\n<l>saṃlāpaḥ |</l>\n<l>ukti-pratyuktimad-vākyaṃ saṃlāpa iti kīrtyate // RUnm_11.85 //</l>\n</lg>\n\n<p>yathā padyāvalyāṃ (269)--\n<lg>\n<l>uttiṣṭhārāt tarau me taruṇi mama taroḥ śaktir ārohaṇe kā</l>\n<l>sākṣād ākhyāmi mugdhe taraṇim iha raver ākhyayā kā ratir me |</l>\n<l>vārteyaṃ nau-prasaṅge katham api bhavitā nāvayoḥ saṅgamārthā</l>\n<l>vārtāpīti smitāsyaṃ jita-girim ajitaṃ rādhayārādhayāmi // RUnm_11.86 //</l>\n</lg></p>\n\n<lg>\n<l>pralāpaḥ |</l>\n<l>vyarthālāpaḥ pralāpaḥ syāt // RUnm_11.87 //</l>\n</lg>\n\n<p>yathā-\n<lg>\n<l>karoti nādaṃ muralī ralī ralī</l>\n<l>vrajāṅganā-hṛn-mathanaṃ thanaṃ thanam |</l>\n<l>tato vidūnā bhajate jate jate</l>\n<l>hare bhavantaṃ lalitā litā litā // RUnm_11.88 //</l>\n</lg></p>\n\n<p>anulāpaḥ-\n<l>anulāpo muhur vacaḥ // RUnm_11.89 //</l></p>\n\n<p>yathā-\n<lg>\n<l>kṛṣṇaḥ kṛṣṇo nahi nahi tāpiñcho'yaṃ</l>\n<l>veṇur veṇur nahi nahi bhṛṅgodghoṣaḥ |</l>\n<l>guñjā guñjā nahi nahi bandhūkālī</l>\n<l>netre netre nahi nahi padma-dvandvam // RUnm_11.90 //</l>\n</lg></p>\n\n<lg>\n<l>apalāpaḥ |</l>\n<l>apalāpas tu pūrvoktasyānyathā yojanaṃ bhavet // RUnm_11.91 //</l>\n</lg>\n\n<lg>\n<l>yathā-</l>\n<l>phullojjvala-vana-mālaṃ kāmayate kā na mādhavaṃ pramadā |</l>\n<l>haraye spṛhayasi rādhe nahi nahi vairiṇi vasantāya // RUnm_11.92 //</l>\n</lg>\n\n<p>sandeśaḥ-\n<l>sandeśas tu proṣitasya sva-vārtā-preṣaṇaṃ bhavet // RUnm_11.93 //</l></p>\n\n<lg>\n<l>yathā-</l>\n<l>vyāhara mathurānāthe mama sandeśa-prahelikāṃ pāntha |</l>\n<l>vikalā kṛtā kuhūbhir labhate candrāvalī kva layam // RUnm_11.94 //</l>\n</lg>\n\n<p>atideśaḥ-\n<l>so'tideśas tad uktāni mad-uktānīti yad vacaḥ // RUnm_11.95 //</l></p>\n\n<p>yathā-\n<lg>\n<l>vṛthā vṛthās tvaṃ vicikitsitāni</l>\n<l>mā gokulādhīśvara-nandanātra |</l>\n<l>gāndharvikāyā giram antarasthāṃ</l>\n<l>vīṇeva gītiṃ lalitā vyanakti // RUnm_11.96 //</l>\n</lg></p>\n\n<p>atha apadeśaḥ-\n<l>anyārtha-kathanaṃ yat tu so'padeśa itīritaḥ // RUnm_11.97 //</l></p>\n\n<p>yathā-\n<lg>\n<l>yat te vikṣatam ujjvalaṃ pṛthu-phala-dvandvaṃ navā dāḍimī</l>\n<l>bhṛṅgeṇa vraṇitaṃ madhūni pibatā tāmraṃ ca puṣpa-dvayam |</l>\n<l>ity ākarṇya sakhī-giraṃ guru-janāloke kila śyāmalā</l>\n<l>cailena stanayor yugaṃ vyavadadhe danta-cchadau pāṇinā // RUnm_11.98 //</l>\n</lg></p>\n\n<p>upadeśaḥ-\n<l>yat tu śikṣārtha-vacanam upadeśaḥ sa ucyate // RUnm_11.99 //</l></p>\n\n<p>yathā chando-mañjaryām-\n<lg>\n<l>mugdhe yauvana-lakṣmīr vidyud-vibhrama-lolā</l>\n<l>trailokyādbhuta-rūpo govindo'tidurāpaḥ |</l>\n<l>tad-vṛndāvana-kuñje guñjad-bhṛṅga-sanāthe</l>\n<l>śrī-nāthena sametā svacchandaṃ kuru kelim // RUnm_11.100 //</l>\n</lg></p>\n\n<p>nirdeśaḥ-\n<l>nirdeśas tu bhavet so'yam aham ity ādi-bhāṣaṇam // RUnm_11.101 //</l></p>\n\n<lg>\n<l>yathā-</l>\n<l>seyaṃ me bhaginī rādhā laliteyaṃ ca me sakhī |</l>\n<l>viśākheyam ahaṃ kṛṣṇa tisraḥ puṣpārtham āgatāḥ // RUnm_11.102 //</l>\n</lg>\n\n<p>vyapadeśaḥ-\n<l>vyājenātmābhilāṣoktir vyapadeśa itīryate // RUnm_11.103 //</l></p>\n\n<lg>\n<l>yathā-</l>\n<l>vilasan-navaka-stavakā kāmya-vane paśya mālatī milati |</l>\n<l>katham iva cumbasi tumbīm athavā bhramaro'si kiṃ brūmaḥ // RUnm_11.104 //</l>\n</lg>\n\n<lg>\n<l>anubhāvā bhavanty ete rase sarvatra vācikāḥ |</l>\n<l>mādhuryādhikya-poṣitvād ihaiva parikīrtitāḥ // RUnm_11.105 //</l>\n</lg>\n\n<p>iti śrī-śrī-ujjvala-nīlamaṇau anubhāva-prakaraṇam\n||11||</p>\n\n<p>(12)</p>\n\n<p>atha sāttvika-prakaraṇam</p>\n\n<p>tatra stambhaḥ, sa harṣād, yathā dāna-keli-kaumudyām (36)-\n<lg>\n<l>abhyukṣya niṣkaṃ patayālunā muhuḥ</l>\n<l>svedena niṣkampatayā vyavasthitā |</l>\n<l>pañcālikā kuñcita-locanā kathaṃ</l>\n<l>pañcālikā-dharmam avāpa rādhikā // RUnm_12.1 //</l>\n</lg></p>\n\n<lg>\n<l>bhayād, yathā-</l>\n<l>ghana-stanita-cakreṇa cakiteyaṃ ghana-stanī |</l>\n<l>babhūva harim āliṅgya niścalāṅgī vrajāṅganā // RUnm_12.2 //</l>\n</lg>\n\n<p>  -- digdho'yam |\nāścaryād, yathā-\n<lg>\n<l>tava madhurima-sampadaṃ vilakṣa</l>\n<l>trijagad-alakṣya-tulāṃ mukunda rādhā |</l>\n<l>kalaya hṛdi balavac-camatkriyāsau</l>\n<l>samajani nirnimiṣā ca niścalā ca // RUnm_12.3 //</l>\n</lg></p>\n\n<p>viṣādād, yathā-\n<lg>\n<l>vilambam ambhoruha-locanasya</l>\n<l>vilokya sambhāvita-vipralambhā |</l>\n<l>saṅketa-gehasya nitāntam aṅke</l>\n<l>citrāyitā tatra babhūva citrā // RUnm_12.4 //</l>\n</lg></p>\n\n<p>amarṣād, yathā-\n<lg>\n<l>mādhavasya parivartita-gotrāṃ</l>\n<l>śyāmalā niśi giraṃ niśamayya |</l>\n<l>deva-yoṣid iva nirnimiṣākṣī</l>\n<l>chāyayā ca rahitā kṣaṇam ayāsīt // RUnm_12.5 //</l>\n</lg></p>\n\n<lg>\n<l>atha svedaḥ, sa harṣād, yathā viṣṇu-purāṇe (5.13.55)-</l>\n<l>gopī-kapola-saṃśleṣam abhipatya harer bhujau |</l>\n<l>pulakodgama-śasyāya svedāmbu-ghanatāṃ gatau // RUnm_12.6 //</l>\n</lg>\n\n<p>yathā vā-\n<lg>\n<l>dhruvam ujjvala-candra-kānta-yaṣṭyā</l>\n<l>vidhinā mādhava nirmitāsti rādhā |</l>\n<l>yad udañcati tāvakāsya-candre</l>\n<l>dravatāṃ sveda-bhara-cchalād bibharti // RUnm_12.7 //</l>\n</lg></p>\n\n<p>bhayād, yathā-\n<lg>\n<l>mā bhūr viśākhe taralā vidūrataḥ</l>\n<l>patis tavāsau niviḍā latā-kuṭi |</l>\n<l>mahā prayatnena kṛtāḥ kapolayoḥ</l>\n<l>svedoda-bindur makarīr vilumpati // RUnm_12.8 //</l>\n</lg></p>\n\n<p>krodhād, yathā-\n<lg>\n<l>khinnāpi gotra-skhalanena pālī</l>\n<l>śālīna-bhāvaṃ chalato vyatānīt |</l>\n<l>tathāpi tasyāḥ paṭam ārdrayantī</l>\n<l>svedāmbu-vṛṣṭiḥ kurdham ācacakṣe // RUnm_12.9 //</l>\n</lg></p>\n\n<p>atha romāñcaḥ | sa āścaryād, yathā-\n<lg>\n<l>cumbantam ālokya camuru-cakṣuṣāṃ</l>\n<l>camūramūṣāṃ yugapan-madhura-dviṣam |</l>\n<l>vyomāṅgane tatra surāṅganāvalī-</l>\n<l>romāñcitā vistṛta-dṛṣṭir ābabhau // RUnm_12.10 //</l>\n</lg></p>\n\n<lg>\n<l>harṣād, yathā śrī-daśame (10.32.8)-</l>\n<l>taṃ kācin netrarandhreṇa hṛdikṛtya nimīlya ca |</l>\n<l>pulakāṅgulyupaguhyās te yogīvānandasamplutā // RUnm_12.11 //</l>\n</lg>\n\n<p>yathā vā śrī-rukmiṇī-svayaṃvare-\n<lg>\n<l>romāṇi sarvāṇy api bāla-bhāvāt</l>\n<l>priya-śriyaṃ draṣṭum ivotsukāni |</l>\n<l>tasyās tadā korakitāṅga-yaṣṭer</l>\n<l>udgrīvikādānam ivāmbabhuvan // RUnm_12.12 //</l>\n</lg></p>\n\n<p>bhayād, yathā-\n<lg>\n<l>parimala-caṭule dvirepha-vṛnde</l>\n<l>mukham abhidhāvati kampitāṅga-yaṣṭiḥ |</l>\n<l>vipula-pulaka-pālir adya pālī</l>\n<l>harim adharīkṛta-hrī-dhūr āliliṅga // RUnm_12.13 //</l>\n</lg></p>\n\n<p>atha svara-bhaṅgaḥ, sa viṣādād yathā śrī-gīta-govinde (6.10)-\n<lg>\n<l>vipula-pulaka-pāliḥ sphīta-sīt-kāram antar-</l>\n<l>janita-jaḍimam-kāku-vyākulaṃ vyāharantī |</l>\n<l>tava kitava vidhāyāmanda-kandarpa-cintāṃ</l>\n<l>rasa-jala-nidhi-magnā dhyāna-lagnā mṛgakṣī // RUnm_12.14 //</l>\n</lg></p>\n\n<p>vismayād, yathā-\n<lg>\n<l>guru-sambhrama-stimita-kaṇṭhayā mayā</l>\n<l>kara-saṃjñayāpi bahudhāvabodhitā |</l>\n<l>na punas tvam atra hari-veṇu-vādane</l>\n<l>pulakān vilokitavatī latāsv api // RUnm_12.15 //</l>\n</lg></p>\n\n<p>amarṣād, yathā-\n<lg>\n<l>preyasyaḥ paramādbhutāḥ kati na me dīvyanti goṣṭhāntare</l>\n<l>tāsāṃ nojjvala-narma-bhaṅgibhir api prāpto'smi tuṣṭiṃ tathā |</l>\n<l>dvitrair adya muhus taraṅgad-adhara-grastārdha-varṇair yathā</l>\n<l>rādhāyāḥ sakhi roṣa-gadgada-padair ākṣepa-vāg-bindubhiḥ // RUnm_12.16 //</l>\n</lg></p>\n\n<p>harṣād, yathā śrī-rukmiṇī-svayaṃvare-\n<lg>\n<l>paśyema taṃ bhūya iti bruvāṇāṃ</l>\n<l>sakhīṃ vacobhiḥ kila sā tatarja |</l>\n<l>na prīti-karṇe-japatāṃ gatāni</l>\n<l>vidāmbabhūva smara-vaikṛtāni // RUnm_12.17 //</l>\n</lg></p>\n\n<p>bhīter, yathā-\n<lg>\n<l>prathama-saṅgama-narmaṇi sādhvasa-</l>\n<l>skhalitayāpi girā sakhi rādhikā |</l>\n<l>nava-sudhā-hradinīṃ madirekṣaṇā</l>\n<l>śruti-taṭe mama kāñcid avīvahat // RUnm_12.18 //</l>\n</lg></p>\n\n<p>atha vepathuḥ, sa trāsena, yathā-\n<lg>\n<l>keśavo yuvati-veśa-bhāg ayaṃ</l>\n<l>bāliśaḥ kila patis tavāgrataḥ |</l>\n<l>rādhike tad api mūrtir adya te</l>\n<l>kiṃ pravāta-kadalī-tulāṃ dadhe // RUnm_12.19 //</l>\n</lg></p>\n\n<p>amarṣeṇa, yathā-\n<lg>\n<l>yadi kupitāsi na padme</l>\n<l>kiṃ tunur utkampate prasabham |</l>\n<l>vicalati kuto nivāte</l>\n<l>dīpa-śikhā nirbhara-snigdhā // RUnm_12.20 //</l>\n</lg></p>\n\n<p>harṣeṇa, yathā-\n<lg>\n<l>vallava-rāja-kumāre</l>\n<l>milite purataḥ kim ātta-kampāsi |</l>\n<l>tava peśalāsmi pārśve</l>\n<l>laliteyaṃ pariharātaṅkam // RUnm_12.21 //</l>\n</lg></p>\n\n<p>atha vaivarṇyam, tad-viṣādād, yathā-\n<lg>\n<l>madhurimabharair muktasyālaṃ kalaṅkita-kuṅkumair-</l>\n<l>rdvirada-radana-śreṇīm ābhāṃ cirāya vitanvataḥ |</l>\n<l>vidhur api tulām āptas tasyā mukhasya bakīripo</l>\n<l>vada param ataḥ sāraṅgyākṣyāḥ kim asti viḍambanam // RUnm_12.22 //</l>\n</lg></p>\n\n<p>roṣād, yathā-\n<lg>\n<l>vilasati kila vṛndāraṇya-līlā-vihāre</l>\n<l>kathaya katham akāṇḍe tāmra-vaktrāsi vṛttā |</l>\n<l>prasarad-udaya-rāga-grasta-pūrṇendu-bimbā</l>\n<l>kim iva sakhi niśīthe śāradī jāyate dyauḥ // RUnm_12.23 //</l>\n</lg></p>\n\n<p>bhīter, yathā-\n<lg>\n<l>krīḍantyās taṭa-bhuvi mādhavena sārdhaṃ</l>\n<l>tatrārāt patim avalokya viklavāyāḥ |</l>\n<l>rādhāyās tanum anu kālimā tathāsīt</l>\n<l>teneyaṃ kim api yathā na paryacāyi // RUnm_12.24 //</l>\n</lg></p>\n\n<p>atha aśru, tatra harṣād, yathā śrī-gīta-govinde (11.32)-\n<lg>\n<l>atikramyāpāṅgaṃ śravaṇa-patha-paryanta-gamana-</l>\n<l>prayāsenevākṣṇos taralatara-tāraṃ gamitayoḥ |</l>\n<l>idānīṃ rādhāyāḥ priyatama-samāloka-samaye</l>\n<l>papāta svedāmbu-prasara iva harṣāśru-nikaraḥ // RUnm_12.25 //</l>\n</lg></p>\n\n<l>phulla-gaṇḍaṃ saromāñcaṃ bāṣpam ānandajaṃ matam // RUnm_12.26 //</l>\n\n<p>roṣād, yathā-\n<lg>\n<l>prātar muradviṣam uraḥ-sphurad-anya-nārī-</l>\n<l>patrāṅkura-prakara-lakṣmaṇam īkṣamāṇā |</l>\n<l>aprocya kiñcid api kuñcita-dṛṣṭir eṣā</l>\n<l>roṣāśru-bindu-bharam indumukhī mumoca // RUnm_12.27 //</l>\n</lg></p>\n\n<p>yathā vā bilvamaṅgale-\n<lg>\n<l>rādhe'parādhena vinaiva kasmād</l>\n<l>asmāsu vācaḥ paruṣā ruṣā te |</l>\n<l>aho kathaṃ te kucayoḥ prathante</l>\n<l>hārānukārās taralāśru-dhārāḥ // RUnm_12.28 //</l>\n</lg></p>\n\n<lg>\n<l>śiraḥ-kampi sa-niśvāsaṃ sphurad-oṣṭha-kapolakam |</l>\n<l>kaṭākṣa-bhrū-kuṭī-vaktraṃ strīṇām īrṣyottha-rodanam // RUnm_12.29 //</l>\n</lg>\n\n<p>viṣādād, yathā padyāvalyām (349)-\n<lg>\n<l>malinaṃ nayanāñjanāmbubhir</l>\n<l>mukhacandraṃ karabhoru mā kuru |</l>\n<l>karuṇāvaruṇālayo haris</l>\n<l>tvayi bhūyaḥ karuṇāṃ vidhāsyati // RUnm_12.30 //</l>\n</lg></p>\n\n<p>atha pralayaḥ, sa sukhena, yathā-\n<lg>\n<l>jaṅghe sthāvaratāṃ gate parihṛta-spandā dvayī netrayoḥ</l>\n<l>kaṇṭha kuṇṭhitaa-nisvano vighaṭita-śvāsā ca nāsā-puṭī |</l>\n<l>rādhāyāḥ parama-pramoda-sudhayā dhautaṃ puro mādhave</l>\n<l>sākṣātkāram ite mano'pi munivan manye samādhiṃ dadhe // RUnm_12.31 //</l>\n</lg></p>\n\n<p>duḥkhena, yathā lalita-mādhave (3.61)-\n<lg>\n<l>daṃśaḥ kaṃsa-nṛpasya vakṣasi ruṣā kṛṣṇorageṇārpyatāṃ</l>\n<l>dūre goṣṭha-taḍāga-jīvanam ito yenāpajahre hariḥ |</l>\n<l>hā dhik kaḥ śaraṇaṃ bhaven mṛdi luṭhad-gātrīyam antaḥ-klamād</l>\n<l>ābhīrī-śapharī-tatiḥ śithilita-śvāsormir āmīlati // RUnm_12.32 //</l>\n</lg></p>\n\n<p>atha eṣu dhūmāyitāḥ-\n<lg>\n<l>surāṅgane sakhi madhurāpur āṅgane</l>\n<l>puraḥ purātana-puruṣasya vīkṣayā |</l>\n<l>tavākṣiṇī jala-kaṇa-sākṣiṇī kutaḥ</l>\n<l>kathaṃ punaḥ pulaki ca gaṇḍa-maṇḍalam // RUnm_12.33 //</l>\n</lg></p>\n\n<p>jvalitāḥ-\n<lg>\n<l>sakhi stabdhībhāvaṃ bhajati nitarām uru-yugalaṃ</l>\n<l>tanu-jālī harṣaṃ yugam api tavākṣṇoḥ sarasatām |</l>\n<l>tad-unnītaṃ dhanye rahasi kara-paṅkeruha-talaṃ</l>\n<l>prapannas te diṣṭyā nalina-mukhi nīlo nidhir abhūt // RUnm_12.34 //</l>\n</lg></p>\n\n<p>atha dīptāḥ, yathā vidagdha-mādhave (1.36)-\n<lg>\n<l>kṣauṇiṃ paṅkilayanti paṅkaja-rucor akṣṇoḥ payo-bindavaḥ</l>\n<l>śvāsās tāṇḍavayanti pāṇḍu-vadane dūrād urojāṃśukam |</l>\n<l>mūrtiṃ danturayanti santatam amī romāñca-puñjāś ca te</l>\n<l>manye mādhava-mādhurī-śravaṇayor abhyāsam abhyāyayau // RUnm_12.35 //</l>\n</lg></p>\n\n<p>uddīptāḥ-\n<lg>\n<l>snātā netraja-nirjhareṇa dadhatī svedāmbu-muktāvaliṃ</l>\n<l>romāñcotkara-kañcukena nicitā śrī-khaṇḍa-pāṇḍu-dyutiḥ |</l>\n<l>khañjan-mañjula-bhāratī savayasā yuktā sphuratīty asau</l>\n<l>sajjā te nava-saṅgamāya lalitā stambhāśritā vartate // RUnm_12.36 //</l>\n</lg></p>\n\n<lg>\n<l>uddīptānāṃ bhidā eva sūddīptāḥ santi kutracit |</l>\n<l>sāttvikāḥ paramotkarṣa-koṭim atraiva bibhrati // RUnm_12.37 //</l>\n</lg>\n\n<p>yathā-\n<lg>\n<l>svedair darśia-durdinā vidadhatī bāṣpābubhir nistṛṣo</l>\n<l>vatsīraṅga-ruhālibhir mukukinī-phullābhir āmūlataḥ |</l>\n<l>śrutvā te muralīṃ tathābhavad iyaṃ rādhā yathārādhyate</l>\n<l>mugdhair mādhava bhāratī-pratikṛtir bhrāntyādya vidyārthibhiḥ // RUnm_12.38 //</l>\n</lg></p>\n\n<p>iti śrī-śrī-ujjvala-nīlamaṇau sāttvika-prakaraṇam\n||12||</p>\n\n<p>(13)</p>\n\n<p>atha vyabhicāri-prakaraṇam</p>\n\n<lg>\n<l>nirvedādyāstrayastriṃśad-bhāvā ye parikīrtitāḥ |</l>\n<l>augryalasye vinā te'tra vijñeyā vyabhicāriṇaḥ // RUnm_13.1 //</l>\n</lg>\n\n<l>sakhyādiṣu nija-premāpy atra sañcāritāṃ vrajet // RUnm_13.2 //</l>\n\n<lg>\n<l>sākṣād-aṅgatyā neṣṭā kintv atra maraṇādayaḥ |</l>\n<l>vardhyamānās tu yuktyāmī guṇatām upacinvate // RUnm_13.3 //</l>\n</lg>\n\n<p>tatra nirvedaḥ, sa mahārtyā, yathā vidagdha-mādhave (2.41)-\n<lg>\n<l>yasyotsaṅga-sukhāśrayā śithilatā gurvī gurubhyas trapā</l>\n<l>prāṇebhyo'pi suhṛttamāḥ sakhi tathā yūyaṃ parikleśitāḥ |</l>\n<l>dharmaḥ so'pi mahān mayā na gaṇitaḥ sādhvībhir adhyāsito</l>\n<l>dhig dhairyaṃ tad-upekṣitāpi yad ahaṃ jīvāmi pāpīyasī // RUnm_13.4 //</l>\n</lg></p>\n\n<p>viprayogeṇa, yathā uddhava-sandeśe (81)-\n<lg>\n<l>na kṣodīyān api sakhi mama premagandho mukunde</l>\n<l>krandantīṃ māṃ nijaśubhagatākhyāpanāya pratīhi |</l>\n<l>khelatvamśīvalayinamanālokya taṃ vaktrabimbaṃ</l>\n<l>dhvastālambā yadahamahaha prāṇakīṭam bibharmi // RUnm_13.5 //</l>\n</lg></p>\n\n<lg>\n<l>īrsyayā, yathā-</l>\n<l>nātmānam ākṣipa tvaṃ mlāyad-vadanā gabhīra-garimāṇam |</l>\n<l>sakhi nāntaraṃ kṣitau kaś candrāvali-tārayor vetti // RUnm_13.6 //</l>\n</lg>\n\n<l>atha viṣādaḥ | sa iṣṭānavāptito, yathā vidagdha-mādhave (2.56)-</l>\n<lg>\n<l>pītaṃ navāg amṛtam adya harer aśaṅkaṃ</l>\n<l>nyastaṃ mayādya vadane na dṛg-añcalaṃ ca |</l>\n<l>ramye cirād avasare sakhi labdha-mātre</l>\n<l>hā durvidhir virurudhe jaratī cchalena // RUnm_13.7 //</l>\n</lg>\n\n<p>yathā va śrī-daśame (10.21.7)-\n<lg>\n<l>akṣaṇvatāṃ phalam idaṃ na paraṃ vidāmaḥ</l>\n<l>sakhyaḥ paśūn anuviveśatayor vayasyaiḥ |</l>\n<l>vaktraṃ vrajeśa-sutayor anuveṇu-juṣṭaṃ</l>\n<l>yair vā nipītam anurakta-kaṭākṣa-mokṣam // RUnm_13.8 //</l>\n</lg></p>\n\n<p>prārabdha-kāryāsiddher, yathā śrī-gīta-govinde (2.10)-\n<lg>\n<l>gaṇayati guṇa-grāmaṃ bhrāmaṃ bhrāmād api nehate</l>\n<l>vahati ca paritoṣaṃ doṣaṃ vimuñcati dūrataḥ |</l>\n<l>yuvatiṣu valat-tṛṣṇe kṛṣṇe viharati māṃ vinā</l>\n<l>punar api mano vāmaṃ kāmaṃ karoti karomi kim // RUnm_13.9 //</l>\n</lg></p>\n\n<p>vipattito, yathā lalita-mādhave (3.26)-\n<lg>\n<l>nipītā na svairaṃ śruti-puṭikayā narma-bhaṇitir</l>\n<l>na dṛṣṭā niḥśaṅkaṃ sumukhi mukha-paṅkeruha-rucaḥ |</l>\n<l>harer vakṣaḥ-pīṭhaṃ na kila ghanam āliṅgitam abhūd</l>\n<l>iti dhyāyaṃ dhyāyaṃ sphuṭati luṭhad antar mama manaḥ // RUnm_13.10 //</l>\n</lg></p>\n\n<p>aparādhād, yathā-\n<lg>\n<l>harer vacasi sūnṛte na nihitā śrutir vāmayā</l>\n<l>tathā dṛg api nārpitā praṇati-bhāji tasmin puraḥ |</l>\n<l>hitoktir api dhik-kṛtā priya-sakhī muhus tena me</l>\n<l>jvalaty ahaha murmura-jvalana-jāla-ruddhaṃ manaḥ // RUnm_13.11 //</l>\n</lg></p>\n\n<p>atha dainyam | tad duḥkhena, yathā bilvamaṅgale-\n<lg>\n<l>ayi murali mukunda-smera-vaktrāravinda-</l>\n<l>śvasan-rasa-rasajñe tvāṃ namaskṛtya yāce |</l>\n<l>madhuram adhara-bimbaṃ prāptavatyāṃ bhavatyāṃ</l>\n<l>kathaya rahasi karṇe mad-daśāṃ nanda-sūnoḥ // RUnm_13.12 //</l>\n</lg></p>\n\n<p>yathā vā, śrī-daśame (10.29.38)-\n<lg>\n<l>tan naḥ prasīda vṛjinārdana te æṅghrimūlaṃ</l>\n<l>prāptā visṛjya vasatīs tvadupāsanāśāḥ |</l>\n<l>tvat-sundara-smita-nirīkṣaṇa-tīvra-kāma-</l>\n<l>taptātmanāṃ puruṣa-bhūṣaṇa dehi dāsyam // RUnm_13.13 //</l>\n</lg></p>\n\n<p>trāsena, yathā-\n<lg>\n<l>api kara-dhutibhir mayāpanunno</l>\n<l>mukhamayam añcati cañcalo dvirephaḥ |</l>\n<l>aghadamana mayi prasīda vande</l>\n<l>kuru karuṇām avarundhi duṣṭam enam // RUnm_13.14 //</l>\n</lg></p>\n\n<p>aparādhena, yathā-\n<lg>\n<l>āli tathyam aparāddham eva te</l>\n<l>duṣṭa-māna-phaṇi-daṣṭayā mayā |</l>\n<l>piñcha-maulir adhunānumīyatāṃ</l>\n<l>māmakīnam anavekṣya dūṣaṇam // RUnm_13.15 //</l>\n</lg></p>\n\n<p>atha glāniḥ, sā śrameṇa, yathā-\n<lg>\n<l>vyātyukṣīm aghamathanena paṅkajākṣī</l>\n<l>kurvāṇā kim api sakhīṣu sasmitāsu |</l>\n<l>kṣāmāṅgī maṇi-valayaṃ skhalat karāntāt</l>\n<l>kālindī-payasi rurodha nādya rādhā // RUnm_13.16 //</l>\n</lg></p>\n\n<p>ādhinā, yathā haṃsadūte (95)-\n<lg>\n<l>pratīkārārambha-ślatha-matibhir udyat-pariṇater</l>\n<l>vimuktāyā vyakta-smara-kadana-bhājaḥ parijanaiḥ |</l>\n<l>amuñcantī saṅgaṃ kuvalaya-dṛśaḥ kevalam asau</l>\n<l>balād adya prāṇān avati bhavāśā-sahacarī // RUnm_13.17 //</l>\n</lg></p>\n\n<p>ratena, yathā śrī-gīta-govinde (12.12)-\n<lg>\n<l>mārāṅke rati-keli-saṅkula-raṇārambhe tayā sāhasa-</l>\n<l>prāyaṃ kānta-jayāya kiṃcid upari prārambhi yat-sambhramāt |</l>\n<l>niṣpandā jaghana-sthalī śithilitā dor-vallir utkampitaṃ</l>\n<l>vakṣo mīlitam akṣi pauruṣa-rasaḥ strīṇāṃ kutaḥ sidhyati // RUnm_13.18 //</l>\n</lg></p>\n\n<l>atha śramaḥ | so'dhvano, yathā padyāvalyāṃ (211)-</l>\n<lg>\n<l>dvitraiḥ keli-saroruhaṃ tri-caturair dhammilla-mallī-srajaṃ</l>\n<l>kaṇṭhān mauktika-mālikāṃ tad anu ca tyaktvā padaiḥ pañcamaiḥ |</l>\n<l>kṛṣṇa-prema-vighūrṇitāntaratayā dūrābhisārāturā</l>\n<l>tanvaṅgī nirupāyam adhvani paraṃ śreṇībharaṃ nindati // RUnm_13.19 //</l>\n</lg>\n\n<p>nṛtyād, yathā-\n<lg>\n<l>śithila-gati-vilāsās tatra hallīśa-raṅge</l>\n<l>hari-bhuja-parighāgra-nyasta-hastāravindāḥ |</l>\n<l>śrama-lulita-lalāṭa-śliṣṭa-līlālakāntāḥ</l>\n<l>pratipadam anavadyāḥ siṣvidur vedimadhyāḥ // RUnm_13.20 //</l>\n</lg></p>\n\n<p>ratād, yathā-\n<lg>\n<l>ahaha bhujayor dvandvaṃ mandaṃ babhūva viśākhike</l>\n<l>samajani ghana-svedaṃ cedaṃ yugaṃ tava gaṇḍayoḥ |</l>\n<l>dhṛta-madhurima-sphūrti-mūrtis tathāpi varānane</l>\n<l>pramada-sudhayākrāntaṃ svāntaṃ mama praṇayaty asau // RUnm_13.21 //</l>\n</lg></p>\n\n<p>atha madaḥ | sa madhupānajo, yathā-\n<lg>\n<l>yā hriyā hari-puro mukha-mudrāṃ</l>\n<l>bhaṅktu-madhya-vasasau na kadāpi |</l>\n<l>sa papāṭha caṭulaṃ madhu pītvā</l>\n<l>śārikeva paśupāla-kiśorī // RUnm_13.22 //</l>\n</lg></p>\n\n<p>atha garvaḥ | sa saubhāgyena, yathā-\n<lg>\n<l>muñcan mitra-kadamba-saṅgam abhajann apy utsukāḥ preyasī-</l>\n<l>reṣa dvāri haris tvad-ānana-taṭī-nyastekṣaṇas tiṣṭhati |</l>\n<l>yūthibhir makarākṛti smita-mukhī tvaṃ kurvatī kuṇḍalaṃ</l>\n<l>gaṇḍodyat-pulakā dṛśo'pi na kil kṣīve kṣipasy añcalam // RUnm_13.23 //</l>\n</lg></p>\n\n<p>rūpeṇa, yathā-\n<lg>\n<l>candrāvalī-vadana-candra-marīci-puñjaṃ</l>\n<l>kaḥ stotum apy atipaṭu kṣamate kṣamāyām |</l>\n<l>yenādya piñcha-mukuṭo'pi niketa-vāṭī-</l>\n<l>paryanta-kānana-kuṭira-caraḥ kṛto'yam // RUnm_13.24 //</l>\n</lg></p>\n\n<lg>\n<l>yathā vā vidagdha-mādhave (7.27)-</l>\n<l>sahacari vṛṣabhānujayā prādurbhāve varatviṣopagate |</l>\n<l>candrāvalī-śatāny api bhavanti nirdhūta-kāntīni // RUnm_13.25 //</l>\n</lg>\n\n<p>guṇena, yathā-\n<lg>\n<l>ramayantu tāvad amalai-</l>\n<l>rdhvanibhir gopī-kapotikā kṛṣṇam |</l>\n<l>iha lalitā-kala-kaṇṭhī</l>\n<l>kalaṃ na yāvat prapañcayati // RUnm_13.26 //</l>\n</lg></p>\n\n<lg>\n<l>sarvottamāśrayeṇa, yathā śrī-viṣṇu-purāṇe (5.30.51)</l>\n<l>jānāmi te patiṃ śatruṃ jānāmi tradaśeśvaram |</l>\n<l>pārijātaṃ tathāpy enaṃ mānuṣī hārayāmi te // RUnm_13.27 //</l>\n</lg>\n\n<lg>\n<l>iṣṭa-lābhena, yathā-</l>\n<l>namrā na bhavatu vaṃśī mukunda-vaktrendu-mādhurī-rasikā |</l>\n<l>tvaṃ durlabha-tad-gandhā laguḍi vṛthā stabdhatāṃ vahasi // RUnm_13.28 //</l>\n</lg>\n\n<p>yathā vā śrī-daśame (10.83.29)-\n<lg>\n<l>unnīya vaktram uru-kuntala-kuṇḍala-tviḍ-</l>\n<l>gaṇḍa-sthalaṃ śiśira-hāsa-kaṭākṣa-mokṣaiḥ |</l>\n<l>rājño nirīkṣya paritaḥ śanakair murārer</l>\n<l>aṃse ænurakta-hṛdayā nidadhe sva-mālām // RUnm_13.29 //</l>\n</lg></p>\n\n<p>atha śaṅkā, sā cauryeṇa, yathā-\n<lg>\n<l>harantī nidrāṇe madhubhidi karāt keli-muralīṃ</l>\n<l>latotsaṅge līnā ghana-tamasi rādhā cakitadhīḥ |</l>\n<l>niśi dhvānte śānte śarada-amala-candra-dyutim uṣā-</l>\n<l>masau nirmātāraṃ sva-vadana-rucāṃ nindati vidhim // RUnm_13.30 //</l>\n</lg></p>\n\n<p>aparādhād, yathā lalita-mādhave (2.4)-\n<lg>\n<l>uttāmyantī viramati tamastoma-sampat-prapañce</l>\n<l>nyañcan-mūrdhā sarabhasam asau srasta-veṇīvṛtāṃsā |</l>\n<l>manda-spandaṃ diśi diśi dṛśor dvandvam alpaṃ kṣipantī</l>\n<l>kuñjād goṣṭhaṃ viśati cakitā vaktram āvṛtya pālī // RUnm_13.31 //</l>\n</lg></p>\n\n<l>śaṅkā tu pravara-strīṇāṃ bhīrutvād bhaya-kṛd bhavet // RUnm_13.32 //</l>\n\n<p>para-krauryād, yathā vidagdha-mādhave (5.23)-\n<lg>\n<l>vyaktiṃ gate mama rahasya-vinoda-vṛtte</l>\n<l>ruṣṭo laghiṣṭha-hṛdayas tarasābhimanyuḥ |</l>\n<l>rādhāṃ nirudhya sadane vinigūhante vā</l>\n<l>hā hanta lambhayati vā yadu-rājadhānīm // RUnm_13.33 //</l>\n</lg></p>\n\n<p>atha trāsaḥ, sa taḍitā, yathā-\n<lg>\n<l>sphūrjite nabhasi bhīrur udyatāṃ</l>\n<l>vidyutāṃ dyutim avekṣya kampitā |</l>\n<l>sā harer urasi cañcalekṣaṇā</l>\n<l>cañcaleva jalade nyalīyata // RUnm_13.34 //</l>\n</lg></p>\n\n<p>ghora-sattvena, yathā vidagdha-mādhave (5.44)-\n<lg>\n<l>karṇottaṃsita-rakta-paṅkaja-juṣo bhṛṅgīpater jhaṅkriyā</l>\n<l>bhrāntenādya dṛgañcalena dadhatī bhṛṅgāvalī-vibhramam |</l>\n<l>trāsāndolita-dor-latānta-vilasac-cūḍā-jhaṇat-kāriṇī</l>\n<l>rādhe vyākulatāṃ gatāpi bhavati modaṃ mamādhyasyati // RUnm_13.35 //</l>\n</lg></p>\n\n<p>ugra-nisvanena, yathā-\n<lg>\n<l>tvam asi mama sakheti kiṃvadantī</l>\n<l>mudra cirād bhavatā vyadhāyi tathyā |</l>\n<l>mad-urasi rasitair nirasyamānaṃ</l>\n<l>yad udita-vepathur arpitādya rādhā // RUnm_13.36 //</l>\n</lg></p>\n\n<p>atha āvegaḥ, sa priya-darśanajo, yathā lalita-mādhave (2.11)-\n<lg>\n<l>sahacari nirātaṅkaḥ ko'yaṃ yuvā mudira-dyutir</l>\n<l>vraja-bhuvi kutaḥ prāpto mādyan-mataṅgaja-vibhramaḥ |</l>\n<l>ahaha caṭulair utsarpadbhir dṛga-aṅcala-taskarair</l>\n<l>mama dhṛtir-dhanaṃ cetaḥ-koṣād viluṇṭhayatīha yaḥ // RUnm_13.37 //</l>\n</lg></p>\n\n<p>yathā vā tatraiva (6.40)-\n<lg>\n<l>upataru lalitāṃ tāṃ pratyabhikṣāya sadyaḥ</l>\n<l>prakṛti-madhura-rūpāṃ vīkṣya rādhākṛtiṃ ca |</l>\n<l>maṇim api paricinvan śaṅkha-cūḍāvataṃsaṃ</l>\n<l>muhur aham udghūrṇaṃ bhūriṇā sambhrameṇa // RUnm_13.38 //</l>\n</lg></p>\n\n<p>priya-śravaṇajo, yathā lalita-mādhave (1.25)-\n<lg>\n<l>dhanye kajjala-mukta-vāma-nayanā padme padoḍhāṅgadā</l>\n<l>sāraṅgi dhvanad-eka-nūpura-dharā pāli skhalan-mekhalā |</l>\n<l>gaṇḍodyat-tilakā lavaṅgi kamale netrārpitālaktakā</l>\n<l>mādhāvottaralaṃ tvam atra muralī dūre kalaṃ kūjati // RUnm_13.39 //</l>\n</lg></p>\n\n<p>apriya-darśanajo, yathā tatraiva (3.18)-\n<lg>\n<l>kṣaṇaṃ vikrośantī viluṭhati śatāṅgasya purataḥ</l>\n<l>kṣaṇaṃ bāṣpa-grastāṃ kirati kila dṛṣṭiṃ hari-mukhe |</l>\n<l>kṣaṇaṃ rāmasyāgre patati daśanottambhita-tṛṇā</l>\n<l>na rādheyaṃ kaṃ vā kṣipati karuṇāmbhodhi-kuhare // RUnm_13.40 //</l>\n</lg></p>\n\n<p>apriya-śravaṇajo, yathā-\n<lg>\n<l>vraja-narapater eṣa kṣattā karoti girā prage</l>\n<l>nagara-gataye ghoraṃ ghoṣe ghanāṃ sakhi ghoṣaṇām |</l>\n<l>śravaṇa-padavīm ārohantyā yayā kuliśograyā</l>\n<l>racitam acirād ābhīrīṇāṃ kulaṃ muhur ākulam // RUnm_13.41 //</l>\n</lg></p>\n\n<p>  -evam anye'py ūhyāḥ |</p>\n\n<p>atha unmādaḥ, sa prauḍhānandād, yathā-\n<lg>\n<l>prasīda madirākṣi māṃ sakhi milantam āliṅgituṃ</l>\n<l>nirundhi mudira-dyutiṃ nava-yuvānam enaṃ puraḥ |</l>\n<l>iti bhramarikām api priya-sakhī-bhramād yācate</l>\n<l>samīkṣya harim unmada-pramada-viklavā vallavī // RUnm_13.42 //</l>\n</lg></p>\n\n<p>virahād, yathā-\n<lg>\n<l>kvāpy āndolita-kuntalā viluṭhati kvāpy āṅgulī-bhaṅgata-</l>\n<l>stvaṅgad-bhrūr-daśanair vidaśya daśanān kaṃsaṃ śapaty uddhūrā |</l>\n<l>kutrāpy adya tamālam uttarala-dhīr ālokya dhāvaty alaṃ</l>\n<l>rādhā tvad-viraha-jvareṇa pṛthunā dūnā yadūnāṃ pate // RUnm_13.43 //</l>\n</lg></p>\n\n<p>atja apasmāraḥ, yathā-\n<lg>\n<l>aṅga-kṣepa-vidhāyibhir niviḍatottuṅga-pralāpair alaṃ</l>\n<l>gāḍhodvartita-tāra-locana-puṭaiḥ phena-cchaṭodgāribhiḥ |</l>\n<l>kṛṣṇa tvad-virahotthitair mama sakhīm antarvikārormibhi-</l>\n<l>rgrastāṃ prekṣya vitarkayanti guravaḥ sampraty apasmāriṇīm // RUnm_13.44 //</l>\n</lg></p>\n\n<p>atha vyādhiḥ, sa yathā rasa-sudhākare (2.52)-\n<lg>\n<l>śayyā puṣpa-mayī parāga-mayatām aṅgārpaṇād aśnute</l>\n<l>tāmyanty antika-tāla-vṛnta-nalinī-patrāṇi gātroṣmaṇā |</l>\n<l>nyastaṃ ca stana-maṇḍale malayajaṃ śīrṇāntaraṃ lakṣyate</l>\n<l>kvāthād āśu bhavanti phenila-mukhā bhūṣā-mṛṇālāṅkurāḥ // RUnm_13.45 //</l>\n</lg></p>\n\n<p>atha mohaḥ, sa harṣād, yathā vidagdha-mādhave (2.6)-\n<lg>\n<l>daronmīlan nīlotpala-dala-rucas tasya niviḍād</l>\n<l>virūḍhānāṃ sadyaḥ kara-sarasija-sparśa-kutukāt |</l>\n<l>vahantī kṣobhāṇāṃ nivaham iha nājñāsiṣam idaṃ</l>\n<l>kva vāhaṃ kā vāhaṃ cakara kim ahaṃ vā sakhi tadā // RUnm_13.46 //</l>\n</lg></p>\n\n<p>yathā va śrī-daśame (10.21.12)-\n<lg>\n<l>kṛṣṇaṃ nirīkṣya vanitotsava-rūpa-śīlaṃ</l>\n<l>śrutvā ca tat-kvaṇita-veṇu-vicitra-gītam |</l>\n<l>devyo vimāna-gatayaḥ smara-nunna-sārā</l>\n<l>bhraśyat prasūna-kavarā mumuhur vinīvy // RUnm_13.47 //</l>\n</lg></p>\n\n<p>viśleṣād, yathā uddhava-sandeśe (117)-\n<lg>\n<l>sā palyaṅke kiśalaya-dalaiḥ kalpite tatra suptā</l>\n<l>guptā nīra-stavakita-tṛśāṃ cakravālaiḥ sakhīnām |</l>\n<l>draṣṭavyā te kraśima-kalitākaṇṭhanālopa-kaṇṭha</l>\n<l>spandenāntar-vapur anumita-prāṇa-saṅgā varāṅgī // RUnm_13.48 //</l>\n</lg></p>\n\n<p>viṣādād, yathā śrī-daśame (10.35.16-17)-\n<lg>\n<l>nija-padābja-dalair dhvaja-vajra-</l>\n<l>nīrajāṅkuśa-vicitra-lalāmaiḥ |</l>\n<l>vraja-bhuvaḥ śamayan khura-todaṃ</l>\n<l>varṣma-dhurya-gatir īḍita-veṇuḥ // RUnm_13.49 //</l>\n</lg></p>\n\n<lg>\n<l>vrajati tena vayaṃ sa-vilāsa-</l>\n<l>vīkṣaṇārpita-manobhava-vegāḥ |</l>\n<l>kuja-gatiṃ gamitā na vidāmaḥ</l>\n<l>kaśmalena kavaraṃ vasanaṃ vā // RUnm_13.50 //</l>\n</lg>\n\n<p>atha mṛtiḥ-\n<l>mṛter adhyavayāyo'tra varṇyaḥ sākṣād iyaṃ na hi // RUnm_13.51 //</l></p>\n\n<p>yathā uddhava-sandeśe (69)-\n<lg>\n<l>yāvad-vyaktiṃ na kila bhajate gāndineyānubandhas</l>\n<l>tāvan natvā sumukhi bhavatīṃ kiṃcid abhyarthayiṣye |</l>\n<l>puṣpair yasyā muhur akaravaṃ karṇa-pūrān murāreḥ</l>\n<l>seyaṃ phullā gṛha-parisare mālatī pālanīyā // RUnm_13.52 //</l>\n</lg></p>\n\n<p>atha ālasyam-\n<l>sākṣād aṅgaṃ na cālasyaṃ bhaṅgyā tena nibadhyate // RUnm_13.53 //</l></p>\n\n<p>yathā-\n<lg>\n<l>niravadhi dadhi-pūrṇāṃ gargarīṃ loḍayitvā</l>\n<l>sakhi kṛta-tanu-bhaṅgaṃ kurvatī bhūri jṛmbhām |</l>\n<l>bhuvam anupatitā te patyur āste savitrī</l>\n<l>viracaya tad-aśaṅkaṃ tvaṃ harer mūrdhni cūḍām // RUnm_13.54 //</l>\n</lg></p>\n\n<p>atha jāḍyaṃ, tad-iṣṭa-śrutyā, yathā-\n<lg>\n<l>gopure ruvati kṛṣṇa-nūpure</l>\n<l>niṣkramāya dhṛta-sambhramāpy asau |</l>\n<l>kīliteva parimīlitekṣaṇā</l>\n<l>sīdati sma sadane manoramā // RUnm_13.55 //</l>\n</lg></p>\n\n<p>aniṣṭa-śrutyā, yathā lalita-mādhave (3.10)-\n<lg>\n<l>ālī-vyālīka-vacanena muhur vihanto</l>\n<l>hantāravinda-vigalad-grathitārdha-mālyā |</l>\n<l>hā hanta hanta kim api pratipanna-tandrā</l>\n<l>candrāvalī kila daśāntaram āruroha // RUnm_13.56 //</l>\n</lg></p>\n\n<p>iṣṭekṣaṇena, yathā vidagdha-mādhave (3.29)-\n<lg>\n<l>aho dhanyā gopyaḥ kalita-nava-narmoktibhir alaṃ</l>\n<l>vilāsair āmodaṃ dadhati madhurair yā madhubhidaḥ |</l>\n<l>dhig astu svaṃ bhāgyaṃ yad iha mama rādhā priya-sakhī</l>\n<l>puras tasmin prāpte jaḍima-niviḍāṅgī viluṭhati // RUnm_13.57 //</l>\n</lg></p>\n\n<p>aniṣṭekṣaṇena, yathā-\n<lg>\n<l>rādhā vanānte hariṇā vihāriṇī</l>\n<l>prekṣyābhimanyuṃ stimitābharat tathā |</l>\n<l>krudyāsya tūrṇaṃ bhajato'pi sannidhiṃ</l>\n<l>yathā bhavānī-pratimābhramaṃ dadhe // RUnm_13.58 //</l>\n</lg></p>\n\n<p>viraheṇa, yathā padyāvalyāṃ (187)\n<lg>\n<l>gṛhītaṃ tāmbūlaṃ parijana-vacobhir na sumukhī</l>\n<l>smaraty antaḥśūnyā murahara gatāyām api niśi |</l>\n<l>tatevāste hastaḥ kalita-phaṇi-vallī-kisalayas</l>\n<l>tathavāsyaṃ tasyāḥ kramuka-phala-phālī-paricitam // RUnm_13.59 //</l>\n</lg></p>\n\n<p>atha vrīḍā, sā navīna-saṅgamena, yathā-\n<lg>\n<l>vidhumukhi bhaja śayyāṃ vartase kiṃ natāsyā</l>\n<l>muhur ayam anuvartī yācate tvāṃ prasīda |</l>\n<l>iti caṭubhir analpaiḥ sā mayābhyarthyamānā</l>\n<l>vyarucad iha nikuñja-śrīr iva dvāri rādhā // RUnm_13.60 //</l>\n</lg></p>\n\n<p>akāryeṇa, yathā-\n<lg>\n<l>paṭuḥ kim api bhāgya-tattvam asi putri vittārjane</l>\n<l>yad etam atulyaṃ balād apajahartha hāraṃ hareḥ |</l>\n<l>gabhīram iti śṛṇvatī gurujanād upālambhanaṃ</l>\n<l>maṇi-srag-avalokanān mukham avāñcayan mālatī // RUnm_13.61 //</l>\n</lg></p>\n\n<p>stavena, yathā-\n<lg>\n<l>saṅkuca na tathya-vacasā</l>\n<l>jaganti tava kīrti-kaumudī mārṣṭi |</l>\n<l>urasi harer asi rādhe</l>\n<l>yad akṣayā kauṅkumī-carcā // RUnm_13.62 //</l>\n</lg></p>\n\n<p>avajñayā, yathā śrī-gīta-govinde (8.10)-\n<lg>\n<l>tavedaṃ paśyantyāḥ prasarad-anurāgaṃ bahir iva</l>\n<l>priya-pādālakta-cchuritam aruṇa-dyoti hṛdayam |</l>\n<l>mamādya prakhyāta-praṇaya-bhara-bhaṅgena kitava</l>\n<l>tvad-ālokaḥ śokād api kim api lajjāṃ janayati // RUnm_13.63 //</l>\n</lg></p>\n\n<p>atha avahitthā, sā jaihmyena, yathā śrī-jagannātha-vallabhe-\n<lg>\n<l>amuṣyāḥ pronmīlat-kamala-madhu-dhārā iva giro</l>\n<l>nipīya kṣībatvaṃ gata iva calan-maulir adhikam |</l>\n<l>udañcat-kāmo'pi sva-hṛdaya-kalā-gopana-paro</l>\n<l>hariḥ svairaṃ svairaṃ smita-subhagam ūce katham ayam // RUnm_13.64 //</l>\n</lg></p>\n\n<p>jaihmya-lajjābhyāṃ, yathā uddhava-sandeśe (52)-\n<lg>\n<l>mā bhūyastvaṃ vada ravisutātīradhūrtasya vārtāṃ</l>\n<l>gantavyā me na khalu tarale dūti sīmāpi tasya |</l>\n<l>vikhyātāham jagati kaṭhinā yat pidhatte madaṅgaṃ</l>\n<l>romāñco.ayaṃ sapadi pavano haimanastatra hetuḥ // RUnm_13.65 //</l>\n</lg></p>\n\n<p>hriyā, yathā vidagdha-mādhave (2.16)-\n<lg>\n<l>bhajantyāḥ sa-vrīḍaṃ katham api tadāḍambara-ghaṭām</l>\n<l>apahnotuṃ yatnād api navama-dāmoda-madhurā |</l>\n<l>adhīrā kālindī-pulina-kalabhendrasya vijayaṃ</l>\n<l>sarojākṣyāḥ sākṣād vadati hṛdi kuñje tanuvanī // RUnm_13.66 //</l>\n</lg></p>\n\n<p>dākṣiṇyena, yathā lalita-mādhave (7.38)-\n<lg>\n<l>uddhūtā smita-kaumudī na madhurā vaktrendu-bimbāt tayā</l>\n<l>mṛdvīnāṃ na nirākṛtā nija-girāṃ mādhurya-lakṣmīr api |</l>\n<l>koṣṇair adya durāvarair nija-mano-gūḍha-vyathā-śaṃsibhiḥ</l>\n<l>śvāsair eva daroddhūta-stana-paṭais tasyā ruṣaḥ kīrtitāḥ // RUnm_13.67 //</l>\n</lg></p>\n\n<lg>\n<l>hrī-bhayābhyāṃ, yathā-</l>\n<l>hṛdaye tvadīya-rāgaṃ, mādhava dadhatī śamīva sā dahanam |</l>\n<l>antarjvalitāpi bahiḥ, sarasā sphurati kṣamā-guṇataḥ // RUnm_13.68 //</l>\n</lg>\n\n<p>bhayena, yathā-\n<lg>\n<l>candrāvalī mandira-maṇḍalāni</l>\n<l>patuyḥ prastāc ciram ācarantī |</l>\n<l>vaṃśī-ninādena virūḍa-kampā</l>\n<l>nininda dhūrtā ghana-garjitāni // RUnm_13.69 //</l>\n</lg></p>\n\n<p>gauravadākṣiṇyābhyāṃ, yathā-\n<lg>\n<l>svakara-grathitām avekṣya mālāṃ</l>\n<l>viluṭhantīṃ pratipakṣa-keśa-pakṣe |</l>\n<l>malināpy aghamardanādarormi-</l>\n<l>sthagitā candramukhī babhūva tūṣṇīm // RUnm_13.70 //</l>\n</lg></p>\n\n<l>atha smṛtiḥ | sā sadṛśekṣayā, yathā haṃsadūte (23)-</l>\n<lg>\n<l>tamālasyālokād giri-parisare santi capalāḥ</l>\n<l>pulindyo govinda-smaraṇa-rabhasottapta-vapuṣaḥ |</l>\n<l>śanais tāsāṃ tāpaṃ kṣaṇam apanayan yāsyati bhavān</l>\n<l>avaśyaṃ kālindī-salila-śiśiraiḥ pakṣa-pavanaiḥ // RUnm_13.71 //</l>\n</lg>\n\n<p>dyūtābhyāsena, yathā-\n<lg>\n<l>te pīyūṣikirāṃ girāṃ parimalāḥ sā piñcha-cūḍojjvalā</l>\n<l>tās tāpiñcha-manoharās tanurucas te kelayaḥ peśalāḥ |</l>\n<l>tad-vaktraṃ śarad-indu-nindi nayane te puṇḍarīka-śriṇī</l>\n<l>tasyeti kṣaṇam apy avismarad idaṃ ceto mamāghūrṇate // RUnm_13.72 //</l>\n</lg></p>\n\n<p>atha vitarkaḥ, sa vimarśād yathā vidagdha-mādhave (6.29)-\n<lg>\n<l>vighūrṇantaḥ pauṣpaṃ na madhu lihate'mī madhulihaḥ</l>\n<l>śuko'yaṃ nādatte kalita-jaḍimā dāḍima-phalam |</l>\n<l>vivarṇā parṇāgraṃ carati hariṇīyaṃ na haritaṃ</l>\n<l>pathānena svāmī tad-ibha-vara-gāmī dhruvam agāt // RUnm_13.73 //</l>\n</lg></p>\n\n<p>saṃśayād, yathā lalita-mādhave (3.40)-\n<lg>\n<l>vidūre kaṃsārir mukuṭita-śikhaṇḍāvalir asau</l>\n<l>pure gaurāṅgībhiḥ kalita-parirambho vilasati |</l>\n<l>na kānto'yaṃ śaṅke surapatidhanur dhāma-madhuras</l>\n<l>taḍil-lekhāhārī girim avalalambe jaladharaḥ // RUnm_13.74 //</l>\n</lg></p>\n\n<p>yathā padyāvalyāṃ (238)-\n<lg>\n<l>āhāre viratiḥ samasta-viṣaya-grāme nivṛttiḥ parā</l>\n<l>nāsāgre nayanaṃ yad etad aparaṃ yac caikatānaṃ manaḥ |</l>\n<l>maunaṃ cedam idaṃ ca śūnyam akhilaṃ yad viśvam ābhāti te</l>\n<l>tad brūyāḥ sakhi yoginī kim asi bhoḥ kiṃ viyoginy api // RUnm_13.75 //</l>\n</lg></p>\n\n<p>yathā vā vidagdha-mādhave (3.4)-\n<lg>\n<l>akṣṇor dvandvaṃ prasarati darodghūrṇa-tāraṃ murāreḥ</l>\n<l>śvāsāḥ k ptāṃ kila vicakilair mālikāṃ mlāpayanti |</l>\n<l>keyaṃ dhanyā vasati ramaṇī gokule kṣipram etāṃ</l>\n<l>nītas tīvrāmayam api yayā kām api dhyāna-niṣṭhām // RUnm_13.76 //</l>\n</lg></p>\n\n<p>aniṣṭāptyā-\n<lg>\n<l>bālyasyocchiduratayā yathā yathāṅge</l>\n<l>rādhāyā madhurima-kaumudī didīpe |</l>\n<l>padmāyā mukha-kamalaṃ viśīrṇamantaḥ</l>\n<l>santāmyad bhramaram idaṃ tathā tathāsīt // RUnm_13.77 //</l>\n</lg></p>\n\n<lg>\n<l>yathā vā-</l>\n<l>mā candrāvali malinā bhava rādhāyāḥ samīkṣya saubhāgyam |</l>\n<l>jyotir-vido'pi vidyuḥ kṛṣṇe kila balavatī tārā // RUnm_13.78 //</l>\n</lg>\n\n<p>atha matiḥ, yathā padyāvalyām (337)-\n<lg>\n<l>āśliṣya vā pāda-ratāṃ pinaṣṭu mām</l>\n<l>adarśanān marma-hatāṃ karotu vā |</l>\n<l>yathā tathā vā vidadhātu lampaṭo</l>\n<l>mat-prāṇa-nāthas tu sa eva nāparaḥ // RUnm_13.79 //</l>\n</lg></p>\n\n<p>yathā vā-\n<lg>\n<l>bhavāmbuja-bhavādayas tava padāmbujopāsanā-</l>\n<l>muśanti sura-vanditāḥ kim uta manda-puṇyā nṛpāḥ |</l>\n<l>atas tava jagatpate madhurimāmbudher mad-vidho</l>\n<l>na dāsyam iha vaṣṭi kaḥ puruṣa-ratna kanyā-janaḥ // RUnm_13.80 //</l>\n</lg></p>\n\n<l>atha dhṛtiḥ | sā duḥkhāhāvena, yathā śrī-daśame (10.32.13)-</l>\n<lg>\n<l>tad-darśanāhlāda-vidhūta-hṛd-rujo</l>\n<l>manorathāntaṃ śrutayo yathā yayuḥ |</l>\n<l>svair uttarīyaiḥ kucakuṅkumāṅkitair</l>\n<l>acīklpann āsanam ātmabandhave // RUnm_13.81 //</l>\n</lg>\n\n<p>uttamāptyā, yathā-\n<lg>\n<l>navyā yauvana-mañjarī sthiratarā rūpaṃ ca vismāpanaṃ</l>\n<l>sarvābhīra-mṛgī-dṛśām iha guṇa-śreṇī ca lokottarā |</l>\n<l>svādhīna puruṣottamaś ca nitarāṃ tyaktānyakāntā-spṛho</l>\n<l>rādhāyāḥ kim apekṣaṇīyam aparaṃ padme kṣitau vartate // RUnm_13.82 //</l>\n</lg></p>\n\n<l>atha harṣaḥ | so'bhīṣṭekṣaṇena, yathā śrī-daśame (10.32.3)-</l>\n<lg>\n<l>taṃ vilokyāgataṃ preṣṭhaṃ prīty-utphulla-dṛśo æbalāḥ |</l>\n<l>uttasthur yug the kārikās of rasārṇava-sudhākara // RUnm_13.83 //</l>\n</lg>\n\n<p>yathā vā lalita-mādhave (1.53)-\n<lg>\n<l>sa eṣa kim u gopikā-kumudinī-sudhā-dīdhitiḥ</l>\n<l>sa eṣa kim u gokula-sphurita-yauvarājyotsavaḥ |</l>\n<l>sa eṣa kim u man-manaḥ-pika-vinoda-puṣpākaraḥ</l>\n<l>kṛśodari dṛśor dvaīm amṛta-vīcibhiḥ siñcati // RUnm_13.84 //</l>\n</lg></p>\n\n<p>abhīṣṭa-lābhena, yathā tatraiva (8.11)-\n<lg>\n<l>āloke kamaleṣaṇasya sajalāsāre dṛśau na kṣame</l>\n<l>nāśleṣe kila śaktibhāg atipṛthu-stambhā bhujā-vallarī |</l>\n<l>vāṇī gadgada-kuṇṭhitottara-vidhau nālaṃ ciropasthite</l>\n<l>vṛttiḥ kāpi babhūva saṅgamanaye vighnaḥ kuraṅgī-dṛśaḥ // RUnm_13.85 //</l>\n</lg></p>\n\n<l>atha autsukyam | tad-iṣṭekṣā-spṛhayā, yathā haṃsadūte (36)-</l>\n<lg>\n<l>asavyaṃ bibhrāṇā padam adhūta-lākṣā-rasam asau</l>\n<l>prayātāhaṃ mugdhe virama mama veśaiḥ kim adhunā |</l>\n<l>amandād āśaṅke sakhi pura-purandhri-kala-kalād</l>\n<l>alindāgre vṛndāvana-kusuma-dhanvā vijayate // RUnm_13.86 //</l>\n</lg>\n\n<p>iṣṭāpti-spṛhayā, yathā śrī-gīta-govinde (6.11)-\n<lg>\n<l>aṅgeṣv ābharaṇaṃ karoti bahuśaḥ patre'pi sañcāriṇī</l>\n<l>prāptaṃ tvāṃ pariśaṅkate vitanute śayyāṃ ciraṃ dhyāyati |</l>\n<l>ity ākalpa-vikalpa-talpa-racanā-saṅkalpa-līlā-śata-</l>\n<l>vyāsaktāpi vinā tvayā vara-tanur naiṣā niśāṃ neṣyati // RUnm_13.87 //</l>\n</lg></p>\n\n<lg>\n<l>atha augryam |</l>\n<l>augryaṃ na sākṣād aṅgaṃ syāt tena vṛddhādiṣūcyate // RUnm_13.88 //</l>\n</lg>\n\n<p>yathā vidagdha-mādhave (4.50)-\n<lg>\n<l>navīnāgre naptrī caṭula na hi dharmāt tava bhayaṃ</l>\n<l>na me dṛṣṭir madhye-dinam api jaratyāḥ paṭur iyam |</l>\n<l>alindāt tvaṃ nandātmaja na yadi re yāsi tarasā</l>\n<l>tato'haṃ nirdoṣā pathi kiyati haṃho madhupurī // RUnm_13.89 //</l>\n</lg></p>\n\n<l>atha amarṣaḥ | so'dhikṣepād, yathā śrī-daśame (10.60.44)-</l>\n<lg>\n<l>tasyāḥ syur acyuta nṛpā bhavatopadiṣṭāḥ</l>\n<l>strīṇāṃ gṛheṣu khara-go-śva-viḍāla-bhṛtyāḥ |</l>\n<l>yat-karṇa-mūlam ari-karṣaṇa nopayāyād</l>\n<l>yuṣmat-kathā mṛḍa-viriñca-sabhāsu gītā // RUnm_13.90 //</l>\n</lg>\n\n<p>apamānād, yathā vidagdha-mādhave (4.39)-\n<lg>\n<l>bāle vallava-yauvata-stana-taṭī-dattārdha-netrāditaḥ</l>\n<l>kāmaṃ śyāma-śilā-vilāsi-hṛdayāc cetaḥ parāvartaya |</l>\n<l>vidmaḥ kiṃ na hi yad vikṛṣya kulajāḥ kelibhir eṣa striyo</l>\n<l>dhūrtaḥ saṅkulayan kalaṅka-tatibhir niḥśaṅkam unmuñcati // RUnm_13.91 //</l>\n</lg></p>\n\n<l>atha asūyā | sā saubhāgyena, yāthā śrī-daśame (10.30.32)-</l>\n<lg>\n<l>imāny adhikamagnāni padāni vahato vadhūm |</l>\n<l>gopyaḥ paśyata kṛṣṇasya bhārākrāntasya kāminaḥ // RUnm_13.92 //</l>\n</lg>\n\n<p>yāthā vā tatraiva (10.21.9)-\n<lg>\n<l>gopyaḥ kim ācarad ayaṃ kuśalaṃ sma veṇur</l>\n<l>dāmodarādhara-sudhām api gopikānām |</l>\n<l>bhuṅkte svayaṃ yad avaśiṣṭa-rasaṃ hradinyo</l>\n<l>hṛṣyat-tvaco æśru mumucus taravo yathāryāḥ // RUnm_13.93 //</l>\n</lg></p>\n\n<lg>\n<l>yathā vā,</l>\n<l>kṛṣṇādhara-madhu-mugdhe pibasi sadeti tvam unmadā mā bhūḥ |</l>\n<l>muralī-bhukta-vimukte rajyati bhavatīva kā tatra // RUnm_13.94 //</l>\n</lg>\n\n<p>guṇena, yathā-\n<lg>\n<l>tvatto'pi mugdhe madhuraṃ sakhī me</l>\n<l>vanya-srajaḥ sraṣṭum asau pravīṇā |</l>\n<l>nāsyāḥ karau siñcati ced udīrṇā</l>\n<l>nirudhya dṛṣṭiṃ praṇayāśru-dhārā // RUnm_13.95 //</l>\n</lg></p>\n\n<p>atha cāpalyam | tad rāgeṇa, yathā-\n<lg>\n<l>phullāsu gokula-taḍāga-bhavāsu keliṃ</l>\n<l>niḥśaṅkam ācara ciraṃ vara-padminīṣu |</l>\n<l>mṛdvīm alabdha-kusumāṃ nalinīṃ tvam enāṃ</l>\n<l>mā kṛṣṇa-kuñjara kareṇa parispṛśādya // RUnm_13.96 //</l>\n</lg></p>\n\n<p>yathā vā, śrī-gīta-govinde (1.49)\n<lg>\n<l>rāsollāsa-bhareṇa vibhrama-bhṛtām ābhīra-vāma-bhruvām</l>\n<l>abhyarṇaṃ parirabhya nirbharam uraḥ premāndhayā rādhayā |</l>\n<l>sādhu tvad-vadanaṃ sudhā-mayam iti vyāhṛtya gīta-stuti-</l>\n<l>vyājād udbhaṭa-cumbitaḥ smṛta-manohāri hariḥ pātu vaḥ // RUnm_13.97 //</l>\n</lg></p>\n\n<p>dveṣeṇa, yathā-\n<lg>\n<l>yātu vakṣasi harer guṇa-saṅga-</l>\n<l>projjhitā layam iyaṃ vana-mālā |</l>\n<l>yā kadāpy akhila-saukhya-padaṃ naḥ</l>\n<l>kaṇṭham asya kuṭilā na jahāti // RUnm_13.98 //</l>\n</lg></p>\n\n<p>atha nidrā | sā klamena, yathā-\n<lg>\n<l>śvāsa-spandana-bandhurodara-talaṃ puṣpāvalī-srastara-</l>\n<l>nyañcan-mauktika-hāra-yaṣṭi kalayan nīvīṃ manāg ākulām |</l>\n<l>klāntaḥ keli-bharād uroja-kalasīm ābhīra-vāma-bhruvaḥ</l>\n<l>kalyāṇīm upadhāya sāndra-pulakām adrau nidadrau hariḥ // RUnm_13.99 //</l>\n</lg></p>\n\n<p>yathā vā haṃsadūte (115)-\n<lg>\n<l>alinde kālindī-kamala-surabhau kuñja-vasater</l>\n<l>vasantīṃ vāsantī nava-parimalodgāri-cikurām |</l>\n<l>tvad-utsaṅge nidrā-sukha-mukulitākṣīṃ punar imāṃ</l>\n<l>kadāhaṃ seviṣye kiśalaya-kalāpa-vyajaninī // RUnm_13.100 //</l>\n</lg></p>\n\n<p>atha suptir, yathā-\n<lg>\n<l>puraḥ panthānaṃ me tyaja yad amunā yāmi yamunā-</l>\n<l>miti vyākṣāṇā cucuka-vicarat-kaustubha-ruciḥ |</l>\n<l>hareḥ savyaṃ rādhā bhujam upadadhaty ambuja-mukhī</l>\n<l>darī-kroḍe klāntā niviḍam iha nidrā-bharam agāt // RUnm_13.101 //</l>\n</lg></p>\n\n<p>yathā vā-\n<lg>\n<l>ābhīrendra-sutasya gaṇḍa-mukure svāpnībhir ullāsitaṃ</l>\n<l>līlābhiḥ pulakaṃ vilokya cakitā niścinvatī jāgaram |</l>\n<l>sā veṇor haraṇotsave dhṛta-navotkaṇṭhāpi talpāñcale</l>\n<l>visrastaṃ karato'pi mādhyavasasau taṃ hartum eṇekṣaṇā // RUnm_13.102 //</l>\n</lg></p>\n\n<p>prabodhaḥ, yathā-\n<lg>\n<l>nidrā-pramoda-haram apy uru-kaṇṭha-nādaṃ</l>\n<l>kaṇṭhī-ravasya śitikaṇṭha-patatra-mauliḥ |</l>\n<l>tuṣṭāva satvara-vibuddha-pariplavākṣa</l>\n<l>rādhā-payodhara-girindra-nipīḍitāṅgam // RUnm_13.103 //</l>\n</lg></p>\n\n<p>sakhyāṃ sva-sneho, yathā-\n<lg>\n<l>śaila-mūrdhni hariṇā viharantī</l>\n<l>roma-kuḍmala-karmabita-mūrtiḥ |</l>\n<l>rādhikā salalitaṃ lalitāyāḥ</l>\n<l>paśya mārṣṭi lulitālakam āsyam // RUnm_13.104 //</l>\n</lg></p>\n\n<p>atha utpattyādi-daśā-catuṣṭayam, tatra utpattir, yathā-\n<lg>\n<l>mṛdur iyam iti vādīr mā tvam asyā kuḍuṅge</l>\n<l>śaśimukhi tava sakhyāḥ pauruṣaṃ dṛṣṭam asti |</l>\n<l>iti bhavad-upakaṇṭhe mad-girā bhugna-dṛṣṭeḥ</l>\n<l>sthapuṭita-vadanāyā rādhikāyāḥ smarāmi // RUnm_13.105 //</l>\n</lg></p>\n\n<p>  atrāsūyotpattiḥ |</p>\n\n<p>atha sandhiḥ | tatra sarūpayor, yathā-\n<lg>\n<l>cirābhīṣṭe prekṣe danujadamane vidnati dṛśoḥ</l>\n<l>padaṃ patyau cārdha-sphuṭa-vacasi rakta-tviṣi ruṣā |</l>\n<l>iyaṃ nispandāṅgī nimiṣa-kalanonmukta-nayanā</l>\n<l>babhūvāvaṣṭambha-pratikṛtir ivābmhoja-vadanā // RUnm_13.106 //</l>\n</lg></p>\n\n<p>  atreṣṭāniṣṭekṣaṇa-kṛtayor jāḍyayoḥ sandhiḥ |</p>\n\n<l>atha bhinnayoḥ | tatra ekahetujayor, yathā lalita-mādhave (9.39)-</l>\n<lg>\n<l>śikhari-bhara-vitarkataḥ prataptaṃ</l>\n<l>samaham aharniśam īkṣayā priyasya |</l>\n<l>hṛdayam iha samasta-vallavīnāṃ</l>\n<l>yugapad apūrva-vidhaṃ dvidhā babhūva // RUnm_13.107 //</l>\n</lg>\n\n<p>  atra viṣāda-harṣayoḥ |</p>\n\n<p>bhinna-hetujayor, yathā-\n<lg>\n<l>sthavayati nava-rāgaṃ mādhave rādhikāyāṃ</l>\n<l>giram atha lalitāyāḥ sāvahelāṃ pratītya |</l>\n<l>calatara-caraṇāgreṇālikhantī dharitrīṃ</l>\n<l>vidhṛta-vadana-padmā tatra siṣveda padmā // RUnm_13.108 //</l>\n</lg></p>\n\n<p>  atra cintāmarṣayoḥ |</p>\n\n<p>atha śāvalyam, yathā vidagdha-mādhave (5.7)-\n<lg>\n<l>dhanyās tā hariṇī-dṛśaḥ sa ramate yābhir navīno yuvā</l>\n<l>svairaṃ cāpalam ākalayya laltā māṃ hanta nindiṣyati |</l>\n<l>govindaṃ parirabdhum indu-vadanaṃ hā cittam utkaṇṭhate</l>\n<l>dhig vāmaṃ vidhim astu yena garalaṃ mānābhidhaṃ nirmame // RUnm_13.109 //</l>\n</lg></p>\n\n<p>  atra cāpala-śaṅkautsukyāmarṣāṇāṃ śāvalyam |</p>\n\n<p>atha śāntiḥ, yathā-\n<lg>\n<l>ālī-yukti-kuṭhārikā-paṭimābhir yo na prapede chidāṃ</l>\n<l>dūtī-jalpita-nirjhareṇa ca ciraṃ yaḥ kvāpi noccālitaḥ |</l>\n<l>vaṃś-nāda-marul-lavena kamalācetas taṭī-veṣṭano</l>\n<l>mānākhyaḥ prabalonnatis tarur ayaṃ na kṣipram unmūlyate // RUnm_13.110 //</l>\n</lg></p>\n\n<p>  atrerṣyākhya-bhāvasya śāntiḥ |</p>\n\n<p>iti śrī-śrī-ujjvala-nīlamaṇau\nvyabhicāri-prakaraṇam\n||13||</p>\n\n<p>(14)</p>\n\n<p>Many of the kārikās in this chapter are lifted pretty much wholesale from\nRasārṇava-sudhākara. I don't have the text with me, so I have not been able to give\nthe references.</p>\n\n<p>atha sthāyi-bhāva-prakaraṇam</p>\n\n<l>sthāyi-bhāvo'tra śṛṅgāre kathyate madhurā ratiḥ // RUnm_14.1 //</l>\n\n<p>sā, yathā govinda-vilāse-\n<lg>\n<l>kālāhi-vaktra-vilasad-rasanāgrajāgrad-</l>\n<l>gopī-dṛg-añcala-camatkṛti-biddha-marmā |</l>\n<l>śarmādiśatv aruṇa-ghūrṇita-locanāntaḥ-</l>\n<l>sañcāra-cūrṇita-satī-hṛdayo mukundaḥ // RUnm_14.2 //</l>\n</lg></p>\n\n<p>yathā vā dāna-keli-kaumudyām (30)-\n<lg>\n<l>govardhana-girim upetya kaṭākṣa-bāṇān</l>\n<l>karṇa-sphuran-maṇizilopari saṅkṣuvānā |</l>\n<l>kā bhrū-dhanur-dhuvana-sūcita-luñcaneyaṃ</l>\n<l>vyagrīkaroty ahaha mām api sambhrameṇa // RUnm_14.3 //</l>\n</lg></p>\n\n<lg>\n<l>abhiyogād viṣayataḥ sambandhād abhimānataḥ |</l>\n<l>sā tadīya-viśeṣebhya upamātaḥ svabhāvataḥ |</l>\n<l>ratir āvirbhaved eṣām uttamatvaṃ yathottaram // RUnm_14.4 //</l>\n</lg>\n\n<p>tatra abhiyogaḥ-\n<l>abhiyogo bhaved bhāva-vyaktiḥ svena pareṇa ca // RUnm_14.5 //</l></p>\n\n<p>tatra svenābhiyogād, yathā-\n<lg>\n<l>mad-adhara-viluṭhad-vilocanāntaṃ</l>\n<l>mṛdula-latā-nava-pallavaṃ daśantam |</l>\n<l>sakhi harim avalokya bhānujāyā-</l>\n<l>staṭa-vipine sphuṭad-antarāsmi jātā // RUnm_14.6 //</l>\n</lg></p>\n\n<p>yathā vā-\n<lg>\n<l>kuvalaya-vipināny asau sṛjantī</l>\n<l>diśi diśi locana-cāpalāc calākṣī |</l>\n<l>harati taraṇijā-taṭe puraḥ kā</l>\n<l>subala balān mama citta-cañcarīkam // RUnm_14.7 //</l>\n</lg></p>\n\n<p>pareṇābhiyogād, yathā-\n<lg>\n<l>tvadīyam āpīya gatāvalambā</l>\n<l>saṃvāda-mādhvīkam atīva sādhvī |</l>\n<l>āghūrṇamānā vraja-rāja-sūno</l>\n<l>nīvīṃ skhalantīṃ na vidāñcakāra // RUnm_14.8 //</l>\n</lg></p>\n\n<p>atha viṣayāḥ-\n<l>śabda-sparśādayaḥ pañca viṣayāḥ kila viśrutāḥ // RUnm_14.9 //</l></p>\n\n<p>tatra śabdād, yathā vidagdha-mādhave (1.34)-\n<lg>\n<l>nādaḥ kadamba-viṭapāntarato visarpan</l>\n<l>ko nāma karṇa-padavīm aviśan na jāne |</l>\n<l>hā hā kulīna-gṛhiṇī-gaṇa-garhaṇīyāṃ</l>\n<l>yenādya kām api daśāṃ sakhi lambhitāsi // RUnm_14.10 //</l>\n</lg></p>\n\n<p>yathā vā, tatraiva (2.2)-\n<lg>\n<l>ekasya śrutam eva lumpati matiṃ kṛṣṇeti nāmākṣaraṃ</l>\n<l>sāndronmāda-paramparām apanayaty anyasya vaṃśī-kalaḥ |</l>\n<l>eṣa snigdha-ghana-dyutir manasi me lagnā sakṛd-vīkṣaṇāt</l>\n<l>kaṣṭaṃ dhik puruṣa-traye ratir abhūn manye mṛtiḥ śreyasī // RUnm_14.11 //</l>\n</lg></p>\n\n<p>sparśād, yathā-\n<lg>\n<l>vrajaṃ muṣṭi-grāhye tamasi nigiraty aṅgam iha me</l>\n<l>sakhi sparśaṃ daivād yad-avadhi paraṃ kasyacid agāt |</l>\n<l>gṛhītā jāgaryā tad-avadhi sadaivāṅgaja-gaṇaiḥ</l>\n<l>sa-śaṅkair yā paśya kṣaṇam api na sādyānpy uparatā // RUnm_14.12 //</l>\n</lg></p>\n\n<p>rūpād, yathā haṃsadūte (77)-\n<lg>\n<l>kṛtākṛṣṭi-krīḍaṃ kim api tava rūpaṃ mama sakhī</l>\n<l>sakṛd dṛṣṭvā dūrād ahita-hita-bodhojjhita-matiḥ |</l>\n<l>hatā seyaṃ premānalam anu viśantī sarabhasaṃ</l>\n<l>pataṅgīvātmānaṃ murahara muhur dāhitavatī // RUnm_14.13 //</l>\n</lg></p>\n\n<p>rasād, yathā-\n<lg>\n<l>pulakayati yad aṅgaṃ sevate gātra-bhaṅgaṃ</l>\n<l>vahati hṛdi taraṅgaṃ sadya evādya mugdhā |</l>\n<l>tad aghadamana-vaktrodgīrṇa-tāmbūlam alpaṃ</l>\n<l>sphuṭam aviditam āsye nyastam asyās tvayāli // RUnm_14.14 //</l>\n</lg></p>\n\n<p>gandhād, yathā-\n<lg>\n<l>vibhrājante kva sakhi sukhinaḥ śākhino mohanās te</l>\n<l>yeṣāṃ puṣpair iyam anupamā vaijayantī kṛtāsti |</l>\n<l>paśyākṛṣṭa-bhramara-paṭalā yāta-yāmāpi kāmaṃ</l>\n<l>yā bhūyobhir mama parimalaiḥ stambhayaty adya cetaḥ // RUnm_14.15 //</l>\n</lg></p>\n\n<lg>\n<l>lokottara-padārthānāṃ prabhāvaḥ ko'py anargalaḥ |</l>\n<l>ratiṃ tad-viṣayaṃ cāsau bhāsayet tūrṇam ekadā // RUnm_14.16 //</l>\n</lg>\n\n<p>atha sambandhaḥ-\n<l>sambandhaḥ kula-rūpādi-sāmagrī-gauravaṃ bhavet // RUnm_14.17 //</l></p>\n\n<p>tato yathā-\n<lg>\n<l>vīryaṃ kandukitādir-rūpam akhila-kṣmā-maṇḍalī-maṇḍanaṃ</l>\n<l>janmābhīra-purandarasya bhavane pāre-parārdhaṃ guṇāḥ |</l>\n<l>līlā kvāpi jagac-camatkṛti-karīty etasya lokottarā</l>\n<l>vṛttir veṇu-dharasya durmukhi dhṛtiṃ kasyāḥ kṣaṇaṃ rakṣati // RUnm_14.18 //</l>\n</lg></p>\n\n<lg>\n<l>atha abhimānaḥ-</l>\n<l>santu ramyāṇi bhūrīṇi prārthyaṃ syād idam eva me |</l>\n<l>iti yo nirṇayo dhīrair abhimānaḥ sa ucyate // RUnm_14.19 //</l>\n</lg>\n\n<p>tato yathā-\n<lg>\n<l>sphurantu bahavaḥ kṣitau madhurimormi-dhaureyakā</l>\n<l>vidagdha-maṇayo guṇāvali-patiṃ-varābhir vṛtāḥ |</l>\n<l>na yasya śikhi-candraṃ śirasi naiva veṇur mukhe</l>\n<l>na dhātu-vacanā tanau sakhi tṛṇāya manye na tam // RUnm_14.20 //</l>\n</lg></p>\n\n<p>atha tadīya-viśeṣāḥ-\n<l>tadīyānāṃ viśeṣāḥ syuḥ pada-goṣṭha-priyādayaḥ // RUnm_14.21 //</l></p>\n\n<p>tatra padāni-\n<l>padāny atra padāṅkāḥ syuḥ // RUnm_14.22 //</l></p>\n\n<p>tato yathā-\n<lg>\n<l>sphurati sakhi rathāṅgāmbhoja-dambholi-bhājāṃ</l>\n<l>taṭa-bhuvi viśadeyaṃ kasya paṅktiḥ padānām |</l>\n<l>hṛdayam aghṛṇa-ghūrṇāghrātam udghāṭayantī</l>\n<l>mama tanu-latikāyāṃ kuḍmalaṃ yā tanoti // RUnm_14.23 //</l>\n</lg></p>\n\n<p>atha goṣṭham-\n<l>goṣṭhaṃ vṛndāvanāśritam // RUnm_14.24 //</l></p>\n\n<p>tato, yathā-\n<lg>\n<l>madayati hṛdayaṃ sakhi vrajo'yaṃ</l>\n<l>madhurimabhiḥ kvacid apy adṛṣṭa-pūrvaiḥ |</l>\n<l>iha viharati ko'pi nāgarendara-</l>\n<l>stribhuvana-maṇḍala-mūrtir ity avehi // RUnm_14.25 //</l>\n</lg></p>\n\n<p>atha priyajanaḥ-\n<l>prauḍha-bhāvānubiddho yas tasya priya-jano'tra saḥ // RUnm_14.26 //</l></p>\n\n<p>tato, yathā-\n<lg>\n<l>gurubhir niṣiddhā tām ahaṃ yāvad akṣṇoḥ</l>\n<l>padam anayamanantaśreyasāṃ sadma rādhām |</l>\n<l>tṛṣitam iva mano me prekṣate tanvi tāvad</l>\n<l>diśi diśi viharantīṃ śyāmalāṃ śālabhañjīm // RUnm_14.27 //</l>\n</lg></p>\n\n<p>atha upamā-\n<l>yathā kathañcid apy asya sādṛśyam upamoditā // RUnm_14.28 //</l></p>\n\n<p>tato, yathā-\n<lg>\n<l>navāmbudhara-mādhurī sphurati mūrtir urvī-tale</l>\n<l>kṛśodari dṛśor iyāt pathi kim īdṛśo vā yuvā |</l>\n<l>puraḥ sumukhi gopateḥ sadai sanniviṣṭasya me</l>\n<l>pitur vitanute naṭo yam anukṛtya nṛtya-kramam // RUnm_14.29 //</l>\n</lg></p>\n\n<p>yathā vā-\n<lg>\n<l>sphuraty eṣa preyān iva nava-ghanas tasya subhage</l>\n<l>śikhaṇḍīnāṃ śreṇīṃ tulayati surendrāyudham idam |</l>\n<l>asau vāso lakṣmīr iva viharate vidyud iti sā</l>\n<l>niśamyodasrākṣī tvayi nihita-buddhir nivasati // RUnm_14.30 //</l>\n</lg></p>\n\n<lg>\n<l>atha svabhāvaḥ-</l>\n<l>bhair hetv-anapekṣī tu svabhāvo'rthaḥ prakīrtitaḥ |</l>\n<l>nisargaś ca svarūpaṃ cety eṣo'pi bhavati dvidhā // RUnm_14.31 //</l>\n</lg>\n\n<lg>\n<l>atra nisargaḥ-</l>\n<l>nisargaḥ sudṛḍhābhyāsa-janyaḥ saṃskara ucyate |</l>\n<l>tad-udbhodhasya hetuḥ syād guṇa-rūpa-śrutir manāk // RUnm_14.32 //</l>\n</lg>\n\n<p>tato, yathā-\n<lg>\n<l>sa tarjatu batāgrajaṃ tyajatu māṃ suhṛn-maṇḍalaḥ</l>\n<l>pitā kila vilajjatāṃ ghana-dṛg-ambur ambāstu me |</l>\n<l>manaḥ sakhi samīhate śruta-guṇa-śriyaṃ sarvathā</l>\n<l>tam eva yadu-puṅgavaṃ na tu kadāpi caidyaṃ nṛpam // RUnm_14.33 //</l>\n</lg></p>\n\n<p>yathā vā-\n<lg>\n<l>asundaraḥ sundara-śekharo vā</l>\n<l>guṇair vihīno guṇināṃ varo vā |</l>\n<l>dveṣī mayi syāt karuṇāmbudhir vā</l>\n<l>śyāmaḥ sa evādya gatir mamāyam // RUnm_14.34 //</l>\n</lg></p>\n\n<lg>\n<l>atha svarūpam-</l>\n<l>ajanyas tu svataḥsiddhaḥ svarūpaṃ bhāva iṣyate |</l>\n<l>etat tu kṛṣṇa-lalanobhaya-niṣṭhatayā tridhā // RUnm_14.35 //</l>\n</lg>\n\n<p>atha kṛṣṇa-niṣṭham-\n<l>kṛṣṇa-niṣṭhaṃ svarūpaṃ syād adaityaiḥ sugamaṃ janaiḥ // RUnm_14.36 //</l></p>\n\n<p>tato, yathā-\n<lg>\n<l>iyaṃ vyaktir gopī na bhavati puraḥ kintu kutukī</l>\n<l>harir nārīveśo yad akhila-sura-strīr dhuvati naḥ |</l>\n<l>jagan-netra-śreṇī-timira-haraṇāyāmbara-maṇiṃ</l>\n<l>vinā kasyānyasya priyasakhi bhaved aupayikatā // RUnm_14.37 //</l>\n</lg></p>\n\n<lg>\n<l>atha lalanā-niṣṭham-</l>\n<l>svarūpaṃ lalanā-niṣṭhaṃ svayam udbuddhatāṃ vrajet |</l>\n<l>adṛṣṭe'py aśrute'py uccaiḥ kṛṣṇe kuryād drutaṃ ratim // RUnm_14.38 //</l>\n</lg>\n\n<p>tato, yathā-\n<lg>\n<l>jihīte yaḥ kakṣāṃ kvacid alam adṛṣṭāśruta-cara-</l>\n<l>trilokyām astīti kṣaṇam api na sambhāvana-mayīm |</l>\n<l>ghana-śyāmaṃ pītāmbaram ahaha saṅkalpayad amuṃ</l>\n<l>janaṃ kañcid goṣṭhe sakhi mama vṛthā dīryati manaḥ // RUnm_14.39 //</l>\n</lg></p>\n\n<p>atha ubhaya-niṣṭham-\n<l>tat syād ubhaya-niṣṭhaṃ yat svarūpaṃ kṛṣṇa-subhruvoḥ // RUnm_14.40 //</l></p>\n\n<p>tato, yathā lalita-mādhave (2.12)-\n<lg>\n<l>sahacari harir eṣa brahma-veśaṃ prapannaḥ</l>\n<l>kim ayam itarathā me vidravaty antarātmā |</l>\n<l>śaśadhara-maṇi-vedī sveda-dhārāṃ prasūte</l>\n<l>na kila kumuda-bandhoḥ kaumudīm antareṇa // RUnm_14.41 //</l>\n</lg></p>\n\n<lg>\n<l>proktā atrābhiyogādyā vilāsādhikya-hetave |</l>\n<l>ratiḥ svabhāvajaiva syāt prāyo gokula-subhruvām // RUnm_14.42 //</l>\n</lg>\n\n<lg>\n<l>sādhāraṇī nigaditā samañjasāsau samarthā ca |</l>\n<l>kubjādiṣu mahiṣīṣu ca gokula-devīṣṇḍ ca kramataḥ // RUnm_14.43 //</l>\n</lg>\n\n<lg>\n<l>maṇivac-cintāmaṇivat-kaustubha-maṇivat tridhābhimatā |</l>\n<l>nātisulabheyam abhitaḥ sudurlabhā syād ananya-labhyā ca // RUnm_14.44 //</l>\n</lg>\n\n<lg>\n<l>tatra sādhāraṇī-</l>\n<l>nātisāndrā hareḥ prāyaḥ sākṣād darśana-sambhavā |</l>\n<l>sambhogecchā-nidāneyaṃ ratiḥ sādhāraṇī matā // RUnm_14.45 //</l>\n</lg>\n\n<lg>\n<l>yathā śrī-daśame (10.48.9)---</l>\n<l>sahoṣyatām iha preṣṭha dināni katicin mayā |</l>\n<l>ramasva notsahe tyaktuṃ saṅgaṃ te'mburuhekṣaṇa // RUnm_14.46 //</l>\n</lg>\n\n<lg>\n<l>asāndratvād rater asyāḥ sambhogecchā vibhidyate |</l>\n<l>etasyā hrāsato hrāsas tad-dhetutvād rater api // RUnm_14.47 //</l>\n</lg>\n\n<lg>\n<l>atha samañjasā-</l>\n<l>patnī-bhāvābhimānātmā guṇādi-śravaṇādijā |</l>\n<l>kvacid bhedita-sambhoga-tṛṣṇā sāndrā samañjasā // RUnm_14.48 //</l>\n</lg>\n\n<p>yathā tatraiva (10.52.38)-\n<lg>\n<l>kā tvā mukunda mahatī kula-śīla-rūpa-</l>\n<l>vidyā-vayo-draviṇa-dhāmabhir ātma-tulyam |</l>\n<l>dhīrā patiṃ kulavatī na vṛṇīta kanyā</l>\n<l>kāle nṛ-siṃha nara-loka-mano-'bhirāmam // RUnm_14.49 //</l>\n</lg></p>\n\n<lg>\n<l>samañjasātaḥ sambhoga-spṛhāyā bhinnatā yadā |</l>\n<l>tadā tad-utthitair bhāvair vaśyatā duṣkarā hariḥ // RUnm_14.50 //</l>\n</lg>\n\n<p>tathā hi tatraiva (10.61.4)-\n<lg>\n<l>smāyāvaloka-lava-darśita-bhāva-hāri-</l>\n<l>bhrū-maṇḍala-prahita-saurata-mantra-śauṇḍaiḥ |</l>\n<l>patnyas tu ṣoḍaśa-sahasram anaṅga-bāṇair</l>\n<l>yasyendriyaṃ vimathituṃ karaṇair na śekuḥ // RUnm_14.51 //</l>\n</lg></p>\n\n<lg>\n<l>atha samarthā-</l>\n<l>kaṃcid viśeṣam āyantyā sambhogecchā yayābhitaḥ |</l>\n<l>ratyā tādātmyam āpannā sā samartheti bhaṇyate // RUnm_14.52 //</l>\n</lg>\n\n<lg>\n<l>sva-svarūpāt tadīyād vā jātā yat-kiṃcid-anvayāt |</l>\n<l>samarthā sarva-vismāri-gandhā sāndratamā matā // RUnm_14.53 //</l>\n</lg>\n\n<lg>\n<l>prekṣyāśeṣe jagati madhurāṃ svāṃ vadhūṃ śaṅkayā te</l>\n<l>tasyāḥ pārśve gurubhir abhitas tvat-prasaṅgo nyavāri |</l>\n<l>śrutvā dūre tad api bhavataḥ sā tulā-koṭi-nādaṃ</l>\n<l>hā kṛṣṇety aśruta-caram api vyāharanty unmadāsīt // RUnm_14.54 //</l>\n</lg>\n\n<lg>\n<l>sarvādbhuta-vilāsormi-camatkāra-kara-śriyaḥ |</l>\n<l>sambhogecchā-viśeṣo'syā rater jātu na bhidyate |</l>\n<l>ity asyāṃ kṛṣṇa-saukhyārtham eva kevalam udyamaḥ // RUnm_14.55 //</l>\n</lg>\n\n<l>pūrvasyāṃ sva-sukhāyāpi kadācit tatra sambhavet // RUnm_14.56 //</l>\n\n<lg>\n<l>iyam eva ratiḥ prauḍhā mahābhāva-daśāṃ vrajet |</l>\n<l>yā mṛgyā syād vimuktānāṃ bhaktānāṃ ca varīyasām // RUnm_14.57 //</l>\n</lg>\n\n<p>yathā śrī-daśame (10.47.58)----\n<lg>\n<l>etāḥ paraṃ tanu-bhṛto bhuvi gopa-vadhvo</l>\n<l>govinda eva nikhilātmani rūḍha-bhāvāḥ |</l>\n<l>vāñchanti yad bhava-bhiyo munayo vayaṃ ca</l>\n<l>kiṃ brahma-janmabhir ananta-kathārasasya // RUnm_14.58 //</l>\n</lg></p>\n\n<lg>\n<l>syād dṛḍheyaṃ ratiḥ premā prodyan snehaḥ kramād ayam |</l>\n<l>syān mānaḥ praṇayo rāgo'nurāgo bhāva ity api // RUnm_14.59 //</l>\n</lg>\n\n<lg>\n<l>bījam ikṣuḥ sa ca rasaḥ sa guḍaḥ khaṇḍa eva saḥ |</l>\n<l>sa śarkarā sitā sā ca sā yathā syāt sitopalā // RUnm_14.60 //</l>\n</lg>\n\n<lg>\n<l>ataḥ prema-vilāsāḥ syur bhāvāḥ snehādayas tu ṣaṭ |</l>\n<l>prāyo vyavahiryante'mī prema-śabdena sūribhiḥ // RUnm_14.61 //</l>\n</lg>\n\n<lg>\n<l>yasyā yādṛśa-jātīyaḥ kṛṣṇe premābhyudañcati |</l>\n<l>tasyāṃ tādṛśa-jātīyaḥ sa kṛṣṇasyāpy udīyate // RUnm_14.62 //</l>\n</lg>\n\n<lg>\n<l>tatra premā-</l>\n<l>sarvathā dhvaṃsa-rahitaṃ saty api dhvaṃsa-kāraṇe |</l>\n<l>yad-bhāva-bandhanaṃ yūnoḥ sa premā parikīrtitaḥ // RUnm_14.63 //</l>\n</lg>\n\n<p>yathā-\n<lg>\n<l>śape tubhyaṃ dharma-sthiti-manyu-sarantyā sakhi mayā</l>\n<l>viśuddhām ugrābhir muhur api nirasto bhaṇitibhiḥ |</l>\n<l>sa mugdhe śyāmātmā tyajati na hi me vartma bata māṃ</l>\n<l>jagārāpad-ghorā viracayatu śāstiṃ gṛha-patiḥ // RUnm_14.64 //</l>\n</lg></p>\n\n<p>yathā vā-\n<lg>\n<l>rādhāyāḥ sakhi sad-guṇair anudinaṃ rūpānurāgādibhiḥ</l>\n<l>sāndrāṃ labdhavator api vyasanitāṃ vyākṣipta-kāntāntaraiḥ |</l>\n<l>prāpa kvāpi parasparopari yayor na mlānatāṃ yas tayo-</l>\n<l>staṃ candrāvali-candrakābharaṇayoḥ ko vetti bhāva-kramam // RUnm_14.65 //</l>\n</lg></p>\n\n<l>sa tridhā kathyate prauḍha-madhya-manda-prabhedataḥ // RUnm_14.66 //</l>\n\n<lg>\n<l>tatra prauḍhaḥ-</l>\n<l>vilambādibhir ajñāta-citta-vṛttau priye jane |</l>\n<l>itara-kleśa-kārī yaḥ sa premā prauḍha ucyate // RUnm_14.67 //</l>\n</lg>\n\n<p>yathā-\n<lg>\n<l>gatvā brūhi nikuñja-sadmani sakhe khinnāṃ mama preyasīṃ</l>\n<l>mā kālātyayam ākalayya kamale mayy apratītiṃ kṛthāḥ |</l>\n<l>duṣṭaṃ dānavam atra gokula-śiraḥ-śūlaṃ cikitsann ahaṃ</l>\n<l>drāg eṣa praṇayena pallava-mayīṃ labdho'smi śayyāṃ tava // RUnm_14.68 //</l>\n</lg></p>\n\n<p>atha madhyaḥ-\n<l>itarānubhavāpekṣāṃ sahate yaḥ sa madhyamaḥ // RUnm_14.69 //</l></p>\n\n<p>yathā-\n<lg>\n<l>sarvārambha-manoharāṃ sapadi me candrāvalīṃ vindato</l>\n<l>raṅgaḥ śārada-śarvarī-samucitaḥ paryāptim evāyayau |</l>\n<l>tāṃ kandarpa-camū-camatkṛti-kara-krīḍormi-kirmīritāṃ</l>\n<l>rādhāṃ hanta tathāpi cittam adhunā sākṣān mamāpekṣate // RUnm_14.70 //</l>\n</lg></p>\n\n<lg>\n<l>atha mandaḥ-</l>\n<l>sadā paricitatvādeḥ karoty atyantikāt tu yaḥ |</l>\n<l>naivopekṣāṃ na cāpekṣāṃ sa premā manda ucyate // RUnm_14.71 //</l>\n</lg>\n\n<lg>\n<l>yathā-</l>\n<l>anumīya rūḍhamānām ānaya bhāmāṃ sakhīm aśoka-latām |</l>\n<l>bhavati premavatīnāṃ manāg upekṣāpi doṣāya // RUnm_14.72 //</l>\n</lg>\n\n<p>athavā-\n<l>prauḍhaḥ premā sa yatra syād viśleṣasyāsahiṣṇutā // RUnm_14.73 //</l></p>\n\n<p>yathā uddhava-sandeśe (50)-\n<lg>\n<l>nirmāya tvaṃ vitara phalakam hāri kaṃsārimūrtyā</l>\n<l>vāraṃ vāraṃ diśasi yadi māṃ mānanirvāhanāya |</l>\n<l>yat paśyantī bhavanakuhare ruddhakarṇāntarāhaṃ</l>\n<l>sāhaṃkārā priyasakhi sukham yāpayiṣyāmi yāmam // RUnm_14.74 //</l>\n</lg></p>\n\n<l>kṛcchrāt sahiṣṇutā yatra sa tu madhyama ucyate // RUnm_14.75 //</l>\n\n<p>yathā--\n<lg>\n<l>avitatham asau kiṃ drāghīyān gamiṣyati vāsaraḥ</l>\n<l>sumukhi sa niśārambhaḥ kiṃvā sameṣyati maṅgalaḥ |</l>\n<l>smita-mukha-śaśī go-dhūlibhiḥ karambita-kuntalaḥ</l>\n<l>kṣapayati dṛśām ārtiṃ yatra vrajeśvara-nandanaḥ // RUnm_14.76 //</l>\n</lg></p>\n\n<l>sa mandaḥ kathito yatra bhavet kutrāpi vismṛtiḥ // RUnm_14.77 //</l>\n\n<p>yathā-\n<lg>\n<l>pratipakṣa-janerṣyayā na me</l>\n<l>smṛtir āsīd vana-mālya-gumphane |</l>\n<l>sakhi kiṃ karavai gavāṃ puro</l>\n<l>ghana-hambādhvanir eṣa jṛmbhate // RUnm_14.78 //</l>\n</lg></p>\n\n<lg>\n<l>atha snehaḥ-</l>\n<l>āruhya paramāṃ kāṣṭhāṃ premā cid-dīpa-dīpanaḥ |</l>\n<l>hṛdayaṃ drāvayann eṣa sneha ity abhidhīyate |</l>\n<l>atrodite bhavej jātu na tṛptir darśanādiṣu // RUnm_14.79 //</l>\n</lg>\n\n<p>yathā krama-dīpikāyām (3.27)-\n<lg>\n<l>tad atimadhura-rūpa-kamra-śobhā-</l>\n<l>mṛta-rasa-pāna-vidhāna-lālasābhyām |</l>\n<l>praṇaya-salila-pūra-vāhinīnām</l>\n<l>alasa-vilola-vilocanāmbujābhyām // RUnm_14.80 //</l>\n</lg></p>\n\n<p>yathā vā-\n<lg>\n<l>jyotsnaśīdhuṃ harimukha-vidhor apy analpaṃ pibantau</l>\n<l>nāntas tṛptiṃ tava katham api prāpnuto dṛk-cakorau |</l>\n<l>āghūrṇantau mada-kalatayā suṣṭhu mugdhau yad etau</l>\n<l>bhūyo bhūyas tam iha vamato bāṣpa-pūra-cchalena // RUnm_14.81 //</l>\n</lg></p>\n\n<lg>\n<l>aṅga-saṅge viloke ca śravaṇādau ca sa kramāt |</l>\n<l>kaniṣṭho madhyamaḥ śreṣṭhas trividho'yaṃ manodravaḥ // RUnm_14.82 //</l>\n</lg>\n\n<lg>\n<l>tatra aṅga-saṅge, yathā-</l>\n<l>asi ghana-rasa-rūpas tvaṃ pālī lāvaṇya-sāra-maya-mūrtiḥ |</l>\n<l>mādhava bhavad-āśleṣe bhavitā nāsyāḥ kathaṃ dravatā // RUnm_14.83 //</l>\n</lg>\n\n<p>viloke, yathā-\n<lg>\n<l>asyās tvad-vadane saroja-suhṛdi vyaktiṃ purastād gate</l>\n<l>nāścaryaṃ dravatām avindata mano-haiyaṅgavīnaṃ yadi |</l>\n<l>kintv āścaryam idaṃ mukunda milite śyāmā-mukhendau bhava-</l>\n<l>ccetaś candra-maṇir dravan jalatayā bhūyo babhūvācalaḥ // RUnm_14.84 //</l>\n</lg></p>\n\n<p>śravaṇe, yathā-\n<lg>\n<l>śruti-parisara-kakṣāṃ yāti nāmnas tavārdhe</l>\n<l>muradamana dṛgambhodārayā dhauta-gātrī |</l>\n<l>madana-mada-madhūlī-mugdha-medhā-samṛddhiḥ</l>\n<l>skhalati kuvalayākṣī jṛmbhate stambhate ca // RUnm_14.85 //</l>\n</lg></p>\n\n<p>ādi-śabdena smaraṇe, yathā-\n<lg>\n<l>kṛṣṇa-vartmani kṛtābhiniveśo</l>\n<l>sāmprataḥ tvam asi kampita-gātrī |</l>\n<l>sneha-pūra-paripāka-mayaṃ te</l>\n<l>kiṃ bhaviṣyati mano na vilīnam // RUnm_14.86 //</l>\n</lg></p>\n\n<l>sa ghṛtaṃ madhu cetyuktaṃ sneho dvedhā svarūpataḥ // RUnm_14.87 //</l>\n\n<p>tatra ghṛta-snehaḥ-\n<l>ātyantikādaramayaḥ sneho ghṛtam itīryate // RUnm_14.88 //</l></p>\n\n<lg>\n<l>bhāvāntarānvitao gacchan svādodrekaṃ na tu svayam |</l>\n<l>ghanībhaven nisargāti-śītalān mitha ādarāt |</l>\n<l>gāḍhādaramayas tena snehaḥ syād ghṛtavad ghṛtam // RUnm_14.89 //</l>\n</lg>\n\n<p>yathā-\n<lg>\n<l>abhutthāya vidūrato madhubhñdā yāśliṣyate sādaraṃ</l>\n<l>yā snehena vaśīkaroti guruṇā pāvitrya-pūrṇena tam |</l>\n<l>kṣipraṃ yāti sitopaleva vilayaṃ tat-keli-vṛṣṭyā ca yā</l>\n<l>yuktā hanta kayopamātum api sā candrāvalī me sakhī // RUnm_14.90 //</l>\n</lg></p>\n\n<p>yathā vā-\n<lg>\n<l>nijam agharipuṇāṃse nyastam ākṛṣya savyaṃ</l>\n<l>bhujam iha nidadhānā dakṣam asrokṣitākṣī |</l>\n<l>pada-yugam api baṅkaṃ śaṅkayā vikṣipantī</l>\n<l>pratiyuvati-vayasyāṃ smerayāmāsa gaurī // RUnm_14.91 //</l>\n</lg></p>\n\n<lg>\n<l>ādaro gauravotthaḥ syād ity anyonyāśrita-dvayam |</l>\n<l>ratyādau sad api snehe suvyaktatvād ihocyate // RUnm_14.92 //</l>\n</lg>\n\n<lg>\n<l>madīyatātiśaya-bhāk priye sneho bhaven madhu |</l>\n<l>svayaṃ prakaṭa-mādhuryo nānā-rasa-samāhṛtiḥ // RUnm_14.93 //</l>\n</lg>\n\n<l>mattatoṣma-dharaḥ sneho madhu-sāmyān madhūcyate // RUnm_14.94 //</l>\n\n<p>yathā-\n<lg>\n<l>rādhā snehamayena hanta racitā mādhurya-sāreṇa sā</l>\n<l>saudhīva pratimā ghanāpy uru-guṇair bhāvoṣmaṇā vidrutā |</l>\n<l>yan-nāmany api dhāmani śravaṇayor yāti prasaṅgena me</l>\n<l>sāndrānandamayī bhavaty anupamā sadyo jagad-vismṛti // RUnm_14.95 //</l>\n</lg></p>\n\n<lg>\n<l>atha mānaḥ-</l>\n<l>snehas tūtkṛṣṭatāvāptyā mādhuryaṃ mānayan navam |</l>\n<l>yo dhārayaty adākṣiṇyaṃ sa māna iti kīrtyate // RUnm_14.96 //</l>\n</lg>\n\n<p>yathā-\n<lg>\n<l>sravad-asra-bhare kṛte dṛśau me</l>\n<l>tava godhūlibhir eva gopa-vīra |</l>\n<l>adhunā vadanānilaiḥ kim ebhi-</l>\n<l>rvirameti bhrūkuṭiṃ babhāra subhrūḥ // RUnm_14.97 //</l>\n</lg></p>\n\n<l>udātto lalitaś ceti māno'yaṃ dvividho mataḥ // RUnm_14.98 //</l>\n\n<lg>\n<l>tatra udāttaḥ-</l>\n<l>udāttaḥ syād ghṛta-sneho dhārayan gahana-kramam |</l>\n<l>dākṣiṇya-bhāga-dākṣiṇyaṃ vāmya-gandhaṃ ca kutracit // RUnm_14.99 //</l>\n</lg>\n\n<p>tatra dākṣiṇyodātto, yathā-\n<lg>\n<l>rādheti skhilābhidhe mayi haṭhād biddhāntarāpy ārtibhir</l>\n<l>mad-vailakṣya-śamāya sā dviguṇayanty āsyāravinde smitam |</l>\n<l>jalpe ca mradimānubiddham adhikaṃ mādhuryam ātanvatī</l>\n<l>citrāṇīva cakāra mat-priya-suhṛd-vṛnāni candrāvalī // RUnm_14.100 //</l>\n</lg></p>\n\n<lg>\n<l>atha vāmya-gandhodātto, yathā śrī-viṣṇu-purāṇe (5.13.45)</l>\n<l>kācid bhrū-bhaṅguraṃ kṛtvā lalāṭa-phalakaṃ harim |</l>\n<l>vilokya netra-bhṛṅgābhyāṃ papau tan-mukha-paṅkajam // RUnm_14.101 //</l>\n</lg>\n\n<p>yathā vā-\n<lg>\n<l>akṣa-saṃsadi jitāpi mṛgākṣī</l>\n<l>mādhavena parirambha-paṇena |</l>\n<l>bhugna-dṛṣṭir iha vipratipannāṃ</l>\n<l>taṃ karaṇe rurudhe pariripsum // RUnm_14.102 //</l>\n</lg></p>\n\n<lg>\n<l>atha lalitaḥ-</l>\n<l>madhu-snehas tu kauṭilyaṃ svātantrya-hṛdayaṅgamam |</l>\n<l>bibhran-narma-viśeṣaṃ ca lalito'yam udīryate // RUnm_14.103 //</l>\n</lg>\n\n<lg>\n<l>tatra kauṭilya-lalito, yathā śrī-daśame (10.32.6)-</l>\n<l>ekā bhrū-kuṭim ābaddhya prema-saṃrambha-vihvalā |</l>\n<l>ghnatīvaikṣat sandaṣṭa-daśana-cchadā // RUnm_14.104 //</l>\n</lg>\n\n<p>yathā vā-\n<lg>\n<l>adatta me vartmani manmathonmadā</l>\n<l>svayaṃgrahāśleṣam asau sakhī tava |</l>\n<l>ity uktavantaṃ kuṭilībhavan mukhī</l>\n<l>kṛṣṇaṃ vataṃsena jaghāna maṅgalā // RUnm_14.105 //</l>\n</lg></p>\n\n<p>yathā vā-\n<lg>\n<l>citraṃ cira-sparśa-sukhāya cucuke</l>\n<l>kurvantam akṣipram iyaṃ calekṣaṇā |</l>\n<l>svinnāṅgulīkaṃ pulakāñcita-śriyā</l>\n<l>savyena cikṣepa kucena keśavam // RUnm_14.106 //</l>\n</lg></p>\n\n<p>atha narma-lalito, yathā dāna-keli-kaumudyām (90)-\n<lg>\n<l>mithyā jalpatu te kathaṃ nu rasanā sādhvī-sahasrasya yā</l>\n<l>bimboṣṭhāmṛta-sevanād agharipo puṇyā prayatnād abhūt |</l>\n<l>kasmād eva balṃt-karotu ca karaḥ soḍhuṃ kṣamaḥ subhruvāṃ</l>\n<l>raktaḥ suṣṭhu na nIvi-bandham api yaḥ kā vānya-bandhe kathā // RUnm_14.107 //</l>\n</lg></p>\n\n<p>atha praṇayaḥ-\n<l>māno dadhāno viśrambhaṃ praṇayaḥ procyate budhaiḥ // RUnm_14.108 //</l></p>\n\n<p>yathā-\n<lg>\n<l>kucopānte spṛṣṭā mura-vijayinā tad-bhuja-śira-</l>\n<l>stiro-nyasta-grīvā bhruvam anṛju-dṛṣṭir vibhujatī |</l>\n<l>paṭenāsya mlānīkṛta-puraṭa-bhāsā pulakinī</l>\n<l>pramodāsrair dhautaṃ nija-mukham iyaṃ mārṣṭi sumukhī // RUnm_14.109 //</l>\n</lg></p>\n\n<lg>\n<l>svarūpaṃ praṇayasyāsya viśrambhaḥ kathito budhaiḥ |</l>\n<l>viśrambho'pi dvidhā maitraṃ sakhyaṃ ceti nigadyate // RUnm_14.110 //</l>\n</lg>\n\n<p>tatra maitraṃ-\n<l>bhāvajñaiḥ procyate maitraṃ viśrambho vinayānvitaḥ // RUnm_14.111 //</l></p>\n\n<lg>\n<l>yathā śrī-daśame (10.32.4)-</l>\n<l>kācit karāmbujaṃ śaurer jagṛhe'ñjalināṃ mudā |</l>\n<l>kācid dadhāra tad-bāhum aṃse candana-rūṣitam // RUnm_14.112 //</l>\n</lg>\n\n<p>yathā vā-\n<lg>\n<l>na hi saṅkuca paṅkajekṣaṇaḥ</l>\n<l>pādayos te nidadhātu nūpurau |</l>\n<l>anayor dhvanibhir vilajjatāṃ</l>\n<l>kalahaṃsīva vipakṣa-kāminī // RUnm_14.113 //</l>\n</lg></p>\n\n<p>atha sakhyam-\n<l>visrambhaṃ sādhvasonmuktaḥ sakhyaṃ sva-vaśatā-mayaḥ // RUnm_14.114 //</l></p>\n\n<p>yathā-\n<lg>\n<l>sarabhasam adhikaṇṭham arpitābhyāṃ</l>\n<l>danuja-ripor nija-bāhu-vallarībhyām |</l>\n<l>niṭilam avanamayya tasya karṇe</l>\n<l>sakhi kathitaṃ kim iva tvayā rahasyam // RUnm_14.115 //</l>\n</lg></p>\n\n<lg>\n<l>yathā vā śrī-viṣṇu-purāṇe (5.30.34)-</l>\n<l>yadi te tad-vacaḥ satyaṃ satyātyarthaṃ priyeti me |</l>\n<l>mad-geha-niṣkuṭārthāya tadāyaṃ nīyatāṃ taruḥ // RUnm_14.116 //</l>\n</lg>\n\n<p>yathā vā-\n<lg>\n<l>vinyasya vakṣoruha-koraka-dvayīṃ</l>\n<l>vakṣaḥ-sthale kaṃsa-harasya hāriṇīm |</l>\n<l>patrāṅkuraṃ kuṅkuma-bindu-nālike</l>\n<l>likhaty asau candra-mukhī sakhī mama // RUnm_14.117 //</l>\n</lg></p>\n\n<lg>\n<l>yathā vā śrī-daśame (10.30.38)-</l>\n<l>tato gatvā vanoddeśe dṛptā keśavam abravīt |</l>\n<l>na pāraye'haṃ calituṃ naya māṃ yatra te manaḥ // RUnm_14.118 //</l>\n</lg>\n\n<lg>\n<l>janitvā praṇayaḥ snehāt kutracin mānatāṃ vrajet |</l>\n<l>snehān mānaḥ kvacid bhūtvā praṇayatvam athāśnute // RUnm_14.119 //</l>\n</lg>\n\n<lg>\n<l>kārya-kāraṇatānyon'nyam ataḥ praṇaya-mānayoḥ |</l>\n<l>ity atra pṛthag evāsau viśrambhodāhṛtiḥ kṛtā // RUnm_14.120 //</l>\n</lg>\n\n<lg>\n<l>udātta-lalitābhyāṃ tu maitrya-sakhye susaṅgate |</l>\n<l>dve sumaitrya-susakhyākhye yathā-saṅkhyam udīrite // RUnm_14.121 //</l>\n</lg>\n\n<p>tatra sumaitryam-\n<lg>\n<l>ālīpuraḥ kathayituṃ rajanī-rahasyaṃ</l>\n<l>tatrodyate madhuripau mṛdulā bhramad-bhrūḥ |</l>\n<l>utkṣipya tan mukha-puṭāvaraṇāya hastaṃ</l>\n<l>nyañcan-mukhī samavariṣṭa punar varākṣī // RUnm_14.122 //</l>\n</lg></p>\n\n<p>yathā vā-\n<lg>\n<l>kṣipte varṇaka-bhājane taraṇijā-pure parīhāsataḥ</l>\n<l>kṛṣṇena bhruvam āracayya kuṭilām ālokayantī tiraḥ |</l>\n<l>tārā vakṣasi citram ardha-likhitaṃ śrī-vatsa-vibhrājite</l>\n<l>kāśmīreṇa ghana-śriyā nija-kucākṛṣṭena pūrṇaṃ vyadhāt // RUnm_14.123 //</l>\n</lg></p>\n\n<p>atha susakhyam-\n<lg>\n<l>dyūte sakṛt pāna-vidhau paṇī-kṛte</l>\n<l>jitvā dviroṣṭhaṃ pibati svam acyute |</l>\n<l>babandha kaṇṭhe kuṭilī-kṛtekṣaṇā</l>\n<l>taṃ vāmayā dorlatayāsya vallavī // RUnm_14.124 //</l>\n</lg></p>\n\n<p>yathā vā-\n<lg>\n<l>āviṣkurvati visphuran navanakhollekhaṃ sva-vakṣas-taṭaṃ</l>\n<l>kṛṣṇe pīta-dukūla-saṅkalanayā smitvā sakhīnāṃ puraḥ |</l>\n<l>abhraśyāmam uro rurodha valita-bhrūr ānanaṃ dhunvatī</l>\n<l>romāñcodgama-kañcukena kucayor dvandvena gāndharvikā // RUnm_14.125 //</l>\n</lg></p>\n\n<lg>\n<l>atha rāgaḥ-</l>\n<l>duḥkham apy adhikaṃ citte sukhatvenaiva rajyate |</l>\n<l>yatas tu praṇayotkarṣāt sa rāga iti kīrtyate // RUnm_14.126 //</l>\n</lg>\n\n<p>yathā-\n<lg>\n<l>tīvrārka-dyuti-dīpitair asilatādhārākarālāsribhi-</l>\n<l>rmārtaṇḍopala-maṇḍalaiḥ sthapuṭite'py adres taṭe tasthuṣī |</l>\n<l>paśyanti paśupendra-nandanam asāv indīvarair āstṛte</l>\n<l>talpe nyasta-padāmbujeva muditā na spandate rādhikā // RUnm_14.127 //</l>\n</lg></p>\n\n<p>yathā vā padyāvalyāṃ (179)-\n<lg>\n<l>tārābhisāraka caturtha-niśā-śaśāṅka</l>\n<l>kāmāmbu-rāśi-parivardhana deva tubhyam |</l>\n<l>argho namo bhavatu me saha tena yūnā</l>\n<l>mithyāpavāda-vacasāpy abhimāna-siddhiḥ // RUnm_14.128 //</l>\n</lg></p>\n\n<l>nīlimā raktimā ceti rāgo'yaṃ dvividho mataḥ // RUnm_14.129 //</l>\n\n<p>tatra nīlimā-\n<l>nīlī-śyāmābhavo rāgo nīlimā kathyate budhaiḥ // RUnm_14.130 //</l></p>\n\n<lg>\n<l>tatra nīlī-rāgaḥ-</l>\n<l>vyaya-sambhāvanā-hīno bahir nātiprakāśavān |</l>\n<l>sva-lagna-bhāvāvaraṇo nīlī-rāgaḥ satāṃ mataḥ |</l>\n<l>yathāvalokyate caiṣa candrāvali-mukundayoḥ // RUnm_14.131 //</l>\n</lg>\n\n<p>yathā-\n<lg>\n<l>prasanna-viśadāśayā vividha-mudrayā nirmitaṃ</l>\n<l>pratāraṇam api tvayā guṇatayā sadā gṛhṇatī |</l>\n<l>tathā vyavajahāra sā vraja-kulendra candrāvalī</l>\n<l>sakhībhir api tarkitā tvayi yathā taṭasthety asau // RUnm_14.132 //</l>\n</lg></p>\n\n<lg>\n<l>atha śyāmā-rāgaḥ-</l>\n<l>bhīrutauṣadhi-sekādir ādyāt kiñcit prakāśa-bhāk |</l>\n<l>yaś cireṇaiva sādhyaḥ syāt sa śyāmā-rāga ucyate // RUnm_14.133 //</l>\n</lg>\n\n<p>yathā-\n<lg>\n<l>purā kuñje mañjuny avatamasa-yukte'pi cakitā</l>\n<l>murārer yā pārśve na taruṇi divāpy antaram agāt |</l>\n<l>tamālaiḥ saivādya dviguṇita-tamisre'pi muditā</l>\n<l>tamisrārdhe māniny ahaha bhavatī taṃ mṛgayate // RUnm_14.134 //</l>\n</lg></p>\n\n<p>atha raktimā-\n<l>rāgaḥ kusumbha-mañjiṣṭhā-sambhavo raktimā mataḥ // RUnm_14.135 //</l></p>\n\n<lg>\n<l>tatra kusumbha-rāgaḥ-</l>\n<l>kusumbha-rāgaḥ sa jñeyo yaś citte sajjati drutam |</l>\n<l>anya-rāga-cchavi-vyañjī śobhate ca yathocitam // RUnm_14.136 //</l>\n</lg>\n\n<p>yathā-\n<lg>\n<l>tvayy eva śravaṇāvadhi priya-sakhī yā kṛṣṇa-baddhāntarā</l>\n<l>yā dṛṣṭe bhujage'pi tāvaka-bhujā-sāmyāt pramodonmadā |</l>\n<l>prekṣya tvāṃ purato'dya kām api daśāṃ prātāsti seyaṃ tathā</l>\n<l>na jñāyeta yathā kim eṣa balavān rāgo virāgo'thavā // RUnm_14.137 //</l>\n</lg></p>\n\n<lg>\n<l>sadādhāra-viśeṣeṣu kausumbho'pi sthiro bhavet |</l>\n<l>iti kṛṣṇa-praṇayiṣu mlānir asya na yujyate // RUnm_14.138 //</l>\n</lg>\n\n<lg>\n<l>atha mañjiṣṭha-rāgaḥ-</l>\n<l>ahāryo'nanya-sāpekṣo yaḥ kāntyā varddhate sadā |</l>\n<l>bhaven māñjiṣṭha-rāgo'sau rādhā-mādhavayor yathā // RUnm_14.139 //</l>\n</lg>\n\n<p>yathā-\n<lg>\n<l>dhatte drāg anupādhi janma vidhinā kenāpi nākampate</l>\n<l>sūte'ty āhita-sañcayair api rasaṃ te cen mitho vartmane |</l>\n<l>ṛddhiṃ sañcinute camatkṛti-karoddāma-pramodottarāṃ</l>\n<l>rādhā-mādhavayor ayaṃ nirupamaḥ premānubandhotsavaḥ // RUnm_14.140 //</l>\n</lg></p>\n\n<p>yathā vā vidagdha-mādhave (3.17)-\n<lg>\n<l>mayā te nirbandhān murajayini rāgaḥ parihṛtya</l>\n<l>mayi snigdhe kintu prathaya paramāśīs tatim imām |</l>\n<l>mukhāmododgāragrahilamatir adyaiva hi yataḥ</l>\n<l>pradoṣārambhe syāṃ vimala-vana-mālā-madhu-karī // RUnm_14.141 //</l>\n</lg></p>\n\n<lg>\n<l>pūrva-pūrvas tu yo bhāvaḥ somābhādau sa rājate |</l>\n<l>tathā bhīṣma-sutādau ca śrī-harer mahiṣī-gaṇe // RUnm_14.142 //</l>\n</lg>\n\n<lg>\n<l>ya uttarottaro dviyo rādhikādau sa dīvyati |</l>\n<l>tathā śrī-satyabhāmāyāṃ lakṣmaṇāyām api kvacit // RUnm_14.143 //</l>\n</lg>\n\n<lg>\n<l>itthaṃ bhedena bhāvānāṃ sarva-gokula-subhruvām |</l>\n<l>ātma-pakṣa-vipakṣādi-bhedāḥ pūrvam udīritāḥ // RUnm_14.144 //</l>\n</lg>\n\n<lg>\n<l>yā bhāvāntara-sambandhāj jāyante vividhā bhidāḥ |</l>\n<l>aparā api bhāvānāṃ jñeyās tāḥ prajñayā budhaiḥ // RUnm_14.145 //</l>\n</lg>\n\n<lg>\n<l>atha anurāgaḥ-</l>\n<l>sadānubhūtam api yaḥ kuryān nava-navaṃ priyam |</l>\n<l>rāgo bhavan nava-navaḥ so'nurāga itīryate // RUnm_14.146 //</l>\n</lg>\n\n<p>yathā dāna-keli-kaumudyām (28)-\n<lg>\n<l>prapannaḥ panthānaṃ harir asakṛd asman-nayanayor</l>\n<l>apūrvo'yaṃ pūrvaṃ kvacid api na dṛṣṭo madhurimā |</l>\n<l>pratīke'py ekasya sphurati muhur aṅgasya sakhi yā</l>\n<l>śriyas tasyāḥ pātuṃ lavam api samarthā na dṛg iyam // RUnm_14.147 //</l>\n</lg></p>\n\n<p>yathā vā-\n<lg>\n<l>ko'yaṃ kṛṣṇa iti vyudasyati dhṛti yas tanvi karṇaṃ viśan</l>\n<l>rāgāndhe kim idaṃ sadaiva bhavatī tasyorasi krīḍati |</l>\n<l>hāsyaṃ mā kuru mohite tvam adhunā nyastāsya haste mayā</l>\n<l>satyaṃ satyam asau dṛgaṅganam agād adyaivaa vidyun-nibhaḥ // RUnm_14.148 //</l>\n</lg></p>\n\n<lg>\n<l>paraspara-vaśībhāvaḥ prema-vaicittyakaṃ tathā |</l>\n<l>aprāṇiny api janmāptau lālasā-bhara unnataḥ |</l>\n<l>vipralambhe'sya visphūrtir ity ādyāḥ syur iha kriyāḥ // RUnm_14.149 //</l>\n</lg>\n\n<p>atra paraspara-vaśībhāvo, yathā-\n<lg>\n<l>samārambhaṃ pārasparika-vijayāya prathan nato-</l>\n<l>rapūrvā keyaṃ vām aghadamana saṃrambha-laharī |</l>\n<l>mano-hastī bandhas tava yad anayā rāga-nigaḍai-</l>\n<l>stvaayāpy asyāḥ premotsava-nava-guṇaiś citta-hariṇaḥ // RUnm_14.150 //</l>\n</lg></p>\n\n<l>prema-vaicittya-saṃjñas tu vipralambhaḥ sa kathyate // RUnm_14.151 //</l>\n\n<p>aprāṇiny api janma-lālasā-bharo, yathā dāna-keli-kaumudyām (17)-\n<lg>\n<l>tapasyāmah kṣāmodari varayitum venuṣu janur</l>\n<l>vareṇyam manyethāḥ sakhi tad akhilānāṃ sujanuṣām |</l>\n<l>tapah-stomenoccair yad iyam urarñkṛtya muralī</l>\n<l>murārāter bimbādhara-madhurimānam rasayati // RUnm_14.152 //</l>\n</lg></p>\n\n<p>atha vipralambhe visphūrtir, yathā-\n<lg>\n<l>brūyās tvaṃ mathurādhvanīna mathurānāthaṃ tam ity uccakaiḥ</l>\n<l>sandeśaṃ vraja-sundarī kam api te kācin mayā prāhiṇot |</l>\n<l>tatra kṣmāpati-pattane yadi gataḥ svacchanda gacchādhunā</l>\n<l>kiṃ kliṣṭām api visphuran diśi diśi kliśnāsi hā me sakhīm // RUnm_14.153 //</l>\n</lg></p>\n\n<lg>\n<l>atha bhāvaḥ-</l>\n<l>anurāgaḥ svasaṃvedya-daśāṃ prāpya prakāśitaḥ |</l>\n<l>yāvad-āśraya-vṛttiś ced bhāva ity abhidhīyate // RUnm_14.154 //</l>\n</lg>\n\n<p>yathā-\n<lg>\n<l>rādhāyā bhavataś ca citta-jatunī svedair vilāpya kramāt</l>\n<l>yuñjann adri-nikuñja-kuñjara-pate nirdhūta-bheda-bhramam |</l>\n<l>citrāya svayam anvarañjayad iha brahmāṇḍa-harmyodare</l>\n<l>bhūyobhir nava-rāga-hiṅgula-bharaiḥ śṛṅgāra-kāruḥ kṛtī // RUnm_14.155 //</l>\n</lg></p>\n\n<lg>\n<l>mukunda-mahiṣī-vṛndair apy asāv atidurlabhaḥ |</l>\n<l>vraja-devy eka-saṃvedyo mahābhāvākhyayocyate // RUnm_14.156 //</l>\n</lg>\n\n<l>varāmṛta-svarūpa-śrīḥ svaṃ svarūpaṃ mano nayet // RUnm_14.157 //</l>\n\n<l>sa rūḍhaś cādhirūḍhaś cety ucyate dvividho budhaiḥ // RUnm_14.158 //</l>\n\n<p>tatra rūḍhaḥ-\n<l>uddīptā sāttvikā yatra sa rūḍha iti bhaṇyate // RUnm_14.159 //</l></p>\n\n<lg>\n<l>nimeṣāsahatāsanna-janatā-hṛd-viloḍanam |</l>\n<l>kalpa-kṣaṇatvaṃ khinnatvaṃ tat-saukhye'py ārti-śaṅkayā // RUnm_14.161 //</l>\n</lg>\n\n<lg>\n<l>mohādy-abhāve'py ātmādi-sarva-vismaraṇaṃ sadā |</l>\n<l>kṣaṇasya kalpaetyādyā yatra yoga-viyogayoḥ // RUnm_14.162 //</l>\n</lg>\n\n<p>tatra nimeṣāsahatā, yathā śrī-daśame (10.82.38)-\n<lg>\n<l>gopyaś ca kṛṣṇam upalabhya cirād abhīṣṭaṃ</l>\n<l>yat-prekṣaṇe dṛśiṣu pakṣma-kṛtaṃ śapanti |</l>\n<l>dṛgbhir hṛdī-kṛtam alaṃ parirabhya sarvās</l>\n<l>tad-bhāvam āpur api nitya-yujāṃ durāpam // RUnm_14.163 //</l>\n</lg></p>\n\n<p>āsanna-janatā-hṛd-viloḍanaṃ, yathā-\n<lg>\n<l>sakhyaḥ prokṣya kurūn guru-kṣiti-bhṛtām āghūrṇayantī śiraḥ</l>\n<l>svasthā viślathayanty aśeṣa-ramaṇīr āplāvya sarvaṃ janam |</l>\n<l>gopīnām anurāga-sindhu-laharī satyāntaraṃ vikramai-</l>\n<l>rākramya stimitāṃ vyadhād api parāṃ vaikuṇṭha-kaṇṭha-śriyam // RUnm_14.164 //</l>\n</lg></p>\n\n<p>kalpa-kṣaṇatvam, yathā-\n<lg>\n<l>śaraj-jyotsnī rāse vidhir ajani-rūpāpi nimiṣā-</l>\n<l>datikṣudrā tāsāṃ yad ajani na tad vismaya-padam |</l>\n<l>sukhotsekārambhe nimiṣa-lava-kalpām iva daśāṃ</l>\n<l>mahā-kalpākalpāpy ahaha labhate kāla-kalanā // RUnm_14.165 //</l>\n</lg></p>\n\n<p>tat-saukhye'py ārti-śaṅkayā khinnatvam, yathā śrī-daśame (10.31.19)-\nyat te sujāta-caraṇāmbu-ruhaṃ staneṣu;\n<lg>\n<l>bhītāḥ śanaiḥ priya dadhīmahi karkaśeṣu</l>\n<l>tenāṭavīm aṭasi tad vyathate na kiṃ svit;</l>\n<l>kūrpādibhir bhramati dhīr bhavad-āyuṣāṃ naḥ // RUnm_14.166 //</l>\n</lg></p>\n\n<p>mohādy-abhāve'pi sarva-vismaraṇaṃ, yathā ekādaśe (11.12.12)-\ntā nāvidan mayy anuṣaṅga-baddha-\n<lg>\n<l>dhiyaḥ svam ātmānam adas tathedam</l>\n<l>yathā samādhau munayo'bdhi-toye</l>\n<l>nadyaḥ praviṣṭā iva nāma-rūpe // RUnm_14.167 //</l>\n</lg></p>\n\n<p>kṣaṇa-kalpatā, yathā tatraiva (11.12.11)-\n<lg>\n<l>tās tāḥ kṣapāḥ preṣṭha-tamena nītā</l>\n<l>mayaiva vṛndāvana-gocareṇa |</l>\n<l>kṣaṇārdha-vat tāḥ punar aṅga tāsāṃ</l>\n<l>hīnā mayā kalpa-samā babhūvuḥ // RUnm_14.168 //</l>\n</lg></p>\n\n<lg>\n<l>ādya-śabdād iha proktā kṛṣṇāvirbhāva-kāritā |</l>\n<l>sambhoga-bhede vispaṣṭaṃ sā purastāt pravakṣyate // RUnm_14.169 //</l>\n</lg>\n\n<lg>\n<l>atha adhirūḍhaḥ-</l>\n<l>rūḍhoktebhyo'nubhāvebhyaḥ kām apy āptā viśiṣṭatām |</l>\n<l>yatrānubhāvā dṛśyante so'dhirūḍho nigadyate // RUnm_14.170 //</l>\n</lg>\n\n<p>yathā śiva-vākyam-\n<lg>\n<l>lokātīatam ajāṇḍa-koṭigam api traikālikaṃ yat sukhaṃ</l>\n<l>duḥkhaṃ ceti pṛthag yadi sphuṭam ubhe te gacchataḥ kuṭatām |</l>\n<l>naivābhāsa-tulāṃ śive tad api tat kuṭa-dvayaṃ rādhikā-</l>\n<l>premodyat-sukha-duḥkha-sindhu-bhavayor vindeta bindvor api // RUnm_14.171 //</l>\n</lg></p>\n\n<l>modano mādanaś cāsāv adhirūḍho dvidhocyate // RUnm_14.172 //</l>\n\n<p>tatra modanaḥ-\n<l>modanaḥ sa dvayor yatra sāttvikoddīpta-sauṣṭhavam // RUnm_14.173 //</l></p>\n\n<p>yathā lalita-mādhave (8.9)-\n<lg>\n<l>ātanvan kala-kaṇṭha-nādam atulaṃ stambha-śriyojjṛmbhito</l>\n<l>bhūyiṣṭhocchalad-aṅkuraḥ phalitavān svedāmbu-muktā-phalaiḥ |</l>\n<l>udyad-bāṣpa-maranda-bhāga-vicalo'py utkampavān vibhramai</l>\n<l>rādhā-mādhavayor virājati cirād ullāsa-kalpa-drumaḥ // RUnm_14.174 //</l>\n</lg></p>\n\n<lg>\n<l>harer yatra sa-kāntasya vikṣobha-bhara-kāritā |</l>\n<l>premoru-sampad-vikhyāta-kāntātiśayitādayaḥ // RUnm_14.175 //</l>\n</lg>\n\n<lg>\n<l>rādhikā-yūtha evāsau modano na tu sarvataḥ |</l>\n<l>yaḥ śrīmān hlādinī-śakteḥ suvilāsaḥ priyo varaḥ // RUnm_14.176 //</l>\n</lg>\n\n<p>tatra sakāntasya hareḥ kṣobha-bhara-kāritā, yathā-\n<lg>\n<l>hanta stambha-karambitā bhuvi kuror bhadrā sarasvaty abhū-</l>\n<l>dbāṣpaṃ bhāskarajā mumoca tarasā satyābhraman narmadā |</l>\n<l>bheje bhīṣma-sutā ca varṇa-vikṛtiṃ gāmbhīrya-bhāg apy asau</l>\n<l>kṛṣṇodanvati rādhikādbhuta-nadī-premormibhiḥ saṃvṛte // RUnm_14.177 //</l>\n</lg></p>\n\n<p>premoru-sampadvatī-vṛndātiśayitvaṃ, yathā-\n<lg>\n<l>advaitād girijāṃ harārdha-vapuṣaṃ sakhyāt priyoraḥ-sthitāṃ</l>\n<l>lakṣmīm acyuta-citta-bhṛṅga-nalinīṃ satyāṃ ca saubhāgyataḥ |</l>\n<l>mādhuryān madhureśa-jīvita-sakhīṃ candrāvalīṃ ca kṣipan</l>\n<l>paśyāruddha hariṃ prasārya laharīṃ rādhānurāgāmbudhiḥ // RUnm_14.178 //</l>\n</lg></p>\n\n<lg>\n<l>modano'yaṃ praviśleṣa-daśāyāṃ mohano bhavet |</l>\n<l>yasmin viraha-vaivaśyāt sūddīptā eva sāttvikāḥ // RUnm_14.179 //</l>\n</lg>\n\n<p>yathā-\n<lg>\n<l>udyad-vepathu-vādyamāna-daśanā kaṇṭha-sthalāntar luṭha-</l>\n<l>jjalpā gokula-maṇḍalaṃ vidadhatī bāṣpair nadī-mātṛkam |</l>\n<l>rādhā kaṇṭakitena kaṇṭaki-phalaṃ gātreṇa dhik-kurvatī</l>\n<l>citraṃ tad-ghana-rāga-rāśibhir api śvetī-kṛtā vartate // RUnm_14.180 //</l>\n</lg></p>\n\n<lg>\n<l>atrānubhāvā govinda kāntā-śliṣṭe'pi mūrcchanā |</l>\n<l>asahya-duḥkha-svīkārād api tat-sukha-kāmatā // RUnm_14.181 //</l>\n</lg>\n\n<lg>\n<l>brahmāṇḍa-kṣobha-kāritvaṃ tiraścām api rodanam |</l>\n<l>sva-bhūtair api tat-saṅga-tṛṣṇā mṛtyu-pratiśravāt |</l>\n<l>divyonmādādayo'py anye vidvadbhir anukīrtitāḥ // RUnm_14.182 //</l>\n</lg>\n\n<lg>\n<l>prāyo vṛndāvaneśvaryāṃ mohano'yam udañcati |</l>\n<l>samyag-vilakṣaṇaṃ yasya kāryaṃ sañcāri-mohataḥ // RUnm_14.183 //</l>\n</lg>\n\n<p>tatra kāntāśliṣṭe'pi harau mūrcchā-kāritvaṃ, yathā padyāvalyām (371)-\n<lg>\n<l>ratna-cchāyā-cchurita-jaladhau mandire dvārakāyā</l>\n<l>rukmiṇyāpi prabala-pulakodbhedam āliṅgitasya |</l>\n<l>viśvaṃ pāyān masṛṇa-yamunā-tīra-vānīra-kuñje</l>\n<l>rādhā-kelī-parimala-bhara-dhyāna-mūrcchā murāreḥ // RUnm_14.184 //</l>\n</lg></p>\n\n<p>asahya-duḥkha-svīkārāt tat-sukha-kāmatā-\n<lg>\n<l>syān naḥ saukhyaṃ yad api balavad goṣṭham āpte mukunde</l>\n<l>yady alpāpi kṣatir udayate tasya māgāt kadāpi |</l>\n<l>aprāpte'smin yad api nagarād ārtir ugrā bhaven naḥ</l>\n<l>saukhyaṃ tasya sphurati hṛdi cet tatra vāsaṃ karotu // RUnm_14.185 //</l>\n</lg></p>\n\n<p>brahmāṇḍa-kṣobha-kāritvaṃ, yathā-\n<lg>\n<l>nāraṃ cukrośa cakraṃ phaṇi-kulam abhavad vyākulaṃ svedam ūhe</l>\n<l>vṛndaṃ vṛndārakāṇāṃ pracura-mudam amucann aśru vaikuṇṭha-bhājaḥ |</l>\n<l>rādhāyāś citram īśa bhramati diśi diśi prema-niḥśvāsa-dhūme</l>\n<l>pūrṇānande'py uṣitvā bahir idam abahiś cārtam āsīd ajāṇḍam // RUnm_14.186 //</l>\n</lg></p>\n\n<p>yathā vā-\n<lg>\n<l>aurva-stomāt kaṭur api kathaṃ durbalenorasā me</l>\n<l>tāpaḥ prauḍho hari-virahajaḥ sahyate tan na jāne |</l>\n<l>niṣkrāntā ced bhavati hṛdayād yasya dhūma-cchaṭāpi</l>\n<l>brahmāṇḍānāṃ sakhi kulam api jvālayā jājvalīti // RUnm_14.187 //</l>\n</lg></p>\n\n<p>tiraścām api rodanam, yathā padyāvalyām (373)-\n<lg>\n<l>yāte dvāravatī-puraṃ muraripau tad-vastra-saṃvyānayā</l>\n<l>kālindī-taṭa-kuñja-vañjula-latām ālāmbya sotkaṇṭhayā |</l>\n<l>udgītaṃ guru-bāṣpa-gadgada-galat-tārasvaraṃ rādhayā</l>\n<l>yenāntarjalacāribhir jalacarair apy utkam utkūjitam // RUnm_14.188 //</l>\n</lg></p>\n\n<p>mṛtyu-svīkārāt svabhūtair api tat-saṅga-tṛṣṇā, yathā tatraiva (336)-\n<lg>\n<l>pañcatvaṃ tanur etu bhūta-nivahāu svāṃśe viśantu sphuṭaṃ</l>\n<l>dhātāraṃ praṇipatya hanta śirasā tatrāpi yāce varam |</l>\n<l>tad-vāpīṣu payas tadīya-mukure jyotis tadīyāṅgana-</l>\n<l>vyomni vyoma tadīya-vartmani dharā tat-tāla-vṛnte'nilaḥ // RUnm_14.189 //</l>\n</lg></p>\n\n<lg>\n<l>atha divyonmādaḥ-</l>\n<l>etasya mohanākhyasya gatiṃ kāmapy upeyuṣaḥ |</l>\n<l>bhramābhā kāpi vaicitrī divyonmāda itīryate // RUnm_14.190 //</l>\n</lg>\n\n<l>udghūrṇā-citra-jalpādyās tad-bhedā bahavo matāḥ // RUnm_14.191 //</l>\n\n<p>tatra udghūrṇā-\n<l>syād vilakṣaṇam udghūrṇā nānā-vaivaśya-ceṣṭitam // RUnm_14.192 //</l></p>\n\n<p>yathā-\n<lg>\n<l>śayyāṃ kuñja-gṛhe kvacid vitanute sā vāsa-sajjāyitā</l>\n<l>nīlābhraṃ dhṛta-khaṇḍitā vyavahṛtiś caṇḍī kvacit tarjati |</l>\n<l>āghūrṇatyabhisāra-sambhramavatī dhvānte kvacid dāruṇe</l>\n<l>rādhā te virahodbhrama-pramathitā dhatte na kāṃ vā daśām // RUnm_14.193 //</l>\n</lg></p>\n\n<lg>\n<l>mathurā-nagaraṃ kṛṣṇe labdhe lalita-mādhave |</l>\n<l>udghūrṇeyaṃ tṛtīyāṅke rādhāyāḥ sphuṭam īritā // RUnm_14.194 //</l>\n</lg>\n\n<lg>\n<l>atha citra-jalpaḥ-</l>\n<l>preṣṭhasya suhṛdāloke gūḍha-roṣābhijṛmbhitaḥ |</l>\n<l>bhūri-bhāva-mayo jalpo yas tīvrotkaṇṭhitāntimaḥ // RUnm_14.195 //</l>\n</lg>\n\n<lg>\n<l>citra-jalpo daśāṅgo'yaṃ prajalpaḥ parijalpitam |</l>\n<l>vijalpojjalpa-saṃjalpā avajalpo'bhijalpitam |</l>\n<l>ājalpaḥ pratijalpaś ca sujalpaś ceti kīrtitāḥ // RUnm_14.196 //</l>\n</lg>\n\n<l>eṣa bhramara-gītākhyo daśame prakaṭīkṛtaḥ // RUnm_14.197 //</l>\n\n<lg>\n<l>asaṅkhya-bhāva-vaicitrī camatkṛti-sudustaraḥ |</l>\n<l>api cec citrajalpo'yaṃ manāk tad api kathyate // RUnm_14.198 //</l>\n</lg>\n\n<lg>\n<l>tatra prajalpaḥ-</l>\n<l>asūyerṣyā-mada-yujā yo'vadhīraṇa-mudrayā |</l>\n<l>priyasyākauśalodgāraḥ prajalpaḥ sa tu kīrtyate // RUnm_14.199 //</l>\n</lg>\n\n<p>yathā (10.47.12)-\n<lg>\n<l>madhupa kitava-bandho mā spṛśāṅghriṃ sapatnyāḥ</l>\n<l>kuca-vilulita-mālā-kuṅkuma-śmaśrubhir naḥ |</l>\n<l>vahatu madhu-patis tan-māninīnāṃ prasādaṃ</l>\n<l>yadu-sadasi viḍambyaṃ yasya dūtas tvam īdṛk // RUnm_14.200 //</l>\n</lg></p>\n\n<lg>\n<l>atha parijalpitam-</l>\n<l>prabhor nirdayatā-śāṭhya-cāpalādy-upapādanāt |</l>\n<l>sva-vicakṣaṇatā-vyaktir bhaṅgyā syāt parijalpitam // RUnm_14.201 //</l>\n</lg>\n\n<p>yathā (10.47.13)-\n<lg>\n<l>sakṛd adhara-sudhāṃ svāṃ mohinīṃ pāyayitvā</l>\n<l>sumanasa iva sadyas tatyaje'smān bhavādṛk |</l>\n<l>paricarati kathaṃ tat-pāda-padmaṃ nu padmā</l>\n<l>hy api bata hṛta-cetā hy uttamaḥ-śloka-jalpaiḥ // RUnm_14.202 //</l>\n</lg></p>\n\n<lg>\n<l>atha vijalpaḥ-</l>\n<l>vyaktayāsūyayā gūḍha-māna-mudrāntarālayā |</l>\n<l>aghadviṣi kaṭākṣoktir vijalpo viduṣāṃ mataḥ // RUnm_14.203 //</l>\n</lg>\n\n<p>yathā (10.47.14)-\n<lg>\n<l>kim iha bahu ṣaḍaṅghre gāyasi tvaṃ yadūnām</l>\n<l>adhipatim agṛhāṇām agrato naḥ purāṇam |</l>\n<l>vijaya-sakha-sakhīnāṃ gīyatāṃ tat-prasaṅgaḥ</l>\n<l>kṣapita-kuca-rujas te kalpayantīṣṭam iṣṭāḥ // RUnm_14.204 //</l>\n</lg></p>\n\n<lg>\n<l>atha ujjalpaḥ-</l>\n<l>hareḥ kuhakatākhyānaṃ garva-garbhitayerṣyayā |</l>\n<l>sāsūyaś ca tad-ākṣepo dhīrair ujjalpa īryate // RUnm_14.205 //</l>\n</lg>\n\n<p>yathā (10.47.15)-\n<lg>\n<l>divi bhuvi ca rasāyāṃ kāḥ striyas tad-durāpāḥ</l>\n<l>kapaṭa-rucira-hāsa-bhrū-vijṛmbhasya yāḥ syuḥ |</l>\n<l>caraṇa-raja upāste yasya bhūtir vayaṃ kā</l>\n<l>api ca kṛpaṇa-pakṣe hy uttamaḥ-śloka-śabdaḥ // RUnm_14.206 //</l>\n</lg></p>\n\n<lg>\n<l>atha saṃjalpaḥ-</l>\n<l>solluṇṭhayā gahanayā kayāpy ākṣepa-mudrayā |</l>\n<l>tasyākṛtajñatādy-uktiḥ saṃjalpaḥ kathito budhaiḥ // RUnm_14.207 //</l>\n</lg>\n\n<p>yathā (10.47.16)-\n<lg>\n<l>visṛja śirasi pādaṃ vedmy ahaṃ cāṭu-kārair</l>\n<l>anunaya-viduṣas te'bhyetya dautyair mukundāt |</l>\n<l>sva-kṛta iha visṛṣṭāpatya-paty-anya-lokā</l>\n<l>vyasṛjad akṛta-cetāḥ kiṃ nu sandheyam asmin // RUnm_14.208 //</l>\n</lg></p>\n\n<lg>\n<l>atha avajalpaḥ-</l>\n<l>harau kāṭhinya-kāmitva-dhaurtyād āsaktya-yogyatā |</l>\n<l>yatra serṣyaṃ bhiyevoktā so'vajalpaḥ satāṃ mataḥ // RUnm_14.209 //</l>\n</lg>\n\n<p>yathā (10.47.17)--\n<lg>\n<l>mṛgayur iva kapīndraṃ vivyadhe lubdha-dharmā</l>\n<l>striyam akṛta virūpāṃ strī-jitaḥ kāma-yānām |</l>\n<l>balim api balim attvāveṣṭayad dhvāṅkṣa-vad yas</l>\n<l>tad alam asita-sakhyair dustyajas tat-kathārthaḥ // RUnm_14.210 //</l>\n</lg></p>\n\n<lg>\n<l>atha abhijalpitam-</l>\n<l>bhaṅgyā tyāgaucitī tasya khagānām api khedanāt |</l>\n<l>yatra sānuśayaṃ proktā tad bhaved abhijalpitam // RUnm_14.211 //</l>\n</lg>\n\n<p>yathā (10.47.18)--\n<lg>\n<l>yad-anucarita-līlā-karṇa-pīyūṣa-vipruṭ-</l>\n<l>sakṛd-adana-vidhūta-dvandva-dharmā vinaṣṭāḥ |</l>\n<l>sapadi gṛha-kuṭumbaṃ dīnam utsṛjya dīnā</l>\n<l>bahava iha vihaṅgā bhikṣu-caryāṃ caranti // RUnm_14.212 //</l>\n</lg></p>\n\n<lg>\n<l>atha ājalpaḥ-</l>\n<l>jaihmyaṃ tasyārtidatvaṃ ca nirvedād yatra kīrtitam |</l>\n<l>bhaṅyānya-sukhadatvaṃ ca sa ājalpa udīritaḥ // RUnm_14.213 //</l>\n</lg>\n\n<p>yathā (10.47.19)--\nvayam ṛtam iva jihma-vyāhṛtaṃ śraddadhānāḥ\n<lg>\n<l>kulika-rutam ivājñāḥ kṛṣṇa-vadhvo hariṇyaḥ</l>\n<l>dadṛśur asakṛd etat tan-nakha-sparśa-tīvra-</l>\n<l>smara-ruja upamantrin bhaṇyatām anya-vārtā // RUnm_14.214 //</l>\n</lg></p>\n\n<lg>\n<l>atha pratijalpaḥ-</l>\n<l>dustyaja-dvandva-bhāve'smin prāptir nārhety anuddhatam |</l>\n<l>dūta-sammānanenoktaṃ yatra sa pratijalpakaḥ // RUnm_14.215 //</l>\n</lg>\n\n<p>yathā (10.47.20)--\n<lg>\n<l>priya-sakha punar āgāḥ preyasā preṣitaḥ kiṃ</l>\n<l>varaya kim anurundhe mānanīyo'si me'ṅga |</l>\n<l>nayasi katham ihāsmān dustyaja-dvandva-pārśvaṃ</l>\n<l>satatam urasi saumya śrīr vadhūḥ sākam āste // RUnm_14.216 //</l>\n</lg></p>\n\n<lg>\n<l>atha sujalpaḥ-</l>\n<l>yatrārjavāt sa-gāmbhīryaṃ sa-dainyaṃ saha-cāpalam |</l>\n<l>sotkaṇṭhaṃ ca hariḥ pṛṣṭaḥ sa sujalpo nigadyate // RUnm_14.217 //</l>\n</lg>\n\n<p>yathā (10.47.21)--\n<lg>\n<l>api bata madhu-puryām ārya-putro'dhunāste</l>\n<l>smarati sa pitṛ-gehān saumya bandhūṃś ca gopān |</l>\n<l>kvacid api sa kathāṃ naḥ kiṅkarīṇāṃ gṛṇīte</l>\n<l>bhujam aguru-sugandhaṃ mūrdhny adhāsyat kadā nu // RUnm_14.218 //</l>\n</lg></p>\n\n<lg>\n<l>atha mādanaḥ-</l>\n<l>sarva-bhāvodgamollāsī mādano'yaṃ parāt paraḥ |</l>\n<l>rājate hlādinī-sāro rādhāyām eva yaḥ sadā // RUnm_14.219 //</l>\n</lg>\n\n<p>yathā-\nāsṛṣṭer akṣayiṣṇuṃ hṛdaya-vidhu-maṇi-drāvaṇaṃ vakrimāṇaṃ\npūrṇatve'py udvahantaṃ nija-ruci-ghaṭayā sādhvasaṃ dhvaṃsayantam |\ntanvānaṃ śaṃ pradoṣe dhṛta-nava-navatā-sampadaṃ mādanatvā-\ndadvaitaṃ naumi rādhā-danuja-vijayinor adbhutaṃ bhāva-candram\n// RUnm_14.220 //</p>\n\n<lg>\n<l>atrerṣyāyā ayogye'pi prabalerṣyā-vidhāyitā |</l>\n<l>sadā-bhoge'pi tad-gandha-mātrādhāra-stavādayaḥ // RUnm_14.221 //</l>\n</lg>\n\n<p>atha ayogye'pīrṣyā, yathā dāna-keli-kaumudyām (92)-\n<lg>\n<l>viśuddhābhiḥ sārdhaṃ vraja-hariṇa-netrābhir aniśaṃ</l>\n<l>tvam addhā vidveṣaṃ kim iti vanamāle racayasi |</l>\n<l>tṛṇīkurvaty asmān vapur agharipor āśikham idaṃ</l>\n<l>pariṣvajyāpāda mahati hṛdaye yā viharasi // RUnm_14.222 //</l>\n</lg></p>\n\n<p>sadā-bhoge'pi tad-gandha-mātrādhāra-stutir, yathā śrī-daśame (10.21.17)-\n<lg>\n<l>pūrṇāḥ pulindya urugāyapadābjarāga-</l>\n<l>śrīkuṅkumena dayitāstanamaṇḍitena |</l>\n<l>taddarśanasmararujas tṛṇarūṣitena</l>\n<l>limpantya ānanakuceṣu juhus tadādhim // RUnm_14.223 //</l>\n</lg></p>\n\n<p>yathā vā-\n<lg>\n<l>duṣkaraṃ katara-dāli mālatī</l>\n<l>komaleyam akarot tapaḥ purā |</l>\n<l>hanta goṣṭha-pati-nandanopamaṃ</l>\n<l>yā tamālam amalopagūhate // RUnm_14.224 //</l>\n</lg></p>\n\n<lg>\n<l>yoga eva bhaved eṣa vicitraḥ ko'pi mādanaḥ |</l>\n<l>yad-vilāsā virājante nitya-līlāḥ sahasradhā // RUnm_14.225 //</l>\n</lg>\n\n<lg>\n<l>mādanasya gatiḥ suṣṭhu madanasyeva durgamā |</l>\n<l>na nirvaktuṃ bhavec chakyā tenāsau munināpy alam // RUnm_14.226 //</l>\n</lg>\n\n<lg>\n<l>kiṃ ca-</l>\n<l>rāgānurāgatām ādau snehaḥ prāpyaiva satvaram |</l>\n<l>mānatvaṃ praṇayatvaṃ ca kvacit paścāt prapadyate // RUnm_14.227 //</l>\n</lg>\n\n<lg>\n<l>ataevātra śāstreṣu śrūyate rādhikādiṣu |</l>\n<l>pūrva-rāga-prasaṅge'pi prakaṭaṃ rāga-lakṣaṇam // RUnm_14.228 //</l>\n</lg>\n\n<lg>\n<l>sphuranti vraja-devīṣu parā bhāva-bhidāś ca yāḥ |</l>\n<l>tās tarkāygocaratyā na samyag iha varṇitāḥ // RUnm_14.229 //</l>\n</lg>\n\n<lg>\n<l>sādhāraṇyāṃ ratāv eva dhūmāyitatayā matāḥ |</l>\n<l>jvalitās tu rati-premṇor dīptāḥ snehādi-pañcasu |</l>\n<l>rūḍhe bhāve tathoddīptāḥ sudīptā mohanādiṣu // RUnm_14.230 //</l>\n</lg>\n\n<lg>\n<l>iyaṃ prāyikatā kintu śreṣṭha-madhyādi-bhārataḥ |</l>\n<l>deśa-kāla-janādīnāṃ kvāpy eṣāṃ syād viparyayam // RUnm_14.231 //</l>\n</lg>\n\n<lg>\n<l>ādyā premāntimāṃ tatrānurāgāntāṃ samañjasā |</l>\n<l>ratir bhāvāntimāṃ sīmāṃ samarthaiva prapadyante // RUnm_14.232 //</l>\n</lg>\n\n<lg>\n<l>ratir narma-vayasyānām anurāgāntimāṃ sthitim |</l>\n<l>teṣv eva subalādīnāṃ bhāvāntām eva gacchati // RUnm_14.233 //</l>\n</lg>\n\n<p>iti śrī-śrī-ujjvala-nīlamaṇau\nsthāyi-bhāva-prakaraṇam\n||14||</p>\n\n<p>(15)\natha śṛṅgāra-bheda-prakaraṇam</p>\n\n<l>sa vipralambhaḥ sambhoga iti dvedhojjvalo mataḥ // RUnm_15.1 //</l>\n\n<p>tatra vipralambhaḥ-</p>\n\n<lg>\n<l>yūnor ayuktayor bhāvo yuktayor vā tayor mithaḥ |</l>\n<l>abhīṣṭāliṅganādīnām anavāptau prakṛṣyate |</l>\n<l>sa vipralambho vijñeyaḥ sambhogonnati-kārakaḥ // RUnm_15.2 //</l>\n</lg>\n\n<lg>\n<l>tathā coktam--</l>\n<l>na vinā vipralambhena sambhogaḥ puṣṭim aśnute |</l>\n<l>kāṣāyite hi vastrādau bhūyān evābhivardhate // RUnm_15.3 //</l>\n</lg>\n\n<lg>\n<l>pūrva-rāgas tathā mānaḥ prema-vaicittyam ity api |</l>\n<l>pravāsaś ceti kathito vipralambhaś catur-vidhaḥ // RUnm_15.4 //</l>\n</lg>\n\n<p>tatra pūrva-rāgaḥ-</p>\n\n<lg>\n<l>ratir yā saṅgamāt pūrvaṃ darśana-śravaṇādi-jā |</l>\n<l>tayor unmīlati prājñaiḥ pūrva-rāgaḥ sa ucyate // RUnm_15.5 //</l>\n</lg>\n\n<p>tatra darśanāt-\n<l>sākṣāt kṛṣṇasya citre ca syāt svapnādau ca darśanam // RUnm_15.6 //</l></p>\n\n<p>tatra sākṣāt, yathā padyāvalyām (159)-\n<lg>\n<l>indīvarodara-sahodara-medura-śrī-r</l>\n<l>vāso dravat-kanaka-vṛnda-nibhaṃ dadhānaḥ |</l>\n<l>āmukta-mauktika-manohara-hāra-vakṣāḥ</l>\n<l>ko'yaṃ yuvā jagad-anaṅga-mayaṃ karoti // RUnm_15.7 //</l>\n</lg></p>\n\n<p>citre, yathā vidagdha-mādhave (2.23)-\n<lg>\n<l>śiśiraya dṛśau dṛṣṭvā divyaṃ kiśoram itīkṣitaḥ</l>\n<l>parijalpana-girāṃ viśrambhāt tvaṃ vilāsa-phalāṅkitaḥ |</l>\n<l>śiva śiva kathaṃ jānīmas tvām avakra-dhiyo vayaṃ</l>\n<l>niviḍa-baḍavā-vahni-jvālā-kalāpa-vikāsinam // RUnm_15.8 //</l>\n</lg></p>\n\n<p>svapne, yathā-\n<lg>\n<l>svapne dṛṣṭvā sahacari sarit-kāsarī śyāma-nīrā</l>\n<l>tīre tasyāḥ kvaṇita-madhupā mādhavaī-kuñja-śālā |</l>\n<l>tasyāṃ kāntaṃ kapiśa-jaghano dhvānta-rāśiḥ śarīrī</l>\n<l>citraṃ candrāvalim api sa māṃ pātum icchann arautsīt // RUnm_15.9 //</l>\n</lg></p>\n\n<p>atha śravaṇam-\n<l>vandi-dūtī-sakhī-vaktrād gītādeś ca śrutir bhavet // RUnm_15.10 //</l></p>\n\n<p>tato vandi-vaktrāt, yathā-\n<lg>\n<l>paṭhati magadha-rāja-nirjayārthāṃ</l>\n<l>sakhi virudāvalim atra vandivarye |</l>\n<l>vada katham iva lakṣmaṇe tanute</l>\n<l>pulaka-kulena vilakṣaṇā kilāsīt // RUnm_15.11 //</l>\n</lg></p>\n\n<p>dūtī-vaktrāt, yathā-\n<lg>\n<l>āviṣkṛte tava mukunda mayā prasaṅge</l>\n<l>tārāvalī pulakitāṅga-latā natākṣī |</l>\n<l>śuśrūṣur apy alaghu-gadgada-ruddha-kaṇṭhī</l>\n<l>praṣṭuṃ tavākṣamata sā na kathā-viśeṣam // RUnm_15.12 //</l>\n</lg></p>\n\n<p>sakhī-vaktrāt, yathā-\n<lg>\n<l>yāvad unmada-cakora-locanā</l>\n<l>man-mukhāt tava kathām upāśṛṇot |</l>\n<l>tāvad añcati dinaṃ dinaṃ sakhī</l>\n<l>kṛṣṇa śārad anadīrya tānavam // RUnm_15.13 //</l>\n</lg></p>\n\n<p>gītāt, yathā-\n<lg>\n<l>nayane praṇayann udaśruṇī</l>\n<l>mama sadyaḥ sadasi kṣitīśituḥ |</l>\n<l>upavīṇayati pravīṇa-dhīḥ</l>\n<l>kam udaśruḥ sakhi vaiṇiko muniḥ // RUnm_15.14 //</l>\n</lg></p>\n\n<lg>\n<l>puroktā ye'bhiyogādyā hetavo rati-janmani |</l>\n<l>atra te pūrva-rāge'pi jñeyā dhīrair yathocitam // RUnm_15.15 //</l>\n</lg>\n\n<lg>\n<l>api mādhava-rāgasya prāthamye sambhavaty api |</l>\n<l>ādau rāge mṛgākṣīṇāṃ prokte syāc cārutādhikā // RUnm_15.16 //</l>\n</lg>\n\n<lg>\n<l>atra sañcāriṇo vyādhiḥ śaṅkāsūyā śramaḥ klamaḥ |</l>\n<l>nirvedautsukya-dainyāni cintā-nidrā-prabodhanam // RUnm_15.17 //</l>\n</lg>\n\n<lg>\n<l>viṣādo jaḍatonmado moha-mṛty-ādayaḥ smṛtāḥ |</l>\n<l>prauḍhaḥ samañjasaḥ sādhāraṇaś ceti sa tu tridhā // RUnm_15.18 //</l>\n</lg>\n\n<lg>\n<l>tatra prauḍhaḥ-</l>\n<l>samarthaa-rati-rūpas tu prauḍha ity abhidhīyate |</l>\n<l>lālasādir iha prauḍhe maraṇāntā daśā bhavet |</l>\n<l>tat-tat-sañcāri-bhāvānām utkaṭatvād anekadhā // RUnm_15.19 //</l>\n</lg>\n\n<lg>\n<l>tathāpi prāktanair asya daśāvasthā samāsataḥ |</l>\n<l>proktās tad-anurodhena tāsāṃ lakṣaṇam ucyate // RUnm_15.20 //</l>\n</lg>\n\n<lg>\n<l>lālasodvega-jāgaryās tānavaṃ jaḍimātra tu |</l>\n<l>vaiyagryaṃ vyādhir unmādo moho mṛtyur daśā daśa // RUnm_15.21 //</l>\n</lg>\n\n<l>prauḍhatvāt pūrva-rāgasya prauḍhāḥ sarvā daśā api // RUnm_15.22 //</l>\n\n<lg>\n<l>tatra lālasaḥ-</l>\n<l>abhīṣṭa-lipsayā gāḍha-gṛdhnutā lālaso mataḥ |</l>\n<l>atrautsukyaṃ capalatā ghūrṇāśvāsādayas tathā // RUnm_15.23 //</l>\n</lg>\n\n<p>yathā-\n<lg>\n<l>tvam avasitān niṣkrāmantī punaḥ praviśanty asau</l>\n<l>jhaṭiti ghaṭikāmadhye vārāñchataṃ vraja-sīmani |</l>\n<l>agaṇita-guru-trāsā śvāsān vimucya vimucya kiṃ</l>\n<l>kṣipasi bahuśo nīpāraṇye kiśori dṛśor dvayam // RUnm_15.24 //</l>\n</lg></p>\n\n<p>yathā vā vidagdha-mādhave (3.24)-\n<lg>\n<l>dūrād apy anuṣaṅgataḥ śrutim ite tvan-nāma-dheyākṣare</l>\n<l>sonmādaṃ madirekṣaṇā viruvatī dhatte muhur vepathum |</l>\n<l>āḥ kiṃ vā kathanīyam anyad-asite daivād varāmbhodhare</l>\n<l>dṛṣṭe taṃ parirabdhum utsuka-matiḥ pakṣa-dvayīm icchati // RUnm_15.25 //</l>\n</lg></p>\n\n<lg>\n<l>atha udvegaḥ-</l>\n<l>udvego manasaḥ kampas tatra niḥśvāsa-cāpale |</l>\n<l>stambhaś cintāśru-vaivarṇya-svedādaya udīritāḥ // RUnm_15.26 //</l>\n</lg>\n\n<p>yathā vidagdha-mādhave (2.2)-\n<lg>\n<l>cintā-santatir adya kṛntati sakhi svāntasya kiṃ te dhṛtiṃ</l>\n<l>kiṃvā siñcati tāmram ambaram ati-svedāmbhasāṃ ḍambaraḥ |</l>\n<l>kampaś campaka-gauri lumpati vapuḥ-sthairyaṃ kathaṃ vā balāt</l>\n<l>tathyaṃ brūhi na maṅgalā parijane saṅgopanāṅgīkṛtiḥ // RUnm_15.27 //</l>\n</lg></p>\n\n<p>atha jāgaryā-\n<l>nidrākṣayas tu jāgaryā stambha-śoṣa-gadādikṛt // RUnm_15.28 //</l></p>\n\n<p>yathā-\n<lg>\n<l>śyāmaṃ kañcana kāñcanojjvala-paṭaṃ sandarśya nidrā kṣaṇaṃ</l>\n<l>mām ājanma sakhī vimucya calitā ruṣṭeva nāvartate |</l>\n<l>cintāṃ prohya sakhi prapañcaya matiṃ tasyās tvam āvartane</l>\n<l>nānyaḥ svāpnika-taskaropaharaṇe śakto janas tāṃ vinā // RUnm_15.29 //</l>\n</lg></p>\n\n<p>atha tānavam-\n<l>tānavaṃ kṛśatā gātre daurbalya-bhramaṇādi-kṛt // RUnm_15.30 //</l></p>\n\n<p>yathā-\n<lg>\n<l>cyute valaya-sañcaye prabala-riktatā-dūṣaṇa-</l>\n<l>vyayāya nihitormikāvalir api skhalaty añjasā |</l>\n<l>niśamya muralī-kalaṃ sakhi sakṛd viśākhe tanu-</l>\n<l>stavāsita-caturdaśī-śaśikalā kṛśatvaṃ yayau // RUnm_15.31 //</l>\n</lg></p>\n\n<l>kaiścit tu tānava-sthāne vilāpaḥ paripaṭhyate // RUnm_15.32 //</l>\n\n<p>yathā-\n<lg>\n<l>atrāsīn navanīpa-bhūruha-taṭe kurvan vihāraṃ hari-</l>\n<l>ścakre tāṇḍavam atra mitra-sahitaś caṇḍāṃśujā-rodhasi |</l>\n<l>paśyantī latikāntare kṣaṇam ahaṃ vyagrā nilīya sthitaṃ</l>\n<l>sakhyaḥ kiṃ kathayāmi dagdha-vidhinā kṣiptāsmi dāvopari // RUnm_15.33 //</l>\n</lg></p>\n\n<lg>\n<l>atha jaḍimā-</l>\n<l>iṣṭāniṣṭā-parijñānaṃ yatra praśneṣv anuttaram |</l>\n<l>darśana-śravaṇābhāvo jaḍimā so'bhidhīyate |</l>\n<l>atrākāṇḍe'pi huṅkāra-stambha-śvāsa-bhramādayaḥ // RUnm_15.34 //</l>\n</lg>\n\n<p>yathā-\n<lg>\n<l>akāṇḍe huṅkāraṃ racayasi śṛṇoṣi priya-sakhī-</l>\n<l>kulānāṃ nālāpaṃ dṛtir iva muhur niḥśvasiṣi ca |</l>\n<l>tataḥ śaṅke paṅkeruha-mukhi yayau vaiṇava-kalā-</l>\n<l>madhulī te pāli śruti-caṣakayoḥ prāghūṇikatām // RUnm_15.35 //</l>\n</lg></p>\n\n<lg>\n<l>atha vaiyāgryam-</l>\n<l>vaiyāgryaṃ bhāva-gāmbhīrya-vikṣobhāsahatocyate |</l>\n<l>tatrāviveka-nirveda-khedāsūyādayo matāḥ // RUnm_15.36 //</l>\n</lg>\n\n<p>yathā vidagdha-mādhave (2.17)-\n<lg>\n<l>pratyāhṛtya muniḥ kṣaṇaṃ viṣayato yasmin mano dhitsate</l>\n<l>bālāsau viṣayeṣu dhitsati tataḥ pratyāharantī manaḥ |</l>\n<l>yasya sphūrti-lavāya hanta hṛdaye yogī sumutkaṇṭhate</l>\n<l>mugdheyaṃ kila tasya paśya hṛdayān niṣkrāntim ākāṅkṣati // RUnm_15.37 //</l>\n</lg></p>\n\n<lg>\n<l>atha vyādhiḥ-</l>\n<l>abhīṣṭālābhato vyādhiḥ pāṇḍimottāpa-lakṣaṇaḥ |</l>\n<l>atra śīta-spṛhā-moha-niḥśvāsa-patanādayaḥ // RUnm_15.38 //</l>\n</lg>\n\n<p>yathā-\n<lg>\n<l>dava-damanatayā niśamya bhadrā</l>\n<l>madana-dava-jvalitā dadhe hṛdi tvām |</l>\n<l>dviguṇita-davathu-vyathā-vidagdhā</l>\n<l>murahara bhasmamayīva pāṇḍurāsīt // RUnm_15.39 //</l>\n</lg></p>\n\n<lg>\n<l>atha unmādaḥ-</l>\n<l>sarvāvasthāsu sarvatra tan-manaskatayā sadā |</l>\n<l>atasmiṃs tu tad iti bhrāntir unmāda iti kīrtyate |</l>\n<l>atreṣṭa-dveṣa-niḥśvāsa-nimeṣa-virahādayaḥ // RUnm_15.40 //</l>\n</lg>\n\n<p>yathā vidagdha-mādhave (2.3)-\n<lg>\n<l>vitanvānas tanvā marakata-rucīnāṃ rucivatāṃ</l>\n<l>paṭān niṣkrānto'bhūd dhṛta-śikhaṇḍo nava-yuvā |</l>\n<l>bhruvaṃ tena kṣiptvā kim api hasatonmādita-mateḥ</l>\n<l>śaśī vṛtto vahniḥ param ahaha vahnir mama śaśī // RUnm_15.41 //</l>\n</lg></p>\n\n<p>atha mohaḥ-\n<l>moho vicittatā prokto naiścalya-patanādi-kṛt // RUnm_15.42 //</l></p>\n\n<p>yathā-\n<lg>\n<l>nāsāśvāsa-parāṅmukhī vighaṭite dṛṣṭī snuṣāyāḥ kathaṃ</l>\n<l>hā dhik kṛṣṇa-tilān mamārpaya kare kuryām apāmārjanam |</l>\n<l>ity ārohati karṇayoḥ parisaraṃ kṛṣṇeti karṇa-dvaye</l>\n<l>kampenācyuta tatra sūtritavatī tvām eva hetuṃ sakhī // RUnm_15.43 //</l>\n</lg></p>\n\n<lg>\n<l>atha mṛtyuḥ-</l>\n<l>tais taiḥ kṛtaiḥ pratīkārair yadi na syāt samāgamaḥ |</l>\n<l>kandarpa-bāṇa-kadanāt tatra syān maraṇodyamaḥ // RUnm_15.44 //</l>\n</lg>\n\n<lg>\n<l>tatra svapriya-vastūnāṃ vayasyāsu samarpaṇam |</l>\n<l>bhṛṅga-mandānila-jyotsnā-kadambānubhavādayaḥ // RUnm_15.45 //</l>\n</lg>\n\n<p>yathā-\n<lg>\n<l>rādhā rodhasi ropitāṃ mukulinīm āliṅgya mal-līlatāṃ</l>\n<l>hāraṃ hīramayaṃ samarpya lalitā-haste praśasta-śriyam |</l>\n<l>mūrcchām āpnuvatī praviśya madhupair gītāṃ kadambāṭavīṃ</l>\n<l>nāma vyāharatā hareḥ priya-sakhī-vṛndena sandhukṣitā // RUnm_15.46 //</l>\n</lg></p>\n\n<p>yathā vā vidagdha-mādhave (2.47)-\n<lg>\n<l>akāruṇyaḥ kṛṣṇo yadi mayi tavāgaḥ katham idaṃ</l>\n<l>mudhā mā rodīr me kuru param imām uttara-kṛtim |</l>\n<l>tamālasya skandhe vinihita-bhuja-vallarir iyaṃ</l>\n<l>yathā vṛndāraṇye ciram avicalā tiṣṭhati tanuḥ // RUnm_15.47 //</l>\n</lg></p>\n\n<p>atha samañjasaḥ-\n<l>bhavet samañjasa-rati-svarūpo'yaṃ samañjasaḥ // RUnm_15.48 //</l></p>\n\n<lg>\n<l>atrābhilāṣa-cintā-smṛti-guṇa-saṅkīrtanodvegāḥ |</l>\n<l>savilāpā unmāda-vyādhi-jaḍatā mṛtiś ca tāḥ kramaśaḥ // RUnm_15.49 //</l>\n</lg>\n\n<lg>\n<l>tatra abhilāṣaḥ-</l>\n<l>vyavasāyo'bhilāṣaḥ syāt priya-saṅgam alipsayā |</l>\n<l>svamaṇḍanāntika-prāpti-rāga-prakaṭanādi-kṛt // RUnm_15.50 //</l>\n</lg>\n\n<p>yathā-\n<lg>\n<l>yad iha sakhi subhadrā-sakhyam ākhyāya dhūrte</l>\n<l>vrajasi pitur agārād devekī-mandirāya |</l>\n<l>racayasi bata satye maṇḍane ca prayatnaṃ</l>\n<l>sphuṭam ajani tad antar vastu gūḍhaṃ tavādya // RUnm_15.51 //</l>\n</lg></p>\n\n<lg>\n<l>atha cintā-</l>\n<l>abhīṣṭāvāpty-upāyānāṃ dhyānaṃ cintā prakīrtitā |</l>\n<l>śayyā-vivṛtti-niḥśvāsa-nirlakṣa-prekṣaṇādi-kṛt // RUnm_15.52 //</l>\n</lg>\n\n<p>yathā-\n<lg>\n<l>niḥśvāsas te kamala-vadane mlāpayatyoṣṭha-bimbaṃ</l>\n<l>śayyāyāṃ ca kraśima-kalitā ceṣṭate deha-yaṣṭiḥ |</l>\n<l>dvandvaṃ cākṣṇor vikirati ciraṃ rukmiṇi śyāma ambho</l>\n<l>na śvo-bhāviny upayama-vidhau śobhate vikriyeyam // RUnm_15.53 //</l>\n</lg></p>\n\n<lg>\n<l>atha smṛtiḥ-</l>\n<l>anubhūta-priyādīnām arthānāṃ cintanaṃ smṛtiḥ |</l>\n<l>atra kampāṅga-vaivaśya-bāṣpa-niḥśvasitādayaḥ // RUnm_15.54 //</l>\n</lg>\n\n<p>yathā-\n<lg>\n<l>plutaṃ pureṇāpāṃ nayana-kamala-dvandvam abhito</l>\n<l>dhṛtotkampaṃ sātrājiti kuca-rathāṅga-dvayam api |</l>\n<l>ślathārambhaṃ caitad bhuja-visala-yugaṃ tat tava mana-</l>\n<l>staḍāge'smin kṛṣṇa-dvirada-patir antar viharati // RUnm_15.55 //</l>\n</lg></p>\n\n<lg>\n<l>atha guṇa-kīrtanam-</l>\n<l>saundaryādi-guṇa-ślāghā guṇa-kīrtanam ucyate |</l>\n<l>atra vepathu-romāñca-kaṇṭha-gadgadikādayaḥ // RUnm_15.56 //</l>\n</lg>\n\n<p>yathā-\n<lg>\n<l>yāntyas tṛṣṇāpi yuvatayo yeṣu ghūrṇāṃ bhajante</l>\n<l>yāny ācamya svayam api bhavān romaharṣaṃ prayāti |</l>\n<l>gandhaṃ teṣāṃ tava madhupate rūpa-sampan-madhūnāṃ</l>\n<l>dūre vindan mama na hi dhṛtiḥ citta-bhṛṅgas tanoti // RUnm_15.57 //</l>\n</lg></p>\n\n<lg>\n<l>ṣaḍ-udvegādayaḥ pūrvaṃ prauḍhe tasminn udāhṛtāḥ |</l>\n<l>sāmañjasyād rater atra kintu tāḥ syur yathocitam // RUnm_15.58 //</l>\n</lg>\n\n<lg>\n<l>atha sādhāraṇaḥ-</l>\n<l>sādhāraṇa-rati-prāyaḥ sādhāraṇa itīritaḥ |</l>\n<l>atra proktā vilāpāntāḥ ṣaḍ-daśāntāś ca komalāḥ // RUnm_15.59 //</l>\n</lg>\n\n<p>atha abhilāṣo, yathā prathama-skandhe (1.10.30)-\n<lg>\n<l>etāḥ paraṃ strītvam apāstapeśalaṃ</l>\n<l>nirasta-śaucaṃ bata sādhu kurvate |</l>\n<l>yāsāṃ gṛhāt puṣkara-locanaḥ patir</l>\n<l>na jātv apaity āhṛtibhir hṛdi spṛśan // RUnm_15.60 //</l>\n</lg></p>\n\n<l>cintādīnāṃ tathānyāsām ūhyā dhīrair udāhṛtiḥ // RUnm_15.61 //</l>\n\n<lg>\n<l>pūrva-rāge prahīyeta kāma-lekha-srag-ādikam |</l>\n<l>vayasyādi-kareṇātra kṛṣṇenāsya ca kāntayā // RUnm_15.62 //</l>\n</lg>\n\n<lg>\n<l>tatra kāma-lekhaḥ-</l>\n<l>sa lekhaḥ kāma-lekhaḥ syāt yaḥ sva-prema-prakāśakaḥ |</l>\n<l>yuvatyā yūni yūnā ca yuvatyāṃ saṃprahīyate // RUnm_15.63 //</l>\n</lg>\n\n<l>nirakṣaraḥ sākṣaraś ca kāma-lekho dvidhā bhavet // RUnm_15.64 //</l>\n\n<lg>\n<l>tatra nirakṣaraḥ-</l>\n<l>surakta-pallava-mayaś candrārdhādi-nakhāṅkabhāk |</l>\n<l>varṇa-vinyāsa-rahito bhaved eṣa nirakṣaraḥ // RUnm_15.65 //</l>\n</lg>\n\n<p>yathā-\n<lg>\n<l>kisalaya-śikhare viśākhikāyā</l>\n<l>nakhara-śikhā-likhito'yam ardha-candraḥ |</l>\n<l>dadhad iha madanārdha-candra-bhāvaṃ</l>\n<l>hṛdi mama hanta kathaṃ haṭhād viveśa // RUnm_15.66 //</l>\n</lg></p>\n\n<p>atha sākṣaram-\n<l>gāthāmayī lipir yatra svahastāṅkaiṣa sākṣaraḥ // RUnm_15.67 //</l></p>\n\n<lg>\n<l>yathā jagannātha-vallabhe-</l>\n<l>suiraṃ vijjhasi hiaaṃ lambha-i maaṇo kkhu dujjasaḥ baliaṃ |</l>\n<l>dīsasi saaladisāsuṃ dīsa-i maaṇo ṇa kuttābi // RUnm_15.68 //</l>\n</lg>\n\n<lg>\n<l>(suciraṃ bidhyasi hṛdayaṃ labhate madanaḥ khalu duryaśo balīyaḥ |</l>\n<l>dṛśyase sakala-diśāsu dṛśyate madano na kutrāpi //)</l>\n</lg>\n\n<lg>\n<l>bandho'bja-tantunā rāgaḥ kiṃ vā kastūrikā-masī |</l>\n<l>pṛthu-puṣpa-dalaṃ patraḥ mudrā-kṛt kuṅkumair iha // RUnm_15.69 //</l>\n</lg>\n\n<p>atha mālyārpaṇam-\n<lg>\n<l>suśliṣṭāṃ nija-śilpa-kauśala-bhara-vyāhāriṇīm adbhutāṃ</l>\n<l>goṣṭhādhīśvara-nandanaṃ srajam imāṃ tubhyaṃ sakhi prāhiṇot |</l>\n<l>ity ākarṇya giraṃ saroruha-dṛśaḥ svedoda-bindūcchalā-</l>\n<l>daṅgebhyaḥ kula-dharma-dhairyam abhitaḥ śaṅke bahir niryayau // RUnm_15.70 //</l>\n</lg></p>\n\n<lg>\n<l>kecit tu-</l>\n<l>nayana-prītiḥ prathamaṃ cintā-saṅgas tato'tha saṅkalpaḥ |</l>\n<l>nidrā-cchedas tanutā viṣaya-nivṛttis trapānāpa |</l>\n<l>unmādo mūrcchā mṛtir ity etāḥ smara-daśā daśaiva syuḥ // RUnm_15.71 //</l>\n</lg>\n\n<p>ity ācakṣate |</p>\n\n<lg>\n<l>evaṃ krameṇa vijñeyaḥ pūrva-rāgo harer api |</l>\n<l>nidarśanāya tatraikam udāharaṇam ucyate // RUnm_15.72 //</l>\n</lg>\n\n<p>yathā-\n<lg>\n<l>upāraṃsīd vaṃśī-kala-parimalollāsa-rabhasā-</l>\n<l>dvisasmāra sphārāṃ vividha-kusumākalpa-racanām |</l>\n<l>jahau kṛṣṇas tṛṣṇāṃ sahacara-camū-cāru-carite</l>\n<l>sakhi tvad-bhrū-vyālī-culukita-calac-citta-pavanaḥ // RUnm_15.73 //</l>\n</lg></p>\n\n<p>iti pūrva-rāgaḥ |</p>\n\n<p>atha mānaḥ</p>\n\n<lg>\n<l>dampatyor bhāva ekatra sator apy anuraktayoḥ |</l>\n<l>svābhīṣṭāśleṣa-vīkṣādi-nirodhī māna ucyate // RUnm_15.74 //</l>\n</lg>\n\n<lg>\n<l>sañcāriṇo'tra nirveda-śaṅkāmarṣāḥ sa-cāpalāḥ |</l>\n<l>garvāsūyāvahitthāś ca glāniś cintādayo'py amī // RUnm_15.75 //</l>\n</lg>\n\n<lg>\n<l>ahetor neti nety uker hetor yan māna ucyate |</l>\n<l>asya praṇaya eva syān mānasya padam uttamam // RUnm_15.76 //</l>\n</lg>\n\n<lg>\n<l>tatra sa-hetuḥ-</l>\n<l>hetur īrṣyā-vipakṣāder vaiśiṣṭye preyasā kṛte |</l>\n<l>bhāvaḥ praṇaya-mukhyo'yam īṛṣā-mānatvam ṛcchati // RUnm_15.77 //</l>\n</lg>\n\n<lg>\n<l>tathā coktam (śṛṅgāra-tilaka 2.53)--</l>\n<l>snehaṃ vinā bhayaṃ na syān nerṣyā ca praṇayaṃ vinā |</l>\n<l>tasmān māna-prakāro'yaṃ dvayoḥ prema-prakāśakaḥ // RUnm_15.78 //</l>\n</lg>\n\n<lg>\n<l>ataeva harivaṃśe (2.66.4, 2.65.50)-</l>\n<l>ruṣitām iva tāṃ devīṃ snehāt saṅkalpayann iva |</l>\n<l>bhīta-bhīto'tiśanakair viveśa yadu-nandanaḥ // RUnm_15.79 //</l>\n</lg>\n\n<lg>\n<l>rūpa-yauvana-sampannā sva-saubhāgyena garvitā |</l>\n<l>abhimānavatī devī śrutvaiverṣyā-vaśaṃ gatā // RUnm_15.80 //</l>\n</lg>\n\n<p>iti |</p>\n\n<lg>\n<l>tatrāpi ca susakhyādi hṛdi yasyā virājate |</l>\n<l>tasyā vipakṣa-vaiśiṣṭye na syād eva sahiṣṇutā // RUnm_15.81 //</l>\n</lg>\n\n<lg>\n<l>ataḥ satyāṃ vinānyāsāṃ susakhyāder abhāvataḥ |</l>\n<l>śrute'pi pārijātasya dāne māno na cābhavat // RUnm_15.82 //</l>\n</lg>\n\n<l>śrutaṃ cānumitaṃ dṛṣṭaṃ tad-vaiśiṣṭyaṃ tridhā matam // RUnm_15.83 //</l>\n\n<p>atha śravaṇam-\n<l>śravaṇaṃ tu priya-sakhī-śukādīnāṃ mukhād bhavet // RUnm_15.84 //</l></p>\n\n<p>tatra sakhī-mukhāt, yathā-\n<lg>\n<l>śaśimukhi mṛṣā jalpaṃ śrutvā kaṭhora-sakhī-mukhāt</l>\n<l>praṇayini harau mā viśrambhaṃ kṛthāḥ śithilaṃ vṛthā |</l>\n<l>parihara manaḥ-klāntiṃ devi prasīda manorame</l>\n<l>tava mukham anālocya preyān vane'dya viśīryati // RUnm_15.85 //</l>\n</lg></p>\n\n<p>yathā vā-\n<lg>\n<l>ahaha gahanā keyaṃ vārtā śrutau patitādya me</l>\n<l>viditam anṛtaṃ hāsyād brūṣe vimuñca kadarthanām |</l>\n<l>sahacari kuto jīvaty asmin jane'pi janārdano</l>\n<l>dyutaru kusumaṃ tasyai hā dhik kṛtī vitariṣyati // RUnm_15.86 //</l>\n</lg></p>\n\n<p>śuka-mukhā, yathā-\n<lg>\n<l>āste kācid dayita-kalahā krūra-cetāḥ sakhī te</l>\n<l>kīro vanyaḥ sphuṭam iha yayā śyāmale pāṭhito'sti |</l>\n<l>atha vyarthe vihaga-lapite suṣṭhu viśrambhamāṇā</l>\n<l>mānārambhe na kuru hṛdayaṃ kātaro'smi prasīda // RUnm_15.87 //</l>\n</lg></p>\n\n<p>anumitiḥ-\n<l>bhogāṅka-gotra-skhalana-svapnair anumitis tridhā // RUnm_15.88 //</l></p>\n\n<p>atra bhogāṅkaḥ-\n<l>bhogāṅko dṛśyate gātre vipakṣasya priyasya ca // RUnm_15.89 //</l></p>\n\n<p>tatra vipakṣa-gātre bhogāṅka-darśanaṃ, yathā-\n<lg>\n<l>kālindī-taṭa-dhūrta cāṭubhir alaṃ nidrātu candrāvalī</l>\n<l>khinnākṣī kṣaṇa-maṅganād apasara kruddhāsti vṛddhā gṛhe |</l>\n<l>kiñcid bimbita-dhātu-patra-makarī-citreṇa tatrādhunā</l>\n<l>sarvā te lalitā lalāṭa-phalakenodghāṭitā cāturī // RUnm_15.90 //</l>\n</lg></p>\n\n<p>priya-gātre bhogāṅka-darśanaṃ, yathā vidagdha-mādhave (4.40)-\n<lg>\n<l>muktāntar-nimiṣaṃ madīya-padavīm udvīkṣamāṇasya</l>\n<l>jāne keśara-reṇubhir nipatitaiḥ śoṇīkṛte locane |</l>\n<l>śītaiḥ kānana-vāyubhir viracito bimbādhare ca vraṇaḥ</l>\n<l>saṅkocaṃ tyaja deva daiva-hatayā na tvaṃ mayā dūṣyase // RUnm_15.91 //</l>\n</lg></p>\n\n<lg>\n<l>tatra gotra-skhalanam-</l>\n<l>vipakṣa-saṃjñayāhvānam īrṣyātiśaya-kāraṇam |</l>\n<l>āsāṃ tu gotra-skhalanaṃ duḥkhadaṃ maraṇād api // RUnm_15.92 //</l>\n</lg>\n\n<p>tena yathā bilvamaṅgale-\n<lg>\n<l>rādhā-mohana-mandirād upagataś candrāvalīm ūcivān</l>\n<l>rādhe kṣemam iheti tasya vacanaṃ śrutvāha candrāvalī |</l>\n<l>kaṃsa kṣemam aye vimugdha-hṛdaye kaṃsaḥ kva dṛṣṭas tvayā</l>\n<l>rādhā kveti vilajjito nata-mukhaḥ smero hariḥ pātu vaḥ // RUnm_15.93 //</l>\n</lg></p>\n\n<p>yathā vā-\n<lg>\n<l>ahaha vilasaty agre candrāvalī vimala-dyutiḥ</l>\n<l>kitava kalitā tārā sātra tvayā kva nu ṣoḍaśī |</l>\n<l>timira-malinākāra kṣipraṃ vrajāruṇa-maṇḍalā</l>\n<l>mama sahacarī yāvan-manyu-dyutiṃ na vimuñcati // RUnm_15.94 //</l>\n</lg></p>\n\n<p>atha svapnaḥ-\n<l>harer vidūṣakasyāpi svapnaḥ svapnāyitaṃ mataḥ // RUnm_15.95 //</l></p>\n\n<p>tatra hareḥ svapnāyitam, yathā-\n<lg>\n<l>śape tubhyaṃ rādhe tvam asi hṛdaye tvaṃ mama bahi-</l>\n<l>stvam agre tvaṃ pṛṣṭhe tvam iha bhavane tvaṃ girivane |</l>\n<l>iti svapne jalpaṃ niśi niśamayantī madhuripo-</l>\n<l>rabhūt talpe candrāvalir atha parāvartita-mukhī // RUnm_15.96 //</l>\n</lg></p>\n\n<p>vidūṣakasya, yathā-\n<lg>\n<l>avañci caṭupāṭavair aghabhidādya padmā-sakhī</l>\n<l>tatas tvaraya rādhikāṃ kim iti mādhavi dhyāyasi |</l>\n<l>niśamya madhumaṅgalād iti giraṃ puraḥ svapnajāṃ</l>\n<l>vidūna-vadanā sakhi jvalati paśya candrāvalī // RUnm_15.97 //</l>\n</lg></p>\n\n<p>atha darśanam, yathā-\n<lg>\n<l>mithyā mā vada kandare sama sakhīṃ hitvā tvam ekākinīṃ</l>\n<l>niṣkrāntaḥ pṛthu-sambhrameṇa kim api prakhyāpayan kaitavam |</l>\n<l>dūrāt kiñcid añcitena rasanāśabdena sātaṅkayā</l>\n<l>niṣkramyātha tayā śaṭhendra puline dṛṣṭo'si rādhā-sakhaḥ // RUnm_15.98 //</l>\n</lg></p>\n\n<p>yathā vā-\n<lg>\n<l>sahacari parigumphya prātar evārpitāsīd</l>\n<l>braja-pati-suta-kaṇṭhe yā mayotkaṇṭhayādya |</l>\n<l>api hṛdi lalitāyās tasthuṣī hanta hṛn me</l>\n<l>dahati dahana-dīptiḥ paśya guñjāvalī sā // RUnm_15.99 //</l>\n</lg></p>\n\n<lg>\n<l>atha nirhetuḥ-</l>\n<l>akāraṇād dvayor eva kāraṇābhāsatas tathā |</l>\n<l>prodyan praṇaya evāyaṃ vrajen nirhetu-mānatām // RUnm_15.100 //</l>\n</lg>\n\n<lg>\n<l>ādyaṃ mānaṃ parīṇāmaṃ praṇayasya jagur budhāḥ |</l>\n<l>dvitīyaṃ punar asyaiva vilāsa-bhara-vaibhavam |</l>\n<l>budhaiḥ praṇayamānākhyaṃ eṣa eva prakīrtitaḥ // RUnm_15.101 //</l>\n</lg>\n\n<lg>\n<l>tathā coktam (sarasvatī-kaṇṭhābharaṇe 5.48)-</l>\n<l>aher iva gatiḥ premṇaḥ svabhāva-kuṭilā bhavet |</l>\n<l>ato hetor ahetoś ca yūnor māna udañcati // RUnm_15.102 //</l>\n</lg>\n\n<l>avahitthādayo hy atra vijñeyā vyabhicāriṇaḥ // RUnm_15.103 //</l>\n\n<p>tatra kṛṣṇasya, yathā-\n<lg>\n<l>avyakta-smita-dṛṣṭim arpaya puraḥ svalpo'pi mantur na me</l>\n<l>patyur vañcana-pāṭavād vrajapate jyotsnī-niśārdhaṃ yayau |</l>\n<l>śubhrālaṅkṛtibhir drutaṃ pathi mayā dūraṃ tataḥ prasthite</l>\n<l>sāndrā cāndram arundha bimbam acirād ākasmikī kālikā // RUnm_15.104 //</l>\n</lg></p>\n\n<p>yathā vā-\n<lg>\n<l>puṣpebhyaḥ spṛhayā vilambitavatīm ālokya mām unmanāḥ</l>\n<l>kaṃsāriḥ sakhi lambitānana-śaśī tūṣṇīṃ nikuñje sthitaḥ |</l>\n<l>ātaṅkena mayā tad-aṅghri-nakhare kṣipte prasūnāñjalau</l>\n<l>tasyālīka-ruṣā bhruvaṃ vibhujato'py āvirbabhūva smitam // RUnm_15.105 //</l>\n</lg></p>\n\n<p>kṛṣṇa-priyāyāḥ, yathā uddhava-sandeśe (44)\n<lg>\n<l>tiṣṭhan goṣṭhāṅgaṇabhuvi muhurlocanāntaṃ vidhatte</l>\n<l>jātotkaṇṭhastava sakhi Harirdehalīvedikāyām |</l>\n<l>mithyāmānonnatikavalite kiṃ gavākṣārpitākṣī</l>\n<l>svāntam hanta glapayasi bahiḥ prīṇaya prāṇanātham // RUnm_15.106 //</l>\n</lg></p>\n\n<p>yathā vā-\n<lg>\n<l>aham iha vicinomi tvad-giraiva prasūnaṃ</l>\n<l>kathaya katham akāṇḍe caṇḍi vācaṃ yamāsi |</l>\n<l>viditam upadhinālaṃ rādhike śādhi kena</l>\n<l>priya-sakhi kusumena śrotram uttaṃsayāmi // RUnm_15.107 //</l>\n</lg></p>\n\n<p>dvayor eva yugapad, yathā-\n<lg>\n<l>kuñje tuṣṇīm asi nata-śirāḥ kiṃ cirāt tvaṃ murāre</l>\n<l>kiṃ vā śyāme tvam api vimukhī mauna-mudrāṃ tanoṣi |</l>\n<l>jñātaṃ jñātaṃ smita-vimuṣite kāpi vāmāsti yogyā</l>\n<l>krīḍā-vāde balavati yayā na dvayor eva bhaṅgaḥ // RUnm_15.108 //</l>\n</lg></p>\n\n<p>yathā vā-\n<lg>\n<l>kuñja-dvāri niviṣṭayos taraṇijā-tīre dvayor eva nau</l>\n<l>tatrānyonyam apaśyatoḥ sakhi mudhā nirbandhataḥ klāntayoḥ |</l>\n<l>haste drāg atha dāḍimī-phalam abhinyaste mayā nistalaṃ</l>\n<l>rādhām udbhidura-smitāṃ parihasan phullāṅgam āliṅgiṣam // RUnm_15.109 //</l>\n</lg></p>\n\n<l>nirhetukaḥ svayaṃ śāmyet svayaṃgrāha-smitāvidhiḥ // RUnm_15.110 //</l>\n\n<p>yathā-\n<lg>\n<l>roṣas tavābhūd yadi rādhike'dhika-</l>\n<l>stathāstu gaṇḍaḥ katham ucchvasity asau |</l>\n<l>sva-narmaṇetthaṃ durapahnava-smitāṃ</l>\n<l>priyām acumbat paśupendra-nandanaḥ // RUnm_15.111 //</l>\n</lg></p>\n\n<lg>\n<l>hetur yas tu śamaṃ yathāyogyaṃ prakalpitaiḥ |</l>\n<l>sāma-bheda-kriyā-dāna-naty-upekṣā-rasāntaraiḥ // RUnm_15.112 //</l>\n</lg>\n\n<l>mānopaśamanasyāṅkā bāṣpa-mokṣa-smitādayaḥ // RUnm_15.113 //</l>\n\n<p>tatra sāma-\n<l>priya-vākyasya racanaṃ yat tu tat sāma gīyate // RUnm_15.114 //</l></p>\n\n<p>yathā-\n<lg>\n<l>jātaṃ sundari tathaym eva pṛthunā rādhe'parādhena me</l>\n<l>kintu svārasiko mamātra śaraṇaṃ snehas tvadīyo balī |</l>\n<l>ity ākarṇya giraṃ harer natamukhī bāṣpāmbhasāṃ dhārayā</l>\n<l>sānaṅgotsava-raṅga-maṅgala-ghaṭo pūrṇāvakārṣīt kucau // RUnm_15.115 //</l>\n</lg></p>\n\n<lg>\n<l>atha bhedaḥ-</l>\n<l>bhedo dvidhā svayaṃ bhaṅgyā sva-māhātmya-prakāśanam |</l>\n<l>sakhyādibhir upālambha-prayogaś ceti kīrtyate // RUnm_15.116 //</l>\n</lg>\n\n<p>tatra bhaṅgyā svamāhātmya-prakāśanaṃ, yathā vidagdha-mādhave (4.41)-\n<lg>\n<l>cañcan-mīna-vilocanāsi kamaṭhotakṛṣṭa-stanī saṅgatā</l>\n<l>kroṅena sphuratā tavāyam adharaḥ prahlāda-saṃvardhanaḥ |</l>\n<l>madhyo'sau bali-bandhano mukha-rucā rāmās tvayā nirjitā</l>\n<l>labdhā śrī-ghanatādya mānini manasy aṅgīkṛtā kalkitā // RUnm_15.117 //</l>\n</lg></p>\n\n<lg>\n<l>athavedaṃ priyoktitvāt sāmodāharaṇaṃ bhavet |</l>\n<l>nāyakasya sva-vacasā bhaṅgyāyaṃ bheda īryate // RUnm_15.118 //</l>\n</lg>\n\n<p>yathā-\n<lg>\n<l>rūkṣā yan mayi vartase tvam abhitaḥ snigdhe'pi te dūṣaṇaṃ</l>\n<l>tatrāste na hi kintu tat kila mamānaucitya-jātaṃ phalam |</l>\n<l>yena svastaruṇīr upekṣya caramām apy āśrayantīr daśāṃ</l>\n<l>premārtaṃ vraja-yauvataṃ ca sumukhi tvaṃ kevalaṃ sevyase // RUnm_15.119 //</l>\n</lg></p>\n\n<p>sakhyādibhir upālambha-prayogo, yathā-\n<lg>\n<l>kartuṃ sundari śaṅkhacūḍa-mathane nāsminn upekṣocitā</l>\n<l>sarveṣām abhaya-pradāna-padavī-baddha-vrate preyasi |</l>\n<l>ity ālībhir alakṣitaṃ murabhidā bhadrāvalī bheditā</l>\n<l>nāsāgre vara-mauktika-śriyam adhād asrasya sā bindunā // RUnm_15.120 //</l>\n</lg></p>\n\n<p>atha dānam-\n<l>vyājena bhūṣaṇādīnāṃ pradānaṃ dānam ucyate // RUnm_15.121 //</l></p>\n\n<p>yathā-\n<lg>\n<l>kāmo nāma suhṛn mamāsti bhavatīm ākarṇya mat-preyasīṃ</l>\n<l>hāras tena tavārpito'yam urasi prāpnotu saṅgotsavam |</l>\n<l>ity unnamya karaṃ muradviṣi vadaty udbhinna-sāndra-smitā</l>\n<l>padmā māna-vinigrahāt praṇayinā tenodbhaṭaṃ cumbitā // RUnm_15.122 //</l>\n</lg></p>\n\n<p>atha natiḥ-\n<l>kevalaṃ dainyam ālambya pādapāto natir matā // RUnm_15.123 //</l></p>\n\n<p>yathā-\n<lg>\n<l>kṣiti-luṭhita-śikhaṇḍāpīḍam ārān mukunde</l>\n<l>racayati rati-kānta-stoma-kānte praṇāmam |</l>\n<l>nayana-jaladharābhyāṃ kurvatī bāṣpa-vṛṣṭiṃ</l>\n<l>varatanur iha māna-grīṣma-nāśaṃ śaśaṃsa // RUnm_15.124 //</l>\n</lg></p>\n\n<lg>\n<l>atha upekṣā-</l>\n<l>sāmādau tu parikṣīṇe syād upekṣāvadhīraṇam |</l>\n<l>upekṣā kathyate kaiścit tūṣṇīmbhāvatayā sthitiḥ // RUnm_15.125 //</l>\n</lg>\n\n<p>tad dvayaṃ, yathā-\n<lg>\n<l>sūnur vallabha eṣa vallavapates tatrāpi vīrāgraṇī-</l>\n<l>statrāpi smara-maṇḍalī-vijayinā rūpeṇa vibhrājitaḥ |</l>\n<l>sakhyaḥ samprati rūkṣatā pṛthur iyaṃ tenātra na śreyase</l>\n<l>dūre paśyata yāti niṣṭhura-manāḥ kā yuktir atrocitā // RUnm_15.126 //</l>\n</lg></p>\n\n<lg>\n<l>māne muhur nitibhir apy atidurnivāre</l>\n<l>vācaṃyama-vratam ahaṃ tarasāgrahīṣam |</l>\n<l>bāṣpaṃ tato vikiratī nijagāda padmā</l>\n<l>pauṣpaṃ rajaḥ patitam atra dṛśor mameti // RUnm_15.127 //</l>\n</lg>\n\n<lg>\n<l>athavā-</l>\n<l>prasādana-vidhiṃ muktvā vākyair anyārtha-sūcakaiḥ |</l>\n<l>prasādanaṃ mṛgākṣīṇām upekṣeti smṛtā budhaiḥ // RUnm_15.128 //</l>\n</lg>\n\n<p>yathā-\n<lg>\n<l>dhammille nava-mālatī paricitā savye ca śabda-grahe</l>\n<l>mallī sundari dakṣiṇe tu katarat puṣpaṃ tava bhrājate |</l>\n<l>āghreyaṃ paricetum ity upahite vyājena nāsā-puṭe</l>\n<l>gaṇḍodyat-pulakā vihasya hariṇā candrāvalī cumbitā // RUnm_15.129 //</l>\n</lg></p>\n\n<lg>\n<l>atha rasāntaram-</l>\n<l>ākasmika-bhayādīnāṃ prastutiḥ syād rasāntaram |</l>\n<l>yādṛcchikaṃ buddhi-pūrvam iti dvedhā tad ucyate // RUnm_15.130 //</l>\n</lg>\n\n<p>tatra yādṛcchikam-\n<l>upasthitam akasmād yat tad yādṛcchikam ucyate // RUnm_15.131 //</l></p>\n\n<p>yathā-\n<lg>\n<l>api gurubhir upāyair adya sāmādibhir yā</l>\n<l>lavam api na mṛgākṣī māna-mudrām abhāṅkṣīt |</l>\n<l>harim iha parirebhe sā svayaṃgrāham agre</l>\n<l>nava-jaladhara-nādair bhīṣitā paśya bhadrā // RUnm_15.132 //</l>\n</lg></p>\n\n<p>yathā vā-\n<lg>\n<l>upāyeṣu vyarthonnatiṣu bata sāmādiṣu sakhe</l>\n<l>sakhīnāṃ cāturye gatavati ca sadyaḥ śithilatām |</l>\n<l>viśākhāyāḥ kopa-jvara-haraṇa-mantra-pratinidhiṃ</l>\n<l>sacītkāraṃ rūkṣa-svanitam akarod ukṣa-danujaḥ // RUnm_15.133 //</l>\n</lg></p>\n\n<p>atha buddhi-pūrvam-\n<l>buddhi-pūrvaṃ tu kāntena pratyutpanna-dhiyā kṛtam // RUnm_15.134 //</l></p>\n\n<p>yathā-\n<lg>\n<l>pāṇau pañcamukhena duṣṭa-kṛmiṇā daṣṭo'smi roṣād iti</l>\n<l>vyājāt kūṇita-locanaṃ vraja-patau vyābhujya vaktraṃ sthite |</l>\n<l>sadyaḥ projjhita-roṣa-vṛttir asakṛt kiṃ vṛttam ity ākulā</l>\n<l>jalpantī smita-bandhur āsyam amunā gāndharvikā cumbitā // RUnm_15.135 //</l>\n</lg></p>\n\n<p>yathā vā-\nnyastaṃ dāma kṛtāgasādya hariṇā dṛṣṭvā puro rādhayā\nkṣiptenābhihataḥ sa tena kapaṭī duḥkhīva bhugnānanaḥ |\nmīlann eva niṣedivān bhuvi tataḥ sadyas tayā vyagrayā\npāñibhyāṃ dhṛta-kandharaḥ sthita-mukho bimboṣṭham asyāḥ papau\n// RUnm_15.136 //</p>\n\n<lg>\n<l>deśa-kāla-balenaiva muralī-śravaṇena ca |</l>\n<l>vināpy upāyaṃ māno'sau līyate vraja-subhruvām // RUnm_15.137 //</l>\n</lg>\n\n<p>tatra deśa-balena, yathā-\n<lg>\n<l>alaṅkīrṇaṃ candrāvalir ali-ghaṭā-jhaṅkṛti-bharaiḥ</l>\n<l>puro vṛndāraṇyaṃ kim api kalayantī kusumitam |</l>\n<l>hariṃ ca smerāsyaṃ priyaka-taru-mūle priyam itaḥ</l>\n<l>skhalan-mānā sakhyām adiśata satṛṣṇaṃ dṛśam asau // RUnm_15.138 //</l>\n</lg></p>\n\n<p>kāla-balena, yathā-\n<lg>\n<l>śaradi madhura-mūrtiḥ paśya kānti-cchaṭābhiḥ</l>\n<l>snapayati ravikanyā-tīra-vanyāṃ sudhāṃśuḥ |</l>\n<l>iti niśi niśamayya vyāhṛtiṃ dūtikāyāḥ</l>\n<l>smita-rucibhir atānīt tatra rādhā prasādam // RUnm_15.139 //</l>\n</lg></p>\n\n<p>muralī-śabdena, yathā-\n<lg>\n<l>yadi roṣaṃ na hi muñcasi</l>\n<l>na muñca mama devi nātra nirbandhaḥ |</l>\n<l>phutkṛti-vidhūta-mānaḥ</l>\n<l>sa bhavatu vijayī harer veṇuḥ // RUnm_15.140 //</l>\n</lg></p>\n\n<lg>\n<l>yathā vā-</l>\n<l>mānasyopādhyāyi prasīda sakhi rundhi me śruti-dvandvam |</l>\n<l>ayam uccāṭana-mantraṃ siddho veṇur vane paṭhati // RUnm_15.141 //</l>\n</lg>\n\n<lg>\n<l>tāratamyaṃ tu mānasya hetoḥ syāt tāratamyataḥ |</l>\n<l>syāl laghur madhyamaś cāsau mahiṣṭhaś cety atas tridhā // RUnm_15.142 //</l>\n</lg>\n\n<lg>\n<l>susādhyaḥ syāl laghur māno yatna-sādhyasya madhyamaḥ |</l>\n<l>duḥsādhyaḥ syād upāyena mahiṣṭhaḥ preyasāpy ayam // RUnm_15.143 //</l>\n</lg>\n\n<lg>\n<l>kṛṣṇe roṣoktayas tāsāṃ vāmo durlīla-śekharaḥ |</l>\n<l>kitavendro mahā-dhūrtaḥ kaṭhoro nirapatrapaḥ // RUnm_15.144 //</l>\n</lg>\n\n<lg>\n<l>atidurlalito gopī-bhujaṅgo rata-hiṇḍakaḥ |</l>\n<l>gopikā-dharma-vidhvaṃsī gopa-sādhvī-viḍambakaḥ // RUnm_15.145 //</l>\n</lg>\n\n<lg>\n<l>kāmukeśas tamisraughaḥ śyāmātmāmbara-taskaraḥ |</l>\n<l>govardhana-taṭāraṇya-bāṭa-pāṭac-carādayaḥ // RUnm_15.146 //</l>\n</lg>\n\n<p>iti mānaḥ |</p>\n\n<p>atha prema-vaicittyam-</p>\n\n<lg>\n<l>priyasya sannikarṣe'pi premonmāda-bhramād bhavet |</l>\n<l>yā viśleṣa-dhiyārtis tat prema-vaicittyam ucyate // RUnm_15.147 //</l>\n</lg>\n\n<p>yathā-\n<lg>\n<l>ābhīrendra-sute sphuraty api puras tīvrānurāgotthayā</l>\n<l>viśleṣa-jvara-sampadā vivaśa-dhīr atyantam udghūrṇitā |</l>\n<l>kāntaṃ me sakhi darśayeti daśanair udgūrṇa-śasyāṅkurā</l>\n<l>rādhā hanta tathā vyaceṣṭate yataḥ kṛṣṇo'py abhūd vismitaḥ // RUnm_15.148 //</l>\n</lg></p>\n\n<p>yathā vā vidagdha-mādhave (5.46)-\n<lg>\n<l>samajani davād vitrastānāṃ kim ārta-ravo gavāṃ</l>\n<l>mayi kim abhavad vaiguṇyaṃ vā niraṅkuśam īkṣitam |</l>\n<l>vyaraci nibhṛtaṃ kiṃ vāhūtiḥ kayācid abhīṣṭayā</l>\n<l>yad iha sahasā mām atyākṣīd vane vanajekṣaṇaḥ // RUnm_15.149 //</l>\n</lg></p>\n\n<lg>\n<l>vilāsam anurāgas tu kutracit kam api vrajam |</l>\n<l>pārśve santam api preṣṭhaṃ hāritaṃ kurute sphuṭam // RUnm_15.150 //</l>\n</lg>\n\n<lg>\n<l>suṣṭhūdāharatā paṭṭa-mahiṣī-gīta-vibhramam |</l>\n<l>spaṣṭaṃ muktā-phale caitad vopadevena varṇitam // RUnm_15.151 //</l>\n</lg>\n\n<p>iti prema-vaicittyam</p>\n\n<p>atha pravāsaḥ</p>\n\n<lg>\n<l>pūrva-saṅgatayor yūnor bhaved deśāntarādibhiḥ |</l>\n<l>vyavadhānaṃ tu yat prājñaiḥ sa pravāsa itīryate // RUnm_15.152 //</l>\n</lg>\n\n<lg>\n<l>taj-janya-vipralambho'yaṃ pravāsatvena kathyate |</l>\n<l>harṣa-garva-mada-vrīḍā varjayitvā samīritāḥ // RUnm_15.153 //</l>\n</lg>\n\n<lg>\n<l>śṛṅgāra-yogyāḥ sarve'pi pravāse vyabhicāriṇaḥ |</l>\n<l>sa dvidhā buddhi-pūrvaḥ syāt tathiavābuddhi-pūrvakaḥ // RUnm_15.154 //</l>\n</lg>\n\n<lg>\n<l>atra buddhi-pūrvaḥ-</l>\n<l>dūre kāryānurodhena gamaḥ syād buddhi-pūrvakaḥ |</l>\n<l>kāryaṃ kṛṣṇasya kathitaṃ svabhakta-prīṇanādikam // RUnm_15.155 //</l>\n</lg>\n\n<l>kiñcid dūre sudūre ca gamanād apy ayaṃ dvidhā // RUnm_15.156 //</l>\n\n<p>tatra ādyaḥ-\n<lg>\n<l>dṛṣṭiṃ nidhāya surabhī-nikuramba-vīthyāṃ</l>\n<l>kṛṣṇeti varṇa-yugalābhyasena rasajñām |</l>\n<l>śuśrūṣaṇe murali-nisvanitasya karṇau</l>\n<l>cittaṃ mukhe tava nayaty ahar adya rādhā // RUnm_15.157 //</l>\n</lg></p>\n\n<p>atha dvitīyaḥ-\n<l>bhāvī bhavaṃś ca bhūtaś ca tirvidhaḥ sa tu kīrtyate // RUnm_15.158 //</l></p>\n\n<p>tatra bhāvī, yathā uddhava-sandeśe (67)-\n<lg>\n<l>eṣa kṣattā vrajanarapateḥ ājñayā gokule asmin</l>\n<l>bāle prāto nagaragataye ghoṣaṇāmātanoti |</l>\n<l>duṣṭam bhūyaḥ sphurati ca balādīkṣaṇaṃ dakṣiṇaṃ me</l>\n<l>tena svāntaṃ sphuṭati caṭulam hanta bhāvyaṃ na jāne // RUnm_15.159 //</l>\n</lg></p>\n\n<p>bhavan, yathā lalita-mādhave (3.7)-\n<lg>\n<l>bhānor bimbe tvaritam udaya-prasthataḥ prasthite'sau</l>\n<l>yātrānandīṃ paṭhati muditaḥ syandane gāndineyaḥ |</l>\n<l>tāvat tūrṇaṃ sphuṭa khura-puṭaiḥ kṣauṇi-pṛṣṭaṃ khananto</l>\n<l>yāvan nāmī hṛdaya bhavato ghoṭakāḥ sphoṭakā syuḥ // RUnm_15.160 //</l>\n</lg></p>\n\n<p>bhūto, yathā uddhava-sandeśe (85)-\n<lg>\n<l>kāmaṃ dūre sahacari varīvarti yat kaṃsavairī</l>\n<l>na idam lokottaramapi vipaddurdinaṃ me dunoti |</l>\n<l>āśākīlo hṛdi kila vṛtaḥ prāṇarodhī tu yo me</l>\n<l>so'yaṃ pīḍāṃ niviḍavaḍavāvahnitīvrastanoti // RUnm_15.161 //</l>\n</lg></p>\n\n<lg>\n<l>atra śrī-yadu-siṃhena preyasīhir amuṣya ca |</l>\n<l>preṣaṇaṃ kriyate premṇā sandeśasya parasparam // RUnm_15.162 //</l>\n</lg>\n\n<p>yathā uddhava-sandeśe (115)-\n<lg>\n<l>soḍhavyaṃ te kathamapi balāccakṣuṣī mudrayitvā</l>\n<l>tīvrottāpam hatamanasijoddāmavikrāntacakram |</l>\n<l>dvitraireva priyasakhi dinaiḥ sevyatāṃ devi śavye</l>\n<l>yāsyāmi tvatpraṇayacaṭulabhrūyugāḍambarāṇām // RUnm_15.163 //</l>\n</lg></p>\n\n<p>tathā padyāvalyām (376)-\n<lg>\n<l>kālindyāḥ pulinaṃ pradoṣa-maruto ramyāḥ śaśaṅkāṃśavaḥ</l>\n<l>santāpaṃ na harantu nāma nitarāṃ kurvanti kasmāt punaḥ |</l>\n<l>sandiṣṭaṃ vraja-yoṣitām iti hareḥ saṃśṛṇvato'ntaḥpure</l>\n<l>niḥśvāsāḥ prasṛtā jayanti ramaṇī-saubhāgya-garva-cchidaḥ // RUnm_15.164 //</l>\n</lg></p>\n\n<lg>\n<l>atha abuddhi-pūrvaḥ-</l>\n<l>pāratntryodbhavo yas tu proktaḥ so'buddhi-pūrvakaḥ |</l>\n<l>divyādivyādi-janitaṃ pāratantryam anekadhā // RUnm_15.165 //</l>\n</lg>\n\n<p>yathā lalita-mādhave (2.27)-\n<lg>\n<l>ānītāsi mayā manoratha-śata-vyagreṇa nirbandhataḥ</l>\n<l>pūrṇaṃ śārada-purṇimā-parimalair vṛndāṭavī-maṇḍalam |</l>\n<l>sadyaḥ sundari śaṅkhacūḍa-kapaṭa-prāptodayenādhunā</l>\n<l>daivenādya virodhinā katham itas tvaṃ hanta dūrīkṛtā // RUnm_15.166 //</l>\n</lg></p>\n\n<lg>\n<l>cintātra jāgarodvegau tānavaṃ malināṅgatā |</l>\n<l>pralāpo vyādhir unmādo moho mṛtyur daśā daśa // RUnm_15.167 //</l>\n</lg>\n\n<p>tatra cintā, yathā haṃsadūte (2)-\n<lg>\n<l>yadā yāto gopīhṛdayamadano nandasadanān</l>\n<l>mukundo gāndinyāstanayamanuvindan madhupurīm |</l>\n<l>tadāmānkṣīccintāsariti ghanaghūrṇāparicayair</l>\n<l>agādhāyāṃ bādhāmayapayasi rādhā virahiṇī // RUnm_15.168 //</l>\n</lg></p>\n\n<lg>\n<l>atha jāgaraḥ, yathā padyāvalyāṃ (322)-</l>\n<l>yāḥ paśyanti priyaṃ svapne dhanyāstāḥ sakhi yoṣitaḥ |</l>\n<l>asmākaṃ tu gate kṛṣṇe gatā nidrāpi vairiṇī // RUnm_15.169 //</l>\n</lg>\n\n<p>atha udvegaḥ, yathā haṃsadūte (104)-\n<lg>\n<l>mano me hā kaṣṭaṃ jvalati kimahaṃ hanta karavai</l>\n<l>na pāraṃ nāvāraṃ kimapi kalayāmy asya jaladheḥ |</l>\n<l>iyaṃ vande mūrdhnā sapadi tamupāyaṃ kathaya māṃ</l>\n<l>parāmṛṣye yasmāddhṛtikaṇikayāpe kṣaṇikayā // RUnm_15.170 //</l>\n</lg></p>\n\n<p>atha tānavaṃ, yathā-\n<lg>\n<l>udañcad-vaktrāmbhoruha-vikṛtir antaḥ-kaluṣitā</l>\n<l>sadāhārābhāva-glapita-kuca-kokā yadupate |</l>\n<l>viśuṣyantī rādhā tava viraha-tāpād anudinaṃ</l>\n<l>nidāghe kulyeva kraśima-paripākaṃ prathayati // RUnm_15.171 //</l>\n</lg></p>\n\n<p>atha malināṅgatā-\n<lg>\n<l>hima-visara-viśīrṇāmbhoja-tulyānana-śrīḥ</l>\n<l>khara-marud-aparajyad-bandhu-jīvopamauṣṭhī |</l>\n<l>aghahara śarad-arkottāpitendīvarākṣī</l>\n<l>tava viraha-vipatti-mlāpitāsīd viśākhā // RUnm_15.172 //</l>\n</lg></p>\n\n<p>atha pralāpaḥ, yathā lalita-mādhave (3.25)-\nkva nanda-kula-candramāḥ kva śikhi-candrakālaṅkṛtiḥ\n<lg>\n<l>kva mandra-muralī-ravaḥ kva nu surendra-nīla-dyutiḥ</l>\n<l>kva rāsa-rasa-tāṇḍavī kva sakhi jīva-rakṣauṣadhir</l>\n<l>nidhir mama suhṛttamaḥ kva bata hanta hā dhig-vidhim // RUnm_15.173 //</l>\n</lg></p>\n\n<p>atha vyādhiḥ, yathā tatraiva (3.28)\nuttāpī puṭa-pākato æpi garala-grāmād api kṣobhaṇo\n<lg>\n<l>dambholer api duḥsahaḥ kaṭur alaṃ hṛn-magna-śūlyād api</l>\n<l>tīvraḥ prauḍha-visūcikāni-cayato æpy uccair mamāyaṃ balī</l>\n<l>marmāṇy adya bhinatti gokula-pater viśleṣa-janmā jvaraḥ // RUnm_15.174 //</l>\n</lg></p>\n\n<p>atha unmādaḥ-\n<lg>\n<l>bhramati bhavana-garbhe nirnimittaṃ hasantī</l>\n<l>prathayati tava vārtāṃ cetanācetaneṣu |</l>\n<l>lutḥati ca bhuvi rādhā kampitāṅgī murāre</l>\n<l>viṣama-viraha-khedodgāri-vibhrānta-cittā // RUnm_15.175 //</l>\n</lg></p>\n\n<p>yathā vā-\n<lg>\n<l>adyākāṇḍikam aṭṭahāsa-paṭalaṃ nirmāti gharmāmbu-bhāk</l>\n<l>cītkāraṃ kurute camatkṛti-parā sotkaṇṭham ākasmikam |</l>\n<l>ākrandaṃ vitanoti gharghara-ghanodghoṣaṃ kilātarkitaṃ</l>\n<l>rādhā mādhava-viprayoga-rabhasād anyeva tīvrād abhūt // RUnm_15.176 //</l>\n</lg></p>\n\n<p>atha mohaḥ-\n<lg>\n<l>nirundhe dainyābdhiṃ harati guru-cintā paribhavaṃ</l>\n<l>vilumpaty unmādaṃ sthagayati balād bāṣpa-laharīm |</l>\n<l>idānīṃ kaṃsāre kuvalaya-dṛśaḥ kevalam idaṃ</l>\n<l>vidhatte sācivyaṃ tava viraha-mūrcchā-sahacarī // RUnm_15.177 //</l>\n</lg></p>\n\n<p>atha mṛtyuḥ, yathā haṃsadūte (96)-\n<lg>\n<l>aye rāsakrīḍārasika mama sakhyāṃ navanavā</l>\n<l>purā baddhā yena praṇayalaharī hanta gahanā |</l>\n<l>sa cen muktāpekṣastvamapi dhig imāṃ tulaśakalaṃ</l>\n<l>yadetasyā nāsānihitamidamadyāpi calati // RUnm_15.178 //</l>\n</lg></p>\n\n<lg>\n<l>pravāsa-vipralambhe'smin daśās tās tā harer api |</l>\n<l>atropalakṣaṇāyaikam udāharaṇam īryate // RUnm_15.179 //</l>\n</lg>\n\n<p>yathā-\n<lg>\n<l>krīḍā-ratna-gṛhe viḍambita-payaḥ-phenāvalī-mārdane</l>\n<l>talpe necchati kalpa-śākhi-camarī-ramye'pi rājñāṃ sutāḥ |</l>\n<l>kintu dvāravatī-patir vraja-giri-droṇī-vilāntaḥ-śilā-</l>\n<l>paryaṅkopari rādhikā-rati-kalāṃ dhyāyan muhuḥ klāmyati // RUnm_15.180 //</l>\n</lg></p>\n\n<lg>\n<l>proktānāṃ prema-bhedānāṃ vividhatvād daśā api |</l>\n<l>vividhāḥ syur ihety etā bhūma-bhītyā na kīrtitāḥ // RUnm_15.181 //</l>\n</lg>\n\n<lg>\n<l>etās tu prema-bhedānām anubhāvatayā daśāḥ |</l>\n<l>sādhāraṇyaḥ samastānāṃ prāyaśaḥ sambhavanty api // RUnm_15.182 //</l>\n</lg>\n\n<lg>\n<l>kintv atraivādhirūḍhasya mohanatvam apeyuṣaḥ |</l>\n<l>asādhāraṇa-rūpās tu tat-prasaṅge puroditāḥ // RUnm_15.183 //</l>\n</lg>\n\n<lg>\n<l>vipralambhaṃ paraṃ kecit karuṇābhidham ucire |</l>\n<l>sa pravāsa-viśeṣatvān naivātra pṛthag īritaḥ // RUnm_15.184 //</l>\n</lg>\n\n<p>iti vipralambha-bhedāḥ\natha saṃyoga-viyoga-sthitiḥ</p>\n\n<lg>\n<l>harer līlā-viśeṣasya prakaṭasyānusārataḥ |</l>\n<l>varṇitā virahāvasthā goṣṭha-vāma-bhruvām asau // RUnm_15.185 //</l>\n</lg>\n\n<lg>\n<l>vṛndāraṇye viharatā sadā rāsādi-vibhramaiḥ |</l>\n<l>hariṇā vraja-devīnāṃ viraho'sti na karhicit // RUnm_15.186 //</l>\n</lg>\n\n<p>tathā ca pādme pātāla-khaṇḍe mathurā-māhātmye-\n<l>go-gopa-gopikā-saṅge yatra krīḍati kaṃsahā // RUnm_15.187 //</l></p>\n\n<p>iti |</p>\n\n<p>iti saṃyoga-viyoga-sthitiḥ</p>\n\n<p>atha sambhogaḥ</p>\n\n<lg>\n<l>darśanāliṅganādīnāṃ ānukūlyān niṣevayā |</l>\n<l>yūnor ullāsam ārohan bhāvaḥ sambhoga ucyate // RUnm_15.188 //</l>\n</lg>\n\n<l>manīṣibhir ayaṃ mukho gauṇaś ceti dvidhoditaḥ // RUnm_15.189 //</l>\n\n<p>tatra mukhyaḥ-\n<l>mukhyo jāgrad-avasthāyāṃ sambhogaḥ sa caturvidhaḥ // RUnm_15.190 //</l></p>\n\n<lg>\n<l>tān pūrva-rāgato mānāt pravāsa-dvayataḥ kramāt |</l>\n<l>jātān saṃkṣipta-saṅkīrṇa-sampanna-rddhimato viduḥ // RUnm_15.191 //</l>\n</lg>\n\n<lg>\n<l>tatra saṅkṣiptaḥ-</l>\n<l>yuvānau yatra saṃkṣiptān sādhvasa-vrīḍitādibhiḥ |</l>\n<l>upacārān niṣevete sa saṃkṣipta itīritaḥ // RUnm_15.192 //</l>\n</lg>\n\n<lg>\n<l>tatra nāyakena kṛtaḥ, yathā saptaśatyām-</l>\n<l>līlāhituliaselo rakkha-u vo rāhiātthaṇapphaṃse |</l>\n<l>hariṇo paḍhama-samāgama-sajjhasabebellio hattho // RUnm_15.193 //</l>\n</lg>\n\n<lg>\n<l>(līlābhitulita-śailo rakṣatu vo rādhikā-stana-sparśe |</l>\n<l>hareḥ prathama-samāgama-sādhvasa-vevellito hastaḥ ||)</l>\n</lg>\n\n<p>nāyikāyāḥ, yathā-\n<lg>\n<l>cumbe paṭāvṛta-mukhī nava-saṅgame'bhū-</l>\n<l>dāliṅgane kuṭilitāṅga-latā tadāsīt |</l>\n<l>avyakta-vāg ajani keli-kathāsu rādhā</l>\n<l>modaṃ tathāpi vidadhe madhusūdanasya // RUnm_15.194 //</l>\n</lg></p>\n\n<lg>\n<l>atha saṅkīrṇaḥ-</l>\n<l>yatra saṅkīryamāṇāḥ syur vyalīka-smaraṇādibhiḥ |</l>\n<l>upacārāḥ sa saṅkīrṇaḥ kiñcit taptekṣu-peśalaḥ // RUnm_15.195 //</l>\n</lg>\n\n<p>yathā-\n<lg>\n<l>sāsūya-jalpita-sudhāni samatsarāṇi</l>\n<l>manoparāma-ramaṇīya-dṛg-iṅgitāni |</l>\n<l>kaṃsa-dviṣaḥ sphurad-amanda-mukhāny anaṅga-</l>\n<l>vikrīḍitāni saha rādhikayā jayanti // RUnm_15.196 //</l>\n</lg></p>\n\n<p>yathā vā-\n<lg>\n<l>vaktraṃ kiñcid avāñcitaṃ vivṛṇute nātiprasādodayaṃ</l>\n<l>dṛṣṭir bhugna-taṭā vyanakti śanakair īrṣyāvaśeṣa-cchaṭām |</l>\n<l>rādhāyāḥ sakhi sūcayaty aviśadā vāg apy asūyākalāṃ</l>\n<l>mānantaṃ bruvatī tathāpi madhurā kṛṣṇaṃ dhinoty ākṛtiḥ // RUnm_15.197 //</l>\n</lg></p>\n\n<lg>\n<l>atha sampannaḥ-</l>\n<l>pravāsāt saṅgate kānte bhogaḥ sampanna īritaḥ |</l>\n<l>dvidhā syād āgatiḥ prādurbhāvaś ceti sa saṅgamaḥ // RUnm_15.198 //</l>\n</lg>\n\n<p>tatra āgatiḥ-\n<l>laukika-vyavahāreṇa syād āgamanam āgatiḥ // RUnm_15.199 //</l></p>\n\n<p>yathā uddhava-sandeśe (40)-\n<lg>\n<l>mā mandākṣaṃ kuru gurujanāddehalīṃ gehamadhyā-</l>\n<l>dehi klāntā divasamakhilam hanta viśleṣato'si |</l>\n<l>eṣa smero milati mṛdule vallavīcittahārī</l>\n<l>hārī guñjāvalibhiralibhirlīḍhagandho mukundaḥ // RUnm_15.200 //</l>\n</lg></p>\n\n<lg>\n<l>atha prādurbhāvaḥ-</l>\n<l>preṣṭhānāṃ prema-saṃrambha-vihvalānāṃ puro hariḥ |</l>\n<l>āvirbhavaty akasmād yat prādurbhāvaḥ sa ucyate // RUnm_15.201 //</l>\n</lg>\n\n<lg>\n<l>yathā śrī-daśame (10.32.2)-</l>\n<l>tāsām āvirabhūc chauriḥ smayamānamukhāmbujaḥ |</l>\n<l>pītāmbara-dharaḥ sragvī sākṣān manmatha-manmathaḥ // RUnm_15.202 //</l>\n</lg>\n\n<p>yathā vā haṃsadūte (107)-\n<lg>\n<l>ayi svapno dūre viramatu samakṣaṃ śṛṇu haṭhā-</l>\n<l>daviśvastā mā bhūriha sakhi manovibhramadhiyā |</l>\n<l>vayasyaste govardhanavipinamāsādya kutukā-</l>\n<l>dakāṇḍe yadbhūyaḥ smarakalahapāṇḍityamatanot // RUnm_15.203 //</l>\n</lg></p>\n\n<lg>\n<l>rūḍhākhya-bhāva-jāto'yaṃ sambhogo vaipralambhikaḥ |</l>\n<l>nirbharānanda-purāṇāṃ paramāvadhir iṣyate // RUnm_15.204 //</l>\n</lg>\n\n<lg>\n<l>dviguṇā virahārtiḥ syāt sphuraṇe veṇu-rāgaje |</l>\n<l>prādurbhāve bhavaty atra sarvābhīṣṭa-sukhotsavaḥ // RUnm_15.205 //</l>\n</lg>\n\n<lg>\n<l>atha samṛddhimān-</l>\n<l>durlabhālokayor yūnoḥ pāratantryād viyuktayoḥ |</l>\n<l>upabhogātireko yaḥ kīrtyate sa samṛddhimān // RUnm_15.206 //</l>\n</lg>\n\n<p>yathā lalita-mādhave (7.18)-\n<lg>\n<l>dagdhaṃ hanta dadhānayā vapur idaṃ yasyāvalokāśayā</l>\n<l>soḍhā marma-vipāṭane paṭur iyaṃ pīḍātivṛṣṭir mayā |</l>\n<l>kālindīya-taṭī-kuṭīra-kuhara-krīḍābhisāra-vratī</l>\n<l>so'yaṃ jīvita-bandhur indu-vadane bhūyaḥ samāliṅgitaḥ // RUnm_15.207 //</l>\n</lg></p>\n\n<p>yathā vā (8.10)-\n<lg>\n<l>tavātra parimṛgyatā kim api lakṣma sākṣād iyaṃ</l>\n<l>mayā tvam upasāditā nikhila-loka-lakṣmīr asi |</l>\n<l>yathā jagati cañcatā caṇaka-muṣṭi-sampattaye</l>\n<l>janena patitā puraḥ kanaka-vṛṣṭir āsādyate // RUnm_15.208 //</l>\n</lg></p>\n\n<p>iti madhura-rasa-paripāka-vivekaḥ |</p>\n\n<p>atha gauṇa-sambhogaḥ</p>\n\n<lg>\n<l>channa-prakāśa-bhedena kaiścid eṣāṃ dvirūpatā |</l>\n<l>iṣṭāpy atra na hi proktā nātyullāsakarī yataḥ // RUnm_15.209 //</l>\n</lg>\n\n<lg>\n<l>atha gauṇaḥ-</l>\n<l>svapne prāpti-viśeṣo'sya harer gauṇa itīryate |</l>\n<l>svapno dvidhātra sāmānya-viśeṣatvena kīrtitaḥ // RUnm_15.210 //</l>\n</lg>\n\n<lg>\n<l>sāmānyaḥ sa tu yaḥ pūrvaṃ kathito vyabhicāriṣu |</l>\n<l>viśeṣaḥ khalu jāgaryā nirviśeṣao mahādbhutaḥ // RUnm_15.211 //</l>\n</lg>\n\n<l>bhāvautkaṇṭhye-mayo hy eṣa caturdhā pūrvavan mataḥ // RUnm_15.212 //</l>\n\n<p>tatra svapne saṅkṣipto, yathā-\n<lg>\n<l>vihāraṃ kurvāṇas taraṇi-tanayā-tīra-vipine</l>\n<l>navāmbhoda-śreṇī-madhurima-viḍambi-dyuti-bharaḥ |</l>\n<l>vidagdhānāṃ cūḍāmaṇir anudinaṃ cumbati mukhaṃ</l>\n<l>mama svapne ko'pi priya-sakhi balīyān nava-yuvā // RUnm_15.213 //</l>\n</lg></p>\n\n<p>atha svapne saṅkīrṇo, yathā-\n<lg>\n<l>sakhi kruddhā mā bhūr laghur api na doṣaḥ sumukhi me</l>\n<l>na mānāgni-jvālām aśamayam ahaṃ tām asamaye |</l>\n<l>sa dhūrtas te svapne rasa-vṛṣṭiṃ mayi tathā</l>\n<l>yato vistīrṇāpi svayam iyam ayāsīd upaśamam // RUnm_15.214 //</l>\n</lg></p>\n\n<p>atha svapne sampannaḥ, yathā haṃsadūte (105)-\n<lg>\n<l>prayāto māṃ hitvā yadi kaṭhinacūḍāmaṇirasau</l>\n<l>paryātu svacchandaṃ mama samayadharmaḥ kila gatiḥ |</l>\n<l>idaṃ soḍhuṃ kā vā prabhavati yataḥ svapnakapaṭā-</l>\n<l>dihāyāto vṛndāvanabhuvi kalān māṃ ramayati // RUnm_15.215 //</l>\n</lg></p>\n\n<p>atha svāpna-samṛddhimān, yathā lalita-mādhave (7.11)-\n<lg>\n<l>cirād adya svapne mama vividha-yatnād upagate</l>\n<l>prapede govindaḥ sakhi nayanayor akṣaṇabhuvam |</l>\n<l>gṛhītvā hā hanta tvaritam atha tasminn api rathaṃ</l>\n<l>kathaṃ pratyāsannaḥ sa khalu puruṣo rāja-puruṣaḥ // RUnm_15.216 //</l>\n</lg></p>\n\n<lg>\n<l>tulya-svarūpa evāyaṃ prodyan yūnor dvayor api |</l>\n<l>ūṣā-niruddhayor yadvat kvacit svapno'py abādhitaḥ // RUnm_15.217 //</l>\n</lg>\n\n<lg>\n<l>ataeva hi siddhānāṃ svapne'pi paramādbhute |</l>\n<l>prāptāni maṇḍanādīni dṛśyante jāgare'pi ca // RUnm_15.218 //</l>\n</lg>\n\n<lg>\n<l>vyatītya turyām api saṃśritānāṃ</l>\n<l>tāṃ pañcamīṃ prema-mayīm avasthām |</l>\n<l>na sambhavaty eva hari-priyāṇāṃ</l>\n<l>svapno rajo-vṛtti-vijṛmbhito yaḥ // RUnm_15.219 //</l>\n</lg>\n\n<lg>\n<l>ity eṣa hari-bhāvasya vilāsaḥ ko'pi peśala |</l>\n<l>citra-svapnam ivātanvan kṛṣṇaḥ saṅgamayaty alam // RUnm_15.220 //</l>\n</lg>\n\n<lg>\n<l>athaiteṣu nirūpyante tad-viśeṣāḥ supeśalāḥ |</l>\n<l>ye'nubhāva-daśām asyāḥ prāpnuvanti rateḥ sphuṭam // RUnm_15.221 //</l>\n</lg>\n\n<lg>\n<l>te tu sandarśanaṃ jalpaḥ sparśanaṃ vartma-rodhanam |</l>\n<l>rāsa-vṛndāvan-krīḍā-yamunādy-ambu-kelayaḥ // RUnm_15.222 //</l>\n</lg>\n\n<lg>\n<l>nau-khelā līlayā cauryaṃ ghaṭṭaḥ kuñjādi-līnatā |</l>\n<l>madhu-pānaṃ vadhū-veśa-dhṛtiḥ kapaṭa-suptatā // RUnm_15.223 //</l>\n</lg>\n\n<lg>\n<l>dyūta-krīḍā paṭākṛṣṭiś cumbāśleṣau nakhārpaṇam |</l>\n<l>bimbādhara-sudhā-pānaḥ samprayogādayo matāḥ // RUnm_15.224 //</l>\n</lg>\n\n<p>tatra sandarśanaṃ, yathā lalita-mādhave (2.26)\n<lg>\n<l>calākṣi-guru-lokataḥ sphurati tāvad antarbhayaṃ</l>\n<l>kula-sthitir alaṃ tu me manasi tāvad unmīlati |</l>\n<l>calan-makara-kuṇḍala-sphurita-phulla-gaṇḍa-sthalaṃ</l>\n<l>na yāvad aparokṣatām idam apaiti vaktrāmbujam // RUnm_15.225 //</l>\n</lg></p>\n\n<p>atha jalpaḥ-\n<l>jalpaḥ parasparaṃ goṣṭhī vitathoktiś ca kathyate // RUnm_15.226 //</l></p>\n\n<lg>\n<l>atra parasparaḥ goṣṭhī, yathā dāna-keli-kaumudyām (42-43)</l>\n<l>dharṣaṇe nakula-strīṇāṃ bhujaṅgeśaḥ kṣamaḥ katham |</l>\n<l>yad etā daśanair eṣa daśan nāpnoti maṅgalam // RUnm_15.227 //</l>\n</lg>\n\n<lg>\n<l>aprauḍha-dvija-rāja-rājad-alikā labdhā vibhūtiṃ rucāṃ</l>\n<l>navyām ātmani kṛṣṇa-vartma-vilasad-dṛṣṭir viśākhāñcitā |</l>\n<l>kandarpasya vidagdhatāṃ vidadhatI netrāñcalasya tviṣā</l>\n<l>tvaṃ rādhe śiva-mūrtir ity urasi māṃ bhogīndram aṅgīkuru // RUnm_15.228 //</l>\n</lg>\n\n<p>vitathoktiḥ, yathā tatraiva (44)-\n<lg>\n<l>asminn adrau kati na hi mayā hanta hārādi-vittaṃ</l>\n<l>hāraṃ hāraṃ hariṇa-nayanā grāhitā jaina-dīkṣām |</l>\n<l>yāḥ kākūkti-sthagita-vadanāḥ patra-dānena dīnās</l>\n<l>tūrṇaṃ dūrād anujagṛhire prauḍha-vallī-sakhībhiḥ // RUnm_15.229 //</l>\n</lg></p>\n\n<p>atha sparśanam, yathā-\n<lg>\n<l>na kuru śapatham asya sparśato dūṣitoccair</l>\n<l>asi bhuja-bhujagena tvaṃ bhujaṅgādhipasya |</l>\n<l>tanur anupama-kampā svedam abhyudgirantī</l>\n<l>kapaṭini paritas te paśya romāñcitāsti // RUnm_15.230 //</l>\n</lg></p>\n\n<p>atha vartma-rodhanaṃ, yathā vidagdha-mādhave (6.19)-\n<lg>\n<l>parītaṃ śṛṅgeṇa sphuṭatara-śilā-śyāmala-rucaṃ</l>\n<l>valad-vetraṃ vaṃśa-vyatikara-lasan-mekhalam amum |</l>\n<l>atikramyottuṅgaṃ dharaṇi-dharam agre katham itas</l>\n<l>tvayā gantuṃ śakyā taraṇi-duhitus tīra-saraṇī // RUnm_15.231 //</l>\n</lg></p>\n\n<p>atha rāso, yathā-\n<lg>\n<l>harir nava-ghanākṛtiḥ prati-vadhū-dvayaṃ madhyatas</l>\n<l>tad-aṃsa-vilasad-bhujo bhramati citram eko'py asau |</l>\n<l>vadhūś ca taḍid-ujjvalā prati-harid vayaṃ madhyataḥ</l>\n<l>sakhī-dhṛta-karāmbujā naṭati paśya rāsotsave // RUnm_15.232 //</l>\n</lg></p>\n\n<p>atha vṛndāvana-krīḍā-\n<lg>\n<l>sthala-kamala-malīnāṃ stauti gītaiḥ padaṃ te</l>\n<l>rada-tati-mati-namrā vandate kunda-rājī |</l>\n<l>adharam anubhajantī lambate bimba-mālā</l>\n<l>vilasati tava vaśyā paśya vṛndāṭavīyam // RUnm_15.233 //</l>\n</lg></p>\n\n<p>yamunā-jala-keliḥ, yathā-\n<lg>\n<l>vyātyukṣīyudhi rādhayā ghana-rasaiḥ paryukṣyamāṇasya te</l>\n<l>mālyaṃ bhaṅgam avāpa vīra tilako yātaḥ kilādṛśyatām |</l>\n<l>vaktrendau pratimā-cchalena śaraṇaṃ labdhaḥ sakhīṃ kaustubhas</l>\n<l>tan mā bhūś cakito vimukta-cikuraṃ nārdaty asau tvad-vidham // RUnm_15.234 //</l>\n</lg></p>\n\n<p>yathā vā, padyāvalyāṃ (301)-\n<lg>\n<l>jala-keli-tarala-karatala-</l>\n<l>mukta-punaḥ-pihita-rādhikā-vadanaḥ |</l>\n<l>jagad avatu koka-yūnor</l>\n<l>vighaṭana-saṅghaṭana-kautukī kṛṣṇaḥ // RUnm_15.235 //</l>\n</lg></p>\n\n<p>atha naukhelā, yathā padyāvalyāṃ (270)-\n<lg>\n<l>muktā taraṅga-nivahena pataṅga-putrī</l>\n<l>navyā ca naur iti vacas tava tathyam eva |</l>\n<l>śaṅkā-nidānam idam eva mamātimātraṃ</l>\n<l>tvaṃ cañcalo yad iha mādhava nāviko'si // RUnm_15.236 //</l>\n</lg></p>\n\n<p>atha līlā-cauryam-\n<l>līlā-cauryaṃ bhaved vaṃśī-vastra-puṣpādi-hāritā // RUnm_15.237 //</l></p>\n\n<p>atha vaṃśī-cauryam, yathā padyāvalyāṃ (253)-\n<lg>\n<l>nīcair nyāsād atha caraṇayor nūpura mūkayantī</l>\n<l>dhṛtvā dhṛtvā kataka-valayāny utkṣipantī bhujānte |</l>\n<l>mudrām akṣṇoś cakitaṃ śaśvad ālokayantī</l>\n<l>smitvā smitvā harati muralīm aṅkato mādhavasya // RUnm_15.238 //</l>\n</lg></p>\n\n<p>atha vastra-cauryaṃ, yathā-\n<lg>\n<l>chadāvali-vṛtaiva naḥ sapadi kācid ekā vrajaṃ</l>\n<l>praviśya jaratīr ihānayatu ghora-karmoddhatāḥ |</l>\n<l>ayaṃ guṇa-nidhis taror upari tābhir abhyarcyatām</l>\n<l>umā-vrata-kumārikāpaṭala-cela-pāṭac-caraḥ // RUnm_15.239 //</l>\n</lg></p>\n\n<p>atha puṣpa-cauryaṃ, yathā-\n<lg>\n<l>ayi jñātaṃ jñātaṃ harasi hariṇākṣi pratidinaṃ</l>\n<l>tvam eva pracchannā mama sumanasāṃ mañjarim itaḥ |</l>\n<l>cirād diṣṭyā cauri tvam iha vidhṛtādya svayam ato</l>\n<l>guhākārām ārāt praviśa vasatiṃ prauḍhibhir alam // RUnm_15.240 //</l>\n</lg></p>\n\n<p>atha ghaṭṭaḥ, yathā dāna-keli-kaumudyām (64)-\n<lg>\n<l>ghaṭṭādhirājam avamatya vivādam eva</l>\n<l>yūyaṃ yad ācaratha śulkam adityamānāḥ |</l>\n<l>manye vidhitsatha tad atra gires taṭeṣu</l>\n<l>durgeṣu hanta viṣameṣu raṇābhiyogam // RUnm_15.241 //</l>\n</lg></p>\n\n<p>atha kuñjādi-līnatā, yathā vidagdha-mādhave (6.25)-\n<lg>\n<l>śaṅke saṅkulitāntarādya niviḍa-krīḍānubandhecchayā</l>\n<l>kuñje vañjula-śākhinaḥ śaśimukhī līnā varīvarti sā |</l>\n<l>no ced eṣa tad-aṅghri-saṅgama-vinābhāvād akāle kathaṃ</l>\n<l>puṣpāmoda-nimantritāli-paṭalī-stotrasya pātrībhavet // RUnm_15.242 //</l>\n</lg></p>\n\n<p>atha madhu-pānaṃ, yathā-\n<lg>\n<l>mukha-vidhum uditaṃ madhu-dviṣo'sau</l>\n<l>madhu-caṣake madhuraṃ samīkṣya mugdhā |</l>\n<l>adiśata dṛśam eva tatra pātuṃ</l>\n<l>na tu vadanaṃ muhur arthitāpi tena // RUnm_15.243 //</l>\n</lg></p>\n\n<p>atha vadhū-veśa-dhṛtiḥ, yathā uddhava-sandeśe (64)-\n<lg>\n<l>keyaṃ śyāmā sphurati sarale gopakanyā kimarthaṃ</l>\n<l>prāptā sakhyaṃ tava mṛgayate nirmitāsau vayasyā |</l>\n<l>āliṅgāmūṃ muhuriti tathā kurvatī māṃ viditvā</l>\n<l>nārīveśam hriyamupayayau māninī yatra rādhā // RUnm_15.244 //</l>\n</lg></p>\n\n<p>kapaṭa-suptatā, yathā karṇāmṛte (21)-\n<lg>\n<l>stoka-stoka-nirudhyamāna-mṛdula-prasyandi-manda-smitaṃ</l>\n<l>premodbheda-nirargala-prasṛmara-pravyakta-romodgamam |</l>\n<l>śrotuṃ śrotra-manoharaṃ vraja-vadhū-līlā-mitho jalpitaṃ</l>\n<l>mithyā-svāpam upāsmahe bhagavataḥ krīḍā-nimīlad-dṛśaḥ // RUnm_15.245 //</l>\n</lg></p>\n\n<p>atha dyūta-krīḍā-\n<lg>\n<l>jitvā dyūta-paṇaṃ daśaty aghahare gaṇḍaṃ mudā dakṣiṇaṃ</l>\n<l>sā vāmaṃ ca daśeti tatra rabhasād akṣaṃ kṣipanty abhyadhāt |</l>\n<l>ājñāṃ sundari te yatheti hariṇā vāme ca daṣṭe tataḥ</l>\n<l>saṃrambhād iva sā bhujā-latikayā kaṇṭhe babandha priyam // RUnm_15.246 //</l>\n</lg></p>\n\n<p>atha paṭṭākṛṣṭiḥ, yathā lalita-mādhave (6.31)-\n<lg>\n<l>dhanyaḥ so'yaṃ maṇir avirala-dhvānta-puñje nikuñje</l>\n<l>smitvā smitvā mayi kuca-paṭīṃ kṛṣṭavaty unmadena |</l>\n<l>gāḍhaṃ gūḍhākṛtir api tayā man-mukhākuta-vedī</l>\n<l>niṣṭhīvan yaḥ kiraṇa-laharīṃ hrepayāmāsa rādhām // RUnm_15.247 //</l>\n</lg></p>\n\n<p>atha cumbo, yathā-\n<lg>\n<l>kapaṭa-caṭulita-bhruvaḥ samantā-</l>\n<l>nmukha-śaśinaḥ rabhasād vidhūyamānam |</l>\n<l>danuja-ripur acumbad ambujākṣyāḥ</l>\n<l>kamalam ivānila-kampi cañcarīkaḥ // RUnm_15.248 //</l>\n</lg></p>\n\n<p>atha āśleṣo, yathā-\n<lg>\n<l>nava-jāguḍa-varṇayopagūḍhaḥ</l>\n<l>sphurad-abhra-dyutir etayonmadena |</l>\n<l>harati sma harir hiraṇya-vallī-</l>\n<l>parivītāṅga-tamāla-maṅgalāni // RUnm_15.249 //</l>\n</lg></p>\n\n<p>atha nakha-kṣataṃ, yathā-\n<lg>\n<l>na kucāv imau gatijitā tayā hṛtaṃ</l>\n<l>gajataḥ prasahya sakhi kumbhayor yugam |</l>\n<l>kṣatam atra nāga-damano yad arpaya-</l>\n<l>tparamaṅgajāṅkuśa-vareṇa tat-kṣaṇam // RUnm_15.250 //</l>\n</lg></p>\n\n<p>atha bimbādhara-sudhā-pānaṃ, yathā-\n<lg>\n<l>na hi sudhākara-bimba-sudhākaraṃ</l>\n<l>kuru mukhaṃ karabhoru karāvṛtam |</l>\n<l>adhara-raṅgaṇam aṅga varāṅgane</l>\n<l>pibatu nīpa-vanī-bhramaras tava // RUnm_15.251 //</l>\n</lg></p>\n\n<p>atha samprayogo, yathā-\n<lg>\n<l>drāg-dor-maṇḍala-pīḍanoddhura-dhiyaḥ proddāma-vaijātyayā</l>\n<l>nirbandhād adharāmṛtāni pibataḥ sītkāra-pūrṇāsyayā |</l>\n<l>kandarpotsava-paṇḍitasya maṇiatir ākrānta-kuñjāntayā</l>\n<l>sārdhaṃ rādhikayā harer nidhuvana-krīḍā-vidhir vardhate // RUnm_15.252 //</l>\n</lg></p>\n\n<lg>\n<l>vidagdhānāṃ mitho līlā-vilāsena yathā sukham |</l>\n<l>na tathā samprayogeṇa syād evaṃ rasikā viduḥ // RUnm_15.253 //</l>\n</lg>\n\n<p>yathā-\n<lg>\n<l>balena parirambhaṇe nakha-śikhābhir ullekhanaṃ</l>\n<l>haṭhād adhara-khaṇḍane bhuja-yugena bandha-kriyām |</l>\n<l>dukūla-dalane hatiḥ kuvalayena kurvāṇayā</l>\n<l>ratād api sukhaṃ harer adhikam ādadhe rādhayā // RUnm_15.254 //</l>\n</lg></p>\n\n<p>yathā vā-\n<lg>\n<l>narmotseka-kalādṛgañcala-camatkārī bhruvor vibhramaḥ</l>\n<l>saṃvyānasya vikarṣaṇ caṭulatāṃ karṇotpalenāhatiḥ |</l>\n<l>krīḍeyaṃ vraja-nāgarī-rati-guror gāndharvikāyās tathā</l>\n<l>bhūyiṣṭhaṃ suratotsavād api navāsvādaṃ vitene sukham // RUnm_15.255 //</l>\n</lg></p>\n\n<p>ataeva śrī-gīta-govinde (12.10)-\n<lg>\n<l>pratyūha-pulakāṅkureṇa niviḍa-leśa-nimeṣeṇa ca</l>\n<l>krīḍākūta-vilokite'dhara-sudhā-pāne kathā-kelibhiḥ |</l>\n<l>ānandādhigamena manmatha-kalā-yuddhe'pi yasminn abhud</l>\n<l>udbhūtaḥ sa tayor babhūva suratārambhaḥ priyambhāvukaḥ // RUnm_15.256 //</l>\n</lg></p>\n\n<lg>\n<l>yathā-</l>\n<l>gokulānanda govinda goṣṭhendra-kula-candramaḥ |</l>\n<l>prāṇeśa sundarottaṃsa nāgarāṇāṃ śikhāmaṇeḥ // RUnm_15.257 //</l>\n</lg>\n\n<lg>\n<l>vṛndāvana-vidho goṣṭha-yuva-rāja manohara |</l>\n<l>ity ādyā vraja-devīnāṃ preyasī praṇayoktayaḥ // RUnm_15.258 //</l>\n</lg>\n\n<lg>\n<l>atulatvād apāratvād āpto'sau durvigāhatām |</l>\n<l>spṛṣṭaḥ paraṃ taṭasthena rasābdhir madhuro mayā ||o||</l>\n</lg>\n\n<lg>\n<l>ayam ujjvala-nīlamaṇir gahana-mahā-ghoṣa-sāgara-prabhavaḥ |</l>\n<l>bhajatu tava makara-kuṇḍala-parisara-sevaucitīṃ deva ||o||</l>\n</lg>\n\n<p>iti sambhoga-bhedāḥ |\niti śrī-śrī-ujjvala-nīlamaṇau śṛṅgāra-bheda-prakaraṇam |</p>\n\n<p>sampūrṇo'yaṃ śrī-śrīla-rūpa-gosvāmi-\nprabhupāda-praṇīta-śrī-śrī-ujjvala-nīlamaṇir nāma granthaḥ |</p>\n\n  </body>\n\n"
}