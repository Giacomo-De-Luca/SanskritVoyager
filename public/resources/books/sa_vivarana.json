{ "body": [
    {
        "seq_id": 1,
        "vyb_id": "seq_1",
        "tag": "ChapterTitle",
        "class_name": "",
        "text": "samādhipādaḥ"
    },
    {
        "seq_id": 2,
        "vyb_id": "VYB_C01_I01",
        "tag": "IntroBhashya",
        "class_name": "intro_bhashya",
        "text": "yastyaktvā rūpamādyaṁ prabhavati jagato'nekadhā'nugrahāya prakṣīṇakleśarāśirviṣamaviṣadharo'nekavaktraḥ subhogī। sarvajñānaprasūtirbhujagaparikaraḥ prītaye yasya nityaṁ devo'hīśaḥ sa vo'vyātsitavimalatanuryogado yogayuktaḥ ॥ 1 ॥"
    },
    {
        "seq_id": 3,
        "vyb_id": "seq_3",
        "tag": "Sutra",
        "class_name": "versetext",
        "text": "atha yogānuśāsanam ॥ 1 ॥"
    },
    {
        "seq_id": 4,
        "vyb_id": "VYB_C01_V01_B01",
        "tag": "Commentary",
        "class_name": "bhashya",
        "text": "athetyayamadhikārārthaḥ।"
    },
    {
        "seq_id": 5,
        "vyb_id": "VYB_C01_V01_B01",
        "tag": "Vyakhya",
        "class_name": "VIV",
        "text": "vivaraṇam\nyasminna staḥ karmavipākau yata āstāṁ kleśā yasmai nālamalaṅdhyā nikhilānām । nāvacchinnaḥ kāladṛśā ya: kalayantyā lokeśastaṁ kaiṭabhaśatruṁ praṇamāmi ॥ 1 ॥\nyaḥ sarvavit sarvevibhūtiśaktiḥ vihīnadoṣopahitakriyāphala: । viśvodbhavāntasthitiheturīśo namo'stu tasmai gurave gurorapi ॥ 2 ॥\n[athe] tyādipātañjalayogaśāstra[sūtrabhāṣya]vivaraṇamārabhyate । tatrānākhyātasambandhapraye.ājanaṁ na puruṣapravṛttinivṛttibhyāṁ paryāpnotīti, sūtrakārābhiprete puruṣapravṛttinimittabhūte sambandhaprayojane pūrvaṁ prakaṭīkriyete ॥\ntatra prayojanaṁ tāvat - cikitsāśāstre taccaturvyūhatvapradarśanadvāreṇa vyākhyātam । tadyathā-cikitsāśāsraṁ caturvyūhaṁ, rogaḥ, rogahetuḥ, ārogyaṁ, bhaiṣajyam iti । vidhipratiṣedhaniyamadvāreṇa [ca tat] caturvyūhāviṣayavyākhyānaparam । evamihāpi “pariṇāmatāpasaṁskāraduḥkhairguṇavṛttivirodhācca duḥkhameva sarvaṁ vivekina:“ ityārabhya caturvyūhatvaṁ śāstrasya pradarśitam । tadyathā-duḥkhapracuraḥ saṁsāro heyaḥ । tasyāvidyānimitte draṣṭṛsaṁyogo hetuḥ । vivekakhyātiraviplavā hānopāyaḥ । vivekakhyātau ca satyāmavidyānivṛttiḥ, tannivṛttāvātyantiko draṣṭṛdṛśyasaṁyogoparamo hānam, tadeva kaivalyamiti । ārogyasthānīyakaivalyaprayuktatvādasya tadeva kaivalyaṁ prayojanam ॥\nnanu ca heyataddhetū na prastotavye, niṣprayojanatvāt । hānaprayuktaṁ hi śāstraṁ, tadupāyabhūtā vivekakhyātireva vaktavyā । na hi kaṇṭakaviddhacaraṇatalasya tadapanayanaṁ muktvā duḥkhataddhetū codyete । naitadevaṁ-heyatatkāraṇāpekṣatvāddhānopāyasya । yāvadidamanenopāyena hātavyaṁ saṁsāracakram asya cāvidyānimitto draṣṭṛdṛśyasaṁyogo hetu: iti nākhyāyate, tāvannāvidyāpratipakṣabhūtā vivekakhyātirākhyātuṁ śakyate । heyataddhetumato hānopāyārthino rogiṇo bhaiṣajyārthitvadarśanāt । na hi rogaṁ rogahetuṁ cānapekṣya cikitsāśāsramupadiśyate ॥\nsambandho'pi-vivekakhyāterhānameva phalaṁ sādhyaṁ hānasyāpi vivekakhyātireva sādhanamiti sādhyasādhanayoritaretaraniyama eva, nānyasaṁbandhaḥ । tadyathā-bhaiṣajyasyārogyameva phalam ārogyasyāpi bhaiṣajyameva sādhanamiti itaretaraniyamaḥ, sa ca śāstrāditi । tasmāt sasaṁbandhaprayojanaṁ yogānuśāsanam ।\nnanu ca yadi hānaṁ prayojanaṁ tadupāyaśca vivekakhyātiriti, tatra vaktavyam ‘atha vivekakhyātyanuśāsanam‘ iti । kimartham 'atha yogānuśāsanam‘ iti sūtritam ?\ntadupāyatvādyogasya । upāya eva vaktavyaḥ syāt । upeyopapradarśane hi upeyamupāyaṁ prati sākāṅkṣamevetyupāyaḥ sāṅgakalāpaḥ punarapi vaktavyaḥ syāt । tasmiṁścābhihite sarvamabhihitamiti । ﻿\nkathaṁ tadupāyatvam ? yata āha sūtrakāraḥ-- ‘yogāṅgānuṣṭhānādaśuddhikṣaye jñānadīptirāvivekakhyāteḥ‘ iti । ‘nirvicāravaiśāradye'dhyātmaprasādaḥ‘ ‘ṛtaṁbharā tatra prajñā‘ iti ca । tathā bhāṣyakāro'pyāha--‘yastvekāgre cetasi sa bhūtamarthe pradyotayati‘ iti । bhūtārthāvagatiśca vivekakhyātiḥ । tasmādyuktaṁ tadupāyayogānuśāsanamevādau sūtritamiti ॥\nnanu ca yogāṅgānuṣṭhānādvivekakhyātiḥ, tatra vaktavyaṁ 'atha yogāṅgānuśāsanam iti-na-phalenopakramāt । yogāṅgānuṣṭhānasya hi phalaṁ yoga iti tadupakramo yuktaḥ ॥\nyadyevaṁ hānenopakramyeta-na-tasyopeyatvāt-upeyameva hi tat । yogaḥ punaḥ svāṅgānāmupeyaśca, upāyaśca vivekakhyāteraṇimādiprāpteścetyabhyarhitataraḥ । phalatadupāyarūpatvāt (phalapayanimittatvāt) ॥\nuttarasūtrārthavācca । na hi 'atha yogāṅgānuśāsanam । ' ityukta ‘yogaścittavṛttinirodhaḥ' iti yuktaṁ vaktum । tadā hi ‘yamaniyayama'disūtrameva paṭhitavyaṁ syāt ॥\natha tadeva paṭhitavyamiti cet-na-yogope(pā)yayā hānopāyabhūtāyā vivekakhyāte:, phalasya ca hānasya, saṁbandha[pra]darśanārthatvāt ‘yogaścittavṛtinirodhaḥ‘ ityasya ॥\n(sa)kathaṁ punaretatsaṁbandhapradarśanārtham ? yāvatā nirbījasamādhilakṣaṇābhidhānametat । satyamevaṁ, tathāpi hānatadupāyasaṁbandhamavadyotayadeva sūtraṁ nirbījasamādhilakṣaṇatāmāpadyate ॥\nna hi nirodhalakṣaṇāt samādherarthāntaraṁ hānam । kiṁ tvetāvatā viśeṣa:, nirodhalakṣaṇasamādhai (dherne) punaḥ pravṛtiḥ, hāne tvātyantitikī nivṛttiriti । samādhyavasthāyāṁ tu hānāviśeṣa eva । tathā cāha-‘‘tadā draṣṭuḥ svarūpe'vasthānam‘‘ [iti] ॥ ‘‘svarūpapratiṣṭhā ca citiśaktiḥ kaivalyam‘‘ iti svarūpapratiṣṭhatvaṁ(ṣṭhaṁ) hi kaivalyamāha । tataśca nirbījasamādhinā kaivalyameva śāstrārthapratyayadraḍhimne sākṣākriyate ।\ntasmādyaducyate kaiścit sabījasamādhiḥ kaivalyasādhanamiti-tanna ! kiṁ tarhi? khyātireva sādhanamavidyānivṛtidvāreṇa । avidyānimitto hi bandhaḥ । tasmādyadyapi yogānuśāsanaṁ sūtritam, tathāpi khyātyarthavādyogasya taddvāreṇa khyātihānasaṁbandhamapi darśayatīti, suṣṭhūcyate uttarasūtrasaṁbandhārthaṁ ca yogānuśāsanamiti sūtrayitavyamiti ॥\nyadyapi phalārthināṁ tatphalasādhanaṁ pratyutpannākāṅkṣāṇāṁ sādhanopadeśo'pyāsti । tathāpi na tatprayojanam , sarvasya phale.oddeśena pravṛttestadeva prayojanamiti ॥\n[yogānuśāsanamiti] । yathā-śiṣyo'nuśiṣyate viśiṣṭapravṛttinivṛttiniyamadvāreṇa, tathā viśiṣṭasādhyasādhanatadaṅganiyamamātrasādṛśyādantevāsyanuśāsanavadyogānuśāsanamityucyate । anuśiṣṭiranuśāsanaṁ, yoge'nuśiṣyate'nenāsminniti vā yogānuśāsanaṁ śāstram ॥\n[athetyayamadhikārārthaḥ] । adhikāra ārambhaḥ prastāvaḥ, artho'bhidheyo'sya ; śiṣṭasmṛtiprāmāṇyāt । nanu cānantaryārthasyāthaśabdasya smaranti śiṣṭāḥ । tathā cāha-“vṛttādanantarasya prakriyārthe dṛṣṭaḥ” iti । na-sarvatrārambhārthatvāt । ānantaryasya ca gamyamānatvāt । yathā putra ityukte pitā gamyate, na ca putraśabdasyārthaḥ pitā, tathehāpyārambha evābhidhīyate, ānantaryaṁ tu pratīyate ॥\nata eva ca ‘vṛttādanantarasya prakriyārtho dṛṣṭaḥ‘ ityucyate । yadi cānantaryārtho'bhaviṣyattadā ‘vṛttādānantarye'rthe prakriyāyāḥ‘ ityavadiṣyat । anantarasyeti cānantarabhāvina evābhidhānam ।\napi caivaṁ hi smṛtiḥ-‘‘kiñcidavyaṁ vibhaktyarthapradhānaṁ kiñcitkriyāpradhānam । ucainīcairityādi vibhaktyarthapradhānam, hiruk pṛthagilyādi kriyāpradhānam' [iti] । na caitadvyatirekeṇāvyayānāmarthoṁ vidyate । tatrāthaśabdasyānantaryārthatve sati vibhaktya(kti)śravaṇamayuktam, sattvapradhānatvāt । ārambhakriyārthatve tu na vibhaktyartha)śravaṇamayuktam, asattvapradhānatvāditi ॥\ntasmādathaśabdaḥ prastāvārthe eveti yuktamathelyadhikārārthe iti । svarūpāvadyotanārtha itiśabdaḥ । yathā gaurityāheti । prasiddho'pyathaśabdārtho'dhikriyamāṇaviṣaye śiṣyabuddhisamādhānārtha kīrtyate । siddhe hyayaṁ nyāyaḥ śrutau ‘vyākhyāsyāmi te vyācakṣāṇasya tu me nididhyāsasva' iti ॥"
    },
    {
        "seq_id": 6,
        "vyb_id": "VYB_C01_V01_B02",
        "tag": "Commentary",
        "class_name": "bhashya",
        "text": "yogānuśāsanaṁ śāstramadhikṛtaṁ veditavyam। yogaḥ samādhiḥ। sa ca sārvabhaumaścittasya dharmaḥ। kṣiptaṁ mūḍhaṁ vikṣiptamekāgraṁ niruddhamiti cittabhūmayaḥ। tatra vikṣipte cetasi vikṣepopasarjanībhūtaḥ samādhirna yogapakṣe vartate।"
    },
    {
        "seq_id": 7,
        "vyb_id": "VYB_C01_V01_B02",
        "tag": "Vyakhya",
        "class_name": "VIV",
        "text": "vivaraṇam\nkaḥ punaryogo yasyānuśāsanaṁ prastutamiti-aha-- [yogaḥ samādhiriti] ॥ samādhigrahaṇāt 'yujiyoge' iti nivartya, 'yuja samādhau' ityayaṁ gṛhītaḥ । yogaḥ samādhānam । nanu ca ‘yogaḥ samādhiḥ‘ ityevamantena vyākhyāte sūtre ‘sa ca sārvabhaumaḥ‘ ityādibhāṣyamasaṁbandhaṁ dṛśyate । naiṣa doṣaḥ । iha samādhirityukte, samādhīyamānāpekṣatvāt, samādhīyamānānāṁ ca bahutvāt, kimātmā samādhīyate ? thā kiṁ vā śarīram, āhosvidindriyāṇi, iti bahu(vidāṁ)dhā vipratipate:, svaviśeṣaṇākāṅkṣatvācca samādhe:, kasyāyam? kiṁviśeṣaṇakaḥ? ityanuṣakte praśne, idamāha- [sa ca sārvabhaumaścittasya dharma] iti । cittasya dharmo nātmādīnām । tacca cittaṁ svayameva samādhīyate [samādhātra]ntaranirapekṣatvāt ॥\nkāḥ punarbhūmaya ityata āha- [kṣipta mūḍhamityādayo bhūmaya] iti । kṣiptamiti karmakartari niṣṭhā । yathā bhinnaḥ kusūlaḥ svayameveti । kṣiptamaniṣṭaviṣayāsañjanena stimitam । mūḍhaṁ nirvivekam । vikṣiptaṁ nānākṣiptam । karmakartaryeva । vivekākṣamaṁ ca vikṣiptatvādeva । ekāgraṁ tulyapratyayapravāham । niruddhamiti pratyayaśūnyaṁ cittam ॥\nnanu ca bhūmiṣu dharmeṣu vivakṣiteṣu, kimarthaṁ kṣiptamityādinā dharmyucyate ? naiṣa doṣaḥ, dharmiṇā dharma evopadiśyate । dharmāṇāṁ dharmiviṣayatvāt । yathā gotve kiṁ liṅgamiti pṛṣṭe, viṣāṇī kakudmān prāntavālādhiriti dharmiṇā dharma evopadiśyate । tasmāt kṣepādayaścittasya bhūmayo dharma ityarthaḥ ॥\nnanu ca bhūmīnāṁ cittadharmatve samādheśca, kathaṁ bhūmibhiḥ samādhirādhāratvena viśeṣyata sārvabhauma iti ? sāmānyabhūtatvāt samādheḥ । bhūmīnāṁ ca viśeṣatvāt । yathā kṣiptaṁ tiṣṭhati, mūḍhaṁ tiṣṭhati, vikṣisamakāgraṁ ceti, kṣiptādibhūmiṣu sthitiranuvartate sāmānyam । sthitiśca samādhiḥ । tasmāt sāmānyarūpaṁ sarvāsu bhūmiṣu prādhānyena vartata iti । ‘sarvabhūmipṛthivī' ityaiśvaryārthīyo'ṇpratyayaḥ । anuśatikāditvādubhayapadavṛddhiḥ ॥\nanye punarbāhmādhyāmikān saṁyamaviṣayān bhūmaya ityācakṣate । teṣāṁ ‘vikṣipte cetasi‘ iti sāmānādhikaraṇyānupapattiḥ । svavacanavirodhaśca katham ? kṣipyate'sminniti kṣiptam , muhyate'sminniti mūḍhaṁ, yadā caivaṁ na tadā saṁyamaviṣayatā । tatra kṣepādyasaṁbhavāt । ekāgrāvasthāyāṁ hi saṁyamo bhavati ॥\nkiṁ cānyat-kṣipeśca dhrauvyādyarthābhāvādadhikaraṇe niṣṭhāpratyayābhāvaḥ । kiṁ ca-niruddhe cetasi saṁyamasyāpi tatrābhāvāt vṛttiśūnyatvāt saṁyamaviṣayābhāvaḥ । na hi nirodhe viṣayaviśeṣe cittaṁ nirudhyate । tadā hi viṣayitvānnivartate । parigaṇanānupapattiśca । na hi kṣiptādayaḥ pañcaiva saṁyamasya viṣayāḥ । teṣāmānantyāt ॥\nnanu cānyathā yogaṁ kecidicchanti । tathā cāhuḥ--‘‘indriyamano'rthasannikarṣāt sukhadu:khe, tadanārambha ātmasthe manasi, saśarīrasya sukhadu:khābhāva: prāṇamanevinigrahāpekṣaḥ saṁyogo [yoga] iti‘‘ । taditi prakṛtāpekṣam । yo'sau sukhaduḥkhayorātmendriyamano'rthasannikarṣo hetuḥ, tasyānārambhaḥ tadanutpattiḥ । sa kathaṁ bhavati ? ātmasthe manasi, nendriyasthe । saśarīrasya aviśīrṇaśarīrasya । tadā kāraṇābhāvāt kāryābhāva iti, sannikarṣābhāve sukhaduḥkhayorapyabhāvaḥ, tasyāmavasthāyāṁ yo'sau vibhorātmano manasā saṁyogaḥ sa prāṇamanovinigrahāpekṣaḥ saṁyogaviśeṣo yoga iti ।\natrocyate-ātmasthe manasītyayuktam, sarvadā atmasthatvānmanasaḥ । indriyādisanniṣkarṣānārambhāpekṣayā ātmasthe iti cet, tadanārambha ityeva siddhatvādātmasthe manasītyanarthakaṁ syāt ॥\nkiṁ cānyat-muktasyāpi manasa ātmasthatvādindriyasannikarṣābhāvācca yogaḥ prāpnoti । tasyāpi hi sarvagatatvāt manasaśca nityatvāt sarvadātmasthatvameva ॥\nkiṁ ca-ātmanaḥ pradeśābhāvādātmastha ityayuktam । na cāpyupacaritātmapradeśasaṁyogaḥ paramārthasya yogasya hetuḥ syāt । upacaritasya mithyātvāt ॥\nkiṁ cānyat-mano'rthasannikarṣābhāva ityeva siddheḥ(ddhaṁ)indriyagrahaṇamanarthakaṁ syāt । athendriyairvinā mano'rthasannikarṣābhāvāttadanārabhbha iti prāptyabhāve pratiṣedho na yukta iti cet । naitadevam, vinendriyairmano'rthasannikarṣo nāstītyarthātsannikarṣapratiṣedhaṁ kurvatā viṣayaprāptirindriyadvārā pratipāditā syāt ।\nkiṁ cānyat-sarvaprāṇabhājāmindriyamano'rthasannikarṣāt sukhaduḥkhapratilambhasya prasiddhatvādātmanaḥ sambandhasya ca nityatvāt sukhaduḥkhābhāvo yoga ityeva siddheḥ, tatra [sūtra] śeṣo'narthakaḥ syāt ॥\nathāpi syādindriyamano'rthasannikarṣagrahaṇādṛte sukhaduḥkhābhāva ityetāvati sati muktasyāpi sukhaduḥkhābhāvādyogitvaprasaṅga iti tannivṛttyarthaṁ sūtraśeṣagrahaṇamiti । tacca na, muktasya sukhaduḥkhaprāptyabhāvāt, prāptipūrvapratiṣedhasya nyāyyatvāt, yasya sukhaduḥkhaprāptiḥ, tadviṣayaḥ sukhaduḥkhābhāva eva yoga iti sūtraśeṣapratyākhyānaṁ yujyate ॥\nkiṁ cānyat – upātte'pi saśarīragrahaṇe muktādvinivṛttirna śakyate kartum, niṣprayojanatvāt । sukhaduḥkhābhāvaścedyogaḥ, vidyamānamapi śarīraṁ kāryākaraṇādanarthakaṁ syāt । kāryānapekṣāyāṁ hi muktāmuktayoraviśeṣa eva ॥\nkiṁ cānyat – prāṇamanovinigrahāpekṣa ityapi na ghaṭate । vidhārakasya prayatnasyātmasamavetatvādavidyamāne'pi manasaḥ kriyāvattve indriyeṇāsaṁjya manaḥ prāṇa [mano]nigrahau na kartuṁ paryāpyate । indriyasaṁyoge ca manasaḥ, tadanārambha ityayuktam । manasaśca prāṇanigrahe vyāpṛ(vṛ)tatvādanārambhānupapattiḥ ॥\nna cāsati indriyavāyusannikarṣe prāṇanigrahaḥ । na cānigṛhīte prāṇe yogaḥ, ātmasthavidhārakaprayatnadvārā manogatakriyāsaṁbandhahetutvāt prāṇanigrahasya । athāpi syādyogaḥ samādhiriti । tacca na, niṣkriyatvādātmano nityasamādhānameva । sthitiśca samādhirityucyate । tasmādyuktamabhidhīyate - ‘ [sa ca sārvabhaumaścittasya dharmaḥ‘ iti ॥]\nyadyevaṁ samādhiścedyogaḥ, sa ca sārvabhaumaścittadharmaḥ, sa ca sarvajanānāmayatnasiddhaḥ, kṣiptādyanugatatvāt । tathā ca sati, yathaiva śvāsapraśvāsādīnāṁ prayatnādṛte siddhatvāttatkaraṇama(llakṣaṇama)narthakam, evaṁ yogānuśāsanamapyanarthakaṁ prāptamityata āha – [tatra] [vikṣipte (anavikṣipte) cetasi vikṣepopasarjanībhūtaḥ samādhirna yogapakṣe vartate iti] ॥ kṣiptādyanugatasya yogapakṣe'nabhipretatvāt । na hi kṣepādyanugataḥ samādhirbhūtārthāvadyotanādikṣamaḥ, kṣepādipradhānatvāt । vikṣepaniṣedhenaiva hi pradhānamallanibarhaṇanyāyena kṣaptamūḍhayorapi niṣedhaḥ kṛtaḥ । pradhānatā ca vikṣepasamādheradhikārayogyatvāt । vikṣepasthaṁ hi cittamapakṣapātādiṣṭaṁ viṣayamupanetuṁ śakyate । na hi viṣayāsañjanādinā kṣiptamiṣṭaviṣayaviyogādinā vā mūḍhamanyathāpanetuṁ pāryate ॥\n[yogapakṣa iti ॥] samādhitve satyapi kāryākaraṇāta pakṣa ityucyate । yathā gacchataḥ pratipadaṁ vidyamānāpi sthitiḥ sthitikāryākaraṇānna sthitirityucyate । vikṣepopasarjanībhūtatvaṁ vikṣepasthaikasamādhivyaktyabhiprāyeṇa । sārvabhauma iti tu prādhānyaṁ, sāmānyena sarvabhūmiṣu vṛttaḥ ॥"
    },
    {
        "seq_id": 8,
        "vyb_id": "VYB_C01_V01_B03",
        "tag": "Commentary",
        "class_name": "bhashya",
        "text": "yastvekāgre cetasi sadbhūtamarthaṁ pradyotayati kṣiṇoti ca kleśānkarmabandhanāni ślathayati nirodhamabhimukhaṁ karoti sa saṁprajñāto yoga ityākhyāyate। sa ca vitarkānugato vicārānugata ānandānugato'smitānugata ityupariṣṭānnivedayiṣyāmaḥ। sarvavṛttinirodhe tvasaṁprajñātaḥ samādhiḥ ॥ 1 ॥"
    },
    {
        "seq_id": 9,
        "vyb_id": "VYB_C01_V01_B03",
        "tag": "Vyakhya",
        "class_name": "VIV",
        "text": "vivaraṇam\nyadyupasarjanībhāvaḥ samādhipakṣāvṛttau kāraṇam , ihāpyekāgre ekāgratopasarjanatvaṁ syāt । tataśca yogapakṣāvṛttiriti cedata āha- [yastvekāgra] iti । naikāgratāyāṁ bhūmyupasarjanatvam । kutaḥ ? kleśakarmāprabalatvāt । kleśakarmāprabalatve na hi vikṣepādīnāmudayaḥ ।\nekāgratābhūmau samādhiryaḥ sa bhūtamarthaṁ yathātmānaṁ pradyotayati avagamayati । ayogyathaijñānamayathābhūtatvagandhitameveti bhūtagrahaṇam । kṣiṇoti, kṣapayati, pañcaparvaṇo'vidyādīn kleśān । karmabandhanāni, karmāṇyeva bandhanāni, dharmādharmavimiśrakarmajātāni janmādinibandhanāni, ślathayati, śithilīkaroti, nirodhamāmukhīkaroti, abhimukhīkaroti । sa samprajñāta ityākhyāyate ācārye: ॥\n[sa ca vitarkānugato vicārānugata ityādibhāṣyam] । samprajñātasya prāthamyāllakṣaṇābhidhāne prāpte, abhyarhitatvādasamprajñātasyaiva lakṣaṇaṁ yuktamiha vaktumiti samprajñātamupariṣṭāt pravedayiṣyāma ityucyate ।\nitaścāsamprajñātasya lakṣaṇamihaiva vaktavyaṁ, samprajñātanirapekṣo'pyasamprajñātaḥ para(prakṛṣṭa)vairāgyavirāmapratyayābhyāsābhyāṁ sidhyatītyetatpradarśanārtham । iha samprajñātalakṣaṇābhidhāne taduttarakāle cāsamprajñātalakṣaṇābhidhāne samprajñātāpekṣayaiva asamprajñātasamādhāvadhikāra ityāśaṅkā syāt, tasmādupariṣṭāt pravedayiṣyāma ityāha ॥ 1 ॥"
    },
    {
        "seq_id": 10,
        "vyb_id": "VYB_C01_V02_I01",
        "tag": "LeadingBhashya",
        "class_name": "leading_bhashya",
        "text": "tasya lakṣaṇābhidhitsayedaṁ sūtraṁ pravavṛte-"
    },
    {
        "seq_id": 11,
        "vyb_id": "seq_11",
        "tag": "Sutra",
        "class_name": "versetext",
        "text": "yogaścittavṛttinirodhaḥ ॥ 2 ॥"
    },
    {
        "seq_id": 12,
        "vyb_id": "VYB_C01_V02_B01",
        "tag": "Commentary",
        "class_name": "bhashya",
        "text": "sarvaśabdāgrahaṇātsaṁprajñāto'pi yoga ityākhyāyate। cittaṁ hi prakhyāpravṛttisthitiśīlatvāttriguṇam।"
    },
    {
        "seq_id": 13,
        "vyb_id": "VYB_C01_V02_B01",
        "tag": "Vyakhya",
        "class_name": "VIV",
        "text": "vivaraṇam\n[sarvavṛttinirodhe tvasaṁprajñāta] iti । tuśabdo'vadhāraṇārthaḥ । [tasya] evaṁvidhasya samādherasaṁprajñātasyaiva kevalasya lakṣaṇābhidhitsayedaṁ [sūtraṁ pravavṛte] pravṛttaṁ ‘yogaścittavṛttinirodha:‘ i[tī]ti vaktavyam ॥\nnanu ca tasya lakṣaṇamabhidhātumetat sūtraṁ pravṛttaṁ, tathā ca sati ‘yogasya cittavṛttinire.odhaḥ‘ iti vaktavyaṁ, sāmānādhikaraṇyaṁ na yuktam । na hi lakṣyameva lakṣaṇaṁ syāt । cittavṛttinirodhalakṣaṇa iti vā vaktavyam । naiṣa doṣaḥ । lakṣye । lakṣaṇādhyāsāt । yathā'yaṁ piṇḍo devadatta iti lakṣye lakṣaṇamadhyasyate (pratyasyate) ॥\nnanu ca sarvavṛttinirodhe tvasamprajñātaḥ, tasya cedaṁ lakṣaṇaṁ, tataśca ‘yogaḥ sarvacittavṛttiniredhiḥ‘ iti vaktavyam । na coktam । ato'tivyāpi lakṣaṇam । sarvaśabdāgrahaṇe tāvatkāraṇamucyate-yadi sarvagrahaṇaṁ kriyate, tadaikadeśanirodhanimittasya saṁprajñātasya yogatvaṁ nivartitaṁ syāt । tanmābhūditi sarvaśabdāgrahaṇam ॥\nastu tarhi saṁprajñātāsaṁprajñātayoḥ sāmānyalakṣaṇaṁ, viśeṣānupādānāt । naiṣa doṣaḥ । yoge prakṛte punaryogagrahaṇāt । viśeṣāvivakṣāyāṁ hi yogagrahaṇaṁ nārthavat syāt ॥\nnanu cānuśāsane nyagbhūtatvādyogasya iha yogagrahaṇe asati cittavṛttinirodha ityukte'nuśāsanārthatā bhavet sūtrasya-naivaṁ-yogānuśāsanasya prastutatvāt । ye.āgānuśāsanaṁ hi prārabdhaṁ, nāyogānuśāsanaṁ, tallakṣaṇābhidhāne hyatiprasaṅgaḥ, . padārthāsaṅgatiśca । na hi cittavṛtinirodho yogānuśāsanamiti padārthaḥ saṅgacchate ॥\nevamapi yogagrahaṇāt kuto'saṁprajñātasyaiva lakṣaṇaṁ, na punaḥ saṁprajñātasya lakṣaṇaṁ syāt, yogagrahaṇasyāviśiṣṭatvāditi ?\n﻿ ucyate--avyabhicārāt । vyabhicarati na tattasya lakṣaṇaṁ, nirodhastvasaṁprajñāte'pi vartata iti saṁprajñātaṁ vyabhicarati । na hi viṣāṇitvaṁ gorliṅgaṁ, mahiṣyādibhirvyabhicārāt ॥\nnanu cāsaṁprajñātamapi vyabhicarati, saṁprajñātasyāpi heyavṛttinirodhatvāt । satyamevaṁ, kiṁ tu na nirodhādanyena lakṣayitumasaṁprajñātaḥ śakyate । nirodha eva tu tasya lakṣaṇam, anyasyābhāvāt । saṁprajñātasya tvasādhāraṇavitarkādilakṣaṇalakṣyatvāt । yathā sparśalakṣaṇamityukte vāyurevāsādhāraṇyāllakṣyate sparśavatvena, atha ca vidyata eva sparśavatvaṁ tejaḥ:prabhṛtiṣvapi ॥\nevaṁ ca sati yogagrahaṇamanuvādamātram । ata eva ca sarvagrahaṇaṁ na kṛtaṁ sūtre । nirodhagrahaṇenaivāsaṁprajñātalakṣaṇatve siddhe yadi sarvagrahaṇaṁ kriyeta, tatsaṁprajñātasya yogatāṁ nivārayet । tasmādasaṁprajñātasyaivedaṁ lakṣaṇam । tathā copasaṁharati bhāṣyakāraḥ-’na tatra kiṁcit saṁprajñāyate ityasaṁprajñātaḥ, sa yogaścitavṛttinirodha' iti ।\ncittatadvṛttitannirodhavyācikhyāsayā cittaṁ hītyādi bhāṣyam । kimātmakaṁ punastacittaṁ, yasya vṛttinirodho yoga ityata āha- [cittaṁ hi prakhyāpravṛtti.āsthitiśīlatvāt triguṇamiti] । tatra cittaṁ triguṇamiti vyākhyāyate, prakhyāpravṛttisthitiśīlavāditi hetuḥ । prakhyā prakhyānaṁ prakāśanaṁ, sa hi । sattvaguṇasya dharmaḥ । pravṛttiḥ pravartanaṁ vyāpāraḥ, sa hi rajodharmaḥ । sthitiḥ sthānaṁ varaṇaṁ pratibandha iti, sa ca tamodharmaḥ । evaṁśīlāḥ hi sattvādayo guṇāḥ, cittaṁ ca prakhyādiśīlaṁ, tasmāt trayāṇāṁ guṇānāṁ pariṇāmaścittaṁ bhavitumarhati ।"
    },
    {
        "seq_id": 14,
        "vyb_id": "VYB_C01_V02_B02",
        "tag": "Commentary",
        "class_name": "bhashya",
        "text": "prakhyārūpaṁ hi cittasattvaṁ rajastamobhyāṁ saṁsṛṣṭamaiśvaryaviṣayapriyaṁ bhavati। tadeva tamasā'nuviddhamadharmājñānāvairāgyānaiśvayopagaṁ bhavati। tadeva prakṣīṇamohāvaraṇaṁ sarvataḥ pradyotamānamanuviddhaṁ rajomātrayā dharmajñānavairāgyaiśvaryopagaṁ bhavati।"
    },
    {
        "seq_id": 15,
        "vyb_id": "VYB_C01_V02_B02",
        "tag": "Vyakhya",
        "class_name": "VIV",
        "text": "vivaraṇam\ntasya ca prakhyādihetorasiddhimāśaṁkyāha- [prakhyāsvarūpaṁ hi cittasatvamiti] । hiśabdaḥ prasiddhāvadyotanārthaḥ । prasiddhaṁ hi loke śāsre ca sarvavabhāsakatvaṁ cittasya । cittameva satvaṁ cittasatvaṁ sattvapradhānaguṇapariṇāmatvāt ॥\nathavā anyasaṁsargaviyogābhyāmanekavṛtti khyātimātraṁ ca cittaṁ spaṣṭaṁ darśayituṁ śakyta iti bravīti- [prakhyāsvarūpaṁ hi cittasattvamiti] ॥\nidānīṁ vṛttayo vyākhyāyante । tāsāṁ cānekatvaṁ rajastamasorudbhavābhibhavanimitte viruddhatvaṁ cetyāha- [rajastamobhyāṁ saṁsṛṣṭaṁ] samapradhānābhyāṁ yadā saṁsṛṣṭaṁ tadānīṁ [aiśvaryaviṣayapriyaṁ bhavati] ॥ prītiḥ rāgaḥ, aiśvaryaviṣayarāgayuktā vṛttayo bhavantītyarthaḥ ।\n[tattamasānuviddhaṁ ॥] tadeva prakhyāsvarūpaṁ cittaṁ yadā guṇabhūtarajaskenodbhūtena tamasānuviddhaṁ, tadānīmadharmadicatuṣṭayaviṣayā vṛttayaḥ kliṣṭā jāyante ॥\n[tadeva prakṣīṇamohāvaraṇamiti ॥] nyagbhūtatamaskaṁ tamaḥkṣayādeva jaladharāpagamādiva (pari)ravibimba sarvataḥ pradyotamānaṁ [rajomātrayā] rajoleśena [anuviddhaṁ] yadā tadā dharmādyupagataṁ । dharmādicatuṣṭayaviṣayā vṛttayo'kliṣṭā bhavanti ॥"
    },
    {
        "seq_id": 16,
        "vyb_id": "VYB_C01_V02_B03",
        "tag": "Commentary",
        "class_name": "bhashya",
        "text": "tadeva rajoleśamalāpetaṁ svarūpapratiṣṭhaṁ sattvapuruṣānyatākhyātimātraṁ dharmameghadhyānopagaṁ bhavati। tatparaṁ prasaṁkhyānamityācakṣate dhyāyinaḥ। citiśaktirapariṇāminyapratisaṁkramā darśitaviṣayā śuddhā cānantā ca sattvaguṇātmikā ceyamatoviparītā vivekakhyātiriti। atastasyāṁ viraktaṁ cittaṁ tāmapi khyātiṁ niruṇaddhi। tadavasthaṁ saṁskāropagaṁ bhavati। sa nirbījaḥ samādhiḥ। na tatra kiṁcitsaṁprajñāyata ityasaṁprajñātaḥ। dvividhaḥ sa yogaścittavṛttinirodha iti ॥ 2 ॥"
    },
    {
        "seq_id": 17,
        "vyb_id": "VYB_C01_V02_B03",
        "tag": "Vyakhya",
        "class_name": "VIV",
        "text": "vivaraṇam\nyadā tadeva [rajo[leśa]malopetaṁ svarūpapratiṣṭhaṁ] kevalena svena prakhyārūpeṇāvasthitaṁ, tadā [sattvapuruṣānyatākhyātimātraṁ] bhavati । sattvaṁ cittaṁ puruṣo bhoktā tayoranyatā viviktatā tatkhyātiḥ tadavagamaḥ, tanmātragrahaṇaṁ kleśādyabhāvapradarśanārtham । [dharmameghadhyānopagaṁ bhavati] dharmamegho nāma samādhiḥ ॥\ntadeva prasaṁkhyānabalādrajastamasī tiraskṛtya kevalena khyātyātmanā puruṣasvarūpamātradarśanena avasthānaṁ dhyānaṁ [prasaṁkhyānamityācakṣate] , dhyāyino yoginaḥ ॥\nevaṁ vṛttisvarūpe vyākhyāte tannirodhapradarśanārthamāha-- [cittaśaktirityādi] ॥ citireva śaktiḥ [citiśaktiḥ] । yathā pacyādayaḥ śaktayaḥ śaktimadapekṣāprāpaṇīyajanmāno na svayaṁśaktayaḥ । citiḥ punaḥ svayameva śaktiḥ, nārthāntaramapekṣate । tena nilyāvasthitatvam । citiśabdasya cinmātrābhidhāyinaḥ śaktiśabdena sāmānādhikaraṇyaṁ avikṛtarūpāyā eva citerviṣayitvapradarśanārtham ॥\nyasmādevamato ['pariṇāminī ।] vyavasthite dharmiṇi dharmāntaratirobhāvena dharmāntaraprādurbhāvaḥ pariṇāmaḥ । na pariṇamituṁ śīlamasyā ityapariṇāminī । ata eva [apratisaṅkramā] , pariṇāmina eva cittāderviṣayādau pratisaṅkramadarśanāt ॥\nata eva [darśitaviṣayā] darśito'ntaḥkaraṇena viṣayo'syā iti । tenaiva [śuddhā] । ata eva [anantā] deśataḥ kālataśca । pūrvapūrvamuttarasyottarasya hetutvena draṣṭavyam । vaidharmyadṛṣṭāntaḥ cittamindriyāṇi ca । [sattvaguṇātmikā] sattvameva guṇaḥ sattvaguṇaḥ tasyevātmā svarūpamavabhāso yasyāḥ seyaṁ sattvaguṇātmikā avabhāsasvarūpetyartha: । vṛtyaviśiṣṭavṛttitvādvā satvaguṇātmikepyucyate ॥\nyadi vā khyātyā saṁbadhyate khyātiḥ sattvaguṇātmiketi । ata: citiśakteruktalakṣaṇāyā viparītā vilakṣaṇā vivekakhyāti: pariṇāmādimatī ॥\nyasmāt puruṣādutkṛṣṭāt pariṇāmādiguṇavirahitānnikṛṣṭā pariṇāmādiguṇayuktā, ataḥ svarūpadoṣadarśanāt [tasyāṁ viraktaṁ] aparaktaṁ [tāmapi khyātiṁ] ātmano niruṇaddhi ॥\n[tadavasthaṁ] nirodhāvasthaṁ, [saṁskāropagaṁ] , saṁskāramātrāvaśeṣam । niruddhāsu vṛttiṣu vṛttijanitāḥ saṁskārā evāvaśiṣyante । etasyāṁ nirodhabhūmau yaḥ samādhiḥ [sa nibajaḥ] । nirgataṁ bījamatra kleśādibījaṁ sarvamutsannamasminniti । tasmādasaṁprajñātasamādhilakṣaṇārthameva sūtramityupasaṁharati-- [sa yogaścittavṛttinirodha iti] ॥ 2 ॥"
    },
    {
        "seq_id": 18,
        "vyb_id": "VYB_C01_V03_I01",
        "tag": "LeadingBhashya",
        "class_name": "leading_bhashya",
        "text": "tadavasthe cetasi viṣayābhāvādbuddhibodhātmā puruṣaḥ kiṁsvabhāva iti –"
    },
    {
        "seq_id": 19,
        "vyb_id": "seq_19",
        "tag": "Sutra",
        "class_name": "versetext",
        "text": "tadā draṣṭuḥ svarūpe'vasthānam ॥ 3 ॥"
    },
    {
        "seq_id": 20,
        "vyb_id": "VYB_C01_V03_B01",
        "tag": "Commentary",
        "class_name": "bhashya",
        "text": "svarūpapratiṣṭhā tadānīṁ citiśaktiryathā kaivalye। vyutthānacitte tu sati tathā'pi bhavantī na tathā ॥ 3 ॥"
    },
    {
        "seq_id": 21,
        "vyb_id": "VYB_C01_V03_B01",
        "tag": "Vyakhya",
        "class_name": "VIV",
        "text": "vivaraṇam\nyogaścittavṛttinirodha ityuktaṁ, tatra boddhṛtvenaiva puruṣasadbhāvādhigamaḥ, viṣayabhūtavṛttinirodhe ca viṣayiṇo'pi boddhuḥ puruṣasya nirodhaṁ kaścidāśaṅketāpi, tathā ca sati tatkaivalyaprāptyupāyasyāpi vivekakhyāteranarthakatvaṁ manvīta yogānuśāsanasyāpi tadarthasya niṣphalatvaṁ pratipadyeta, tasmātpuruṣasya vṛttinirodhādanirodhaṁ darśayitukāmaḥ khyāteścāpi phalaṁ sākṣāddarśayannāha-- [tadavasthe cetasītyādi ॥]\n[tadavasthe] -nirodhāvasthe । [svaviṣayābhāvāt] -svaviṣayaścittavṛtistadabhā(ve)vāt । [buddhibodhātmā] buddhiṁ vṛttirūpeṇa pariṇatāṁ budhyata iti buddhebauddhā puruṣaḥ । tadbodhanameva hi puruṣasya svaṁ rūpaṁ, nānyo boddhā, nānyadbodhanam । boddhuśca bodhanādanyatve sati vikriyātmakatā syāt । tataśca darśitaviṣayatvaṁ ca na syāt । tathā ca karaṇāntarāpekṣitvaṁ puruṣasya prasajyeta । tasmādbodhane boddhṛtvaṁ copacaritaṁ tadvṛttasārūpyeṇa । tathā ca vakṣyati-‘ [draṣṭā dṛśibhātraḥ’] iti । tasmādāha buddhibodhanamevātmā svarūpaṁ yasya sa buddhibodhātmā puruṣaḥ kiṁsvabhāvaḥ kiṁ naśvarasvabhāvaḥ, sadbhāve vā [kiṁsvabhāvaḥ] , kathaṁ vā sadbhāva iti ? ॥ [tadā draṣṭuḥ svarūpe'vasthānam ॥] yadā niruddhā vṛttayaḥ, [svarūpapratiṣṭhā tadānīṁ citiśaktiḥ ॥] svarūpapratiṣṭhetyarthaḥ । [yathā kaivalye ॥] tadā sadbhāvaṁ tu ‘ [na tatsvābhāsaṁ dṛśyatvāt’] ityevamādinā vakṣyati । tatra siddhe sadbhāve tata ākṛṣya prāptāśaṅkānivṛttyarthamucyata- [svarūpapratiṣṭhati ॥]\nsiddhavadvyākhyātaṁ sūtram । tatredaṁ prasaktamitaratra na svarūpapratiṣṭheti । anyathā hi tadeti viśeṣaṇānathaikyaṁ syāt । na cedanyatra svarūpapratiṣṭhā tatrāvasthāntarayogāt pariṇāmitvādidoṣaḥ prāpnotīti tatparihīrṣayāha– [vyutthānacitte tu sati tathāpi bhavantīti ।] [anena] anyatrāpi svarūpapratiṣṭhatvaṁ darśayati ॥\nna tathetyanena tadeti viśeṣaṇasyārthavattvaṁ khyāpayati ॥ 3 ॥"
    },
    {
        "seq_id": 22,
        "vyb_id": "VYB_C01_V04_I01",
        "tag": "LeadingBhashya",
        "class_name": "leading_bhashya",
        "text": "kathaṁ tarhi, darśitaviṣayatvāt –"
    },
    {
        "seq_id": 23,
        "vyb_id": "seq_23",
        "tag": "Sutra",
        "class_name": "versetext",
        "text": "vṛttisārupyamitaratra ॥ 4 ॥"
    },
    {
        "seq_id": 24,
        "vyb_id": "VYB_C01_V04_B01",
        "tag": "Commentary",
        "class_name": "bhashya",
        "text": "vyutthāne yāścittavṛttayastadaviśiṣṭavṛttiḥ puruṣaḥ। tathā ca sūtram – “ekameva darśanaṁ khyātireva darśanam” iti। cittamayaskāntamaṇikalpaṁ saṁnidhimātropakāri dṛśyatvena svaṁ bhavati puruṣasya svāminaḥ। tasmāccittavṛttibodhe puruṣasyānādiḥ saṁbandho hetuḥ ॥ 4 ॥"
    },
    {
        "seq_id": 25,
        "vyb_id": "VYB_C01_V04_B01",
        "tag": "Vyakhya",
        "class_name": "VIV",
        "text": "vivaraṇam\nitarastu tathāpi bhavantītyanena cetsvarūpapratiṣṭhatvamucyate, na tatheti ca svarūpapratiṣṭhatvaniṣedhaścedekasya vastunastathābhāvaścātathābhāvaśva virudhyata iti vīkṣāpannaḥ pṛcchati-- [kathaṁ tarhi] iti ॥ itara āha-- [vṛttisārūpyamitaratreti ॥] kasmāt punarvṛttisārūpyam ? [darśitaviṣayatvāt ॥] ubhayatra svarūpapratiṣṭhatvāviśeṣe'pi vṛttisārūpyāsārūpyakṛtī viśeṣa iti, na tathābhāvātathābhāvavirodhaḥ ॥\nnanu ca vṛttisārūpyayoge sati avasthāntarayogāt pariṇāmitvādidoṣaḥ prāpnotyeva । na । darśitaviṣayatvena parihṛtatvāt । cittavṛttyadhyāropitaṁ hi tat, na svataḥ, sphaṭikādyupadhānoparāgavat । [vyutthāna] iti ॥ nirodhādanyatra yāścittasya kliṣṭādayo vṛttayaḥ tābhiraviśiṣṭā sadṛśī vṛttiḥ svarūpamasya, cittavṛttivyatirekeṇa svarūpavyatirekeṇa ca puruṣasya vṛtyabhāvāt sadā jñātaviṣayatve pariṇāmānupapatteśca ।\ntathā ca pūrvācāryasūtram [ekameva darśanaṁ] -buddhipuruṣayoḥ । kiṁ tadityāha-- [khyātireva darśanam] । buddhivṛttireva darśanam । khyāyate puruṣeṇeti ca khyātiḥ khyāyate'nayā ca buddhipuruṣayoḥ svarūpamiti khyātiḥ । saivārthākāro'nayā (kāratayā) gṛhyata iti karaṇaṁ, svena ca khyātirūpeṇa gṛhyata iti karma ca bhavati । tathā dṛśyata iti darśanaṁ, dṛśyate'neneti ca, [jñāyata iti jñānaṁ,] jñāyate'neneti ca sarvamevamādi draṣṭavyam ॥\nyattu khyātikartṛtve cittasya tadeva jñāyate jānāti ceti (jñānāditiceti) jñānāntarakalpanāvaiyarthyaprasaṅga iti, tasya ‘ [na tatsvābhāsaṁ dṛśyatvāt] ' ityatraiva pariharaṁ vakṣyāmaḥ ।\nnanu ca yadi cittaparivijṛmbhitamevedaṁ sarvaṁ puruṣaścedudāste kathamasau bhokteti ? na-kārakavaicitryāt । kānicidvyāpriyamāṇāni kārakāṇi, kānicidyāpārādṛte sannidhimātreṇa kartṛtvaṁ pratipadyante ॥\nyathā pacatītyadhiśrayaṇādiṣu vyāpriyamāṇaḥ puruṣaḥ kartetyucyate । sthālī sambhavadhāraṇābhyāmavyāpriyamāgaiva pacatītyucyate । tathā sthālīmadhyagatamākāśamavakāśe dadāti, na tasya vyāpāraṁ pratīmaḥ । ।\nyathā ca rājā darśanamātreṇaiva kartā । sarvaṇi ca kārakāṇi sveṣu vyāpāreṣu kartṝṇi । na cādityaḥ prakāśayan karaṇāntaramapekṣate, vyāpriyate vā । na hi prakāśanamavidyamānamutpādayati gamanādivat । prakāśātmataiva hi tasya sadbhāvaḥ, tathāpi sannidhimātraṇa ghaṭādīnāṁ prakāśarūpeṇa abhivyakteḥ prakāśayatītyucyate, evamihāpi dṛśimātreṇa puruṣeṇa dṛśyānāṁ cittavṛttīnāṁ cidātmanā vyāpyamānatvātū, draṣṭā puruṣa itīmamarthaṁ darśayati- [cittamayaskāntamaṇikalpamiti ॥]\nyasyāpyātmamanassaṁyogāt jñānamutpadyate, tasyāpi jñānena jñeyaṁ vyāpnuvannātmā jñātetyucyate, na vyāpriyamāṇaḥ । jñānama(syā)pi guṇatve sati niṣkriyatvādātmana evārthaṁ darśayati । nāpi kriyānabhyupagamāt jānātītyādi nopapadyate । jñānena hi jñeyaṁ vyāpnuvan jānātītyucyate ॥\nkiṁ cānyat–ātmamanassaṁyogādapūrvajñānotpattau satyāmātmanastajjñānaṁ, na manasaḥ । ātmaiva jānāti, na mana iti ko heturbhavet ? athāpi syāt ātmanaḥ samavāyikāraṇatvāditi । naitadevaṁ, asiddhatvāt । yathaiva jñānamātmana iti sādhyaṁ, evamātmana eva samavāyikāraṇatvaṁ na manasa iti sādhyam, anātmasvarūpatve satyubhayasaṁyegajatvābhyupagamāt ॥\nathāpi syāt-jñānāhitasaṁskārasyātma[naḥ]smṛtyekakartṛtvena pratisandhānadarśanāditi-na-tasyāpi sādhyatvāt । tatrāpi jñānasaṁskārasmṛtipratisandhānādīnyātmana eva, na manasa iti sādhanīyāni । phalena samānāśrayavādicchādīnāmiti cet-na-tatrapi tulyatvāt । saṁyogajatve satyātmanaḥ phalecchādīni, na manasa iti duḥsādhameva ॥\nkiṁ cāsya jñānasyāpi jñeyatvābhyupagamādanavasthāprasaṅgaḥ । na hi jñānamanyena karaṇabhūtena jñānena vijñātuṁ śakyaṁ, tadapyanyena tadapyanyenelyaniṣṭaprasaṅgāt ॥\nathānavasthāprasaṅgaparihārāya dūramapi gatvā kiṁcijjñānamādyaṁ vā jñānāntareṇa na gṛhyate svayamātmanaiva gṛhyata iti, tathā jñānavadarthasyāpi svayaṁ grahaṇaprasaṅgaḥ ॥\natha dīpavat svayamavabhāsate cāvabhāsayati ca avabhāsātmakatvāt, arthasyānavabhāsātmakatvādadoṣa iti cet-tathāpi prakāśasvarūpeṣvartheṣu vijñānenāgrahaṇaprasaṅgaḥ ।\natha jñānasyātmasamavetatvābhāsanarūpābhyāṁ svayaṁ grahaṇaṁ, bahiḥprakāśātmakānāṁ tu jñānaviparītadharmatvādadoṣa iti cet-tacca na-yadi cātmasamavetatvaṁ prakāśātmakatvaṁ ca jñānasya svayaṁgrahaṇe hetuḥ syāt sarve sarvajñāḥ prāpnuvanti ॥\natha grāhyākāratvamapi kāraṇaṁ cet---tacca na ; anyasya jñānasyānyākāratayā karaṇatve yathā, tathā jñānasyapi grāhyasyānyākaraṇānyadeva jñāne karaṇaṁ syāt, tathā cānavasthā duṣpariharaiva ॥\nkiṁ cānyat---na hi kaścit svayaṁgrāhyagrāhakatvaprasādhanāya dṛṣṭānto vidyate, pradīpasyāpi cakṣurādigrāhyatvāt । na cāpyaṁśadvayamasti jñānasya, niravayavatvāt । satyapi cāṁśadvaye tayoḥ prakāśātmakatvānnānyonyagrāhyagrāhakabhāvaḥ pradīpayoriva dvayoḥ ॥\nkiṁ cānyat-jñānasya grāhyagrāhakatvābhyupagame satyātmasadbhāvo'pi dussampāda eva । tasmādarthākārajñānasmṛtipratisandhānaprayatnecchādīnāmanātmadharmatvaṁ grāhyatvāt rūpādīnāmiva । parārthatvācca saṅghātāśrayatvaṁ rūpādinidarśanenaiva । tathā āśrayavattvādanityatvācca prayatnapūrvakatvāccetyevamādibhyo'nātmadharmatvasiddhiḥ ॥\n[ayaskāntamaṇikalpam ॥] ayaskāntamaṇiriva । yathā ayaskāntamaṇirayasaḥ svātmavyāptiṁ pratyupakaroti sannidhimātreṇa, tathā cittamapi citsvarūpasyātmanaḥ svātmavyāptiṁ pratyupakaroti dṛśyatvena ॥\nnartakīva darśitaviṣayatvādantaḥkaraṇenetyuktam-tatra darśayitṛtvaṁ cittasya, draṣṭṛtvaṁ ca puruṣasya kiṁkṛtam ? svasvāmitvakṛtam । kathaṁ punaḥ svasvāmitvam ? vastusvabhāvatvāt । kathamiti ceduktaṁ- [cittamayaskāntamaṇikalpamiti ॥] atha cittavṛttīnāṁ bodhe ko hetuḥ puruṣasyeti ? ucyate - yasmādevaṁ [sannidhimātropakāri] cittaṁ [dṛśyatvena,] tasmā [ccittavṛttīnāṁ bodhe puruṣasya] ayaṁ [hetuḥ] bhavati, yo'sau [anādisambandhaḥ] ॥ 4 ॥"
    },
    {
        "seq_id": 26,
        "vyb_id": "VYB_C01_V05_I01",
        "tag": "LeadingBhashya",
        "class_name": "leading_bhashya",
        "text": "tāḥ punarniroddhavyā bahutve sati cittasya –"
    },
    {
        "seq_id": 27,
        "vyb_id": "seq_27",
        "tag": "Sutra",
        "class_name": "versetext",
        "text": "vṛttayaḥ pañcatayyaḥ kliṣṭākliṣṭāḥ ॥ 5 ॥"
    },
    {
        "seq_id": 28,
        "vyb_id": "VYB_C01_V05_B01",
        "tag": "Commentary",
        "class_name": "bhashya",
        "text": "kleśahetukāḥ karmāśayapracaye kṣetrībhūtāḥ kliṣṭāḥ। khyātiviṣayā guṇādhikāravirodhinyo'kliṣṭāḥ। kliṣṭapravāhapatitā apyakliṣṭāḥ। kliṣṭacchidreṣvapyakliṣṭā bhavanti। akliṣṭacchidreṣu kliṣṭā iti। tathājātīyakāḥ saṁskārā vṛttibhireva kriyante। saṁskāraiśca vṛttaya iti। evaṁ vṛttisaṁskāracakramaniśamāvartate। tadevaṁbhūtaṁ cittamavasitādhikāramātmakalpena vyavatiṣṭhate pralayaṁ vā gacchatīti। tāḥ kliṣṭāścākliṣṭāśca pañcadhā vṛttayaḥ ॥ 5 ॥"
    },
    {
        "seq_id": 29,
        "vyb_id": "VYB_C01_V05_B01",
        "tag": "Vyakhya",
        "class_name": "VIV",
        "text": "vivaraṇam\n[tāḥ punarniroddhavyāḥ bahutve] 'pi [sati cittasya] yābhirvṛttibhiḥ vyutthāne sārūpyamuktaṁ puruṣasya । kasmāt punaḥ niroddhavyā ityāha-yato [vṛttayaḥ] kliṣṭākliṣṭāḥ ॥\nnanu ca bahutve sati na śakyā nirodghumityata āha- [pañcatayya] iti । yadyapi kliṣṭākliṣṭā vṛttayo'nantāḥ, tathāpi [pañcatayyaḥ] pañcavidhāḥ, pañcakulā eva । tataśca pañcaprakāravṛttipratipakṣabhūtābhyāsavairāgyaprayogādeva nirodhopapatteḥ, pratyavayavanirodhasādhanāprayojakatvādvṛttīnāṁ, tadbahutve na nirodhāśakyatvaprasaṅgaḥ । [kleśahetukāḥ] -kleśanimittāḥ । avidyādipañcakleśaprayuktaṁ hi cittaṁ vṛttibhirātmānaṁ punaḥ punarāvedayati । [karmāśayapracaye] karmāṇi kuśalākuśalavimiśrāṇi tānyevā''phalapradānāccherata iti karmāśayaśabdavācyāni, teṣāṁ pracaya itaretaraguṇapradhānabhāvena saṁhananaṁ, tasmin karmāśayapracaye nimitte, avidyādi [kṣetrībhūtāḥ] kliṣṭāśrayāṁ ityarthaḥ । satīṣu hi tāsu karmāśayo vipākābhimukhībhavati ॥\n[khyātiviṣayāḥ] -khyātyāspadāḥ । [guṇānāṁ] sattvādīnām [adhikāraḥ] saṁskārapravṛttiḥ [tadvirodhinyaḥ ।] khyātiviṣayatvādeva tā [akliṣṭāḥ,] apavargahetutvāt ॥\natha kliṣṭapaṅkimadhya(mānu)janmāno'kliṣṭā vṛttayaḥ kiṁ kliṣṭā eva kṣīrakumbhaprakṣiptāmbubinduvat ? evamakliṣṭapravāhapatitā api kliṣṭāḥ kimakliṣṭā eva ? kiṁ cātaḥ ; yadi kliṣṭapravāhagatā akliṣṭāḥ kliṣṭāḥ syuḥ, tadā vṛttisaṁskārānuvidhāyinī smṛtiḥ, tadanurūpa eva vyavahāraḥ । sa cāpi na sidhyati svarūpavyabhicāre । tasmādāha- [kliṣṭacchidreṣvapyakliṣṭāḥ] akliṣṭā eva [bhavanti । aklichidreṣu] api [kliṣṭāḥ] kliṣṭā eva । yasmādevaṁ tasmāt [tathājātīyakāḥ saṁskārā vṛttibhireva kriyante ॥]\nyadyapi leśādayo'pi saṁskāramārabhante, tathāpi vṛtidvāraiva teṣāmapi saṁskāra iti vṛttibhirevetyevakārārthaḥ । tathā [saṁskarai] rapi [vṛttayaḥ] svānurūpaṁ kriyanta ityevaṁ- [vṛttisaṁskāracakramaniśamanavaratamāvartate । tadevaṁbhūtaṁ cittaṁ] - evaṁ hetuhetumadvṛttisaṁskāradharmakam । avasitādhikāraṁ-nivṛttāvidyāhetupravṛttikaṁ hetumātrāvasthatvāt । [ātmakalpena] -puruṣakalpena khyātimātreṇaiva kañcitkāla [mavatiṣṭhate] -prārabdhasaṁskāraśeṣānuvṛttyā । [pralayaṁ vā gacchati] - saṁskārāvasānāditi ॥ 5 ॥"
    },
    {
        "seq_id": 30,
        "vyb_id": "seq_30",
        "tag": "Sutra",
        "class_name": "versetext",
        "text": "pramāṇaviparyayavikalpanidrāsmṛtaya ॥ 6 ॥"
    },
    {
        "seq_id": 31,
        "vyb_id": "VYB_C01_V07_I01",
        "tag": "LeadingBhashya",
        "class_name": "leading_bhashya",
        "text": "tatra"
    },
    {
        "seq_id": 32,
        "vyb_id": "seq_32",
        "tag": "Sutra",
        "class_name": "versetext",
        "text": "pratyakṣānumānāgamāḥ pramāṇāni ॥ 7 ॥"
    },
    {
        "seq_id": 33,
        "vyb_id": "VYB_C01_V07_B01",
        "tag": "Commentary",
        "class_name": "bhashya",
        "text": "indriyapraṇālikayā cittasya bāhyavastūparāgāttadviṣayā sāmānyaviśeṣātmano'rthasya viśeṣāvadhāraṇapradhānā vṛttiḥ pratyakṣaṁ pramāṇam। phalamaviśiṣṭaḥ pauruṣeyaścittavṛttibodhaḥ। pratisaṁvedī puruṣa ityupariṣṭādupapādayiṣyāmaḥ।"
    },
    {
        "seq_id": 34,
        "vyb_id": "VYB_C01_V07_B01",
        "tag": "Vyakhya",
        "class_name": "VIV",
        "text": "vivaraṇam\nkāḥ punastāḥ kliṣṭākliṣṭāḥ pañcaprakārā vṛttaya ityāha – [pramāṇaviparyayavikalpanidrāsmṛtaya iti ॥]\netāvatya eva vṛttayaḥ । tatra- [pratyakṣānumānāgamāḥ pramāṇāni ॥] pramāṇākhyā vṛttistridhaiva bhidyate । tatra pramāṇākhyāyāścittavṛtteḥ prathamo bhedaḥ pratyakṣam । atastallakṣaṇamevābhidhīyate । tatpūrvakatvāt bhedadvayasya ॥ [indriyapranāḍikayā ॥] indriyamiti śrotrādipañcakaṁ na karmendriyaṁ, tasya cittavṛttyahetutvāt । kriyārthaṁ hi tat । tasmādindriyaśabdasya sāmānyārthatve'pi cittavṛtterupavyācikhyāsitatvācchrotrādiviṣayataiva । vṛttyarthatvācca śrotrādīnām । indriyameva pranāḍikā dvāraṁ śabdādyākāravṛttirūpeṇa pariṇāmamānasya cittasya । atastat tenendriyadvāreṇa sāmānyaviśeṣātmakabāhyavastvākāratayā pariṇamamānamuparajyate । tasya taduparāgāddhetoḥ [cittasya] yā mudrāpratimudrāvat [vṛttiḥ] sāmānyaviśeṣātmakavastūparāge'pi [viśeṣāvadhāraṇapradhānā] saiva [pratyakṣaṁ pramāṇam ॥]\natha svaviṣayasāmānyaviśeṣāvabhāsanasāmarthye śrotrādīnāṁ cittasya ca kiṁkṛtaṁ viśeṣāvadhāraṇaprādhānyamiti ?\nucyate-viśeṣapratibandhatvāt hānopādānādīnāṁ viśeṣāvadhāraṇapradhānanateti (tetyāha) । na sāmānyaṁ nāvadhāryate, guṇabhūtaṁ tu gṛhyata eva । yathā nīlaṁ rūpamiti nīlāvadhāraṇaprādhānye satyapi rūpameva nīlamiti guṇabhūtamavadhārayati । tathā du:khaśabdaḥ sukhaśabdo mūḍhaḥ śabda iti । tathā ca viśeṣāvadhāraṇapradhānā vṛttiriti hyupapadyate ॥\nkiṁ ca-saṁśayaviparyayanimittatvācca sāmānyopalabdhe: । sāmānye hyupalabdhe bubhutsitaviśeṣasya saṁśayo jāyate, samupalabdhasāmānyānyasmṛtervā viparyayaḥ, samadhigataviśeṣasya tu saṁśayaviparyayau na sthitimupāśnuvāte, iti viśeṣāvadhāraṇapradhānatecyate ॥\nyatrāpi sāmānyamevāvādidhārayiṣitaṁ gairiti vā aśva iti vā, tatrāpyanyataraparityāgenānyatarāvadhāraṇeti viśeṣāvadhāraṇapradhānataiva । sarvameva hi vastu vastvantarāpekṣayā sāmānyaṁ viśeṣaśca ॥\nyasya punaḥ sāmānyamavastvadhyāropitamevoṣarāmbuvat, nendriyaviṣayāmiti, tasya pratiniyatasāmānyādhyāropaṇānupapattiḥ । na hyanupalabdhapūrvamukhye saṁbhavatyadhyāropaṇā, smṛtyasaṁbhavāt । na kadācidadṛṣṭamukhyodakasya salilādhyāropaṇamūṣareṣu vidyate । athāsmaranpyadhyāropayet rūpasvalakṣaṇe śabdatvādyāpyadhyasyet । athendriyāntaraviṣayavādrūpasvalakṣaṇe śavdatvādyadhyāso viruddha iti cet-na - avastutve satyaviśeṣāt । viśeṣābhyupagame ca vastutvaprasaṅgaḥ । śabdasvalakṣaṇādiva rūpasvalakṣaṇasya ॥\nkiṁ cānyat-deśakālānyaviśiṣṭapratyakṣā [na] bhyupagame samastalokavyavahāravilepaḥ syāt । na hīdamahamamuṣminnavakāśe kāle cāsminnādrākṣametasmānnimittādevaṁviśeṣaṇamiti ca smṛtyupapattiḥ । na ca pratyakṣādṛṣṭeṣu viśeṣyavadviśeṣaṇeṣu smṛti: saṁbhavati । na ca kalpanāpoḍhena vyavahāragocarātītena vyavaharamāṇo dṛśyate । tasmāllokaprasiddhapratyakṣānusaraṇameva nyāyyam ॥\nnanu ca yogināṁ nirvikalpasamādhijaṁ darśanaṁ, tasyānevaṁlakṣaṇatvāt, tathā sukharāgādivijñānasya cānindriyapranāḍī*pūrvatvāt pramāṇāntaratvamabhyupetavyaṁ, pratyakṣatvaṁ vā vaktavyam । ucyate । pratyakṣasya (na pramāṇasya) puruṣapratyayāpekṣatvena parihṛtatvāt । na hyapratyayā vṛttiḥ pratyakṣam । caitanyodayahetoreva sapratyayāyāḥ pratyakṣatvam । tathā cāha-‘ [phalaṁ tadaviśiṣṭaḥ pauruṣeyaścittavṛttibodha] ' iti ॥ evaṁ ca sati sukharāgādijñānasya kliṣṭākliṣṭarūpasya tadaviśiṣṭapuruṣapratyayaphalāvasānatvāt pratyakṣatā siddhaiva ॥\n*atredamavadheyam---\nādarśakaśe 20 “pranāḍī” ityetadupari 25 ‘napekṣya sambandhaḥ sambandhatāmiyāt । yadasau prasiddhavaccocyate ya’ iti ityupakramya 34 ‘smṛtyavasānā hi sā, yataḥ pramā ityantagranthaṁ daśābhiḥ puṭairvilikhya, tadupari 20 ‘‘pūrvatvāt pramāṇāntaratvamabhyupetavyaṁ, pratyakṣatvaṁ vā vaktavyam” ityupakramya 25 ‘‘tasmāt pramāṇaphalānabhijñānām abhimānamātrameva kevalaṁ paṇḍitaṁmanyānāmityupekṣaṇīyamiti” ityantaṁ ṣaḍbhiḥ puṭairvilikhya, tataḥ 25 ‘‘anumānamathocyate” ityādi 25 ‘‘kaḥ sambandhaḥ, kayorvā, na hi sambandhināva” ityantaṁ vilikhya paṅkticatuṣṭayena, tataḥ 34 ‘‘rṇena prabādhyate, abhūtārthādiviṣayatvāt” ityādivākyaṁ likhitaṁ dṛśyate । kośāntarañca na labhyate । yathāmātṛkaṁ mudraṇe ca vākyānāmananvayaḥ-na hi 20 ‘‘pranāḍī” ityanena 25 ‘‘napekṣya sambandhaḥ sambandhatāmiyāt ?” ityanveti । na ca 25 ‘‘kaḥ sambandhaḥ kayorvā, na hi sambandhināva?? ityanena 34 ‘‘rṇena prabādhyate” iti cānveti । evaṁ pratyakṣapramāṇānarūpaṇamupakramya tadaparisamāpyaiva madhye'numānāgamapramāṇayornirūpaṇaṁ, tato viparyayanirūpaṇaṁ, punaḥ pratyakṣapramāṇanirūpaṇaśeṣaḥ, tataḥ anumānanirūpaṇopakramaḥ, tato viparyayanirūpaṇaśeṣaśca iti kramaḥ ādarśakośe dṛśyate । na cāyaṁ kramaḥ śobhate ॥ ‘‘anindriyapranāḍī pūrvatvāt pramāṇāntaratvamabhyupetavyam” iti; daśapuṭavyavāhitavākyadvayasya mitho yojane, ‘‘na hi sambandhināvanapekṣya sambandhaḥ sambandhatāmiyāt” iti, ṣoḍaśapuṣṭavyavahitavākyadvayasya mitho yojane, ‘‘smaryamāṇātadvastupratiṣṭhatvānna pramāṇaṁ, smṛtyavasānā hi sā, yataḥ pramāṇena prabādhyate । abhūtārthādāviṣayatvāt” iti ca ṣaṭpuṭavyavahitavākyadvayasya mithe yojane cānveti । yathākramaṁ pramāṇatrayanirūpaṇaṁ, tato viparyayānarūpaṇamiti ca sūtrānusārī bhāṣyānusārī ca kramo'nusṛto bhavati, iti paryālocya mahatā prayāsena mātṛkāgranthavākyānāṁ sanniveśaviparyāsaḥ kṛtaḥ । tatra sūkṣmekṣikayā guṇadoṣau pariśīlanīyau । “pranāḍī” ityāderadhaḥ aṅkitāḥ (20-25-34) iti puṭasaṅkhayāḥ mudritaitatkośānusāriṇyaḥ ॥\nindriyapranāḍikāgrahaṇaṁ laukikapratyakṣodbhavānuvāda eva । anyathā hīndriyanirapekṣasya yogīśvarayorjñānasyāpratyakṣatā syāt । asti hi kleśādipratibandhābhāve sarvārthana cittasattvena sarvaviṣayeṇa yugapatsūkṣmavyavahitādigrahaṇam । tathā cāha- [tārakaṁ sarvaviṣayaṁ sarvathāviṣayamakramaṁ ceti vivekajaṁ jñānam’] iti । tasmānnāvadhāryate indriyapranāḍikayaiveti ॥\n[bāhyavastūparāgāditi] viparyayanivṛtyartham । viśeṣāvadhāraṇapradhānatvena saṁśayanivṛttiriti ।\ntatra keṣāṁcit phalaṁ tadeva pramāṇam । apareṣāṁ tu pramāṇādanyat(tra) pramāṇavyaktyantaram (re) । yathā ghaṭavijñānasya pramāṇasya hānopādānepekṣābuddhayaḥ phalamiti । guṇade.oṣatadubhaya(vadabhava)śūnyatvaviṣayatvādupādānādibuddhīnāṁ pramāṇabhūtaghaṭa- vijñānādatyantabhedaḥ । tataścānyaviṣayasya pramāṇasya anya(prameyasya)viṣayapramāṇa(ṇe)vyaktyantaraṁ (re)phalamiti ॥\nna hi khadiracchedanasya khadiropādānaṁ tatparityāgo vā phale bhavituṁ yuktam । vi(api)yogasaṁbandhaphalatvāt tyāgopādānayoḥ । na ca phalasya phalaṁ sambhavati । dvaidhībhāvaphalavyavahitatvāca ॥\nkiṁ ca-phalasya cet phalaṁ kriyānapekṣāprasaṅgaḥ । phalārthaṁ hi kriyāpekṣyate । taccetphalaṁ vināpi kriyayā phalādapi sidhyati, (atohya) tato na hyanekāyāsāpekṣitaniṣpattikriyāmanutiṣṭhet । sādhanānveṣaṇānupapattiśca । kriyāyā abhāvāt ॥\nnāpi kriyaiva phalaṁ, kriyānuparamaprasaṅgāt । phalāvasānā hi (pi) kriyā । kriyāyāśca phalatve phalānabhilāṣitvaprasaṅgaḥ । tasyā duḥkhatvāt ॥\ntasmānna pramāṇasvarūpameva phalam, nāpi tadvyatiriktapramāṇāntaramityāha - [phalaṁ tadaviśiṣṭa ityādi । tadaviśiṣṭaḥ] tayā pramāṇākhyayā vṛttyā aviśiṣṭa: tulyaḥ tadākāratvena, [pauruṣeyaḥ] puruṣasyāyaṁ bodha iti । puruṣasya hi vṛttyākāratā । tasmānnākriyājaṁ dravyasvarūpamātraṁ phalam । kiṁ tarhi ? dravyasyaivāvasthāntaraviśeṣaḥ (ṣa)kriyājaḥ(ja)kriyāparyavasānakālaḥ kriyoparamopapatteḥ phalam । phalaniṣpattāveva hi kriyoparama upapadyate । evaṁbhūtasya mukhyaphalatve pradhānakriyāvyavahita(viprakṛṣṭāyāḥ)kriyāyā dravyaṁ dravyasya vā kriyā phalamityanyonyapratyupasthāpakatvena pradhānaphalābhimukhīkaraṇāt phalatvopacāro na virotsyate ॥\nnanu ca bhavato'pyupacaritameva phalam vṛttyaviśiṣṭatāyāḥ phalatvenābhyupagamāt , puruṣasya ca śuddhatvāt, tadākāratāyā anṛtatvam । na hi sphaṭikamaṇeralatakopadhānākāratā satyā ॥\nbāḍham-tathāpi tvetadeva phalaṁ mukhyam, dṛṣṭatvāt । mukhyaphalāntarādarśanāt । sarvasyaiva kriyākārakajātasyaitatphalārthatvāt । etadavasānaṁ hi tatsarvam । tathā ca pradarśitam ॥\nnanu ca mithyābhūtasyaiva mukhyaphalatvaṁ vṛttyākārasya, tathā ca tadabhilāṣānupapatiḥ । bāḍham-mithyābhūta eva vṛtyanugato bhogaḥ । tathā cāha- “ [satvapuruṣayoratyantāsekīrṇayoḥ pratyayāviśeṣo bhogaḥ” iti ॥] bhāṣyamapi – [“tayoḥ svarūpopalambhe sati kuto bhoga” iti ॥] ata eva ca samyagdarśanādātyantikī nivṛttirupapadyate ॥\nyeṣāmamithyā phalaṁ, teṣāṁ vairāgyakāraṇābhāvāt samyagdarśanānveṣaṇānupapattermokṣābhāvaḥ । na ca kriyāpariniṣpādyo mokṣaḥ, anityatvaprasaṅgāt ॥\natha buddhiboddhṛtvaṁ puruṣasya sattvaṁ cāsiddhamiti cet aha- [pratisaṁvedī buddheḥ puruṣa ityupariṣṭāt pravedayiṣyāma iti ॥]\nye cāpīndriyārthasannikarṣasya pratyakṣatvamabhyupayanti, na teṣāmapi samyagabhyupetaṁ, sannikarṣasya kriyāphalatvāt । sannikarṣaśca saṁyogaḥ । sa ca kriyājastairiṣyate । yato yadupajāyate tattasya pramāṇam । tacca tasya phalaṁ yadupajāyate ॥\nphalamapi sannikarṣe jñānaṁ prati pramāṇamiti cet-tacca na-jñāpakapramāṇaprastāve kārakapramāṇopanyāsasyāyuktatvāt । sannikarṣe hi jñānasyotpādako na tasya jñāpakaḥ । prameyādhigamāya hi pratyakṣādīnyupanyastāni, na jñānotpattikāraṇam । tatprakriyāyāma(yānya)prakṛtaṁ prakriyata ॥\nathāpi syāt-jñānasyāpi prameyatvāttaccāpyutpadyamānaṁ pramīyata iti, tadutpattikāraṇasya sannikarṣasya jñāpakatvameveti-tacca na-jñānaṁ jñānenaiva jñāyeta, teṣāṁ tathābhyupagamāt । na ca sannikarṣo jñānam । jñānotpādakatvenābhyupagamāt ॥\natha jñānasya jñāne sannikarṣo nimittatvāt pramāṇamiti cedadṛṣṭeśvarecchāviṣayanimeṣonmeṣādīnāmapi nimittatvāt pramāṇatve kaḥ pradveṣaḥ ? na ca jñānasya jñeyatve ātmanaśca svabhāvacidrūpatvānabhyupagama śakyā anavasthā parihartum ॥\natha ātmasamavetamātratayaiva jñānasya jñeyatā, na jñānāntaramapekṣyate yenātiprasajyeteti cet-asyāpyanyat pratyakṣalakṣaṇaṁ vācyam anindriyasannikarṣādilakṣaṇatvādātmani jñānasamavāyatvasya । sannikarṣasya ca jñānotpattiphalatvāttadutpattivyavadhāne sati tasya jñānena nānantaryam ॥\ntasmāttadānantaryeṇāpi na sannikarṣaphalatvaṁ jñānasya । tathā hānādibuddhīnāmapi rūpādijñānaphalatvānupapattiruktā ॥\nvyabhicārācca । yathaikasminnaṅganādipiṇḍaviṣaye jñāne samāne bahūnāmutpane kasyacidupādānabuddhiḥ, anyasya heyabuddhiḥ, kasyacidubhayābhāvaḥ, tatra hānopādānabuddhivyabhicarati । anyataranaikameva jñānaṁ tadevībhayaṁ vyabhicaralyupe । kṣakasya । yacca yadyabhicarati na tattasya phalam ॥\nkiṁ ca-hānepādānābhāvamātratvādabhāva evopekṣā । na cābhāvaḥ pramāṇasya vastunaḥ phalaṁ bhavitumarhati । rāgadveṣābhyāṁ copādānaparityāgabuddhī । tadabhāvāt kāraṇābhāve kāryābhāva iti pramāṇavijñāne satyapi hānopādānabuddhyabhāva evopekṣeti vyabhicārānna hānādibuddhiphalatvam ।\nkiṁ ca-rāgadveṣatadabhāvanāmabhyupādānādibuddhiphalatve pramāṇatvaprasaṅgaḥ । pauruṣeyacittavṛttibodhaphalatve tu na kiñcidvirudhyata iti ॥\nnanu ca cittavṛtteḥ sevedyatvamasiddham । na hi karaṇameva karma bhavati । na hi dātrameva lūyate । naiṣa doṣaḥ । kriyākārakayorbhinnadharmatvāt । kriyānirvṛttiṁ prati sambhūya kārakāṇi vyāpriyante parasparaṁ viṣayaviṣayibhāvena । kriyā tu sattāmātreṇaiva phalaheturiti karaṇatvamasyāmupacaryate, na kārakavat । kurvaddhi kārayediti kriyādhikārakaṁ syānna bhūtaṁ bhavyāyopadiśyeta ॥\nkiṁ ca-anavasthāprasaṅgaśca । kriyā cet । karaṇaṁ syāt , tannirvartyayā cānyayā kriyayā bhavitavyam । na hyanyāṁ kriyāmantareṇa tasyāḥ kāraṇatvaṁ ghaṭate । yāpi cānyā sāpi kāraṇaṁ syādanyasyāḥ kriyāyāḥ । sāpyanyasyā ityanavasthā । tataśca kriyāsantānānuparamāt phalānabhinirvṛttiḥ । tatrāntyā cet । kriyāntareṇa vinā phalaheturbhavet, prathamasya tathātve kaḥ pradveṣaḥ ? cittavṛttestvabhivyañjakatvāt saṁvedyatetyadoṣaḥ ।\ndṛśyate cābhivyañjakānāṁ svarūpasaṁvedyatayaiva karaṇatvaṁ pradīpādīnām । tathā cittavṛtterapi । cakṣurādiṣvabhivyañjakatve'pi agrahaṇādvyabhicāra iti cet, samāna (cetanasamāna) jātīyasaṁkarāt katham ॥\nyeṣāṁ tāvadbhautikānīndriyāṇi, teṣāṁ cakṣuṣastaijasatvāt bāhyenālokena tulyajātīyena vyatibhedāt gṛhyamāṇasyaivāvivekaḥ । yathā pradīpānāṁ bahūnāṁ prabhāvyatibhedāt kasya kā prabheti na vivicyate । tathā śrotrādiṣvapi ॥\nyeṣāmapyabhautikāni, teṣāmapyabhivyañjakatvena samānajātīyatā vṛtterabhivyañjakatvādagrahaṇamiti । tanna-prāptacaitanyopagrahatayā'vibhāvyatvādavyavahitatvācca । sarvagatatve'pyātmanaḥ sūkṣmatvena svacchataratvena ca citenāvyavadhānācca grahaṇaṁ cittavṛttestasmāccittavṛttipramāṇenaiva tadākāratayā pauruṣeyo'pi bodhaḥ sevedyamāna eva phalamiti siddham ॥\nyeṣāṁ puna: pratyakṣeṇāsaṁvedyā cittavṛttisteṣāṁ phalagrahaṇapramāṇābhāva: ! phale ca gṛhīte jñānāsiddhatvasyārthāpattiḥ । na ca phalaṁ gṛhyate pramāṇavyāpārānabhyupagamāt । tadabhyupagame cānavasthāprasaṅgaḥ ! yatphalāvagrahaṇāya pramāṇamabhyupagamyate tasyāpyanyat phalaṁ tatpramāṇasyāpyanyaditi na kvacidavatiṣṭheta ॥\natha na pramāṇavyāpārastasya tadā pramāṇābhāvāt phalasyāsattvaṁ prasaktam । yatra hi sadupalambhakāni pramāṇāni na vyāpāraṁ gacchanti, tannāstītyabhyupagacchāmaḥ ( teṣām) [॥]\natha agṛhyamāṇamapi tadeva jñānaṁ pramāṇaṁ phalasyāpīti cet-na- abhivyañjakadharmavyatikramāt । na hyabhivyañjakaṁ gṛhyamāṇamabhivyañjayaddṛṣṭam । na hyulkā giriśikhare'pi nijaṁ dharmamatikrāmati ॥\nathābhivyañjayadeva phalaṁ pratyapi pramāṇamiti cet-siddhaṁ tarhīpsitamasmākam । rāgādīnāṁ vṛttiviśeṣaṇatvena grahaṇopapatteḥ । rakto'haṁ dviṣṭo'hamiti yadyahaṁpratyayaviśeṣaṇaṁ, tadapi vṛttibhāvābhāvitvenaiva grahaṇādvṛttiviśaṣaṇānāṁ rāgādīnāṁ grahaṇamupapadyate । a(tenā)nyathā rūpādivanmānāntarāpekṣatvaprasaṅgāt । tataścānavastheti । tasmātpramāṇaphalānabhijñānāmabhimānamātrameva kevalaṁ paṇḍitaṁmanyānā mityupekṣaṇīyamiti ॥"
    },
    {
        "seq_id": 35,
        "vyb_id": "VYB_C01_V07_B02",
        "tag": "Commentary",
        "class_name": "bhashya",
        "text": "anumeyasya tulyajātīyeṣvanuvṛtto bhinnajātīyebhyo vyāvṛttaḥ saṁbandho yastadviṣayā sāmānyāvadhāraṇapradhānā vṛttiranumānam। yathā deśāntaraprāptergatimaccandratārakaṁ caitravat, vindhyaścāprāptiragatiḥ। āptena dṛṣṭo'numito vā'rthaparatrasvabodhasaṁkrāntaye śabdenopadiśyate, śabdāttadarthaviṣayā vṛttiḥ śroturāgamaḥ। yasyāśraddheyārtho vaktā na dṛṣṭānumitārthaḥ sa āgamaḥ plavate। mūlavaktari tu dṛṣṭānumitārthe nirviplavaḥ syāt ॥ 7 ॥"
    },
    {
        "seq_id": 36,
        "vyb_id": "VYB_C01_V07_B02",
        "tag": "Vyakhya",
        "class_name": "VIV",
        "text": "vivaraṇam\nanumānamathocyate- [anumeyasya tulyajātīyeṣvanuvṛtta iti । anumeyasya] [jijñāsita]dharmaviśiṣṭasya । taddharmavattayā [tulyajātīyeṣvanuvṛttaḥ] sadbhāvamātreṇa, [ [bhinnajātīyebhyaḥ] ] tadviruddhadharmakebhyo [vyāvṛttaḥ] -teṣvasan ityarthaḥ । [sambandha] iti । kaḥ sambandhaḥ ? kayorvā ? na hi sambandhināvanapekṣya sambandhaḥ sambandhatāmiyāt, yadasau prasiddhavaccocyate ‘ [ya] ’ iti ॥ nanu ca anumānasya prakṛtatvāt, liṅgaliṅginoḥ sambandhaḥ prasiddha eva-na-agamakatvāt । na kevalaḥ sambandho gamakaḥ । ucyate liṅgasyaiva sambandho vyāvṛttyanuvṛttyoḥ । kaḥ punarasau ? liṅgameva । na hi liṅgādanyadanuvṛttaṁ vyāvṛttaṁ ca । tacca gamakam । nanu liṅgamapi naiva gamakaṁ liṅgisambandhānapekṣaṁ, yadi cānapekṣitaliṅkaliṅgisambandhaṁ gamakaṁ, yatkiñcidgamakaṁ syāt, tasmāt liṅgaliṅgisambandho vaktavyaḥ ॥\nna-uktatvāt ॥ ['anumeyasya tulyajātīyeṣvanuvṛttaḥ'] ityādinaivoktatvāt । na hyanumeyenāsaṁbaddhaṁ liṅginā tatsadṛśajātīyeṣvanuvartate, bhinnajātīyebhyo vā nivartate । tasmāt ya iti ca prasiddhameva saṁbandhamanuvadati ॥\n[tadviṣayā] -evamanvayavyatirekaviśiṣṭasaṁbandhasaṁbandhiviṣayā [vṛttiḥ sāmānyāvadhāraṇapradhānā] -liṅgisāmānyāvadhāraṇapradhānā, [anumānam ॥]\n[yathā deśāntaraprāptergatimaccandratārakaṁ caitravaditi ॥] yadyapi lakṣaṇābhidhānamātreṇa tadabhivyaktiḥ, tathāpyudāharaṇapratyudāharaṇapradarśanādatitarāmityudāharaṇapratipādanam । tatra gatimaccandratārakamiti candratārakasya gatimattvamanumeyam । tatsamānajātīyeṣvanuvṛttā deśāntaraprāptirgatimatsu caitrādiṣu, bhinnajātīyebhyaścāgatebhyo vindhyādibhyo vyāvṛtteti avyabhicarantī । nityaṁ gatimatā saṁbandhāt ।\ntasmāditthaṁjātīyakamavinābhāvena saṁbaddhaṁ saṁbandhyantaraṁ gamayati । yathā vadhyaghātaka(kṛdi)kāryakāraṇādi ॥\nbhavatu tāvadaviruddhānāṁ nityasaṁbandhāddeśāntaraprātaptyādīnāṁ gamyagamakatā, vadhyaghātakodīnāṁ tu saṁbandhābhāve kathamityucyate gamyagamakabhāvaḥ (bhāvena) ?\ntatrāpi nityasaṁbandhādadoṣaḥ । na hyanyatrāpi prāptilakṣaṇaḥ saṁbandho'bhipreyate । sāmānyato dṛṣṭā(nu)bhāvaprasaṅgāt । na hi candratārakādiṣu deśāntaraprāpte: prāptilakṣaṇasaṁbandhaḥ pratyakṣeṇa gṛhyate । agṛhyamāṇaścedgamakaḥ sarvaṁ sarvasya gamakaṁ syāt । na hi kiṁcitkenacidasaṁbaddham, ākāśādīnāṁ sarvatra bhāvāt ॥\ntasmādgamyagamakabuddhyutpattihetureva saṁbandho'numānaviṣaye । tathā ca vadhyaghātakayorapi anyatara(rā)bhāvadarśane'nyatarābhāvo gamyata ityanumānameva । yasyāpyucite deśe abhāvadarśanādanyatra bhāvo gamyate । yathā ghātakadarśanena vadhyābhāvo'numīyate । caitrasya jīvato gṛhe , abhāva(gṛhyabhāva)darśane bahirbhāvaśvati ।\nnanu cābhāvārthāpattī ete, nānumāne, (na) lakṣaṇāsaṅgateḥ, gavādivat ॥ na-yathoktalakṣaṇopapatteḥ- vadhyaghātakayorvirodhalakṣaṇaḥ saṁbandhaḥ । yatra yatra ghātakabhāvastatra tatra vadhyābhāva evetyavinābhāvaḥ । na hi vadhyasyābhāvaṁ ghātaka(ka)bhāvo vyabhicarati । vadhyasya vā bhāve ghātaka(ka)bhāvam, agnibhāvamiva dhūmabhāvaḥ ॥\nkathaṁ punaravagamyate ghātakabhāvadarśanādeva tadgocare vadhyasyābhāvabuddhiriti ? na punaḥ sadupalambhakapramāṇānāṁ ghātaka iva vadhye vyāpārābhāvāditi ॥\nucyate-ghātakabhāve vyāpṛ(pyāvṛ)tapramāṇasyeva vadhyābhāvabudhyutpati:, dhūmabhāve vyāpṛ(vṛ)tapramāṇasyevāgnibhāvabuddhyutpatti:, tathā ghātakaviśeṣavyāpṛ(vṛ)tapramāṇasya vadhyaviśeṣābhāvabuddhyutpattiḥ, dhūmaviśeṣavyāpṛ(vṛ)tapramāṇasyevāgniviśeṣabuddhiriti । abhāvapramāṇavādinastu sarvatra pramāṇābhāvasyāviśiṣṭatvādvirodhiviśeṣa darśanānuvidhānaṁ virodhyantarābhāvadarśanasyānupapannaṁ, liṅgaviśeṣānuvidhānamiva liṅgiviśeṣadarśanasya । na hi sadupalambhakapramāṇavyāpārābhāvasya kaścidviśeṣaḥ, yena viśeṣabuddhistadviśeṣamanuvidhīyate ॥\natha jijñāsite viśeṣe sadupalambhakapramāṇābhāvāditi cet-tanna-asataḥ smṛtīcchādisahabhāvāpekṣānupapatte: । na hyasat sahāyāpekṣayā kāryaṁ nirvartayaddṛṣṭaṁ śaśaviṣāṇādi । dṛṣṭamiheti cet-na-vipratipattisthānatve dṛṣṭāntābhāvāt । tulyamiti cet-na-ghaṭādeḥ sato'pekṣādarśanāt ॥\nna cāpi nirvyāpārasyāvastutvādabhāvasya pramāṇabhāvo yuktaḥ । na hi nirastavyāpārakaṁ kiṁcit kāryārambhakaṁ dṛśyate loke । tasmādvyāpārarūpapramāṇajanitā prameyābhāvabuddhiḥ, prameyaviṣayatvāt ghaṭādibuddhivat । tathā ca vastutvāt pravṛttinivṛttihetutvāt । vipakṣaḥ śaśaviṣāṇādiḥ । tathā abhāva[pramā]pramāṇā(ṇa)bhāvajanitā na bhavati, yathā'bhihitahetudṛṣṭāntadarśanāt । (nena) ॥\nghātakadarśanaṁ vadhyābhāvabuddherliṅgaṁ tadbhāvabhāvitvādagnyādibuddhinimittadhūmādibuddhivat saṁśayanivartakatvācca । vadhyābhāvabuddhirvā liṅgajanitā niścayarūpatvādagnibuddhibaditi ॥\niha ghaṭo nāstīti kila nānumānaṁ liṅgaliṅgisaṁbandhāgrahaṇāt । na hi yathā'gnyādibuddherdhūmādiliṅgānveṣaṇaṁ tatheha nāsti ghaṭa ityatra liṅgānveṣaṇamasti । progava liṅgānveṣaṇāt budhyutpatteḥ ॥\nnaiṣa doṣaḥ । ihapratyayākārasyaiva liṅgatvāt । na hi prathamameva liṅgabudhyupajanane sati liṅgānveṣaṇaṁ bhavati । ihetyākāroparañjitā buddhirliṅgam । umuparañjakavyatiriktaghaṭādyabhāvabuddherghātakabuddhivadeva । virodhalakṣaṇa eva cātrāpi sambandhaḥ ॥\nyatra punaraviruddhānyuparañjakāni tatrāstitvabuddheḥ । etenaivārthāpatteranumānatvaṁ vyākhyātamavinābhāvena saṁbandhena । tatrāpi jīvato hi devadattasya gṛhābhāve bahirbhāvaḥ, yadā gṛhe bhāvaḥ na tadā bahirbhāva ityanyatareṇānumānam । sākṣāt dṛśyamānabahirbhāvābhyantarābhāvatvaṁ dṛṣṭāntaḥ । vṛttyuparañjakānuparañjakatvena hyabhāvagrahaṇasyābhihito hetuḥ ॥\nagnyādāvapi dahanādiśaktigrahaṇamanumānameva । kāryanirvarttakayoravinābhāvasaṁbandhasyātmani dṛṣṭatvādbhujyādau । dṛśyate hi pratyagātmāni śakto'hamidaṁ kāryaṁ kartumaśakto'hamityātmavadātmaviśeṣaṇasya śaktergrahaṇam । śaktinirvartyameva dahanādikāryamapīlyanumānasiddhiḥ ।\nnanu cābhāvasya pratyakṣatāmupagāyati kecit । yathā kilādarśakena pradīpādinā sati gṛhyamāṇe vastuni na tadavayavini yadupalabhyate tannāstītyevaṁ sata: prakāśakaṁ pramāṇamasadapi prakāśayati । tathā codāharanti-anaṅkitaṁ vāsa ānayetyuktaḥ praviśya bhāṇḍāgāram aṅkitānaṅkitavāsassannidhāvaṅkitavāsograhaṇenaiva pratyakṣeṇāṅgābhāvaviśiṣṭaṁ vāsa upalabhyānayati । tasmāt pratyakṣa evābhāvo lakṣaṇāntarānupapatteriti ॥\ntanna-buddhyākāreṇārthāvadhāraṇānṛtatvaprasaṅgāt । yadākārā hi buddhistasya pratyakṣāvadhriyamāṇātmatābhyupagamyate । yathā nīlaṁ vastu pītamityatrāpi viśeṣaṇaviśeṣyasaṁbandhapratyayo mithyāṁ prāpnoti । tadyatheha ghaṭo nāstīti ihapradeśasya ghaṭābhāvenāsati saṁbandhe saṁbandhapratyayaḥ ; na hi ghaṭābhāvasyehapradeśasya cā [prāpta]prāptilakṣaṇaḥ samavāyābhidhāno vā saṁbandhastairabhyupeyate । yatheha devadatta iti । tasmādabhāva(ve)pratyayava(yā)nnīlaṁ vastviti viśeṣaṇaviśeṣyasaṁbandhapratyayo'pi saṁbandhapratyayatvānmithyā prasajyeta ॥\nyathā cāsatyapīhadeśaghaṭābhāvasaṁbandhe sabandhapratītistathaivānīle'pi vastunyasatyeva nīlatvasaṁbandhe nīlatvasaṁbandhapratyayaḥ prāpnoti, tathā saṁbandhiṣvapi । athāstyeva saṁbandhaḥ, dviṣṭhatā virudhyeta saṁbandhasya । abhāvasyāvastutvābhyupagamāt ।\nathāpyekaśataṁ ṣaṣṭhyarthā iti yāvat ṣaṣṭhyarthaḥ saṁbandha iṣyeta, tadā dvividha eva saṁbandhaḥ samavāyākhyaḥ saṁyogākhyaśceti na yujyate ॥\nathai(tatha)kaśatasyapi ṣaṣṭhyarthanāmubhayānta:pātitvamucyeta-na-abhāve'nyatarasyāpyasambhavāt ।\nkiñca(ntva)nyat । iha nabhasi kusumaṁ nāstīti saṁbandhino nabhaso'pyapratyakṣatvāt gaganakusumābhāvasyāpratyakṣatvaṁ prāpnoti । athāpratyakṣatvameveti cedāpatitaṁ gaganakusumābhāvavadapratyakṣatvamiha bhūpradeśe ghaṭābhāvasyāpi । viśeṣo vaktavyaḥ ॥\natha vyomno'pratyakṣatvāditi-tanna-puṣpasya patato nabhasyastitvadarśanādvyomāpratyakṣatvamahetuḥ । yathaiva nipatatkusumasadbhāve vyomāpratyakṣatvamahetustathā sadbhāvaviruddhagrahaṇe'pyahetuḥ syāt । athākāśāpratyakṣatvādeveti cet, asaṁbandhamapi yatkiñcidvyavahitāpratyakṣatvādi so'pi hetuḥ syāt । atha nabhaḥkusumābhāvaḥ pratyakṣa iti cet-indriyārthasannikarṣānarthakyaṁ sarvatra prasajyeta । tathā ca satyasannikṛṣṭopalabdheḥ sarveṣāṁ sarvajñatvaṁ prasaktam ॥\nathānumeyaṁ tatreti cet-nabha:kusumābhāvavadiha ghaṭābhāvasyāviśeṣādānumānikatva(kīya)meva siddham । evaṁ ca satyabhāvapramāṇavādino'pi vyavahitaviprakṛṣṭodakādāvanalādyabhāvasyānumeyatvādiha ghaṭabhāvo'pi tatsāmānyādanumānagrāhya eveti niścetuṁ yuktam ॥\n[vindhyaścāprāptaragati] riti ca prayogāntaram । agatirvindhya iti pratijñānam । aprāpteriti hetuḥ । caitravaditi kākalocanavadubhayatra saṁbadhyate । [gatimaccandratāraka] mityanena sādhardhyeṇa, [vindhyaścāprāpte] rityanena vaidharmyeṇa saṁbandhaḥ । evaṁ ca satyanvayavyatirekā(ka)darśanakṛto na doṣaḥ ॥\nathavaitasminprayoge vyatirekaviparyayadarśanena doṣābhāva ityupanyastam । lakṣaṇasya ca lakṣyaviśeṣeṇohyatvādadoṣaḥ ॥\nāptaḥ parānujighṛkṣāprayukto doṣarahito dṛṣṭānumitārtha: । [tena dṛṣṭo vā anumito vārthaḥ paratra] śrotṛviśeṣe [svabodhasaṅkrāntaye] svādhigamasaṁkramaṇāya [śabdena] śabda iti vākyaṁ tato viśiṣṭārthapratipatteḥ । tasmāttadupadiṣṭādvākyāt । { [tadarthaviṣayā] ] vākyārthaviṣayā yā [cittavṛttiḥ] sā anumānavadeva sāmānyāvadhāraṇapradhānā ॥\nitthamāptyādidharmagrahaṇapūrvikā [śroturāgamaḥ] , na vaktuḥ । dṛṣṭānumitārtho hi vaktā, tasya laiṅgikamaindriyakaṁ vā tajjñānam । śrotureva tu śravaṇapūrvakaṁ niścitaṁ vijñānaṁ laiṅgikaindriyakavyatiriktam । sa [āgamaḥ] [na] pratyakṣamindriyā[viṣaya]- viṣayatvāt yathābhihitaliṅgaliṅgasaṁbandhanirapekṣatvācca nānumānam । na hi svargāpūrvadevatādiśabda(bde')rthānvitaṁ jñānamāsāditaliṅgāliṅgisaṁbandhapurassaramupajāyate । phalaṁ tu sarvatra pauruṣeyo vṛttibedha eva ॥\n[yasya] āgamasya [vaktā] āgamākhyavṛttyutpattinimite śabdoccāraṇāt āgamasya praye.āgopanyāsena pratipāditaṁ phalaṁ tu pūrvavadeva । yadapyeka eva praye.āgasta(thā)dāpi sādhyasādhanābhavamātrasya vivakṣitatvānna viparītavyatirekadarśanādityucyate ॥\naśraddheyārthavaktrabhihitatvenāgama eva viśeṣyate । kathamasāvaśraddheyārtho vaktetyata āha- [na dṛṣṭo'numito vārthaḥ] tena vaktrā । śiṣṭalokaprasiddhānyathāpratipādanāt buddhārhatādiḥ । na hi rāgādidoṣānupahatānta:karaṇa: prasiddhamanyathā nirvarṇayati । [sa āgamaḥ plavate] ābhāsībhavati ॥\nyadyapi pratyakṣānumānaviṣayābhāsadarśanaṁ svaśabdena na kṛtaṁ, tathāpyāgamābhāsopapradarśanenaiva pūrvatrāpi yathābhihitalakṣaṇaviparītatvena pratyakṣānumānābhāsādi draṣṭavyamarthāduktam ॥\n[mūlavaktari tu] ādyavaktarīśvare tannimitte ya āgamaḥ sa viplavanimittābhāvānnirviplavaḥ syāt । yathārtha(ya)vaktṛvat ॥\nupamānaṁ (mānaṁ) śabdapūrvakam । tadāgamāntaḥpatitvānna pramāṇāntaram । yathā gauriva gavaya iti vanecarābhihitādeva vākyādavadhṛtasādṛśyasya punarvane gavayadarśane'pi pūrvaśrutavākyopasthāpitasādṛśyasmaraṇamātrameva nādhikam । sādṛśyaṁ tu vākyādeva pūrvapratipannam ॥\nnāpi saṁjñāsaṁjñisaṁbandhapratipattita eva mānaṁ, tasyā api tadvākyādevāvagatatvāt । na hi gaurityetāvatānavagatagavayanāmakasya vanagatagavayadarśino'pi gavayo'yamiti saṁjñāsaṁjñisaṁbandhāvabodho bhavati ॥\ntasmādgauriva gavaya iti gavayaśabdo'pi tadvākye'pekṣitavyaḥ । tathā ca sati pūrvaśrutādeva vākyāt sarvaṁ pratītam । athāpi syādayaṁ(dasya)gavaya iti na pūrvabuddhaviṣayamiti-tadapi tatrabhavatāmapi paricodanaparihāramavapaśyatāmapi pīḍitakaivale[kaule]yakavṛttikoṇe'vasthānamiva lakṣyate ॥\ntathā hi-deśakālasannikarṣaviprakarṣadibhedanānekopamānabheda: prasajyeta । tathāstviti cet-tatpūrvadhiyaivātatvamantarnihitasamastaviśeṣameva hi vā neyau pūrvamupapāditam । nahi gauriyukta deśakālādiviśeṣābhāve na gośabdādarthapratipati: ॥\nkiṁ cānyat-na hi saṁjñāsaṁjñisaṁbandhapratipattirupamānaṁ, yena hyupamīyate tadupamānaṁ, sādṛśyajñānaṁ hi tat । na hi nāmināmasaṁbandhapratipattyā kiṁcidupamīyate uttarakālatvāt । avadhṛtasādṛśyasya hi paśvāda(sya)yaṁ gavaya ityevaṁ so'pi nipatati ॥\nevaṁ tarhi syādaśabdapūrvakaṁ pramāṇāntaraṁ, yathā gavayadarśanādetatsadṛśo gauriti grāmīṇasya buddhiḥ-tadapi na-prameyābhāvāt । sati hi prameye sadupalambhakatvābhimatasya pramāṇasya vyāpāraḥ, na hi gogavayayorvyāvṛttamanuvṛttaṁ ca vastutaḥ sādṛśyaṁ nāmaikamasti ॥\nnanu ca sādṛśyabuddhirasyeva, nāsau nirālambanā bhavitumahati । satyamevaṁ tatraiva vicāraṇā-kimasau vanayūthādipratyayavat ? atha ghaṭādibuddhivaditi । kiṁ cātaḥ ? yadi vanapratyayavadbhavettadā yathaiva viśiṣṭasanniveśānugatā mahīruhā evātmavyatirekeṇāvidyamānavanapratyayahetavastathaiva gogavayāvayavā eva dvayadarśanasmṛtyapekṣayā svātmavyatirekeṇāsataḥ sādṛśyasya pratītau kāraṇamiti prāptamavastutvam ॥\natha punarghaṭādipratyayavadvastutvaṁ pramāṇatvaṁ ca, tadā syāditi ॥\ntatra kīdṛśaṁ vastviti vicāryate - kiṁ gogavayayoranuvṛttamekaṁ sādṛśyaṁ gotvagavayatvābhyāmanyat ? te eva vānyonyaviśiṣṭe, yadi vā tābhyāṁ bhinne gogavayādhāre dve sādṛśye parasparānapekṣe, sāpekṣe vā ?\nkiṁ vyaktireva sā'nyatarajātiviśiṣṭā vā, kiṁ jātiḥ, sā cānyataravyaktiviśiṣṭā, vyaktidvayaviśiṣṭā vā, saṁbandho vaiteṣāṁ yathāvikalpayogamityekaikānyonyaviśiṣṭaviśeṣaṇatvādinā bhūyāṁso'nye'pi vikalpā udbhāvayitavyāḥ । tatra yadyekaṁ sādṛśyamubhayagataṁ, tadā nopameyatvamekatvāt, yathā gauriva gairiti ।\natha tenānyataravyaktirupamīyeta-naitadapi-svātmagatatvāt gauriva gotvena । atha tadvatyā vyaktyā vyaktyantaramupamīyeta-naitadapi-na hi gotvaṁ khaṇḍamuṇḍopameyatvakāraṇam । atha dharmāntarāpekṣayā sādṛśyaṁ tadbuddheḥ kāraṇamiti, naṣṭaṁ tarhi sādṛśyaṁ, sa evāstu dharmaḥ tadbuddheḥ kiṁ te sādṛśyahatakena kalpitena ॥\nkiṁ ca-sa cāpyapekṣyamāṇo dharmaḥ kimekaḥ sādṛśyavadubhayatra, atha bhinna ityevamādivikalpāḥ syurityasambhavaḥ pūrvavadeva । atha bhinnaṁ sādṛśyamucyeta-tacca na-bhedādeva, na hi bhavati gaurivāśva iti । yathaivaikaikatvādaghaṭamānatā tathā bahubhirapekṣyamāṇaiḥ । etena jātivyaktisambandhādayaḥ pūrvavikalpitāḥ pratyuktāḥ ॥\natha buddhyutpatyanyathānupapatyā sādṛśyakalpanā, satyevaṁ vanavivarapūrvadakṣiṇottarādibuddhiyogānyathānubhavāt [nyathānupapatyā]vastutvaṁ kiṁ na kalpyate । syādeṣā tava buddhirvṛkṣādaya eva tatra tadbuddhijanmahetava iti । yadyevaṁ mithyāpratyayo gavayena sadṛśī gauriti vanabuddhivat । atha ye vyāvṛttāḥ ka ihopamārtha: gaurivāśva iti । athobhaye'pi te'vayavā vyāvṛttānuvṛttātmānastaduddhihetavaḥ, tathāpi vanapratyayavadeva prāptam ॥\ntasmāt parīkṣyamāṇaṁ nātivimardanakṣamamiti ta evāvayavā ubhayatre.opalabhyamānā bhūyāṁsaḥ sādṛśyabuddheḥ kāraṇaṁ vanabuddheriva pādapāḥ [iti] nopamānaṁ nāma pramāṇāntaramiti siddham ॥\nnāpi prameyadvitvāt pramāṇadvitvakalpanam । kutaḥ ? pramāṇavaśādarthapratīteḥ । na hyarthavaśāt pramāṇakalpanā । yadi cārthavaśāt pramāṇakalpanā syāt, adhunā tanna śakyam, janānāmasarvajñatvāt । caityavandanāt svargo bhavatītyatra caityavandanasya svargahetutvabuddheḥ pratyakṣānumānāviṣayatvānmithyātvaṁ syāt । tadarthaṁ vā pramāṇāntarakalpanam ॥\natha sā buddhiranumānaphalamiti cet-pramāṇādanyatra phalaprasaṅgaḥ, evaṁ śa(ka)raṇatrayādivākyārthaviṣayabuddhirapīti ॥\nnāpi cātra pramāṇalakṣaṇanirūpaṇatātparyaṁ, prasiddhapramāṇādivṛttinirodhābhyupāyābhipradarśanaparatvāt । ata eva na sūtrakāraḥ sūtrayāñcakāra । bhāṣyakāreṇa tu kiñciprasiddhānuvādamātramavalambitamiti tadanusaraṇena kimapi jalpitamiti ॥ 6 - 7 ॥"
    },
    {
        "seq_id": 37,
        "vyb_id": "seq_37",
        "tag": "Sutra",
        "class_name": "versetext",
        "text": "viparyayo mithyājñānamatadrūpapratiṣṭham ॥ 8 ॥"
    },
    {
        "seq_id": 38,
        "vyb_id": "VYB_C01_V08_B01",
        "tag": "Commentary",
        "class_name": "bhashya",
        "text": "sa kasmānna pramāṇam? yataḥ pramāṇena bādhyate। bhūtārthaviṣayatvātpramāṇasya। tatra pramāṇena bādhanamapramāṇasya dṛṣṭam। tadyathā – dvicandradarśanaṁ sadviṣayeṇaikacandradarśanena bādhyata iti।"
    },
    {
        "seq_id": 39,
        "vyb_id": "VYB_C01_V08_B01",
        "tag": "Vyakhya",
        "class_name": "VIV",
        "text": "vivaraṇam\npramāṇākhyāṁ vṛttiṁ vyākhyāya viparyayābhidhānāṁ vṛttimidānīmupavyācikhyāsamāna āha- [viparyayo mithyājñānamiti] ॥\nnanu nirodhasya prakṛtatvāttasya ca hānatvāddhānasya ca heyāpekṣatvāddheyasya cāvidyāmūlatvādavidyā ca viparyaya iti sa eva prādhānyena niroddhavyaḥ । tatprabhavatvāddheyasya । kāraṇanirodhe hi kāryamarthādeva niruddhaṁ syāt । tasmādviparyayaḥ prādhānyāt pramāṇāta pūrvaṁ vyākhyātavyaḥ ॥\nsatyamevamasyeva prāthamyaṁ viparyayasya nirodhanīyatayā, tathāpi guṇadoṣajñānāpekṣatvānnirodhaṁ prati puruṣapravṛtteḥ । pramāṇameva hi guṇadoṣajñānam । na hyapramāṇena viparyayasya duṣṭatvaṁ gamyate, nirodhatatphalasādhanāni vā jñāyante । tasmāt pramāṇavṛttereva prāthamyaṁ yuktam । jñāyete ca guṇadoṣau pramāṇeneti tadanantaraṁ viparyayābhidhānam । vṛtyantarāpekṣayā tu viparyayasya prāthamyam । tanmūlasvācca vṛttyantarāṇāṁ tannirodhapūrvamevānyanirodhopapatteḥ ॥\n[viparyayo mithyājñāna] miti paryāyakathanam । [atadrūpapratiṣṭha] miti lakṣaṇe.oktiḥ ! tasya rūpaṁ tadrūpaṁ na tadrūpamatadrūpaṁ, yadābhāsaṁ vijñānaṁ tasya vijñānasya ca sā pratiṣṭhā ālambanam । agṛhītaviśeṣasya sāmānyamātra-- buddhirupalabdhapūrvānyavastusmṛtyupasaṁhitā niścayākaraṇopasaṁhitā niścayākāreṇīpajāyamānā viparyayaḥ ॥\nsaṁśayo hyubhayoridaṁ sāmānyamityevaṁ gṛhītasāmānyasya viśeṣameva bubhutsamānasya jāyata iti smṛtāvevāntarbhavati । yathā sthāṇuḥ kiṁ vā puruṣa iti gṛhītapūrvasyaiva viśeṣasya smarataḥ saṁśaye । jāyate, na tathā viparyayaḥ । anyatarasmaraṇamātreṇaivāvasitatvāt । tadyathā---sthāṇau purastādavasthite pariṇāhārohaṇādisāmānyamātropalambhena samupajātapuruṣasmaraṇasya puruṣa evāyamiti niścitā buddhirutpadyate ॥\nsā yadyapīndriyamārgeṇopalabhyamānavastusāmānyapradhānā, tathāpi smaryamāṇātadvastupratiṣṭhatvānna pramāṇam ! smṛtyavasānā hi sā, [yataḥ pramāṇena prabādhyate] a(ā) bhūtārtha(rthādi)viṣayatvāt ! (ityataḥ pratiṣṭhatvādityetat) abhūto hi smaryamāṇo'rthastadā ! yadyevaṁ smṛtireva prāpnoti-na-viśiṣṭatvāt । upalabhyamānaṁ vastu nimitīkṛtyānyatra smṛtirjāyate yathānubhūtavastuviṣayā । na viparyayastathā । sannihitasāmānyamātre deśakālādiviśeṣānugate vastuni smaraṇaparyavasānatve satyapyayamiti viśeṣarūpeṇa viparyayapratyayo jāyate । tasmādevaṁ na pramāṇadharmoṁ nāpi smṛtidharma iti vṛtyantaratvam ॥\ntatrāpramāṇasya pramāṇena bādhasaṁdarśanārthamudāharaṇaṁ darśayani- [tadyathā dvicandradarśanamiti ।] yathā kācakāmalādyupahatadarśanasyābhūtārthaviṣayatvāddhi dvicandradarśanasya [sadviṣayeṇa] bhūtārthaviṣayeṇa [ekacandradarśanena] dvitīyacandrābhāvopapattijñānasmṛtyanugṛhītena bādhanam ॥\nnanu ca dvicandramiti dvipūlī pañcapūlītivat dviguṇasamāsatvāt “dvigurekavacanam' iti pratilabdhe tadbhāvāt ‘akārāntottarapado dviguḥ striyāmiṣṭaḥ’ iti dvigorakārāntāt (iti) dvicandraśabdādīkāraḥ prāpnoti-naiṣa doṣaḥ-pātrādipratiṣedhāt । tatra cādiśabdasya prakāravacanatvāt । prakārasya ca śiṣṭaprayogānusāritvāt samādhipādaḥ prathamaḥ ।"
    },
    {
        "seq_id": 40,
        "vyb_id": "VYB_C01_V08_B02",
        "tag": "Commentary",
        "class_name": "bhashya",
        "text": "seyaṁ pañcaparvā bhavatyavidyā, avidyāsmitārāgadveṣābhiniveśāḥ kleśā iti। eta eva svasaṁjñābhistamo moho mahāmohastāmisro'ndhatāmisra iti। ete cittamalaprasaṅgenābhidhāsyante ॥ 8 ॥"
    },
    {
        "seq_id": 41,
        "vyb_id": "VYB_C01_V08_B02",
        "tag": "Vyakhya",
        "class_name": "VIV",
        "text": "vivaraṇam\ndvicandro'pi pātrādiṣu draṣṭavyaḥ । dvau candrau yasmin darśana iti bahuvrīhiḥ । ekacandraśabdasya advigutvādeva codhābhāvaḥ । [sā ca pañcaparvā avidyāḥ sā] viparyayavṛtti [ravidyā] pañca parvāṇi asyā iti ॥\nkāni punastānītyāha- [avidyāsmitetyādi । eta eva] avidyādayaḥ kleśāḥ [svasaṁjñābhiḥ] svabhiḥ śāstrāntaraprasiddhābhistamaādisaṁjñābhiḥ viśiṣṭāḥ [cittamalaprasaṅgenābhidhāyiṣyante] dvitīyapāde ॥ 8 ॥"
    },
    {
        "seq_id": 42,
        "vyb_id": "seq_42",
        "tag": "Sutra",
        "class_name": "versetext",
        "text": "śabdajñānānupātī vastuśūnyo vikalpaḥ ॥ 9 ॥"
    },
    {
        "seq_id": 43,
        "vyb_id": "VYB_C01_V09_B01",
        "tag": "Commentary",
        "class_name": "bhashya",
        "text": "sa na pramāṇopārohī। na viparyayopārohī ca। vastuśūnyatve'pi śabdajñānamāhātmyanibandhano vyavahāro dṛśyate। tadyathā – caitanyaṁ puruṣasya svarūpamiti। yadā citireva puruṣastadā kimatra kena vyapadiśyate।"
    },
    {
        "seq_id": 44,
        "vyb_id": "VYB_C01_V09_B01",
        "tag": "Vyakhya",
        "class_name": "VIV",
        "text": "vivaraṇam\nidānīṁ vikalpaṁ darśayati- [śabdajñānānupātī vastuśūnyo vikalpaḥ ॥] śabdasya jñānaṁ śabdajñānama, vācyavācakaniyamena sādhvasādhuśabdajñānaṁ, tadanupatituṁ śīlamasyeti śabdajñānānupātī । [vastuśūnya iti ॥] yathāvācyārthaśūnyaḥ, yasya śabdasya jñānamanupatati tasya śabdasya yathābhūtābhidheyena śūnya iti yāvat । yathābhūtārthavyatirekeṇa hi vikalpanaṁ vikalpaḥ ॥\ntasya hi śabdajñānānupātitvādāgamāntaḥpātitvaṁ prāptam, ata āha — [sa na pramāṇopārohīti ॥] na pramāṇāntaḥpāti.īṁ vastuśūnyatvāt । na hyāgamasya śabdajñānānupātitve'pi vastuśūnyatā । yataḥ śabdārthaviṣayā vṛttirāgamaḥ, vikalpastu vastuśūnyatvānna pramāṇam ॥\nkiñca-vaktṛśrotrośca tulyo vikalpaḥ । dvayorapi śabdāduccaritādvikalpyaiva hi buddhirjāyate । na tathā āgame ॥ śrotureva hyāgama: । vaktā tu dṛṣṭānumitārthaḥ ॥\nkiñca-nirvitarkasamāpannasya vikalpo vivartate nāgamaḥ । tasmānnapramāṇopārohī ॥\nyadyevaṁ vastuśūnyatvādviparyayānta:pātitvaṁ prāptam, ata āha- [na viparyayopārohīti ॥] kutaḥ ? śabdajñānānupātitvāt । na hi vastuśūnyatve'pi viparyayaḥ śabdajñānamapekṣate । yataḥ ‘‘ [viparyayo mithyājñānamatadrūpapratiṣṭham’] ityuktam । pramāṇaparicchedyapratyayaṁ pratyatiguṇabhūtatvācca vikalpasya । na hi yathā sarveṣāṁ viparyayo virodhādvādhyate, tathā vikalpaḥ । pramāṇapratyayaguṇabhāvādeva ॥\ntasmādvastuśūnyatvagrahaṇena śabdajñānānupātitvagrahaṇena ca parasparasaṁbandhena pramāṇaviparyayābhyāṁ pramāṇaviparyayagandhamātrānuliptamapi bhinnaṁ vikalpākhyaṁ vṛtyantaraṁ darśitam । tadvadgandhānulepanādeva tadānantaryeṇa vikalpasyārambhaḥ । nāpi smṛtitvam । smṛte: kevalānubhūtāspadatvāt ॥\natha na tvīdṛśī cittavṛttiḥ prasiddhā । na hi svabhāvaṁ kiṁcidvṛttinimittamiti cedāha- [vastuśūnyatve'pi śabdajñānamāhātmya[mātra]nibandhano vyavahāro dṛśyate] iti । mātragrahaṇa śabdajñānavyatiriktakāraṇābhāvakhyāpanārtham । kva dṛśyata iti cedāha- [tadyathā caitanyaṁ puruṣasya svarūpamiti ।] citiśaktirapariṇāminītyuktatvāccaitanyameva puruṣaḥ, tadeva ca svarūpamiti vyatirekābhāvādvyatirekopanibandhano vyapadeśo na syāt-'puruṣasya caitanyam' iti । tathā cemamevārthamupāśritya śabdavidā vārtikakāreṇottam-‘siddhaṁ tu vyapadeśivadbhāvāt' iti । tathaivehāpi yathā sati vyatireke [caitrasya gauriti] tadvadeva [caitanyaṁ puruṣasyeti ।] na hi yathā goranyaścaitro vyapadeśahetuḥ, tathā citerarthāntaraṁ puruṣo'sti, yena vyapadiśyeta ।"
    },
    {
        "seq_id": 45,
        "vyb_id": "VYB_C01_V09_B02",
        "tag": "Commentary",
        "class_name": "bhashya",
        "text": "bhavati ca vyapadeśe vṛttiḥ। yayā caitrasya gauriti। tathā pratiṣiddhavastudharmo niṣkriyaḥ puruṣaḥ, tiṣṭhati bāṇaḥ sthāsyati sthita iti, gatinivṛttau dhātvarthamātraṁ gamyate। tathā'nutpattidharmā puruṣa iti utpattidharmasyābhāvamātramavagamyate na puruṣānvayī dharmaḥ। tasmādvikalpitaḥ sa dharmastena cāsti vyavahāra iti ॥ 9 ॥"
    },
    {
        "seq_id": 46,
        "vyb_id": "VYB_C01_V09_B02",
        "tag": "Vyakhya",
        "class_name": "VIV",
        "text": "vivaraṇam\nnāpi citiḥ puruṣādarthāntaraṁ vyapadiśyeta । tathā'pi vyatirekasaṁbandhaviṣaye bhavati ‘‘caitanyaṁ puruṣasya svarūpam” iti [vyapadeśe vṛttiḥ ॥]\n[pratiṣiddhavastudharmeti ।] vastuno dharmo vastudharmaḥ । pratiṣiddho vastudharmo'syeti [pratiṣiddhavastudharmā ।] ‘‘dharmādanic kevalāt” iti vacanāt samāsāntaścintyasamādhiḥ । vastuśabdena sattvādiguṇā ucyante, teṣāṁ dharmāḥ pratiṣiddhā asyeti ॥\nna hi pratiṣiddhāḥ sattvādidharmāḥ pratiṣiddhatvādevāsya puruṣasya saṁbandhino bhavanti । yena te puruṣeṇa asyeti vyapadiśyeran । tadabhāvamātrameva tu tatrārthaḥ । tathāpi yathā citrā gāvo'syeti vyapadeśe buddhiḥ tathā pratiṣiddhā vastudharmā asyeti vyapadeśe buddhiḥ ॥\nnirgatā kriyā asmādityatrāpi nirgatirapāyaḥ । apāyaśca sambandhapūrvaḥ । yathā caitrānirgatā kriyā । na caiva puruṣe kriyāyā asambhavānnirgati: puruṣāt sabhbhavati । tathā'pi [‘niṣkriyaḥ puruṣa'] iti vyapadeśe bhavati vṛttiḥ ॥\n[tathā'nutpattidharmā puruṣa] iti । na vidyate utpattidharmo'syeti pūrvavadeva । atra svayamevārthamācaṣṭe bhāṣyakāraḥ--- [utpattidharmasyābhāva(jñāna)mātramava(matra) gamyate ।] yathā nirguṇo nirañjano niṣkala ityevamādīnyapyudāharaṇāni । ātmaviṣayānekodāharaṇapradarśanamātmatattvanirdhāraṇārthatvāt ॥\n[tiṣṭhati bāṇa] iti lokaprasiddhodāharaṇapratipādanamaprasiddhayāśaṅkānivṛttyartham । tiṣṭhatīti gatinivṛttirgatyabhāvaḥ । na cābhāvasya kālatrayayogo bhavati । nāpi bāṇasya kriyānirapekṣasya dravyasya । nīpi cābhāvena gatinivṛtyā bāṇasya vastunaḥ saṁbandhaḥ । [tiṣṭhati bāṇaḥ] [ [sthāsyati sthitaḥ] ] ityevaṁ trīṇyudāharaṇāni ॥\n[gatinivṛttau dhātvartha iti ॥] nanu gatinivṛttireva dhātvarthaḥ, tatra kathaṁ gatinivṛttāvityādhāraḥ ? ata evodāharaṇāntarametat । asati vyatireke ādhārādheyabhāvasyābhāvāt । asti ca [gatinivṛttau dhātvartha] iti vyapadeśe śabdasāmarthyasamutthāpitā buddhirādhārādheya[bhāva]saṁbandhāvalambinī । tasmāditthaṁjātīyaṁ vikalpa viṣayamanekamudāharaṇaṁ draṣṭavyam ॥ 9 ॥"
    },
    {
        "seq_id": 47,
        "vyb_id": "seq_47",
        "tag": "Sutra",
        "class_name": "versetext",
        "text": "abhāvaprayayālambanā vṛttirnidrā ॥ 10 ॥"
    },
    {
        "seq_id": 48,
        "vyb_id": "VYB_C01_V10_B01",
        "tag": "Commentary",
        "class_name": "bhashya",
        "text": "sā ca saṁprabodhe pratyavamarśātpratyayaviśeṣaḥ। kathaṁ, sukhamahamasvāpsam। prasannaṁ me manaḥ prajñāṁ me viśāradī karoti। duḥkhamahamasvāpsaṁ styānaṁ me mano bhramatyanavasthitam। gāḍhaṁ mūḍho'hamasvāpsam। gurūṇi me gātrāṇi। klāntaṁ me cittam। alasaṁ muṣitamiva tiṣṭhatīti। sa khalvayaṁ prabuddhasya pratyavamarśo na syādasati pratyayānubhave tadāśritāḥ smṛtayaśca tadviṣayā na syuḥ। tasmātpratyayaviśeṣo nidrā। sā ca samādhāvitarapratyayavanniroddhavyeti ॥ 10 ॥"
    },
    {
        "seq_id": 49,
        "vyb_id": "VYB_C01_V10_B01",
        "tag": "Vyakhya",
        "class_name": "VIV",
        "text": "vivaraṇam\nnidrākhyāṁ vṛttimidānīmācaṣṭe- [abhāvapratyayālambanā vṛtirnidrā ।] jāgradviṣayatvāt prāguktasya vṛttitrayasya_ tadupamardena ca nidrāsamudbhava iti, tadanantaraṁ nidrākhyā vṛttirvyākhyāyate ॥\n[abhāva] iti jāgradviṣayābhāvaḥ, na tvatyantābhāva eva । tatra pratyayānupapatteḥ । abhāve pratyayaḥ [abhāvapratyayaḥ ।] sa eva [ālambanaṁ] yasyāḥ sā [vṛttirabhāvapratyayālambanā ।] sā [nidrā] suṣuptāvasthā ॥\nnanu ca svapnāvasthā'pi nidraiva--naiṣa doṣaḥ- [“svapnanidrājñānālambanaṁ vā “] iti sūtrakāreṇa bhedenopadiṣṭatvādiha suṣuptāvasthaiva nidrā'bhipretā ॥\nkiṁca-abhāvapratyayālambanatvācca suṣuktameva । na hi svapnasyābhāvapratyayālambanatā, smṛtitvāt । smṛteśvānubhūtaviṣayatvāt । tathā bhāṣyakāraḥ’’svapne bhāvitasmartavyā ‘ iti smṛtitvaṁ darśayati ॥\nkiñca-svapnasya cittavṛttitā svasaṁvedyeti nāśaṅkaivopapadyate । tathā ca cittavṛttitāmāśaṅkyāha-sā tu[ca saṁ] [prabodhe pratyavamarśādityādi । tasmāt pratyayaviśeṣo nidrā ।] na hāsati pratyayaviśeṣe parāmarśa yuktaḥ ! asti cāyaṁ prabuddhasya pratyavamarśaḥ ‘ [sukhamahamasvāpsam'] ityādiḥ । pratyavamarśo nāma kimapyanvabhūrvāmi.ita pratyayālocanā । nānubhavābhāve sā bhavet । napi tadviṣayāḥ smṛtayo yuktāḥ । nidrāyā apratyayatve- [prajñāṁ viśāradīkaroti manaḥ] , manasaḥ kartṛtvaṁ, [styānaṁ] stimitam akarmaṇyam, [gurugurūṇīti] ‘prakāre 'guṇavacanasya iti dvirvacarne guruprakārāṇi, [alasaṁ muṣitamiva] mallenāpahṛtamiva, etāni pratyayānubhavakāryaṇi na syuḥ । kāścana smṛtayaḥ kānicit kāryāṇi kecana pratyavamaśaḥ । tadetattrayamapi bhāṣyakāropanyastaॆ pratyayaviśeṣatva evopapadyate ॥\nkiñca—garbhagṛhādiṣu cādṛṣṭabāhmanimittānāmasati viśeṣa ciramaī suptavān kṣipramiti ca parāmarśo'nyathā na yujyate ॥\nnanu ca nātra smṛtayaḥ, smṛtīnām anvabhavamityevaṁviśiṣṭatvāt । na hi suṣuptādutthito viśeṣaṁ smarati--atrocyate--bālasyeha janmanyananubhūtastanyasaṁbandhasya janmānantarameva tasyābhilāṣo dṛśyate । na ca। sa] svābhāvikaḥ । abālānāṁ smṛtipūrvapravṛttidarśanāt । tathehāpi । tasmāt pratyayapūrvakaḥ suṣuptaviṣayaḥ pratyavamarśaḥ, pratyavamarśatvāt jāgradupalabdhaviṣayapratyavamarśavat । tathā suṣuptotthitasya gātragauravādi kāryaṅ duḥkhādyanubhavapūrvaṅ , gātrādiviṣayagauravādikāryatvāt prasiddhaduḥkhānubhavakāryagātragauravavaditi pratyayaviśeṣo nidreti siddham ॥ 10 ॥"
    },
    {
        "seq_id": 50,
        "vyb_id": "seq_50",
        "tag": "Sutra",
        "class_name": "versetext",
        "text": "anubhūtaviṣayāsaṁpramoṣaḥ smṛtiḥ ॥ 11 ॥"
    },
    {
        "seq_id": 51,
        "vyb_id": "VYB_C01_V11_B01",
        "tag": "Commentary",
        "class_name": "bhashya",
        "text": "kiṁ pratyayasya cittaṁ smarati āhosvidviṣayasyeti। grāhyoparaktaḥ pratyayo grāhyagrahaṇobhayākāranirbhāsastajjātīyakaṁ saṁskāramārabhate। sa saṁskāraḥ svavyañjakāñjanastadākārāmeva grāhyagrahaṇobhayātmikāṁ smṛtiṁ janayati।"
    },
    {
        "seq_id": 52,
        "vyb_id": "VYB_C01_V11_B01",
        "tag": "Vyakhya",
        "class_name": "VIV",
        "text": "vivaraṇam\nsmṛtimidānīṁ vyācaṣṭe-- [anubhūtāviṣayāsampramoṣaḥ smṛtiḥ ।] smṛteḥ pramāṇādisarvavṛttikāryatvādante niveśaḥ । anubhūtaścāsau viṣayaśca anubhūtaviṣayaḥ । yo'sāvanubhūtaḥ sa eva viṣayaḥ, na punaryo viṣayaḥ sa evānubhūta iti । tathā ca smṛteraśabdāditvāt smṛtiviṣayāyāḥ smṛterasmṛtitvaṁ prāpnotīti । iṣyate ca smṛtiviṣayā'pi smṛtiḥ svasaṁvedyatvāt । anubhūtaviṣayasyāsaṁprameṣo'napaharaṇamatirobhāvaḥ । pārokṣye'pi sādṛśyādinimittāpekṣayā'nubhūtasya viṣayasya dṛśyamānavadavabhāsaḥ smṛtiḥ ॥\ntatra pratyayasmaraṇayorviṣayākārāvabhāsāviśeṣāt, kiṅkṛtastayorbheda iti tadvivekaṁ pradarśayitukāma āha-- [kiṁ pratyayasya cittaṁ smaratī] tyādi ॥ yadyapyanubhūtānanubhūyamānaviṣayatvena vivekaḥ, tathāpi sādṛśyanimittāṁ bhrāntiṁ tayoḥ kāryakāraṇatvapradarśanāya nivartayati । etadeva ca vaināśikānāṁ bahirarthānupapatterbuddhikāraṇam । [kiṁ pratyayasya smaratī] ti karmaṇyubhayatra ṣaṣṭhī । [cittaṁ smaratī] ti puruṣakartṛtvaṁ nivārayati smṛtipratyayayorekakartṛtvapradarśanārtham । na hi puruṣasya pratyayakartṛtvaṁ smṛtikartṛtvaṁ । dṛśyatvāt pratyayānām । dṛśyānāṁ ca svātmātiriktadṛśyatvaṁ ghaṭādivaditi vakṣyāmaḥ । ।\nkiñcātaḥ ? yadi viṣayasya smarati, pratyayasyāpi viṣayaviṣayatvādanarthāntaraṁ smṛtiḥ pratyayāt । atha pratyayasya smarati, tadā tvidamayuktam [anubhūtaviṣayāsampramoṣa] iti । tadā hyanubhavāsampramoṣa iti syāttatrāha - [grāhyoparaktaḥ] grāhyo viṣaya ālambanam , tenoparaktaḥ lākṣādyuparaktasphaṭikavat । [grāhyagrahaṇo bhayākāranirbhāsaḥ] grāhyasya ca ghaṭādeḥ pṛthubuddhnādyākāreṇa svena cāvabhāsarūpeṇopajāyamānatvādubhayanirbhāsaḥ ॥\nsa ca pratyaya utpadya vinivartamānaḥ svāśraye pratyayini saṁskāramādadhāti । sa ca saṁskāraḥ kāraṇānuvidhāyitvādubhayā(pāta)kāra eva । [svavyañjakāñjana iti ।] saṁskārādhāyinaḥ pratyayasya hetubhūtaṁ yat karma dattaphalaṁ tattulyajātīyaṁ yatkarmāntaraṁ phalapradānāyābhimukhībhavati tat svavyañjakam । tathā ca vakṣyati-‘tatastadvipākānuguṇānāmevābhivyaktirvāsanānām' iti । tatkarmapratyupanītaṁ vā sādṛśyapraṇidhānādi । svena vyañjakenābhivyajyata iti svavyañjakāñjanaḥ । [grāhyagrahaṇātmikāṁ smṛtiṁ janayati ।] anyathā tadvayañjakasya karmaṇo vipākānupapattiḥ ॥"
    },
    {
        "seq_id": 53,
        "vyb_id": "VYB_C01_V11_B02",
        "tag": "Commentary",
        "class_name": "bhashya",
        "text": "tatra grahaṇākārapūrvā buddhiḥ। grāhyākārapūrvā smṛtiḥ। sā ca dvayī – bhāvitasmartavyā cābhāvitasmartavyā ca। svapne bhāvitasmartavyā। jāgratsamaye tvabhāvitasmartavyeti। sarvāḥ smṛtayaḥ pramāṇaviparyayavikalpanidrāsmṛtīnāmanubhavātprabhavanti। sarvāścaitā vṛttayaḥ sukhaduḥkhamohātmikāḥ। sukhaduḥkhamohāśca kleśeṣu vyākhyeyāḥ। sukhānuśayī rāgaḥ। duḥkhānuśayī dveṣaḥ। mohaḥ punaravidyeti। etāḥ sarvā vṛttayo niroddhavyāḥ। āsāṁ nirodhe saṁprajñāto vā samādhirbhavatyasaṁprajñāto veti ॥ 11 ॥"
    },
    {
        "seq_id": 54,
        "vyb_id": "VYB_C01_V11_B02",
        "tag": "Vyakhya",
        "class_name": "VIV",
        "text": "vivaraṇam\n[tatra grahaṇākārapūrvā buddhiḥ ।] grahaṇam [svī]karaṇaṁ[svī]karaṇameva pūrvaṁ prathamamutpadyamānasya pratyayasya । na hi viṣayaviśeṣamapekṣate pūrvamiṣṭāniṣṭagrahaṇāt , nirbhagnavaṭapradīpavinirgataprabhājālavat ॥\n[grahyākārapūrvā smṛtiḥ] anubhūtāpekṣatvāt । yadi ca grahaṇapūrvikā smṛtiḥ pratyayavadabhaviṣyat, anubhūtaṁ nāpaikṣiṣyata । apekṣate tu । tasmādgrāhyo viṣayaḥ pūrvo'syā na grahaṇam । tathāpi tūbhayātmikaiva । smṛtisaṁskārayorekarūpatvāt । nāpyanyatarapratyayākhyānena sambhavati । tathā cānubhūtaviṣayāsampramoṣa ityupapadyate । smṛtipratyayayorapi[samāna]viṣayatvāt, grahaṇatvasya ca sarvatra sambhavāt । tasmāt pakṣadvaye'pyabhihitadoṣo na dṛśyata iti ॥\n[sā ca dvayī ।] katham? [bhāvitasmartavyā] bhāvitaṁ pariniṣpannaṁ asakṛdbhāvitatvāt । yathā dravyānteraṇāsakṛdbhāvitaṁ tailādi । asakṛdbhāvitatvādeva praṇidhānādiprayatnāntaraṁ nāpekṣate । bhāvitaṁ smartavyaṁ praṇidhānādiyatnāntara[na]pekṣayā yasyāḥ sā svapne bhāvitasmartavyā । jā[gṛ]gratsamaye tvapekṣate praṇidhānādiśyatnāntarāmiti tadviparītā ॥\n[sarvāśca pramāṇādi] vṛttipañcatayā [nubhavādu] dbhavati । [sarvāścaitāḥ sukhādyā] (ssatvādyā)tmikāḥ । tadātmakaśca saṁsāraḥ । [sukhaduḥkhamohāśca kleśeṣu vyākhyātāḥ] sūtrakāreṇa । 'sarvaṁ duḥkhaṁ vivekina:' iti hi vakṣyati । taddhānaṁ ceha vivakṣitam ।\ntasmāt sukhaduḥkhamohātmakatvāt [niroddhavyā vṛttaya:।] kiñca - [āsāṁ niroghe samprajñāto vā samādhirbhavatyasamprajñāto vā] ॥ 11 ॥"
    },
    {
        "seq_id": 55,
        "vyb_id": "VYB_C01_V12_I01",
        "tag": "LeadingBhashya",
        "class_name": "leading_bhashya",
        "text": "athā''sāṁ nirodhe ka upāya iti –"
    },
    {
        "seq_id": 56,
        "vyb_id": "seq_56",
        "tag": "Sutra",
        "class_name": "versetext",
        "text": "abhyāsavairāgyābhyāṁ tannirodhaḥ ॥ 12 ॥"
    },
    {
        "seq_id": 57,
        "vyb_id": "VYB_C01_V12_B01",
        "tag": "Commentary",
        "class_name": "bhashya",
        "text": "cittanadī nāmobhayatovāhinī vahati kalyāṇāya vahati pāpāya ca। yā tu kaivalyaprāgbhārā vivekaviṣayanimnā sā kalyāṇavahā। saṁsāraprāgbhārā'vivekaviṣayanimnā pāpavahā। tatra vairāgyeṇa viṣayasrotaḥ khilīkriyate। vivekadarśanābhyāsena vivekasrota uddhāṭyata ityubhayādhīnaścittavṛttinirodhaḥ ॥ 12 ॥"
    },
    {
        "seq_id": 58,
        "vyb_id": "VYB_C01_V12_B01",
        "tag": "Vyakhya",
        "class_name": "VIV",
        "text": "vivaraṇam\n[atha āsāṁ nirodhe ka upāya iti ॥]\nupāyaṁ pravedayati- [abhyāsavairāgyābhyāṁ tannirodha iti ॥] abhyāsavairāgye vakṣyamāṇalakṣaṇe । tābhyāṁ yathoktalakṣaṇānāṁ [vṛttīnāṁ] nirodhaḥ virodhanāt । nirodha upaśamaḥ । abhyāsavairāgyayorviṣayavivekapradarśanārthametadbhāṣyam - [cittanadītyādi ।] cittena nadyeva saṁsāriṇaḥ satataṁ viṣaye pariṇīyante । [saṁsāraprāgbhārā] saṁsārāvasānā samudrāvasāneva । [khilīkriyate] pratibadhyata iti । [uddhāṭyate] pravartyate । uddhāṭa: kriyata ityuddhāṭyate । anyathā mitvāt ghaṭādayo mitaḥ iti (hatu) [‘‘mitāṁ hṛsvaḥ’’] iti syāt । evaṁ [ubhayādhīnaḥ] ubhayatantra ityarthaḥ ॥ 12 ॥"
    },
    {
        "seq_id": 59,
        "vyb_id": "seq_59",
        "tag": "Sutra",
        "class_name": "versetext",
        "text": "tatra sthitau yatnā'bhyāsaḥ ॥ 13 ॥"
    },
    {
        "seq_id": 60,
        "vyb_id": "VYB_C01_V13_B01",
        "tag": "Commentary",
        "class_name": "bhashya",
        "text": "cittasyāvṛttikasya praśāntavāhitā sthitiḥ। tadarthaḥ prayatno vīryamutsāhaḥ। tatsaṁpipādayiṣayā tatsādhanānuṣṭhānamabhyāsaḥ ॥ 13 ॥"
    },
    {
        "seq_id": 61,
        "vyb_id": "VYB_C01_V13_B01",
        "tag": "Vyakhya",
        "class_name": "VIV",
        "text": "vivaraṇam\ntatrābhyāsatvarūpaṁ pratipādayiṣyannāha-- [tatra sthitau yatno'bhyāsaḥ । tatra] tasminnirodhe । sā ca nimittasaptamī । nirodhanimittā cittasya yā [sthitiḥ] yatnasya phalabhūtā tasyā nimitto[kta bhūto]yo [yattraḥ so'bhyāsaḥ ।] tathā cāha- [avṛttikasya] praśāntapaṅkajkara(ṅga)ñjasyevābhbhasaḥ praśāntavāhitā prasannarūpata ya pariṇāmo \"niruddhavṛttikasya [cittasya] । [yatno] vīryamabhyutsāha iti paryāyāḥ । sthiti [saṁpipādayiṣayā] yamaniyamādiyogasādhanānuṣṭhānamabhyāsaṁ iti ॥ 13 ॥"
    },
    {
        "seq_id": 62,
        "vyb_id": "seq_62",
        "tag": "Sutra",
        "class_name": "versetext",
        "text": "sa tu dīrghakālanairantaryasatkārāsevito dṛḍhabhūmiḥ ॥ 14 ॥"
    },
    {
        "seq_id": 63,
        "vyb_id": "VYB_C01_V14_B01",
        "tag": "Commentary",
        "class_name": "bhashya",
        "text": "dīrghakālāsevito nirantarāsevitaḥ satkārāsevitaḥ। tapasā brahmacaryeṇa vidyayā śraddhayā ca saṁpāditaḥ satkāravāndṛḍhabhūmirbhavati। vyutthānasaṁskāreṇa drāgityevānabhibhūtaviṣaya ityarthaḥ ॥ 14 ॥"
    },
    {
        "seq_id": 64,
        "vyb_id": "VYB_C01_V14_B01",
        "tag": "Vyakhya",
        "class_name": "VIV",
        "text": "vivaraṇam\nsa tu kathaṁ sthirībhavatītyata āha-- [dīrghakālanairantaryasevitaḥ] dīrghakāla tvavarjito vā [nairantaryavarjito vā na] [dṛḍhabhūmi] rbhavatyabhyāsaḥ । tasmādubhayorapi (viśeṣya)viśeṣaṇatvameva । [saṁskārāsevita] iti tvabhyāsa eva viśeṣyate । [dṛḍhabhūmi] rityasya vyākhyānaṁ [vyutthānasaṁskāreṇeti ।] vyutthānajena saṁskāreṇa [drāgiti] sahasā nābhibhūyate ॥ 14 ॥"
    },
    {
        "seq_id": 65,
        "vyb_id": "seq_65",
        "tag": "Sutra",
        "class_name": "versetext",
        "text": "dṛṣṭānuśravikaviṣayavitṛṣṇasya vaśīkārasaṁjñā vairāgyam ॥ 15 ॥"
    },
    {
        "seq_id": 66,
        "vyb_id": "VYB_C01_V15_B01",
        "tag": "Commentary",
        "class_name": "bhashya",
        "text": "striyo'nnapānamaiśvaryamiti dṛṣṭaviṣaye vitṛṣṇasya svargavaidehyaprakṛtilayatvaprāptāvānuśravikaviṣaye vitṛṣṇasya divyādivyaviṣayasaṁprayoge'pi cittasya viṣayadoṣadarśinaḥ prasaṁkhyānabalādanābhogātmikā heyopādeyaśūnyā vaśīkārasaṁjñā vairāgyam ॥ 15 ॥"
    },
    {
        "seq_id": 67,
        "vyb_id": "VYB_C01_V15_B01",
        "tag": "Vyakhya",
        "class_name": "VIV",
        "text": "vivaraṇam\nvairāgyapratipādanārthamāha- [dṛṣṭānuśravikāvaṣayavitṛṣṇasya vaśīkārasaṁjñāvairāgyam । viṣaya] śabdaḥ pratyekamabhisaṁbadhyate [vitṛṣṇasya] iti ca, dṛṣṭaviṣayavitṛṣṇasya ānuśravikaviṣayavitṛṣṇasya ceti ।\n[dṛṣṭaścāsau viṣayaśca tasmin ॥] kaḥ punarasai.au ? [striyo'nnaṁ pānamaiścaryamiti] vyakktyapekṣayā । śabdādīnāmānantye'pi rāgaprabalatvameteṣvatitarāmiti stryādagrahaṇaṁ prādhānyāt । atra hi prabalataro rāgaḥ । sa prayatnatareṇa niṣeddhabyaḥ । evam [ānuśravikaviṣayaḥ ।] ānuśraviko nāma āgamika iha । sa ca svargādiprāptyānubhavanīyaḥ prakṛtilayagatabhogyo vaidehmaprāptau upabhogyaśca ॥\nnanu ca vaitṛṣṇyameva vairāgyam , tathā ‘ [rāgastṛṣṇā garddhaḥ'] iti hi vakṣyati । na - avasthāviśeṣasya vivakṣitatvāt । tathā ca yatamānasaṁjñā, vyatikrāntasaṁjñā, ekendriyasaṁjñā, vaśīkārasaṁjñeti catasṛṇāmāsāṁ sāmānyasaṁjñā । vairāgyamiti । evaṁ sati dṛṣṭānuśravikaviṣayavitṛṣṇasyetyetaduktaṁ bhavati- adhigatapūrvāvasthātrayasya caturthī yā avasthā sā tviha vairāgyaṁmiti vivakṣitam । tasmādiha vaitṛṣṇyādanyavairāgyamābhipretam । tathā ca darśayati-- [viṣayadoṣadarśinaḥ] doṣadarśanasya viṣayanivṛttihetutvāt । tadguṇadarśanaṁ hi rāgakāraṇam । [prasaṁkhyānabalāt] -taddoṣadarśanābhyāsabalāt । [anābhogātmikā] viṣayāvyatikarāmikā । [divyādivyayoḥ] samprayoge'pi [heyopādeyaśūnyā] rañjanāvamuktasyeva sphaṭikasya viṣayarāgavimuktasya cittasyāvasthānam । [vaśīkārasaṁjñā] -vaśīkartuṁ śakyante'syāmavasthāyāṁ sarve gauṇā: padārthā: vaśīkartavyatvena saṁjñāyante, vaśīkṛtani ca tasyāmavasthāyāmindriyāṇi saṁjñāyante, vaśīkaraṇaṁ vā saṁjñāyate'syāmiti ॥ 15 ॥"
    },
    {
        "seq_id": 68,
        "vyb_id": "seq_68",
        "tag": "Sutra",
        "class_name": "versetext",
        "text": "tatparaṁ puruṣakhyāterguṇavetṛṣṇyam ॥ 16 ॥"
    },
    {
        "seq_id": 69,
        "vyb_id": "VYB_C01_V16_B01",
        "tag": "Commentary",
        "class_name": "bhashya",
        "text": "dṛṣṭānuśravikaviṣayadoṣadarśī viraktaḥ puruṣadarśanābhyāsāttacchuddhipravivekāpyāyitabuddhirguṇebhyo vyaktāvyaktadharmakebhyo virakta iti। tadvayaṁ vairāgyam। tatra yaduttaraṁ tajjñānaprasādamātram। yasyodaye sati yogī pratyuditakhyātirevaṁ manyate – prāptaṁ prāpaṇīyaṁ, kṣīṇāḥ kṣetavyāḥ kleśāḥ, chinnaḥ śliṣṭaparvā bhavasaṁkramaḥ, yasyāvicchedājjanitvā mriyate mṛtvā ca jāyata iti। jñānasyaiva parā kāṣṭhā vairāgyam। etasyaiva hi nāntarīyakaṁ kaivalyamiti ॥ 16 ॥"
    },
    {
        "seq_id": 70,
        "vyb_id": "VYB_C01_V16_B01",
        "tag": "Vyakhya",
        "class_name": "VIV",
        "text": "vivaraṇam\ntacca dvividham - paraṁ cāparaṁ ca viṣayanimittabhedena । aparaṁ vyākhyātam । adhunā paramucyate-- [tatparaṁ puruṣakhyāterguṇavaitṛṣṇyam । tadi] ti vairāgyaṁ parāmṛśyate ।\n[paramiti] pūrvoktavairāgyāduttarakālabhāvīti । yadi vā --tasya viṣayanimittābhyāmutkṛṣṭīnimittaviṣayatvāt , kaivalyasya vā pratyāsannataratvāt paramutkṛṣṭam ।\nkiṁ nimittamasyetyāha— [puruṣakhyāte] rnimittāt । kiṁviṣayamityāha— [guṇavaitṛṣṇyamiti ।] guṇeṣu sattvādiṣuvaitṛṣṇyam । [dṛṣṭānuśravikaviṣayadoṣadarśīti ।] pūrvavairāgyanimittaviṣayaparāmarśanamasya viṣayanimittabhedavivekārtham । [puruṣadarśanābhyāsāt] nimittāt । [tacchuddhipravivekāpyāyitabuddhiḥ । taditi] puruṣadarśanaṁ parāmṛśyate । tasya śuddhiḥ [tacchuddhiḥ] nirṇiktakleśādimalatvam । athavā tasya puruṣasya śuddhistacchuddhiḥ । tacchuddhestadālambanadarśanaṁ pravivicyate । [tatpravivekenāpyāyitā] buddhirasya yoginaḥ ॥\nguṇebhya iti viṣayapratipādanam । pūrvastu dṛṣṭānuśravikaviṣayabhyo('pi) viraktaḥ । eṣa tatkāraṇebhyo guṇebhya eva । [vyaktāvyaktadharmakebhyaḥ] mahadādisaṁsthitā vyaktadharmakāḥ । pradhānāvasthitā avyaktadharmakāḥ । tebhyo virakta iti । [tat dvayaṁ vairāgyaṁ] pūrvamidaṁ ca । [tatna yaduttaraṁ] puruṣadarśananimittaṁ guṇaviṣayaṁ [tajjñānaprasādaḥ mātram ।] puruṣadarśanasyaiva paraḥ praviveka iti yāvat ॥\npuruṣadarśī hi heyopādeyaśūnyacitto bhavati । tadāha--- [’'prasaṁkhyāne'pyakusīdasya sarvathā vivekakhyātedharmarmagheḥ samādhiḥ'] iti ॥\n[yasyodaye] yasya vairāgyasyodaye । [pratyuditakhyātiḥ] pratyutpannadarśanaḥ । [evaṁ manyate prāptaṁ prāpaṇīyam] ityādi । [etasya hi nāntarīyakaṁ kevalyaṁ] tataḥ paraṁ sādhanānapekṣatvāt ! vairāgyasya jñānaprasādamātratve jñānavairāgyayorananyatvāt tadviparītayośca rāgājñānayoranarthāntaratvameva siddham । evaṁ sati rāgo'pyavidyāyā evāvasthāntaramiti pañcaparvā avidyetyupapannaṁ bhavati ॥\nnanu caivaṁ buddheraṣṭaguṇatvaṁ bādhyeta । ṣaḍguṇatvaṁ hi dhyānāvasthābhedābhyupagamāt । jñānatve'pi vairāgyasya prasannataratvābhyupagamaḥ । rāgo'pyajñānasyāvasthāntaraviśeṣaḥ ।\nnanu caivaṁ sati jñānājñānayoranekāvasthābhedādaṣṭaguṇatvaṁ punarapi na prāpnoti । naiṣa doṣaḥ । phalavattvapratyanīka-tvaniyamāt । jñānāvasthācatuṣṭayasya phalavattvena bhedaniyamaḥ । tathā ajñānāvasthācatuṣṭaya pratyanīkatvenādharmadicatuṣṭayaniyama ityaṣṭaguṇatvasiddhiḥ । dharmādipratidvandvina eva hi guṇatvena niyamyate, nājñānabhedāḥ sarva eva ॥ 16 ॥"
    },
    {
        "seq_id": 71,
        "vyb_id": "VYB_C01_V17_I01",
        "tag": "LeadingBhashya",
        "class_name": "leading_bhashya",
        "text": "athopāyadvayena niruddhacittavṛtteḥ kathamucyate saṁprajñātaḥ samādhiriti –"
    },
    {
        "seq_id": 72,
        "vyb_id": "seq_72",
        "tag": "Sutra",
        "class_name": "versetext",
        "text": "vitarkavicārānandāsmitārūpānugamātsaṁprajñātaḥ ॥ 17 ॥"
    },
    {
        "seq_id": 73,
        "vyb_id": "VYB_C01_V17_B01",
        "tag": "Commentary",
        "class_name": "bhashya",
        "text": "vitarkaścittasyā''lambane sthūla ābhogaḥ ānando hlādaḥ। sūkṣmo vicāraḥ। ekātmikā saṁvidasmitā। tatra prathamaścatuṣṭayānugataḥ samādhiḥ savitarkaḥ। dvitīyo vitarkavikalaḥ savicāraḥ। tṛtīyo vicāravikalaḥ sānandaḥ। caturthastadvikalo'smitāmātra iti। sarva ete sālambanāḥ samādhayaḥ ॥ 17 ॥"
    },
    {
        "seq_id": 74,
        "vyb_id": "VYB_C01_V17_B01",
        "tag": "Vyakhya",
        "class_name": "VIV",
        "text": "vivaraṇam\nuktaṁ purastāt ' [samprajñātaḥ samādhirvitarkādyanugata ityupariṣṭāt pravedayiṣyāmaḥ'] iti । so'vasaraprāpta idānīṁ lakṣyeta । [upāyadvayena niruddhavṛtteḥ] vairāgyadvayaṁ parāparatvena vyākhyātam । abhyāsasyāpi dvitvaṁ sāmarthyādavasīyate । katham ? viśiṣṭamasamprajñātasamādherabhyāsaṁ sūtreṇaiva vakṣyati--’’ [virāmapratyayābhyāsapūrvaḥ’’] iti । tena sālambanaviṣayaḥ pūrvābhyāsa iti niścīyate । vakṣyati ca - [‘tatpratiṣedhārtham ekatatvābhyāsaḥ’] iti ॥\nbhāṣyakāro'pyavādīt - ‘vairāgyeṇa viṣayasrota: khilīkriyate । vivekadarśanābhyāsena kalyāṇasrota uddhāṭyate? iti । nāvocata vṛttisvarūpatiraskārameva samprajñātasamādheḥ । vṛttinirodhaprabhavatvamaniṣṭaviṣayapravṛtyuparamottara-kālabhāvitvāpekṣayā, vṛttiviṣayaviśeṣānugata eva hi saḥ ॥\ntathā ca dvitīyasūtre samprajñātasya nirodho na lakṣaṇamiti vyākhyātam । ataḥ pūrvoktābhyāsavairāgyopāyadvayena [niruddhavṛtteścittasya kathamucyate] -kathaṁ lakṣaṇamucyata iti yāvat । [vitarkavicārānandāsmitārūpānugamāt samprajñātaḥ ।] anugamaśabdaḥ pratyekaṁ saṁbandhanīyaḥ । vitarkānugamādvicārānugamādānandānugamādasmitārūpānugamāditi । rūpaśabdo mātrārtho vitarkādipūrvadharmatrayavārjatakhakhyāpanārthaḥ ॥\n[vitarkaścittasyālambane sthūla ābhogaḥ ।] syūla(pi)miśrībhāvaḥ prathamamālambanākāreṇa pariṇamamānasya cittasya ya ālambanavyatikaraḥ sa vitarkaḥ ॥ [sūkṣmo vicāraḥ] ābhogaḥ sūkṣma iti saṁbandhaḥ । [ānando hlādaḥ] vicāraḥ sūkṣmatara ābhogastṛtīyaḥ । sānandatā viśeṣaḥ । ' [ekarūpātmikā saṁvidasmitā] svasyāṁ prakṛtāvasmitāyāṁ samāpannasya [asmitā] pratyayamātratā ekarūpātmakatvam । tathā codāhariṣyati- tamaṇumātmānamanvavaityāsmītyetāvatsaṁjānīta iti ॥\nnanu cāsmitā kleśeṣu paṭhiṣyati 'dṛgdarśanaśaktyorekātmatevāsmitā' iti । tatkathamivāsmitārūpeṇa kleśena samādhiranugamyata iti । satyamevaṁ– prakṛṣṭasvakāraṇākārāvabhāsakatvādanyaviṣayavinivṛttātmakatvāñcāsmitāyā: samādhirūpatve'pyadoṣaḥ ॥\nyadi vā asmitārūpasyālambanasyāvidyātve'pi na yogipratyayasyāvidyātvam । na hi khalu paracittavividiṣāyāṁ parasyāvidyātvam । na hi khalu paracittapratyayaṁ gṛhṇan parakīyāvidyāpratyayarūpālambanadoṣeṇa svayamavidyāvān bhavati ॥\nathāsamprajñātaḥ samādhiḥ kimupāyaḥ ? kiṁsvabhāvo vā ? iti yaḥ punaḥ kleśaḥ sa viparyeyaviśiṣṭa eva । yathā---ahaṁ gacchāmi kṛśo'hamiti । yogicittasya tannyagbhūte rajastamasī iti na tathā ॥\ntatra pūrvaḥ pūrvaḥ svakīyottarottaradharmānugataḥ । paraḥ parastu pūrvapūrvadharmavikalaḥ । yasmāccaitaddharmacatuṣṭayānugata evāyaṁ samprajñātaḥ samādhistasmādetallakṣaṇa iti lakṣaṇārthaṁ sūtram । loke'pi yo yadasādhāraṇadharmānuyātaḥ sa tallakṣaṇaḥ, yathā sāsnādilakṣaṇo gauriti ॥\nasmitāmātragrahaṇānnirālambanatāmeṣāṁ samādhīnāṁ mā kaścidāśaṅkiṣṭatyāha- [sarva ete sālambanā iti ।] yaḥ punarmanyate nirvikalpatvamasmiteti--tadasat । asmitāśabdasyāhaṅkāre prasiddhatvāt । tathā cāha--asmibhāvo'smitā ॥ 17 ॥"
    },
    {
        "seq_id": 75,
        "vyb_id": "VYB_C01_V18_I01",
        "tag": "LeadingBhashya",
        "class_name": "leading_bhashya",
        "text": "athāsaṁprajñātaḥ samādhiḥ kimupāyaḥ kiṁsvabhāvo veti –"
    },
    {
        "seq_id": 76,
        "vyb_id": "seq_76",
        "tag": "Sutra",
        "class_name": "versetext",
        "text": "virāmapratyayābhyāsapūrvaḥ saṁskāraśeṣo'nyaḥ ॥ 18 ॥"
    },
    {
        "seq_id": 77,
        "vyb_id": "VYB_C01_V18_B01",
        "tag": "Commentary",
        "class_name": "bhashya",
        "text": "sarvavṛttipratyastamaye saṁskāraśeṣo nirodhaścittasya samādhirasaṁprajñātaḥ। tasya paraṁ vairāgyamupāyaḥ। sālambano hyabhyāsastatsādhanāya na kalpata iti virāmapratyayo nirvastuka ālambanī kriyate। sa cārthaśūnyaḥ। tadabhyāsapūrvakaṁ hi cittaṁ nirālambanamabhāvaprāptamiva bhavatītyeṣa nirbījaḥ sabhādhirasaṁprajñātaḥ ॥ 18 ॥"
    },
    {
        "seq_id": 78,
        "vyb_id": "VYB_C01_V18_B01",
        "tag": "Vyakhya",
        "class_name": "VIV",
        "text": "vivaraṇam\n[atha asamprajñātaḥ 'yogaścittavṛttinirodha’] ityupapāditalakṣaṇaḥ [kimupāyaḥ] kiṁsādhanaḥ kenopāyenopetya ityarthaḥ । [kiṁsvabhāvaḥ] kiṁsvarūpaḥ kimavastha iti svabhāvaviśiṣṭasādhanasaṁbandhapradarśanārthamāha- [virāmapratyayābhyāsa pūrvaḥ saṁskāraśeṣo'nyaḥ ॥]\n[virāmapratyayābhyāsapūrva] ityetāvatā sādhanasambandhamācaṣṭe । [saṁskāraśeṣa] iti tu svabhāvavyākhyānam । [anya iti] anantaroktalakṣaṇāt samprajñātādavanyo'yaṁ nirbījaḥ asamprajñātaḥ ॥\nanya ityubhābhyāṁ saṁbadhyate --virāmapratyayābhyāsapūrveśva saṁskāraśeṣaśca । ko'sāvubhayaviśiṣṭa ityāha- [anya iti ॥]\nviramaṇaṁ virāmaḥ । virāmaśvāsau pratyayaśca virāmapratyaya: । virāmarūpatvāt sa eva pratyayo virāma ityucyate । sarvaviṣayebhyo vinivartamānasya vinivartanakāle prāgapratyayāpatteḥ pratyayarūpatvam । etadyathā-pāvakasya jvalataḥ prakṣīyamāṇendhanasya śanaiśśanairupaśāmyataḥ prāgaṅgāratāpatterjvalātmakatā ॥\ntasmādvirāmarūpaḥ pratyayo [virāmapratyayaḥ] tasya [abhyāsaḥ pūrvo] mukhaṁ yasya saḥ [virāmapratyayābhyāsapūrvaḥ ।] saṁskāra eva śeṣo yasya sa [saṁskāraśeṣaḥ ।] pratyayoparame tu pratyayasaṁskāra evāvaśiṣyate । viṣayapratyayebhya uparataṁ cittaṁ saṁskāraśeṣamevetyarthaḥ । [tasya paraṁ vairāgyamupāyaḥ] tasya samādheḥ paramuttaram ॥\nnanu ca paraṁ vairāgyaṁ ceti vaktavyam, abhyāsavairāgyābhyāṁ vṛttinirodhasyābhipretatvāt । naiṣa doṣaḥ । virāmapratyayābhyāsasya sūtropāttatvādanāśaṅkayastadabhyāsaḥ । vairāgyaṁ punaranupāttatvādāśaṅkayeta । tasmāttadeva prāpayatā na cā [caḥ] paṭhitaḥ ॥\nyadyevaṁ kasmānna sūtra eva vairāgyagrahaṇaṁ kṛtam ? pūrvatra paṭhitatvāt । tatra kimarthaṁ paṭhitamiti cet--vairāgyaprasaṅgāt । pūrvavairāgyaviśeṣa evottaraṁ vairāgyamiti prasaṅgāduttaram[duktam] । pūrvasya ca vairāgyasya samprajñātaviṣaye('pi)viniyogādavaśiṣṭatya parasya sādhanatvādanyaviṣayatvācca nirbījenaiva sambandha iti na sūtre vairāgyagrahaṇaṁ kṛtam । sāmarthyaprāptaṁ tu bhāṣyakāro darśeyati ॥\n“abhyāsavairāgyābhyāṁ tannirodha' iti hi pratipāditam । [sālambane.o hyābhyāso] viruddhatvānnirālambanasya samādheḥ [sādhanatvāya na kalpata] iti [nirvastuko'pi virāmapratyayo] nirālambanasamādhyanurūpatvā [dālambanīkriyate ।] tasmā [ttadabhyāsavairāgyopāyapūrvakaṁ cittaṁ] nirālambana [mabhāprāptamiva bhavati sa eṣa nirbījaḥ] saṁskāraśeṣasvabhāvaḥ [samādhirasamprajñāta iti ॥ 18 ॥]"
    },
    {
        "seq_id": 79,
        "vyb_id": "VYB_C01_V19_I01",
        "tag": "LeadingBhashya",
        "class_name": "leading_bhashya",
        "text": "sa khalvayaṁ dvividhaḥ - upāyapratyayo bhavapratyayaśca। tatropāyapratyayo yogināṁ bhavati –"
    },
    {
        "seq_id": 80,
        "vyb_id": "seq_80",
        "tag": "Sutra",
        "class_name": "versetext",
        "text": "bhavaprayayo videhaprakṛtilayānām ॥ 19 ॥"
    },
    {
        "seq_id": 81,
        "vyb_id": "VYB_C01_V19_B01",
        "tag": "Commentary",
        "class_name": "bhashya",
        "text": "videhānāṁ devānāṁ bhavapratyayaḥ। te hi svasaṁskāramātropayogena cittena kaivalyapadamivānubhavantaḥ svasaṁskāravipākaṁ tathājātīyakamativāhayanti। tathā prakṛtilayāḥ sādhikāre cetasi prakṛtilīne kaivalyapadamivānubhavanti, yāvanna punarāvartate'dhikāravaśāccittamiti ॥ 19 ॥"
    },
    {
        "seq_id": 82,
        "vyb_id": "VYB_C01_V19_B01",
        "tag": "Vyakhya",
        "class_name": "VIV",
        "text": "vivaraṇam\n﻿ [sa khalvayaṁ dvividhaḥ ।] saḥ nirbījaḥ samādhiḥ [upāyapratyayo bhavapratyayaśca ।] upāyena pratīyate prāpyata ityupāyapratyayo [yogināṁ bhavati ।] yadyapi videhā api yogina eva । tathāpi yamādiyogasādhanānuṣṭhāyino'bhipretāḥ । teṣāṁ śraddhāvīryādyupāyalabhyaḥ samādhiḥ ॥\nvidehaprakṛtilayānāṁ tu janmanaiva labhyaḥ । tehi tanutarapratibandhāvaśeṣāḥ । sa tu pratibandhāvaśeṣasteṣāṁ sakṛdāsāditapunarjanmanāṁ samādhivyāghātāya na paryāpnoti । sa tu janmapratilambhamātranimittam । (tvāt)jñānavairāgyādyanuṣṭhānakāryatvādvidehaprakṛtilayatvasya tadanuṣṭhānastutyarthaṁ sūtram । idṛśaṁ hi tadanuṣṭhānamāhātmyam । yaduta sāmarthyādivaikalyādabhīpsitaphalānavātāvapi mahanīyataraṁ videhaprakṛtilayatvaṁ prāpyate ।\nvidehā nāma devāḥ puryaṣṭakaśarīropabandhāḥ । [te svasaṁskāramātropabhogena] vairāgyābhyāsāhitaḥ saṁskāraśeṣastanmātropabhogena [cittena kaivalyamihānubhavanta iti ।] sattvaguṇavinirmoṁkā [ttathājātīyakaṁ svasaṁskāraparipākaṁ] kṣapayanti ॥\nprakṛtilayāḥ--sādhikāre aparyavasitā[dhi]kare । yāvaddhi na kṛtā guṇapuruṣāntarakhyātiḥ, tāvadaparisamāptādhikārameva cittaṁ tasmin prakṛtilayāpanne [kaivalyamivānubhavantīti ।] pūrvavat । [yāvanna punarāvartate'dhikāravaśāt] vidyākartavyatāvaśāt tāvadanubhavanti kaivalyamiva ॥ 19 ॥"
    },
    {
        "seq_id": 83,
        "vyb_id": "seq_83",
        "tag": "Sutra",
        "class_name": "versetext",
        "text": "śraddhāvīryasmṛtisamādhiprajñāpūrvaka itareṣām ॥ 20 ॥"
    },
    {
        "seq_id": 84,
        "vyb_id": "VYB_C01_V20_B01",
        "tag": "Commentary",
        "class_name": "bhashya",
        "text": "upāyapratyayo yogināṁ bhavati। śraddhā cetasaḥ saṁprasādaḥ। sā hi jananīva kalyāṇī yoginaṁ pāti। tasya hi śraddadhānasya vivekārthino vīryamupajāyate। samupajātavīryasya smṛtirupatiṣṭhate। smṛtyupasthāne ca cittamanākulaṁ samādhīyate। samāhitacittasya prajñāviveka upāvartate। yena yathārthaṁ vastu jānāti। tadabhyāsāttattadviṣayācca vairāgyādasaṁprajñātaḥ samādhirbhavati ॥ 20 ॥"
    },
    {
        "seq_id": 85,
        "vyb_id": "VYB_C01_V20_B01",
        "tag": "Vyakhya",
        "class_name": "VIV",
        "text": "vivaraṇam\nyeṣāmupāyapratyayo yogināṁ, teṣāṁ [śraddhāvīryasmṛtisamādhiprajñāpūrvakaḥ] samādhiḥ, [śraddhā] nāmāpavargaprāptau tatsādhanaśravaṇe ca kautakaphalasaṁparka iva salilasya [cetasaḥ] [samprasādaḥ] [saṁprasattiḥ । sā hi jananīva kalyāṇī yoginaṁ pāti] rakṣatyaśubhebhyaḥ । [tasya hi vivekārthinaḥ] samyagdarśanārthino [vīryam] utsāha [upajāyate] yogasādhanānuṣṭhānaṁ prati । sañjātavīryasyāgamajñānādiviṣayā dṛḍha़tarā smṛtirupatiṣṭhate । [vivekārthina] iti sarvatrānuṣajyate ॥\ndṛḍha [smṛtyupasthāne ca cittamanākulaṁ samādhīyate । samāhitacittasya] prajñāyā buddheḥ [viviktatā] sarvārthaprakāśanasāmathryam । ta(thā)t viśinaṣṭi - yena yathābhūtam ātmādi vastu jānāti iti ॥\n[tadabhyāsāt] etaduktaṁ bhavati – ārmadarśanavirāmapratyayābhyāsāditi । [tadviṣayācca vairāgyā] (khyādviṣayā)t parasmādvairāgyāditi । [asamprajñātaḥ samādhiḥ] iti ॥ 20 ॥"
    },
    {
        "seq_id": 86,
        "vyb_id": "VYB_C01_V21_I01",
        "tag": "LeadingBhashya",
        "class_name": "leading_bhashya",
        "text": "te khalu nava yogino mṛdumadhyādhimātropāyā bhavanti। tadyathā - mṛdūpāyo madhyopāyo'dhimātropāya iti। tatra mṛdūpāyastrividhaḥ – mṛdusaṁvego madhyasaṁvegastīvrasaṁvega iti। tathā madhyopāyastathā'dhimātropāya iti। tatrādhimātropāyānāṁ –"
    },
    {
        "seq_id": 87,
        "vyb_id": "seq_87",
        "tag": "Sutra",
        "class_name": "versetext",
        "text": "tīvrasaṁvegānāmāsannaḥ ॥ 21 ॥"
    },
    {
        "seq_id": 88,
        "vyb_id": "VYB_C01_V21_B01",
        "tag": "Commentary",
        "class_name": "bhashya",
        "text": "samādhilābhaḥ samādhiphalaṁ ca bhavatīti ॥ 21 ॥"
    },
    {
        "seq_id": 89,
        "vyb_id": "VYB_C01_V21_B01",
        "tag": "Vyakhya",
        "class_name": "VIV",
        "text": "vivaraṇam\nte'pi śraddhādimādhinā nava(nupa)yogino bhavanti । taddarśayati- [tadyathā mṛdūpāyo madhyopāyo'dhimātropāya iti ।] teṣāmekaikastridhā bhidyate-tatra [mṛdūpāya iti ।] sādhanānuṣṭhānaṁ prati mandopakramo madhyopakramaḥ tī(vrasaṁvego)vropakrama iti । evamitaratrāpīti । nātra tirobhūtam(t) ॥\n[॥ tatrādhimātropāyānāṁ tīvrasaṁvegānāmāsannaḥ samādhilābhaḥ samādhiphalaṁ ca] ॥ 21 ॥"
    },
    {
        "seq_id": 90,
        "vyb_id": "seq_90",
        "tag": "Sutra",
        "class_name": "versetext",
        "text": "mṛdumadhyādhimātratvāttato'pi viśeṣaḥ ॥ 22 ॥"
    },
    {
        "seq_id": 91,
        "vyb_id": "VYB_C01_V22_B01",
        "tag": "Commentary",
        "class_name": "bhashya",
        "text": "mṛdutīvro madhyatīvro'dhimātratīvra iti। tato'pi viśeṣaḥ। tadviśeṣādapi mṛdutīvrasaṁvegasyā''sannaḥ, tato madhyatīvrasaṁvegasyā''sannataraḥ, tasmādadhimātratīvrasaṁvegasyādhimātropāyasyāpyāsannatamaḥ samādhilābhaḥ samādhiphalaṁ ceti ॥ 22 ॥"
    },
    {
        "seq_id": 92,
        "vyb_id": "VYB_C01_V22_B01",
        "tag": "Vyakhya",
        "class_name": "VIV",
        "text": "vivaraṇam\nteṣāmapi mṛdumadhyatīvropakramatayā viśiṣyamāṇatvā [ttato'pi viśeṣaḥ] sādhanānuṣṭhānasaṁskārasya । [tadviśeṣāda] pyuttamasya [samādhilābhaḥ] pratyāsīdatitarām ॥ etadasya sūtrasya prayojanam-yogasādhanānuṣṭhānaṁ prati yoginaḥ kathamupabṛṁhitotsāhā bhaveyuriti । yathā loke drutataraṁ sīmāntaṁ pari[prati]dhāvatāmetatphale bhavatīti tadvat । athavā-mandamandetaropakramāṇāmapi yogināmabhimataphalāvāptiprakāśanādanavasanna- cetasaḥ pravarteranniti । itarathā tīvratarāyāsajanitabhītaye'vasīdeyuriti ॥ 22 ॥"
    },
    {
        "seq_id": 93,
        "vyb_id": "VYB_C01_V23_I01",
        "tag": "LeadingBhashya",
        "class_name": "leading_bhashya",
        "text": "kimetasmādevā''sannatamaḥ samādhirbhavati। athāsya lābhe bhavatyanyo'pi kaścidupāyo na veti –"
    },
    {
        "seq_id": 94,
        "vyb_id": "seq_94",
        "tag": "Sutra",
        "class_name": "versetext",
        "text": "īśvarapraṇidhānādvā ॥ 23 ॥"
    },
    {
        "seq_id": 95,
        "vyb_id": "VYB_C01_V23_B01",
        "tag": "Commentary",
        "class_name": "bhashya",
        "text": "praṇidhānādbhaktiviśeṣādāvarjita īśvarastamanugṛhṇātyabhidhyānamātreṇa। tadabhidhyānamātrādapi yogina āsannatamaḥ samādhilābhaḥ samādhiphalaṁ ca bhavatīti ॥ 23 ॥"
    },
    {
        "seq_id": 96,
        "vyb_id": "VYB_C01_V23_B01",
        "tag": "Vyakhya",
        "class_name": "VIV",
        "text": "vivaraṇam\n[kimetasmādevāsannataro bhavati ? atha (tasya) asya lābhe bhavatya nyo'pi kaścidupāyo] na veti । upāyāntaramastītyāha- [īśvarapraṇidhānādvā ।] īśvaraśabdārthamuttaratra vyākhyāsyati । praṇidhānamiha vyācaṣṭe- [bhaktiviśeṣādāvarjita] iti । anugrahaṁ pratyabhimukhībhāvamāpāditaḥ taṁ bhaktyātiśayayoginaṁ yoginam [abhidhyānamātreṇa] parameśvaratvādeva nirāyāsatayā satyasaṁkalpatvāt [anugṛhvāti ।] tadanugrahādapi [pratyāsannataraḥ samādhilābhaḥ phalaṁ ca] iti ॥ 23 ॥"
    },
    {
        "seq_id": 97,
        "vyb_id": "VYB_C01_V24_I01",
        "tag": "LeadingBhashya",
        "class_name": "leading_bhashya",
        "text": "atha pradhānapuruṣavyatiriktaḥ ko'yamīśvaro nāmeti –"
    },
    {
        "seq_id": 98,
        "vyb_id": "seq_98",
        "tag": "Sutra",
        "class_name": "versetext",
        "text": "kleśakarmavipākāśayairaparāmṛṣṭaḥ puruṣaviśeṣa īśvaraḥ ॥ 24 ॥"
    },
    {
        "seq_id": 99,
        "vyb_id": "VYB_C01_V24_B01",
        "tag": "Commentary",
        "class_name": "bhashya",
        "text": "avidyādaya kleśāḥ। kuśalākuśalāni karmāṇi। tatphalaṁ vipākaḥ। tadanuguṇā vāsanā āśayāḥ। te ca manasi vartamānāḥ puruṣe vyapadiśyante, sa hi tatphalasya bhokteti। yathā jayaḥ parājayo vā yoddhṛṣu vartamānaḥ svāmini vyapadiśyate। yo hyanena bhogenāparāmṛṣṭaḥ sa puruṣaviśeṣa īśvaraḥ।"
    },
    {
        "seq_id": 100,
        "vyb_id": "VYB_C01_V24_B01",
        "tag": "Vyakhya",
        "class_name": "VIV",
        "text": "vivaraṇam\n[atha pradhānapuruṣavyatiriktaḥ ko'yamīśvara] iti sāṁkhyaśāsre prasiddhyabhāvādīśvarasadbhāve copapattimavaśyamanavagateśvaraviśeṣo vā pṛcchati । tatra tāvat pratijānīte- [kleśakarmavipākāśayairaparāmṛṣṭaḥ puruṣaviśeṣa īśvaraḥ ॥]\n[kleśā] iti । [avidyādayaḥ] kleśayantīti [kleśāḥ ।] tatpūrvānuṣṭhitāni [kuśalākuśalāni] karmāṇi । kuśalāni cākuśalāni [ca kuśalākuśalāni] cetyekaśeṣaḥ । kuśalākuśalānīti kuśalākuśalavimiśrāṇīti yāvat । [tatphalaṁ vipākaḥ] jātyāyurbhogalakṣaṇaḥ । ta eva kleśādaya ā nirvāṇāccherata iti kleśakarmavipākā āśayā: । yadi vā kleśādīnāṁ rāśayaḥ kleśakarmavipākāśayā: ॥\nte [manasi vartamānā] manovṛtiprabhavatvāt [puruṣe vyapadiśyante ।] kasmāt ? [sa hi tatphalasya bhokteti ।] yathā rājani jayaparājayau yodheṣu vartamānāvapadiśyete tatphalaṁ rājasaṁbandhi iti ।\n[yā hmanena bhogenāparāsṛṣṭa] iti ucyate । na kālavivakṣā, upalakṣaṇārthatvaṁ-na parāmṛśyate, nāpi parāmṛkṣyate, nāpi parāmṛṣṭa iti । kleśakarmavipākāśayāsaṁbandhī(ndhayegī)tyarthaḥ ॥"
    },
    {
        "seq_id": 101,
        "vyb_id": "VYB_C01_V24_B02",
        "tag": "Commentary",
        "class_name": "bhashya",
        "text": "kaivalyaṁ prāptāstarhi santi ca bahavaḥ kevalinaḥ। te hi trīṇi bandhanāni cchittvā kaivalyaṁ prāptā īśvarasya ca tatsaṁbandho na bhūto na bhāvī। yathā muktasya pūrvā bandhakoṭiḥ prajñāyate naivamīśvarasya। yathā vā prakṛtilīnasyottarā bandhakoṭiḥ saṁbhāvyate naivamīśvarasya। sa tu sadaiva muktaḥ sadaiveśvara iti।"
    },
    {
        "seq_id": 102,
        "vyb_id": "VYB_C01_V24_B02",
        "tag": "Vyakhya",
        "class_name": "VIV",
        "text": "vivaraṇam\nsūtrārthaviśuddhiṁ kurvannāha- [kaivalyaṁ prāptastarhīti ।] kleśādyaparāmarśasya kādācitkatayā'pi saṁbhavāt । [santi bahavaḥ kevalinaḥ] kiṁ tadī[te'pī]śvarā iti ? । parāmarśasyāpi saṁbhavānna ta ekāntena kleśādibhiraparāmṛṣṭāḥ । parāmarśāparāmarśī hi staḥ teṣām । īśvaratvaparāmṛṣṭa eva । na hyanavadhṛtaḥ śabdārtho lakṣaṇatvenopādeya: aparāmṛṣṭa iti । tasmādya ekāntenāparāmṛṣṭaḥ evāparāmṛṣṭa ityucyate ॥\n[te hi trīṇi bandhanāni] prākṛtavaikṛtadākṣiṇāni samyagdarśanena hitvā [kaivalyaṁ prāptāḥ । īścarasya tu tatsaṁbandhaḥ] kleśādisaṁbandho na [bhūto yathā muktasya bhāvī bandha koṭi] rmuktatvopapattereva jñāyate । bandhapūrvakā hi muktiḥ । [nāpi bhāvī ।] yathā [prakṛtilīnasya ।] tasya hyanārabdhasaṁsārasya [uttarā bandhakoṭiḥ sambhāvyate ।] pravṛttasaṁsārasya cāprakṛtilīnacittasya sā(samā)dhikāratvāt pūrvottarabandhakoṭī saṁbhavataḥ । tadidaṁ sarvamatrāparāmṛṣṭa iti kālāvivakṣāpradarśanārtham । [sa tu sadaiva muktaḥ sadaiveścaraḥ ॥]"
    },
    {
        "seq_id": 103,
        "vyb_id": "VYB_C01_V24_B03",
        "tag": "Commentary",
        "class_name": "bhashya",
        "text": "yo'sau prakṛṣṭasattvopādānādīśvarasya śāśvatika utkarṣaḥ sa kiṁ sanimitta āhosvinnirnimitta iti। tasya śāstraṁ nimittam। śāstraṁ punaḥ kiṁnimittaṁ, prakṛṣṭasattvanimittam।"
    },
    {
        "seq_id": 104,
        "vyb_id": "VYB_C01_V24_B03",
        "tag": "Vyakhya",
        "class_name": "VIV",
        "text": "vivaraṇam\ntatra puruṣaviśeṣa īśvara ityuktatvāt, īśvarasya puruṣasyānaiścaryadharmatvāt, cittasya caiścaryadharmatvāt, nirātiśayaiśvaryasya ca prakṛṣṭacittasaṁbandhāpekṣatvāt prāptamevottarārthamanuvadati- [yo'sau prakṛṣṭasattvopādānādīśvarasya śāśvatika utkarṣa iti ।] nityaniratiśayasarvajñānaiśvaryaśaktisampattirutkarṣaḥ ॥\ntatra pratijñāviśuddhayarthaṁ praśnapūrvamupakramate-- [sa kiṁ sanimitta ahosvinnirnimitta iti ।] nimittaśabdaḥ kāraṇaparyāyaḥ । sa kiṁ sakāraṇa āhettvinniṣkāraṇa iti । kiñcātaḥ ? yadi tāvat sakāraṇastadā sadaiveśvara ityayuktam, anityatvāt । atha niṣkāraṇaḥ, tathā cotkarṣasya kāryatvādasattvaprasaṅgaḥ । na hi niṣkāraṇaṁ kāryai dṛśyate loke ॥\natrocyate-na niṣkāraṇaḥ [śāstranimittatvāt । śāsraṁ] jñānam । śāstrasya hetutvāt । yataḥ sarvaviṣayaṁ jñānaṁ nityaṁ dravyasvabhāvasādhyasādhanavyavahitaviprakṛṣṭāspadam ॥\nyadyevaṁ jñānasyānyato'dhigamapūrvatvātprāganutkarṣaḥ prāpta ityata āha- [śāstraṁ punaḥ kiṁnnimittamiti ।] yadi svābhāvikaṁ jñānaṁ, mattonmattajñānavadanutkarṣahetutvam । atha punaḥ sanimittakaṁ, nimittāt prāganutkarṣa iti manyate ॥\nna tāvannirnimittam । yataḥ [prakṛṣṭasattvanimittaṁ] prakṛṣṭasattvāśrayamiti yāvat । ata eva svabhāvajñānadoṣābhāvaḥ ॥\nkiñca - svābhāvikajñānatve'pi na mattādijñānavadapakarṣahetutvam । nityamuktakleśādisattvāśrayatvāt । tatra yathaiva jñānasaṁskārasmṛtiprabandhānāmanyonyanimittanaimittikabhāvena bījāṅkuravadanādisaṁbandhaḥ, tathaiva śāstraprakarṣayorīśvaracetasi nityapravṛttaprabandharūpeṇa pravartamānayoranādyantaḥ saṁbandhaḥ । tatrotkarṣo jñānasya kāryemeva । jñānamapi tasya kāraṇameva ॥\nanyeṣāṁ vyākhyānam-nimittaśabdaḥ pramāṇavācī । [tasya śāstraṁ nimittaṁ] pramāṇam , tena hi tadutkarṣaḥ pramīyate । śāstraṁ punaḥ kiṁpramāṇakam ? īśvaranirmalasattvapramāṇam । viśuddhasattvapraṇītatvāddhi śāstrasya prāmāṇyam ? yathā manvādīnām । tathā ca śrutiḥ-‘yakiṁcinmanurabhyavadattadbheṣajam' iti । yathā ca loke guruṇā'bhihitamiti ॥"
    },
    {
        "seq_id": 105,
        "vyb_id": "VYB_C01_V24_B04",
        "tag": "Commentary",
        "class_name": "bhashya",
        "text": "etayoḥ śāstrotkarṣayorīśvarasattve vartamānayoranādiḥ saṁbandhaḥ। etasmādetadbhavati sadaiveśvaraḥ sadaiva mukta iti। tacca tasyaiśvaryaṁ sāmyātiśayavinirmuktam। na tāvadaiśvaryāntareṇa tadatiśayate। yadevātiśayi syāttadeva tatsyāt। tasmādyatra kāṣṭhāprāptiraiśvaryasya sa īśvara iti। na ca tatsamānamaiśvaryamasti। kasmāt, dvayostulyayorekasminyugapatkāmite'rthe navamidamastu purāṇamidamastvityekasya siddhāvitarasya prākāmyavighātādūnatvaṁ prasaktam। dvayośca tulyayoryugapatkāmitārthaprāptirnāsti। arthasya viruddhatvāt। tasmādyasya sāmyātiśayairvinirmuktamaiśvaryaṁ sa eveśvaraḥ। sa ca puruṣaviśeṣa iti ॥ 24 ॥"
    },
    {
        "seq_id": 106,
        "vyb_id": "VYB_C01_V24_B04",
        "tag": "Vyakhya",
        "class_name": "VIV",
        "text": "vivaraṇam\n[etayoḥ śāsrotkarṣayoḥ] pramāṇaprameyatayā [nirādyantaḥ sambandhaḥ ॥]\nnanu ca naiveśvarasatva[a]vartamānena śākheṇa tadutkarṣaḥ pramīyate । naiṣa doṣaḥ । tatprabhavatvāttatra vartamānam । varta(māna)ta eva tatprabhavamapi śāsraṁ tasmin sarvajñatvādeva । loke'pi yato yatprabhavati vartate tattasmin, yathā tantvādiṣu paṭādi । tatprabhavatvamanumānāgamābhyāmavagamyate । śāstrapramāṇakaḥ utkarṣaḥ, īśvarabhramāṇakaṁ śāstramiti bhinnāśrayatvācchāsrotkarṣayornetaretarāśrayatvam ॥\nnanu ca śāstrādīśvaraprāmāṇyaṁ, tatprāmāṇyācca śāstraprāmāṇyamiti syādanyonyāśrayatvam-ucyate-īśvaraprāmāṇyasyānumānena siddhatvādadoṣaḥ ॥\n[etasmādetadbhavati ।] kasmāt ? īśvaraprakṛṣṭasattvāśrayayorniratiśayajñānotkarṣayoḥ kāryakāraṇarūpe prabandhanityatayā nityatvādetadbhavati- [sa tu sadaiva muktaḥ sadaiveśvara iti ।] (ityatrāha) [tacca tasyaiścaryaṁ sāmyātiśayavimuktamiti] vakṣyamāṇapramāṇaphalam । etatsūtrapiṇḍārtho vā ॥\natiśayavimuktatāṁ vyācaṣṭe - [na tāvadaiśvaryāntareṇa tadatiśayyate ।] kutaḥ? [yadevaiśvaryāntaraṁ tadatiśayānaṁ] manyase [tadeva tat] aiśvaryaṁ mayā'bhihitam । yatraivaiśvaryantarātiśāyi bhavatyaiśvaryaṁ sa eveśvara iti yāvat । [na ca tatsamānamaiśvaryamasti ।] samānadharmaprakarṣāsaṁbhavāt ॥\nna hyekasmin rājye dvayoḥ saṁbhavo rājñoḥ । ekasya vā dve rājye । tathā pratipādayati-taddvayostutyatvaṁ prasaktam । na hyekasyānyataratra prākāmyamabādhitvā anyatarasmin pravṛttirupapadyate । dvayośca yugapadekārthayorekasya prākāmyeṇa pravṛttireva nāsti । prakāmite vastuni samānaprakarṣasyārthasya viruddhatvāt ॥ yena ca samānaprakarṣatā tasya tenaiva sa bādhyate । (te ca) tava na vācā bādhanamitarasya rūpātiśayā āvṛttyatiśayāśca virudhyante । sāmānyāni tvatiśayaiḥ saha vartanta iti vakṣyāmaḥ ॥\ntasmādyasya sāmyātiśayaviproṣitamaiśvaryaṁ sa īśvara iti pradhānapuruṣavyatiriktaḥ puruṣaviśeṣa īśvaraḥ siddhaḥ ॥ 24 ॥"
    },
    {
        "seq_id": 107,
        "vyb_id": "VYB_C01_V25_I01",
        "tag": "LeadingBhashya",
        "class_name": "leading_bhashya",
        "text": "kiṁ ca –"
    },
    {
        "seq_id": 108,
        "vyb_id": "seq_108",
        "tag": "Sutra",
        "class_name": "versetext",
        "text": "tatra niratiśayaṁ sarvajñabījam ॥ 25 ॥"
    },
    {
        "seq_id": 109,
        "vyb_id": "VYB_C01_V25_B01",
        "tag": "Commentary",
        "class_name": "bhashya",
        "text": "yadidamatītānāgatapratyutpannapratyekasamuccayātīndriyagrahaṇamalpaṁ bahviti sarvajñabījametadvivardhamānaṁ yatra niratiśayaṁ sa sarvajñaḥ। asti kāṣṭhāprāptiḥ sarvajñabījasya sātiśayatvātparimāṇavaditi। yatra kāṣṭhāprāptirjñānasya su sarvajñaḥ। sa ca puruṣaviśeṣa iti।"
    },
    {
        "seq_id": 110,
        "vyb_id": "VYB_C01_V25_B01",
        "tag": "Vyakhya",
        "class_name": "VIV",
        "text": "vivaraṇam\nyathāpratijñātasyeśvarasya siddhau pramāṇamupanyasyate- [tatra niratiśayaṁ sarvajñabījam । tatra] tasmin yathāpratijñātalakṣaṇa [īśvare niratiśayaṁ] bhavitumarhati । kiṁ taditi ? [yadidam] avyabhicāri pratyakṣānumānajñānam [atīta] viṣayam [anāgata] viṣayaṁ (vartamānakāla) [pratyutpanna] [viṣaya]matītādi [samuccaya] viṣayam [atīndri] yaviṣayaṁ ca । atīndriyayoratītānāgatayoḥ saṁbhavādatīndriya[grahaṇa]mityucyate ॥\ntaccātīndriyagrahaṇaṁ trividham-sūkṣmaviṣayaṁ vyavahitaviṣayaṁ viprakṛṣṭaviṣayañca । [alpaṁ bahniti ।] yathāprasiddha [metadvivardhamānaṁ] sātiśayatvena [sarvajñabījaṁ] yathā । dhūmavijñānamagnivijñānasya । katham ? yatra prakarṣakāṣṭhāṁ pratipadyate । jñānasya jñātrāśrayatvāt [yatre] ti jñātocyate-yasmin jñātarīti । [sa savaijñaḥ] siddhaḥ ॥\ntathā śaktirapi sātiśayatvena vivardhamānā yatra kāṣṭhāṁ prāpnoti, sa sarvaśaktiḥ । tena jagannirmāṇasthāpanopasaṁhādikartṛtvasiddhiḥ । tathaiśvaryasyāpi vardhamānasya yatra kāṣṭhāprāptiḥ, sa parameśvaraḥ । tataśca aśaktyādiviparyayadoṣābhāvasiddhiḥ ॥\nathāpi syāt-ajñānasyāpi vivardhamānasya svabhāvasiddhasya kāṣṭhāprāptasya tasminnīśvare siddhiriti-na-jñānāvirodhāt । na hi jñānājñānayorviruddhayorekasminnabhisaṁyogo'sti । na hi jñāne prakarṣavati tatrājñānaṁ saṁbhavati ॥\nyatra hi jyotirvivardhate tatra tamo'pakṛṣyata eva । viparyayo'pīti cet- tacca na-sati jyotiṣi tamaso'nupalambhāt । vidyamānaṁ hi tamo jyotiṣā tiraskriyate, na kadācidvidyamānaṁ jyotistamasā'bhibhūyate ।\nyadapi jaladharoparodhāt prāvṛṣi raveradarśanam, tadapi dṛṣṭivyavadhānamātram । na punaḥ prakāśa eva tirodhīyate tamovat । tasmānna, yatra jñānavivṛddhistatrājñānasya bhāvaḥ savitarīva tamasaḥ । nityātyantatirohitarajastame.oguṇasattvopādānāt ॥\nkiñca- nājñānasyāvastuviṣayatvādvivṛddhiḥ saṁbhavati । jñānasya jñeyavastuviṣayatvādabhivṛddhayupapattiḥ । ajñānasya hi vastuviṣayatve jñānatvaprāptiḥ ॥\nyaścāpi sthāvarādiṣvajñānaprakarṣa iti, nāsau prakarṣaḥ । atyantajñānābhāvāpekṣayā hi sa ucyate । ajñānasya prakarṣe hi satyajñānasahasrasya na jñānenaikena bādhaḥ syāt । tathā[dā]hi pratyajñānaṁ jñānenotpannenānekena bādhanaṁ syāt । tasmānnājñānasya prakarṣaḥ svarūpeṇa ॥\nyasya hi sātiśayatvaṁ tasya kāṣṭhāpraptirdṛśyate । yathā phalādiparimāṇānāmākāśaparyantatā । tathā sarvajñabījamapi parāṁ kāṣṭhāṁ prātumarhati ॥\nsamastaṁ vyastaṁ ca sarvaṁ vastujātamekasya pratyakṣaṁ, jñeyatvāt, ghaṭādivat ॥\njñānāviṣayatvena puruṣārthatvāt, ghaṭādivadeva ॥\nutpattimatī ca pṛthivī, sāvayavatvāt, ghaṭādivat ॥\nprāṇikarmatatsādhanaphalavibhāgavideka(gadhaika)niṣpāditaṁ jagat, tadupabhogyasthānādiracanā-viśeṣavatvāta prāsādādivat ॥\nanekaprāṇyupabhogavijñānavadekanirvartitā pṛthivī, anekaprāṇavadupabhogyatvāt vrīhiyavādivat ॥\nanekaprayojanārthinā ekena nirmitā pṛthivī, gṛhādivadeva ॥\nsarvaprāṇyāśrayo girinadīsamudāyaḥ tannivāsiparibhogayogyavijñānavadekakuśalotpāditaḥ, prakṛtahetunidarśanābhyāmeva ॥\nanekaprāṇabhākprakāśādisāmarthyajñānavatā ekena nirvartitaḥ savitā, prakāśātmakatvāt pradīpādivat ॥\nniyatakālamādityodayāstamayādisañcaraṇam etatprayojanajñānavadekaprayuktaṁ, pratiniyatakālatvāt, kṛṣyādivat ॥\nbuddhimadekeśvaraprayuktā sūryagrahacandranakṣatrādipravṛttiḥ, pravṛtterduḥkhātmakatve sati niyatasamayatvāt, dharmajñaśiṣyabhṛtyādipravṛttivat ॥\ncandramaso vṛddhikṣayau tithyādikālajñānavataikena prayuktau, kālaparicchedakatvāt, ghaṭikā[harā]divat । kālaparicchedajñānavataikena nirvartitaścandramā:, vṛddhikṣayayuktatvāt, ghaṭikādivadeva ॥\nbuddhimadekasvāmikaṁ jagat, anyonyaviruddhasaṁhatānekaprāṇināyakādhiṣṭhitabahumaṇḍalatvāt, itthaṁjātīyakaikarājyavat ॥\nsarvametatsādhanasādhyavyāpārāvasthaṁ pratyakṣaṁ kasyacidekasya, avāntaravirodhānugrahavattayaikaprayojanatvāt, sāṁgrāmavastuvat ॥\nsaṁhatatvāt, kulālādivastuvat । saiva pratijñā ॥\nyugapacca sarvaṁ pratyakṣameka(ta)sya, anekatve (tva)sakṣyanyonyasaṁbandhāt, prasiddhasambandhānekārthavat ॥\nagnihotrādisādhanasādhanīye kasyacitpratyakṣe, sādhyasādhanarūpatvāt , bhujitṛptivat ॥\nsarvāḥ śaktayaḥ kasyacit pratyakṣāḥ, vastutvāt, ghaṭādivat ॥\na[vā]ntarapratibandhābhāve sarvaṁ vastujātaṁ nairantaryeṇa kasyacit pratyakṣaṁ, śabdādimattvena sambandhāt, drāghīyasīmiva śaṣkulīṁ bhakṣayataḥ śabdādayaḥ ॥\nsvatantratayā kenacidekena sarvaṁ pratyakṣata upalabhyate, jñeyatvenābhimatatvāt, nāṭyavastuvat ॥\napratibandhena kasyacit pratyakṣopalabhyaṁ sarvam, aneka(satve)tve satyanyonyasaṁbandhāt, nāṭyasaṁbandhinartakādivat ॥\nsaṁsārarahitaḥ sarvajñaḥ, ajñānābhāvāt, muktātmavat । kleśādirahita īśvaraḥ, apratibandhajñānatvāt, siddhayogivat ॥\netena kleśādipratibandhājñānarahitatvena cakṣurādīndriyagrāmanirapekṣasarvaviṣayajñānatvaṁ siddham । sarvārthagrahaṇasamarthasya parameśvaracittasya sarvavyāpino yugapatsarvaviṣayayogitvāt । evaṁ sati samastavastugrahaṇābhāve kāraṇābhā(vānu)vopapatiḥ ॥\nnāpi mūrtimatpratibandho'pyākāśavadeva sarvaviṣayayogino'pi cittasya । viṣayānavasthānādāvirbhāvatirobhāvasmṛtisaṁkalpānavasthitatvopapattiḥ । viṣayākāratayā vṛttilābhādarkaprabhāvat ॥\nna hi kleśādyāvaraṇāvacchannaṁ cittasatvam, tasyādharmādiyogāt । sarvagatasya sarvārthasyāpi satvasyādharmādipratibandhakaniruddhasvakīyapravṛttimārgatvādindriyādidvārāpekṣitvamupapadyate । yathā apavarakādyāvaraṇāvṛtaḥ pradīpastadāvaraṇagatacchidradvāreṇa bahiḥ prakāśayati । sa eva tu pradīpaḥ prabhinnāpavarakāvaraṇaḥ sannanapekṣya tattacchidramārgaṁ samantataḥ prakāśayati ॥\ntathaiveśvarasatvaṁ kleśādyāvaraṇayogābhāvādasati viṣayaviśeṣānirodhikāraṇe yugapadaśeṣārthagrahaṇam । tataśca svātilaṅghanānatilaṅghanādidoṣābhāvaḥ ॥\nsarvasya viṣayatvāt sarvamekeśvaraṁ jagat, paripālakāpekṣasthānādyanekavastuviśeṣatvāt, prasiddhevaṁbhūtaikarājyavat ॥\ntathā, niyatasthitihetvanekopakaraṇavattvāt, anyonyābhibhavanīyaprabhūtataradurgayuktānekadeśatvāt, abhaṅguravyavasthaśarīrabhedavatvācca, pratītaivaṁvidhaikarājyavat ॥\nanekakartṛbhoktṛkriyāsādhanaphalasaṁbandhaviśeṣajñānavadupadiṣṭāni varṇāśramādyanuṣṭhānāni, phalārthibhiḥ pratyavāyabhīrubhistaiścānuṣṭhīyamānatvāt, bhaiṣajyarasāyanādyanuṣṭhānavat ।\ntathā tadupadeśāḥ, parārthatvāt, upadetvāt, vidvacchraddheyatvāt, upadeśādṛte manuṣyānavagamyārthatvācca, bhaiṣajyādyupadeśavat ॥\nśarīrendriyāṇi sarvatatprayojanavidekanimittakāraṇābhinirvartitāni, niyatakriyāsthitihetusādhanavatvāt, prāsādagṛhadāruyantrādivat ॥\natrābhidhīyate-svābhāvikī tāvanna bhavati pṛthivyādiracanā । dṛṣṭānto naiva tatsādhanasya vidyate । kaṇṭakādīnāṁ ca taikṣṇyaṁ na svābhāvikamabhyupeyate ॥\nagnyādīnāmivauṣṇyādi svabhāvo vastudharmatvāddhetoḥ pṛthivyādiracaneti cet-prāsādādiracanāyā vastudharmatvāt syādānaikāntikatvam ॥\natha svābhāvikatvāditi cet-asiddhatvam, jagadracanāyā dharmādharmaphalopabhegārthaprayuktatvābhyupagamāt । kartṛdharmādharmastitvamupariṣṭāt sādhayiṣyate ॥\ntasmāt pṛthivyādiracanā svābhāvikī na bhavati, prāṇyupabhegārthatvāt , prāsādādiracanāvat । candrādipravṛtirna svābhāvikī, pravṛtitvāt, asmadādipravṛttivat ॥\nasmadādipravṛtirapi svābhāvikīti cet-na-agnyuṣṇatvavānityatvaprasaṅgāt । na hyagnyuṣṇatvaṁ svābhāvikaṁ sanniyataṁ nimittamātmalābhāya kāṅkṣati dharmisattāvyatirekeṇa । kriyāphalaracanādīnāṁ tu viśiṣṭanimittākāṅkṣaṇamātmapratilambhāyati na svābhāvikatvam ॥\nniyatanimittākāṅkṣaṇamapi prāsādādiracanānāṁ svabhāva iti vet— astu tathāvidhasvabhāvatvam । tathā'pi pṛthivyādiracanāyā niyatanimittākāṅkṣaṇasvabhāvatvaṁ prāsādādivadeva । tataśva nāmni vipratipatirna doṣāya, kārakāntarāpekṣatvāditi pratijñā pratirūpakāriṇī ca ॥\nbhavadbhiruktani [anumānāni] lokānumāgamavirodhāt [apramāṇāni] । anumānavirodhaṁ tāvat sātiśayatvādibhyo brūmaḥ ॥\nāgamavirodhaṁ ca [“yaḥ sarvajñaḥ sarvavit” “eko vaśī”] ityevamādibhyaḥ samācakṣmahe ॥\nsamastale.okavirodhaṁ cāpi । sarva evānārīge.opālaṁ saṁvyavaharamāṇāḥ satataṁ śivanārāyaṇādināmnā praṇihitacetasaḥ pratiṣedhatsvapi saṁbhinnabuddhiṣu akarṇīkṛtatatpratiṣedhaviṣayapallavāḥ parameśvaraṁ praṇatamūrdhānaḥ kusumāñjaliprabhṛtibhirarcayanti । phalaṁ cāpi tata eva prārthayante ॥\natha cedbrūyāt - sarvajñābhāvapratipādibhirasmadanumānairitarapratijñānāṁ virodha iti - atrocyate –\nnaitānyanumānāni । katham ? prathamaṁ tāvat pratijñaiva duṣṭā । yadi tāvadīśvaraśabdārthaḥ sarvajño na bhavatīti yuṣmadabhipreta īśvara ucyeta, tathā ca siddhasādhyatā syāt ॥\nathāsmadabhipretaḥ, tathāpi yuṣmākamasiddhaviśeṣyatā bhavet ॥\natheśvaratvasyāsarvajñatvamucyate, tathāpi siddhaṁ sādhyate ॥\ntathaivābhyupagamavirodho'pi । katham ? aiśvaryasarvajñabījatvayorvivardhamānatvāt kāṣṭhāprāpti: parimāṇavadevābhyupagamanīyā । tathā kāṣṭhāprāptaiśvaryasarvajñatvavācināvapīśvarasarvajñaśabdāveṣitavyau । kāṣṭhāpraptiśca niravadhikatvam । yathā parimāṇādīnāmātmākāśādyanantaparimāṇāntatvam । tathā cānumānābhyupagamasvavacanavirodhāḥ syuḥ ॥\nkiñcānyat-kāṣṭhāprāteśvaratvasya ca śabdārthasya parityāge śabdārthavādaḥ prāpnoti । na hi śabdaḥ parityaktābhidheyaikadeśa uccaritaḥ ॥\natha parimāṇāderapi niravadhikaniṣṭhatvaṁ neṣyate-siddhāntavirodhaḥ । ātmākāśādīnāṁ hi sarvagatatvābhāve, madhyamaparimāṇatvānityatvādidoṣaprasaṅgaśca । athāpyātmanaḥ sarvatra kāryadarśanāt sarvagatatvam, tatrāpi śakunyādyātmanāṁ manuṣyagocarākāśādigatatvaṁ sāmānyato dṛṣṭādevānumānāt syāt । tathā cehāpi sāmānyato dṛṣṭānumānatvaṁ kena vāryate ॥\nathānumānavirodhānnāvadhāryata iti cet-ātmādīnāmapi prameyatvavastutvādibhyaḥ pṛthivyādivadityanumānavirodhodbhāvanā śakyate [kartum] vaktum । na ca tāvatā'trānumānavirodhitvam, anumānābhāvaprasaṅgāt ॥\ntathā anumānābhāva iṣyata iti cet---pratyakṣe'pyanāśvāsaḥ syāt । atha niścīyamānabuddhyutpatteḥ pratyakṣapramāṇatvam, anumānasyāpi tarhi niścitabuddhisamudbhavādastu prāmāṇyam । atha dṛṣṭasambandhadhūmādiviṣayamevānumānamiti cet-tatrāpyanumānābhāva eva - anagniḥ dhūmavān predaśaḥ, pratyakṣānupalabhyamānāgnisambandhe sati pradeśatvāt, agniśūnyopalabhyamānapradeśavaditi ॥\natha pramāṇāntarasaṁvādādadṛṣṭasambandhaviṣaye'numānasyānumānatvamucyate, pratyakṣamapi pramāṇāntarasaṁvādāt pramāṇaṁ bhavet, pramāṇatvāt, anumānavadeva । apramāṇaṁ syāt । pramāṇāntarasaṁvādābhāvāt, sāmānyato dṛṣṭādivaditi । tasmānna sāmānyato dṛṣṭasya pramāṇatvaṁ niścitabuddhitvādbādhituṁ śakyam ॥\nkiṁ ca – sāmānyato dṛṣṭasya mānatvamanabhyupagacchataḥ svaśarīramaraṇasambandhalakṣaṇasyānupalabdhapūrvatvāt sarpādibhyo bhayānupapattiḥ । vyādhipratīkārāya cikitsādiprayogo na ghaṭeta । maraṇaśaṅkākāraṇābhāvāt । tathā janmanopyupalambhābhāvādātmaśarīrasyājatvaṁ cintyeta । hānopādānaniyogābhāvaśca syāt ॥\ntasmāt sāmānyato dṛṣṭaparimāṇatvādisātiśayatvasāmānyādīśvarajñānaniravadhikatvasiddhiḥ ॥\nkiṁ cānyat-īśvarasarvajñatvasya pratiṣiddhyamānatvāt sattvābhyupagamaḥ, a(nupa)padārthasya pratiṣedhāsambhavāt । na hi kevalo neti (na) prayujyate । īśvaraḥ sarvajño na bhavatītyucyate । tatra kvacit sarvajñatvamabhyupagataṁ bhavati ॥\ntadyathā-śaśasya viṣāṇaṁ nāsti, vandhyāyāḥ suto nāsti, kusumamākāśasya nāstīti kvacidvidyamānānameva viṣāṇasutakusumādīnāṁ śaśādisaṁbanvena pratiṣedhaḥ, tadvadihāpi syāt ॥\nkiṁ ca-īśvaraḥ sarvajño na bhavatīti, īśvaraśabdārthasarvajñatvasambandhapratiṣedhādinā īśvarādanyasya sarvajñatvābhyupagamaḥ । sambandhināvanabhyupagamya sambandhapratiṣedho hi na śakyaḥ kartum ॥\nsa eṣa yuktaḥ sambandhaḥ pratiṣidhyate, ayuktaścābhyupagamyate । tatpariśramamātram । īśvarasarvajñayoḥ prasiddhapadārthayorapratiṣedhāt । na hyanantaparimāṇamākāśaṁ na bhavatītyākāśasya prasiddhamanantaparimāṇatvaṁ pratiṣidhyāprasiddhānantaparimāṇatveṣu ghaṭādiṣu tat vyavasthāpayituṁ yuktam ॥\natha sanbandhināveveśvarasarvajñatve pratiṣidhyete, svavacanavirodhinī pratijñā syāt । īśvarasarvajñatvayorīśvarasarvajñaśabdārthatvābhyupagamāt । na bhavatyagniragniśabdārtho na bhavatīti ॥\nathāprasiddhapadārthāvīśvarasarvajñaśabdau, tathā'pi tadarthapratiṣedhānupapattiḥ । aprasiddhasyārthasya prāptyabhāvāt । na hi kiṁcidaprasiddhametacchikhare meṣakuṭumbinīṁ pratiṣeddhumarhati । kiṁ ca śabdopādānānarthakyaṁ ca । aprasiddhapadārthatvāt ॥\natha prasiddhārthayorīśvarasarvajñaśabdayorniravadhikeśvarasarvajñatvābhyāmaprasiddhābhyāṁ gaganasyeva kusumaiḥ saṁbandhaḥ kaiścit kalpitaḥ, sa pratiṣidhyeta-tathā'pyabhyupetārthapratiṣedhāt svavacanavirodhinyeva pratijñā syāt । sātiśayaniratiśayānekeśvarasarvajñavyaktimatsāmānyayorīśvarasarvajñaśabdārthavenābhyupagamāt ॥\nprasiddhaṁ hi loke īśvarasarvajñaśabdayorutkarṣopakarṣayuktānekavyaktiviṣayabuddhyutpādakatvam । na hi grāmādhipatirīśvara iti dvitrigrāmaviṣayādhipataya uttarottareśvarā na bhavanti । yo vā kuṭumbādhipatirīśvaro na bhavati sarvaiścāsāvarthavānīśvaraśabdaḥ ॥\ntathā vaiyākaraṇaḥ sarvajña ityukte nādhikavijñānayukto na bhavati । niravadhikau sāvadhikau veśvarasarvajñāvīśvarasarvajñaśabdayorarthāvabhyupagamyeyātām । atastatpratiṣedhādabhyupagamavirodhinī pratijñā syāt, ātmākāśādīnāṁ mahattvasya mahacchabdārthatvapratiṣedhavat ॥\natheśvarasarvajñau niravadhikau na sta:, anupalabhyamānatvāt, anīśvaradvitīyaśirovadityucyeta, tathā'pi śabdārthābhyupagamādabhyupagamāvirodhinī pratijñā ॥\nsātiśayatvādibhiraiśvaryasarvajñatvabījādiliṅgairniravadhikeśvarasarvajñatvayorupalabhyamānatvaniravadhikaparimāṇatvavadityasiddhiranupalabdheḥ ॥\natha aviśeṣyaiveśvaraśabdārthaḥ sarvaijño na bhavatītyucyeta vastutvādihetubhirasmadādivaditi, tadā sarvapramāṇavirodhinī pratijñā syāt । prasiddheśvaraśabdārthasya prākṛtasarvajñatvasya sarvapramāṇasiddhatvāt । yathā īśvaraśabdārthaḥ [sarvajño na bhavati] prameyatvādibhirhetubhirghaṭādivadityukte yat brūyāttadevāhaṁ vakṣyāmi ॥\niha sarvajñaśūnyaṁ jagat । kālī vā diśa ākāśaṁ vā prāṇimaddeśo vā prāṇino vā sarve sarvajñaśūnyāḥ । pramāṇāni vā sarvāṇi sarvajñāviṣayāṇi । pramātāro vā sarvajñasyāpratipattāra:, ityevaṁjātīyāsu pratijñāsu niravadhikeśvare sarvajñe vā pratiṣidhyamāne, prasiddheśvarasarvajñaśabdārthābhyupagamavirodhāḥ pratijñādoṣā vacanīyāḥ ॥\nnanu ca vandhyāsuto nāstīti, tacchūnyaṁ jagat kālo veti, pratijñāyamāne yathoktapratijñādoṣaprāptirbhavet - naiṣa doṣaḥ- vandhyāsutasattālakṣaṇasya pratiṣeddhavyasya vākyārthasyeśvarasarvajñaśabdārthavadaprasiddhatvāt kevalaśabdaprāpitasannidhānabuddhimātrapratipanne padārtha [padārtha pratiṣedha] vyāpāro'stīti vandhyāsutastitvasya (vā nāstitvasya) nābhyupagamo'sti । tato nābhyupagatapratiṣedhadoṣaḥ ॥\nnanu ceśvaraḥ sarvajño na bhavatītyatrāpi buddhimātraṁ prāpyamāṇaṁ pratiṣidhyate, na kacidapi prāpnuvadvastu (na) pratiṣeddhuṁ śakyate pratihastineva hastī । yadi ca nañā vastu nirākariṣyate, nañmātreṇaiśvaravādipakṣatvamapi[pakṣo'pi]nirākariṣyate, (ataḥ) tasmādihāpi buddhimātrapratiṣedha iti nābhyupagatapratiṣedhaḥ pratijñādoṣaḥ ॥\nsatyamevam । kiṁ tvasti viśeṣaḥ । pramāṇasiddhavastuviṣayā buddhirvastvantare kālaviśeṣe vā pratiṣidhyate vastusāmānyāt prāpnuvatī yathā ghaṭo nāstīti । kvacidvināpyarthena buddhireva śabdapratyupanītasannidhānā kalpitavastvantarā pratiṣidhyate । yathā vandhyāsutī nāstīti ॥\nyatra tu pramāṇāntarasiddhasadvastupratiṣedhastatrāpi[sti]abhyupagatārthapratiṣedhadoṣaḥ । yathā īśvaraśabdārthaḥ sarvajño na bhavatīti । īśvarasarvajñaśabdayorabhivardhamāneśvarasarvajñavyaktyanugatasāmānyavacanatvena liṅgena niravadhikeśvarasarvajñasattāvadyotitvaṁ siddhameva । mahadbahusarvānantaparimāṇādiśabdavat ॥\nyathaivaite mahadādiśabdāḥ prasiddhasātiśayamahadādyanugatasāmānyārthābhidhāyinaḥ santo niravadhikamahadvahusarvānantaparimāṇavyaktīnāmastitvāvadyotanaliṅgā bhavanti । mahadādisāmānyānāṁ sātiśayavyaktyanugatānāṁ niravadhikamahadādivyaktivyāpana(ravyākṣīṇa)śaktitvāt । na hi santaṁ vyāpyamarthaṁ tadvaddhyāpakaḥ sannartho na vyāpnotīti । niravadhikāttu paro vyāpyo nāstīti vyāpakasya sāmānyasya kṣayaḥ vyāpyaviṣayatvenaiva prasiddhatvāttatra । tasmāt pramāṇasiddhatvādīśvarasarvajñaśabdāthayorabhāvaṁ sādhayato'bhyupagatārthapratiṣedha eveti duṣṭā pratijñā ॥\nna ceśvarasarvajñaśabdayoratadarthavamanyārthatvaṁ vā karta viktuṁ śakyate । tathā śatijñānaiśvayaṇāṁ pratipururṣa samucitānāṁ sātiśayānāṁ niravadhika tatrva ataḥ[nānunmattaḥjpratiṣeddhumutsahetetyanumānavirodhitvaṁ pratijñāyāḥ ॥\nkiṁ cānyat- pari[para]kalpitasyeśvarasya pratiṣedhaṁ kurvantaḥ pratyakṣaparacittāniṣṭāḥ prāpnuvanti । paravākyāditi cenna - sātiśayatvādisarvajñasādhakaliṅgapratipādakavadaviśiṣṭatvāt paravākyasya । tādṛśavākyārthapratiṣedhe cābhyupagatapratiṣedhaḥ, pūrvavadevānumānavirodhaśca ॥\nkiṁ ca - prameyatvādihetūnāmapi asiddhatvam । kutaḥ ? asmābhirniratiśayajñānaiśvaryaviśiṣṭatvasyābhyupagatatvāt । atha svayamapi tādṛśamabhyupagacchettadā । sarvajñasiddhiḥ, abhyupagatatvāt ॥\nkiṁ cānyat-abhyupagatatādṛkpratiṣedhe, yathā ghaṭo ghaṭo na bhavati, vastutvāt, paṭavāditi, evamihāpi syāt ॥\nkiṁ ca-niravadhikasyānabhyupagame, prameyavādīnām [a]pakṣadharmatvamāśrayāsiddhatvaṁ ca । tadabhyupagame hi kiṁ sādhyaṁ bhavet ? yo hi tṛptavantaṁ brūyāt mā'trātsīriti, kiṁ tena kṛtaṁ syāt ॥\nathāpi syāt--niravadhikamīśvaramabhisandhāya tasya sarvajñatvaṁ niṣedhāmīti । naidatapi yuktam -sarvajñatvasyapi niravadhikatvāt ॥\napi ca sātiśayaiśvaryasarvajñatvayorutkarṣānutkarṣaviṣayatvena vyabhicārānneśvarasarvajñaśabdamukhyābhidheyatvam । yathā mahadādayaḥ śabdā vyabhicaritamahattvādiṣu ghaṭādiṣvamukhyāḥ, nākāśādiṣu, tathaivātrāpi niratiśayamaiśvaryaṁ sarvajñatvaṁ cāvyabhicārīti sa eva mukhyaḥ śabdārthaḥ । na ca mukhyanirākaraṇaṁ sādhimānamṛcchati ॥\nkiṁ ca-yathā bhavatā anumānāgamaprasiddheśvarasya prameyatvādidharmavikalpatayā sarvajñatvaṁ nirākriyate, tathaiva prameyatvādibhiracetanatvamapi ghaṭādivadeva prāpnuyāt । avirodhāt । yathā prameyatvaṁ[a]sarvajñatvena vyāptamevamacetanatvādibhirapi ॥\npratyakṣavirodha iti cet-ihāpi anumānāgamavirodhaṁ kiṁ kaṭākṣeṇāpi nekṣase ॥\nnāpi ca prameyatvādidharmasāmānyena sapakṣe vipakṣe vā kiñcit । kvacidadhyāropayituṁ śakyam । vastuviṣaye sarvatra prameyatvādīnāmāstitvāt । na matimohanārthaḥ prameyatvādyupanyāsaḥ ॥ atha ātmatvāditi cet, muktātmavadajñatvaprasaṅgaḥ syādbhavadīśvarāṇām । pratyakṣādivirodha iti cet-atrāpyanumānādivirodhaḥ pūrvavadeva ॥\nbhūtabhaviṣyatkālayorapi īśvarasyānupalabdhāra itīdānīntaneśvarāṇāmupailabdhṛbhiranaikāntike prāṇitvādityādi । kiṁ ca atītānāgatakālayorapi sātiśayatvādiliṅgairupalabdhavanta upalapsyamānāśca prāṇinaḥ pramāṇakuśalāḥ, pramāṇakuśalatvāt, asmadādivat । atha aśarīratvādasarvajñaḥ, muktākāśādivat iti cet-na-saśarīratvāt । vyaktāvyaktaṁ hi sarvamaśarīraṁ saśarīratvādanityeśvaratvaṁ dharmādyapekṣatvādityuktatvāditi cet – na – śarīratvāt । saśarīrāśarīratvavirodha iti cet – na – muktamucyamānaikātmano'śarīratvasaśarīratvadarśanāt । tatra bhinnakālatvādavirodha iti cet-na- atrāpi bhinnakālābhyupagamāt ॥\nkiṁ ca-yugapadīśvaratvādeva dvayasambhavaḥ । sakaraṇatā akaraṇatā'pi īśvaratvādeva yuktā । tathā ca śrutayaḥ- [“aśarīraṁ śarīreṣu”] iti । tathā [“yaḥ sarveṣu bhūteṣu tiṣṭhan”] iti । tathā [“yaḥ sarvajñaḥ sarvavit”] ityādayaḥ ॥\nśrutīnāṁ vipratiṣedhārthavādīśvarāpratyāyakatvam iti cet-na-ananyaśeṣatvāt । na hi karmaśeṣatve śrutiliṅgādīnāmanyatamadapi pramāṇamasti ॥\nsvādhyāyavidhiparigrahāddarśapūrṇamāsādiśeṣa iti cet-na-jyetiṣṭomādivadvidhyantarasya bhāvāt । yathaiva jyotiṣṭomādīnāṁ (prathamapraṁ,pṛthakprakaraṇādikāraṇādanyonyaśeṣaśeṣibhāvo nāsti । tathaiva [‘mantavyo nididhyāsitavyaḥ'] ityādiviṣayatvānnāgnihotrādiśeṣatvaṁ yuktam ॥\nphalābhāva iti cet-na- [“sarvāṁśca lekānāpnoti sarvāṁśca kāmānyastamātmānamanuvidya vijānāti'] ityādiphalamuddiśya vidhānāt ॥\nathaivamapyupāsanāvidhiśeṣatvāt stutireveti cet-nātyantamasatā stutirasti । na hi [“vāyurvai kṣepiṣṭhā devatā”] iti vāyorakṣepiṣṭhatvam । kvacidasatā'pi stutyadisambhava iti cet-na-anumānasiddhasyehopadānāt ॥\natha sarvakāryakaraṇayogādīśvarasya sarvaprāṇisukhaduḥkhādisaṁbandha iti cet-na-nimittabhedāt । dharmādinimittaḥ saṁsāriṇāṁ śarīrādisambandhaḥ । dharmādinimi(ktānāṁ)tto duḥkhādiyogaḥ । neśvarasya dharmādayaḥ । niratiśayaiśvaryādihetutvāccharīrādikāryakaraṇasaṁbandhasya । yathā grahatadāviṣṭayoḥ ॥\natha cakṣurādikaraṇatvādasmadādivat sarvānupalabdhariti cet-na- sarvaviṣayagrahaṇasamarthānāṁ pratibandhakaraṇābhāvāt । sarvagatānāṁ hi karaṇānāṁ [a]dharmādisaṁvaraṇena svaviṣayasaṅkocaḥ kriyate । yasya punarāvaraṇaṁ pratibandhaka[maṁ]- dharmādi na vidyate, tasya tadabhāvādaśeṣasvaviṣayagrahaṇāni karaṇānīti na duṣyati ॥\natha vā sarvaprāṇikaraṇaiḥ [īśvaraḥ] pṛthagātmanaḥ karaṇābhāve'pyāveśagraha iva sarvamanubhavati । na ca prāṇiśūnyo viṣayaḥ kaścidvidyate, ‘yaḥ pṛthivyāṁ tiṣṭhan’ ‘yo'psu tiṣṭhan’ ityevamādiśruterantaryāminānna īśvarasya sarveṣvavasthitatvaśravaṇāt ॥\napi vā prakṛṣṭameva sa(rva)ttvaṁ nilyānatiśāyitaśaktijñāneśvaratvadharmakam, sarvagatatvādākāśavat sarvayogi, sarvārthatvātsarvaviṣayaprakāśakam, dharmādhamīdiviprayogādapratibandhaśaktikaṁ ca iti akāyānindriyatvapakṣe'pīśvarasarvajñatvasiddhiḥ ॥\ncakṣurādyapekṣameva cittasya rūpādipratilambhasāmarthyamiti cet – na - aiśvaryadharmādyabhāvābhyāṁ parihṛtatvāt ॥\napi ca cakṣurgrāhyasyāpi cakṣuṣā agrahaṇaṁ loke dṛśyate । cakṣurgrāhyaṁ sat sarvaṁ tamaḥ sannimīlitalocanairapi svasthāntaḥkaraṇairupalabhyate । tadeva cāndhatamasaṁ viṣphāritanayanairapyanyagatacittairnaiva gṛhyate । yathā gṛhyamāṇa evākāśe prakāśaḥ ॥\nathāpi prakāśābhāvamātrameva tame na vasviti brayāt - tacca na - abhāvasya vastutirodhānasāmarthyābhāvāt ॥\natha grahaṇanimittasya prakāśasyābhāvādeva ghaṭādyagrahaṇaṁ, na vastutirodhāyakaṁ tama iti bruvīta-na-cakṣuṣaḥ prakāśakatvāt prakāśasāhāyakāpekṣānupapattiḥ । asati bhinnajātīye vastuni vastūnāṁ tirodhātṛṇi tatra yā ca yāvatī ca । mātrā prakāśakatvāccakṣuṣā prakāśyeta । na hi pradīpaḥ pradīpāntaradvaitīyakāpekṣaḥ prakāśayati ॥\nkiṁ cānyat-cakṣuṣaḥ prakāśāntarasahāyatvāpekṣatāyāṁ ca niśāyāmapi tārādhipatiprakāśadvitīyena cakṣuṣā divasa iva rūpādigrahaṇaprasaṅgastirodhānasyāsati nimitte ॥\nkiṁ cānyat-abhāvaścettamaḥ, candramāsu niśāyāṁ bhā(bhava)ntīṣu tamasā mandena na pravartitavyam । sarvātmanaiva hi tena vinaśanīyam । bhāsāṁ bhāvāt । bhāsāṁ tu vastutvānmandatvapāṭavādiviśeṣo ghaṭate, na(bhāvasya)abhāvasya nirviśeṣatvāt ॥\nkiṁ ca-sahāyābhāvāccakṣuṣa upalabdhasāmarthyābhāvādagrahaṇamityetadapi vyabhicarati । yathā satyapi vidyullatāprakāśe tīvratare vidyullatavilāse ca kiṁ taddṛṣṭirnopalabhate । na hi vidyutaḥ sahāyake dṛṣṭacakitatvenāgrahaṇaṁ virodhābhāvādyuttam ॥\nkiñca - cikitsāśāstre chāyā madhuraśītaletyucyate । na hyavastuno madhuraśītalatvam । tathā cākṣipati pathyatvam । nābhāvasya pathyāpathyatvaṁ brūyuḥ ॥\npradīpācchāyopalabdheśca । abhāvaścettamaḥ, pradīpaprabhāmaṇḍale pradīpācchāyā kathaṁ bhavet । vastutve'pi virodhādayuktamiti cet-na-viṣasarpayoriva saṁbhavāt । yathā prāṇaviyogakaramapi viṣaṁ pannagaprāṇaviyogāya na paryāpnoti, tathā pradīpatacchāyayorapi ॥\ntasmādvastu tamaḥ, prakarṣāpakarṣavattvāt , prabhāvat । virodhidravyāpaneyatvācca, ghaṭavat । upalabdhṛvyavadhānakaratvācca, bhittivaditi ॥\nitaśvendriyanirapekṣamapyantaḥkaraṇamindriyaviṣayagrahaṇāya samartham । pihitakarṇavivarasya ghoṣopalaṁbhāt । na ca pihitakarṇasaṁpuṭasya śrotrāntaramanumātuṁ śakyam । badhirasyāpi pihitaśrotrapuṭasya tadagrahaṇāt ॥\nkiñca-pratijñājñānenāpi rūpādigrahaṇamindrayanirapekṣaṁ dṛśyate ॥\nkiñcānyat-smṛteścānupapattiḥ syāt indriyanirapekṣasya cittasya sātiśayagrahaṇasāmartharye'pi । spaṣṭāśca smṛtayaḥ svāpnā rūpādiviṣayāḥ ॥\nyadi cakṣurādyantaḥkaraṇābhyāṁ samanvitābhyāṁ rūpagrahaṇaṁ pūrvamapi nirvartiṣyate, svapnādāvapi samucitābhyāmeva paryagrahīṣyata । na caivamasti । sukhādigrahaṇe svātantryaṁ cittasya sarvaprasiddham ॥\ntasmādālokasthānīyānīndriyāṇi cittasya, viṣayagrahaṇe svatantrasyaiva svataḥ । taduktam [“indriyapranāḍikayā’] iti । tathā śrutirapi- [‘manasā° hyeva paśyati manasā śṛṇoti’] iti ॥\nathocyeta - indriyāṇāmālekāpekṣāvat antaḥkaraṇamapīndriyasāhāyakāpekṣameva grāhakamiti –tanna - vyabhicārāt । rātriñcarāṇāṁ vibhinnavyālokadvaitīyakena divasa iva rūpagrahaṇam । satyapi prakāśe na rūpasya grahaṇamulūkādibhirdine ॥\nkiñca-sādhanāpekṣasya vijñānasādhanādṛte'pi tulādau । darśanamātreṇaiva suvarṇādiparimāṇajñānaṁ dṛśyate ॥\natha cedbrūyādānarthakyaṁ cakṣurādīnāmiti-sa vaktavyaḥ-tulādivadevānyatrārthavattvamindriyāṇāmiti । yathaiva tulādiviṣayavaimatyaprakarṣāt puruṣasya vināpi tulādisādhanena darśanamātrādeva kanakadivastuparicchedakauśalaṁ, tathaivāntaḥkaraṇasyānapekṣitacakṣurādisāhāyakasyāpi vaimatyaprakarṣādrūpādigrahaṇasāmarthyaṁ na vihanyate ॥\nnāpi hyanekanirvartanīyaṁ kriyājātamekena nābhinirvartyate । dṛśyante ca bahubhiruttotyamānaṁ śilādikamadvitīyā hastipuruṣādayaḥ keciduttolayantaḥ ॥\ntathaivendriyasahāyenānyeṣāmanta:karaṇena gṛhyumāṇā rūpādayaḥ parameśvaracittasatvenānākalita(vakarṇita)cakṣurādiparispandena kevalenaiva gṛhyante । kāṣṭhāgatatvādvematyaśakyaiśvaryaprakarṣasya ॥\nsaṁsāriṇāṁ tato nikṛṣṭatvādavidyādimalenaiśvaryaśaktijñānādīnāmindriyasahakāritvāpekṣitvamanta: karaṇasya । śilādisamuttolana iva hīnabalānām ॥\nye(ṣāṁ) punaḥ saṁsāriṇa eva santa īśvarībhavanti buddharṣabhādayaḥ, teṣāṁ niratiśayaśaktijñānaiśvaryanupapattiḥ । kālaparicchedyatvāt । abhyupagacchanti ca taddarśanaślāghinaḥ kālaparicchedanīyake teṣām ॥\nnāsmadīśvarasya kālaparicchedyatā । tatkālaistadādyakālaiśva buddhādibhiraparijñātaiśvaryādisātiśayatvādiliṅgairanumeya evāsau । nāmuṣmin kāla utpanna utpadyata utpatsyamāna iti tridhā kaiścidanumīyate । niratiśayatvavirodhī hi tathā[dā]syāt ॥\ntasmāt buddhādīnāṁ siddhyapekṣatvāt, pūrvabuddhānāṁ kālādhikyaprāpteruttarakālabuddhasyāpi na niratiśaktyaiśvaryajñānatvaṁ viruddham । atha tutyaśaktijñānaiśvaryāṇāmeva teṣāṁ samānarājyarājānāmivāsamānakālatvamiti brūyāt, tathāpi buddhāntarakālasya vyāptyabhilāṣavighātānniratiśayaiśvaryādyabhāvaḥ ॥\nabhilaṣati hi kaścit buddhāntaraṁ vaśīkartum , tadviṣayaṁ ca vyāptum । aniyatatvādicchāyāḥ । buddhāntarāvaśīkaraṇe ca sarvavaśitvaṁ hī(nī)yeta ॥\natha ceducyeta, buddhāntarasyānanugrāhyatvādrāgādyabhāvācca tadviṣayavyāptāvanabhilāṣa iti-atrocyate-yathaiva prāptabuddhatvasya kaṁcitkālamavasthānamabhilāṣapūrvakam, tathā buddhāntarakālāvasthānābhilāṣeṇāvaśyaṁ bhavitavyam ॥\nanugrāhyaprāṇyantarabhāvācca kālāntarāvasthānābhilāṣeṇa yukta bhavitum । na ca bhaviṣyatā buddhena sarve prāṇabhṛto'nugrahīṣyante ॥\nbuddhatvasya ca duḥkhādyātmakatve'pi prāṇyanugrahārthatvādbuddhasthiteḥ kālāntarāvasthānecchayā bhavitavyameva । siddheśca prāgavidyādiparāmaśat, buddhasvarūpasya ca duḥkhaśūnyādyātmakatvasya tairabhyupetatvāt, buddharṣabhādyanyatīrthakaraṇāt[karāt]niratiśayaśaktijñānaiścaryānupapattiḥ ॥\nkālānavacchedātu naite doṣā asmadīśvare kramante । śaktijñānaiśvaryāṇāṁ tu niravadhikatvānumānāt sātiśayatvānavasthitatvādidoṣaḥ nātmākāśādīnāmivātiśaṅkanīyaḥ ॥"
    },
    {
        "seq_id": 111,
        "vyb_id": "VYB_C01_V25_B02",
        "tag": "Commentary",
        "class_name": "bhashya",
        "text": "sāmānyamātropasaṁhāre ca kṛtopakṣayamanumānaṁ na viśeṣapratipattau samarthamiti। tasya saṁjñādiviśeṣapratipattirāgamataḥ paryanveṣyā। tasyā''tmānugrahābhāve'pi bhūtānugrahaḥ prayojanam। jñānadharmopadeśena kalpapralayamahāpralayeṣu saṁsāriṇaḥ puruṣānuddhariṣyāmīti। tathā coktam – ādividvānnirmāṇacittamadhiṣṭhāya kāruṇyādbhagavānparamarṣirāsuraye jijñāsamānāya tatraṁ provāceti ॥ 25 ॥"
    },
    {
        "seq_id": 112,
        "vyb_id": "VYB_C01_V25_B02",
        "tag": "Vyakhya",
        "class_name": "VIV",
        "text": "vivaraṇam\ntathā ca darśayati - [sāmānyamātropasaṁhāre kṛtopakṣayamanumānam iti ।] niratiśayaśaktijñānaiśvaryayuktapuruṣaviśeṣasattvasāmānyamātropasaṁhāre [kṛtopakṣayaṁ] kṛta upakṣayo yasyānumānasya tatkṛtopakṣayaṁ sātiśayatvāditi । taduktamanumāne-yatra prāptistatra gatimātramiti । tasmānneśvarasaṁjñāguṇādiviśeṣāṇāṁ satāmapi pratipādane samartham । sāmānyamātropasaṁhāraparatvāt ॥\ntadetaduktaṁ bhavati । yadaivaṁ satāmapi guṇānāṁ sāmānyapratipādanakṛtakṣayatvānna pratipādakamanumānam, kimaṅga punaranyantāsambhāvyamānasannidhīnāmanumeyadharmaviruddhānāmaśaktyajñānadharmādharmānaiśvaryādīnāṁ [na]tatpratyāyakamiti ॥\nata eva ca viruddhapratisādhanānupapattiḥ । sarvajñāstitvānumānavat prathamaṁ tadabhāvapratipādakānumānāpravṛtteḥ । na hyanumānasya paroktyudīkṣādharmatvamasti । na hi dhūmadarśanenāgnyanumāne vaktrantaroktirudīkṣyate ॥\nna ca svayameva sarvajñāstitvaṁ nāstitvaṁ vā buddhi(prati)pūrvamāśaṅkayate । ghaṭādivat sarvajñasadbhāvasya svayamanabhyupagamāt । na hyanirdhāritaśaśisvarūpaḥ śaśe viṣāṇamasti nāstīti kaścidāśaṅkate ॥\nparavākyāt pratipadyāśaṅkata iti cet-pareṇāpi kathamaprasiddheśvarasadbhāvanāśaṅkitamiti vaktavyam । atha parasya bhrāntiriti cet-na sāmānyānupalambhe bhrāntikāraṇamasti । na hi śuktikāyāṁ pikabhramaḥ kasyacidupajāyate । tasmādāha- [saṁjñādiviśeṣapratipattirāgamataḥ paryanveṣyā] iti । vedetihāsapurāṇayogadharmaśāstrādyāgamataḥ paryanveṣyā ॥\n[tasyātmānugrahābhāve'pi] tasyātmārthamavāptavyābhāvāt [bhūtānāṁ] cāvidyāpaṅkanimagnānāṁ saṁsārasāgarottaraṇopāyaplavopadeśyantarasyābhāvāt [tadanugrahaḥ prayojanam । jñānadharmopadeśena] ye'nanyaśaraṇāstasmin sarvātmanā niveditātmānastān [kalpapralayamahāpralayeṣu] īśvarānugṛhītāgamajñānaviśeṣeṣvācāryeṣu pralīneṣu puna:punarjātakāruṇyāmṛtaḥ san [uddhariṣyāmīti] pravartata iti vākyaśeṣaḥ ॥\ntathā [coktamādividvāniti] -ādau vidvān [ādividvān] rajastamobhyāmanabhibhūtajñāna ityarthaḥ । jñānadharmadi vā tata ādīyate ityādiḥ, ādiścāsau vidvāṁśca [adividvān nirmāṇacittaṁ] saṁkalpamātranirmitaṁ yogicittam āveśagrahavadupadeśanārtham [adhiṣṭhāya bhagavān paramarṣiḥ] paramadarśana ityarthaḥ । paramatvaṁ cāgamataḥ । darśanārthasya vā gatyarthasya vā dhātoḥ ṛṣergrahaṇam । paramarṣirīśvara eva kapilanārāyaṇādisaṁjña: [āsuraye provāceti ॥]\ntasmāt pradhānapuruṣavyatiriktaḥ sarvvaprāṇibhāvakarmaphalaparisphuraṇajñānāttadanugrahakāraṇam īśvaraḥ siddhaḥ । sa prakṛṣṭasattvadhanopādānaṁ īśvaraḥ kathaṁ kartā ? kathaṁ cānugṛhṇāti ? ityevamādi na codayitavyam । [āgamataḥ paryanveṣyā] ityuktatvāt । anumānasya ca tadviṣayasyānupapattiḥ viśeṣasaṁbandhāgrahaṇāditi ॥ 25 ॥"
    },
    {
        "seq_id": 113,
        "vyb_id": "VYB_C01_V26_I01",
        "tag": "LeadingBhashya",
        "class_name": "leading_bhashya",
        "text": "sa eṣaḥ –"
    },
    {
        "seq_id": 114,
        "vyb_id": "seq_114",
        "tag": "Sutra",
        "class_name": "versetext",
        "text": "pūrveṣāmapi guruḥ kālenānavacchedāt ॥ 26 ॥"
    },
    {
        "seq_id": 115,
        "vyb_id": "VYB_C01_V26_B01",
        "tag": "Commentary",
        "class_name": "bhashya",
        "text": "pūrve hi guravaḥ kālenāvacchidyante। yatrāvacchedārthena kālo nopāvartate sa eṣa pūrveṣāmapi guruḥ। yathā'sya sargasyā''dau prakarṣagatyā siddhastathā'tikrāntasargādiṣvapi pratyetavyaḥ ॥ 26 ॥"
    },
    {
        "seq_id": 116,
        "vyb_id": "VYB_C01_V26_B01",
        "tag": "Vyakhya",
        "class_name": "VIV",
        "text": "vivaraṇam\nsaḥ yathottarūpaḥ parameśvaraḥ [pūrveṣāmapi] gurūṇām abhyudayaniḥśreyasasarvasādhanasādhyasaṁbandhopadeśināṁ [guruḥ] teṣāmapi jñānopadeśasya kartetyarthaḥ । tadudbhavatvāt sarvajñānānām । yathā jvalanalavaṇajaladhisamudbhavā viṣphuliṅgalavaṇakaṇāḥ ॥\ntasya cādividvattāmavocama [kālenānavacchedāditi ।] atītānāgatapratyupādīyamānatvaviśiṣṭena kālenānye guravo'vachidyante । sa tvīśvaraḥ sarvadā mukteśvaratvena tairapyasmābhirivānumeyaḥ ॥\nkasmāt punastasya vastutve gurutvasāmānye ca sati nāvacchedakaḥ kāla iti cedāha - [yatrāvacchedārthaḥ kāle nopāvartata iti ।] yasminnīśvare viṣaye [avacchedārthaḥ] prasthādivat paricchedakaraḥ [nopāvartate] na paricchedakatveneśvaraṁ viṣayīkaroti sarvapariṇāmavastvavacchedakaro'pi san ॥\nnanu ceśvaraprakṛṣṭasattvasya pradhānakāryatvāt, pradhānakāryasya ca kālāvacchedyatvāt, kasmāttatsattvaṁ nāvacchidyate puruṣasvarūpaṁ hi sarveṣāmeva kālānavacchedya(miti nāśaṅkanīya)mapariṇāmitvāt puruṣasya ॥\natha manyethāḥ-tantrāntaraprasiddheśvaravat sattvanirapekṣa īśvara iti tadayuktam-prakṛṣṭasattvāpādānābhyupagamāt ॥\nathāpi manvīthāḥ--īśvarasattvāt pravṛttameva kāryamavacchinatti kāle neśvarasattvamiti-tadapyayuktam-vyaktasya paricchedyatvāt । vyaktaṁ ceśvarasattvam ॥\nathāpyabhisandadhīthāḥ-pradhānāvasthameveśvarasattvamiti--tadanupapannam-- jñānānupapateḥ ॥\nathāpi pratipadyethāḥ-satkāryābhyupagamādbījaphalavallarīkusumādivajjñānādīnāṁ pradhānāvasthā yatsattvameveti-tacca na sādhu-vyavahārayogyatvāt । sarveṣāṁ ca tathā satyanavacchedyatvaṁ jñānādisattāmātrasambandhaviśeṣāt prāpnuyāt ॥\nathāpi bruvīthāḥ-vyaktatve satyapi kāryāṇāṁ kasyacit paricchedyatvaṁ kālīnaṁ kasyacinneti-tacca na-nyāyavirodhāt ॥\nathāpi pratyavatiṣṭhethāḥ, īśvarasatvasya kālāparicchedyatvamāgamasiddhamiti - tacca na- avadyotakatvādagamasya ॥\nathāpyācakṣīthāḥ-vidyamānasyaiva kālāparicchedyatvasyājñātasyāvadyotaka agama iti-taccāpi na -nirodhādisamanuṣṭhānanimittatvāt kālā(ja)vacchedye vaimalyādanavacchedyo vaimalyādanavacchedyaśceti viruddhaṁ syāt ॥\natrocyate-īśvarasatvavaimatyaprakarṣāpekṣatvāt kālānavacchedyatvasyādoṣaḥ ॥\nyathā anyeṣāṁ gurūṇāṁ yogadharmādisamanuṣṭhānanimittatvāt kālānavacchedyo vaimatyaprakarṣaḥ, tathā na bhagavataḥ । katham? sarvadā'tyantatirobhūtarajastamastvādanapekṣitadharmādinimitte sakalārthāvadyotakaraṁ kālānavacchedyaṁ sattvasvarūpavadbhagavatsattve jñānam ॥\ntathā tatkāryamapyutkarṣa: kālena nāvacchidyate । yathā cāgneruṣṇaprakāśāvagnau kālānavacchedyau, tathā bhagavatsatvasya vaimatyajñānaprakarṣāstatsattve kālānavacchedyatāmupayāntītyetadapekṣayābhihitaṁ [yatnāvacchedārtha: kālo nopāvartata] iti । na tvakāryāpekṣayā hyucyate ॥\ngurutvaṁ hi nāvadhimat । tadevāha- [yathā'sya sargasyādau] jñānavaimalpa [prakarṣagatyā siddhaḥ] sargādijanmanāmanumeyatayā siddhaḥ āgamataścājñāyi, [tathā'tikrāntasargādiṣvapi] tatkālajanmanāṁ tataḥ prāktanānāmapi siddhaḥ । tathā bhaviṣyakāle'pyanumānāgamābhyāmavagamyate ॥\nasya ca sūtrasyedaṁ prayojanam - yathā dṛṣṭā guravo jñānadharmādyupadeśitvādananyaśaraṇairanavaratamupāsyante, tathā bhagavānayamapi sarvagurūṇāmapi gurutvāttato'pi viśeṣeṇa nārāyaṇādināmā(dīnāma)nanyacetobhiḥ svahṛdayenāniśaṁ dhārayitavya iti ॥\nyathā dṛṣṭagurava upāsanenābhimukhīkṛtāstadupāsanaparānanugṛhṇanti, tathā'yaṁ paramagururapyābhidhyānamātreṇānugrahaṁ karoti । tathā ca śrutiḥ-\n[“yasya deve parā bhaktiryathā deve tathā gurau ।]\n[tasyaite kathitā hyarthāḥ prakāśante mahātmanaḥ ॥ ”] iti ।\nsmṛtirapi -\n[“matkarmakṛnmatparamo madbhaktaḥ saṅgavarjitaḥ ।]\n[nirvairaḥ sarvabhūteṣu yaḥ sa māmeti pāṇḍava ॥ “] iti ॥ 26 ॥"
    },
    {
        "seq_id": 117,
        "vyb_id": "seq_117",
        "tag": "Sutra",
        "class_name": "versetext",
        "text": "tasya vācakaḥ praṇavaḥ ॥ 27 ॥"
    },
    {
        "seq_id": 118,
        "vyb_id": "VYB_C01_V27_B01",
        "tag": "Commentary",
        "class_name": "bhashya",
        "text": "vācya īśvaraḥ praṇavasya। kimasya saṁketakṛtaṁ vācyavācakatvamatha pradīpaprakāśavadavasthitamiti।"
    },
    {
        "seq_id": 119,
        "vyb_id": "VYB_C01_V27_B01",
        "tag": "Vyakhya",
        "class_name": "VIV",
        "text": "vivaraṇam\nīśvarapraṇidhānādityuktaṁ, sa kathaṁ praṇidhātavyaḥ ? kiṁ ca tatpraṇidhānasādhanam ? yena praṇidhātā praṇidhatta iti tatpraṇidhānasādhanapratipādanārthamāha - [tasya vācakaḥ praṇava] iti । [tasya] īśvarasya yathoktalakṣaṇasya [vācakaḥ] abhidhāyakaḥ [praṇavaḥ] sāsnādimata iva gośabdaḥ ॥\nprakarṣeṇa nūyate stūyate aneneti praṇavaḥ । yadi vā, praṇauti stautīśvaramiti praṇava oṅkāraḥ । praṇidhīyate cānena bhagavān praṇidhātṛbhiriti, praṇamanti vā । aneneti, praṇidhate vā tena bhagavantaṁ cetasīti, dhāño vakāropajanaṁ kṛtvā । śabdena hi parokṣāṇāmarthānāṁ manasi praṇidhānaṁ merurindra iti yathā ॥\ntasya coṅkārasya vācyaḥ [īśvaraḥ ।] anvarthaṁ khalvapi nirvacanam । avateḥ rakṣaṇādyarthānmaniṣṭilopaśceti । praṇidhātṝn saṁsārādavatīti, gamayati vā । saṁsāriṇaṁ nirvāṇamiti, niratiśayaṁ vā prīṇayati, samādhyādyanugraheṇāvagamayati vā paramārthamityevamādyarthānugatam sarvathā tu nediṣṭhaṁ priyaṁ nāma bhagavataḥ ॥\ntena hi manasi satataṁ praṇidhāyamānaḥ prasīdati । tathā cānekaśaḥ śrutayaḥ- [‘oṁ khaṁ brahma’ ‘omiti brahma’] ityādayaḥ । smṛtayaśca [‘oṁ tatsat’] iti । [‘oṁ viśvaṁ viṣṇuḥ'] ityādayaḥ । oṁśabdasya kṛdantaṁ yanmāntamityavyayatvādvibhaktinivṛttiḥ ।\n[kimasya saṅketakṛtaṁ vācyavācakatvaṁ? atha pradīpaprakāśavadavasthitamiti ।] kiṁ cātaḥ ? । yadi tena bhagavatā anyairvā saṁvyavahārārthamasya nābhedamastviti saṁketitam, tato'sya prāgoṁśabdāvācyatvādoṁśabdena vā praṇidhātāraḥ prāṇyadhiṣata, anyena vā nāmāntareṇādhītavantastathedānīmapyastu, kimoṅkārāvaśeṣavacanena । athāpi [pradīpaprakāśavadavasthitaṁ,] tathā'pi prathamaśravaṇe'pīśvara upalabhyeta yathā prakāśena savitā ॥\nkiṁ ca-saṅketo'pyanarthakaḥ sthitasambandhatvāt । athāpūrvaṁ saṅketyeta, pūrvoktadoṣaprasaṅga iti manyate ॥"
    },
    {
        "seq_id": 120,
        "vyb_id": "VYB_C01_V27_B02",
        "tag": "Commentary",
        "class_name": "bhashya",
        "text": "sthito'sya vācyasya vācakena saha saṁbandhaḥ। saṁketastvīśvarasya sthitamevārthamabhinayati। yathā'vasthitaḥ pitāputrayoḥ saṁbandhaḥ saṁketenāvadyotyate, ayamasya pitā, ayamasya putra iti। sargāntareṣvapi vācyavācakaśaktyapekṣastathaiva saṁketaḥ kriyate। saṁpratipattinityatayā nityaḥ śabdārthasaṁbandha ityāgaminaḥ pratijānate ॥ 27 ॥"
    },
    {
        "seq_id": 121,
        "vyb_id": "VYB_C01_V27_B02",
        "tag": "Vyakhya",
        "class_name": "VIV",
        "text": "vivaraṇam\natrocyate- [sthito'sya vācyasya vācakena] sambandho yadi nityaḥ śabdo yadi vā anityaḥ, saṅketastu tameva sthitaṁ sambandhamavajvalayati ॥\nnanu coktaṁ-sthitaścet prathamaśravaṇe'pi taṁ pratīyuriti । ucyate-na hi pratyāyyapratyāyakasambandhaḥ śabdārthayoḥ sthito'pi sannindriyeṇa gṛhyate । yathendriyārthayoḥ । apratyakṣe hi vācyavācakaśaktī ॥\ntataśca yenocyate śabdādartho'numeya iti-tadasat । sambandhāgrahaṇāt । paraprayegavyaṅgyatvācca sambandhasya । na hyanumānaṁ paraprayogamapekṣate ॥\natha brūyādanumitāt saṁbandhādarthānumānamiti । sa vaktavyaḥ kathamanumitaḥ śabdārthasambandhaḥ? iti ॥\nsa cet brūyāt-kāryadarśanādarthaṁ hi pratītya paścādanuminoti tatsaṁbandham । yathā cakṣuṣā rūpamupalabhya cakṣussaṁbandhamiti । sa prativaktavyaḥ-siddhaṁ tarhi vinā'numānena śabdādeva pratipattiriti ॥\nyo hi grāṣṭrapākenaiva kṛtārtha: kiṁ tasya kilośipākena । athāsakṛt prayogadarśanādgṛhyate sambandhaḥ, yathā'gnidhūmayoriti cet- na tu brūmaḥ na hi sahasreṣvapi prayogeṣu pratyakṣeṇa śavdārthayoḥ saṁbandho gṛhyate yathā'gnidhūmayorādāvapi saṁbandho gṛhyate । vākye'pyayameva ॥ tasmādavasthitameva vācyasyeśvarasya vācakena praṇavena sambandhamavadyotayati saṅketo yathā sthitaṁ pitāputrasaṁbandham । saṅketopāyāpekṣatvāt prathamaśrutānnārthaḥ pratīyate । yathā cakṣuṣa ālokābhāve ॥\nnanu ca śabdānityatvapakṣe kathamanitye saṁbandhini nityaḥ saṁbandha iti । na hyanityayo rajjughaṭayoḥ saṁvandho nityaḥ syāt । ucyate-yathā pramāṇaprameyayorindriyaviṣayayośca kriyākārakāṇāṁ saṁbandhaḥ sthita evānityeṣvapi saṁbandhiṣu, tadvadatrāpi sthita evāvyabhicāreṇa saṁbandhaḥ [sargādiṣvapi vācyavācakaśaktyapekṣaḥ saṅketaḥ ।] ।\nyathaiva rūpacakṣuṣorgrāhyagrāhakaśaktyapekṣayaiva sargādau sargastathehāpi [vācyavācakaśaktyapekṣayaiva saṅketaḥ kriyate ॥]\nsampratipattinityatayā vṛddhaparamparayaiva gamyagamakabhāvena śabdārthayoḥ saṁpratipatirnityā nānyatheti [āgaminī] vedavādina: [pratijānate ।] sampratipattiśca śabdārthasaṁbandhasya hetustadeṣām ॥\ntadetaduktaṁ bhavati-yadyāgamipakṣaḥ syādathānyapakṣaḥ, sarvathā sthita eva saṁbandhaḥ pitāputrayoriva saṅketenābhivyajyata iti ॥\nvācyavācakayorasthitasaṁbandhatve tu praṇavarūpeṇābhimukhībhavatīśvara iti nāvakalpate । na hi pācyapācakasaṁbandhe na ca sthite pācakāgnyupādānaṁ pākārthaṁ kalpate । sthite tu vācyavācakasaṁbandhe bhagavadārādhanasādhanasya praṇavasyopādānamavakalpata iti tatpratipādanārthaṁ sarvaṁ bhāṣyam ॥ 27 ॥"
    },
    {
        "seq_id": 122,
        "vyb_id": "VYB_C01_V28_I01",
        "tag": "LeadingBhashya",
        "class_name": "leading_bhashya",
        "text": "vijñātavācyavācakatvasya yoginaḥ –"
    },
    {
        "seq_id": 123,
        "vyb_id": "seq_123",
        "tag": "Sutra",
        "class_name": "versetext",
        "text": "tajjapastadarthabhāvanam ॥ 28 ॥"
    },
    {
        "seq_id": 124,
        "vyb_id": "VYB_C01_V28_B01",
        "tag": "Commentary",
        "class_name": "bhashya",
        "text": "praṇavasya japaḥ praṇavābhidheyasya ceśvarasya bhāvanam। tadasya yoginaḥ praṇavaṁ japataḥ praṇavārthaṁ ca bhāvayataścittamekāgraṁ saṁpadyate। tathā coktam –"
    },
    {
        "seq_id": 125,
        "vyb_id": "VYB_C01_V28_B02",
        "tag": "Commentary",
        "class_name": "bhashya",
        "text": "svādhyāyādyogamāsīta yogātsvādhyāyamāmanet।"
    },
    {
        "seq_id": 126,
        "vyb_id": "VYB_C01_V28_B03",
        "tag": "Commentary",
        "class_name": "bhashya",
        "text": "svādhyāyayogasaṁpattyā paramātmā prakāśate ॥ iti ॥ 28 ॥"
    },
    {
        "seq_id": 127,
        "vyb_id": "VYB_C01_V28_B03",
        "tag": "Vyakhya",
        "class_name": "VIV",
        "text": "vivaraṇam\nevamavagatavācyavācakasaṁbandhasya yoginaḥ parameśvaraprasādanaṁ kathaṁ kriyata iti tadarthamāha- [tajjapastadarthabhāvanam] tasyeśvaravācakasya praṇavasyārdhacaturmātrasya trimātrasya vā japaḥ manasopāṁśu vā āvartanaṁ japaḥ, tadarthasya ceśvarasya praṇavena vācakena samarpitasya buddhau samāropitasya bhāvanamabhidhyānaṁ [tadarthabhāvanam ।] kartavyamiti vākyaśeṣaḥ ॥\ntadevamubhayaṁ kurvato yoginaḥ cittamekāgraṁ sampadyate । ekāgrasampattiṁ ca tadārādhanaphalaṁ darśayati- [tathā coktam-svādhyāyādyogamā(tiṣṭhet)sīta svādhyāyāt] praṇavajapādīśvaraṁ pratyavanatacittaḥ san [yogamāsīta ।] tadarthamīśvaraṁ dhyāyet । (rasyayat)tadarthadhyānāccāpracalitamanāḥ [svādhyāyaṁ praṇavamāmanet] manasā'bhijapet । mānaso'bhijapaḥ praśasyate dhyānasyāsannataratvāt । mā viṣayapravaṇacitto bhūditi । evaṁ [svādhyāyayogasampatyā] tadvirodhinā pratyayāntareṇānabhighātaḥ [svādhyāyayogasampattiḥ ।] tayā ca praṇavajapaparameśvaradhyānasampatyā [para ātmā] parameṣṭhī [prakāśate] yogina iti ॥ 28 ॥"
    },
    {
        "seq_id": 128,
        "vyb_id": "VYB_C01_V29_I01",
        "tag": "LeadingBhashya",
        "class_name": "leading_bhashya",
        "text": "kiṁ cāsya bhavati –"
    },
    {
        "seq_id": 129,
        "vyb_id": "seq_129",
        "tag": "Sutra",
        "class_name": "versetext",
        "text": "tataḥ pratyaktcetanādhigamo'pyantarāyābhāvaśca ॥ 29 ॥"
    },
    {
        "seq_id": 130,
        "vyb_id": "VYB_C01_V29_B01",
        "tag": "Commentary",
        "class_name": "bhashya",
        "text": "ye tāvadantarāyā vyādhiprabhṛtayaste tāvadīśvarapraṇidhānānna bhavanti। svarūpadarśanamapyasya bhavati। yathaiveśvaraḥ puruṣaḥ śuddhaḥ prasannaḥ kevalo'nupasargastathā'yamapi buddhe pratisaṁvedī yaḥ puruṣastamadhigacchati ॥ 29 ॥"
    },
    {
        "seq_id": 131,
        "vyb_id": "VYB_C01_V29_B01",
        "tag": "Vyakhya",
        "class_name": "VIV",
        "text": "vivaraṇam\n[kiścāsya bhavati ?] pūrvasūtre cittamekāgraṁ sampadyata ityuktamekaṁ phalam , tadepakṣayā kiñceti cakāraḥ । kiñcānyadapyasti phalam ? āhosviccittaikāgratvameveti, tatrāha [-tataḥ pratyakcetanādhigamo'pyantarāyābhāvaśca । tataḥ] tasmādīśvarapraṇidhānāt [pratyakcetanādhigamaḥ pratyak] svabuddhiṁ [cetayata] iti [pratyakcetana] ātmā, tasya [adhigamo] yathāvatsvarūpasaṁvedanam ॥\nnanu cādhigata eva pratyātmaṁ puruṣo'haṁ sukhī duḥkhī cāhamiti । evaṁ prasiddhaṁ, tataḥ kiṁ viśeṣeṇocyate iti । satyamevam-kiṁ tvaviśiṣṭo'so pratyayaścittasya vṛtyā । kiñca-sukhī duḥkhī cāhamiti sukhiduḥkhisāmānādhikaraṇyādihāhaṁpratyayasya cittavṛttiviṣayatvādavidyāpratyaya eva prasiddhiḥ ॥\nkathaṁ tarhyasyādhigama ityāha- [yathaiveśvaraḥ puruṣaḥ śuddhaḥ] kleśādimalavarjitastata eva [prasannaḥ] svacchastata eva [kevalo] nistriguṇastata eva [nirupasargastā] patrayavarjitaḥ prakṛṣṭasattvapratisaṁvedī [ca tathā'yamapi] madīyaḥ puruṣaḥ śuddhaḥ prasannaḥ kevalo nirupasargo [buddheḥ pratisaṁvedītyavagacchati ॥]\nyathā tatheti ca dṛṣṭāntadārṣṭāntikanirdeśādīśvarakṣetrajñayorbheda ukto bhavati । baddhamuktopapatteśca । pradhānasya pārāthyopapatteḥ । kṣetrajñānāṁ cāta eva parasparabhedaḥ ॥\nkiñcāsya bhavati ? [ye tāvadantarāyā vyādhiprabhṛtayo] vakṣyamāṇāste'pi cāsye [śvarapraṇidhānānna bhavanti ॥ 29 ॥]"
    },
    {
        "seq_id": 132,
        "vyb_id": "VYB_C01_V30_I01",
        "tag": "LeadingBhashya",
        "class_name": "leading_bhashya",
        "text": "atha ke'ntarāyā ye cittasya vikṣepāḥ। ke punaste kiyanto veti –"
    },
    {
        "seq_id": 133,
        "vyb_id": "seq_133",
        "tag": "Sutra",
        "class_name": "versetext",
        "text": "vyādhistyāna​saṁśayapramādālasyā​viratibhrāntidarśanālabdha​bhūmikatvānavasthitatvāni citavikṣepāste'ntarāyāḥ ॥ 30 ॥"
    },
    {
        "seq_id": 134,
        "vyb_id": "VYB_C01_V30_B01",
        "tag": "Commentary",
        "class_name": "bhashya",
        "text": "navāntarāyāścittasya vikṣepāḥ। sahaite cittavṛttibhirbhavanti। eteṣāmabhāve na bhavanti pūrvoktāścittavṛttayaḥ। vyādhirdhāturasakaraṇavaiṣamyam। styānamakarmaṇyatā cittasya। saṁśaya ubhayakoṭispṛgvijñānaṁ syādidamevaṁ naivaṁ syāditi। pramādaḥ samādhisādhanānāmabhāvanam। ālasyaṁ kāyasya cittasya ca gurutvādapravṛttiḥ। aviratiścittasya viṣayasaṁprayogātmā gardhaḥ। bhrāntidarśanaṁ viparyajñānam। alabdhabhūmikatvaṁ samādhibhūmeralābhaḥ। anavasthitatvaṁ yallabdhāyāṁ bhūmau cittasyāpratiṣṭhā। samādhipratilambhe hi sati tadavasthitaṁ syāditi। ete cittavikṣepā nava yogamalā yogapratipakṣā yogāntarāyā ityabhidhīyante ॥ 30 ॥"
    },
    {
        "seq_id": 135,
        "vyb_id": "VYB_C01_V30_B01",
        "tag": "Vyakhya",
        "class_name": "VIV",
        "text": "vivaraṇam\ntatra [ke te'ntarāyāḥ ? kiyanto ve] tyāha- [vyādhistyānetyādi ।] saṁkhyayā tāva [nnavāntarāyāḥ ।] svarūpeṇa ca vyādhyādayaḥ । [vyādhirdhāturasakaraṇavaiṣamyam ।] dhātavo vātapittaśleṣmāṇasteṣāṁ viṣamabhāvo vaiṣamyaṁ, tacca vātapittaśleṣmabhūyiṣṭhadravyopayogādibhyo jāyate । svayonyāgame hi dhātūnāṁ vṛddhimācakṣate ॥\nrasa upayuktāhārasya pariṇāmaviśeṣaḥ । [sa] ca saptadhā, rasakāryavādrasa ityucyate rasalohitamedomāṁsāsthimajjāśuklākhyaḥ । tasya vaiṣamyaṁ vṛddhikṣayau । karaṇavaiṣamyamandhabadhiratvādi ॥\n[styānamakarmaṇyatā cittasya] stimitam । [saṁśayaḥ] sthāṇurvā puruṣo veti viruddhobhayakoṭispṛkū pratyaya: ॥\n[pramādaḥ samādhisādhanānāmabhāvana] maśīlanam । [ālasyaṁ kāyasya cittasya ca gurutvādapravartanam । aviratiścittasya viṣayasamprayoga] svabhāvo viṣayasamprayoganimitto vā [garddhaḥ] abhikāṅkā tṛṣṇā ॥\n[bhrāntidarśanaṁ viparyayajñānaṁ] yogasādhaneṣu tanmārge vā viparītavṛttiḥ । [alabdhabhūmikatvaṁ] samādhibhūmeralābha: । bhūmayo vitarkādayaścittasya dharmaviśeṣā uktā vakṣyamāṇāśca । anavasthitāyāmapi samādhibhūmau tataḥ kathamapi pracalitasya cittasya punastatrāvasthitatvameva syāttadalābhastva [navasthitatva] mucyate ॥\n[tadete navāntarāyāḥ ।] antaraṁ vivaraṁ vicchedaṁ kurvanta ayāntītyantarāyāḥ [vikṣepāḥ, pratipakṣāḥ] yogaprāpterupasargāḥ । [ete] ca [saha cittavṛttibhirbhavanti ।] cittaṁ vikṣipanti viṣayeṣviti [cittavikṣepāḥ ।] kṣipraṁ te [kṣipanti] [sahaite vṛttibhiḥ] pañcatayībhiranyonyaprayojyaprayojakabhāvena [bhavanti ।] athai [ṣāmabhāve] vyādhiprabhṛtīnāmabhāve sahāyabalābhāvā [nna bhavanti pūrvoktāḥ] pramāṇādaya [ścittavṛttayaḥ ।] tadbhāvabhāvitvātutyapratyanīkā vṛttivikṣepā ityuktaṁ bhavati ॥ 30 ॥"
    },
    {
        "seq_id": 136,
        "vyb_id": "seq_136",
        "tag": "Sutra",
        "class_name": "versetext",
        "text": "duḥkhadaurmanasyāṅgamejayatvaśvāsapraśvāsā vikṣepasahabhuvaḥ ॥ 31 ॥"
    },
    {
        "seq_id": 137,
        "vyb_id": "VYB_C01_V31_B01",
        "tag": "Commentary",
        "class_name": "bhashya",
        "text": "duḥkhamādhyātmikamādhibhautikamādhidaivikaṁ ca। yenābhihatāḥ prāṇinastadapaghātāya prayatante tadduḥkham। daurmanasyamicchāvighātāccetasaḥ kṣobhaḥ। yadaṅgānyejayati kampayati tadaṅgamejayatvam। prāṇo yadbāhyaṁ vāyumācāmati sa śvāsaḥ। yatkauṣṭhyaṁ vāyuṁ niḥsārayati sa praśvāsaḥ। ete vikṣepasahabhuvo vikṣiptacittasyaite bhavanti। samāhitacittasyaive na bhavanti ॥ 31 ॥"
    },
    {
        "seq_id": 138,
        "vyb_id": "VYB_C01_V31_B01",
        "tag": "Vyakhya",
        "class_name": "VIV",
        "text": "vivaraṇam\n[duḥkhaṁ yenābhihatāḥ prāṇinastadapaghātāya prayatante] ceṣṭante । tacca trividham । [ādhyātmikam,] adhi ātmanītyadhyātmam, tatra bhavamādhyātmikam । tacca śārīraṁ mānasaṁ ca । śārīraṁ dhātuvaiṣamyādinimittam । mānasamiṣṭavighātādihetukam । [ādhibhautikam] adhi bhūteṣvityadhibhūtam , tatra bhavamādhibhautikam । tacca paśumṛgādyupanipatitam । [adhidaivikamiti] adhi deveṣvityādhidevam, tatra bhavamādhidaivikam । ['adhyātmādibhyaṣṭhak'] ityupasaṁkhyānāt ṭhak । anuśatikāditvādubhayapadavṛddhiḥ । taccāpi vātavarṣādinimittam । tadekameva sannimittabhedena rajorūpaṁ bhidyate ॥\n[daurmanasyamicchāvighātāccetasaḥ kṣobhaḥ] ākulībhāvaḥ sañcalanam । [yadaṅgānyejayati kampayati tadaṅgamejayatvam ।] (n tacca prāṇāyāmādyathābhyāsaprabhavaścāsārvāpi tathā samudbhavaḥ) yadbā [hyaṁ vāyumācāmati] bāhyavāyorākarṣaṇabāhulaka[vyam] niṣkramaṇamandatā ca [śvāsaḥ ।] tadviparītavyāpāraḥ [praśvāsaḥ] - [yatkauṣṭhyaṁ vāyuṁ nissārayati । ete vikṣepasahabhuva:] vikṣepai: sahaite [vikṣiptacittasyaiva bhavantī] ti vikṣepasahabhuvaḥ । [samāhitacittasyaite na bhavantī] ti yāvat । yāvadyāvaccetaḥ samādhīyate tāvattāvanna bhavantīti । [tābhyāmevābhyāsavairāgyābhyā] mupaśamayitavyāḥ । nānyaṁ pratipakṣamapekṣante ॥\nabhyāsavairāgye muktvā na hi parameśvarapraṇidhāyinyaḥ[bhyaḥ]prabhāvo bhavatīti gamyate । ' [antarāyābhāvaśca'] ityukyā prāktanādapīśvarapraṇidhānādantarāyā nirudhyante ॥ 31 ॥"
    },
    {
        "seq_id": 139,
        "vyb_id": "VYB_C01_V32_I01",
        "tag": "LeadingBhashya",
        "class_name": "leading_bhashya",
        "text": "athaite vikṣepāḥ samādhipratipakṣāstābhyāmevābhyāsavairāgyābhyāṁ niroddhavyāḥ। tatrābhyāsasya viṣayamupasaṁharannidamāha –"
    },
    {
        "seq_id": 140,
        "vyb_id": "seq_140",
        "tag": "Sutra",
        "class_name": "versetext",
        "text": "tatpratiṣedhārthamekatattvābhyāsaḥ ॥ 32 ॥"
    },
    {
        "seq_id": 141,
        "vyb_id": "VYB_C01_V32_B01",
        "tag": "Commentary",
        "class_name": "bhashya",
        "text": "vikṣepapratiṣedhārthamekatattvāvalambanaṁ cittamabhyaset। yasya tu pratyarthaniyataṁ pratyayamātraṁ kṣaṇikaṁ ca cittaṁ tasya sarvameva cittamekāgraṁ nāstyeva vikṣiptam। yadi punaridaṁ sarvataḥ pratyāhṛtyaikasminnarthe samādhīyate tadā bhavatyekāgramityato na pratyarthaniyatam।"
    },
    {
        "seq_id": 142,
        "vyb_id": "VYB_C01_V32_B01",
        "tag": "Vyakhya",
        "class_name": "VIV",
        "text": "vivaraṇam\nabhyāsavairāgyābhyāṁ tannirodha ityuktam । tatra vairāgyaviṣayaḥ pratipāditaḥ । idānīmabhyāsasya viṣayamupasaṁharannāha- [tatpratiṣedhārthamekatattvābhyāsa] iti । teṣāṁ vikṣepāṇāṁ pratiṣedhāya [tatpratiṣedhārtham ।] ekaṁ tattva [mekatattvam ।] taccaikaṁ tattvaṁ vastutvānnābhyasituṁ śakyam । na hyātmādivastūnāṁ śīlanaṁ vaktuṁ śakyate । svamāhābhāgyāvasthitāni hi tāni na cittamātrāṇi । vastūnāṁ tu cittatantratāṁ pratiṣedhayiṣyati- [‘na caikacittatantraṁ vastu’] ityādinā । tasmādetadāśaṅkamāno bhāṣyakāra āha- [ekatattvālambanaṁ cittamabhyasediti ।] sūtre'pyekatattvābhyāsa iti samāsādayamartha upātta eva ॥\nnanu naikaṁ cittamavasthitamasti, yasyaikatattvāvalambanaḥ pratyaya āpadyeta । pratyayā eva cittam, te ca pratyarthaṁ niyatāḥ kṣaṇapraṇāśinaśca । pratyātmasaṁvedyaṁ ca pratyayānāmanavasthitatvam । nāpi pratyayavyatirekeṇāvasthitaṁ pratyayi cittaṁ nāmopalabhyate । yo'pyahamevāhamiti pratyayaḥ so'pi samānasantatipatitattvātsādṛśyanibandhanaḥ । yathā sa eva pradīpaḥ ta eva keśā iti ॥\ntadapyāha-pratyahaṁ[prati]pratyayaṁ pratyayo bhinnaḥ, pratyayebhyo'tyantaparasparabhinnebhyo'nanyatvāt । ekaikapratyayasvarūpasadvartamānāhaṁpratyayaviṣayaḥ pratyayī bhūtabhaviṣyatkālāhaṁpratyayaviṣayāt pratyayino bhinnaḥ, bhinnapratyayaviṣayatvāt , ghaṭāt (gha) paṭa iva । yadi vā-bhinnakālatvāt, vinaṣṭabhaviṣyadghaṭābhyāṁ vartamāno ghaṭaḥ [iva] । ahaṁpratyayā vā sarve bhinnālambanāḥ, pratyayatvāt, ghaṭapaṭadiviṣayapratyayavaditi ॥\natrābhidhīyate-svaśāstravirodho'pi syādevaṁ bruvata ityāha- [kṣaṇikaṁ ca । yasya cittaṁ tasya sarvameva cittam ekāgram] vikṣepābhāvādeva [nāstyeva vikṣiptami] ti sarvacitaikāgratvādvikṣepaprāpyabhāvādvikṣepapratiṣedhāya śāsropadeśo'narthakaḥ syāt । asti ca cittaparikarmārthaṁ maitryādyupadeśaḥ । sa ca virudhyeta itthaṁdharma cittamabhyupagacchataḥ ॥\nnanu ca tavāpi vṛttivṛttimatorabhedādanupapanno vikṣepa iti tatpratiṣedhopadeśānarthakyam--naiṣa doṣaḥ-vṛttavṛttimatvābhyupagamāt ॥\nyadi vṛttaya eva parasparabhinnāḥ svatantrā vṛttimato'tyantabhinnā jāyeran pratyarthaniyatāśca, tata eṣa doṣaḥ syāt । na caivamabhyupeyate ॥\nkathaṁ tarhi ? vṛttimadrūpeṇaikamanekārthaṁ ca tadvṛttīnāṁ viṣayabhedādavasthitaṁ ca sadasatorviparyayānabhyupagamādityevamātmapakṣe samañjasatāṁ darśayati - [yadi punaridaṁ] cittaṁ vṛttibhedenānekadhā (mmilāvayavaddhi) prasṛtaṁ sāṅkhyayogavādina iva tavāpi [sarvataḥ] sarvaibhyaḥ viṣayebhyaḥ [pratyāhṛtya] pratyānīyai [kasminnā] tmā [dyarthe samādhīyeta] sthāpyeta [tadā bhavatye] kāgraṁ puruṣaprayāsabhāvyatvārhamityarthaḥ ॥\ntato yuktastatparikarmaṇe śāstropadeśaḥ । (ato na pratyakṣam) ato'smāt kāraṇāt tatparikarmaviṣayaśāstropadeśāt sāṁkhyayogavādivat kṣaṇikavādino'pi ekamanekārthamavasthitaṁ ca cittaṁ [na pratyarthaniyataṁ] (vā) paścādabhyupagamanīyam । anyathā śāsravirodhaḥ syāt ।"
    },
    {
        "seq_id": 143,
        "vyb_id": "VYB_C01_V32_B02",
        "tag": "Commentary",
        "class_name": "bhashya",
        "text": "yo'pi sadṛśapratyayapravāhena cittamekāgraṁ manyate tasyaikāgratā yadi pravāhacittasya dharmastadaikaṁ nāsti pravāhacittaṁ kṣaṇikatvāt। atha pravāhāṁśasyaiva pratyayasya dharmaḥ, sa sarvaḥ sadṛśapratyayapravāhī vā visadṛśapratyayapravāhī vā pratyarthaniyatatvādekāgra eveti vikṣiptacittānupapattiḥ। tasmādekamanekārthamavasthitaṁ cittamiti।"
    },
    {
        "seq_id": 144,
        "vyb_id": "VYB_C01_V32_B02",
        "tag": "Vyakhya",
        "class_name": "VIV",
        "text": "vivaraṇam\n[yo'pi sadṛśapratyayapravāhaṁ cittamekāgraṁ manyate] sadṛśaḥ samānaḥ pratyayapravāho yasyaikasyāṁ santatau taccittamekāgram । tadviparītam asamānapratyayapravāhaṁ vikṣiptam । tathā caikāgratā vikṣepapratiṣedhenopapadyate, tadarthopadeśaśceti kutaḥ śāstravirodha iti ॥\nitara aha-na-pravāhacittasyaikasya dharmiṇo'nabhyupagamāt । [na hi pravāhacittaṁ nāmaika] matītavartamānabhaviṣyatpratyayānāṁ dharmiṇamabhyupagacchati । yadi hyabhyupagacchet parityaktaḥ svapakṣaḥ । kasmāt ? pravāhacittasyākṣaṇikatvāttadevaikaṁ nāsti, yasyaikāgratā dharmaḥ । pratyayāneva hyanyonyasaṁhatān pipīlikāpaṅktikalpānasāvabhyupagacchati ॥\nathaivaṁ manyate, yadyayekaṁ nāsti tathāpi sarveṣāmeva pratyayānāṁ sadṛśapravāhāṇāmekāgratā dharmaḥ pradīpārciṣāmiva prakāśa iti-tatrāha-nāyugapatkālotpattivināśānāṁ samāhāraḥ sambhavati । dṛṣṭāntasya ca sādhyavikalatvāt । na hi bahvīnāmarciṣāmekaḥ prakāśaḥ । pratyarciṣamasya bhedāt । na cāpi prakāśasyārciṣāṁ caiko dharmo nā[mā]sti ॥\n[athāpi manyate pravāhāṁśasyaiva pratyayasya] kasyacidekāgratā [dharmaḥ,] yathaikasyāṁ pipīlikāsantatāvekāpi pipīlikā lohiteti-tacca na-pūrvadoṣānuṣakteḥ । [sarvaḥ] pratyayaḥ pravāhāṁśaḥ [sadṛśavāhī visadṛśavāhī vā] pūrvavat [pratyarthaniyatatvādekāgra eveti vikṣiptacittānavalṛptiḥ । tasmādekamanekārthamavasthitaṁ ca cittama] bhyupagantavyam । yadi śāsreṇa cittaparikarmopadekṣyate ॥"
    },
    {
        "seq_id": 145,
        "vyb_id": "VYB_C01_V32_B03",
        "tag": "Commentary",
        "class_name": "bhashya",
        "text": "yadi ca cittenaikenānanvitāḥ svabhāvabhinnāḥ pratyayā jāyerannatha kathamanyapratyayadṛṣṭasyānyaḥ smartā bhavet। anyapratyayopacitasya ca karmāśayasyānyaḥ pratyaya upabhoktā bhavet। kathaṁcitsamādhīyamānamapyetadgomayapāyasīyanyāyamākṣipati।"
    },
    {
        "seq_id": 146,
        "vyb_id": "VYB_C01_V32_B03",
        "tag": "Vyakhya",
        "class_name": "VIV",
        "text": "vivaraṇam\nkiṁ ca- [yadi cittenaikenānanvitāḥ] karaṇena [svabhāvabhinnāḥ pratyayā jāyeraṁ] stadā brūhi [kathamanyapratyayadṛṣṭasyānyaḥ pratyayaḥ smartā] bhaveddevadattadṛṣṭasyeva yajñadattaḥ । [anyapratyayopacitasya vā karmāśayasyānyaḥ pratyaya] upabhoktā ॥\nna hi bhaviṣyatputraḥ pitrā racitakarmāśayaphalaṁ svargadi pratyupabhuñjīta । atha brūyāt -viśiṣṭabhaviṣyatputravijñānārthaṁ vinaśyatpravṛttivijñānamālayavijñānasaṁskāra kañcanādhatte iti – naitadevam -ālayapravṛttivijñānayoratyantabhedādavastutvācca ॥\nyadyālayavijñānānna tatpravṛttivijñānaṁ, tadā tadeva taditi nāmamātrabhedaḥ, tathā ca saṁskārādhānayuktatvāt smṛtyanupaklṛptiḥ । athāpyanyat-evamapyanyatpravṛttavijñānamālayavijñāne saṁskāre nādadhīta, bhinnatvāt । yathā santatyantarālayavijñāne ॥\nkiṁca—yadyapi saṁskāramādhattām, tathāpi pravṛttivijñānāpāditasaṁskāramālayavijñānaṁ deśakālāntarākṣamam । tasyāpi kṣaṇikatvābhyupagamādvinaśyacca tāvatyeva nottaravijñānopakārāya paryāpnoti । deśakālāntaravyavahitaṁ cedupakurvīta, tadā bhinnasantānāntarajanmanāpyupakartavyam ॥\natha kālāntarāvasthāyi, tadā kṣaṇikatvahāniḥ । kṣaṇāntaraṁ cedavatiṣṭheta, dīrghakālāvasthāyitve kasya syādakṣamā ॥\nathāpi pravṛttivijñānasaṁskāraviśiṣṭasyāntarālabhāvina ātmasadṛśasya bhaviṣyata ālayavijñānasya saṁskāramādhāya pūrvamālayavijñānaṁ vinaṅkṣyatīti\ntacca na-saṁskārāntarābhāvāt । asti cedanavasthāprasaṅgaḥ । atha nāstyādhāra:, tatra kiṁ pravṛttivijñānasyālayavijñānakalpanayā saṁskarādhānāya । yathā ālayavijñānamutpitsiṣyamāṇasya tatkālamasataḥ ālayavijñānasya saṁskāramādhatte, tathā pravṛttivijñānamapi utpitsiṣyamāṇasya tatkālamasataḥ pravṛttivijñānasyaiva saṁskāramādhattāmanapekṣyālayavijñānam ॥\nna ca vinaśyat anyasya bhāvinastatkālamavidyamānasya saṁskāramādhatte ityasya dṛṣṭānto dṛśyate । nāpi bhāvinyeva saṁskāraṁ kurvīta । pūrvaṇa bhaviṣyatsaṁskriyate, bhaviṣyati ceti viruddham । tatkālaṁ cedasadbhaviṣyatsaṁkriyate, kiṁ tulyātutyasantatikalpanena ? asaṁbandhāviśeṣāt sarvaṁ sarveṇa saṁskriyeta ॥\nnāpi bhaviṣyadvinaśyatoryugapadutpattivināśāvakṣaṇikatvaprasaṅgāt । atha tulāntayoriva natyunnatī yugapatpūrvavināśottarasamutpatī syātām (na) vastuneriti cet-na-abhyupagamavirodhāt । na hi vaināśikenotpattivināśakriyāvyatirekeṇa kārakamanyadiṣyate । abhyupagame ca siddhāntāvirodhaḥ ॥\nkiṁca-anyatve ca kriyākārakayoryāvatkriyotpatti karakeṇāvasthātavyaṁ, tataśca kṣaṇikatvahāniḥ । a[na]vasthāne ca kriyārthaṁ tataḥ[tasya]upādānamanarthakam ॥\nkiṁ cānyat-kriyāyā eva kārakatve kārakasyāpi kriyātve kriyākārakaśabdau paryāyau syātām । tataścāṅkuro jāyate, devadatto jāyata ityaṅkuradevadattayoḥ paryāyatvaṁ syāt । tayorjanikriyāmātratvāt ॥\natha anyajanikrayā devadattaviśiṣṭā anyā cāṅkuraviśiṣṭeti cet - abhyupetaṁ tarhi viśeṣaṇaṁ kārakaṁ, na hi svarūpeṇa kiṁcidviśiṣṭaṁ syāt ॥\nathocyeta, svarūpeṇaivotpattikriyā utpattikriyāntarādviśiṣṭā yathā svalakṣaṇāni rūpādīni iti -tacca na-bhāvābhāvayerekatvaprasaṅgāt । ihāṅkuro jāyate naśyatyaṅkura iti ca ya eva jāyate sa eva naśyati tatrāṅkurajananamaṅkuravināśanamiti jananaṁ vināśa ityuktaṁ bhavati । aṅkuro hi kriyaiva kārakamiti vocyeta । (citaḥ) ॥\nathāpi syāt-anyai(nyasyai)vāṅkurajananakriyāyā aṅkuravināśakriyeti--tathā'pyaṅkurajananasya nityatvaprasaṅgaḥ । vināśasyānyatvādeva ॥\nathāpi nāśajananavadvastu śabalamiti, tathā'pyabhāvasya śabalatvaṁ prasajyeta । katham ? kriyāvyatiriktasya kārakasyābhāve'pi nāśa eva jananavināśavān jananameva jananavināśavaditi । na hyabhāvasya śabalatvādiviśeṣo nirviśeṣatvādbhāvābhāvayoścāvirodhāt pratyakṣānumānānupapattiḥ ॥\nyadapyucyate-tulāntayornāmonnāmāviti-tatra yuktā tulāntayorekakālayorvidyamānatvādanyatarasya vastvantaragauravanimittā ānatiranyatarasya cennatiḥ । iha punarbhavadbhaviṣyatkālayorvijñānayornāśotpattī tulānāmahetuvattṛtīyasya nimittāntarasyābhāvādekakālaṁ nopapadyate । vinaśyadeva vijñānamātmasadṛśaṁ janayatīti na śakyaṁ vaktum । na hi devadatto mriyamāṇa evātmasamānaṁ putraṁ janayati vināśenākṣaṇatvāt ॥\natha mṛtpiṇḍo yathā ghaṭamutpādayan vinaśyati, tadvaditi cet-tacca na-mṛdavayavānāmeva ghaṭākareṇa pariṇatatvāt । ekaiva hi mṛtpiṇḍaghaṭādibahudharmayoginī । yaścāpi bījeṣu dravyāntaravāsiteṣu vāsakadravyānuvidhāyitvaṁ vāsyadravyasyeti - tadapyakāraṇam vāsyavāsakayoravasthitatvāt । avasthitānyeva hi bījeṣvaṅkurādīni vāsyante bījavāsanena । tadanyatvāt vāsakadravyasyāpyavayavānanupraviṣṭāḥ sūkṣmā vidyanta eva । tasmādvidyamānānyevāṅkurādīni bījavāsanayā vāsyanta iti yuktam । asatāṁ śaviṣāṇādīnāmutpattyabhāvāt । asatāṁ cedutpattiḥ syādvāsyavāsakayorvinaṣṭatvādavidyamānatvāviśeṣe bāsakadravyānanuvidhāyi notpadyeta । anyadvā hastādi ॥\nyadi vā, atyantāsadeva śaśaviṣāṇādyutpadyeta । ato viśiṣṭaṁ hi trayāṇāmasatvaṁ vāsite bīje । tasmādavasthitaṁ kārakaṁ bhūtabhaviṣyatkālānekavṛttiyogi cābhyupagantavyam । anyathā pratyayamātraṁ kṣaṇikaṁ cittamiti samarthyamānasya [samādhīyamānamapi] (samarthyamānamapi) [gomayapāyasīyanyāyamākṣipati ॥]\nyathaiva bahubhirapi govikāratvādihetubhiḥ samīhamāne kṛtāṭopenāpi gomayaṁ pāyasīkartuṁ na śakyam, tathā kṣaṇikena cittena smaraṇādi samarthayitum ॥"
    },
    {
        "seq_id": 147,
        "vyb_id": "VYB_C01_V32_B04",
        "tag": "Commentary",
        "class_name": "bhashya",
        "text": "kiṁ ca svātmānubhavāpahnavaścittasyānyatve prāpnoti। kathaṁ, yadahamadrākṣaṁ tatspṛśāmi yaccāsprākṣaṁ tatpaśyāmītyahamiti pratyayaḥ sarvasya pratyayasya bhede sati pratyayinyabhedenopasthitaḥ। ekapratyayaviṣayo'yamabhedātmā'hamiti pratyayaḥ kathamatyantabhinneṣu citteṣu vartamānaḥ sāmānyamekaṁ pratyayinamāśrayet। svānubhavagrāhyaścāyamabhedātmā'hamiti pratyayaḥ। na ca pratyakṣasya māhātmyaṁ pramāṇāntareṇābhibhūyate। pramāṇāntaraṁ ca pratyakṣabalenaiva vyavahāraṁ labhate। tasmādekamanekārthamavasthitaṁ ca cittam ॥ 32 ॥"
    },
    {
        "seq_id": 148,
        "vyb_id": "VYB_C01_V32_B04",
        "tag": "Vyakhya",
        "class_name": "VIV",
        "text": "vivaraṇam\n[kiñca-svātmānubhavāpahnavaḥ cittasyānyatve] pratyayamātratve ’nānyadṛṣṭamanusmaratīti svātmanānubhūtamapahnuvīna ॥\nkiṁ tvamadrākṣīrityukto dṛṣṭavānapi nāhamadrākṣamiti buvīta । anyena hi tatpakṣe tat dṛṣṭaṁ dṛśyate । tadapahnave cānubhūtasya pratipattiḥ katham ? ‘ [yadahamadrākṣaṁ tat] ahameva [spṛśāmi’ ‘yadahamasprākṣaṁ tat] ahameva [smarāmi’] iti । saiṣā pratyayasmaraṇayorekakartṛtve sati ghaṭanāmupaḍhaukate pratipattiḥ । anyathā matsadṛśe । yadadrākṣīttatsadṛśo'haṁ taṁ spṛśāmīti smarāmīti ca syāt । [sarvasya puruṣasyāhamiti pratyayaḥ] smṛtipratyayayorekasmin kartari vartamānaḥ [pratyayabhede] paśyāmi spṛśāmi smarāmītyādipratyayabhede sati teṣāṁ ca pratyayānāmekasmin kartari [pratyayinyabhinne copasthitaḥ] pratyakṣaśca ॥\nnanvekapratyayaviṣaya evānyaḥ smṛterekatve'pi karturahaṁ pratyemi smarāmyahamiti ca na bhavitavyaṁ, pratyetā smarteti śabdabhedādbheda eva । tatrāha-na-pratyakṣatvāt । tadeva darśayati-- [svānubhavagrāhyaścāyamabhedātmā ahamiti pratyayaḥ ॥]\natha pratyetā smarteti śabdabhedāt pratyayabhedāccāhampratyayasya bhinnaviṣayatvamanumāyiṣyata iti cedata aha-- [na hi pratyakṣasya māhātmyaṁ] prāmāṇyaṁ cakṣuṣo rūpa ivānumānā [dabhibhūyate] bādhyate ॥\nkiṁ ca- -pratyakṣaṁ pramāṇamayamahaṁpratyayo na tat smṛtipratyayānāmekasmin kartari sāmānyena vartamānaḥ । sa cet pratyakṣapramāṇabhūto'numānenābhibhūyeta, tadānīmanumānasyāpi pramāṇatvaṁ hīyeta । tanmūlatvādanumānasya । tadetadāha- [pramāṇāntaraṁ ca pratyakṣabalenaiva prāmāṇyavyavahāraṁ labhata] iti । tena pratyakṣavirodhena anumānavirodhena ca prativādi(pādita)pramāṇapratijñādoṣo vyākhyata: ॥\natītānāgatapratyayasaṁskārādhārādananyaḥ idānīntanapratyayasaṁskārādhāraḥ, ekasantānasaṁbandhitve sati bodhātmakatvāt, ātmasvarūpādyathā ॥\nbhūtabhaviṣyatpratyayasaṁskārāśrayaḥ vartamānapratyayasaṁskārāśrayādananyaḥ, ekasantānasaṁbandhe sati bodhātmakatvāt, ātmana iva svarūpāt ॥\nvartamānāhaṁpratyayī bhūtabhaviṣyatpratyayibhyāmabhinnaḥ, ekasantānayoge sati pratyayitvāt, yathā svarūpāt ॥\nbhūtabhaviṣyatpratyayibhyāmananyo vartamānaḥ pratyayaḥ, ekasantānasaṁbandhe sati bodhātmakatvāt, ātmarāgasvarūpādibhya iva ॥\nbhūtabhaviṣyatpratyayibhyo nānyo vartamānaḥ pratyayī, ekasantānasaṁbandhitve sati bodhātmakatvāt , ātmano yathā svarūpāt ॥\nbhinnasantatiṣu parasparasmṛtipratisandhānādyanupalambhādekasantāneṣu ca smṛtyādidarśanādeva siddhamekakartṛtvam । tathā sarvapramāṇebhyo garīyasā pratyakṣeṇa pramāṇena । tatra na kiṁcidanumānena sādhyam । na hi kaścit karatalalāñchanadidṛkṣayā darpaṇamādatte । tathā'pi vaināśikoparacitānumānāpaśadamasahamānāḥ kecit pratyanumānāni peśalāni darśayanti । tathā cāha-- [tasmādekamanekārthamavasthitaṁ ca cittam । yasyedaṁ śāstreṇa parikarma nirdiśyata] iti-śāsropadeśasambandhitvaṁ cittasyāvasthitatve hetumupadiśati । na hi viśīryamāṇasya ghaṭasya prakṣālanaparivartanādisaṁskāraḥ kriyate ॥ 32 ॥"
    },
    {
        "seq_id": 149,
        "vyb_id": "VYB_C01_V33_I01",
        "tag": "LeadingBhashya",
        "class_name": "leading_bhashya",
        "text": "yasya cittasyāvasthitasyedaṁ śāstreṇa parikarma nirdiśyate tatkatham –"
    },
    {
        "seq_id": 150,
        "vyb_id": "seq_150",
        "tag": "Sutra",
        "class_name": "versetext",
        "text": "maitrīkaruṇāmuditopekṣāṇāṁ sukhaduḥkhapuṇyāpuṇyaviṣayāṇāṁ bhāvanātaścitaprasādanam ॥ 33 ॥"
    },
    {
        "seq_id": 151,
        "vyb_id": "VYB_C01_V33_B01",
        "tag": "Commentary",
        "class_name": "bhashya",
        "text": "tatra sarvaprāṇiṣu sukhasaṁbhogāpanneṣu maitrīṁ bhāvayet। duḥkhiteṣu karuṇām। puṇyātmakeṣu muditām। apuṇyaśīleṣūpekṣām। evamasya bhāvayataḥ śuklo dharma upajāyate। tataśca cittaṁ prasīdati। prasannamekāgraṁ sthitipadaṁ labhate ॥ 33 ॥"
    },
    {
        "seq_id": 152,
        "vyb_id": "VYB_C01_V33_B01",
        "tag": "Vyakhya",
        "class_name": "VIV",
        "text": "vivaraṇam\nkathaṁ cittaparikarma nirdiśyate ? tathaikatatvābhyāsa iti coktam , kiṁ ca tadekaṁ tattvam? yadviṣaye'bhyāsa iti । tata āha—\n[maitrīkaruṇāmuditopekṣāṇāṁ sukhaḥdukhapuṇyāpuṇyaviṣayāṇāṁ bhāvanātaścittaprasādanamiti । maitrī] mitraviṣayā bhāvanā । tādṛśī sukhateṣu sukhamanumodayantīmasūyādivarjitām । tathā duḥkhiteṣu [karuṇāṁ] kṛpām anujānatī duḥkham । [puṇyātmakeṣu muditāṁ] puṇyaśīlatāmanujānatīm । [apuṇyaśīleṣu copekṣām] apuṇyaśīlavyāpāreṣūdāsīnatāṁ ca bhāvayedityanuṣajyate ॥\nsarvatraiva [masya bhāvayataḥ, śukla] iti viśuddhaḥ prāṇyupaghātādivarjanācchuklo [dharmaḥ । tataḥ] sa dharma iva jāta [ścittaṁ] prasādayati । tena [prasannaṁ cittamekāgraṁ sthitipadaṁ labhate ।] ekāgratayā samādhīyata ityarthaḥ taduktam- ‘prasannacetaso hyāśu buddhiḥ paryavatiṣṭhate’ iti ॥\ntatropekṣāyā akriyārūpatvāddhamīhetutve sati kimarthamihopādānam ? ucyate-upekṣānupādāne cāpuṇyaśīleṣvapi cittaṁ vyāpāraṁ yāyāt । tataśca tadvyāpāropadhānakāluṣyānmaitryādibhāvanāyā na yogyaṁ bhavati । apuṇyaśīlanimittanaimittikākāravyāpārādadharmoṁ vā mā saṁjaniṣṭeti cittasthitirevopekṣeti tasyā upādānam । cittasthitiśceha samīhitā ॥\ntasmāditthaṁ samāhitacittasya maitrīkaruṇādyekatattvālambanaṁ cittaṁ śīlayataḥ prāgabhihitā antarāyā na janiṣyante ॥ 33 ॥"
    },
    {
        "seq_id": 153,
        "vyb_id": "seq_153",
        "tag": "Sutra",
        "class_name": "versetext",
        "text": "pracchardanavidhāraṇābhyāṁ vā prāṇasya ॥ 34 ॥"
    },
    {
        "seq_id": 154,
        "vyb_id": "VYB_C01_V34_B01",
        "tag": "Commentary",
        "class_name": "bhashya",
        "text": "kauṣṭhyasya vāyornāsikāpuṭābhyāṁ prayatnaviśeṣādvamanaṁ pracchardanaṁ, vidhāraṇaṁ prāṇāyāmastābhyāṁ vā manasaḥ sthitiṁ saṁpādayet ॥ 34 ॥"
    },
    {
        "seq_id": 155,
        "vyb_id": "VYB_C01_V34_B01",
        "tag": "Vyakhya",
        "class_name": "VIV",
        "text": "vivaraṇam\n[pracchardanavidhāraṇābhyāṁ vā prāṇasya । vā] śabdo maitryādibhāvanopāyāntaravikalpārthaḥ । maitryādibhāvanādyupāyānāmanyatamena yena kenacit cittasthitiḥ sampādanīyeti prakaraṇārthaḥ । anekopāyapradarśanaṁ kasyacit kvacit sukaratābhiprāyeṇa । pracchardanavidhāraṇābhyāṁ vyastābhyāṁ samastābhyāṁ vā । pracchardanam [kauṣṭhyasya vāyo] rātamitorudvamanaṁ [nāsikābhyām,] na mukhena । [vidhāraṇaṁ prāṇāyāma] ātamitoreva । yadyapi pracchardanenāpi prāṇaḥ āyamyate, tathāpi bahirvṛttirna nirudhyata iti vidhāraṇaṁ prāṇāyāma iti viśeṣyate ॥ 34 ॥"
    },
    {
        "seq_id": 156,
        "vyb_id": "seq_156",
        "tag": "Sutra",
        "class_name": "versetext",
        "text": "viṣayavatī vā pravṛttirutpannā manasaḥ sthitinibandhanī ॥ 35 ॥"
    },
    {
        "seq_id": 157,
        "vyb_id": "VYB_C01_V35_B01",
        "tag": "Commentary",
        "class_name": "bhashya",
        "text": "nāsikāgre dhārayato'sya yā divyagandhasaṁvitsā gandhapravṛttiḥ। jihvāgre rasasaṁvit। tāluni rūpasaṁvit। jihvāmadhye sparśasaṁvit। jihvāmūle śabdasaṁvidityetā vṛttaya utpannāścittaṁ sthitau nibadhnanti, saṁśayaṁ vidhamanti, samādhiprajñāyāṁ ca dvārī bhavantīti। etena candrādityagrahamaṇipradīparaśmyādiṣu pravṛttirutpannā viṣayavatyeva veditavyā। yadyapi hi tattacchāstrānumānācāryopadeśairavagatamarthatattvaṁ sadbhūtameva bhavati, eteṣāṁ yathābhūtārthapratipādanasāmarthyāt tathā'pi yāvadekadeśo'pi kaścinna svakaraṇasaṁvedyo bhavati tāvatsarvaṁ parokṣamivāpavargādiṣu sūkṣmeṣvartheṣu na dṛḍhāṁ buddhimutpādayati। tasmācchāstrānumānācāryopadeśopodbalanārthamevāvaśyaṁ kaścidarthaviśeṣaḥ pratyakṣīkartavyaḥ। tatra tadupadiṣṭārthaikadeśapratyakṣatve sati sarvaṁ sūkṣmaviṣayamapi ā'pavargācchraddhīyate। etadarthamevedaṁ cittaparikarma nirdiśyate। aniyatāsu vṛttiṣu tadviṣayāyāṁ vaśīkārasaṁjñāyāmupajātāyāṁ samarthaṁ syāttasya tasyārthasya pratyakṣīkaraṇāyeti। tathā ca sati śraddhāvīryasmṛtisamādhayo'syāpratibandhena bhaviṣyantīti ॥ 35 ॥"
    },
    {
        "seq_id": 158,
        "vyb_id": "VYB_C01_V35_B01",
        "tag": "Vyakhya",
        "class_name": "VIV",
        "text": "vivaraṇam\n[viṣayavatī vā pravṛttirutpannā sthitinibandhinī ।] citasyeti vākyaśeṣaḥ । viṣayā gandhādayo yasyā yogapravṛttergandhādisaṁvedanalakṣaṇāyā ālambanībhūtāḥ, sa viṣayavatītyucyute ॥\n[pravṛtti] rnāma yogino yogamabhyasyataḥ abhimukhībhāvaṁ pratipadyamānasya yogasya yaḥ prathamo'bhimukhībhāvaḥ pratyayakaraṇo yogānuṣṭhānaṁ pratyutsāhajanano nirmathyamānasyāgneriva dhūmasamudbhavaḥ, sā pravṛttiḥ । sā ca tādṛśī [pravṛttirutpannā] pratyayakaraṇāt praharṣayantī yogina [ścittaṁ sthitau nibadhnāti ॥]\n[nāsikāgre cittaṁ dhārayato gandhasaṁvit] prahvādanakarasurabhigandhasaṁvedanaṁ nirantaratayā sammatasaṁyogamivācakṣāṇā jāyate । [sā gandhapravṛttiḥ ।] tathā । jihvādiṣu । dhārayata iti sambadhyate । [tā etāḥ pravṛttayaḥ sthitau cittaṁ nibadhnanti । saṁśayaṁ vidhamanti samādhiprajñāyāśca dvārībhavanti ॥]\n[etena raśmicandrādityagrahapradīpādiṣu cittaṁ] dhārayato hṛdayapuṇḍarīke vā dhārayato vaiṣamyādraśmicandrādyākārā [pravṛttirutpannā viṣayavatītyeva veditavyā ॥]\n[yadyapi śāstrānumānācāryebhyo'vagatamarthatattvaṁ tathābhūtameva] avyabhicārisvarūpameva । teṣāmanyathābhūtāpratipādakatvāt । [tathā'pi yāvadekadeśo'pi svakaraṇasaṁvedyo na bhavati] pratyakṣo na bhavati śāstrādyupadiṣṭasyārthasyaikadeśo'pi, [tāvat sarvaṁ parokṣamivāpavargādiṣu sūkṣmeṣvartheṣu na dṛḍhāṁ buddhimutpādayati । tasmācchāstrānumānācāryopodvalanārthamavaśyaṁ kaścidviśeṣa: pratyakṣīkartavyaḥ ॥]\n[tatra] śāstrādyu [padiṣṭārthakadeśapratyakṣatve sati sarvaṁ sūkṣmaviṣayamapi ā apavargācchraddhīyate । etadarthamevedaṁ cittaparikarma] yadetat [‘maitrīkaruṇā’] ityādinā [‘paramāṇuparamamahattvānto'sya vaśīkāraḥ’] ityevamantena prakaraṇena yamaniyamāsanaviśiṣṭasya cittaparikarmopadiśyate ॥\ntadetaduktaṁ bhavati-etatprakaraṇopadiṣṭānāmupāyānāmanyatamānuṣṭhānāt pratyakṣīkṛtaikadeśatayā vidhūta(pidhmāta)saṁśayaṁ tu ā apavargāt dṛḍhāvasthitaśraddhānādi praśāntabahirvṛtti upasthitavaśīkārasaṁjñāvairāgyaṁ [tasya tasya] tṛtīyapādopadiṣṭapariṇāmatrayāde [rarthasya pratyakṣīkaraṇāya samarthaṁ syāt] jñānavibhūtyādiprāpyarthamiti । tataścaivamarthaṁ cittaparikarmopadiśyata iti prakaraṇārthaḥ । tathā ca bhāṣyakāraḥ pradarśitavān- [‘etadarthamevedaṁ cittaparikarma’] ityevamādinā ॥ 35 ॥"
    },
    {
        "seq_id": 159,
        "vyb_id": "seq_159",
        "tag": "Sutra",
        "class_name": "versetext",
        "text": "viśokā vā jyotiṣmatī ॥ 36 ॥"
    },
    {
        "seq_id": 160,
        "vyb_id": "VYB_C01_V36_B01",
        "tag": "Commentary",
        "class_name": "bhashya",
        "text": "pravṛttirutpannā manasaḥ sthitinibandhanītyanuvartate। hṛdayapuṇḍarīke dhārayato yā buddhisaṁvit buddhisattvaṁ hi bhāsvaramākāśakalpaṁ, tatra sthitivaiśāradyātpravṛttiḥ sūryendugrahamaṇiprabhārūpākāreṇa vikalpate। tathā'smitāyāṁ samāpannaṁ cittaṁ nistaraṅgamahodadhikalpaṁ śāntamanantamasmitāmātraṁ bhavati। yatredamuktam – “tamaṇumātramātmānamanuvidyāsmītyevaṁ tāvatsaṁprajānīte” iti। eṣā dvayī viśokā viṣayavatī, asmitāmātrā ca pravṛttirjyotiṣmatītyucyate। yayā yoginaścittaṁ sthitipadaṁ labhata iti ॥ 36 ॥"
    },
    {
        "seq_id": 161,
        "vyb_id": "VYB_C01_V36_B01",
        "tag": "Vyakhya",
        "class_name": "VIV",
        "text": "vivaraṇam\n[viśokā vā jyotiṣmatī pravṛttirutpannā manasaḥ sthitinibandhinīti] prakṛtamabhisaṁbadhyate । jyotiryasyāṁ vidyate pravṛttau sā [jyotiṣmatī ।] sā ca śokaṁ vyapagamayatīti [viśokā nāma ॥]\nsā ca kathamupajāyata ityāha- [hṛdayapuṇḍarīke dhārayato buddhisaṁvidbhavati] svarūpasaṁvedanam । buddhisatvaṁ hi kiṁrūpamityāha- [buddhisatvaṁ hi prabhāsvaraṁ] prabhāsanaśīla [mākāśakalpaṁ] vyāpi । [yatra] yasmin buddhisattve ॥\n[sthitivaiṣamyāditi ।] buddhisattvātmatāsāmyānāpattariti । hṛdayapuṇḍarīka eva dhārayata: pravṛttijyotiṣmatī [sūryendumaṇiprabhārūpākāreṇa vikalpate । tathā cāsmitāyām] ahaṅkāre [samāpannaṁ] syāt buddhisatvaṁ svarūpeṇa sāmyāpatte [rnistaraṅgamahodadhikalpaṁ śāntamanantamasmitāmātraṁ bhavati ॥]\n[yatredamuktaṁ yatrā] smitāsamāpattau । taṁ etaṁ prakṛtamasmitātmānamahaṅkāram aṇu sūkṣmam [ātmānamanuvidya] prāpya [asmītvevaṁtāvatsaṁjānīta] iti । yādṛśamālambanasvarūpaṁ tāvanmātraṁ sañjānīte । ahaṅkārasvarūpeṇaiva tadānurūpyādavacchidyate, sphaṭikamaṇirivopadhānarūpeṇa । evaṁ [dvayī viśokā] pravṛtti [rviṣayavatī cāsmitāmātrā ca ।] tatra gandhasaṁvidādirāsmitāmātrāntā sarvā viśokaiva । jyetiṣmatī punargandhasaṁvidādipravṛttipañcatayādanyatra । viṣayavatī tvasmitāmātrāt prāgevetyevaṁ viṣayavibhāgaḥ । [yayā] viśokayā jyotiṣmatyā [yoginaścittaṁ sthitipadaṁ labhate ॥ 36 ॥]"
    },
    {
        "seq_id": 162,
        "vyb_id": "seq_162",
        "tag": "Sutra",
        "class_name": "versetext",
        "text": "vītarāgaviṣayaṁ vā cittam ॥ 37 ॥"
    },
    {
        "seq_id": 163,
        "vyb_id": "VYB_C01_V37_B01",
        "tag": "Commentary",
        "class_name": "bhashya",
        "text": "vītarāgacittālambanoparaktaṁ vā yoginaścittaṁ sthitipadaṁ labhata iti ॥ 37 ॥"
    },
    {
        "seq_id": 164,
        "vyb_id": "VYB_C01_V37_B01",
        "tag": "Vyakhya",
        "class_name": "VIV",
        "text": "vivaraṇam\n[vītarāgaviṣayaṁ vā cittaṁ] vīto rāgo yasmāta pratyayāt sa vītarāgaḥ rāgaśūnya ityarthaḥ । sa eṣa viṣaya ālambanaṁ yasya cittasya tadvītarāgaviṣayam । vītarāgaśca pratyayaḥ prasiddho loke । rāgiṇo'pi hi puruṣasya rāgakāraṇe'pi viṣaye, yaḥ strīṣu mātrādiṣu । sa eva pratyayaḥ [tameva pratyayaṁ] vītarāgaḥ [gaṁ] alambanatve nābhyasyet ; na tu tasya yo viṣayaḥ ālambanam । viṣayāṇāṁ khalatvāt । tat [vītarāgapralayālambanoparaktaṁ cittaṁ] tadvadeva vītarāgaṁ prasannataraṁ [sthitipadaṁ labhate ।] rāgādikhalīkṛtaṁ hi kṛtakhalīnamiva turaṅgamānanaṁ pracalati ॥ 37 ॥"
    },
    {
        "seq_id": 165,
        "vyb_id": "seq_165",
        "tag": "Sutra",
        "class_name": "versetext",
        "text": "svapnanidrājñānālambanaṁ vā ॥ 38 ॥"
    },
    {
        "seq_id": 166,
        "vyb_id": "VYB_C01_V38_B01",
        "tag": "Commentary",
        "class_name": "bhashya",
        "text": "svapnajñānālambanaṁ vā nidrājñānālambanaṁ vā tadākāraṁ yoginaścittaṁ sthitipadaṁ labhata iti ॥ 38 ॥"
    },
    {
        "seq_id": 167,
        "vyb_id": "VYB_C01_V38_B01",
        "tag": "Vyakhya",
        "class_name": "VIV",
        "text": "vivaraṇam\n[svapnanidrājñānālambanaṁ vā । svapnajñānālambanaṁ vā nidrājñānālambanaṁ vā cittaṁ tadākārameva] bhavati । evaṁsvabhāvaṁ hi cittaṁ yadālambate [tadākāraṁ bhavati ।] svapne ca śabdādiviṣayaśūnyaṁ jñānam । jñānasyāpi svabhāvo'vabhāsakatā । tatrāpi jñānasvarūpamevālambate । na tu smaryamāṇaviṣayasvarūpam । smaryamāṇenāpi viṣayeṇa khalīkāro dṛśyate । nidrājñānaṁ tu viśeṣāgrahaṇātmakamabhāvapratyayālambanaṁ śāntamanantamanubhūyamānācalanadharmakam । tataśca tadālambanaṁ saccittaṁ [sthitipadaṁ labhata iti] yuktam ॥ 38 ॥"
    },
    {
        "seq_id": 168,
        "vyb_id": "seq_168",
        "tag": "Sutra",
        "class_name": "versetext",
        "text": "yathābhimatadhyānādvā ॥ 39 ॥"
    },
    {
        "seq_id": 169,
        "vyb_id": "VYB_C01_V39_B01",
        "tag": "Commentary",
        "class_name": "bhashya",
        "text": "yadevābhimataṁ tadeva dhyāyet। tatra labdhasthitikamanyatrāpi sthitipadaṁ labhata iti ॥ 39 ॥"
    },
    {
        "seq_id": 170,
        "vyb_id": "VYB_C01_V39_B01",
        "tag": "Vyakhya",
        "class_name": "VIV",
        "text": "vivaraṇam\n[yathābhimatadhyānādvā । yadevābhimatamiti] cittasthityapekṣayā । cittasthiteḥ prakṛtatvāt । na tu sukhādyapekṣayā । pratiṣiddhatvācca- [“na tveva viṣayān prāpya dhārayeta kathaṁcana”] iti । [tatra labdhasthitikaṁ] karmaṇyaṁ sat [anyatra] śāstrīyeṣu [api sthitipadaṁ labhate ॥ 39 ॥]"
    },
    {
        "seq_id": 171,
        "vyb_id": "seq_171",
        "tag": "Sutra",
        "class_name": "versetext",
        "text": "paramāṇuparamamahattvānto'sya vaśīkāraḥ ॥ 40 ॥"
    },
    {
        "seq_id": 172,
        "vyb_id": "VYB_C01_V40_B01",
        "tag": "Commentary",
        "class_name": "bhashya",
        "text": "sūkṣme niviśamānasya paramāṇvantaṁ sthitipadaṁ labhata iti। sthūle niviśamānasya paramamahattvāntaṁ sthitipadaṁ cittasya। evaṁ tāmubhayīṁ koṭimanudhāvato yo'syāpratīghātaḥ sa paro vaśīkāraḥ। tadvaśīkārātparipūrṇaṁ yoginaścittaṁ na punarabhyāsakṛtaṁ parikarmāpekṣata iti ॥ 40 ॥"
    },
    {
        "seq_id": 173,
        "vyb_id": "VYB_C01_V40_B01",
        "tag": "Vyakhya",
        "class_name": "VIV",
        "text": "vivaraṇam\n[paramāṇuparamamahattvānto'sya vaśīkāraḥ ।] antaśabdaḥ pratyekaṁ saṁbadhyate । [sūkṣme niviśamānasya] parimāṇe niviśamānasya yoginā saṁkṣipyamāṇasya । abhyāsakāle svalpamalpataraṁ ca krameṇālecayatparamāṇvantaṁ saṁkṣipyate । sa ca paramāṇuścittasya saṁkṣepakoṭiḥ । tena [tadantaṁ sthitipadam ॥]\n[itthamubhayakoṭimanudhāvataścittasya] saṁkṣepaṁ vistāraṁ cānubhavato [yaḥ] tadvirodhinā pratyayāntareṇa [apratighātaḥ sa paro vaśīkāraḥ ।] pūrve'pi pare eva । tathā'pyasyāyaṁ viśeṣaḥ । [tadvaśīkārāt paripūrṇam] anavakhaṇḍitaṁ labdhasthitikaṁ [na punarabhyāsakṛtaṁ parikarmāpekṣata iti ।] pūrvaṁ tu kiyadapi parikamantaramapekṣante ॥\ntatra saṁkṣiptā viśālā vikaraṇī ceti trayī dhāraṇā । tatrebhayakoṭisparśinī vikaraṇī । paramamahatvāntaspṛgviśālā । paramāṇvantaspṛkū saṁkṣiptā । sā ca trayyapāha sūtropāttā ॥ 40 ॥"
    },
    {
        "seq_id": 174,
        "vyb_id": "VYB_C01_V41_I01",
        "tag": "LeadingBhashya",
        "class_name": "leading_bhashya",
        "text": "atha labdhasthitikasya cetasaḥ kiṁsvarūpā kiṁviṣayā vā samāpattiriti, taducyate –"
    },
    {
        "seq_id": 175,
        "vyb_id": "seq_175",
        "tag": "Sutra",
        "class_name": "versetext",
        "text": "kṣīṇavṛtterabhijātasyeva maṇergrahītṛgrahaṇagrāhyeṣu tatsthatadañjanatā samāpattiḥ ॥ 41 ॥"
    },
    {
        "seq_id": 176,
        "vyb_id": "VYB_C01_V41_B01",
        "tag": "Commentary",
        "class_name": "bhashya",
        "text": "kṣīṇavṛtteriti pratyastamitapratyayasyetyarthaḥ। abhijātasyeva maṇeriti dṛṣṭāntopādānam। yathā sphaṭika upāśrayabhedāttattadrūpoparakta upāśrayarūpākāreṇa nirbhāsate tathā grāhyālambanoparaktaṁ cittaṁ grāhyasamāpannaṁ grāhyasvarūpākāreṇa nirbhāsate। bhūtasūkṣmoparaktaṁ bhūtasūkṣmasamāpannaṁ bhūtasūkṣmasvarūpābhāsaṁ bhavati। tathā sthūlālambanoparaktaṁ sthūlarūpasamāpannaṁ sthūlarūpābhāsaṁ bhavati। tathā viśvabhedoparaktaṁ viśvabhedasamāpannaṁ viśvarūpābhāsaṁ bhavati।"
    },
    {
        "seq_id": 177,
        "vyb_id": "VYB_C01_V41_B01",
        "tag": "Vyakhya",
        "class_name": "VIV",
        "text": "vivaraṇam\n[atha labdhasthitikasya cetasaḥ] atha uktānāmanyatamenopāyena labdhasthitikasya [kiṁsvarūpā । kiṁviṣayā vā samāpattiriti] tannididarśayiṣayedaṁ sūtraṁ pravavṛte- [kṣīṇavṛtterabhijātasyeva maṇergrahītṛgrahaṇagrāhyeṣu tatsthatadañjanatā samāpattiḥ ॥]\nnanu ca samāpatterviṣayaṁ vakṣyati tṛtīyapāde ‘ [parārthāt svārthasaṁyamāt puruṣajñānam’] ityādinā । samāpattisvarūpaṁ ca saṁyamasvarūpaṁ tatkāryanirvartanenaiva setsyati । tataścānarthakamidaṁ sūtram-naiṣa doṣaḥ-pūrvoktopāyavaśīkāraṇārthavatvapradarśanārthatvāt । evaṁ hyeṣa cittavaśīkāro'rthavān, yena grahītrādyarthasamāpannaṁ cittaṁ tadābhāsaṁ bhavatīti ॥\nkiñca-‘vitakadyanugamāt saṁprajñātaḥ’ ityuktam vitarkādisvarūpaṁ ceha darśayitavyam । anuktāyāṁ samāpattau vitarkādisvarūpaṁ na śakyaṁ darśayituṁ samāpattidharmā(di)vitarkādaya iti । [kṣīṇavṛtteriti pratyasta] mitabāhyapramāṇādi [pratyayasye] tyarthaḥ ॥\nnanu sarva eva pratyayāḥ pratyastamitāḥ । sarvapratyastamaye hi avasitādhikāraṁ na sthūlasūkṣmādikamālambate ॥\n[abhijātasyeva maṇeriti dṛṣṭāntopādānam । yathā sphaṭika upāśrayabhedāttattadrūpoparakta upāśrayākareṇa nirbhāsate । tathā grāhyālambanoparaktaṁ cittaṁ grāhyasamāpannaṁ grāhyasvarūpākāreṇa nirbhāsate ॥]\n[tathā bhūtasūkṣmoparaktaṁ] tanmātroparaktaṁ [bhūtasūkṣmasamāpannaṁ bhūtasūkṣmasvarūpāvabhāsam] avabhāsate ॥\n[[tathā sthūlālambanoparaktaṁ sthūlarūpasamāpannaṁ sthūlarūpāmāsaṁ bhavati । tathā viśvabhedoparaktaṁ viśvabhedasamāpannaṁ viśvarūpābhāsaṁ bhavati ॥]"
    },
    {
        "seq_id": 178,
        "vyb_id": "VYB_C01_V41_B02",
        "tag": "Commentary",
        "class_name": "bhashya",
        "text": "tathā grahaṇeṣvapīndriyeṣvapi draṣṭavyam। grahaṇālambanoparaktaṁ grahaṇasamāpannaṁ grahaṇasvarūpākāreṇa nirbhāsate। tathā grahītṛpuruṣālambanoparaktaṁ grahītṛpuruṣasamāpannaṁ grahītṛpuruṣasvarūpākāreṇa nirbhāsate। tathā muktapuruṣālambanoparaktaṁ muktapuruṣasamāpannaṁ muktapuruṣasvarūpākāreṇa nirbhāsata iti। tadevamabhijātamaṇikalpasya cetaso grahītṛgrahaṇagrāhyeṣu puruṣendriyabhūteṣu yā tatsthatadañjanatā teṣu sthitasya tadākārāpattiḥ sā samāpattirityucyate ॥ 41 ॥"
    },
    {
        "seq_id": 179,
        "vyb_id": "VYB_C01_V41_B02",
        "tag": "Vyakhya",
        "class_name": "VIV",
        "text": "vivaraṇam\n[tathā grahaṇeṣvapīndriyeṣvapi draṣṭavyam । grahaṇālambanoparaktaṁ grahaṇasamāpannaṁ grahaṇasvarūpākāreṇa nirbhāsate ॥] yujyate । saṁbandhaviśeṣācca yathā svapuruṣo grahītṛsvarūpaśca muktaśca cittavṛttiviśeṣasaṁbandhāt gṛhyate tadvat । na tu sarvātmanaiva mahadahaṅkārayorapi grahaṇaṁ mahattvāt ॥\ntayorapi [tāvapi] yadi sarvātmanā gṛhyeyātām , cittasattvamātrātmānau jāyeyātām , tathā ca sati tadviṣayagrahaṇameva na syāt । pradhānapuruṣayostu tatsaṁbandhasya cātyantamavyaktasvarūpatvānna svarūpagrahaṇam । nanu ceśvarasyāsarvajñatā, [yataḥ] pradhānapuruṣatatsaṁbandhā na pratyakṣā iti । ucyate-pradhānapuruṣasaṁvandhebhyo'nyatsarvaṁ pratyakṣamityatra tāvat avipratipattiḥ, niravadhikapratyakṣajñānābhyupagamāt । (yatra tvanumānāgocaraḥ) [yattu asmākamagocaraḥ tat] sa eveśvaro jñātumarhati । jñeyaṁ cedasti tatsarvamasau yathā vā tathā vā jānātīti niścayaḥ । ajñātṛkasya jñeyatvānupapatteḥ ॥\nkiñca-yadi prakṛtipuruṣau svarūpeṇa jñeyatvamā(nā)padyeyātāṁ tadā buddhivadbhogyatāprasaṅgaḥ । tataśca parārtho'pi syāt paraścānyaḥ kalpyaḥ syāt ॥\nnanu puruṣāṇāmanyonyabhogyateti na paro bhoktā kalpyaḥ-naitadevamsamatvāt puruṣāṇāṁ viṣayaviṣayitvānupapatteḥ । na hi pradīpāvanyonyamupakurutaḥ । kiñca - bhogyatve sukhadirūpatāprasaṅgaśca puruṣasya । tathā ca sati pradhānasya nirhetukatvaprasaṅgaścetyevamādayo bhūyāṁso doṣāḥ ॥\nnanu ca [‘parārthāt svārtasaṁyamāt puruṣajñānam'] iti puruṣapratyakṣatāṁ vakṣyati-satyaṁ yuktamuktam । ata evocyate puruṣo na svarūpeṇa viṣayībhavatīti । yenaivaṁ tatroktam [\"na ca puruṣapratyayena buddhisatvātmanā puruṣo dṛśyate । puruṣa eva taṁ pratyayaṁ svālambanaṁ paśyatīti । tathā hyuktam ‘vijñātāramare kena vijānayāt\"] itīti ॥\nnanu puruṣālambanoparakta cittaṁ puruṣasya viṣayaḥ । tathā ca sati pratyakṣa eva puruṣaḥ । yathā ghaṭālambanoparakte pratyaye puruṣeṇopalabhyamāne ghaṭaḥ pratyakṣa ucyate-naiṣa doṣaḥ-ghaṭavatpuruṣasya cittenāvyāpyatvāt । ghaṭādistu bāhyaścittena vyāpyate, na puruṣaḥ, ānantyāt ॥\nparicchinnaṁ hi cittaṁ viṣayīkurvanna puruṣaṁ viṣayiṇamanantaṁ vyāptumutsahate । yadi puruṣaṁ vyāpnoti pradhānamapi vyāpnuyāt ॥\ntasmādyathā darpaṇe mukhaṁ chāyārūpeṇa gṛhyate, tathā puruṣacchāyākāreṇa pariṇataḥ pratyayo gṛhyate puruṣeṇa । tathā ca vyāsaḥ [‘yathā''darśatalaprakhye paśyatyātmānamātmani' ॥] iti ।\nna tu muktānyapuruṣākāreṇa pariṇatau dvāramasti । yadi tadākareṇa pariṇameta, muktasyāpi tatsvameveti dṛśyaṁ syāt । na hi cittasya pariṇāmādanyatvaṁ nāmasti । svākoraṇa hi pariṇataṁ puruṣe na tu cittaṁ na paśyati । svapuruṣe svatvātsati saṁbandhe pariṇatidvāramasti ॥\nkathaṁ tarhi svapuruṣādanyasya svatvāsaṁbandhino grahaṇam-ucyate-yathā paradarpaṇadvāreṇa paramukhadarśanaṁ, tathā darpaṇasthānīyaparasatvākārapariṇataṁ svasatvaṁ puruṣaḥ paśyan paramapi puruṣaṁ jānāti ॥\ntasyāyamātmā mamāyamityanyatvantvanumānādeva pratipadyate svakīyādanyadīyasatvagataviśeṣaliṅgena । satvānāṁ ca triguṇatvādavaśyaṁ viśeṣāḥ santi । puruṣāṇāṁ tu nirviśeṣatvātsvarūpeṇa bhedī duravabodha eva ॥\n[tasmādevamabhijātamaṇikalpasya cetaso grahītṛgrahaṇagrāhyeṣu puruṣendriyabhūteṣu tatsthatadañjanatā ।] teṣu grahītrādiṣu tiṣṭhatīti tatsthaṁ tatsthatāviśiṣṭā yā grahītrādyañjanatā, tadevāha- [teṣu sthitasya tadākārāpattiḥ samāpatirityucyate ॥]\nsamyagāpattiḥ samāpattiḥ sā ca tādṛśī pratyastamitabahirvṛttereva bhavati । yadyapi vyutthitacittasyāpi samāpattirasti । tathā'pi sā na samīcīnatarā, rajastamobhyāṁ cittasatvasyātyantābhibhūtatvāditi ॥ 41 ॥"
    },
    {
        "seq_id": 180,
        "vyb_id": "seq_180",
        "tag": "Sutra",
        "class_name": "versetext",
        "text": "tatra śabdārthajñānavikalpaiḥ saṁkīrṇā savitarkā samāpattiḥ ॥ 42 ॥"
    },
    {
        "seq_id": 181,
        "vyb_id": "VYB_C01_V42_B01",
        "tag": "Commentary",
        "class_name": "bhashya",
        "text": "tadyathā gauritiśabdo gaurityartho gauriti jñānamityavibhāgena vibhaktānāmapi grahaṇaṁ dṛṣṭam। vibhajyamānāścānye śabdadharmā anye'rthadharmā anye vijñānadharmā ityeteṣāṁ vibhaktaḥ panthāḥ। tatra samāpannasya yogino yo gavādyarthaḥ samādhiprajñāyāṁ samārūḍhaḥ sa cecchabdārthajñānavikalpānuviddha upāvartate sā saṁkīrṇā samāpattiḥ savitarketyucyate ।"
    },
    {
        "seq_id": 182,
        "vyb_id": "VYB_C01_V42_B02",
        "tag": "Commentary",
        "class_name": "bhashya",
        "text": "yadā punaḥ śabdasaṁketasmṛtipariśuddhau śrutānumānajñānavikalpaśūnyāyāṁ samādhiprajñāyāṁ svarūpamātreṇāvasthito'rthastatsvarūpākāramātratayaivāvacchidyate। sā ca nirvitarkā samāpattiḥ। tatparaṁ pratyakṣam। tacca śrutānumānayorbījam। tataḥ śrutānumāne prabhavataḥ। na ca śrutānumānajñānasahabhūtaṁ taddarśanam। tasmādasaṁkīrṇaṁ pramāṇāntareṇa yogino nirvitarkasamādhijaṁ darśanamiti ॥ 42 ॥"
    },
    {
        "seq_id": 183,
        "vyb_id": "VYB_C01_V42_B02",
        "tag": "Vyakhya",
        "class_name": "VIV",
        "text": "vivaraṇam\nsaiṣā samāpattiścatuṣṭayī । tatra prathamāṁ samāpattiṁ vyācaṣṭe - [śabdārthajñānavikalpaiḥ saṅkīrṇā savitarkā samāpattiḥ ।] śabdaścārthaśca jñānaṁ ca śabdārthajñānāni teṣāṁ vikalpāḥ śabdārthajñānavikalpāḥ । dhyātavyālambanaviṣayairvikalpaiḥ saṁkīrṇā vimiśrā itaretarapratyayānuviddhā sā saṁkīrṇasamāpatiḥ ॥\nnanu ca śabdārthapratyayā itaretaravyāvṛttasvarūpāḥ, yogī caikaṁ vastu dhyeyatvenālambate śabdamarthaṁ pratyayaṁ vā, tatra kaḥ śabdārthajñānavikalpasaṅkaraḥ ? ॥\nevamevaitat । tathā'pi ayameva saṁvyavahāro loke, yadutāvibhāgena grahaṇam । [tadyathā gauriti śabdo gaurityartho gauriti jñānami] tyavibhāgena loke [grahaṇaṁ dṛṣṭam ।] evaṁ hi lokaḥ trayamapi gaurityeva vyapadiśati । tathā'nyataragrahaṇe'vaśiṣṭayorapi smṛtiḥ ॥\nnanu ca tathābhūtametadvastu-naivaṁ-śabdārthasaṅketagrahaṇottarakālabhāvitvāt । nanu saṅketādapi prāk sāmānyaśabdaṁ yaṁ kañcidadhyavasyatyeva-na-viviktānāmapi grahaṇadarśanāt । [vivicyamānāścānye śabdadharmā] gakārādivarṇodāttasvaritadrutamadhya- vilambitaśrotragrahaṇādayaḥ । te nārthajñānayoḥ । tathā [nye'rthadharmāḥ] sāsnālāṅgūlakakudakhuraviṣāṇadarśanasparśanādayaḥ । tathā (ca) [anye pratyayadharmāḥ] puruṣagrāhyātmakatvāvabhāsātmakatvasaṁskārādhāyitvādayaḥ, na te śabdārthayoḥ । na [tena]paramārthato'nyonyadharmasaṅkaragandho'pyasti । tena [viviktaḥ panthāsteṣām ॥]\ntatra yatra kvacana [samāpannasya yo hyevārthaḥ samādhiprajñāmupārūḍhaḥ sa cecchabdārthajñānavikalpānuviddhaḥ] śabdārthasaddhetakṛto ya itaretarasmṛtyanuvyādhastadviśiṣṭathedartha [upāvartate sā saṅkīrṇā samāpattiḥ savitarketyucyate ॥]\nanekajanmāntaraśabdārthasaddhetujñānasaṁskāraviśiṣṭatvādyogino'pi prathamatarāsamāpatirlokapratyayāviśiṣṭā । eṣa tu viśeṣo yat labdhasthitipadatvādyogicittasya samānapratyayapravāhateti ॥ 42 ॥"
    },
    {
        "seq_id": 184,
        "vyb_id": "VYB_C01_V43_I01",
        "tag": "LeadingBhashya",
        "class_name": "leading_bhashya",
        "text": "nirvitarkāyāḥ samāpatterasyāḥ sūtreṇa lakṣaṇaṁ dyotyate –"
    },
    {
        "seq_id": 185,
        "vyb_id": "seq_185",
        "tag": "Sutra",
        "class_name": "versetext",
        "text": "smṛtipariśuddhau svarūpaśūnyevārthamātranirbhāsā nirvitarkā ॥ 43 ॥"
    },
    {
        "seq_id": 186,
        "vyb_id": "VYB_C01_V43_B01",
        "tag": "Commentary",
        "class_name": "bhashya",
        "text": "yā śabdasaṁketaśrutānumānajñānavikalpasmṛtipariśuddhau grāhyasvarūpoparaktā prajñā svamiva prajñāsvarūpaṁ grahaṇātmakaṁ tyaktvā padārthamātrasvarūpā grāhyasvarūpāpanneva bhavati sā tadā nirvitarkā samāpattiḥ।"
    },
    {
        "seq_id": 187,
        "vyb_id": "VYB_C01_V43_B01",
        "tag": "Vyakhya",
        "class_name": "VIV",
        "text": "vivaraṇam\nidānīṁ nirvitarkā samāpattirucyate । [yadā punaḥ śabdasaṅketasmṛtipariśuddhau ।] śabdasaṅketo'syāyaṁ vācakaḥ ayamasya vācya iti samayapratipattiḥ । tajjanitasmṛtiḥ śabdasaṅketasmṛtiḥ । tasyāḥ pariśuddhirmithyātvādvinivṛttiḥ । sā rajastamasornyagbhāvāt ॥\n[śrutajñānaṁ] āgamikam , [anumānajñānaṁ] laiṅgikaṁ, te ca sāmānyaviṣaya evānumānāgamajñāne, tayorvikalpo hi viśeṣādhyāropaḥ tenādhyāsena [śūnyāyāṁ] yoginaḥ [samādhiprajñāyāṁ] vyāvṛtalaiṅgikasāṅketikajñānādhyāsāyāṁ [svarūpamātreṇa] mātragrahaṇaṁ digdeśakālānubhāvādibhyo'pi vyāvṛtta ityevamarthaṁ, svaireva dharmairmahīyamānaḥ [tatsvarūpamātratayaiva] tasyārthasya svarūpamātratayaiva yoginaḥ prajñā [avacchidyate ।] na tasmādarthādbahirdeśakālādi kiṁcidālocayatītyarthaḥ ।\nsvamapi grahaṇātmakaṁ rūpaṁ tatprajñā nālocayati, nirmalataratvāt । grāhyamātraiva sā vibhāvyate । [sā ca] tādṛśī [nirvitarkā samāpatiḥ ।] nirgato vitarko'syāḥ nirvitarkaḥ vitarko'dhyāropaḥ । so'syāṁ nāsti ॥\n[tat] etat [paraṁ] utkṛṣṭaṁ [śuddhaṁ pratyakṣaṁ] aparaṁ pratyakṣaṁ sarvasādhāraṇaṁ purastādvṛttimadhye paṭhitamidaṁ yogina eveti । [tacchrutānumānayorbījam ।] yadyapi pūrvoktamapi śrutānumānayorbījameva, tathā'pi tatkārye śrutānumānena vyabhicarato'pi, na punarnirvatarkasamādhijapratyakṣaprabhave vyabhicarata ityata āha- [tataḥ śrutānumāne prabhavata iti ॥]\n[na ca (nanu) śrutānumānajñānasahabhūtaṁ taddarśanam,] śrutānumānajñānābhyāmasamānaviṣayamityetat । viśeṣaviṣayaṁ hi taddarśanaṁ, sāmānyaviṣaye śrutānumānajñāne । [tasmādasaṅkīrṇaṁ pramāṇāntareṇa yogino nirvitarkajaṁ darśanamiti (tannirvitarkāyāḥ] taditi tasmāditi) [samāpatterasyāḥ sūtreṇa lakṣaṇaṁ dyotyate- smṛtipariśuddhau svarūpaśūnyavārthamātranirbhāsānnirvitarkā ॥]\n[śabdasaṅketaśrutānumānajñānavikalpasmṛtipariśuddhau] śabdasaṅketavikalpaḥ śrutajñānavikalpaḥ anumānajñānavikalpaśca, sa eva smṛtiḥ । smaraṇena hyanyasyānyadharmo'dhyāropyate । na hi vastu svarūpeṇa vastvantare'dhyāropayituṁ śakyam ।\nnanu ca kathaṁ śrutānumite pratyakṣe'dhyāropyate । nanu ca prasiddho'dhyāropaḥ, tathā cedaṁ mayā śrutamidaṁ mayā'numitamidamiti ca paśyati ॥\nnanu tadeva tat dṛśyamānamapi yadanumitaṁ śrutaṁ ca-na-sāmānyaviśeṣabhedāt । sāmānyaṁ śrutamanumitaṁ ca । viśeṣastu pratyakṣasya viṣayaḥ । tasmiṁśca tatsāmānyādhyāsaḥ prasiddha eva ॥\n[grāhyoparaktā] yoginaḥ [prajñā svaṁ prajñārūpaṁ grahaṇātmakaṁ tyaktvā padārthamātrasvabhāvā grāhyasvarūpāpanneva bhavati ।] ivaśabdena grahaṇātmakatāṁ na jahātīti । na hi sphaṭika upādhyāśrayatāyāṁ svāṁ svaccharūpatāṁ hāsyati । kiñca-grahaṇavyatiriktaṁ ca grāhyaṁ vastvantaramastīti coktaṁ bhavati ॥\n[sā nirvitarkā samāpatiḥ ।]"
    },
    {
        "seq_id": 188,
        "vyb_id": "VYB_C01_V43_B02",
        "tag": "Commentary",
        "class_name": "bhashya",
        "text": "tathā ca vyākhyātam – tasyā ekabuddhyupakramo hyarthātmā'ṇupracayaviśeṣātmā gavādirghaṭādirvā lokaḥ।"
    },
    {
        "seq_id": 189,
        "vyb_id": "VYB_C01_V43_B02",
        "tag": "Vyakhya",
        "class_name": "VIV",
        "text": "vivaraṇam\n[tathā ca vyākhyātam । tasyā hyekabuddhyupakramo'rthātmā ।] upakramyate ekayā buddhayā yaḥ sa ekabuddhyupakramaḥ ekabudviparicchedya iti । [arthātmā] bodhyātmetyetat ॥\ngavādirghaṭādirvā viṣayaḥ na tu bodha eva gavādyākāro viṣayaḥ । [aṇupracayaviśeṣātmā] aṇūnāṁ tanmātrāvayavānāṁ pracayaviśeṣa ātmā yasya sa [gavādidhaṭādirvā] ālambanaṁ buddheḥ [sa ca] viṣayaḥ [saṁsthānaviśeṣaḥ] tathā saṁsthitāni hi tāni bhūtasūkṣmāṇi ॥"
    },
    {
        "seq_id": 190,
        "vyb_id": "VYB_C01_V43_B03",
        "tag": "Commentary",
        "class_name": "bhashya",
        "text": "sa ca saṁsthānaviśeṣo bhūtasūkṣmāṇāṁ sādhāraṇo dharma ātmabhūtaḥ phalena vyaktenānumitaḥ svavyañjakāñjanaḥ prādarbhavati। dharmāntarasya kapālāderudaye ca tiro bhavati। sa eṣa dhairmo'vayavītyucyate। yo'sāvekaśca mahāṁścāṇīyāṁśca sparśavāṁśca kriyādharmakaścānityaśca tenāvayavinā vyavahārāḥ kriyante।"
    },
    {
        "seq_id": 191,
        "vyb_id": "VYB_C01_V43_B03",
        "tag": "Vyakhya",
        "class_name": "VIV",
        "text": "vivaraṇam\netaduktaṁ bhavāti- [bhūtasūkṣmāṇāṁ sādhāraṇo dharma iti ātmabhūto] na vyatiriktaḥ । yathā sarpasya ābhogakuṇḍalanādi ॥\nyeṣāṁ punaratyantavyatiriktamanyadeva kāraṇāt kāryaṁ, teṣāṁ kāraṇatantratvaṁ kāryasya na prāpnoti । aṁśutantro hi tantuḥ tantutantraśva paṭa: । na cātyantānyatve'nyatantratvaṁ dṛṣṭamanyasya । yathā mṛtpiṇḍatantratā na paṭasya, tantūnāṁ vā ॥\nkiñca-tadvināśānuvināśitvaṁ ca na śakyaṁ, na hi kapālavināśamanuvinaśyati paṭa: ॥\nathocyeta, sambandhaḥ kāraṇamiti । paṭasya hi tantavastantūnāñcāṁśava iti sambandhastatra hetuḥ kāraṇaṁ tattantratvatadanuvināśayoriti ॥\natrocyata-caitrakṣetrādisambandhe'pi prasaṅgaḥ syāt । caitrasyāpi kṣetrāditantratā tadanuvināśitvaṁ ca sambandhaviśeṣāt prasajyeta ॥\nathāpi syāt-samavāyalakṣaṇaḥ sambandhaḥ kāraṇamiti – na - tasyāpi saṁbandhatvāviśeṣādahetutvaṁ, yathānyasaṁbandhaḥ saṁbandhinoranyataratantratvādyahetuḥ evaṁ samavāyalakṣaṇasyāpi saṁbandhavādanyataratantravādāvahetutvam ॥\napi ca-na dravyavyatirekeṇa karmasāmānyaviśeṣasamavāyāḥ santi । dravyatantratvādyupapattereva । tatrāpi sambandhasyāpyahetutvameva ॥\nkiñcānyat-saṁbandhasya ca saṁbandhinorevānyataratantratvādihetutve samavāyasyāpi samavāyāntaraṁ tasyāpyanya ityanavasthā prasajyeta । yathā guṇādīnāṁ samavāyalakṣaṇāt saṁbandhāt dravyatantratvaṁ, tathā samavāyasyāpi dravyavyatiriktatve dravyatantratvārthaṁ samavāyāntaraṁ kalpyeta, tasyāpyanyattasyāpyanyadityanavasthā syāt ॥\nprāgutpatterabhāvāt kāryasya kāraṇena saṁbandhānupapattiḥ, aviśiṣṭaṁ cāsatvaṁ śaśaviṣāṇasya ghaṭasya ca । tatra ghaṭenaiva kāraṇasya saṁbandho na śaśaviṣāṇmādibhiriti heturvaditavyaḥ ॥\nprāk asannotpadyeta śaśaviṣāṇavat । yastu tantubhyo'nyaḥ sa tantubhyo notpadyate, tantubhyo'nyatvāt । yathā tantubhyo ghaṭaḥ ॥\nitara āha-prāk sannapi notpadyeta, satvāt, vidyamānaghaṭavaditi । yo yasmādananyaḥ so'pi tasmānnotpadyate, vidyamānatvāt, svarūpavaditi ॥\napara āha-yadi sannotpadyata iti sata uttpatyabhāva ucyeta, siddhasādhyatā syāt । athābhivyaktyabhāvaḥ, tadā dṛṣṭāntābhāvaḥ ॥\nyadapyucyate yo yasmādananya iti, tatrāpi siddhasādhyatā dṛṣṭāntābhāvaśca । svarūpādeva hyabhivyajyate, nāsatyabhivyaṅgyasvarūpe'bhivyaktirabhivyañjakasahasreṇāpi śakyate kartum ॥\nkiñcānyat-sarvavyavahāralopaśca । kathaṁ ? yadā devadattasya gairaśvo vā prātarvidyamānakarṇalāṅgūla: punaraṭavīṁ gataḥ kenacillūnakarṇo lūnalāṅgūle vā syāt, tadā pūrvāvayavavibhāgādvinaṣṭaḥ, anyastu navaḥ pralūnakarṇalāṅgūlo'svāmikaḥ sañjāta iti yena kenacidupādīyeta, tathā cāvayavavibhāgaḥ sarvatra sambhavatīti svasvāmisambandhādiniyamābhāvādaśeṣavyavahāralopaḥ syāt ॥\natha brūyāt-pūrvopārjitāvayavairevāvayavī navaḥ pralūnakarṇalāṅgūla ārabdha iti-naivam-na hi mātāpitrādivyatirekeṇedānīntanalūnakarṇalāṅgūlāvayavyantarapratyārambhiṇo dṛśyante ॥\nkiṁca-yasya ca kṣetre lūnakarṇalāṅglo jātastasyaivāsau syāt, na pūrvāvayavikasya, tatkṣetrajātatṛṇapalāśādivat ॥\nyathā cānyakṣetragatāni bījāni salilaughenānyakṣetramupanītāni cetaktadbījaniṣpannasasyaṁ kṣetravāneva gṛhṇāti, na tu pūrvabījavān (taḥ) । na cāsyāsau pratibadhnāti vidvānapi madīyabījapariniṣpannaṁ sasyamahamupādīyeti ॥\ntathā lūnakarṇalāṅgūlamapi kṣetravāneva gṛhṇīta । na tatra pratibandha(rūpa) nīyammadīyāvayavairārabdho'yamavayavīti ॥\nyeṣāmapyekasmingṛhīte tasminnaśve lūnakarṇalāṅgūlake jāte svakṣetre ca dṛṣṭe sa evāśvadātā anyoyaṁ (vitisanyoyaṁ) mahattamādaśvānmayā datto mahattama iti hareta । haratāmiti cetsarvavyavahāralopaprasaṅgaḥ śāstrake.opaśca । tasmāda[nanyo']vayavebhyaḥ kāraṇebhya eko'vayavī kāryamiti siddham ॥\nyadapyucyata-śabdapratyayadharmādibhedādanya iti, tadapyayuktam । dṛśyate hi śabdādibhede'pyananyatvam । yathā hastaḥ karaḥ pāṇiriti śabdabheda ekasya, pitṛtvaṁ putratvaṁ ca, pratyayabheda ekasyaiva baddhaḥ punarmuktaḥ sthito gataśceti kālabhedāt । dāhakatvaṁ pācakatvamityādayo dharmabhedā iti । digdeśādibhedāstvasiddhā eva । tasmādāha-ātmabhūtā iti ॥\nsa ca [svaphalena vyaktenānumitaḥ । phalena] udakāharaṇadhāraṇasambhavanādinā । yasya hi phalaṁ kāryaṁ vyaktamupalabhyate so'stīti niścayaḥ । [anumita] iti vipratipannāpekṣayā, sādhāraṇaśabdena śaktirūpeṇa vocyate । sa tu pratyakṣa eva avyaktena daṇḍasūtrakulālādikārakavyāpārābhivyaktena [phalena] kāryeṇa ghaṭākhyena prāgapi mṛdādyavasthāyāmāstitvena anumitaḥ sa eva daṇḍādikārakaiḥ [svavyañjakairābhivyajyamānaḥ prādurbhavati dharmāntarodaye ca tirobhavati sa eṣa] bhūtasūkṣmāṇāṁ [dharmo'vayavītyucyate ॥]\netaduktaṁ bhavati--aṇūnāmapratyakṣatvānnāvirbhāvatirobhāvo yuktau । (tata) staśca to । tasmādya āvirbhavati, dharmāntarodaye virodhāttirobhavati ca, āvirbhave ca yo vyañjakādyapekṣate [so'vayavītyucyate ।] yaścaivaṁdharmaḥ so'ṇubhyo'nya iti ॥\nkiñca-amī apyanye hetavo'vayavisadbhāve- [yo'sāvekaśca mahāṁ ścāṇīyāṁśca kriyādharmakaścānityaśca ।] pratyekamete hetavaḥ ॥\napi ca-eko ghaṭa iti ghaṭaśabdavācyasyaikatvena sāmānādhikaraṇyāt । asti cedaṁ sāmānādhikaraṇyaṁ yo'sāveka iti । na hi bahūnāmaṇūnāmekatvena sāmānādhikaraṇyamupakalpate ॥\ntathā mahatvena । na cāṇūnāṁ amahatāṁ mahatvena sāmānādhikaraṇyaṁ yujyate । tathā'ṇīyastvena । na hyaṇūnāmaṇvantarāpekṣayā aṇīyastvaṁ ghaṭate । sarva eva hi te'ṇīyāṁsaḥ । nāpi cāṇūnāmaṇutvaṁ gṛhyate'ṇubhyaḥ । aṇutve vastvantarasyāṇīyastvamupapatsyate ॥\nkiñca-kriyādharmakaśca । kriyā dharmo yasya sa kriyādharmakaḥ । phalavadvayāpāranirvṛttikaratvadityuktaṁ bhavati । na hyaṇūnāṁ phalavadvyāpāranirmuktikaratvaṁ yuktam । aśakyaprayojyatvādasmadādibhiḥ । kiñca-anityatvāt । na hyaṇūnāmānityatvaṁ gṛhyate ॥\nkiṁca-dṛśyatvāt । na hyaṇavo dṛśyante । tathā spṛśyatvācca hānāccopādānācca dhāraṇāccetyevamādayaḥ । [tenāvayavinā vyavahārāḥ kriyante nāṇubhiriti ॥]"
    },
    {
        "seq_id": 192,
        "vyb_id": "VYB_C01_V43_B04",
        "tag": "Commentary",
        "class_name": "bhashya",
        "text": "yasya punaravastukaḥ sa pracayaviśeṣaḥ sūkṣmaṁ ca kāraṇamanupalabhyamavikalpasya tasyāvayavyabhāvādatadrūpapratiṣṭhaṁ mithyājñānamiti prāyeṇa sarvameva prāptaṁ mithyājñānamiti।"
    },
    {
        "seq_id": 193,
        "vyb_id": "VYB_C01_V43_B04",
        "tag": "Vyakhya",
        "class_name": "VIV",
        "text": "vivaraṇam\n[yasya punaḥ] itthaṁ pramāṇasuprasiddhasattāko'pi [avastu[kaḥ]] avayavī, [sa pracayaviśeṣaḥ sūkṣmaṁ ca kāraṇamanupalabhyaṁ] aṇvādi, [tasyāvayavyabhāvādatadrūpapratiṣṭhaṁ mithyājñānamiti prāyeṇa sarvameva] viṣayajñānaṁ [prāptaṁ mithyājñānam ॥]\ntataḥ sarvameva jñānaṁ śabdādyākāreṇa sukhādyākāreṇa tadjñānākāreṇa copajāyate । śabdādayaśca jñānākārakarāvayavitvābhimatā nābhyupagamyanta । sukhādayo'pi viṣayatvādavayavipakṣā eva । tathā tajjñānameva jñānākārakaratvātsvarūpamapi mithyeti prāptaṁ sarvameva mithyājñānam ॥\ntataśca pratyakṣānumānayorapyābhāsatvameva tenābhyupetaṁ tayorapi śabdādiviṣayatvāt ।\nyadapi sarvajñajñānamanityaduḥkhaśūnyānātmakatvādiviṣayaṁ tasyāpi viṣayābhāvāttadapi mithyājñānaṁ prāptamiti, svatantrasya tīrthakarasya cāprāmāṇyaṁ, tatra tīrthakarasahadharmābhāvaścābhyupagato bhavati । śabdādivatpramāṇaviṣayatvāviśeṣāt ॥"
    },
    {
        "seq_id": 194,
        "vyb_id": "VYB_C01_V43_B05",
        "tag": "Commentary",
        "class_name": "bhashya",
        "text": "tadā ca samyagjñānamapi kiṁ syādviṣayābhāvāt। yadyadupalabhyate tattadavayavitvenā''mnātam। tasmādastyavayavī yo mahattvādivyavahārāpannaḥ samāpatternirvitarkāyā viṣayī bhavati ॥ 43 ॥"
    },
    {
        "seq_id": 195,
        "vyb_id": "VYB_C01_V43_B05",
        "tag": "Vyakhya",
        "class_name": "VIV",
        "text": "vivaraṇam\ntadetatpratipādayati- [samyagjñānamapi kiṁ syādviṣayābhāvāt । yadyadupalabhyate tattadavayavitvenāghrātamiti,] jñānasya svākārasamarpakavāviśeṣāt । tacca svākārasamarpakaṁ kiñcana nābhyupeyata iti sarvasyātmīyasya jñānasya tena mithyātvamāpāditam ।\ntathā ca samyagjñānamapi kiṁ syāt, yadapekṣayā mithyājñānamabhisandhīyate ॥\nyadā cāvayavinaṁ sarvapramāṇasamyaksarvajñānasiddhamapahnute tadā na samyagjñānasya viṣayaḥ sampādayituṁ pāryate ॥\nyadā ca na pārayati, tadā kathamabhisandadhīta sarvaṁ mithyeti । samyagjñānamapekṣya mithyājñānaṁ mithyābhāvamāsīdati āpekṣikatvātsamyaṅmithyājñānayoḥ ॥\nyaścāpi manyate-nirviṣayaṁ jñānaṁ samyagiti, tasyāpi svarūpāgrahaṇāt tadastitvānupapattiḥ । gṛhyate cedviṣayatvādavayavimithyātvaṁ, tanmithyātvācca tajjñānamithyātvaṁ, tathā tajjñānamapīti sarvamithyātvamuktaṁ pūrvameva ॥\napi ca-nirviṣayajñānasamyaktve sarvajñānasya viṣayānabhyupagamānnirviṣayatvamiti, samyaktvameva prāpnuyāt । tathāpi tu sarvajñānasamyaktvānmithyājñānaṁ kiṁsyāditi vaktavyam ॥\nathāpi brūyāt-yatsaviṣayamivābhāti tanmithyājñānaṁ, yadatyantanirviṣayaṁ tatsamyagiti । tathā'pi tasyāstatve pramāṇābhāva ityukta eva doṣaḥ । tasmādavayavī samyagjñānasya viṣayo'vaśyābhyupagantavyaḥ ityāha- [tasmādastyavayavī yo mahatvādvyavahārāpannaḥ samāpaternirvitarkayā viṣayībhavatīti ॥ 43 ॥]"
    },
    {
        "seq_id": 196,
        "vyb_id": "seq_196",
        "tag": "Sutra",
        "class_name": "versetext",
        "text": "etayaiva savicārā nirvicārā ca sūkṣmaviṣayā vyākhyātā ॥ 44 ॥"
    },
    {
        "seq_id": 197,
        "vyb_id": "VYB_C01_V44_B01",
        "tag": "Commentary",
        "class_name": "bhashya",
        "text": "tatra bhūtasūkṣmakeṣvabhivyaktadharmakeṣu deśakālanimittānubhavāvacchinneṣu yā samāpattiḥ sā savicāretyucyate। tatrāpyekabuddhinirgrāhyamevoditadharmaviśiṣṭaṁ bhūtasūkṣmamālambanībhūtaṁ samādhiprajñāyāmupatiṣṭhate।"
    },
    {
        "seq_id": 198,
        "vyb_id": "VYB_C01_V44_B01",
        "tag": "Vyakhya",
        "class_name": "VIV",
        "text": "vivaraṇam\n[etayaiva savicārā nirvicārā ca sūkṣmaviṣayā vyākhyātā । tatra bhūtasūkṣmeṣvabhivyaktadharmakeṣu] tanmātreṣveva [deśakālanimittānubhavāvacchinneṣu] deśāvacchinneṣu kālāvacchinneṣu nimittāvacchinneṣvanubhavāvacchinneṣviti pratyeyakamavacchinnaśabdaḥ । sarvaṁ hi vastu deśādibhiravacchidyamānaṁ viṣayiṇā jñātrā saṁbadhyamānaṁ vyavahārāya kalpate । teṣvevaṁbhūteṣvevaṁbhūtaiva deśādivikalpābhisaṁhitaiva [yā samāpattiḥ sā savicāretyucyate ।] tataśca savicārāyāḥ savitarkāviśeṣatvaṁ siddham ॥\nkatham ? ihāpyadhyāsaviśeṣāt । ayantu viśeṣaḥ śabdasaṅketārthajñānadeśādisarvādhyāsāḥ savitarkāyām ॥\niha punastanmātrasūkṣmadharmeṣu śabdasaṅketasyāprasiddhatvādviśiṣṭanāmasaṅketajñānānadhyāsaḥ deśādyadhyāsaśca sūkṣmaviṣayatvañceti savitarkāviśeṣatvasiddhiḥ ॥\n[tatrāpyekabuddhinigrāhyamevoditadharmaviśiṣṭaṁ] uktadeśādidharmaviśiṣṭamudbhūtadharmaviśiṣṭaṁ vā [bhūtasūkṣmamālambanībhūtaṁ] na tu nirviṣayaṁ jñānameva [samādhiprajñāyāmupatiṣṭhate ॥]"
    },
    {
        "seq_id": 199,
        "vyb_id": "VYB_C01_V44_B02",
        "tag": "Commentary",
        "class_name": "bhashya",
        "text": "yā punaḥ sarvathā sarvataḥ śāntoditāvyapadeśyadharmānavacchinneṣu sarvadharmānupātiṣu sarvadharmātmakeṣu samāpattiḥ sā nirvicāretyucyate। evaṁ svarūpaṁ hi tadbhūtasūkṣmametenaiva svarūpeṇā''lambanībhūtameva samādhiprajñāsvarūpamuparañjayati।"
    },
    {
        "seq_id": 200,
        "vyb_id": "VYB_C01_V44_B02",
        "tag": "Vyakhya",
        "class_name": "VIV",
        "text": "vivaraṇam\n[yadā punaḥ sarvathā] sarvaprakāreṇa [sarvataḥ] sarvatra [śāntāścoditāścābyapadeśyāśca] ye [dharmā] ste [śāntoditāvyapadeśyadharmāḥ] taiḥ [anavacchinneṣu ।] śānta iti yo vyāpāraṁ kṛtvoparato dharmaḥ । udita iti yo vyāpāramārūḍha़: । avyapadeśya iti na śānto nāpyuditaḥ nāpyudbhāvayaddṛśyamānanimittaḥ । tadyathā- suvarṇasyādṛṣṭānekāśrutākāropajanaśaktayastā avyapadeśyā dharmāḥ । [tairanavacchinneṣu] bhūtasūkṣmeṣu [sarvadharmānupātiṣu] sarvandharmānanupatanti tāni sūkṣmāṇi sarvaviśeṣārambhakatvāt । [sarvātmakeṣu] sarvebhyo viṣayebhyo'nanyatvāttanmātrāṇām । [tatra yā samāpattiḥ sā nirvicāre] ti । nirvitarkāyā yallakṣaṇaṁ tatsarvamiha nivicārāyāṁ draṣṭavyam ॥\ntaddarśayati-- [evaṁsvarūpaṁ hi tadbhūtasūkṣmamanenaiva svarūpeṇa] deśakālanimittānubhavādiviśeṣavirahitena sarvātmakena sarvadharmānupātinā [ālambanībhūtameva samādhiprajñāmuparañjayati ॥]"
    },
    {
        "seq_id": 201,
        "vyb_id": "VYB_C01_V44_B03",
        "tag": "Commentary",
        "class_name": "bhashya",
        "text": "prajñā ca svarūpaśūnyevārthamātrā yadā bhavati tadā nirvicāretyucyate। tatra mahadvastuviṣayā savitarkā nirvitarkā ca, sūkṣmavastuviṣayā savicārā nirvicārā ca। evamubhayoretayaiva nirvitarkayā vikalpahānirvyākhyāteti ॥ 44 ॥"
    },
    {
        "seq_id": 202,
        "vyb_id": "VYB_C01_V44_B03",
        "tag": "Vyakhya",
        "class_name": "VIV",
        "text": "vivaraṇam\n[prajñā ca svarūpaśūnyevārthamātrā yadā bhavati tadā nirvicārā ।] tasmannirvitarkāviśeṣā nirvicārā । tatsvayameva darśayati- [mahadvastuviṣayā ।] mahataḥ vastu mahadvāstviti samāsaḥ rāhuśira iti yathā । tadviṣayo yasyāḥ sā [mahadvastuviṣayā savitarkā nirvitarkā ca sūkṣmavastuviṣayā savicārā nirvicārā] ceti ॥\netayaiva savitarkanirvitarkākhyayā dvayyā samāpatyā savicārā nirvicārā ca samāpattirdvayī vyākhyātā । [ubhayoriti] savitarkanirvitarkayormadhye [etayaiva nirvitarkayā vitarkahānirvyākhyātā] nirvicārā vyākhyāteti । savicārā cārthātsavitarkayā vyākhyātā lakṣaṇasyebhayatra samānatvāt ॥ uktaśca viśeṣaḥ ॥ 44 ॥"
    },
    {
        "seq_id": 203,
        "vyb_id": "seq_203",
        "tag": "Sutra",
        "class_name": "versetext",
        "text": "sūkṣmaviṣayatvaṁ cāliṅgaparyavasānam ॥ 45 ॥"
    },
    {
        "seq_id": 204,
        "vyb_id": "VYB_C01_V45_B01",
        "tag": "Commentary",
        "class_name": "bhashya",
        "text": "pārthivasyāṇorgandhatanmātraṁ sūkṣmo viṣayaḥ। āpyasya rasatanmātram। taijasasya rūpatanmātram। vāyavīyasya sparśatanmātram। ākāśasya śabdatanmātramiti। teṣāmahaṁkāraḥ। asyāpi liṅgamātraṁ sūkṣmo viṣayaḥ। liṅgamātrasyāpyaliṅgaṁ sūkṣmo viṣayaḥ। na cāliṅgātparaṁ sūkṣmamasti। nanvasti puruṣaḥ sūkṣma iti। satyam। yathā liṅgātparamaliṅgasya saukṣmyaṁ na caivaṁ puruṣasya। kiṁtu, liṅgasyānvayikāraṇaṁ puruṣo na bhavati, hetustu bhavatīti। ataḥ pradhāne saukṣmyaṁ niratiśayaṁ vyākhyātam ॥ 45 ॥"
    },
    {
        "seq_id": 205,
        "vyb_id": "VYB_C01_V45_B01",
        "tag": "Vyakhya",
        "class_name": "VIV",
        "text": "vivaraṇam\nsavicārā nirvicārā ca samāpattiḥ sūkṣmaviṣayetyuktam । tatprasaṅgenedaṁ cintyate-ki(masamānaṁ)mavasānaṁ sūkṣmaviṣayatvamiti ॥ [sūkṣmaviṣayatvañcāliṅgaparyavasānam । pārthivasyāṇorgandha] mātrasvarūpamātrateti pṛthivīsamīkṣayā [sūkṣmo viṣayaḥ ॥]\ngandhamātrasvarūpamātrasyāpi [liṅgamātraṁ] mahattatvaṁ [sūkṣmo viṣayaḥ ।] tato liṅgamātrānmahate nirvṛttāni sahāhaṅkāreṇa tanmātrāṇi layaṁ gacchantīti liṅgaṁ, layādvā pradhānālliṅgātpratyāgacchantīti liṅgaṁ, tadviparīta [maliṅgaṁ] pradhānaṁ na layaṁ gacchati, nāpyanyataḥ kutaścit layādāgacchati । [liṅgamātrasyāliṅgaṁ sūkṣmo viṣayaḥ ॥]\n[na cāliṅgātparaṁ sūkṣmamasti ।] sūkṣmaṁ nāma sthūlakāryāpekṣayā kāraṇaṁ, taccāliṅgāvasānam । [na cāliṅgāt] pradhānā(lliṅgā) [danyatsūkṣmaṁ kāraṇamasti ॥]\n[nanu puruṣa iti ।] nanu tatra puruṣasyānāśaṅkaiva, kāryakāraṇasūkṣmatayā prakramāt-naiṣa doṣaḥ-puruṣasyāpi kaiścitkāraṇatvasyābhyupagamāt । tadāśaṅkayaiva hyetaducyate [nanu puruṣa iti ।] satyamaliṅgātmaka[tva]maliṅgasya saukṣmyam । kutaḥ? yataḥ kāraṇamaliṅgaṁ liṅgasya । yadyasyānvayikāraṇaṁ tattadapekṣayā sūkṣmamiti prakṛtam । nanu puruṣo'pyaliṅgātmaka eva । bāḍhaṁ, na tu liṅgāpekṣayā puruṣaḥ sūkṣmaḥ । kutaḥ ? yatastu liṅgasyānvayikāraṇaṁ puruṣo na bhavati satyapyaliṅgātmakatve । kāryasya caitanyenānanvitatvāt ॥\nkiñca-puruṣasyāpi bhogyatvaprasaṅgaḥ । tathā ca pārārthyaṁ sukhaduḥkhamohātmakatvaṁ ca, nirhetukatvaṁ ca pradhānasya (puruṣasya) । tacca sarvapramāṇa(prāṇa) viprakupitamityata āha-- [hetustu bhavatīti ।] pradhānapravṛttau bhoktṛtvena nimittaṁ bhavatītyarthaḥ । [ataḥ pradhānasya saukṣmyaṁ niratiśayaṁ vyākhyātam ॥ 45 ॥]"
    },
    {
        "seq_id": 206,
        "vyb_id": "seq_206",
        "tag": "Sutra",
        "class_name": "versetext",
        "text": "tā eva sabījaḥ samādhiḥ ॥ 46 ॥"
    },
    {
        "seq_id": 207,
        "vyb_id": "VYB_C01_V46_B01",
        "tag": "Commentary",
        "class_name": "bhashya",
        "text": "tāścatasraḥ samāpattayo bahirvastubījā iti samādhirapi sabījaḥ। tatra sthūle'rthe savitarko nirvitarkaḥ, sūkṣme'rthe savicāro nirvicāra iti caturdhopasaṁkhyātaḥ samādhiriti ॥ 46 ॥"
    },
    {
        "seq_id": 208,
        "vyb_id": "VYB_C01_V46_B01",
        "tag": "Vyakhya",
        "class_name": "VIV",
        "text": "vivaraṇam\n[tā eva sabījaḥ samādhiḥ । catasraḥ samāpattayo bahirvastuviṣayā iti] bahirvastuviṣayatvaṁ hetuḥ sabījatve । [samādhirapi sabījaḥ] samprajñāto [‘vitarkavicārānandāsmitārūpānugamātsamprajñātaḥ'] ityupavyākhyātaḥ । [sthūle'rthe savitarko nirvitarkaḥ, sūkṣme'rthe savicāro nirvicāra iti copavyākhyātaḥ] vitarkādilakṣaṇasūtreṇa ॥ 46 ॥"
    },
    {
        "seq_id": 209,
        "vyb_id": "seq_209",
        "tag": "Sutra",
        "class_name": "versetext",
        "text": "nirvicāravaiśāradye'dhyātmaprasādaḥ ॥ 47 ॥"
    },
    {
        "seq_id": 210,
        "vyb_id": "VYB_C01_V47_B01",
        "tag": "Commentary",
        "class_name": "bhashya",
        "text": "aśuddhyāvaraṇamalāpetasya prakāśātmano buddhisattvasya rajastamobhyāmanabhibhūtaḥ svacchaḥ sthitipravāho vaiśāradyam। yadā nirvicārasya samādhervaiśāradyamidaṁ jāyate tadā yogino bhavatyadhyātmaprasādo bhūtārthaviṣayaḥ kramānanurodhī sphuṭaḥ prajñālokaḥ। tathā coktam –"
    },
    {
        "seq_id": 211,
        "vyb_id": "VYB_C01_V47_B02",
        "tag": "Commentary",
        "class_name": "bhashya",
        "text": "prajñāprasādamāruhya aśocyaḥ śocato janān।"
    },
    {
        "seq_id": 212,
        "vyb_id": "VYB_C01_V47_B03",
        "tag": "Commentary",
        "class_name": "bhashya",
        "text": "bhūmiṣṭhāniva śailasthaḥ sarvānprājño'nupaśyati ॥ 47 ॥"
    },
    {
        "seq_id": 213,
        "vyb_id": "VYB_C01_V47_B03",
        "tag": "Vyakhya",
        "class_name": "VIV",
        "text": "vivaraṇam\n[nirvicāravaiśāradye'dhyātmaprasādaḥ । aśuddhyāvaraṇamalāpetasya] aśuddhirevāvaraṇaṁ tadeva malaṁ kleśādikaṁ tasmādapetasya [prakāśātmano buddhisatvasya rajastamobhyāmanabhibhūtaḥ svacchaḥ sthitipravāho vaiśāradyam । yadā nirvicārasya samādhervaiśāradyamidaṁ jāyate, tadā yogino bhavatyadhyātmaprasādaḥ] ātmādijñānavivekaḥ । asyaiva vyākhyānaṁ [bhūtārthaviṣayaḥ kramānurodhī] paripāṭikayā yāvatkleśakṣayamanuruddhayata iti kramānurodhī [sphuṭaṁ] viviktataraṁ śuddhatarātmaka: [prajñālokaḥ] prajñaivālokaḥ tayā hi yathāvastu jānāti ॥\n[tathā coktam “prajñāprāsādamāruhya aśocyaḥ śocato janān । bhūmiṣṭhāniva śailasthaḥ sarvānprājño'nupaśyati ॥ ” iti ॥ 47 ॥]"
    },
    {
        "seq_id": 214,
        "vyb_id": "seq_214",
        "tag": "Sutra",
        "class_name": "versetext",
        "text": "ṛtaṁbharā tatra prajñā ॥ 48 ॥"
    },
    {
        "seq_id": 215,
        "vyb_id": "VYB_C01_V48_B01",
        "tag": "Commentary",
        "class_name": "bhashya",
        "text": "tasminsamāhitacittasya yā prajñā jāyate tasyā ṛtaṁbhareti saṁjñā bhavati। anvarthā ca sā, satyameva bibharti na ca tatra viparyāsajñānagandho'pyastīti। tathā coktam –"
    },
    {
        "seq_id": 216,
        "vyb_id": "VYB_C01_V48_B02",
        "tag": "Commentary",
        "class_name": "bhashya",
        "text": "āgamenānumānena dhyānābhyāsarasena ca।"
    },
    {
        "seq_id": 217,
        "vyb_id": "VYB_C01_V48_B03",
        "tag": "Commentary",
        "class_name": "bhashya",
        "text": "tridhā prakalpayanprajñā labhata yogamuttamam ॥ iti ॥ 48 ॥"
    },
    {
        "seq_id": 218,
        "vyb_id": "VYB_C01_V48_B03",
        "tag": "Vyakhya",
        "class_name": "VIV",
        "text": "vivaraṇam\n[ṛtaṁbharā] tatra [prajñā । tasmin] prajñāloke'dhyātmaprasāde [samāhitasya yā prajñā jāyate] vivekajanmā, [tasyā] vivekajanmanaḥ [ṛtambhareti saṁjñā bhavati । anvarthaiva sā satyameva bibharti na tatra viparyāsajñānagandho'pyasti ।] prakṣīṇasakalaviparyāsakalmaṣasya hi jāyate । jāyamānā ca viṣayakaळṅgamapanudati ॥\n[tathā coktam -]\n[‘āgamenānumānena dhyānābhyāsarasena ca । tridhā prakalpayanprajñāṁ labhate yogamuttamam ॥ ' iti ।]\nyogāṅgaprajñāṁ tridhā vibhajate । tatraiko bhāgaḥ śāsrācāryopadiṣṭārthānusārī । dvitīyastasyaiva yuktyā'numānena vicāryāgamārthavirodhinirākaraṇapūrvakaṁ tatsamyagupapādanaparaḥ । tṛtīyastu sadāgamānumānasamyagupapakṣārthīlambanasya pratyayasyānuśīlanaṁ rasopayegī । taditthaṁ tridhā prakalpayanyogī yogaṁ labhate ॥ 48 ॥"
    },
    {
        "seq_id": 219,
        "vyb_id": "VYB_C01_V49_I01",
        "tag": "LeadingBhashya",
        "class_name": "leading_bhashya",
        "text": "sā punaḥ –"
    },
    {
        "seq_id": 220,
        "vyb_id": "seq_220",
        "tag": "Sutra",
        "class_name": "versetext",
        "text": "śrutānumānaprajñābhyāmanyaviṣayā viśeṣārthatvāt ॥ 49 ॥"
    },
    {
        "seq_id": 221,
        "vyb_id": "VYB_C01_V49_B01",
        "tag": "Commentary",
        "class_name": "bhashya",
        "text": "śrutamāgamavijñānaṁ tatsāmānyaviṣayam। na hyāgamena śakyo viśeṣo'bhidhātuṁ, kasmāt, na hi viśeṣeṇa kṛtasaṁketaḥ śabda iti। tathā'numānaṁ sāmānyaviṣayameva। yatra prāptistatra gatiryatrāprāptistatra na bhavati gatirityuktam। anumānena ca sāmānyenopasaṁhāraḥ। tasmācchrutānumānaviṣayo na viśeṣaḥ kaścidastīti।"
    },
    {
        "seq_id": 222,
        "vyb_id": "VYB_C01_V49_B01",
        "tag": "Vyakhya",
        "class_name": "VIV",
        "text": "vivaraṇam\n[sā punaḥ] ṛtambharā prajñā sāmānyapuruṣapratyayaviṣayādanyaviṣayetyāha-- [śrutānumānaprajñābhyāmanyaviṣayā । viśeṣaḥ] viśeṣāṇāmānanyānna saṅketayitu śakyate । sāmānyena hi kṛtasaṅketaḥ śabdaḥ । tataścāgṛhītaviśeṣasaṅketo na viśeṣamabhidhātuṁ jñāpayituṁ vā śanketi ॥\n[tathānumānaṁ sāmānyaviṣayameva ।] tadapyuktameva ['sāmānyāvadhāraṇapradhānā vṛttiḥ'] iti । tathe.odāharaṇena ca pratipāditam * [yatra prāptistatra gatiḥ । yatrāprāptistatra na bhavati gatiḥ' iti । anumānena sāmānyopasaṁhāraḥ ।] sā mānyamātramanumānenopasaṁhriyate । [tasmācchutānumānavijñānaviṣayo na viśeṣaḥ kaścidasti] ॥"
    },
    {
        "seq_id": 223,
        "vyb_id": "VYB_C01_V49_B02",
        "tag": "Commentary",
        "class_name": "bhashya",
        "text": "na cāsya sūkṣmavyavahitaviprakṛṣṭasya vastuno lokapratyakṣeṇa grahaṇamasti। na cāsya viśeṣasyāpramāṇakasyābhāvo'stīti samādhiprajñānirgrāhya eva sa viśeṣo bhavati bhūtasṛ'kṣmagato vā puruṣagato vā। tasmācchratānumānaprajñābhyāmanyaviṣayā sā prajñā viśeṣārthatvāditi ॥ 49 ॥"
    },
    {
        "seq_id": 224,
        "vyb_id": "VYB_C01_V49_B02",
        "tag": "Vyakhya",
        "class_name": "VIV",
        "text": "vivaraṇam\nyadyevaṁ na lokapratyakṣeṇāpareṇa bhūtasūkṣmagataḥ puruṣagato vā viśeṣa: prajñāyeta । nānyacca pramāṇatrayavyatiriktaṁ pramāṇamasti, yena tadviśeṣaṁ sañjānīmahe iti cedāi-- [na cāsya sūkṣmavyavahitaviprakṛṣṭasya vastuno lokapratyakṣeṇa grahaṇam । na cāsya viśeṣasyāpramāṇikasyābhāvo'stīti ।] pramāṇāvagamyamānarūpo hi bhāvo'sti rājavīthīmadhirohati । tasmāt [samādhiprajñānigrahma eva viśeṣo bhavati bhūtasūkṣmagataḥ puruṣagato vā ॥]\nnanu ca te sūkṣmagatā viśeṣāḥ pratyakṣeṇāvagamyante iti kimīśvarājñāpitam ? vastutvādavagamyanta iti cet---āgamānumānābhyāṁ santītyavagamyanta eva । na ca niyāmaka kiṁcidasti pratyakṣeṇaiva nirgrahyā iti । na hi viśeṣā hastatalagatā api sarve gṛhyante-na-anyavastugataviśeṣāṇāṁ pratyakṣagrāhyatvasyānumeyatvāt ॥\nkatham ? evaṁ manyate-bhūtasūkṣmādigatā viśeṣāḥ pratyakṣagrāhyāḥ kasya cit, kāryavastuviśeṣatvāt, gṛhyamāṇasvapāṇigatāviśeṣavaditi । [tasmācchrutānumānaprajñābhyāmanyaviṣayā sā prajñā, viśeṣārthatvāditi ।] viśeṣārthā hi sā ॥ 49 ॥"
    },
    {
        "seq_id": 225,
        "vyb_id": "VYB_C01_V50_I01",
        "tag": "LeadingBhashya",
        "class_name": "leading_bhashya",
        "text": "samādhiprajñāpratilambhe yoginaḥ prajñākṛtaḥ saṁskāro navo navo jāyate –"
    },
    {
        "seq_id": 226,
        "vyb_id": "seq_226",
        "tag": "Sutra",
        "class_name": "versetext",
        "text": "tajjaḥ saṁskāro'nyasaṁskārapratibandhī ॥ 50 ॥"
    },
    {
        "seq_id": 227,
        "vyb_id": "VYB_C01_V50_B01",
        "tag": "Commentary",
        "class_name": "bhashya",
        "text": "samādhiprajñāprabhavaḥ saṁskāro vyutthānasaṁskārāśayaṁ bādhate। vyutthānasaṁskārābhibhavāttatprabhavāḥ pratyayā na bhavanti। pratyayanirodhe samādhirupatiṣṭhate। tataḥ samādhijā prajñā, tataḥ prajñākṛtāḥ saṁskārā iti navo navaḥ saṁskārāśayo jāyate। tataśca prajñā, tataśca saṁskārā iti। kathamasau saṁskārātiśayaścittaṁ sādhikāraṁ na kariṣyatīti। na te prajñākṛtāḥ saṁskārāḥ kleśakṣayahetutvāccittamadhikāraviśiṣṭaṁ kurvanti। cittaṁ hi te svakāryādavasādayanti। khyātiparyavasānaṁ hi cittaceṣṭitamiti ॥ 50 ॥"
    },
    {
        "seq_id": 228,
        "vyb_id": "VYB_C01_V50_B01",
        "tag": "Vyakhya",
        "class_name": "VIV",
        "text": "vivaraṇam\n[samādhiprajñāpratilambhe yoginaḥ prajñākṛtaḥ saṁskāro navo jāyate ।] prajñā hi saṁskārārāmbhaṇīti siddham । prajñābhinavatvāttatsaṁskāraḥ pratyagrataro jāyate iti viśeṣaḥ । prajñānavatvaṁ tu tasyā (sāmānya) anyaviṣayatvāt । tajja [ssaṁskāro'nyasaṁskārapratibandhī] ṛtambhara [prajñāprabhavasaṁskāro vyutthānasaṁskārāśayaṁ anyaṁ bādhate] viśiṣṭayathārthaviṣayaprabhavatvātpratibadhnāti । āmokṣāccheta iti [saṁskārāśayaḥ ॥]\n[vyutthānasaṁskārābhibhavāt] vyutthānasaṁskārāśayasya samādhiprajñāsaṁskāreṇābhibhavāt [tatprabhavāḥ] vyutthānasaṁskāraprabhavāḥ [pratyayā na bhavanti । pratyayanirodhe] vyutthānapratyayanirodhe [samādhiḥ] samprajñāta iva [upatiṣṭhate । tataḥ samadhijā prajñā, tataḥ prajñākṛtāḥ saṁskārā iti,] evaṁ [navaḥ saṁskārāśayo] vardhate । [tataśca prajñā tataśca saṁskārā] iti ॥\natrāha-samādhiprajñābhavaḥ saṁskārāśayaścittasyādhikārapravṛttihetuḥ, pratyayaprabhavatvāt, vyutthānaprabhavasaṁskārāśayavaditi, tathā cittasaṁskāratvācceti । tadetaddarśayati- [kathamasau saṁskārāśayaḥ cittaṁ sādhikāraṁ] saṁskāropetaṁ na kariṣyatīti ? ॥\nnaiṣa doṣaḥ-tadvirodhitvāt । kathaṁ ? [te saṁskārāḥ kleśakṣayahetutvāccittamadhikāraviśiṣṭaṁ na kurvanti ।] vyutthānapratyayaprabhavānāṁ hi saṁskārāṇāmavidyādikleśahetutvacittasaṁskārābhimukhabhāvakāraṇatā । tadvirodhipratyayaprabhavatvāttu na samādhijapratyayajanmanāṁ saṁskārāṇāmadhikārābhimukhyanimittatā ॥\nkiñca- [cittañca te svakāryāt] saṁskārābhimukhavṛttibhye' [vasādayanti] viramayanti । [khyātipayarvasānaṁ hi cittaviceṣṭitam ।] puruṣakhyātiśca jātā saṁskāraśva bhavatīti viruddham ॥\nyo hi vigatatṛṣṇāsamudāyo, nāsau pānīyaṁ pipāsati । etāvadeva cittena puruṣasya karaṇīyam । na hi kaśvit kṛtaṁ karaṇīyaṁ cikīrṣati ॥ 50 ॥"
    },
    {
        "seq_id": 229,
        "vyb_id": "VYB_C01_V51_I01",
        "tag": "LeadingBhashya",
        "class_name": "leading_bhashya",
        "text": "kiṁ cāsya bhavati –"
    },
    {
        "seq_id": 230,
        "vyb_id": "seq_230",
        "tag": "Sutra",
        "class_name": "versetext",
        "text": "tasyāpi nirodhe sarvanirodhānnirbījaḥ samādhiḥ ॥ 51 ॥"
    },
    {
        "seq_id": 231,
        "vyb_id": "VYB_C01_V51_B01",
        "tag": "Commentary",
        "class_name": "bhashya",
        "text": "sa na kevalaṁ samādhiprajñāvirodhī prajñākṛtānāmapi saṁskārāṇāṁ pratibandhī bhavati। kasmāt, nirodhajaḥ saṁskāraḥ samādhijānsaṁskārānbādhata iti।"
    },
    {
        "seq_id": 232,
        "vyb_id": "VYB_C01_V51_B01",
        "tag": "Vyakhya",
        "class_name": "VIV",
        "text": "vivaraṇam\nkiñca— [tasyāpi nirodhe sarvanirodhānnirbījassamādhiriti । iti] śabdaḥ parisamāptyarthaḥ । [tasyāpi] samādhiprajñāprabhavasya saṁskārasyābhinavasya [nirodhe api] śabdātsaṁskārakāraṇasya samādhiprajñāyā api nirodhe, [sarvanirodho] bhavati । uktamevopāyadvayaṁ paravairāgyavirāmapratyayābhyāsākhyaṁ tannirodhasya ॥\nkiṁ punastatsarvaṁ ? yannirotsyate । vyutthānasamādhiprajñātatsaṁskārāḥ । tasmāt [sarvanirodhānnirbījaḥ samādhiḥ ॥]\n[sa na kevalaṁ] ṛtambharaprajñājanitasaṁskāraḥ [samādhiprajñānirodhī,] yathaiva tāṁ samādhiprajñāmṛtambharāṁ niruṇaddhi, tathaivātmanā sahātmasajātīyānāṁ svakāraṇa [prajñākṛtānāṁ saṁskārāṇāmapi pratibandhī] nirodhā [dbhavati ॥]\nkasmāt ? [nirodhajaḥ saṁskāraḥ] yasmātsamādhiprajñāyāstajjanmanaśca saṁskārasya nirodhe, nirodhakaḥ samādhiprajñājānitasaṁskārādanyo jāyate, sa cāpi yataḥ samādhiprajñāṁ tajjanitasaṁskārāṁścātiraskṛtya na janma pratipadyate, tasmātsa [nirodhajaḥ saṁskāraḥ samādhijānsaṁskārānbādhata iti ॥]"
    },
    {
        "seq_id": 233,
        "vyb_id": "VYB_C01_V51_B02",
        "tag": "Commentary",
        "class_name": "bhashya",
        "text": "nirodhasthitikālakramānubhavena nirodhacittakṛtasaṁskārāstitvamanumeyam। vyutthānanirodha-samādhiprabhavaiḥ saha kaivalyabhāgīyaiḥ saṁskāraiścittaṁ svasyāṁ prakṛtāvavasthitāyāṁ pravilīyate। tasmātte saṁskārāścittasyādhikāravirodhino na sthitihetavo bhavantīti।"
    },
    {
        "seq_id": 234,
        "vyb_id": "VYB_C01_V51_B02",
        "tag": "Vyakhya",
        "class_name": "VIV",
        "text": "vivaraṇam\nkathaṁ punarasau nirodhajaḥ saṁskāro'stīti gamyate ? vidyamāne'pi sa bādhako bhavatīti ? āha- [nirodhasthitikālakramānubhaveneti ।] nirodhasya sthitistasyāḥ kālaḥ sa ca kālaḥ krameṇānubhūyate, yataḥ pratyabhyāsamabhivardhate, tasmāttena [nirodhasthitikālakramānubhavena] nirodha [cittakṛtaṁ] nirodhāvasthacittakṛtaṁ [saṁskārāstitvamanumeyam ॥]\n[vyutthānanirodhasamādhiprabhavaiḥ] vyutthānasamādhiprabhavaiḥ nirodhasamādhiprabhavaiśca [saha kaivalyabhāgīyaiḥ saṁskaraiścittaṁ] avasitādhikāratvāt [svasyāṁ prakṛtau] svakāraṇe'smitāyāmahaṅkāre [pravilīyate] pratyastameti । [tasmātte] khyātinirodhajanmānaḥ [saṁskārā] yasmāt [cittasyādhikārāvirodhinaḥ na sthitihetavo bhavantīti ॥]"
    },
    {
        "seq_id": 235,
        "vyb_id": "VYB_C01_V51_B03",
        "tag": "Commentary",
        "class_name": "bhashya",
        "text": "yasmādavasitādhikāraṁ saha kaivalyabhāgīyaiḥ saṁskāraiścittaṁ nivartate, tasminnivṛtte puruṣaḥ svarūpamātrapratiṣṭho'taḥ śuddhaḥ kevalo mukta ityucyata iti ॥ 51 ॥"
    },
    {
        "seq_id": 236,
        "vyb_id": "VYB_C01_V51_B03",
        "tag": "Vyakhya",
        "class_name": "VIV",
        "text": "vivaraṇam\n[yasmādavasitādhikāraṁ saha kevalyabhāgīyaiḥ saṁskaraiścittaṁ] yaṁ puruṣaṁ prati caritaprayojanaṁ tasmāt [nivartate । tasminvinivṛtte puruṣaḥ svarūpamātrapratiṣṭhaḥ kevalo mukta ityucyate,] cittavṛttinivṛttireva muktiḥ iti ॥ 51 ॥"
    },
    {
        "seq_id": 237,
        "vyb_id": "seq_237",
        "tag": "ChapterTitle",
        "class_name": "",
        "text": "sādhanapādaḥ"
    },
    {
        "seq_id": 238,
        "vyb_id": "VYB_C02_V01_I01",
        "tag": "LeadingBhashya",
        "class_name": "leading_bhashya",
        "text": "uddiṣṭaḥ samāhitacittasya yogaḥ। kathaṁ vyutthitacitto'pi yogayuktaḥ syādityetadārabhyate –"
    },
    {
        "seq_id": 239,
        "vyb_id": "seq_239",
        "tag": "Sutra",
        "class_name": "versetext",
        "text": "tapaḥsvādhyāyeśvarapraṇidhānāni kriyāyogaḥ ॥ 1 ॥"
    },
    {
        "seq_id": 240,
        "vyb_id": "VYB_C02_V01_B01",
        "tag": "Commentary",
        "class_name": "bhashya",
        "text": "nātapasvino yogaḥ sidhyati। anādikarmakleśavāsanācitrā pratyupasthitaviṣayajālā cāśuddhirnāntareṇa tapaḥ saṁbhedamāpadyata iti tapasa upādānam। tacca cittaprasādanamabādhamānamanenā''sevyamiti manyate। svādhyāyaḥ praṇavādipavitrāṇāṁ japo mokṣaśāstrādhyayanaṁ vā। īśvarapraṇidhānaṁ sarvakriyāṇāṁ paramagurāvarpaṇaṁ tatphalasaṁnyāso vā ॥ 1 ॥"
    },
    {
        "seq_id": 241,
        "vyb_id": "VYB_C02_V01_B01",
        "tag": "Vyakhya",
        "class_name": "VIV",
        "text": "vivaraṇam\nathedānīṁ dvitīyaḥ sādhanapāda ārabhyate । kaivalyasya sādhanaṁ samyagdarśanam । yogasādhanāni ca yogadvāreṇa samyagdarśanasādhanānyeva । tāni ca prādhānyenāsminpāde pratipādyanta iti sādhanapāda ityucyate ॥\ntathā, yogasādhanānuṣṭhānapravṛttasyānuṣaṅgikavibhūteḥ prādhānyena pratipādanādvibhūtipāda ityucyate tṛtīyaḥ ॥\ntathā, sakalayogaiśvaryavibhūtibhyo viraktasya sarvopasaṁhāradvāreṇa kaivalyasya prādhānyena pradarśanāt kaivalpāda ityucyate caturthaḥ ॥\ntathā, samādhiḥ prādhānyenādāvupākhyāta iti prathamaḥ samādhipāda ityucyate ॥\ntadetadāha- [uddiṣṭaḥ samāhitacittasya yoga iti] -karmaṇyacittasyetyarthaḥ । maitrīkaruṇādibhāvanādyupā(khyā)yalabdhasthitipadasya yoginaḥ paravairāgyavirāmapratyayasādhano nirbījaḥ samādhiruddiṣṭaḥ । [kathaṁ vyutthitacitto'pi yogayuktaḥ syāditi ।] vikṣiptacitto'pi kathaṁ nāma samādhiyogyo bhavedityata idamārabhyate ।\ntapa ādisādhanamanukramyate- [tapassvādhyāyeśvarapraṇidhānāni kriyāyogaḥ ।]\nnanu ca tapassvādhyāyeśvarapraṇidhānāni niyameṣu vadiṣyamāṇāni kimarthamihocyante ॥\nnanu caitadeva prayojanaṁ--yaduktaṁ vyutthitacitto'pi yogayuktaḥ syāditi ॥\nnai tadasti-yatra niyamāḥ paṭhyante tatraivedaṁ prayojanaṁ sidhyati ।\natha kleśatanūkaraṇārthamiti cenna-tasyāpi tatraivābhidhānāt । yathā [“ yogāṅgānuṣṭhānādaśuddhikṣaye”] iti । aśuddhiśca kleśādi: । samādhibhāvanārthañca yogāṅgānuṣṭhānamāmnāyiṣyata eva । yathā [“ samādhisiddhirīśvarapraṇidhānāt”] iti । tasmādiha tapa ādisamāmnānamanarthakam ॥\nna-yogāṅgānuṣṭhānasya samyagdarśanopāyasya samyagdarśanapūrvatvapratipādanārthatvāt । sarvāṇi ca yogāṅgāni samyagdarśanopāyatvātsamyagdarśanaprākkālāni । teṣāṁ ca niyamaikadeśa iha paṭhita: sarvopāyaprākkālatve nidarśanāya । yadyapyupāyatvādeva prākālatvamarthātsiddham , tathā'pi spaṣṭatvamevaṁ sati syāditi ॥\nnanu caivamapi prāk samyagdarśanādanantaraṁ paṭhitavyam-ucyate-na-samyagdarśanasyaiva sākṣātkleśadipratipakṣatvāt । avidyā hi samastānarthamūlam । sā ca sākṣātpratyanīkabhūtasamyagdarśanena nivartyate । tapa ādestadanantaraṁ pāṭhe satyavidyāsamyagdarśanayorvyavadhānaṁ bhavet । tato'bhiśaṁketa-kiṁ avidyāyāstapaādiḥ sākṣātpratipakṣaḥ ? kiṁ vā samyagdarśanameveti ॥\nkiñca---viṣayaśca prathamaṁ darśanīyaḥ samyagdarśanaśāsrasya । sa ca kleśakarmavipākāśayābhibhūtaḥ puruṣaḥ । yathā rogārtaḥ cikitsāśākhasya viṣayaḥ । tapaādestadanantaraṁ samāmnāne viṣayaviṣayiṇau vyavadhīyeyātāṁ, tataścāyaṁ viṣayo'yañca viṣayīti na vivicyeta ॥\npādādau ca pāṭhe samyagdarśanopāyatvaṁ ca pratipāditaṁ bhavati, prathamapādasambandhaśca vyākhyātaḥ syāt-samāhitacittasya yoga uddiṣṭaḥ, vyutthitacitto'pi tapaādisādhanaḥ kathaṁ yogayuktaḥ syāditi ॥\nkiñca-samādhibhāvanakleśatanūkaraṇārthatvañca tapaādīnāṁ darśayitavyam ॥\nnanu parastādevaitadvakṣyati- [\"samādhisiddhirīścarapraṇidhānāt \" \"kāyendriyasiddhiraśuddhikṣayāttapasaḥ\"] ityevam । pratyekasādhanānāṁ siddhiṁ ca vakṣyati ॥\nnaitadasti-siddhānāmiha tatra sādhanastutyarthamanuvādāt । atra hi tādarthyamucyate । tathā cāha- [\"samādhibhāvanārthaḥ kleśatanūkaraṇārthaśca\"] iti । tatra hyanūdyante sādhanastutaye । samprati sūtrākṣarāṇi vyākhyāyante-tapaśca svādhyāyaśceśvarapraṇidhānañca tapassvādhyāyeśvarapraṇidhānāni । tānyava kriyārūpo yoga: kriyāyogaḥ । tapaādikriyā ca yogārthavādyoga ityucyate । citatdharmo hi samādhiryogaḥ । tadarthaścāyaṁ kriyāyogaḥ । tasmādanena kriyāyogena yogīti ॥\n[tapa iti] kṛcchracāndrāyaṇādi, śītoṣṇādidvandvasahatvam । [svādhyāyaḥ] -praṇavasya mokṣaśāstrāṇāṁ copaniṣatprabhṛtīnāṁ pavitrāṇāṁ japaḥ । [īśvarapraṇidhānaṁ] -kriyāṇāṁ paramagurāvīśvare samarpaṇam । tāsāṁ vā phalasanyāsa: parameśvare saṁnyasanam ॥\nkathaṁ punaścittasamādhānaṁ prati viprakṛṣṭasya kāyakleśadirūpasya tapaso yogatvam ? svādhyāyeśvarapraṇidhānayostu yuktamantaraṅgatvādyogatvamiti, tadarthamāha - [nātapasvino yogaḥ sidhyatīti ॥]\nśarīrādipoṣaṇābhiratacittasya kāyendriyamanaḥkhedaparihāraparāyaṇasyātyantaśarīrādyātmatvadarśinaḥ sukumārataraṁmanyasya na yogaḥ sidhyatīti tapasa upādānam ॥\nkiñca- [anādivāsanācitrā] -viṣayagrahaṇavāsanābhiranadikālabhiruparacitavicitrabhāvā । tathā [pratyupasthitaviṣayajālā] -vartamānakālā viṣayā eva jāle, tena ca vartamānaviṣayākhyena jālena ānāyena jhaṣāniva cita aśuddhiḥ pāśayati yā sā pratyupasthitaviṣayajālā satī yasmāt [nāntareṇa tapaḥ] tapasā vinā [sambhedaṁ] vināśam [āpadyate,] asambhinnāśuddheścittasya kutaḥ samādhiḥ [iti] tatsambhedanāya ca [tapasa upādānam । tacca] tapaḥ [cittaprasādanaṁ] samādhyantaraṅgaṁ [abādhamānamanenāsevyamiti] yogā [manyante ।] cittaprasādārthatvāttapasastameva cedvādheta tādarthyameva hīyeta ॥ 1 ॥"
    },
    {
        "seq_id": 242,
        "vyb_id": "VYB_C02_V02_I01",
        "tag": "LeadingBhashya",
        "class_name": "leading_bhashya",
        "text": "sa hi kriyāyogaḥ –"
    },
    {
        "seq_id": 243,
        "vyb_id": "seq_243",
        "tag": "Sutra",
        "class_name": "versetext",
        "text": "samādhibhāvanārthaḥ kleśatanūkaraṇārthaśca ॥ 2 ॥"
    },
    {
        "seq_id": 244,
        "vyb_id": "VYB_C02_V02_B01",
        "tag": "Commentary",
        "class_name": "bhashya",
        "text": "sa hyāsevyamānaḥ samādhiṁ bhāvayati kleśāṁśca pratanū karoti। pratanūkṛtānkleśānprasaṁkhyānāgninā dagdhabījakalpānaprasavadharmiṇaḥ kariṣyatīti। teṣāṁ tanūkaraṇātpunaḥ kleśairaparāmṛṣṭā sattvapuruṣānyatāmātrakhyātiḥ sūkṣmā prajñā samāptādhikārā pratiprasavāya kalpiṣyata iti ॥ 2 ॥"
    },
    {
        "seq_id": 245,
        "vyb_id": "VYB_C02_V02_B01",
        "tag": "Vyakhya",
        "class_name": "VIV",
        "text": "vivaraṇam\n[sa hi kriyāyogaḥ] kimartha iti tasya pārārthyapratipādanārthamāha- [samādhibhāvanārthaḥ kleśatanūkaraṇārthaśca ॥]\nkathaṁ punarubhayāthaitvamityāha- [sa hi āsevyamānaḥ samādhiṁ bhāvayati ।] itarayogāṅgasahitaḥ samādhiṁ bhāvayati [kleśāṁśca tanūkaroti ।] vakṣyati ca [\"yogāṅgānuṣṭhānādaśuddhikṣaye jñānadīptirāvivekakhyāte:”] iti । tadetadāha- [tanūkṛtānkleśānprasaṁkhyānena] kleśatanūkaraṇāt sañjātasamyagdarśanaśīlanena, [dagdhabījakalpān] bījānīva dagdhaprasavaśaktīn , ata eva [aprasavadharmiṇaḥ] avidyamānaḥ prasavo yeṣāṁ te aprasavāḥ, aprasavāśca te dharmiṇaścetyaprasavadharmiṇaḥ, (sarvabījādiṣu vā draṣṭavyam) tānaprasavadharmiṇaḥ [kariṣyati] prasavaśaktirahitān kariṣyati ॥\n[teṣāṁ tanūkaraṇānujanmā punaḥ kleśairaparāmṛṣṭā satvapuruṣānyatāmātrakhyātiḥ samāsādhikārā prajñā pratiprasavāya [kalpiṣyate]] saṁsārābhimukhatāyai punarna kalpiṣyata ॥\nyadyapi śāstrācāryopadeśena yogāṅgānuṣṭhānādṛte'pi satvapuruṣānyatāmātrakhyātirupajāyate, tathā'pi na kleśādharmādīnatīvātiraskṛtya sā jāyeteti punaḥ punaḥ kleśādibhiḥ parāmṛśyata ityetaddarśayati [punaḥ kleśairaparāmṛṣṭe] tyanena ॥ 2 ॥"
    },
    {
        "seq_id": 246,
        "vyb_id": "VYB_C02_V03_I01",
        "tag": "LeadingBhashya",
        "class_name": "leading_bhashya",
        "text": "atha ke kleśāḥ kiyanto veti –"
    },
    {
        "seq_id": 247,
        "vyb_id": "seq_247",
        "tag": "Sutra",
        "class_name": "versetext",
        "text": "avidyāsmitārāgadveṣābhiniveśāḥ kleśāḥ ॥ 3 ॥"
    },
    {
        "seq_id": 248,
        "vyb_id": "VYB_C02_V03_B01",
        "tag": "Commentary",
        "class_name": "bhashya",
        "text": "kleśā iti pañca viparyayā ityarthaḥ। te spandamānā guṇādhikāraṁ draḍhayanti, pariṇāmamavasthāpayanti, kāryakāraṇasrota unnamayanti, parasparānugrahatantrī bhūtvā karmavipākaṁ cābhinirharantīti ॥ 3 ॥"
    },
    {
        "seq_id": 249,
        "vyb_id": "VYB_C02_V03_B01",
        "tag": "Vyakhya",
        "class_name": "VIV",
        "text": "vivaraṇam\n[ke te kleśāḥ] svarūpeṇa, [kiyanto vā] saṁkhyayā [iti] saṁkhyāsvarūpapratipādanārthaṁ sūtraṁ praṇīyate- [avidyāsmitārāgadveṣā bhiniveśāḥ kleśāḥ] eṣāmekaikasya lakṣaṇaṁ sūtraireva vyākhyāyiṣyata iti [na] vyākhyeyatve yatnaḥ kriyate, vyākhyeyaṁ vetāvadeva ॥\nyathā pramāṇaviparyayavikalpādayaḥ parasparabhinnāḥ, na tathā kleśānā viparyayādvedaḥ । kintarhi? viparyaṁyasyaivaite bhedā iti । kasmātū? viparyayabhāvabhāvitvādityetadāha- [pañca viparyaṁyā ityarthaḥ ॥]\nnanu ca yathā vṛttibhedavyākhyāne pramāṇavṛtte: [“ pratyakṣānumānāgamāḥ pramāṇāni”] iti tridhā bhedastatraiva vyākhyātaḥ, tathā kasmāttatraivāsya viparyayasyāpi bhedaḥ pañcadhā nopavyākhyātaḥ ? cittavṛttireva ca viparyaya ityuktam । tathā codāhataṁ, [“sadviṣayeṇaikacandradarśanena dvicandradarśanaṁ bādhyate”] iti ॥\nnaiṣa doṣaḥ--kleśānāmavṛttitvāt । na hi kleśāḥ pratyayamātrāḥ, pratyayamātrā hi vṛttayaḥ । kleśāstu cittasya malaṁ, yathā cakṣuṣastimiram । kleśamalaviyoge cittasya viparyayapratyayābhāvāt ॥\nyadi hi pratyaya eva viparyayaḥ, tadā yathā kleśanirodhe'pi yoginaḥ smṛtipramāṇapratyayo bhavanti, tathā viparyayo'pi bhavet । na tu viparyayaḥ kṣīṇakleśānām । tasmāccākṣuṣa iva ayathārthagrahaṇanimittaṁ pratyayasya malaṁ viparyaya ityucyate ॥\ntatpunaḥ pratyayavyatirekeṇa pratipattumākhyātuṁ cāśakyamita pratyayenaivākhyāyate ['viparyayo vṛttiḥ'] iti । tathā ca vṛttayaḥ [kliṣṭākliṣṭaśceti] kleśena viśeṣitāḥ । na ca vṛttibhireva vṛttīnāṁ viśeṣaṇaṁ yuktam । tathā ['kleśahetukā'] iti ca vyākhyātam । na ca vṛttaya eva vṛttihetukā iti yuktam ॥\ntasmāccāvṛttitvādvṛtibhedatvena na tatra kleśā vyākhyātāḥ । tathā coktam- [''cittamalaprasaṅgenabhidhāyiṣyante''] iti kleśānāṁ na vṛttitvaṁ, malatvamevetyabhiprāyeṇa । abhedopacāreṇa tu pratyayena sāmānādhikaraṇyaṁ, yathā dhūmo malairagniṁ garbhādaśāntavṛttāstathā jñānameteneti, (?) tathaivātrāpi ॥\npratyayaviparītatvamāha- [te spandamānā] ityādinā । spandamānāḥ pratyayadvāreṇodbhāsamānāḥ, na hi svatasteṣāñcalanamasti, vastrādirāgavat । [guṇādhikāraṁ dṛḍhayanti] guṇānāmadhikāraṁ pravṛttiṁ (saṁ)kartavyatvaṁ sthirīkurvānti । na hi teṣu parispandamāneṣu kartavyatāśūnyaṁ cittaṁ bhavati ॥\n[parīṇāmamavasthāpayānti] punaḥ punaḥ pariṇamayantīti yāvat । [kāryakaraṇasrota unnamayanti] śarīrasya karaṇādīnāṁ cakṣurādīnāṁ pravṛttisrota ucchrā(va)yayanti । kathamityāha- [parasparānugrahatantrībhūtvā] avidyādaya itaretaranimittanaimittikabhāveneti ॥\nkiñca – [karmavipākāṁścābhinirvartayanti ।] karma trividhaṁ, tadvipākāṁśca jātyāyurbhogāniti ॥ 3 ॥"
    },
    {
        "seq_id": 250,
        "vyb_id": "seq_250",
        "tag": "Sutra",
        "class_name": "versetext",
        "text": "avidyā kṣetramuttareṣāṁ prasuptatanuvicchinnodārāṇām ॥ 4 ॥"
    },
    {
        "seq_id": 251,
        "vyb_id": "VYB_C02_V04_B01",
        "tag": "Commentary",
        "class_name": "bhashya",
        "text": "atrāvidyā kṣetraṁ prasavabhūmiruttareṣāmasmitādīnāṁ caturvidhavikalpānāṁ prasuptatanuvicchinnodārāṇām। tatra kā prasuptiḥ। cetasi śaktimātrapratiṣṭhānāṁ bījabhāvopagamaḥ। tasya prabodha ālambane saṁmukhībhāvaḥ। prasaṁkhyānavato dagdhakleśabījasya saṁmukhībhūte'pyālambane nāsau punarasti, dagdhabījasya kutaḥ praroha iti। ataḥ kṣīṇakleśaḥ kuśalaścaramadeha ityucyate। tatraiva sā dagdhabījabhāvā pañcamī kleśāvasthā nānyatreti। satāṁ kleśānāṁ tadā bījasāmarthyaṁ dagdhamiti viṣayasya saṁmukhībhāve'pi sati na bhavatyeṣāṁ prabodha ityuktā prasuptirdagdhabījānāmaprarohaśca।"
    },
    {
        "seq_id": 252,
        "vyb_id": "VYB_C02_V04_B01",
        "tag": "Vyakhya",
        "class_name": "VIV",
        "text": "vivaraṇam\n[avidyā kṣetramuttareṣāṁ prasuptatanuvicchinnodārāṇām ।] kathamasmitādayo viparyayā iti, tatpradarśyate sūtreṇaiva । [avidyā kṣetraṁ prasavabhūmiḥ] ātmalābhakṣetraṁ yathā pṛthivī tṛṇalatāgulmavīrudhāṁ svātmano'natiriktānāṁ, evamavidyāto viparyayādavyatiriktānāṁ [asmitādīnāṁ] caturṇamekaikaśaḥ [prasuptatanuvicchinnodāratayā caturvikalpānāṁ prasavabhūmiravidyā ॥]\nviparyayapratyayā hi tāmāśrityātmānaṁ pratilabhante । tasmādavidyaivāsmitādicatuṣṭayarūpeṇa vipariṇamate ॥\n[tatra kā prasuptiriti ।] asmitādīnāṁ prasutirnāma dharme ucyate, nāvidyāyāḥ । kāraṇatvāt । sarvāsmitādivikalpeṣvanugamātsarvadā prabuddhaiva sā, na prasuptā । prasvapane vyavahārābhāvāt । asmitādīnāmanyatamasya prasuptāvanyatamasyāvasthānamavaśyameva । anyathā kleśāntarasyodbhava eva na syāt । tasmādasmitādīnāmeva caturṇāṁ prasuptādicaturvikalpatvam ॥\n[cetasi śaktimātrapratiṣṭhānami] tyasya vyākhyānaṁ karoti- [bījabhāvopagama] iti । yathā bījaṁ sadevānaṅkurībhavadapi bhūmigataṁ tiṣṭhati, tathā cetasyasmitādayaḥ śaktirūpeṇānabhivyaktasvarūpāṅkurā vyavatiṣṭhante ॥\n[tasya prabodha] iti- [tasya] kleśasyāsmitādeḥ [prabodha] udbhavaḥ ālambane viṣaye [sammukhībhāvaḥ] svavyañjakāñjanasya ॥\ntatraitat syāt, sarvadaiva kleśasya bījabhāvopagamaḥ prabodhaśca niyamena syāditi । tata āha- [prasaṁkhyānavataḥ] samyagdarśanābhyāsavataḥ [adagdhakleśabījasya] yoginaḥ [saṁmukhībhūte'pyālambane nāsau] bījabhāvopagamaḥ । [dagdhasya] dagdhatvādeva [kutaḥ punaḥ prabodhaḥ] udbhavaḥ । vidyamānasya hi bījasya kṣitijalādisaṁyoganimittaprāptāvaṅkurībhāvo na dagdhabījaśakteḥ, tathā kleśasyāpi ॥\nyadyevam , eṣā pañcamī kasmādavasthā noktā dagdhaprasuptatanuvicchinno dārāṇāmiti-na-asādhāraṇatvāt । na hi sarvadehināṁ sādhāraṇī pañcamī kleśāvasthā । yogina eva hi sā, tato nāmnāyate ॥\nkathaṁ vā asādhāraṇīti? tata āha- [tatraiva sā] samyagdarśanābhyāsavatyeva [dagdhā nānyatra । kṣīṇakleśaḥ kuśalaścaramadeha] iti samyagdarśana ucyate yogī । [tatraiva sā dagdhabījabhāvā pañcamī kleśāvasthā । satāṁ kleśānāṁ tadānīṁ dagdhaṁ bījasāmarthyam ।] yathā vidyamānānāṁ yavādibījānāṁ bharjitānāṁ bījasāmarthyaṁ dagdham । [viṣayasya sammukhībhāve'pi na bhavatyeṣāṁ prabodhaḥ,] samyagdarśinaḥ saṁskāraśeṣāvasthatvādiṣoriva lakṣyavimuktasya ॥"
    },
    {
        "seq_id": 253,
        "vyb_id": "VYB_C02_V04_B02",
        "tag": "Commentary",
        "class_name": "bhashya",
        "text": "tanutvamucyate – pratipakṣabhāvanopahatāḥ kleśāstanavo bhavanti। tathā vicchidya vicchidya tena tenā''tmanā punaḥ punaḥ samudācarantīti vicchinnāḥ। kathaṁ, rāgakāle krodhasyādarśanāt। na hi rāgakāle krodhaḥ samudācarati। rāgaśca kvacidṛśyamāno na viṣayāntare nāsti। naikasyāṁ striyāṁ caitro rakta ityanyāsu strīṣu viraktaḥ kiṁtu tatra rāgo labdhavṛttiranyatra tu bhaviṣyadvṛttiriti। sa hi tadā prasuptatanuvicchinno bhavati।"
    },
    {
        "seq_id": 254,
        "vyb_id": "VYB_C02_V04_B02",
        "tag": "Vyakhya",
        "class_name": "VIV",
        "text": "vivaraṇam\nuktā prasuptiḥ । kiñca dagdhabījānāṁ ca kleśānāmaprabodho yogina ukta iti । [tanutvaṁ] idānīṁ [ucyate] - [pratipakṣabhāvanopahatāḥ] pratipakṣasya śarīrādyavadyadarśanādeḥ [bhāvanayopahatāḥ] abalīkṛtā mandaprabhāvāḥ [kleśāstanava] ucyante ॥\n[tathā vicchidya] vicchidyārthāntaropajanakālāntarāleṣu svātmānamapradarśayantaḥ [tena tenātmanā] yena rūpeṇa pūrvamupalabdhāstenaivātmanā [samudācaranti] punarudbhavantīti [vicchinnāḥ ॥]\nyadi vā [vicchidya vicchidya] vicchedakāle [te vyaktenātmanā] svarūpeṇa pūrvottarakālavat [na samudācaranti ॥]\ntatrodāharaṇamū- [kathaṁ ? rāgakāle krodhasyādarśanāt । na hi rāgakāle krodhaḥ samudācarati ।] kuta: rūpātiśayānāṁ vṛtyatiśayānāṁ ca virodhāt । sa hi rāgodayāttirobhūto'nyenāvyaktenātmanā vartata iti vicchinnaḥ ॥\ntathā [rāgaśca kvaciddṛśyamāno na viṣayāntare nāsti ।] kutaḥ? viṣayavirodhādatra । pūrvatra rāgeṇa virodhādasamudācaraṇaṁ krodhasya । atra tu viṣayāṇāmanyonyavirodhāt । na hi viṣaya ekasminnupajanayati rāgaṁ viṣayāntaramapi tasyaiva rāgasyotpādakam ॥\ntadyathā- [naikasyāṁ striyāṁ caitro rakta ityanyāsu viraktaḥ । kintu tatra rāgo labdhavṛttiḥ] yasyāṁ raktaḥ । [anyatra bhaviṣyadvṛttiḥ] anyāsu strīṣu sa hi bhaviṣyadrāgavyaktiviśeṣaḥ [tadā prasuptastanurveti ॥]\nnanu ca ‘ [rāgaśca kacit dṛśyamāna’] ityādi bhāṣyaṁ kimarthaṁ? nanu rāgasvabhāvākhyānaṁ, itthaṁ viṣayabhedāllabdhabhaviṣyadvṛttisvabhāvo rāga iti-satyam tathā'pi prakrāntānupayogaḥ । prakrānta hi vicchedavyākhyānaṁ । na caitadvicchedavyākhyānam । nāpi vakṣyamāṇodāravyākhyānena sambandhaḥ । tasya nirākāṅkatvāt ॥\nevaṁ tarhi pūrvaśeṣa evāyam । katham ? evaṁ manyate, prasuptatanūdāratvavyatirekeṇa vicchittirnāma dharma eva nāsti । katham ? yāvanna labdhavṛttistāvatprasupta ityuktam । pratipakṣabhāvanopahato mandapravṛttistanurityucyate ॥\nyaścāpi labdhavṛttiḥ sa udāra ityākhyāyate । vicchinno nāma sa bhavati, yaḥ kvacidupalabdhaḥ punarupalabhyate । yathā sarasvatīsrotaḥ । na hi rāgodaye krodhaḥ kvacidapi dṛśyate । tasmānna vicchittirnāma dharmo'sti । adarśanāt ॥\natrocyate-yadyadarśanādvicchedo nāsti, tadā rāgasya kvaciddṛśyamānasyānyatrādarśanādabhāvo'stu । nanvastvevābhāvaḥ, anyatrādarśanāt । na hi । kasmāt ? kvacit dṛśyamānasvādeva । na hi viṣayāntarābhimukho na bhavatīti dharmiṇyapi cetasi nāsti । na hi cakṣuḥ kadācidgajābhimukhaṁ na bhavatīti ghaṭābhimukhapravṛttaṁ sannāsti । ghaṭābhimukhadarśanādeva । tadetadāha- [kacit dṛśyamāno na viṣayāntare nāstī] tyādi ॥\ntathā krodho'pi rāgeṇodbhūtenābhibhūtatvādvicchinnadarśano bhaviṣyati, sarasvatīsrotovadeva । sa hi rāgo viṣayāntare prasuptaḥ tanurvā । tadābhimukhyenādṛśyamānaviśeṣatvāt ॥\nkaḥ punaḥ prasuptivicchedayorviśeṣaḥ ? yāvatobhayatrādarśanamaviśiṣṭam । ucyate-pravṛttadarśanaprabandhasyāntarāvirodhinā'nubaddhatvādadarśanaṁ vicchittiradagdhasya ॥\nprasuptiḥ punarnimitteṣu satsvapyadagdhabījasyaivāsatyapi virodhinā'bhibhave nyagbhūtatayā bījarūpeṇāvasthānam ॥\nnanu caivaṁ sati “sa(na)hi tadā prasuptastanurve”ti viruddhaṁ, pravṛtteradarśanaprabandho hi viṣayāntareṇa dṛśyate-na-viṣayāntarābhimukhyasya vivakṣitatvāt । viṣayāntarābhimukhyaṁ nāma yo rāgasya dharmaḥ sa hi tadā prasuptaḥ tanurvā । na rāgaḥ sarvedā āmanaiva prasuptastanurvā । kvacit dṛśyamānatvādeva । krodhaḥ prasuptastanurvā ātmanaiva rāgakāle sarvaviṣayeṣu na dṛśyate ॥\nathavā vichinnodāharaṇāntarapratipādanārthameva ['rāgaśca kvaci'] dityādi bhāṣyam । kathaṁ ? dviprakāro vicchedaḥ pradarśayiṣya(ti)te । ekastāvatpravṛttadarśanaprabandhasya virodhinā'bhibhavātsarvatrādarśanam । yathā darśitaṁ [‘rāgakāle krodhasyādarśanā'diti ॥]\ntathā'yamanyo viṣayaviśeṣe dṛśyamānasyaiva viṣayāntare prātinimittasyādarśanam । yathā caitrasya ekasyāṁ striyāṁ raktasya anyāsu satīṣvapi rāgasyādarśanaṁ [tatra labdhavṛtti] riti kvacidviṣaye dṛśyamānasyaiva yatra [bhaviṣyadvṛtti] viṣaye yadadarśanaṁ, sa cāpi viccheda iti ॥\nkasmātpunaranyatra na dṛśyata ityāha- [sa hi tadā prasuptastanurvā ।] na hi prasuptistānavaṁ vā vivakṣyate । yathā tathā vā bhavatu । tatrādarśanaṁ vicchedatvena vivakṣitam ॥"
    },
    {
        "seq_id": 255,
        "vyb_id": "VYB_C02_V04_B03",
        "tag": "Commentary",
        "class_name": "bhashya",
        "text": "viṣaye yo labdhavṛttiḥ sa udāraḥ। sarva evaite kleśaviṣayatvaṁ nātikrāmanti। kastarhi vicchinnaḥ prasuptastanurudāro vā kleśa iti, ucyate – satyamevaitat, kiṁtu viśiṣṭānāmevaiteṣāṁ vicchinnāditvam। yathaiva pratipakṣabhāvanāto nivṛttastathaiva svavyañjakāñjanenābhivyakta iti। sarva evāmī kleśā avidyābhedāḥ। kasmāt, sarveṣvavidyaivābhiplavate। yadavidyayā vastvākāryate tadevānuśerate kleśā viparyāsapratyayakāla upalabhyante kṣīyamāṇāṁ cāvidyāmanu kṣīyanta iti ॥ 4 ॥"
    },
    {
        "seq_id": 256,
        "vyb_id": "VYB_C02_V04_B03",
        "tag": "Vyakhya",
        "class_name": "VIV",
        "text": "vivaraṇam\n[viṣaye yo labdhavṛttiḥ sa udāraḥ ।] nanu ca prasuptatanuvicchinnānāṁ kāryāsamarthānāṁ na kleśatā । na hi prasuptastanuvicchinne vā prasuptivicchittitanniyamāvasthāyāṁ kāryaṁ kartuṁ kṣamate । na hyajātaśśatrurupaghātāyālam । vicchinne vā pradeśe srotasi snātuṁ śakyam । tasmādavidyā kṣetramuttareṣāmityetāvadevāstu । kintairakāryakṣamaiḥ prasuptatanuvicchinairupadiṣṭai: । etadāśaṁkyāha- [sarve caite kleśaviṣayatvannātikrāmantīti ।] na hi śatruḥ prasupto janiṣyamāṇo vā nāpakariṣyati ॥\n[kastarhi vicchinnaḥ prasutastanurudāro vā kleśaḥ ।] na yuktamevaṁ bhedena vacanam । ekamevodāharaṇamastu । na codārāvasthāyā anyatra kāryaṁ kariṣyati ॥\n[satyamevametat ।] tathā'pi parihāra ucyate, [kiṁ tu viśiṣṭānāmevaiteṣāṁ] aparityaktakleśatvadharmakāṇamiva [vicchinnāditvam ।] vicchinnādyavasthāyāmapi nāpāgamadapakartṛtvaśaktirityadoṣaḥ ॥\ntatkāle kāryākṣamatvamiti cet-na-pratipakṣavidhānārthavādvacanasya । na hi śatroradṛśyamānasya prasuptasya janiṣyamāṇasya vā na pratividhātavyam ॥\nśrūyate cendraḥ pratipakṣabhayena saptadhā ditergarbhamabhinaditi । tatra kāraṇaṁ svayameva prakaṭayati- [yathaiva pratipakṣabhāvanāto nivṛttastathaiva svavyañjakāñjanena] viṣayādinā [abhivyakta iti ॥]\nyasmātte punarabhivyaktāḥ punaśca tirohitāḥ punarapyabhivyañjiṣyante ca, tasmātprasuptādyavasthā api pratipakṣavidhānāya vaktavyā eva, hreśatvānatikrāntatvāt ॥\nidānīmupasaṁharati- [sarva evāmī kleśā avidyābhedāḥ । kasmāt?] yasmāt [sarveṣu] asmitādiṣu [avidyaivābhiplavate] pratarati, udbhūtā dṛśyate ॥\nkiñca- [yadavidyayā vastvākāryate] prakalpyate [tadanuśerate] tadviṣayā upajāyante [kleśāḥ] rāgādayaḥ । yathā stryādipiṇḍe heye'pi bhogyo'yamityavidyayā parikalpyātmābhimānaṁ kṛtvā rajyate । dharmajñāne viparītaṁ parikalpya dveṣṭi ॥\nkathaṁ punastadevānuśerate iti-yasmāt [viparyāsapratyayakāla evopalabhyante ।] itaścāvidyābhedā:, yasmā [tkṣīyamāṇāmavidyāmanu kṣīyanta iti ।] avidyāpraṇāśānupraṇāśino hi kleśā । asmitādayaḥ । na hyasatyāmavidyāyāṁ kaścidapi kleśaḥ sambhavati ॥ 4 ॥"
    },
    {
        "seq_id": 257,
        "vyb_id": "VYB_C02_V05_I01",
        "tag": "LeadingBhashya",
        "class_name": "leading_bhashya",
        "text": "tatrāvidyāsvarūpamucyate –"
    },
    {
        "seq_id": 258,
        "vyb_id": "seq_258",
        "tag": "Sutra",
        "class_name": "versetext",
        "text": "anityāśuciduḥkhānātmasu nityaśucisukhātmakhyātiravidyā ॥ 5 ॥"
    },
    {
        "seq_id": 259,
        "vyb_id": "VYB_C02_V05_B01",
        "tag": "Commentary",
        "class_name": "bhashya",
        "text": "anitye kārye nityakhyātiḥ। tadyathā - dhruvā pṛthivī, dhruvā sacandratārakā dyauḥ, amṛtā divaukasa iti। tathā'śucau paramabībhatse kāye – sthānādbījādupaṣṭambhānniḥsyandānnidhanādapi। kāyamādheyaśaucatvātpaṇḍitā hyaśuciṁ viduḥ ॥ iti aśucau śucikhyātirdṛśyate। naveva śaśāṅkalekhā kamanīyeyaṁ kanyā madhvamṛtāvayavanirmitevacandraṁ bhittvā niḥsṛteva jñāyate, nīlotpalapatrāyatākṣī hāvagarbhābhyāṁ locanābhyāṁ jīvalokamāśvāsayantīveti kasya kenābhisaṁbandhaḥ। bhavati caivamaśucau śuciviparyāsapratyaya iti। etenāpuṇye puṇyapratyayastathaivānarthe cārthapratyayo vyākhyātaḥ।"
    },
    {
        "seq_id": 260,
        "vyb_id": "VYB_C02_V05_B01",
        "tag": "Vyakhya",
        "class_name": "VIV",
        "text": "vivaraṇam\n[tatrāvidyāsvarūpamucyate ।] kiṁ punaravidyāsvarūpākhyāne prayojanaṁ ? tatsvayameva bhāṣyakṛdākhyāsyate ['avidyā mūlamasya kleśasantānasya'] ityādinā । ajñāte ca kleśasantānamūlasvarūpe tanmūlonmūlanaṁ na śakyaṁ kartumiti tatsvarūpamākhyāyate ॥\n[anityāśuciduḥkhānātmasu nityaśucisukhātmakhyātiravidyā ।] katham? [anitye kārye nityakhyātiḥ] nityamiti viparyayabuddhiḥ [yathā dhruvā pṛthivī, dhuvā sacandratārakā dyau:, amṛtā divaॅ.aukasa iti ॥]\nnanu caitasmānmantrātpṛthivyādīnāṁ dhruvatvaṁ pratīyate । tatra kathameṣāṁ kāryatvamucyate ? āpekṣikatvādadoṣaḥ । manuṣyādyapekṣayā pṛthivyādayo dhruvāḥ । kāryatvamanityatvaṁ ca sarvapramāṇasiddhaṁ śrutiṣu vacanāt [‘dyaurāsīnna pṛthivī nāntarikṣa'] mityādiṣu siddham ॥\n[tathā aśucau paramabībhatse] paramodvegakare'tyantaghṛṇāspade kārātmasadmanīvāśucau kāye । kathama(pi)sya bībhatsakatvamityāha- [sthānādaśuciḥ] garbhāśayasthānatvādaśuciḥ । [bījādaśuciḥ] -śuklaśoṇitabījo hi kāyaḥ । [upaṣṭambhāt] -vātapittaśleṣmopaṣṭambhāt । teṣāṁ cāśucitvaṁ prasiddham । [niṣyandāt] -prasvedamūtrapurīṣādimalājasraniṣyandāt । [nidhanādapi] -- maraṇāt । mṛtasaṁbandhināṁ daśāhādyāśaucasmaraṇam ॥\nnanu ca svabhāvato yadyaśuciḥ kāyastasya śaucavidhānamanarthakaṁ prāpnotītyata āha- [kāyamādheyaśaucatvāditi ।] śāsrata ādhātavyameva śai.aucamasminna svato'stīti yāvat ॥\nyadvā, karaṇani buddhisatvādīni satvātmakatayā śucīnyādheyānyasminniti, tacchrucitvādasyāpi śaucam । buddhisatvādyādheyaviprayoge cātyantāśucitvadarśanāt ॥\n[tasmātpaṇḍitā hyaśuciṁ viduḥ ।] paṇḍitagrahaṇaṁ viparyastadhiyāṁ śucitvagrahaṇakhyāpanārtham ॥ [aśucau śucikhyātirdṛśyate] viparītacetasām ॥\nna [veva śaśāṅkalekhā kamanīyeyaṁ kanyā amṛtāvayavanirmiteva candra bhitveva nissṛtā jñāyate nīlotpalapatrākṣī bhāvagarbhābhyāṁ locanābhyāṁ jīvalokaṁ samāśvāsayantīti kasya kenābhisaṁbandho bhavatīti ।] kva śarīrādiyāthātmyaṁ, kva [bhavatyevamaśucau] (kvacidvi)śuciviparyāsa iti ॥\n[etenāpuṇye puṇyapratyayaḥ,] yathā saṁsāramocakānāṁ, [tathaivānarthe cārthapratyayo vyākhyātaḥ,] yathā taskarāṇām ॥"
    },
    {
        "seq_id": 261,
        "vyb_id": "VYB_C02_V05_B02",
        "tag": "Commentary",
        "class_name": "bhashya",
        "text": "tathā duḥkhe sukhakhyātiṁ vakṣyati - pariṇāmatāpasaṁskāraduḥkhairguṇavṛttivirodhācca duḥkhameva sarvaṁ vivekinaḥ iti। tatrasukhakhyātiravidyā। tathā'nātmanyātmakhyātirbāhyopakaraṇeṣu cetanācetaneṣu bhogādhiṣṭhāne vā śarīre puruṣopakaraṇe vā manasyanātmanyātmakhyātiriti। tathaitadatroktam - vyaktamavyaktaṁ vā sattvamātmatvenābhipratītya tasya saṁpadamanu nandatyātmasaṁpadaṁ manvānastasya vyāpadamanu śocatyātmavyāpadaṁ manvānaḥ sa sarvo'pratibuddhaḥ iti। eṣā catuṣpadā bhavatyavidyā mūlamasya kleśasaṁtānasya karmāśayasya ca savipākasyeti।"
    },
    {
        "seq_id": 262,
        "vyb_id": "VYB_C02_V05_B02",
        "tag": "Vyakhya",
        "class_name": "VIV",
        "text": "vivaraṇam\n[tathā duḥkhe sukhakhyātiṁ] vakṣyati । ['pariṇāma tāpasaṁskāraduḥkhairguṇavṛttivirodhācca duḥkhameva sarvaṁ vivekinaḥ'] iti । [tatra] sarvasmin saṁsāre duḥkhe [sukhakhyātiravidyā ॥]\n[tathā anātmanyātmakhyātibodhyopakaraṇeṣu cetanācetaneṣu] gavādighaṭādiṣu [bhogādhiṣṭhāne vā śarīre puruṣopakaraṇe vā manasyanātmanyātmakhyātireti ॥]\natrocyate-kasya punarmanasyanātmanyātmakhyātiriti ? nanu manasa eva khyātiḥ, kiṁ codyate-yāvatā avidyā viparyayaścittavṛttiriti hyuktam । cittameva prāptacaitanyopagrahaṇarūpatvādātmānaṁ cetanamabhimanyate ‘ahaṁ draṣṭṛ śrotṛ vā ahamidaṁ mame'ti cāviśeṣeṇa ।\n[tathaitadatra] etasminnarthe [uktaṁ vyaktamavyaktaṁ vā] pradhānādikaṁ śarīrendriyādi viṣayaviśeṣaparyantaṁ kiṁcit [vyaktaṁ] ānubhavikaṁ, kiṁcidānumānikamāgamikaṁ [avyaktaṁ vā satvamātmatvenābhipratītaḥ] pratipannaḥ [tasya sampadamanu nandati] tasya vyaktāvyattātmakasyātmatvenāvagatasya sampadaṁ samṛddhiṁ vibhūtimanu nandati anu hṛṣyati, [ātmasampadaṁ manvānaḥ] ‘sampanne'hamanayā sampadā, mamaiṣā sampadi”ti manyamānaḥ । [tasya vyāpadaṁ] tasya kṣayaṁ [anu śocati] ‘mamaiṣā vyāpadahameva vyāpanna' iti । [sa sarva] evābhimānī [apratibuddhaḥ] ajña [iti ॥]\n[eṣā catuṣpadī bhavatyavidyā ।] nanu cāpuṇye puṇyakhyātiḥ puṇye apuṇyakhyātiḥ ityābhyāṁ ṣaṭpadītvam-na-caturṣveva padeṣu yathāsaṁbhavamantarbhāvāt । [avidyā mūlaṁ] prabhavabījam [asya kleśasantānasya] abhiniveśāntakleśānāmanavaratapravartanasya । kiṁ ca- [karmāśayasya] ca trividhasya jātyāyurbhogalakṣaṇa [vipākatrayasahitasya] sakalasya saṁsārasyetyarthaḥ ॥"
    },
    {
        "seq_id": 263,
        "vyb_id": "VYB_C02_V05_B03",
        "tag": "Commentary",
        "class_name": "bhashya",
        "text": "tasyāścāmitrāgoṣpadavadvastusatattvaṁ vijñeyam। yathā nāmitro mitrābhāvo na mitramātraṁ kiṁ tu tadviruddhaḥ sapatnaḥ। yathā vā'goṣpadaṁ na goṣpadābhāvo na goṣpadamātraṁ kiṁtu deśa eva tābhyāmanyadvastvantaram, evamavidyā na pramāṇaṁ na pramāṇābhāvaḥ kiṁtu vidyāviparītaṁ jñānāntaramavidyeti ॥ 5 ॥"
    },
    {
        "seq_id": 264,
        "vyb_id": "VYB_C02_V05_B03",
        "tag": "Vyakhya",
        "class_name": "VIV",
        "text": "vivaraṇam\n[tasyā] śca avidyāyāḥ [amitrāgoṣpadavadvastusatatvaṁ] vastvantaratvaṁ [vijñeyam ।] kimarthamidamucyate ! yāvatā viparītakhyātiriti vastusatatvamuktameva ॥\nayamabhiprāyaḥ-avidyā iti nañsamāso'yaṁ tatpuruṣaḥ, sa cottarapadārthapradhāno vā syāt , yathā rājapuruṣa iti । yadvā, pūrvapadārthapradhānaḥ, ardhapippalīti ॥\ntatra yadi pūrvapadārthapradhānastadānīṁ vidyāyāḥ pramāṇasyābhāva (vādi) iti, yatraiva vidyāprasaṅgo vṛttisāmānyāttatraiva (smṛtya)vṛttyantarādau pratītiriti, anirdhāritaviśeṣatatvo'rthaḥ prajñāyeta । yā tu viparītākhyātiḥ pūrvoktā avidyeti sā pāribhāṣikī syāt ॥\ntataḥ ko doṣaḥ syāt ? avidyāśabdaśravaṇe sandehaḥ syāt । kiṁ prasiddha eva śabdārtha: paribhāṣita: śākhasaṁvyavahārārthaṁ, yathā [loke yeṣvarthaṣu prasiddhāni padāni tāni sati sambhave tadarthānyeva sūtreṣvityavagantavyaṁ] iti । athāśabdārtha eva, yathā [‘iko guṇavṛddhī'] iti । tataścāniścite padārthe nāvidyāśabdena vyavahāra: kriyeta ॥\nathottarapadārthaprādhānyaṁ samānādhikaraṇatvānnīlotpalavat, tatrāpi nīlotpalaśabdārthayoravirodhādviśeṣyaviśeṣaṇabhāvena saṁbandho yuktaḥ ॥\niha nañā nivṛttirucyate । vidyāśabdenāpi vidyā । tatra yadyuttarapadasyārthaṁ pradhānaṁ prati guṇabhūto nañ tasyaivottarapadārthasyābhāvaṁ kuryāt, tadā tadguṇatvameva hīyeta । nāpītarasya prādhānyam ॥\nyo hi kañcinnirvartayituṁ anuprasthito nirvartyameva vyāpādayet, na tasya nirvartyaṁ prati guṇatvam । nāpi nirvartyasya pradhānatā, tadvat । tasmāt pradhānavaśavartinā guṇena bhavitavyamiti vidyāyāmanyasyābhāva eveti kevalo nañ nityānuvādīti vidyāmātraṁ pratīyeta ॥\ntadetadevaṁ kṛtvocyate । [‘tasyāścāmitrāgoṣpadavadvastusatatvaṁ vijñeyam’] iti । [yathā amitro na mitrābhāvaḥ] yathā pūrvapadārtheprādhānye ardhapippalīti । [na mitramātram ।] yathoktaṁ uttarapadārthaprādhānye pradhānavaśavartinā guṇena bhavitavyaṁ, na pradhānavināśeneti । tathā coktam-- [“abrāhmaṇamānayetyukte brāhmaṇamātrasyānayanaṁ prāpnotī'ti] nañvārtike । uttarapadārthaprādhānyapakṣe naño nityānuvādatvāt । evamamitra iti । evamavidyādi ॥\n[yathā vā agoṣpadaṁ na goṣpadābhāvo na goṣpadamātraṁ, kintu deśa eva tābhyāṁ] goṣpadābhāvagoṣpadamātrābhyām [anyadvastvantaram । [kathamevam?]] dhyavasāyasvarūpayā: [ekātmateva] ekaśvāsāvātmā ca tasya bhāva ekātmatā । ivaśabdenātyantaviviktatāmācaṣṭe । [ekasvarūpāpattirivāsmitā kleśa ucyate ॥]\ntataścāgoṣpadamiti goṣpadaprasakto'rthaḥ , goṣpadamātraṁ, goṣpadaviruddhaśceti trayo'rthāḥ pratibhānti । tatra yadi goṣpadamātraṁ bhavettadā nañaḥ prayogo'narthaka eva । anyābhāvānuvādī cedgoṣpade nañ syādevamapyanarthaka eva ।\natha goṣpadaprasaṅgayukte'rthe, tathāpi nañamukhye'rthe pravṛttassyāt , gobhiratyantāsevitatvasyānuktatvāt । yataḥ sevitattve bhaviṣyatyapi triṣvapi kāleṣu śabdaprayogo yuktassyāt । mukhyaścārtho nāma sa bhavati, yatra gobhiḥ sevitaṁ na bhūtaṁ na vartate nāpi bhaviṣyati । tasmāt, sati sambhave nañarthaḥ sa eva yukta iti na sevitaprasaṅgo nāpi sevitamātra iṣyate । gosevitaviruddha eva deśo'goṣpadaśabdenābhidhīyate ।\nkathaṁ punarnīlotpalavadviśeṣyaviśeṣaṇabhāvaḥ ekasya, bhāvābhāvayorvirodhāt । tadabhāvapratipādanamātreṇa saṁvyavahārānupapatteḥ yasmin vastuni tadabhāva ucyate tadeva vastvantaraṁ pratīyate । taduktam - \"goṣpadaṁ sevitāsevitapramāṇeṣu iti\" ।\natrāsevitagrahaṇe punaḥ kriyamāṇe ca bahuvrīhirayaṁ vijñāyate, avidyamānasevitāsevita iti । (tasmāt) avidyā na pramāṇaṁ na ca pramāṇābhāvaḥ । [kintu viparītaṁ jñānāntaramiti] ॥ 5 ॥"
    },
    {
        "seq_id": 265,
        "vyb_id": "seq_265",
        "tag": "Sutra",
        "class_name": "versetext",
        "text": "dṛgdarśanaśaktyorekātmatevāsmitā ॥ 6 ॥"
    },
    {
        "seq_id": 266,
        "vyb_id": "VYB_C02_V06_B01",
        "tag": "Commentary",
        "class_name": "bhashya",
        "text": "puruṣo dṛkśaktirbuddhirdarśanaśaktirityetayorekasvarūpāpattirivāsmitā kleśa ucyate। bhoktṛbhogyaśaktyoratyantavibhaktayoratyantāsaṁkīrṇayoravibhāgaprāptāviva satyāṁ bhogaḥ kalpate। svarūpapratilambhe tu tayoḥ kaivalyameva bhavati kuto bhoga iti। tathā coktam – ‘buddhitaḥ paraṁ puruṣamākāraśīlavidyādibhirvibhaktamapaśyankuryāttatrā''tmabuddhiṁ mohena’ iti ॥ 6 ॥"
    },
    {
        "seq_id": 267,
        "vyb_id": "VYB_C02_V06_B01",
        "tag": "Vyakhya",
        "class_name": "VIV",
        "text": "vivaraṇam\nadhunāsmitākhyaṁ viparyayamācaṣṭe - dṛk darśanam upalabdhiḥ puruṣaḥ sa eva śaktiḥ । dṛśyate'neneti darśanam । saiva śaktiḥ antaḥkaraṇādhyavasāyarūpā । tayoḥ dṛgdarśanaśaktyoḥ upalabdhyadhyavasayasvarūpayoḥ ekātmateva ekaścāsāvātmā ca tasya bhāva ekātmatā । ivaśabdenātyantaviviktatāmācaṣṭe । ekasvarūpāpattirivāsmitā kleśa ucyate ॥\nyasminnahaṁpratyaye cittapuruṣayorviveko nopalabhyate so'yamahaṁpratyayo'smitākhyaḥ kleśa ucyate ।\npūrvatra tu puruṣopakaraṇe'ntaḥkaraṇe'nātmanyātmakhyatiriti viparītadarśanamevāvidyetyuktama । iha tu punarbuddhipuruṣayoraviśeṣadarśanamekasvarūpāpattiriva darśanamasmiteti viśeṣaḥ ॥\ntadetaduktaṁ bhavati - [bhoktṛbhogyaśaktyoratyantāviviktayoḥ] atyantāsaṅkīrṇayoḥ [avibhāgaprāptāviva satyāṁ bhogaḥ kalpate ।] bhogaheturasmitābhidhānakleśa ityarthaḥ । sati hyahaṁpratyaye sukhito'haṁ du:khito'hamati sukhadu:khādisambandho bhavati । tasmādetadevamiti ॥\n[svarūpapratilambhe tu tayoḥ] viveke nāhaṁ mameti svarūpopalabdhau satyāṁ buddhipuruṣayoḥ kaivalyameva avimiśrataiva bhavati । [kuto bhoga iti ।] kāraṇe hyaviśeṣāhaṁpratyayātmani sati kāryaṁ bhogaḥ, tasminnasati kāraṇe na bhoga iti ॥\nna hi manasi cetanāvatvamanadhyāropya sukhitvaṁ duḥkhitvaṁ vā śakyaṁ pratyetum । ahaṁpratyayaviṣayo hi sukhaduḥkhapralyayādhikaraṇam । 'ahaṁ sukhī duḥkhī cāham' iti sāmānādhikaraṇyāt । tasmādasmitākhyo'haṅkāro bhogahetuḥ ॥\n[tathā coktaṁ-buddhitaḥ paraṁ puruṣaṁ] buddhitaḥ sakāśāt [vibhaktaṁ] vilakṣaṇamanyam । kairguṇairvibhāga ityāha- [ākāraśīlavidyābhiḥ ākāreṇa] vṛtisārūmyeṇa, [śīlena] buddhipratisaṁveditathā । [vidyayā] caitanyasvarūpatayā । athavā [ākāreṇa] śuddhānantasvarūpatvena, [śīlena] apariṇāmitvādapratisaṁkramatvena, [vidyayā] citiśaktisvarūpatayā । tadetairdharmarbuddhito vibhāgaḥ ॥\ntathā buddherapi [ākāreṇa] sukhaduḥkhamohātmakatvena, [śīlena] prakhyāpravṛttisthityātmanā, [vidyayā] sarvārthīdhyavasāyātmakatvena puruṣāt [vibhāgaḥ ।] itthamanyonyamākāraśīlavidyābhirvibhaktaṁ puruṣaṁ [apaśyan kuryāttatra] tasyāṁ buddhau [ātmabuddhim] ātmapratyayaṁ [mohena] loka iti । vidyāśīlākārairatyantavibhaktayorbuddhipuruṣaye.oravibhāga iva taddarśanamityanenāṁśenodāharaṇam ॥\nyattu [vibhaktamapaśyan kuryāttatrātmabuddhim] iti । sā pūrvoktaivāvidyā । yadvā asmitāyā avidyābhedatvāt sarvamudāharaṇamiti । apaśyan kuryāditi puruṣasvarūpādarśanamavidyāyāḥ, asmitāyāśca hetuḥ kāraṇaṁ cittasya draṣṭṛdṛśyoparaktatā । puruṣasya tvadarśanaṁ draṣṭṛtvādeva ॥ 6 ॥"
    },
    {
        "seq_id": 268,
        "vyb_id": "seq_268",
        "tag": "Sutra",
        "class_name": "versetext",
        "text": "sukhānuśayī rāgaḥ ॥ 7 ॥"
    },
    {
        "seq_id": 269,
        "vyb_id": "VYB_C02_V07_B01",
        "tag": "Commentary",
        "class_name": "bhashya",
        "text": "sukhābhijñasya sukhānusmṛtipūrvaḥ sukhe tatsādhane vā yo gardhastṛṣṇā lobhaḥ sa rāga iti ॥ 7 ॥"
    },
    {
        "seq_id": 270,
        "vyb_id": "VYB_C02_V07_B01",
        "tag": "Vyakhya",
        "class_name": "VIV",
        "text": "vivaraṇam\n[sukhānujanmā] sukhānuśayī [rāgaḥ ।] anu janma, anu utpattiryasya saḥ । [sukhānuśayī] tathā [duḥkhānuśayīti] anyeṣāṁ pāṭhaḥ । [sukhānuśayī rāgaḥ duḥkhānuśayī dveṣa] iti te vyācakṣate, sukhamanubhavituṁ śīlamasya sa sukhānuśayī, tathā duḥkhānuśayīti । ubhayadhā'pyanujanmataiva । tadeva tācchīlyam । tathā ca vakṣyati- ['dharmātsukhaṁ sukhādraga:'] iti ॥\nkathaṁ sukhānuśayitvamiti tadāha - [sukhābhijñasya] sukhe ābhijñānamābhijñā yasya sa sukhābhijñaḥ sukhaṁ ya upalabdhavāṁstasya, sukhābhijñasya [sukhānusmṛtipūrvaḥ] sukhaṁ pūrvānubhūtamanusmaran [sukhe] hlāde [tatsādhane vā] agarucandanādāvanurajyate । tatra [yo'sau gardhaḥ sa] ucyate [tṛṣṇā lobho rāga iti ॥ 7 ॥]"
    },
    {
        "seq_id": 271,
        "vyb_id": "seq_271",
        "tag": "Sutra",
        "class_name": "versetext",
        "text": "duḥkhānuśayī dveṣaḥ ॥ 8 ॥"
    },
    {
        "seq_id": 272,
        "vyb_id": "VYB_C02_V08_B01",
        "tag": "Commentary",
        "class_name": "bhashya",
        "text": "duḥkhābhijñasya duḥkhānusmṛtipūrvo duḥkhe tatsādhane vā yaḥ pratigho manyurjighāṁsā krodhaḥ sa dveṣaḥ ॥ 8 ॥"
    },
    {
        "seq_id": 273,
        "vyb_id": "VYB_C02_V08_B01",
        "tag": "Vyakhya",
        "class_name": "VIV",
        "text": "vivaraṇam\n[duḥkhānujanmā] duḥkhānuśayī dveṣaḥ । duḥkhamuktam [‘yenābhihatāḥ prāṇinastadapaghātāya prayatante'] iti । [duḥkhābhijñasyeti] pūrvavadvyākhyānam । [duḥkhānusmṛtipūrvo duḥkhe tatsādhane vā] sataskarārdau [yo manyurujjihāsā] uddhātumicchā [krodhaḥ sa dveṣaḥ ।] rāgeṇa tulyaṁ vyākhyānaṁ sarvam ॥ 8 ॥"
    },
    {
        "seq_id": 274,
        "vyb_id": "seq_274",
        "tag": "Sutra",
        "class_name": "versetext",
        "text": "svarasavāhī viduṣo'pi tathā rūḍho'bhiniveśaḥ ॥ 9 ॥"
    },
    {
        "seq_id": 275,
        "vyb_id": "VYB_C02_V09_B01",
        "tag": "Commentary",
        "class_name": "bhashya",
        "text": "sarvasya prāṇina iyamātmāśīrnityā bhavati mā na bhūvaṁ bhūyāsamiti। na cānanubhūtamaraṇadharmakasyaiṣā bhavatyātmāśīḥ। etayā ca pūrvajanmānubhavaḥ pratīyate। sa cāyamabhiniveśaḥ kleśaḥ svarasavāhī kṛmerapi jātamātrasya pratyakṣānumānāgamairasaṁbhāvito maraṇatrāsa ucchedadṛṣṭyātmakaḥ pūrvajanmānubhū'taṁ maraṇaduḥkhamanumāpayati।"
    },
    {
        "seq_id": 276,
        "vyb_id": "VYB_C02_V09_B01",
        "tag": "Vyakhya",
        "class_name": "VIV",
        "text": "vivaraṇam\n[svarasavāhī viduṣo'pi tathā rūḍho'bhiniveśaḥ svarasena] svabhāvena cittasyavidyāmātraṇa [voḍhuṁ] pravartirnu [śīlamasya ।] vahaterakarmakasyāpi darśanāt yathā nadī vahatīti । athavā [svarasaṁ] svabhāvaṁ [voḍhuṁ śīlamasya svarasavāhī viduṣo'pi] samyagdarśanasyāpi । apiśabdādaviduṣa eva yukto maraṇatrāsa ātmocchedamānina ityabhiprāyaḥ । samyagdarśanasyātmānucchedamānino'yukta iti । tathā vimūḍhatarabuddhiṣvātmocchedadarśiṣvayamabhiprāyo maraṇatrāso rūḍho'bhiniviṣṭaḥ sthiro yathā tathaiva viduṣe'pyātmānucchedadarśitvādayukto'pi rūḍhaḥ ॥\nkasmāt punarayaṁ maraṇatrāsaḥ svarasenaiva rūḍha iti ? yataḥ [sarvasya prāṇinaḥ iyamātmāśīrnityā bhavati,] yadasau [maraṇaṁ mānvabhūvam] ucchedaṁ mā prāpam । iyamāśīrvā, [bhūyāsaṁ] guṇaiḥ śubhātmabhiḥ sampatsīyeti na tairviyogo bhūyāditi । mūḍheṣu bhogasampadāmātmanaścānucchedaḥ prārthanīyaḥ ॥\nkimetayā''śiṣā avagamyata ityāha- [na cānanubhūtamaraṇadharmakasya bhavatyeṣā ā.ātmāśī] riti । [etayā ca] ātmāśiṣā [pūrvajanmānubhavaḥ pratīyate ।] tadetaduktaṁ bhavati-na hyananubhūte sukhe bhavati prārthanā, nāpyananubhūte duḥkhe tatparihāravāñchā bhavatīti । yenāpi pratyakṣānumānābhyāmananubhūtaṁ maraṇaduḥkhaṁ tasyāpyanayātmāśiṣā pūrvo maraṇānubhavaḥ pratīyate, so'pi nāntareṇa janmeti janmānubhavaḥ । tayā pūrvaḥ pūrvo janmamaraṇānubhavo'nādiriti mataḥ । [sa cāyamabhiniveśaḥ leśaḥ kṛmerapi jātamātrasyeti ॥]\nmaraṇānubhavakāraṇamācaṣṭe- [pratyakṣānumānāgamairasambhāvito maraṇātrāsa ucchedadṛṣṭadyātmaka] ātmabhogocchedapratipattihetuḥ [pūrvajanmānubhūtaṁ maraṇadu:khamanumāpayati ।]"
    },
    {
        "seq_id": 277,
        "vyb_id": "VYB_C02_V09_B02",
        "tag": "Commentary",
        "class_name": "bhashya",
        "text": "yathā cāyamatyantamūḍheṣu dṛśyate kleśastathā viduṣo'pi vijñātapūrvāparāntasya rūḍhaḥ। kasmāt। samānā hi tayoḥ kuśalākuśalayormaraṇaduḥkhānubhavādiyaṁ vāsaneti ॥ 9 ॥"
    },
    {
        "seq_id": 278,
        "vyb_id": "VYB_C02_V09_B02",
        "tag": "Vyakhya",
        "class_name": "VIV",
        "text": "vivaraṇam\n[yathā cāyamatyantamūḍheṣu dṛśyate] kṛmiprabhṛtiṣu [kleśastathā viduṣo'pi vijñātapūrvāparāntikasyāpi] pūrvāntikaṁ bandhaḥ aparāntikaṁ muktiḥ । jñātajanmamaraṇāntikasya vā [rūḍhaḥ । kasmāt] punarmūḍhasyeva viduṣo [rūḍha] iti, tata āha- [samānā hi kuśalākuśalayorvidvadaviduṣormaraṇānubhavādiyaṁ vāsanā] maraṇabhayavāsanā ॥ 9 ॥"
    },
    {
        "seq_id": 279,
        "vyb_id": "seq_279",
        "tag": "Sutra",
        "class_name": "versetext",
        "text": "te pratiprasavaheyāḥ sūkṣmāḥ ॥ 10 ॥"
    },
    {
        "seq_id": 280,
        "vyb_id": "VYB_C02_V10_B01",
        "tag": "Commentary",
        "class_name": "bhashya",
        "text": "te pañca kleśā dagdhabījakalpā yoginaścaritādhikāre cetasi pralīne saha tenaivāstaṁ gacchanti ॥ 10 ॥"
    },
    {
        "seq_id": 281,
        "vyb_id": "VYB_C02_V10_B01",
        "tag": "Vyakhya",
        "class_name": "VIV",
        "text": "vivaraṇam\n[‘kleśamūlaḥ karmāśayaḥ’, ‘sati mūle tadvipākaḥ’] iti vakṣyate । tasmātte kleśā hātavyāḥ । hānārthaśca te pradarśaitāḥ । tadavahānau copāyaṁ vakṣyati – [‘dhyānaheyāstadvṛttayaḥ?] iti । tatra na jñāyate kiṁviṣayo dhyānaprayogaḥ, kiṁ dagdhabījakarmakleśaviṣayaḥ ? kiṁ sarvaviṣayaḥ ? iti । tadviṣayavibhajanārthamidaṁ sūtramārabhyate-- [te pratiprasavaheyāḥ sūkṣmā iti ॥]\n[te pañca kleśāḥ dagdhabījakalpāḥ yoginaśvaritādhikāre cetāsi pralīne saha tenāstaṁ gacchanti ।] etaduktaṁ bhavati--samyagdarśanābhyāsānaladagdhabījasāmarthyānāṁ kleśānāṁ kṛtāśeṣapuruṣaprayojanasya cetasaḥ pratiprasavenaiva pralayenaiva pralayotpatterna dhyānasādhanāpekṣā । na hi dagdhaṁ dāhamapekṣate, piṣṭaṁ vā peṣaṇamiti । cetastu sādhitapuruṣārthatvāt sthitiprayojanābhāvācca svayameva nivartate ॥ 10 ॥"
    },
    {
        "seq_id": 282,
        "vyb_id": "VYB_C02_V11_I01",
        "tag": "LeadingBhashya",
        "class_name": "leading_bhashya",
        "text": "sthitānāṁ tu bījabhāvopagatānām –"
    },
    {
        "seq_id": 283,
        "vyb_id": "seq_283",
        "tag": "Sutra",
        "class_name": "versetext",
        "text": "dhyānaheyāstadvṛttayaḥ ॥ 11 ॥"
    },
    {
        "seq_id": 284,
        "vyb_id": "VYB_C02_V11_B01",
        "tag": "Commentary",
        "class_name": "bhashya",
        "text": "kleśānāṁ yā vṛttayaḥ sthūlāstāḥ kriyāyogena tatkṛtāḥ satyaḥ prasaṁkhyānena dhyānena hātavyā yāvatsūkṣmīkṛtā yāvaddagdhabījakalpā iti। yathā vastrāṇāṁ sthūlo malaḥ pūrvaṁ nirdhūyate paścātsūkṣmo yatnenopāyena cāpanīyate tathā svalpapratipakṣāḥ sthūlā vṛttayaḥ kleśānāṁ, sūkṣmāstu mahāpratipakṣā iti ॥ 11 ॥"
    },
    {
        "seq_id": 285,
        "vyb_id": "VYB_C02_V11_B01",
        "tag": "Vyakhya",
        "class_name": "VIV",
        "text": "vivaraṇam\nkīdṛśānāṁ punardhyānādisādhanāpekṣetyata ucyate- [sthitānāṁ tu bījabhāvopagatānāmiti ॥]\n[dhyānaheyāstadvṛttayaḥ । kleśānāṁ yā vṛttayaḥ sthūlāstāḥ kriyāyogena] tapassvādhyāyeśvarapraṇidhānākhyena sthūlapratipakṣeṇa [tanūkṛtāḥ] pūrvam । tata idānīṁ tanūkaraṇādbījaśaktyavasthāḥ [prasaṁkhyānena] samyagdarśanaśīlanato naipuṇaviśeṣeṇa [dhyānena] mahatā balīyasā pratipakṣeṇa [hātavyāḥ,] tato'pi [yāvatsūkṣmīkṛtāḥ ।] kimuktam bhavati ! [yāvaddagdhabījakalpāḥ] yāvanirbājīkṛtā iti ॥\ntat kimiveti ? [yathā vastrāṇāṁ sthūlo malaḥ pūrvaṁ nirdhūyate, paścātsūkṣmo] malaḥ khenehanādinimitto [yatnena copāyena] kṣārādiviśiṣṭopāyena [apanīyate, tathā svalpapratipakṣāḥ] tapassvādhyāyeśvaraprāṇidhānayamānayamādiyogāṅgānuṣṭhānādipratipakṣāḥ [sthūlā vṛttayaḥ kleśānām । sūkṣmāstu mahāpratipakṣā iti ।] tapassvādhyāyādyanuṣṭhānapratilabdhadīptiprakarṣāviplavasamyagdarśanamahāpratipakṣā: sūkṣmā bījaśaktyapekṣā iti ॥ 11 ॥"
    },
    {
        "seq_id": 286,
        "vyb_id": "seq_286",
        "tag": "Sutra",
        "class_name": "versetext",
        "text": "kleśamūlaḥ karmāśayo dṛṣṭādṛṣṭajanmavedanīyaḥ ॥ 12 ॥"
    },
    {
        "seq_id": 287,
        "vyb_id": "VYB_C02_V12_B01",
        "tag": "Commentary",
        "class_name": "bhashya",
        "text": "tatra puṇyāpuṇyakarmāśayaḥ kāmalobhamohakrodhaprabhavaḥ। sa dṛṣṭajanmavedanīyaścādṛṣṭajanmavedanīyaśca। tatra tīvrasaṁvegena mantratapaḥsamādhibhirnirvartita īśvaradevatāmaharṣimahānubhāvānāmārādhanādvā yaḥ pariniṣpannaḥ sa sadyaḥ paripacyate puṇyakarmāśaya iti। tathā tīvrakleśena bhītavyādhitakṛpaṇeṣu viśvāsopagateṣu vā mahānubhāveṣu vā tapasviṣu kṛtaḥ punaḥ punarapakāraḥ sa cāpi pāpakarmāśayaḥ sadya eva paripacyate। yathā nandīśvaraḥ kumāro manuṣyapariṇāmaṁ hitvā devatvena pariṇataḥ। tathā nahuṣo'pi devānāmindraḥ svakaṁ pariṇāmaṁ hitvā tiryaktvena pariṇata iti। tatra nārakāṇāṁ nāsti dṛṣṭajanmavedanīyaḥ karmāśayaḥ। kṣīṇakleśānāmapi nāstyadṛṣṭajanmavedanīyaḥ karmāśaya iti ॥ 12 ॥"
    },
    {
        "seq_id": 288,
        "vyb_id": "VYB_C02_V12_B01",
        "tag": "Vyakhya",
        "class_name": "VIV",
        "text": "vivaraṇam\nkimarthaṁ punaḥ kleśahānāya prayatata ityāha--yataḥ [kleśamūlaḥ karmāśayo dṛṣṭādṛṣṭajanmavedanīyaḥ ॥ kleśā] avidyādayo [mūlaṁ] janmakāraṇaṁ yasya karmāśayasya sa [kleśamūla: karmāśaya] iti । ākarmaphalapradānādantaḥkaraṇe śeta iti karmāśayaḥ śuklakṛṣṇātmakaḥ । dṛṣṭaṁ cādṛṣṭaṁ ca dṛṣṭādṛṣṭe janmanī tayorvedanīyamanubhavanīyaṁ phalaṁ yasya [sa dṛṣṭādṛṣṭajanmavedanīyaḥ karmāśayaḥ ।] yo dṛṣṭādṛṣṭakarmānubhavitavyaṁphalaḥ karmāśayaḥ sa kleśamūla iti sūtrārthaḥ ।\nyasya puṇyāpuṇyarūpasya karmāśayasya yasmin janmani niṣpattistasya tasminneva janmani vedanīyaṁ phalaṁ sa dṛṣṭajanmavedanīyaḥ । yasya tu janmāntare vedanīyaṁ phalaṁ so'dṛṣṭajanmavedanīyaḥ karmāśaya iti ॥\nbhāṣyamidānīṁ vyākhyāyate- [tatra puṇyāpuṇyakarmāśayo lobhakrodhamohaprabhava iti,] kleśamūlatvaṁ tasyācaṣṭe । puṇyakarmāśayo lobhaprabhavo yathā-svarge vā atra vā śubhaṁ phalamanubhaviṣyāmīti svargakāmaputrakāmayāgādiḥ । krodhaprabhavo yathāviśvāmitrasyāmbāyāśca । mohaprabhavo yathā-draupadyāḥ kumbhakarṇasya ca ॥\napuṇyakarmāśayo'pi lobhaprabhavo yathā---carmaṇi dvīpinaṁ hanti kuñjaraṁ hanti dantayoḥ । karṇasya cāsrajñānalobhādanṛtavacane ॥ krodhaprabhavo yathā-brahmahatyā । bhārate(bhāve)'pyaśvatthāmnaśca । mohaprabhavo yathā-saṁsāramocakādīnāṁ nahuṣasya ca ।\nasmitāvidyayorlobhakrodhamohaiḥ pratyekaṁ sambandhaḥ । katham ? ahamadhikṣipto'smīti krudhyati । ahaṁ sukhamanubhaviṣyāmīti lubhyati । ahaṁ muhyāmīti muhmati ॥\navidyā'pi sarvatraiva viparītadarśanalakṣaṇā sambadhyate । nahyasātyāmavidyāyāmasmitādīnāṁ sambhavo'sti । rāgastu lobha eva । dveṣastu krodhaḥ । abhiniveśe vimoha evāntarbhavati ॥\nyattu mohaḥ punaravidyeti, tadavivekasāmānyāduktam । lobhakrodhamohāstu parasparanirapekṣā dharmādharmotpatidvāram । tathā ca vakṣyati--lobhakrodhamohapūrvikā iti ॥\n[sa dṛṣṭajanmavedanīyaśca] sa lobhakrodhamohaprabhavaḥ karmāśayo [dṛṣṭajanmavedanīyaśca adṛṣṭajanmavedanīyaśca ।]\nkathaṁ punaḥ karmaṇāṁ svarūpanimittatulyatve kasyaciddṛṣṭajanmavedanayitvaṁ kasyacidadṛṣṭajanmavedanīyatvañcetyāha--- [yathā tīvrasaṁyogena] tīvrodyamena [mantratapassamādhibhi] ryathāprasiddharūpaistīvrasaṁvegānuṣṭhitai [rnirvartitaḥ, īśvaradevatāmaharṣimahānubhāvānāmārādhanādvā ।] īśvara uktaḥ, devatā adityādayaḥ, maharṣayo bhṛgvādayaḥ, mahānubhāvā dharmajñānaniratamatayaḥ, eta eva vā (tadeṣāṁ vā) । tīvratarā [rādhanapariniṣpannaḥ sadyaḥ paripacyate] sa tasminneva janmani । yathā nandīśvarakumārasya ॥\n[tathā tīvrakleśena] lobhādiprakarṣeṇa [bhītavyādhitakṛpaṇeṣu visrambhopagateṣu mahānubhāveṣu vā tapasviṣu] jñānadharmeniratamatiṣu tapasviṣu [punaḥ punaḥ] ābhīkṣṇyena [kṛto'pakāra:, sa cāpi pāpakarmāśayaḥ sadya eva paripacyate] phalati । yathā nahuṣasya ॥\nloke'pi kṣetrabījasaṁskāraviśeṣeṇa vṛkṣādiphalasannikarṣaḥ prasiddhaḥ vṛkṣāyurvedaprasiddhyā । tathā kriyāsu phalasannikarṣaviprakarṣadarśanaṁ gamipacyādiṣu tīvramandānuṣṭhānaviśeṣataḥ ।\ntatra puṇyakarmāśayasyodāharaṇamāha--- [yathā nandīśvaraḥ kumāro manuṣyapariṇāmaṁ svakaṁ hitvā] maheśvarārādhanapariniṣpannena tīvratarakleśānuṣṭhānena janmanā [devatātvena pariṇataḥ ॥]\n[tathā nahuṣo'] puṇyakarmāśayasyodāharaṇam । sa [devānāmindraḥ ।] sa [svakaṁ pariṇāmaṁ hitvā] tīvrataramohānuṣṭhānajena karmāśayena [tiryaktvena pariṇata iti ॥]\nkrodhādīnāṁ tu yathāsaṁkhyaṁ dṛṣṭādṛṣṭajanmavedanīyatvenodāharaṇāni vyākhyātāni pūrvameva । etena ca mandamandataralobhādikkeśānuṣṭhānajanmānau puṇyapāpakarmāśayāvadṛṣṭajanmavedanīyau vyākhyātau lokavadeva । tatrāpi tāvaducyate ॥\n[tatra nārakāṇāṁ nāsti] -yairnarakaprāptyarthameva karmānuṣṭhitaṁ brahmahatyāgurudāragamanādilakṣaṇaṁ, teṣāṁ nārakāṇāṁ nārakatvasyāśubhāvitvamāśritya [teṣāṁ nārakāṇāṁ nāsti dṛṣṭajanmavedanīyaphalaḥ karmāśayaḥ] [yena phalaṁ] ā.ārabhyate ॥\nkathaṁ punarnārakāṇāṁ karmārambhastiryagādīnāṁ devatānāṁ ca ? manuṣyāṇāṁ hi karmādhikāraḥ । eṣā ca karmabhūmirna narakādirityucyate---na-nahuṣārdanāṁ karmadarśanāt । śrūyate ca śatakratorapi vṛtrādivadhena brahmahatyāprāptiryogādyanuṣṭhānaśravaṇaṁ ca ॥\nyanmanuṣyāṇāṁ karmādhikāra: iyaṁ ca karmabhūmiriti, tatkṣipraphalasiddhyapekṣam । taduktama- ['kṣipraṁ hi mānuṣe loke siddhirbhavati karmajā”] iti । vyāsena kīṭopākhyāna(śrava)smaraṇāca tiraśvāmipi karmopapattiḥ ॥\nkiñca-dehendriyādimataḥ kriyopapatteḥ । kriyāṇāṁ ca kāyavāṅmanaḥprabhavānāṁ phalārambhakatvaṁ, kleśapūrvakavāt ॥\n[kṣīṇakleśānāmapi] samyagdarśināmapi [nāstyadṛṣṭajanmavedanīyaḥ karmāśayaḥ] kleśābhāvādeva । na hi vītarāge jāto dṛśyate । kleśānāṁ kamīrambha iva karmaphalārambhe'pi hetutvāt । kṣīṇakleśasyāpi jñānaprāpteḥ prāgārabdho dṛṣṭajanmavedanīyaḥ sambhavati karmāśayaḥ pravṛttaphalatvānmuktaśaravaditi ॥ 12 ॥"
    },
    {
        "seq_id": 289,
        "vyb_id": "seq_289",
        "tag": "Sutra",
        "class_name": "versetext",
        "text": "sati mūle tadvipāko jātyāyurbhogāḥ ॥ 13 ॥"
    },
    {
        "seq_id": 290,
        "vyb_id": "VYB_C02_V13_B01",
        "tag": "Commentary",
        "class_name": "bhashya",
        "text": "satsu kleśeṣu karmāśayo vipākārambhī bhavati nocchinnakleśamūlaḥ। yathā tuṣāvanaddhāḥ śālitaṇḍulā adagdhabījabhāvāḥ prarohasamarthā bhavanti nāpanītatuṣā dagdhabījabhāvā vā, tathā kleśāvanaddhaḥ karmāśayo vipākaprarohī bhavati nāpanītakleśo na prasaṁkhyānadagdhakleśabījabhāvo veti। sa ca vipākastrividho jātirāyurbhoga iti।"
    },
    {
        "seq_id": 291,
        "vyb_id": "VYB_C02_V13_B01",
        "tag": "Vyakhya",
        "class_name": "VIV",
        "text": "vivaraṇam\nkiśva- [sati mūle tadvipāko jātyāyubhoṁgāḥ । mūlaṁ hi] karmaṇāṁ kleśaḥ । asmin [sati mūle] kleśeṣu satsvityarthaḥ । [tasya] lobhakrodhaprabhavasya puṇyāpuṇyakarmāśayasya [vipākaḥ] phalaniṣpattiḥ [tadvipākaḥ ।] kiṁ punastatphalamityāha-- [jātyāyubhoṁgāḥ ॥]\nbhāṣyaṁ [“satsu kleśeṣu karmāśayo vipākārambhī bhavati nocchinnakleśamūla”] iti, mūlasya vyākhyānam । tatra satsu kleśeṣu karmaśayo vipākārambhītyisya dṛṣṭāntamāha- [yathā tuṣāvanaddhāḥ śālitaṇḍulā adagdhabījabhāvāḥ ॥]\ntuṣāvanaddhā api kadāciddagdhabījabhāvā na prarohasamarthā bhavanti । adagdhabījabhāvā api vyapanītatuṣā na prarohāyālaṁ bhavanti । ubhayathā ca dārṣṭāntikapratipādanārthaṁ dṛṣṭhāntavikalpa: ॥\nkatham ? [tathā kleśāvanaddhaḥ karmāśayo vipākaprarohī bhavati] kleśopabandhaḥ tuṣāvanaddhaśālitaṇḍulavat । [nāpanītakleśo] [na prasaṁkhyāna] [dagdhakleśabījabhāvo veti ।] apanītatuṣaśālitaṇḍulavadapanītakleśo na vipākaprarohī ॥\nyogāṅgānuṣṭhānakleśakṣayapūrvasamyagdarśanānāṁ yogināma[na]panītakleśo'pya [na] panītatuṣadagdhabījaśaktiśālivadyogāṅgānuṣṭhānapraṇālikevalasamyagdarśanānaladagdhabījasāmarthyo na vipākaprarohī bhavati ॥\ntathā ca vyāsaḥ sāṁkhyānāṁ yogināṁ ca pṛthaṅmokṣaṁ darśayati ॥\n[“bījānyagnyupadagdhāni na rohanti yathā punaḥ ।]\n[jñānadagdhaistathā leśainātmā sampadyate punaḥ ॥ ”] iti ॥\ntathā [“yogaiśvaryamatikrānto yogī mucyeta”] ityādi । vakṣyati cātrāpi prāptāprāptaiśvaryayogayoḥ kaivalyam ॥\nkatiprakāro'sau vipāka ityāha- [sa ca vipākastrividhaḥ jātirāyurbhoga] iti ॥"
    },
    {
        "seq_id": 292,
        "vyb_id": "VYB_C02_V13_B02",
        "tag": "Commentary",
        "class_name": "bhashya",
        "text": "tatredaṁ vicāryate – kimekaṁ karmaikasya janmanaḥ kāraṇamathaikaṁ karmānekaṁ janmā''kṣipatīti। dvitīyā vicāraṇā – kimanekaṁ karmānekaṁ janma nirvartayati athānekaṁ karmaikaṁ janma nirvartayatīti। na tāvadekaṁ karmaikasya janmanaḥ kāraṇam। kasmāt, anādikālapracitasyāsaṁkhyeyasyāvaśiṣṭasya karmaṇaḥ sāṁpratikasya ca phalakramāniyamādanāśvāso lokasya prasaktaḥ, sa cāniṣṭa iti। na caikaṁ karmānekasya janmanaḥ kāraṇam। kasmāt, anekeṣu karmasu ekaikameva karmānekasya janmanaḥ kāraṇamityavaśiṣṭasya vipākakālābhāvaḥ prasaktaḥ, sa cāpyaniṣṭa iti। na cānekaṁ karmānekasya janmanaḥ kāraṇam। kasmāt, tadanekaṁ janma yugapanna saṁbhavatīti krameṇaiva vācyam। tathā ca pūrvadoṣānuṣaṅgaḥ।"
    },
    {
        "seq_id": 293,
        "vyb_id": "VYB_C02_V13_B02",
        "tag": "Vyakhya",
        "class_name": "VIV",
        "text": "vivaraṇam\n[tatredaṁ vicāryate ।] kiṁ punarvicāraphalam ? ucyate-ekaikena prāṇinā viruddhaphalāni bhūyiṣṭhānyekasminneva janmani karmaṇi kriyante । tadyathā –\n[śarīrajaiḥ karmadoṣairyāti sthāvaratāṁ naraḥ ।]\n[vācikaiḥ pakṣimṛgatāṁ mānasairantyajātitām ॥ “]\nsvargārthāni ca tāvadanutiṣṭhati । narakaprāpīṇi ca karmāṇi । tatraikasya brahmahatyādikarmaṇo'nekajanmakārakatvaṁ śrūyate [śvasūkarakharoṭrāṇāmi] tyādasmṛteḥ ॥\ntatra viruddhadeśakālanimittavipākānāṁ karmaṇāmekajanmārambhe viruddhavipākatādarthyaṁ hīyeta । tataśca tādarthyacodanāḥ karmeṇāṁ bādhyeran ॥\natha paryoyeṇa janmārambhitvaṁ, karmaṇāmasaṁkhyeyatvāt kenacideva phalamārabdhaṁ nānyairiti, tatra niyamānupapattiḥ, kenārabdhaḥ kena vā neti । tathā । ca kartṝṇāṁ karmaphalaṁ pratya(pya)visrambhādutsāhavibhaṅgaḥ syāt abhyudayāniśreyasapravṛttiṣu ॥\nathānyatamenārambhe vināśa evānyeṣāmiti, tathā'pi sa eva doṣaḥ, kiṁ vinaṣṭa kimārambhakamityaniyamāt ॥\nathāvināśa eva, tathāpyavaśiṣṭasyārambhakālābhāvo mokṣābhāvaśveti । tasmātpravṛttinivṛttiśāstrārthavatvapratipādanārthamidaṁ vicāryate ॥\n[kimekaṁ karma ekasya janmanaḥ kāraṇaṁ] svargādiprāptinimitteṣu bahuṣu karmasu satsu । [athaikaṁ karmānekaṁ janmākṣipatī] ti prathama vicāraṇā । viruddhapakṣadvayālambinī hi vicāraṇā ekaiva syāt ॥\n[dvitīyā vicāraṇā - kimanekaṁ karmānekaṁ janma nirvartayati] viruddhaphalamaviruddhaphalaṁ vā । [athānekaṁ karmaikaṁ janma nirvartayati] viruddhaphalamaviruddhaphalaṁ vā ॥\nkiñcāta: ? [na tāvadekaṁ karmaikasya janmanaḥ kāraṇam । kasmāt?] bahuṣu karmasu satsvekameva karma janmaikaṁ nārabhata iti ॥\nyadyekasyaiva janmārambhitvaṁ, tadā [anādikālapracitasya] saṁsārānāditvādekaikena puruṣeṇāsaṁkhyeyamekaikasmin janmani karma pracīyate viruddhaphalamaviruddhaphalaṁ ca ॥\ntatra [avaśiṣṭasya] janmārambhikarmavyatiriktasya [asaṅkhyeyasya] anekajanbhāntarapracitasya [karmaṇaḥ] karmakalāpasya [sāmpratasya ca] vartamānajanmapracitasyānārabdhakāryasya [phalakramāniyamāt] kiṁ pūrvajanmepacitakarmarāśigatasya kasyacideva bhaviṣyajjanmārambhitvam, āhotvididānīntanajanmakarmarāśigatasya kasyaciditi phalakramo na niyamyeteti [anāścāso lokasya ॥]\nkiṁ pūrvajanmakarmaṇā duṣṭenāduṣṭena vā phalamārabdhavyam ? athedānāntanakarmaṇā duṣṭenāduṣṭena vā? ityavisrambhāt na kaścidagnihotrādi kurvīta । nāpi mokṣāya samīhetetyanāścāsaḥ [prasaktaḥ, sa cāgniṣṭaḥ ॥]\nidānīṁ prathamavicāraṇāyāṁ dvitīyaṁ pakṣaṁ nirākaroti- [na caikaṁ karmānekasya janmanaḥ kāraṇam । kasmāt ?] ekaikasmiṁstāvajanmāna [anekaṁ karmā] nuṣṭhīyate, [tatraikaikameva cetkarmānekasya janmavipākasya] janmapariṇāmasya [nimittaṁ bhavet , tato'vaśiṣṭasya] ārabdhakāryādanyasya [vipākakālābhāvaḥ] prasaktaḥ, [sa cāpyaniṣṭaḥ ।] phalakramāniyamaśceti pūrvadoṣo'pi । naivaṁbhūtamaniṣṭamabhyupagantavyam । yattu brahmahatyādikarmaṇāmekaikasyānekajanmārambhitvaṁ, tasya śāstragocaratvāt brahmahatyādiviṣayatvamevābhyupagamyate ॥\ndvitīyavicāraṇāyāmidānīṁ prathamaḥ pakṣo nirākriyate – [na cānekaṁ karmānekasya janmanaḥ kāraṇam । kasmā] devaṁ nābhyupagamyate? taducyate, [tadevānekaṁ janma yugapanna sambhavati] ekasyānīśvarasya । tataśca [krameṇa vācyamāne] kimekamanekaṁ janmārabhata iti । [tathā ca pūrvadoṣānuṣaṅgaḥ] sarvatra prathamadoṣānuṣaṅgaḥ phalakramāniyamādanāśvāsa iti ॥"
    },
    {
        "seq_id": 294,
        "vyb_id": "VYB_C02_V13_B03",
        "tag": "Commentary",
        "class_name": "bhashya",
        "text": "tasmājjanmaprāyaṇāntare kṛtaḥ puṇyāpuṇyakarmāśayapracayo vicitraḥ pradhānopasarjanabhāvenāvasthitaḥ prāyaṇābhivyakta ekapraghaṭṭakena maraṇaṁ prasādhya saṁmūrchita ekameva janma karoti। tacca janma tenaiva karmaṇā labdhāyuṣkaṁ bhavati। tasminnāyuṣi tenaiva karmaṇā bhogaḥ saṁpadyata iti। asau karmāśayo janmāyurbhogahetutvāttrivipāko'bhidhīyata iti। ata ekabhavikaḥ karmāśaya ukta iti।"
    },
    {
        "seq_id": 295,
        "vyb_id": "VYB_C02_V13_B03",
        "tag": "Vyakhya",
        "class_name": "VIV",
        "text": "vivaraṇam\n[tasmāt] evaṁ pakṣatrayānupapattāvidānī siddhāntamupasaṁharati-— [janmaprāyaṇāntare] janmamaraṇayorantare madhye kṛtaḥ [puṇyapāpakarmāśayaḥ] aviruddhajanmadeśanimitta iti vākyaśeṣaḥ । viruddhajanmadeśanimittaḥ punaḥ adṛṣṭajanmavedanīyaḥ apratiniyatavipākaḥ । tasya tridhā viniyogaṁ vakṣyati । tasmādaviruddhaphalasyaiva puṇyāpuṇyakarmāśayasyāyaṁ niyama ucyate ॥\n[pracayavicitraḥ] tulyātulyānekakarmapracitatvā [tpracayena vicitraḥ । pradhānopasarjanabhāvenāvasthitaḥ] kiñcitkarma kasyacitkarmaṇaḥ pradhānamapi kasya cidanyasyopasarjanamupasarjanamapi pradhānamityevamanekakarmaśabalimnā'vasthitaḥ ॥\n[prāyaṇābhivyaktaḥ] yathā bījakṣetrasaṁskārasaṁyogo'ṅkurabhāvābhivyaktikāraṇaṁ, tathā prāyaṇamapyaviruddhānāṁ karmaṇāmabhivyaktinimittam । [ekapraghadṛkena] ekalolībhāvena [samuccitaḥ] ekībhūtaḥ [ekameva janma karoti ॥]\n[tacca janma tenaiva] prāyaṇābhivyaktātmanā [karmaṇā labdhāyuṣkaṁ bhavati । tasminnāyuṣi tenaiva karmaṇā bhogaḥ sampadyate,] yena janmāyuṣī kṛte । yathā yena bījenāṅkuro nirvṛttastenaiva phalapuṣpādayo'pi ॥\ntena ca karmaṇā bhogāyurnivṛttirbhavatyeyavetyavadhāryate । na punaranyasyāyurbhegādinimitasya putrapaśukāmādiyāgādeḥ putrāyurādiprāterhetutvaṁ nirākriyate । itarathā hi sarvaśrutismṛtiviprakopaḥ syāt । tasmā [ttenaiva karmaṇeti] janmamātramārabhya kṛtakāryatvādvinivṛttyāśaṅkaniṣedhamātraṁ kriyate ॥\n[asau karmāśayo janmāyurbhogahetutvāt] trayo vipākā janmādayo yasya sa [trivipāko'bhidhīyate । ayamaikabhavikaḥ karmāśaya uktaḥ] eka (eva) janmaprayojana ekabhavikaḥ ॥"
    },
    {
        "seq_id": 296,
        "vyb_id": "VYB_C02_V13_B04",
        "tag": "Commentary",
        "class_name": "bhashya",
        "text": "dṛṣṭajanmavedanīyastvekavipākārambhī bhogahetutvāddvivipākārambhī vā āyurbhogahetutvāt nandīśvaravannadvuṣavadveti। kleśakarmavipākānubhavanirvartitābhistu vāsanābhiranādikālasaṁmūrchitamidaṁ cittaṁ vicitrīkṛtamiva sarvato matsyajālaṁ granthibhirivā''tatamityetā anekabhavapūrvikā vāsanāḥ। yastvayaṁ karmāśaya eṣa evaikabhavika ukta iti। ye saṁskārāḥ smṛtihetavastā vāsanāstāścānādikālīnā iti।"
    },
    {
        "seq_id": 297,
        "vyb_id": "VYB_C02_V13_B04",
        "tag": "Vyakhya",
        "class_name": "VIV",
        "text": "vivaraṇam\n[dṛṣṭajanmavedanīyastvekavipākārambhī] yathā – putrāgrāmādikāmayāgaḥ । [dvivipākārambhī] vā [bhogāyurhetutvāt ।] yathā āyurādikāmayāgaḥ । [trivipākārambhī vā nandīśvaranahuṣavat ॥]\nnanu ca nandīśvaranahuṣayordṛṣṭajanmavedanīyatvaṁ trivipākāsmbhitvaṁ ca viruddham । dṛṣṭaṁ hi janma nandīśvarasya manuṣyatvam । yatpunarnandīśvarasya devatvaṁ, nahuṣasya cājagaratvaṁ tat dvayamapyadṛṣṭaṁ, na hi manuṣyatva eva devatvaṁ saṁvedyaṁ nandīśvarasya, nāpi devatva eva nahuṣasyājagarasvaṁ sevadyamiti, kathaṁ trivipākārambhitvaṁ dṛṣṭajanmavedanīyatvaṁ ceti ॥\nnaiṣa doṣaḥ । dṛśyamānajātiviśiṣṭameva śarīraṁ tayorjātyantaratvena pariṇatam । na ca yathā'nyeṣāṁ dṛṣṭajātiviśiṣṭaśarīropamardena jātyantaropādānaniṣekādinimittāpekṣayā jātyantaraprāptiḥ, tathā nandīścaranahuṣayoḥ । tasmāt trivipākārambhitvaṁ dṛṣṭajanmavedanīyatvaṁ cetyudāhṛtam ॥\ntatra trividhaḥ karmarāśirdṛṣṭajanmavedanīyaścādṛṣṭajanmavedanīyaśca । dṛṣṭajanmavedanīyatavipākaniyatavipāraḥ kadācidbhogaheturityekavipākaḥ । kadācidbhogāyurhetutvāt dvivipākaḥ । kadācit jātyāyurbhegahetutvāt trivipāko nandīśvaranahuṣayoriva ॥ ।\nadṛṣṭajanmavedanīyastu dvividho niyatavipākaścāniyatavipākaśca । niyatavipākastu pradarśitaḥ [tasmājjanmaprāyaṇāntare kṛta] ityādinā । yastvaniyatavipākaḥ sa trividho vakṣyate ॥\nidānīṁ tu karmavipākajanito vāsanārāśirapara ākhyāyate – [kleśakarmavipākānubhavanirvartitābhaiḥ] kleśānubhavaśca karmānubhavaśca vipākānubhavaśca kleśakarmavipākānubhavāḥ, tairnirvartitābhiḥ [vāsanābhiḥ] saṁskaraiḥ [anādikālasaṁmūrchitamidaṁ cittaṁ citrīkṛtamiva] paṭakuḍyādivat [sarvato matsyajālaṁ granthibhirivātataṁ] vyāptam ॥\nathaikaikasmin janmāni [anekabhavapūrvakā vāsanāḥ] karmaṇi vipāke ca tadaṅgībhāvena vyāpriyante । na hi vāsanāyāḥ karmavipākānajñabhāve sati jātamātrasya pṛṣadaṁśadārakasya vṛṣabuvānaṁ prati sphuritaparikopasyāvaskandanaṁ jāghaṭīti । na ca sakṛdanubhavavāsanāmāttratayā tena śakyaṁ bhavitum ॥"
    },
    {
        "seq_id": 298,
        "vyb_id": "VYB_C02_V13_B05",
        "tag": "Commentary",
        "class_name": "bhashya",
        "text": "yastvasāvekabhavikaḥ karmāśayaḥ sa niyatavipākaścāniyatavipākaśca। tatra dṛṣṭajanmavedanīyasya niyatavipākasyaivāyaṁ niyamo na tvadṛṣṭajanmavedanīyasyāniyatavipākasya। kasmāt। yo hyadṛṣṭajanmavedanīyo'niyatavipākastasya trayī gatiḥ – kṛtasyāvipakvasya nāśaḥ, pradhānakarmaṇyāvāpagamanaṁ vā, niyatavipākapradhānakarmaṇā'bhibhūtasya vā ciramavasthānamiti।"
    },
    {
        "seq_id": 299,
        "vyb_id": "VYB_C02_V13_B05",
        "tag": "Vyakhya",
        "class_name": "VIV",
        "text": "vivaraṇam\n[yastvayaṁ karmāśayaḥ] yastvayaṁ janmaprāyaṇāntare kṛto'viruddhajanmadeśanimittaḥ pradhānopasarjanībhāvena trivipākārambhī [eṣa evaikabhavika uktaḥ ।] na dṛṣṭajanmavedanīyaḥ, nāpyaniyatavipaktiradṛṣṭajanmavedanīyaḥ, nāpi ca vāsanāḥ ॥\ntāsāṁ tāvat svarūpamāha – [ye saṁskārāḥ smṛtihetavastā vāsanāstāścānādikālīnāḥ,] saṁsārasya kleśararmavipākānubhavarūpasyānāditvātū ॥\n[yastvasāvekabhavikaḥ karmāśayaḥ] pūrvottastasyāpavāda ucyate ekadeśasya । kathaṁ ? [sa niyatavipākaścāniyatavipākaśca ।] ko'sau niyatavipākaḥ ? yaḥ prāyaṇābhivyaktaḥ kāryamārabhate । sa eva caikabhavikaḥ ॥\nyastu viruddhajanmadeśakālanimittaḥ so'dṛṣṭajanmavedanīyatvasāmānye satyapyaniyatavipākaḥ । kasmāt? niyatavipākena virodhāt । nacāyamekabhavikaḥ, virodhādeva । yatvasyaikabhavikatvamuktaṁ, [yastvasāvekabhavika: karmāśaya] iti, tadadṛṣṭajanmavedanīyatvasāmānyena ॥\nnanu ca yadyevaṁ [janmaprāyaṇāntare kṛtaḥ puṇyapāpakarmāśayaḥ pracayavicitraḥ pradhānopasarjanabhāvenāvasthitaḥ prāyaṇābhivyaktaḥ ekapraghaṭṭena sammūrchita ekajanma karotī] tyevamādirniyamo virudhyeta । kutaḥ ? prāyaṇasya sarvapūrvakarmābhivyañjakatvāt, āśayādhāropamardena cāśayāntarotpatteḥ, mānuṣyakāśayādhāre pūrvaṁ daivatairyagyonāśayānāṁ samavatthānaṁ, tadādhāropamardanakāle ca prāyaṇe sādhāraṇe sarvakarmabhivyaktikāraṇe daivatairyagyonāśayānāṁ kasyacidevābhivyaktirnetareṣāmiti nāsti hetuḥ । na hi svagecarāpannaṁ vyaṅgyamekadeśaparityāgenābhivyanakti pradīpaḥ ॥\natrecyate – naitadyuktaṁ, karmānarthakyaprasaṅgāt । bahuprakārāṇi hi karmaṇi parasparaviruddhāni kriyante । yo hi svargārtha karma kṛtavān sa eva paśugrāmādyarthaṁ karmānuṣṭhāya punarbahmahatyāṁ vā sthāvarādiprāptyarthaṁ vā balavakarmānutiṣṭhet । tatra narakasyāvarādiprāptasya na hi paśugrāmādilābhasaṁbhavaḥ । tataśca tatkarmaṇāmānarthakyaṁ prasajyeta ॥\natha tatrāpi grāmādilābhasukhaṁ bhavatīti cet – na hi grāmakāma ityukte grāmasukhatvamabhipretam । na hi grāmasukhaṁ prāpto grāmaṁ prāptavān ॥\nkiñca – sarvaśāstraviprakopaśca syāt । adṛṣṭānāṁ ca svarganarakādīnāṁ sukhaduḥkhamātraprasaṅgaḥ । [‘tataḥ śeṣeṇa'] iti śeṣasadbhāvajñāpanaśrutismṛtayo bādhyeran । tasmānna sarvaṁ karma prāyaṇe'bhivyajyate । atyantaviruddhānāṁ karmaṇāmānarthakyaprāpteḥ । karmaśākhānarthakye ca mokṣaśāstre'pyanāśvāsaprasaṅgaḥ ॥\nabhivyañjakānāmapi kasyacidabhivyañjakatvaṁ kasyacinneti dṛśyate vyabhicāraḥ । yathā cakṣuṣo rūpābhivyañjakatve'pi caitroळ.ūkacakṣuṣorahorātrayoritaretaravyabhicāraḥ । ālokasya ca samāne sarvacakṣussahakāritve, nolūkacakṣussahakāritvam । ekasmiśva stryādipiṇḍe sukhaduḥkhamehānāṁ sarveṣāmabhivyaktinimitte'pi kasyacidevābhivyaktiḥ ॥\ntatra karmādyapekṣayā virodhādadoṣa iti cet – ihāpi virodhādanabhavyaktiḥ sarvakarmaṇām । na cāpi bījādhāre kṣetre upamardyamāne jalādinimittasaṁyoge satyapi tadgatānāṁ bījānāṁ viruddhajātīyānāmaṅkurādikāryārambhitvam । evaṁ mānuṣyakālīnāśayādhāre'pyupamardyamāne, na viruddhajātīyadevatairyagyonāśayānāṁ sarveṣāṁ yugapadvṛttilābhaḥ ॥\nna ca prāyaṇameva karmaṇāmabhivyañjakam । dṛṣṭajanmavedanīyānāṁ bhogārthānāṁ darśanāt । yeṣāṁ prāyaṇamevābhivyañjakaṁ teṣāṁ sarveṣāṁ bhavatvabhivyaktiriti cet – na – virodhāddaivatairyagyonamānuṣyakāśyānām ॥\nprāyaṇānāṁ ca bhūtabhaviṣyatkālaviśeṣervi(ṣāvi)śeṣopapatterna sarvakarmābhivyañjakatvam । prāyaṇaviśeṣaśravaṇācca prāyaṇabhedaḥ yathā – [‘yaṁ yaṁ vāpi smaranbhāvaṁ tyajatyante kaळ.ebaram’] iti smaraṇaviśeṣabhedāt prāyaṇabhedaḥ । tasmānna sarvakarmabhivyañjakatvaṁ prāyaṇasya । anyathā viśeṣaṇānarthakyaprasaṅgāt ॥\nna ca smaraṇādiviśeṣaṇena prakṛtasyānyathātvaṁ nāśo vā syāt । tannāśanyathātvakaraṇe hi smaraṇasya prakṛtakarmasahakāritvaṁ na syāt । svatantraṁ hi smaraṇaṁ syāt । tathā cānuṣṭhitakarmanairarthakyaṁ bhavet ॥\nkiñca – kalalādyavasthāsu mṛtānāṁ mokṣaprasaṅgaḥ । karmārambhāt । tāsāṁ phalatravatkarmatvamapīti cet – na – karaṇāvyūhāt । karaṇeṣu hi vyūhiteṣu karmaṇāṁ vṛttilābhaḥ phalatvaṁ ca । na tadā tadvyūha upapadyate ॥\nsvapnavaditi cenna । tatrāpi karmānabhyupagamāt । śrutiśca [‘sa yattatra kiñcitpaśyatyananvāyatastena bhavati’] iti karmaṇā svapnadarśanajenāsambandhaṁ darśayati । na kaścitsvapnairaparādhavānasti । brahmahatyādikaraṇadarśanāt । atha skannaprāyaścittādidarśanānneti cenna, retasskandananimittatvātprāyaścittasya ॥\ntasamādyadyapi svapnādyavasthāyāmiva kalalādyavasthāsu phalamabhyupagamyate, tathā'pi karaṇavyāpārābhāvāt svapnanāvasthāvadeva phalamātraṁ tat, na karmakartṛtvamiti mokṣaprasaṅga eva garbhaprasṛtānāmapatita iti ॥\ntasmānna sarvakarmābhivyañjakatvaṁ prāyaṇānāṁ, teṣāṁ ca viśeṣopapatterityata idamucyate-- [tatrādṛṣṭajanmavedanīyasya niyatavipākasyaivāyaṁ niyamo] yo'sau [‘janmaprāyaṇāntare kṛta'] ityevamādibhāṣyeṇa trivipākārambhitvaniyama uktaḥ, [na tu addaṣṭajanmavedanīyasya aniyatavipākasya । kasmāt ? yastvadṛṣṭajanmavedanīyaḥ aniyatavipākastasya trayī gatiḥ ॥]\nkatham ? [kṛtasyāvipakasya vināśaḥ] nāśakālamaprāptasyaiva nāśa: । yathā---prāyāścittādinā pratiṣiddhasya kṛtasya nāśaḥ ॥\n[pradhānakarmaṇyāvāpagamanaṁ] pradhānakarmaṇi niyatavedanīye ācāpāpāte: pradhānakarmaphalātiraskareṇa svayamapi mandamandaṁ phalaṁ madhyamanupraviśya prayacchati । yathā – sakaleṣu taṇḍuleṣu vipacyamānaṣu asakalā api taṇḍulakaṇā uptā alpīyāṁsamartha sādhayantyeva । [niyatavipākapradhānakarmābhibhūtasya vā'pyavasthānaṁ] niyatavipākaṁ yatpradhānakarma prārabdhaphalaṁ tenābhibhūtasya nyakkṛtasya viruddhadeśakālanimittavipākatvādavasthānamū । yathā-vijigīṣamāṇayorantareṇa pravṛttarājyenābhibhūtasyetarasyāvasthānaṁ deśakālanimittāpekṣayā ॥"
    },
    {
        "seq_id": 300,
        "vyb_id": "VYB_C02_V13_B06",
        "tag": "Commentary",
        "class_name": "bhashya",
        "text": "tatra kṛtasyāvipakvasya nāśo yathā śuklakarmodayādihaiva nāśaḥ kṛṣṇasya। yatredamuktam –“dve dve ha vai karmaṇī veditavye pāpakasyaiko rāśiḥ puṇyakṛto'pahanti tadicchasva karmāṇi sukṛtāni kartumihaiva te karma kavayo vedayante।”"
    },
    {
        "seq_id": 301,
        "vyb_id": "VYB_C02_V13_B06",
        "tag": "Vyakhya",
        "class_name": "VIV",
        "text": "vivaraṇam\n[tatra kṛtasyāvipakasya nāśo yathā śuklamoṁdiyādihaiva] tapasvādhyāyayogādilakṣaṇasya śuddhasyodayāt prāyaścittādilakṣaṇasya ca, [kṛṣṇasya aśuddhirūpasya] hiṁsādilakṣaṇasya prāgeva vṛttilābhāt [nāśaḥ । ihaiveti] tvavivakṣitam । janmāntare'pi prāgvṛttilābhānnāśepapatte: । yathā kaunakhyādinimittapāpaviśeṣaṇāṁ kaunakhyādicihairavagamya prāyaśvittena nāśaḥ kriyate ॥\ntadetattantrāntaraprasiddhenodāharaṇena vyācaṣṭe--- [yatredamuktaṁ dve dve ha vai karmaṇī] śuklakṛṣṇe janmani janmani sādhakasya puruṣasyādhikṛtasya । [eko rāśiḥ svādhyāyādipuṇyena kṛtaḥ puṇyakṛtaḥ apahantī] taramapuṇyena kṛtaṁ rāśim । atha vā [puṇyakṛtaḥ] puruṣasya śuklakarma [rāśiḥ] kṛṣṇakarmarāśi [mapahanti । tadicchasva] tasmāt [svacchakarmaṇi svakīyāni] karmāṇi śuklāni [sukṛtāni kartum ।] kutaḥ ? yataḥ [ihaiva atraiva tava śarma sukhaṁ] śāntiṁ [kavayo vedayante] karmavipākavibhāgajñāḥ jñāpayanti ॥"
    },
    {
        "seq_id": 302,
        "vyb_id": "VYB_C02_V13_B07",
        "tag": "Commentary",
        "class_name": "bhashya",
        "text": "pradhānakarmaṇyāvāpagamanam। yatredamuktaṁ – “syātsvalpaḥ saṁkaraḥ saparihāraḥ sapratyavamarṣaḥ kuśalasya nāpakarṣāyālam। kasmāt, kuśalaṁ hi me vahvanyadasti yatrāyamāvāpaṁ gataḥ svarge'pyapakarṣamalpaṁ kariṣyati” iti।"
    },
    {
        "seq_id": 303,
        "vyb_id": "VYB_C02_V13_B07",
        "tag": "Vyakhya",
        "class_name": "VIV",
        "text": "vivaraṇam\npradhānakarmaṇyāvāpagamanamudāharaṇena pradarśyate- [svalpasaṅkaraḥ] alpīyānū, doṣāvakaraḥ । kutaḥ ? [saparihāraḥ] parihārasahitaḥ । parihāramapekṣate, na tu parihṛtaḥ । parihāraśaktyuṇayāvijñānasamānāśraya ityarthaḥ । [sapratyavamarśaḥ] sapratyavekṣaṇaḥ । kathamakārya mayā kriyate kadā nu nistariṣyāmyetat na punaḥ kariṣyāmītyāpadi pravṛttasyākāryaṁ kurvataḥ prāṇasthityādinimittam ॥\n[kuśalasya] karmaphaladoṣaparihārādivibhāgāvaśāradasya viduṣaḥ । [nāyamapakarṣāya] nāyaṁ svalpaḥ saṁkaraḥ puṇyaphalātpravṛttādvahutarādapakraṣṭum, apakṛṣya ca svakārye niyoktuṁ paryāptaḥ । atha vā, [kuśalasya] karmaṇa eva [nāyamapakarṣāya paryāptaḥ ।] kasmāt ? [kuśalaṁ hi me ।] sādhaka evaṁ manyate । śubhaṁ yasmānmama [bahvanyadasti yatrāyaṁ] yasmin bahuni śubhe [ayaṁ saṅkara avāpagataḥ svarge'pyapakarṣamalpaṁ kariṣyatīti ॥]\n[niyatavipākapradhānakarmabhibhūtasya vā'pyavasthānam । katha] miti duṣṭābhiprāyaḥ praśnaḥ । kathaṁ ? pravṛttarājyenaparasyāpravṛttarājyasyābhibhave yukto nimittabhedena rājyapravṛtteḥ । iha tu nimittamābhivyañjakaṁ maraṇaṁ sarveṣāṁ karmaṇāṁ tulyaṁ tasmiṁstu nimitte sati sarveṣāṁ karmaṇāṁ vṛtilābho yukta iti pradhānakarmābhabhavo na yukta itarasyeti manyate । tataśvāvāpagamanamevāstviti ॥\natrocyate – [tatrādṛṣṭajanmavedanīyasyaiva] aviruddhadeśakālavipākadinimittasya [niyatavipākasya] puṇyāpuṇyarūpasyānekasya [karmaṇaḥ samānaṁ maraṇamabhivyaktikāraṇamuktam । na tu dṛṣṭajanmavedanīyasya] putragrāmādiviṣayasya, [aniyatavipākasya vā] adṛṣṭajanmavedanīyasya yathākṛtavyākhyānasya ॥\n[yattvadṛṣṭajanmavedanīyamaniyatavipākaṁ tannaśyedāvāpaṁ vā gacchedabhibhūtaṁ vā ciramapyupāsīta] udāsīta, [yāvatsamānama] viruddhaṁ tulyajātīya [mabhivyañjakaṁ nimittaṁ] karma । samānajātīyaṁ hi karma vipacyamānameta [dabhimukhaṁ karoti ॥]\n[tadvipākasyaiva] tasyāniyatavipākasya karmaṇo vipākasyaiva । [deśakālanimittānavadhāraṇā] tkasminvā deśe kasminvā nimitte kasminkāle vā tatkarma vipākābhimukhaṁ bhaviṣyatītyanavadhāraṇāt । [iyaṁ gatiścitrā durjñānā ca] bhavati । [citrā] nāśāvāpābhibhavādivaicitryāt । [durjñānā] deśakālanimittānavadhāraṇāt ॥"
    },
    {
        "seq_id": 304,
        "vyb_id": "VYB_C02_V13_B08",
        "tag": "Commentary",
        "class_name": "bhashya",
        "text": "niyatavipākapradhānakarmaṇā'bhibhūtasya vā ciramavasthānam। kathamiti, adṛṣṭajanmavedanīyasyaiva niyatavipākasya karmaṇaḥ samānaṁ maraṇamabhivyaktikāraṇamuktam na tvadṛṣṭajanmavedanīyasyāniyatavipākasya। yattvadṛṣṭajanmavedanīyaṁ karmāniyatavipākaṁ tannaśyedāvāpaṁ vā gacchedabhibhūtaṁ vā ciramapyupāsīta, yāvatsamānaṁ karmābhivyañjakaṁ nimittamasya na vipākābhimukhaṁ karotīti। tadvipākasyaiva deśakālanimittānavadhāraṇādiyaṁ karmagatiścitrā durvijñānā ceti। na cotsargasyāpavādānnivṛttirityekabhavikaḥ karmāśayo'nujñāyata iti ॥ 13 ॥"
    },
    {
        "seq_id": 305,
        "vyb_id": "VYB_C02_V13_B08",
        "tag": "Vyakhya",
        "class_name": "VIV",
        "text": "vivaraṇam\nnanu cādṛṣṭajanmavedanīyasya prāyaṇe'bhivyaktasya [ekameva janma karotī] tyekajanmārambhitvamuktam - tadidānīṁ nāśāvāpābhibhavāvasthānādivacanādvādhyeteti ceta – na – upapādite.ottaratvāt [adṛṣṭajanmavedanīyasya niyatavipākasyevāyaṁ niyama] iti । [na tasyotsargasya] asmādaniya [māpavādānnivṛttiriti ।] kathaṁ [na] nivṛttiḥ ? [ekabhavikaḥ karmāśayo dujñāna ityevaṁ] na nivṛttiḥ । aniyatavipākasyāpyekajanmārambhitvaṁ na pratiṣiddhamityartha: ॥\nathavā, utsargasyāpavādānnivṛttiriti matvā naikabhavikaḥ karmāśayo durśana ityanena nañ saṁbadhyate । yasmādutsargasyaikadeśasyāpavādo nivartako na savaisya, tasmānniyatavipaki ekabhavika karmīśayaḥ sujñāna eva ॥\naparaḥ kalpaḥ--iha karmagatirjñātavyeti prakṛtaṁ, tasyāyamapavāda ekabhavikaḥ karmāśayo durjñāna iti । tatretiśabdo hatvarthe । yasmāddhetorautsargikasya karmagatijñānasya prakṛtasya etasmādapavādānna nivṛttiriti, tasmādyathā jñeyā karmagatistathā jñātavyaiva । durjñānā iti duḥkhena jñeyatvamucyate kleśena ॥ 13 ॥"
    },
    {
        "seq_id": 306,
        "vyb_id": "seq_306",
        "tag": "Sutra",
        "class_name": "versetext",
        "text": "te hlādaparitāpaphalāḥ puṇyāpuṇyahetutvāt ॥ 14 ॥"
    },
    {
        "seq_id": 307,
        "vyb_id": "VYB_C02_V14_B01",
        "tag": "Commentary",
        "class_name": "bhashya",
        "text": "te janmāyurbhogāḥ puṇyahetukāḥ sukhaphalā apuṇyahetukā duḥkhaphalā iti। yathā cedaṁ duḥkhaṁ pratikūlātmakamevaṁ viṣayamukhakāle'pi duḥkhamastyeva pratikūlātmakaṁ yoginaḥ ॥ 14 ॥"
    },
    {
        "seq_id": 308,
        "vyb_id": "VYB_C02_V14_B01",
        "tag": "Vyakhya",
        "class_name": "VIV",
        "text": "vivaraṇam\nkarmāṁśaya upavyākhyāto dṛṣṭajanmavedanīyaśva adṛṣṭajanmavedanīyaśca । tasyāpi trividhā vipākā jātyāyurbhogāḥ [hlādaparitāpaphalāḥ puṇyāpuṇyahetutvāt ।] hvāda: sukhaṁ, paritāpī du:khaṁ, hvādaśca paritāpaśca hvādaparitāpau, tau phalaṁ yeṣāṁ te hlādaparitāpaphalāḥ । tathā puṇyaṁ ca apuṇyañca puṇyāpuṇye, te eva hetū yeṣāṁ te puṇyāpuṇyahetavaḥ, teṣāṁ bhāvaḥ puṇyāpuṇyahetutvaṁ, tasmātpuṇyāpuṇyahetutvāt । [te jātyāyurmorgāḥ puṇyahetukā: sukhaphalāḥ । apuṇyahetukā duḥkhaphalāḥ । yathedaṁ duḥkhaṁ pratikūlātmakamevaṁ viṣayasukhakāle'pi du:khamasyeva pratikūlātmakaṁ yoginaḥ ॥ 14 ॥]"
    },
    {
        "seq_id": 309,
        "vyb_id": "VYB_C02_V15_I01",
        "tag": "LeadingBhashya",
        "class_name": "leading_bhashya",
        "text": "kathaṁ, tadupapādyate –"
    },
    {
        "seq_id": 310,
        "vyb_id": "seq_310",
        "tag": "Sutra",
        "class_name": "versetext",
        "text": "pariṇāmatāpasaṁskāraduḥkhairguṇavṛttivirodhācca duḥkhameva sarvaṁ vivekinaḥ ॥ 15 ॥"
    },
    {
        "seq_id": 311,
        "vyb_id": "VYB_C02_V15_B01",
        "tag": "Commentary",
        "class_name": "bhashya",
        "text": "sarvasyāyaṁ rāgānuviddhaścetanācetanasādhanādhīnaḥ sukhānubhava iti tatrāsti rāgajaḥ karmāśayaḥ। tathā ca dveṣṭi duḥkhasādhanāni muhyati ceti dveṣamohakṛto'pyasti karmāśayaḥ। tathā coktam – “nānupahatya bhūtānyupabhogaḥ saṁbhavatīti hiṁsākṛto'pyasti śārīraḥ karmāśayaḥ” iti। viṣayasukhaṁ cāvidyetyuktam।"
    },
    {
        "seq_id": 312,
        "vyb_id": "VYB_C02_V15_B01",
        "tag": "Vyakhya",
        "class_name": "VIV",
        "text": "vivaraṇam\n[kathaṁ] viṣayasukhakāle yogina: du:khamasti ? tathā pūrvatra coktaṁ [du:khe sukhakhyārti vakṣyatīti । tadupapādyate] pratipādyate । tatra caitanna pratipāditam । duḥkhasya karmakāryatvāt, karmānantaraṁ pratipādanayuktamiti, bahuvaktavyatvācca । [pariṇāmatāpasaṁskāraduḥkhairguṇavṛtivirodhācca duḥkhameva sarva vivekinaḥ ॥]\npariṇatiḥ [pariṇāmaḥ,] tapti [stāpaḥ,] saṁskṛtiḥ [saṁskāraḥ,] tāpaśca saṁskāraśca [tāpasaṁskārau,] pariṇāmaśva tāpasaṁskārau ca [pariṇāmatāpasaṁskārā:,] ta eva [duḥkhā] duḥkhanimittāni, etaiḥ [pariṇāmatāpasaṁskāraduḥkheheṁtubhiḥ sarvameva duḥkham ।] kintatsarva ? kleśa । duḥkhakāraṇatvādeva heto: । karmāṇa hlādaparitāpaphalatvāt । jātyāyubhaugāśva kleśādīnāmāśrayanimittaviṣayāśva duḥkhahetutvādityetatsarvameva duḥkham ॥\nkiṁ sarvasyaiva ? netyāha- [vivekina iti ।] kleśādīnāṁ vibhāgavivekī yasya vidyate sa vivekī ; tasya kleśakarmavipākābhijñasya pariṇāmatāpasaṁskāraguṇavṛttivirodhātmaka(dhāñca)sarvaduḥkhatvopapādaka(pratipādaka)hetvabhidarśina ityartha: । netarasyānitthaṁdarśinaḥ ॥\ntasya tu tatimātraṁ duḥkham । tadapi ‘ahaṁ tapya' ityātmatvena pratipadyamānaḥ tatrāpi saṁśayāno'sau mamedaṁ duḥkhamityetāvanmātramapi viviṅkte । yadi hyetāvadapyantaraṁ viviścīta, tato duḥkhasādhanamapyetadduḥkha(sādhana)miti manvīta ॥\ntathā ca sarvamidaṁ duḥkhamiti titikṣediti so'pi vivekī syāt । tasmādyadyapi tāpakāle duḥkhamātraṁ paśyanti, tathā'pi na tatsādhanādi sarvaṁ du khamiti manyante nirvivekinaḥ । yasya punaḥ pariṇāmaduḥkhahetudarśarnaṁ tasya vivekinaḥ sarvameva duḥkham ॥\ntatra tāvatpariṇāmaduḥkhatāṁ vyācaṣṭe-- [sarvasyāyaṁ rāgānuviddhaḥ ।] sarvasyetyanena sarvaprāṇiprasiddhatvādavyabhicāripratyakṣāvagamyatvaṁ darśayati । [cetanācetanādhīnaḥ] putrapuśuhiraṇyādisādhanāyattaḥ sukhānubhava iti । sukhānubhavakāle rāgo manovyāpāra: tadviśiṣṭo hi sukhamanubhavati । sa sarvo vyāpāra: kleśopasaṁhitatvāddharmādharmahetuḥ । tatpūrvaśca karmāśayaḥ prārabdhaphala upabhujyate, bhogakāle cāpara upacīyate । tataśva [kleśamūlaḥ karmāśayaḥ sati mūle tadvipāka] ityupapannaṁ bhavati ॥\n[tathā,] sukhavelāyāṁ sukhapratyanīkabhūtāni [duḥkhasādhanāni] upalabhamāno [dveṣṭi,] tathā sukhopabhogaparipālanavyagranaramānaso [muhyati ceti dveṣamoha] pūrvavyāpārajanito'pya [sti karmāśayaḥ ।] athavā dveṣamohāveva vyāpārarūpāviti tatkṛta eva ॥\n[tathā,] yaśvāsau sukho [pabhogaḥ] sa [nānupahatya] nānupahiṅsya [bhūtānyupabhogaḥ sabhbhavatīti ।] upabhoga evopaghātahetutvādupahantṛvena vivakṣita iti, samānakartṛkatvam । anyo'pi madīyamevopabhokṣyata iti manyate, tatrāpi sarvopabhogasāmarthyayuktaṁ dhanamita tasminnupādīyamāne dhruvaṁ parapīḍā syāt । kimuta pīḍayitvaiva yadupādīyate । tataśva [hiṁsākṛto'pyasti karmāśaya: śārīraḥ ।] tadupādānavyāpārasya śarīranirvartyatvāt ॥\nevamekasminnupabhogakāle bahudhā karmaśayo lobhakrodhamohanimitta upacīyate । tathā ca rāgadveṣamohaviśiṣṭatvādanekamukhakarmāśayaviśiṣṭa: sukhānubhavaḥ pariṇamamānaḥ sannanubandhe duḥkhībhavatīti pariṇāmaduḥkhatetyucyate । vivekinasvevaṁ paśyataḥ sukhānubhavakāle'pi duḥkhamasyeva । tadyathā – viṣadigdhatāṁ jñātvā dadhyodanaṁ bhuñjānasya ॥\nitaśva sarva duḥkhameva, avidyātvādviṣayasukhasya । avivekapratyayātmako hi viṣayasukhānubhavaḥ । tadetadāha – [viṣayasukhaṁ cāvidyetyuktamiti ।] kvoktam ? ihaiva paryāyaśabdena [“atyantavivi[bha]ktayoratyantāsaṅkīrṇayoravivekaprāptāviva satyāṁ bhogaḥ kalpate । svarūpapratilambhe tu tayoḥ kaivalyameva bhavati kuto bhoga iti”] ityanena bhāṣyeṇa ॥\nyadvā, sūtrakoreṇoktamupariṣṭāt [“pratyayāviśeṣo bhogaḥ”] iti । avidyā ca pariṇamamānā sarvamanarthaṁ kareti । tataśva duḥkhabījāvādduḥkhameva viṣayasukham । yathā vyādhinimittatvāt svādutaramapi bhakṣyamāṇam ॥"
    },
    {
        "seq_id": 313,
        "vyb_id": "VYB_C02_V15_B02",
        "tag": "Commentary",
        "class_name": "bhashya",
        "text": "yā bhogeṣvindriyāṇāṁ tṛpterupaśāntistatsukham। yā laulyādanupaśāntistadduḥkham। na cendriyāṇāṁ bhogābhyāsena vaitṛṣṇyaṁ kartuṁ śakyam। kasmāt, yato bhogābhyāsamanu vivardhante rāgāḥ kauśalāni cendriyāṇāmiti। tasmādanupāyaḥ sukhasya bhogābhyāsa iti। sa khalvayaṁ vṛścikaviṣabhīta ivā''śīviṣeṇa daṣṭo yaḥ sukhārthī viṣayānuvāsito mahati duḥkhapaṅke nimagna iti। eṣā pariṇāmaduḥkhatā nāma pratikūlā sukhāvasthāyāmapi yoginameva kliśnāti।"
    },
    {
        "seq_id": 314,
        "vyb_id": "VYB_C02_V15_B02",
        "tag": "Vyakhya",
        "class_name": "VIV",
        "text": "vivaraṇam\nviṣayasukhaṁ cāvidyetyasyaivārthasya prakāśanārtha tantrasiddhamudāharaṇaṁ darśayati-- [yā bhogoṣvindriyāṇāṁ] bhujyanta iti bhogāḥ śabdādayaḥ teṣu nimitteṣu yā tṛptiḥ tata indriyāṇām [upaśāntiḥ] upaśamaḥ kimanarthāyāsahetukayā vṛttyeti nirākulatayāvasthānaṁ tat [sukham ॥]\nyā tu lailyādīpsayā tṛṇāta: sakāśaldanupaśāntaḥ anuparatiḥ tadduḥkham । taduktam -\n[“nāsti tṛṣṇāsamaṁ duḥkhaṁ nāstyatṛṣṇāsamaṁ sukham” iti ॥]\nnanu copabhogenaiva vaitṛṣṇye bhavati upabhogānte । upabhogaśva sukheṁ bhaviṣyati । tata āha-- [na cendriyāṇāṁ bhogābhyāsena śakyaṁ vaitṛṣṇyaṁ kartum । kasmāt ?] ata āha-- [yato bhogābhyāsamanu vivardhante indriyāṇāṁ rāgāḥ ।] tathā cetam –\n[“ na jātu kāmaḥ kāmānāmupabhogena śāmyati ।]\n[haviṣā kṛṣṇavartmeva bhūya evābhivardhate ॥ '] iti ॥\n[kauśalāni] naipuṇāni ca bhogābhyāseṣvandriyāṇāmanu vivardhante । yadyapi mana:kauśalapūrvakamindriyāṇāṁ kauśalaṁ, tathā'pi dṛśyata eva bhikṣā[kṣvā]dīnāmindriyasyāpi kauśalam । [tasmādanupāyaḥ sukhasya bhogābhyāsa iti] bhogābhyāsānnivṛttireva sukham ॥\n[sa khalvayaṁ vṛścikabhīta ivāśīviṣeṇa daṣṭo yaḥ sukhārthī viṣayānanvavasitaḥ] anvavabaddhaḥ anupravṛtto'nuvyavasito vā, yathā mandaviṣādvṛścikādupajātabhīti: paṭutareṇāśīviṣeṇa prasto mahattaraṁ du:khamabhiprapadyate,\ntathā'yamapraduḥkhābhāsāyāḥ pariṇāmamahāsukhāyā nivṛtto duḥkhabuddhyā bhītaḥ sannapāre [mahati duḥkhapaṅke magna iyeṣā pariṇāmadu:khatā] sukhasya [pratikūlā sukhāvasthāyāmapi yoginaḥ ।] sa he yogī pravṛttavepathunaiva hṛdayena pratiniyatavedanīyasya kurmaṇo balīyasvādanubhuṅkte sukham । tasmāt sarvaṁ duḥkhaṁ vivekinaḥ ॥"
    },
    {
        "seq_id": 315,
        "vyb_id": "VYB_C02_V15_B03",
        "tag": "Commentary",
        "class_name": "bhashya",
        "text": "atha kā tāpaduḥkhatā, sarvasya dveṣānuviddhaścetanācetanasādhanādhīnastāpānubhava iti tatrāsti dveṣajaḥ karmāśayaḥ। sukhasādhanāni ca prārthayamānaḥ kāyena vācā manasā ca parispandate tataḥ paramanugṛhṇātyupahanti ceti parānugrahapīḍābhyāṁ dharmādharmāvupacinoti। sa karmāśayo lobhānmohācca bhavatītyeṣā tāpaduḥkhatocyate। kā punaḥ saṁskāraduḥkhatā, sukhānubhavātsukhasaṁskārāśayo duḥkhānubhavādapi duḥkhasaṁskārāśaya iti। evaṁ karmabhyo vipāke'nubhūyamāne sukhe duḥkhe vā punaḥ karmāśayapracaya iti।"
    },
    {
        "seq_id": 316,
        "vyb_id": "VYB_C02_V15_B03",
        "tag": "Vyakhya",
        "class_name": "VIV",
        "text": "vivaraṇam\natha tāpaduḥkhatā vyākhyāyate – sukhepabhogastu pariṇamamānaḥ sannanubandhe vijñāte viṣadigdhasvādudadhyodanopabhogavaddduḥkhībhavati, svarūpataḥ punaravidyārūpo'nukūlavedanāgandho'pi । iha punaḥ svarūpata eva duḥkhatā tāpasya pratikūlātmakatvāt ॥\nkatham ? [sarvasya dveṣānuviddhaḥ] dveṣānugataḥ [cetanācetanasādhanādhīnaḥ] śatrukaṇṭakādisāṁdhanayaṁttaḥ tāpānubhavaḥ pūrvavardevadharmaphalaṁmanu bhavati apūrvaścopacīyamānaḥ [tatrāsti dveṣajaḥ karmāśayaḥ ॥]\ntena ca duḥkhena paritapyamānaḥ sukhasādhanāni candanādīni [prārthayamānaḥ kāyena vācā manasā ca parispandate] ceṣṭate । tacca paripandanaṁ parānugrahāya parapīḍanāya vā bhavati । tataḥ [parānugrahapīḍābhyāṁ dharmādharmāvupacinoti । sa ca] parānugrahapīḍākṛto dharmādharmākhyaḥ [karmāśayo lobhānmohācca prabhavatītyeṣā] tāvat [tāpaduḥkhatā] dradhīyasī viprasṛtā । evaṁ paśyato vivekinaḥ sarvamevāśrayaviṣayanimittairduḥkhabhiti ॥\nadhunā hlādaparitāpānubhavajanitasaṁskāraduḥkhamucyate--- [kāḥ punaḥ saṁskāradu:khatā? sukhānubhavāt sukhasaṁskārāśaya, dukhānubhavādapi । duḥkhasaṁskārāśayaḥ ।] sukhaduḥkhayo rāgaṁdveṣānuviddhatvātatsaṁskārāśayāvapi rāgadveṣānuviddhau । [evaṁ karmaṇo vipāke] jātyāyurbhogākhye' [nubhūyamāne sukhaduḥkhe] bhavataḥ ॥\ntato'pi sukhadu:khānubhavasaṁskārāśaya: yathā nairantaryeṇa sukhadu:khānubhavastathaiva tadanubhavasaṁskārāvapi rāgadveṣānuviddhau nirantaratayā bhavataḥ । tau ca saiskārāśayau kriyāyā upabhogasya cāṅgībhavataḥ । evaṁ saṁskārāśayaṁsya duḥkhahetutvam । saṁskārahetukaṁ saṁskāradu:khaṁ, tathā ca tatsaṁskāraduḥkhatā । na hmasmarannupabhogmaya kriyāyai vā sādhanamupādatte । smṛteśca saṁskāranimittatvamupapāditam ॥"
    },
    {
        "seq_id": 317,
        "vyb_id": "VYB_C02_V15_B04",
        "tag": "Commentary",
        "class_name": "bhashya",
        "text": "evamidamanādi duḥkhasroto viprasṛtaṁ yoginameva pratikūlātmakatvādudvejayati। kasmāt, akṣipātrakalpo hi vidvāniti। yathorṇātanturakṣipātre nyastaḥ sparśena duḥkhayati na cānyeṣu gātrāvayaveṣu, evametāni duḥkhānyakṣipātrakalpaṁ yoginameva kliśnanti netaraṁ pratipattāram। itaraṁ tu svakarmopahṛtaṁ duḥkhamupāttamupāttaṁ tyajantaṁ tyaktaṁ tyaktamupādadānamanādivāsanāvicitrayā cittavṛttyā samantato'nuviddhamivāvidyayā hātavya evāhaṁkāramamakārānupātinaṁ jātaṁ jātaṁ bāhyādhyātmakobhayanimittāstriparvāṇastāpā anuplavante। tadevamanādinā duḥkhasrotasā vyuhyamānamātmānaṁ bhūtagrāmaṁ ca dṛṣṭvā yogī sarvaduḥkhakṣayakāraṇaṁ samyagdarśanaṁ śaraṇaṁ prapadyata iti।"
    },
    {
        "seq_id": 318,
        "vyb_id": "VYB_C02_V15_B04",
        "tag": "Vyakhya",
        "class_name": "VIV",
        "text": "vivaraṇam\nyadyapi saṁskārasya svarūpato duḥkhatā nāsti, tathāpi saṁskārasya da:khahetutāṁ jānato vivekina: sattāmātreṇa du:khatvaṁ, bhakṣitamātraviṣavat । itthametaiḥ pariṇāmatāpasaṁskārahetubhiḥ sarvemevaṁ duḥkhamitya [nādiduḥkhasroto yoginameva pratikūlātmakatvādudvejayati ॥]\nnanu cetarasyāpi pratikūlātmakameva, kasmānna tamudvejayati । nātyantakleśādikāluṣyāvivekakiṇīkṛtacetastvāditaramudrejayati । na pratikūlātmakatā prabhāvyate । yo hi dayitāmuṣṭighātaṁ mudgarābhighātadeśīyamapi mastakena pratīcchati । putrasya vā mūtrapurīṣamurasā dhārayati । asāvānandamahodanvattaraṅgāyamāṇaḥ [ṇaṁ] svātmanyapi na vātitarām [svātmānamapi na veti tarām] । na hi tasya tatpratikūlātmakam । rāgameva hi taditarasya pratipattṛtvādabhivardhayati tarām ॥\nnanu ca yogino'pi tatsamānaṁ nimittaṁ, kasmāttamudvejayatīti । udvejatyeva tam । [kasmāt ? akṣipātrakalpo hi saḥ ।] prasannatvādviraktatvādityarthaḥ । tasmānna samānaṁ nimittaṁ tasya, yato'sau [vidvāniti । na hi viduṣaḥ kleśādi] kāluṣyāvivekakiṇīkṛtacetastvam । na ca tatkirṇākṛtacetasvatiraskārādṛte vidvattā । tasmādakṣipātrakalpatvādvidvāṁsamevodvaijayati, netaram ॥\ntatra dṛṣṭāntābhyāṁ vidvadaviduṣorantaramācaṣṭe-- [yathorṇātanturatimṛdusparśī'pyakṣipātre nyastaḥ sparśena duḥkhayati] svacchataratvadakṣipātrasya, tathā yoginaṁ viviktataraprajñānamakaluṣahṛdayamudvejayati duḥkham । sa evorṇātanturanyeṣu gātreṣu kṣiptaḥ kharatarasaṁsparśenāpi na duḥkhayati, tathā [netaraṁ pratipattāraṁ] duḥkhaṁ pīḍayati, kleśādikiṇīkṛtacetasvāt kaṭhinataretaragātrāvayavakalpo hi saḥ ॥\ntadidamāha-- [evametāni du:khāni akṣipātrakalpaṁ yoginameva kliśnanti netaraṁ pratipattāram ।] itarasya tu pratipatturitaragātrāvayavasvabhāvatāṁ darśayannāha-- [itaraṁ tviti । tāpā anuplavanta] ityevamantena vākyasamaptiḥ ॥\n[svakāraṇopahṛtaṁ] duḥkhaprāptinimittaiścetanācetanādibhirupahṛtamupanītaṁ buddhivṛttidvoraṇa puruṣasya karmatāmāpāditaṁ, [duḥkhamupāttaṁ tyajantaṁ] śarīratyāgena, anyatra ca [tyaktaṁ] punaranyaṁ śarīrādilakṣaṇameva du:khasamudāyamu [pādadānamanādivāsanācitrayā] avidyayā [cittavṛtyā sarvato'nuviddhamiva ॥]\n[itaraṁ] pratipattāraṁ kiṁviśiṣṭam ? [hātavyāhaṅkāramamakārānupātinam ।] kāryakaraṇeṣu taddharmaṣu ca kriyāguṇaphaleṣu viparyayeṇa pratipattirahaṅkāraḥ । mamakārastu teṣu bāhyeṣu ca cetanācetaneṣu mameti pratyayaḥ । tau ca viparyayatvāt samastakleśakarma vipākabījatvāca hātavyau । na hi tāvantareṇa rāgādayaḥ karmavipākā vā samudācaranti । tasmāddhātavyau tau tāvanupatituṁ śīlamasyeti hātavyāhaṅgāramamakārānupātī, tamū ॥\n[jātaṁ jātam] anyagātrāvayavakalpaṁ [bāhyādhyātmikobhayanimittāḥ] bāhyaṁ devatā bhūtāni ca, adhyātmikaṁ kāryaṁ kāraṇaṁ ca, bāhyādhyātmikāni cobhayāni ca nimittaṁ yeṣāṁ te bāhyādhyātmikobhayanimittāḥ ॥\n[triparvāṇaḥ] bāhyādinimittameva triparvatvam । bhūtabhaviṣyadvartamānatvaṁ vā triparvatvam । vakṣyati ca [“heyaṁ duḥkhamanāgatam' iti ।] yadvā, kleśakarmavipākātmakatvam । yadvā, pariṇāmatāpasaṁskāraduḥkhatvam । ataste triparvāṇa [stāpā anuplāvante] anuṣajyanti ॥\n[ta(me)devaṁ] aviveka pratipattāram [anādidu:khasrotasohyamānamātmānaṁ ca] duḥkhasrotasi magnaṁ tathā [bhūtagrāmaṁ ca dṛṣṭvā yogī sarvadu:khakṣayakaraṁ samyagdarśana śaraṇaṁ prapadyata iti ॥]\nnanu ca yogitvādeva samyagdarśanaṁ pratipannaḥ । ucyate – yogāṅgānuṣṭhānādeva yogitvam, ṛte'pi samyagdarśanāt । tasmāt samyagdarśanasādhanatvaṁ yogasya darśayati । yogaṁ yogaphalaṁ ca sarvameva duḥkhaṁ paśyan samyagdarśanaikaśaraṇaṁ pratipadyate । tathā ca vakṣyati – [“tadvairāgyādapi doṣabījakṣaye kaivalyam?] iti ॥"
    },
    {
        "seq_id": 319,
        "vyb_id": "VYB_C02_V15_B05",
        "tag": "Commentary",
        "class_name": "bhashya",
        "text": "guṇavṛttivirodhācca duḥravameva sarvaṁ vivekinaḥ। prakhyāpravṛttisthitirūpā buddhiguṇāḥ parasparānugrahatantrī bhūtvā śāntaṁ ghoraṁ mūḍhaṁ vā pratyayaṁ triguṇamevā''rabhante। calaṁ ca guṇavṛttamiti kṣiprapariṇāmi cittamuktam। rūpātiśayā vṛttyatiśayāśca paraspareṇa virudhyante, sāmānyāni tvatiśayaiḥ saha pravartante। evamete guṇā itaretarāśrayeṇopārjitasukhaduḥkhamohapratyayāḥ sarve sarvarūpā bhavantīti, guṇapradhānabhāvakṛtastveṣāṁ viśeṣa iti। tasmādduḥkhameva sarvaṁ vivekina iti।"
    },
    {
        "seq_id": 320,
        "vyb_id": "VYB_C02_V15_B05",
        "tag": "Vyakhya",
        "class_name": "VIV",
        "text": "vivaraṇam\n[itaśva sarvaṁ duḥrkhaṁ vivekinaḥ ।] kutaśva ? [guṇavṛttivirodhāccāpi ।] nanu ca kimarthaṁ sūtre pṛthagvibhaktikriyā? yāvatā pariṇāmatāpasaṁskāraguṇavṛttivirodhairiyeva kartavyam । naiṣa doṣaḥ sukhaduḥkhānubhavatadvāsanāḥ sarvajanaprasiddhā iti pariṇāmatāpasaṁskāraduḥkhairiti nirdiṣṭāḥ । tatkāraṇavibhāgajñānaviśāradasyaiva vivekaprakarṣavato guṇavṛttivirodhā vijñeyā iti pṛthakkaraṇam । sarvaduḥkhahetutvasāmānyātvekasūtravinyāsaḥ ॥\nguṇāḥ sattvādayaḥ, teṣāṁ vṛttayo guṇavṛttayaḥ, tāsāṁ virodhādguṇavṛttivirodhāt । te ca guṇā antaḥkaraṇadyākārasanniviṣṭāḥ । teṣāṁ guṇapradhānabhāvenābhinnapariṇāmatvācca viruddhavṛttitvaṁ bhavati । anyatamavṛttirudbhavantyā'nyatamavṛttyā'bhibhūyate ॥\nevaṁ trayāṇāmapi pratikṣaṇa(pakṣa)manyenyavṛttitiraskāra itaretaravṛttyudbhāvitvaṁ ca । na sukhaduḥkhamohātmakānāṁ guṇānāmanyatamavṛttilābho'nyatamānanusaṁhitaḥ । tata etatsiddhaṁ bhavati – yadā duḥkhātmikaṁ raja udbhavati, tadā duḥkhatvādeva tadvṛtterna duḥkhamiti vaktavyam । sattvatamase.ārīpa rajo'nugatirastyeveti tayerapi duḥkhatvameva । satvatamaḥpravṛttinivṛtyorapi rajovyāpārānujavādduḥkhatvameva sarvasyeti ॥\netadupabyācaṣṭe – [prakhyāpravṛttisthitiśīlābhirvṛttibhirguṇāḥ parasparānugrahatantrāḥ] parasparaviruddhā api parasparopakāryopakārakabhāvena tailavartyagnivat [śāntaṁ] sāttvikaṁ [ghoraṁ] rājasaṁ [mūḍha़ṁ] tāmasaṁ [pratyayaṁ triguṇamevārabhante ।] i(tare)tarayoraṅgabhāvenānugatatvādyadā sāttvikaḥ śāntaḥ pratyaya udbhūtaḥ so'nantaramevodbubhūṣatā tamo'nusaṁhitena ghoreṇa rājasena pralyayena hanyate ॥\nyadā ca rājaso ghoraḥ pratyaya itaraguṇānugata udbhūto bhavati so'nantaramevodbubhūṣatā tāmasena pratyayena mūḍhena sattvānugatena sāttvikena vā tamo'nugatena hanyate । tathā tāmaso'pītarapratyayāmyāṁ paryāyeṇa । tathā sāttvikena itarāvityanyonyodayābhibhavapravṛttayā guṇāḥ ॥\nkasmāt ? yataḥ [calaṁ guṇavṛttaṁ] guṇasvabhāvatvaṁ cittākāreṇa guṇāḥ sanniviṣṭā iti [kṣiprapariṇāmaṁ cittamuktam ।] kva ? tantre ॥\nkasmāt punarguṇā virudhyanta iti । anekātiśayānāmekatrāsambhavāt । yathā apavarake tamaḥprakāśayoratiśayavatoḥ, evamantaḥkaraṇākārasanniveśināṁ sukhaduḥkhamoharūpāṇāṁ prakāśapravṛttiniyamavṛttīnāṁ guṇānāṁ rūpeṇa vā sukhādinā vṛttyā vā jñānādilakṣaṇayā yugapadatiśayo na sambhavati ॥\nsāmānyānāṁ tvavirodhādavyaktarūpāṇāmatiśayarvyaktaiḥ saha vṛttiryuktā । tena [‘rūpātiśayā vṛttyatiśayāśca virudhyante । sāmānyāni tvatiśayaiḥ saha vartante’] ityucyate । yadā sukharūpātiśayastadā na duḥkharūpātiśayo moharūpātiśayo vā । ’ tathā itarātiśaye netarātiśayaḥ । tathā, jñānavṛttyatiśaye na lobhapratatyavṛttyatiśayaḥ । tathā, anyatamavṛttyatiśaye nānyatamavṛttyatiśayaḥ ॥\n[evamete guṇā itaretaropāśrayeṇopārjitasukhaduḥkhamohapratyayāḥ ।] sukhena rajastasaupāśrayeṇopārjitaḥ sukhapratyayaḥ । rajasāpi sattvatamaupāśrayeṇopārjito duḥkhapratyayaḥ । tasamāpi sattvarajaupāśrayeṇopārjito mohapratyayaḥ । tataḥ [sarve sarvakāryā bhavanti ॥]\nyadyevamayaṁ pratyayaḥ sāttvikaḥ, tāmaso'yaṁ, rājasaścāyamiti viśeṣaḥ ka ityāha – [guṇapradhānabhāvakṛtastveṣāṁ viśeṣa] iti । pradhānopasarjanatayā saṁjñālābhālābhau । yathā pāñcabhautiktave'pi pārthivaṁ taijasamāpyamiti ॥\nyata evaṁ guṇavṛttivirodhaḥ, [tasmāt sarvameva duḥkhaṁ vivekina iti ।] guṇavṛttivirodhādityetatparavairāgyārtham । kathaṁ ? pariṇāmatāpasaṁskāraduḥkhairiti dṛṣṭānuśravikraviṣayāvatṛṣṇasyaiva sarvasya du:khapratipādanārtha pṛthagvibhaktikaṁ kṛtam । na hi tatra duḥkhatvamapaśyato vairāgyamupakalppata iti ॥\netattu guṇavṛttivirodhāceti guṇānāṁ parasparavirodhivṛttitvena duḥkhatvapratipādanāttebhyo vyaktāvyaktadharmakebhyaḥ paraṁ vairāgyamupakalpyata ityevamartham । tathā cātrāpi pradhānopasarjanabhāvena sarve sarvarūpā bhavantīti vyaktāvyaktadharmatvaṁ pratipāditam । evaṁ ca kṛtvā sūtre'pi guṇavṛttivirodhācceti pṛthak paṭhitam ॥"
    },
    {
        "seq_id": 321,
        "vyb_id": "VYB_C02_V15_B06",
        "tag": "Commentary",
        "class_name": "bhashya",
        "text": "tadasya mahato duḥkhasamudāyasya prabhavabījamavidyā। tasyāśca samyagdarśanamabhāvahetuḥ। yathā cikitsāśāstraṁ caturvyūham – rogo rogaheturārogyaṁ bhaiṣajyamiti, evamidamapi śāstraṁ caturvyūhameva। tadyathā – saṁsāraḥ saṁsāraheturmokṣo mokṣopāya iti। tatra duḥkhabahulaḥ saṁsāro heyaḥ। pradhānapuruṣayoḥ saṁyogo heyahetuḥ। saṁyogasyā''tyantikī nivṛttirhānam। hānopāyaḥ samyagdarśanam।"
    },
    {
        "seq_id": 322,
        "vyb_id": "VYB_C02_V15_B06",
        "tag": "Vyakhya",
        "class_name": "VIV",
        "text": "vivaraṇam\npariṇāmatāpasaṁskāraduḥkhadharmatvāt [tasyaitasya mahato] guṇagauṇalakṣaṇasya [duḥkhasamudāyasya prabhavabījamavidyā । tasyāśva samyagdarśanamabhāvahetuḥ] pratipakṣatvāt । bhūtārthāśrayatvādvidyāyā abhūtārthāśrayatvāccāvidyāyā vidyaivābhāvahetuḥ । yathā sadviṣayeṇaikacandradarśanenasidviṣayasyānekacandradarśanasya bādhanam ॥\nsaha duḥkhanidānana kleśakarmavipākalakṣaṇena sarva duḥkhamityupapāditam । anena duḥkhena yo duḥkhī vivekī sa etasya samyagdarśanaśāstrasya viṣayaḥ adhikṛto, netaro du:khasyaiva pratipattṛtvādityetaddṛṣṭāntena pratipipādayeṣanāha – [yathā cikitsāśāsraṁ caturvyūham – rogo rogaheturārogyaṁ bhaiṣajyamiti ।] rogarogohatumāṁstannivivartayiṣurbhaiṣajyasya śāstrasyārogyasya prayojanasya viṣayaḥ ॥\n[evamidamapi śāsraṁ caturyūhameva । yathā—saṁsāraḥ saṁsaheturmīkṣo mokṣahetuḥ । tatra duḥkhabahulaḥ saṁsāro] heyaḥ । [pradhānapuruṣasaṁyogo heyahetuḥ । saṁyogusyāntitikī nivṛttirhānam । hānopāyaḥ samyagdarśanami] tyete catvāro vyūhāḥ ॥\nyathā cikitsāśāstraṁ roge rogahatau cārogye ca tatprayojanake bhaiṣajaye ca catuṣṭaye svarūpapratipādanāya vyūhitaṁ, tata eva ca rogādayo'sya catvāro vyūhā iti caturvyūhaṁ, tathā asya śāstrasya । duḥkhabahulaḥ saṁsāraḥ [heyaḥ], avidyāhetukaśca pradhānapuruṣasaṁyogo hetuḥ, sanimittasya saṁsārasya hānaṁ samyagdarśanaśāstrasya prayojanaṁ, tathā samyagdarśarna ceti catvāra ete vyūhā asyāpi iti caturvyūhaṁ śāstram । eṣu vā'rtheṣu caturdhā vyūho'syeti catuvryūham ॥"
    },
    {
        "seq_id": 323,
        "vyb_id": "VYB_C02_V15_B07",
        "tag": "Commentary",
        "class_name": "bhashya",
        "text": "tatra hātuḥ svarūpamupādeyaṁ vā heyaṁ vā na bhavitumarhatīti hāne tasyocchedavādaprasaṅga upādāne ca hetuvādaḥ। ubhayapratyākhyāne śāśvatavāda ityetatsamyagdarśanam ॥ 15 ॥"
    },
    {
        "seq_id": 324,
        "vyb_id": "VYB_C02_V15_B07",
        "tag": "Vyakhya",
        "class_name": "VIV",
        "text": "vivaraṇam\n[tatra hātuḥ svarūpamiti । nanu ‘draṣṭā dṛśimātra'] iti hātṛlakṣaṇasūtra etadvaditavyam । naiṣa doṣaḥ । śāstrārambhaprayojanapratipipādayiṣuṇā kleśādikaḥ samasto duḥkhāvasānaḥ saṁsāro nirvarṇitaḥ । saṁsārī ca yaḥ saṁsāraduḥkhena nirviṇṇo vivekī so'sya śāstrasya viṣaya upapāditaḥ । tasya vivekinaḥ śāstramata: paramārabhyate । etacca prathamasūtre pradarśitam । ābhyamāṇasya śāsrasya samyagdarśanameva prayojanam । tacca saṁsāraduḥkhanirvarṇanānantaramavasaraprāptaṁ pratipādayitavyamityetaducyate – [tatra hātuḥ svarūpamiti ॥]\nhātā puruṣaḥ, tasya [svarūpamupādeyaṁ vā heyaṁ vā na bhavati ।] kuta etadevam ? heyopādeyavyatirekeṇa vastvadarśanāt । yathā loke sukhaṁ tatkāraṇaṁ copādeyaṁ, duḥkhaṁ tatkāraṇaṁ ca heyam , evamayamapi puruṣo vastutvādanyataradharmī bhavitumarhatītyabhiprāyaḥ । kimato yadyevam ? ata etadbhavati, [hāne tvasyocchedavādaprasaṅga] iti ॥\nyadyasau heyatvadharmā, tata eṣa hātavyaḥ । hāne tvasya kiṁ syāt ? ā.ātmocchedavādaprasaṅgaḥ syāt । ataḥ ko doṣaḥ syāt ? doṣaṁ kaivalyapāde pratipādayiṣyāmaḥ ॥\nkiñcānyat – asya hātrantarasya(kiñcānyatarasya)abhāvāddhānānupapattitvam । svayamevātmana ātmā hāteti cet – na – svātmani kriyāvirodhādbhedābhāvācca । heyādātmana ātmā hātā cedanyastadā'navasthāsaṅgaḥ । yo yo hātā । tasyāpi heyatvāt । na ca yugapaddvayorhatroḥ saṁbhavo'sti । bhinnakālabhāvinostu heyahātṛtvānupapattiḥ ॥\nhātuśca heyatvābhyupagame tasyānavasthitatvāddheyasambandhānupapattiḥ । hāturanavasthitatve ca svayameva heyatvapratipatterhāturhānāyodyamānarthakyaprasaṅgaḥ । hānaphalānupapātiśva । na hi baddhasya svarūpanāśa eva phalam । mokṣo hi tasya phalam । nāpi mriyamāṇo'pi jñātakṣaṇāntaramaraṇaḥ svarūpavināśamicchati । vināśasyārthaprāptatvādevamanavasthitaśveddhātā na svarūpahānamicchet, arthaprāserhānasya ॥\nyathā ca hāturnitya vaṁ tathā [draṣṭṛsūtre] kaivalyapade ca vyākhyāsyāmahe । tasmānna heyatvadharmaṁ puruṣaḥ । saṁsārastu mahadādivyaktiḥ duḥkhabalo heyaḥ । tattulyadharmakaḥ puruṣo na bhavatītyarthaḥ । tattulyadharbhakatve [tasyocchedavādaprasaṅga] iti ॥\nastu tarhyapādeyaḥ, yathā sukhārthaṁ sukhakāraṇaṁ dravyam । naitadevam । kasmāt ? [upādāne] tvasya [hetuvāda] grasaṅgāt । yasya dravyādyupādānaphalena sambandhaḥ [sa] cedupādīyeta, tannirhetumasyopādanaṁ syāt । anyasyopādāturabhāvāt । na hi paṭaḥ paṭenaivopādīyate । anyasya hyanyadupādeyam । upādātrantarasambhave hi tadanavasthāprasaṅgaḥ, so'pyanyenepādīyate so'pi cānyeneti ॥\nkiṁ ca – pārārthryaprasaṅgaśca । anyasya hi hetoranyadupādīyate, satvādilakṣaṇasya pradhānasyopādāne puruṣo heturabhyupeyate, yathā ghaṭāya mṛtpiṇḍopādāne kulālo hetuḥ । sa cetpuruṣaḥ pradhānopādanahetuḥ pradhānavadupādīyeta, tasyapi sattvādidharmatvaṁ syāt, upādeyatvānmṛtpiṇḍavat । tate.o'sya pradhānasya nirhetukaṁ kāryārthamupādānaṁ prāpnoti ॥\natheśvarārthamupādeyaḥ, puruṣāṇāṁ vā parasparārthamiti cet, bhogyatvācetanatvapariṇāmitvādidoṣasāmagrī prasajyeta, tasmānnāpi pradhānadharmakaḥ puruṣa [ityupādāne ca hetuvādaprasaṅga] ityucyate ॥\ntaduktam – [hetustvapuruṣo bhavatīti ।] tasya copādane ahetu: pradhānavṛttirnirhetukī syāt । na ca svayaṁ svārthaṁ śakyaṁ vijñātum । prakāśādiṣu svārthatvādarśanātū ॥\n[ubhayapratyākhyāne] heyatvopādeyatvapratyākhyāne । [śāśvatavādaprasaṅgaḥ] ātmanityatvavādaprasaṅgaḥ । yadyapi pradhānasyopādeyasyāpi śāśvatatvaṁ, tathā'pi vikārātmanā tadaśāśvatameva । anekātmakatvamaśucitvamavidyātvaṁ parārthatvamityevamādayo doṣāḥ pradhāna । puruṣāṇāmapi tathātve satyanirmokṣaprasaṅgaḥ । bandhamokṣayostaddhetvośca vidyāvidyayoḥ svarūpāvyatirekādbandhamuktayośva nirviśeṣatvaprasaṅgāt । tasmāddheyopādeyatvapratyākhyānena śāśvatavāda [ityetadeva samyagdarśanam ॥ 15 ॥]"
    },
    {
        "seq_id": 325,
        "vyb_id": "VYB_C02_V16_I01",
        "tag": "LeadingBhashya",
        "class_name": "leading_bhashya",
        "text": "tadetacchāstraṁ caturvyūhamityabhidhīyate –"
    },
    {
        "seq_id": 326,
        "vyb_id": "seq_326",
        "tag": "Sutra",
        "class_name": "versetext",
        "text": "heyaṁ duḥkhamanāgatam ॥ 16 ॥"
    },
    {
        "seq_id": 327,
        "vyb_id": "VYB_C02_V16_B01",
        "tag": "Commentary",
        "class_name": "bhashya",
        "text": "duḥkhamatītamupabhogenātivāhitaṁ na heyapakṣe vartate। vartamānaṁ ca svakṣaṇe bhogāruḍhamiti na tatkṣaṇāntare heyatāmāpadyate। tasmādyadevānāgataṁ duḥkhaṁ tadevākṣipātrakalpaṁ yoginaṁ kliśnāti netaraṁ pratipattāram। tadeva heyatāmāpadyate ॥ 16 ॥"
    },
    {
        "seq_id": 328,
        "vyb_id": "VYB_C02_V16_B01",
        "tag": "Vyakhya",
        "class_name": "VIV",
        "text": "vivaraṇam\nyathā cikitsyavyatiriktarogādicatuṣṭayamantareṇa cikitsāśāstramārogyaprayojanaṁ caturvyūhaṁ na saṁbhavati, tathedamapi hātṛsvarūpavyatiriktaheyādicatuṣṭayamantareṇa samyagdarśanaśāstraṁ hānaphalaṁ caturvyūhaṁ na sambhavatīti, heyādicatuṣṭayapratipādanena [tadetacchāstraṁ caturvyūhamabhidhīyate ॥]\nkatham ? [heyaṁ duḥkhamanāgatam । duḥkhamatītam] atikrāntaṁ, vartamānājjanmano'tikrāntajanmalakṣaṇaṁ duḥkhaṁ, [tadupabhogenātivāhitam] atinītaṁ na heyapakṣe vartate ! svayameva hīnatvāt ॥\n[vartamānaṁ ca] yajjanmalakṣaṇaṁ duḥkham [svakṣaṇopabhogārūḍham] svaṁ vartamānaṁ bhogaviśiṣṭaṁ kṣaṇamadhvānamupabhujyamānātmakatvenārūḍha़ṁ [tat] duḥkhaṁ [na kṣaṇāntare heyatāmāpadyate ।] svayameva bhogena hīnaṁ na hānāya kṣaṇāntaramapekṣate ॥\n[tasmādyadevānāgataṁ] prāyaṇānantarabhāvijanmaduḥkhalakṣaṇaṁ [duḥkhaṁ tadevākṣipātrakalpaṁ yoginaṁ kliśnātīti tadeva heyaṁ] samyagdarśanena hānīyamucyate । bhaviṣyajjanmābhāvāyaiva yatitavyam । na vartamānaduḥkhanirodhāya ॥\nvartamānajanmayiyatiṣāyāṁ hi samyagdarśanamaśakyaviniyogatvādanarthakaṁ syāt । muktabāṇavat pravṛttaphalatvādvartamānaduḥkhasya । bhaviṣyati punarapravṛttatvādbījanirodha upakalpata iti samyagdarśanārthavatvam । svaviṣayo hi samyagdarśanasya sa iti ॥ 16 ॥"
    },
    {
        "seq_id": 329,
        "vyb_id": "VYB_C02_V17_I01",
        "tag": "LeadingBhashya",
        "class_name": "leading_bhashya",
        "text": "tasmādyadeva heyamityucyate tasyaiva kāraṇaṁ pratinirdiśyate –"
    },
    {
        "seq_id": 330,
        "vyb_id": "seq_330",
        "tag": "Sutra",
        "class_name": "versetext",
        "text": "draṣṭṛdṛśyayoḥ saṁyogo heyahetuḥ ॥ 17 ॥"
    },
    {
        "seq_id": 331,
        "vyb_id": "VYB_C02_V17_B01",
        "tag": "Commentary",
        "class_name": "bhashya",
        "text": "draṣṭā buddheḥ pratisaṁvedī puruṣaḥ। dṛśyā buddhisattvopārūḍhāḥ sarve dharmāḥ। tadetaddṛśyamayaskāntamaṇikalpaṁ saṁnidhimātropakāridṛśyatvena svaṁ bhavati puruṣasya dṛśirūpasya svāminaḥ, anubhavakarmaviṣayatāmāpannaṁ yataḥ। anyasvarūpeṇa pratilabdhātmakaṁ svatantramapi parārthatvātparatantram। tayordṛgdarśanaśaktyoranādirarthakataḥ saṁyogo heyaheturduḥkhasya kāraṇamityarthaḥ। tathā coktam – tatsaṁyogahetuvivarjanātsyādayamātyantiko duḥkhapratīkāraḥ। kasmāt, duḥkhahetoḥ parihāryasya pratīkāradarśanāt।"
    },
    {
        "seq_id": 332,
        "vyb_id": "VYB_C02_V17_B01",
        "tag": "Vyakhya",
        "class_name": "VIV",
        "text": "vivaraṇam\ntadetacchāstraṁ caturvyūhamabhidhīyata ityuktam । ekaścaturṣu vyūhaḥ pratipāditaḥ [heyaṁ du:khamanāgata] miti । idānīṁ dvitīyo vyūhaḥ [tasya] duḥkhasya [kāraṇaṁ] , hetuḥ [pratinirdiśyate ॥]\nnanu nirdiṣṭamava duḥkhakāraṇamiti, tathaivopasaṁhṛtamante – [tasyaitasya mahato du:khasamudāyasya prabhavabījamavidyeti ।] satyamevam । kintu du:khasvarūpamātraṁ tatkāraṇasvarūpamātraṁ ca pūrvaṁ nirdiṣṭam । na ca tatsvarūpamātre, iti tatkāraṇaṁ nirdiśyate । [draṣṭṛdṛśyayoḥ saṁyogo heyahetuḥ ॥]\ndraṣṭā ca dṛśyaṁ ca draṣṭṛdṛśye । tayerdraṣṭṛdṛśyayoriti । draṣṭṛdṛśyasaṁyoga iti tu vaktavye pṛthagvibhaktigrahaṇaṁ tayorbhinnajātīyatvakhyāpanārtham । bhoktṛbhogyayoḥ svasvāminoḥ pradhānapuruṣayoriti vā sūtrayituṁ śakyata eva । tathāpi draṣṭṛdṛśyagrahaṇamanena draṣṭṛdṛśyatvenaiva saṁyogo nānyathetyevamartham ॥\n[draṣṭā buddheḥ pratisaṁvedī puruṣo] vakṣyamāṇalakṣaṇaḥ । pratisaṁvedituṁ śīlamasya sa pratisaṁvedī । kasya ? [buddhe] riti । [dṛśyā buddhiḥ] antaḥkaraṇaṁ pratyayarūpeṇa ॥\nnanu ca śabdadayo'pi viṣayā dṛśyā evetyata āha – [satvopāruḍhāḥ saveṁ dharmāḥ] śabdādayo buddhisatvamupārūḍhā buddhipratyayākārā eva dṛśyā na svataḥ । svataśca dṛśyatve jñātājñātaviṣayatvaṁ puruṣasya syāt । sadā jñātaviṣayatvaṁ ca puruṣasya nyāyena sthāpyate । tasmādbuddhayupārūḍhā eva sarve dharmā dṛśyāḥ ॥\n[tadetaddṛśyamayaskāntamaṇikalpam] ayaso'pi kriyārthenaivopakartā'yaskāntamaṇiryathā, tathā [puruṣasya] puruṣārthena dvividhena bhogāpavargalakṣaṇenopakartṛtvādayaskāntamaṇiriva [svaṁ dṛśirūpasya] cititvarūpamātrasya [svāminaḥ ॥]\nkathaṁ svamityata āha – [karmaviṣayatvamāpannaṁ] karmaiva viṣayaḥ karmaviṣayaḥ, karmatvāpattireva । viṣayo dṛśirūpasya dṛśyatāmāpanna ityetat । kathambhūtaṁ satkarmaviṣayatāmāpadyata iti tadviśeṣaṇārthamāha – [anyasvarūpeṇa pratilabdhātmakamiti ॥]\nanyasvarūpeṇa svaparapuruṣarūpeṇa śabdādirūpeṇa ca pratilabdhātmakaṁ pratilabdhaviśeṣarūpaṁ pratilabdhapuruṣaśabdādiviśeṣasvabhāvaṁ puruṣasvarūpeṇa labdhātmakaṁ saddṛśyatvena karmatāmāpannamapavargārthena svaṁ bhavati । śabdādyākāreṇa labdhātmakaṁ saddṛśyatvena karmatāmāpannaṁ bhogārthena svaṁ bhavati ॥\nnanu kathaṁ svatantrasya svatvam । na hi kiñcit svatantraṁ svayaṁ vyāpriyamāṇamanyadapekṣate । yadapi svavyāpārānuniṣpādipuruṣārtharūpaṁ, tadapi svabhāvādeva । na puruṣaniyogakāri । tasmāt svatantrasya sataḥ svatvaṁ na yuktamityata āha – [svatantramapi] puruṣārthadvayakartṛtvena [parārthatvātt paratantram ।] tataśca svameva ॥\n[tayordṛgdarśanaśaktyoriti ।] draṣṭṛdṛśyayorityupakramasya dṛgdarśanaśaktyorityupasaṁhāraḥ, buddhipuruṣasaṁyogasya buddhyutpattyanantarabhāvitvādādimattvamāśaṅkya tadanādimattvapradarśanārthaṁ kriyate । [dṛgdarśanaśaktyoranādiḥ saṁyogaḥ ।] dharmiṇāṁ nityatvāt nityasambandhopapattestacchaktyorapi draṣṭṛdṛśyatvalakṣaṇo'nādiḥ saṁyogo' [rthakṛtaḥ] puruṣārthaprayojanavaśa ityarthaḥ ॥\ntathā ca satyanāditve'pi prayojananivṛttau saṁyoganivṛttirupapadyate । dharmiṇāṁ tu svarūpasaṁyogaḥ sattāmātreṇa na prayojanakṛta iti nitya eva । dharmamātrābhistvanityābhiranityaḥ saṁyogaḥ । sa tu buddhipuruṣasaṁyogo [heyahetuḥ duḥkhasya kāraṇam] ityarthaḥ ॥\n[tathā coktaṁ tantre – tatsaṁyogahetuvivarjanāt] tayorbuddhipuruṣayoḥ saṁyogastasya heturavidyā tadvivarjanāt । kathaṁ vivarjanam ? vidyayā samyagdarśanena tatpratipakṣeṇa nivartanāt । tasmāttatsaṁyogahetuvivarjanāt [ātyantiko'] tyantāya prabhavati [duḥkhapratīkāraḥ ।] ko'sau ? yatsamyagdarśitvam ॥"
    },
    {
        "seq_id": 333,
        "vyb_id": "VYB_C02_V17_B02",
        "tag": "Commentary",
        "class_name": "bhashya",
        "text": "tadyathā – pādatalasya bhedyatā, kaṇṭakasya bhettṛtvaṁ, parihāraḥ kaṇṭakasya pādā'nadhiṣṭhānaṁ pādatrāṇavyavahitena vā'dhiṣṭhānam, etattrayaṁ yo veda loke sa tatra pratīkāramārabhamāṇo bhedajaṁ duḥkhaṁ nā''pnoti। kasmāt, tritvopalabdhisāmarthyāditi। atrāpi tāpakasya rajasaḥ sattvameva tapyam। kasmāt, tapikriyāyāḥ karmasthatvāt, sattva kriyā nāpariṇāmini niṣkriye kṣetrajñe, darśitaviṣayatvāt। sattvaṁ tu tapyamāne tadākārānurodhī puruṣo'pyanutapyata iti ॥ 17 ॥"
    },
    {
        "seq_id": 334,
        "vyb_id": "VYB_C02_V17_B02",
        "tag": "Vyakhya",
        "class_name": "VIV",
        "text": "vivaraṇam\nkathametaditi, prasiddhaṁ dṛṣṭāntamāha-- [tadyathā--pādatalasya bhedyatā] sukumārataratvāt । [kaṇṭakasya bhetṛtvaṁ] karkaśasvabhāvatvāt । tatsaṁyogo viśiṣṭo dukhaheturityarthasiddham । tatra kaṇṭakavyathāduḥkhasya [parihāraḥ kaṇṭake padā pādena anadhiṣṭhānam] anākramaṇam । athādhiṣṭhānakārarṇa cedasti [pādatrāṇavyavahitena vā padādhiṣṭhānam । etaddvayaṁ yo veda] bhedyabhettṛdvarye parihāradvayaṁ vā yo veda [loke sa tatrā] nyataraṁ [parihāra] mārabhate । [sa tatra pratīkāramārabhamāṇī bhedajaṁ] kaṇṭakabhedajanitaṁ [duḥkhaṁ nāpnoti ॥]\ntathehāpi puruṣaḥ sattvadvāreṇa kaṇṭakasthānīyaṁ pradhānam, tayorviśeṣṭaḥ saṁyego'vidyānimitto duḥkhakāraṇam , duḥkhaparihāro'pyayam – guṇagauṇebhyaḥ pradhānamātraviśeṣebhyo dṛśyebhyo nirapekṣatā, samyagdarśanena prayojanābhāvaṁ buddhvā puruṣasyāvikriyasvāt kaṇṭakādhiṣṭhānavaccharīrārambhiṇī vā karmaṇo niyatavadanīyatvādavaśyaṁ phaladāyitvaṁ buddhvā aprārthitopanatānāṁ śabdādīnāṁ samyagdarśanavyavahitena satvena bhogaḥ । evaṁ parihāraṁ sañjānānaḥ kaṇṭakabhedaduḥkhaparihāramiva saṁsāraduḥkhaṁ nāmeti ॥\nkasmādetadevamiti - tritvopalabdhisāmarthyāt । pradhānapuruṣasaṁyogatritvopalabdhisāmarthyāt । evaṁ hi vijñānasya sāmarthyaṁ dṛśyate । pādatalakaṇṭakatatsaṁyogeṣvajñānasya ca tritvānupalabdherduḥkhahetutvaṁ dṛśyata eva ।\nyadyevaṁ puruṣaścenna tapyate puruṣārthaṁ pradhānaṁ pravartata ityetadanupapannam । vṛttisārūpyeṇoktottarattvāt । tadevedamucyate - darśitaviṣattvāt । apariṇāmino'vikriyattvāt darśitaviṣayattvam । tasmāt dṛśikarmaṇi sattve tapye tadākārānurodhī tadākārānuvartī । tadākārānurodhitvaṁ taddṛśisannidhau bauddhasya pratyayasya dṛśirūpāvabhāsatā । yathā lākṣārasasannidhau sphaṭikasya lākṣākārāvabhāsatā, tathā puruṣo'pi tapyata ityupacaryate ॥ 17 ॥"
    },
    {
        "seq_id": 335,
        "vyb_id": "VYB_C02_V18_I01",
        "tag": "LeadingBhashya",
        "class_name": "leading_bhashya",
        "text": "dṛśyasvarūpamucyate –"
    },
    {
        "seq_id": 336,
        "vyb_id": "seq_336",
        "tag": "Sutra",
        "class_name": "versetext",
        "text": "prakāśakriyāsthitiśīlaṁ bhūtendriyātmakaṁ bhogāpavargārthaṁ dṛśyam ॥ 18 ॥"
    },
    {
        "seq_id": 337,
        "vyb_id": "VYB_C02_V18_B01",
        "tag": "Commentary",
        "class_name": "bhashya",
        "text": "prakāśaśīlaṁ sattvam। kriyāśīlaṁ rajaḥ। sthitiśīlaṁ tama iti। ete guṇāḥ parasparoparaktapravibhāgāḥpariṇāminaḥ saṁyogaviyogadharmāṇa itaretaropāśrayeṇopārjitamūrtayaḥ parasparāṅgāṅgitve'pyasaṁbhinnaśaktipravibhāgāstulyajātīyātulyajātīyaśaktibhedānupātinaḥ pradhānavelāyām upardaśitasaṁnidhānā guṇatve'pi ca vyāpāramātreṇa pradhānāntarṇītānumitāstitāḥ puruṣārthakartavyatayā prayuktasāmarthyāḥ saṁnidhimātropakāriṇo'yaskāntamaṇikalpāḥ pratyayamantareṇaikatamasya vṛttimanu vartamānāḥ pradhānaśabdavācyā bhavanti। etaddṛśyamityucyate।"
    },
    {
        "seq_id": 338,
        "vyb_id": "VYB_C02_V18_B01",
        "tag": "Vyakhya",
        "class_name": "VIV",
        "text": "vivaraṇam\n[dṛśyasvarūpamucyate ।] nanu ca [draṣṭṛdṛśyayo] rityuktaṁ pūrvasūtre । tatra kramaprāptasannidhānaṁ dṛṣṭrasvarūpameva pūrvaṁ vaktavyam । naiṣa doṣaḥ । dṛśyasvarūpāvagamapūrvakatvāddraṣṭṛsvarūpāvabedhasya । dṛśyasya hi svātmavyatiriktadraṣṭrarthavādvyatiriktadraṣṭṛsadbhāvasiddhiḥ । ata eva prādhānyāt pūrvasūtre draṣṭuḥ pūrvanipātaḥ kṛtaḥ । tallakṣaṇe tvarthakramo vivakṣyate ॥\n[prakāśakriyāsthitiśīlaṁ bhūtendriyātmakaṁ bhogāpavargārthaṁ dṛśyam ।] prakāśaśca kriyā ca sthitiśca prakāśakriyāsthitayaḥ । prakāśasyābhyarhitatvāt pūrvanipātaḥ । bahuṣu cāniyamāt sthitikriyāśabdayoraniyama iti kriyāśabdasya pūrvanipātaḥ । tā eva śīlaṁ yasya tatprakāśakriyāsthitiśīlam । prakāśanaṁ prakāśaḥ, sa śīlaṁ yasya [tat prakāśaśīlaṁ sattvam ।] nanu ca yadā prakāśanaṁ kriyā, kathaṁ । tacchīlaṁ sattvaṁ syāta 1 rajo hi tacchīlaṁ, sthitiśīlaṁ vā tamaḥ kathamiti ॥\nnanu ca svarūpameva tatprakāśanaṁ sthitiśca । na । svarūpamātre śīlaśabdāyogāt । na hi mṛdaṅgaśīle mārdaṅgikaḥ । mṛdaṅgavādanaśīlo hi sa ucyate । na hi vyāpāraśūnye kvacidapi śīlaśabdaḥ · prayujyate ॥\nnanu ca sthitiprakāśāvapi sattvatamasoḥ svarūpam । tadetenaiva gamyate svarūpe śīlaśabdaḥ prasaṁkṣyata iti । ucyate – na svarūpe sarvatra śīlaśabdaprayogaḥ । ihāpi rajasi duḥkhasvarūpe kriyāśīlamiti kriyayā samprayujya śīlaśabdavyapadeśaḥ । sthitiprakāśāvapi vyāpārarūpāvabhipretau ॥\natha mataṁ – kriyāpi rajasaḥ svarūpameveti – na – pradhānāvasthāyāṁ sāmyābhyupagamāt guṇānām । yadi kriyā rajasaḥ svarūpamabhaviṣyat pradhānasyāpi kriyāvatvaṁ guṇasāmyāvasthāyāmabhuviṣyat । kāryāvasthāyāṁ hi kriyāvatvamabhyupagamyate, na pradhānavelāyām । tasmānna svarūpābhiprāyeṇa śīlaśabdaprayogaḥ ॥\ntatrākriyāśīlayorapi sattvatamasornityaṁ kriyāśīlena rajasā saṁyogādrajaḥ kriyayaiva kriyāvattvaṁ sthitiprakāśayorapīti tatkriyopacāreṇa [prakāśaśīlaṁ sattvaṁ sthitiśīlaṁ tama] iti vyapadiśyate । sthitiprakāśayorātmalābhasya rajaḥkriyāpūrvatvāccalatorevābhivyaktestācchīlyaṁ sattvatamaserucyate ॥\ntatra [prakāśaśīlaṁ] yattatsattvam । [kriyāśīlaṁ] pravṛttiśīlaṁ [rajaḥ । sthitiśīlaṁ] varaṇaśīlaṁ niyamaśīlaṁ [tama ityete guṇāḥ parasparoparaktapravibhāgāḥ] paraspareṇoparakta: pravibhāge bhedo yeṣāṁ guṇānāṁ te [parasparoparatapravibhāgāḥ ॥]\nyathā prakāśaśīlamiti sattvamucyate'traiva । rajaḥkriyoparañjanāt sarvāvabhāsasamarthasyāpi satvasya niyataprakāśatvaṁ tamauparaktatvena । tathā rajaso'pi pravṛttyabhivyaktiḥ sattvoparāgeṇa ! niyatapravṛttitvaṁ tu tamauparāgeṇa ! tathā tamase'pi sthilyabhivyaktiḥ satvoparāgeṇa ! sthitiśīlatvaṁ rajauparāgeṇa । sthitistu svata eva । rajase'pi pravṛttiḥ svataḥ । sattvasyāpi prakāśaḥ svata eva । itthamevānyeṣvapi kāryeṣu satvādīnāmitaretaroparāgo draṣṭavyaḥ ॥\n[saṁyogaviyogadharmāṇaḥ ।] saṁyogaśva viyogaśva saṁyogaviyogau, tau dhamaiṁ yeṣāṁ te saṁyogaviyogadharmāṇaḥ । kasmiṁścit kāryaṁ aārambhabhmāṇe guṇapradhānabhāvenānyonyaṁ saṁyujyante । tathaivārabdhakāryavirodhidharmāntarodaye parasparaṁ viyujyante ॥\n[iteretaropāśreyaṇopārjitamūrtayaḥ] -mahadādistambaparyantā mūrtaya itaretaropāśrayeṇopārjitā dharmadharmilakṣaṇā yaiste itarataropāśrayeṇopārjitamūrtayaḥ ॥\n[parasparato bhinnā api] -paramārthato'nyonyato'nyo'pi । [asambhinnaśaṁtipravibhāgāḥ] -atyantaṁ vyāvṛttakāryārambhābhimukhyasāmathryaprabhedāḥ ॥\netaduktaṁ bhavati – ekasmin kārya ārabdhavye'tyantavyatiṣaktaparasparaśaktayaḥ kāryārambhakāle pṛthaktvenānupalakṣyamāṇaśaktipravibhāgā iti ॥\n[tulyajātīyātulyajātīyaśatibhedānupatinaḥ ।] sātvikānāṁ sattvaṁ tulyajātiḥ, rājasānāṁ rajastulyajātiḥ, tāmasānāṁ tama iti ca । parasparāpekṣayā tu bhinnajātīyatvam । tulyajātīyātulyajātīyānāṁ śaktiprabhedamanupatituṁ śīlaṁ yeṣāṁ te [tulyajātīyātulyajātīyaśaktiprabhedānupatinaḥ ।] na hi sāttvike vā rājase tāmase vā prārabdhavyasya trayāṇāṁ śaktiprabhedānupātamantareṇa kāryārambhaḥ sambhavati ॥\nyadyevaṁ sarvaśaktiprabhedānupātitvadekaikasya kāryārambhe tulyai prādhānyamityata āha – [pradhānavelāyāmupadarśitasannidhānāḥ] sarve । ekaikasmin prādhānyena svakāryārambhiṇi tatkāla itarayorapi sannidhānamupasarjanabhāvenopadarśitamiti [pradhānavelāyāmupadarśitasannidhānāḥ ।] na hi sarveṣāṁ yugapat prādhānyam । samapradhānatve hi pradhānameva bhaveyuḥ, na kāryarambhitvam ॥\nathecyate – kathaṁ punarekasmin prādhānyena kāryārambhiṇītarāstitvamavagamyata iti । taducyate – [guṇatve] copasarjanabhāve [ca vyapāramātreṇa] pradhāna upalakṣyamāṇena vyāpāramātreṇa । [pradhānāntarnītena] na hi pradhānasyāntarnāto vyāpāraḥ itarayorupasarjanabhāvenāsānnidhāne saṁbhaviṣyatīti pradhānavyāpariṇā [numitāstitvāḥ ॥]\n[puruṣārthetikartavyatāprayuktasāmarthyāḥ] puruṣārthe bhogāpavargau tasyetikartavyatā yathā yathā arthaniṣpattistathā tathā prayuktaṁ kāryārambhaṁ prati [sāmarthyaṁ] yeṣāṁ te [puruṣārthetikartavyatāprayuktasāmarthyāḥ ॥]\n[sannidhimātropakāriṇaḥ] vikārapratyayarūpasannidhimātreṇa puruṣasyepakurvantīti [sannidhimātre.opakāriṇaḥ । ayaskāntamaṇikalpāḥ ॥]\npratyayaṁ vṛttiṁ jñānamantareṇa ekatamasya vṛttiṁ sthitilakṣaṇāṁ samatāmanuvartamānāḥ । [pradhānaśabdavācyā bhavānti ।] naiva triguṇīvyatirekeṇānyatpradhānaṁ nāmāsti । ta eva guṇā: sāmyāvasthāḥ pradhānaikaśabdābhidhānīyakaṁ pratipadyante । vaiṣamyaṁ bhajante vikāraśabdābhidheyā vṛttimante bhavanti ॥\n[etaddṛśyamityucyate ।]"
    },
    {
        "seq_id": 339,
        "vyb_id": "VYB_C02_V18_B02",
        "tag": "Commentary",
        "class_name": "bhashya",
        "text": "tadetadbhūtendriyātmakaṁ bhūtabhāvena pṛthivyādinā sūkṣmasthūlena pariṇamate। tathendriyabhāvena śrotrādinā sūkṣmasthūlena pariṇamata iti। tattu nāprayojanamapi tu prayojanamurarīkṛtya pravartata iti bhogāpavargārthaṁ hi taddṛśyaṁ puruṣasyeti। tatreṣṭāniṣṭaguṇasvarūpāvadhāraṇamavibhāgāpannaṁ bhogo bhoktuḥ svarūpāvadhāraṇamapavarga iti। dvayoratiriktamanyaddarśanaṁ nāsti। tathā coktam – ayaṁ tu khalu triṣu guṇeṣu kartṛṣvakartari ca puruṣe tulyātulyajātīye caturthe tatkriyāsākṣiṇyupanīyamānānsarvabhāvānupapannānanupaśyannadarśanamanyacchaṅkata iti।"
    },
    {
        "seq_id": 340,
        "vyb_id": "VYB_C02_V18_B02",
        "tag": "Vyakhya",
        "class_name": "VIV",
        "text": "vivaraṇam\ntadetaddṛśyaṁ [bhūtendriyātmakaṁ] bhūtātmakamindriyātmakaṁ ca । kathaṁ tadātmakatvamityāha – [bhūtabhāvena pṛthivyādinā sūkṣmasthūlena] sūkṣmeṇa tanmātrarūpeṇa sthūlena viśeṣarūpeṇa । dvividho hi bhūtabhāvastanmātrarūpo viśeṣarūpaśca । [vipariṇamate] sthūlasūkṣmabhāvamāpadyate । [indriyabhāvene] driyarūpeṇa [śrotrādinā sūkṣmasthūlena vipariṇamate ।] sūkṣmeṇāhaṅkārarūpeṇa sthūlena śrotrādirūpeṇa ॥\ntattu dṛśyaṁ [nāprayojanam ।] sarvatraiva pravṛtteḥ prayojanadarśanāt । [api tu prayājanamūrīkṛtya] aṅgīkṛtya [pravartate ।] kiṁ purnadṛśyapravṛtiprayojanamityāha – [bhāgāpavargārthaṁ hi dṛśyaṁ puruṣasya] agnyādipratipattivat ॥\nkau punastai bhogāpavargavityāha – [tatreṣṭāniṣṭaguṇasvarūpāvadhāraṇamavibhāgāpannam iṣṭānām] agarucandanasparśanādilakṣaṇānām [aniṣṭānāṁ] pratikūlātmakānāṁ kṛpāṇakaṇṭakādisparśanarūpaṇāṁ guṇānāṁ [svarūpāvadhāraṇaṁ] svarūpāvagamaḥ svarūpādhyavasānam । tasya viśeṣaṇam [avibhāgāpannaṁ] puruṣapratyaye 'nāyaṁ puruṣa idaṁ sattvam’ ityavibhāgatāṁ gatam । prāptacaitanyopagraharūpavādbauddhasya pratyayasya । sa itthaṁbhūtaḥ puruṣasya [bhoga] ityākhyāyate ॥\ntasmādbhogasvarūpādbauddhātū pratyayādvivicya tatsākṣiṇo dṛśirūpasya [svarūpāvadhāraṇaṁ] bhoktṛsvarūpādavadhāryamāṇāduttarakālamapyapavṛttasya viśeṣābhāvādapavarga ityucyate । sarvadā svarūpapratiṣṭho hi (tadā) sa iti । vṛttisārūpyamitaratra viśeṣa iti ॥\n[dvayo] rbhogāpavargayo [ratiriktamanya] ttṛtīyaṁ da [rśanaṁ nāsti ।] yāvadavidyā tāvadiṣṭāniṣṭe sta iti bhoga eva । puruṣasya tvaheyānupādeyasvarūpatvāt tadavadhāraṇe kuto bhoga iti bhogarūpasyāvidyālakṣaṇasya pratyayasya pratipakṣaḥ pratyayaḥ puruṣāvadhāraṇam । yasmādetadata etaddarśanadvayavyatirekeṇa tṛtīyaṁ darśanāntaraṁ na kalpayituṁ śakyate ॥\n[tathā coktam – ayaṁ tu khalvevaṁ] samyagdaśī [triṣu] guṇeṣūktalakṣaṇeṣu [kartuṣu] sarvavyāpāranirvṛttikareṣvakartari ca guṇadharmavilakṣaṇe [puruṣe caturthe tatkriyāsākṣiṇi] guṇakriyāsūpadraṣṭari sandhikriyāsākṣibhūtopadraṣṭṛva [dupānīyamānān] antaḥkaraṇalakṣaṇairguṇaiḥ prāpyamāṇān darśitaviṣayatvāt [sarvabhāvān] upapannān gaiṇāneva bauddhapratyayākaraṇa pariniṣpannān paśyan upalabhamāno [nāhaṁ] na mametyevaṁ [na darśanamite'nyat] sambhavati samyagdarśanamiti [na śaṅkate ।] nāstyevānyat samyagdarśanamiti manyate ॥"
    },
    {
        "seq_id": 341,
        "vyb_id": "VYB_C02_V18_B03",
        "tag": "Commentary",
        "class_name": "bhashya",
        "text": "tāvetau bhogāpavargau buddhikṛtau buddhāveva vartamānau kathaṁ puruṣe vyapadiśyete iti। yathā vijayaḥ parājayo vā yoddhṛṣu vartamānaḥ svāmini vyapadiśyate, sa hi tatphalasya bhokteti, evaṁ bandhamokṣau buddhāveva vartamānau puruṣe vyapadiśyete, sa hi tatphalasya bhokteti। buddhereva puruṣārthāparisamāptirbandhastadarthāvasāyo mokṣa iti। etena grahaṇadhāraṇohāpohatattvajñānābhiniveśā buddhau vartamānāḥ puruṣe'dhyāropitasadbhāvāḥ। sa hi tatphalasya bhokteti ॥ 18 ॥"
    },
    {
        "seq_id": 342,
        "vyb_id": "VYB_C02_V18_B03",
        "tag": "Vyakhya",
        "class_name": "VIV",
        "text": "vivaraṇam\n[tāvetau bhogāpavargau buddhikṛtau] budvinirvartitau [buddhāveva vartamānau ।] anyakṛtasyāpyanyatra vṛttirdṛṣṭā yathā rajakakṛto vastrarāga iti kathaṁ [puruṣe'padiśayete?] iti tau buddhāveva vartamānau puruṣe'padiyete iti kuta etat ? [sa hi tattatphalasya bhokteti] samyaṅmithyāpratyayayorupalabdheti ॥\ndṛṣṭāntena vyākhyātamarthaṁ nigamayati – [yathā vijayaḥ parājayo veti । budverevārthāparisamāptirbandha iti ।] yāvat samāptau kartavyau bhogā'pavargāviti buddhirmanyate tāvadbandhaḥ । [tadarthāvasāyo mokṣaḥ ।] tasyā eva buddherarthāvasāyaḥ kartavyasamāptiḥ । yadā ātmavilakṣaṇaṁ bandhamokṣāsambandhinaṁ puruṣamīkṣate nāsya kartavyamastīti, sa kartavyāvasāyo buddhermokṣa iti ॥\n[etena grahaṇadhāraṇavijñānohāpohakriyāvacanayathānyāyāvadhāraṇābhiniveśāḥ] puruṣe'vyāropitasadbhāvā iti jñeyāḥ । pratyayatvāviśeṣāt buddhidharmāḥ [buddhāveva vartamānāḥ] buddhikṛtāḥ [puruṣe'dhyāropitasadbhāvāḥ] puruṣo gṛhṇāti puruṣo dhārayatītyevameva puruṣe apyāropyante ॥\n[grahaṇaṁ] śabdādīnāṁ śrotrādibhirupādānam । gṛhītānāmavismaraṇaṁ [dhāraṇam ।] dhāritasya sāmānyaviśeṣāvadhāraṇaṁ [vijñānam ।] vijñātasyaiva punastadgataviśeṣāvabubhutsayohana [mūhaḥ ।] ūhitasya viruddhānāṁ dharmāṇāṁ vyudasa [namapohaḥ] । viṣayeṣu pravṛttiḥ [kriyā ।] vākyaviṣayo vṛttiviśeṣaści tasya [vacanam ।] yo yo nyāyo yathānyāyaṁ yasya ca vastuno yathaivopapattistathaivāvadhāraṇaṁ [yathānyāyāvadhāraṇam ।] tatra punaḥ punaḥ samyakpratyayāvicalanāya yaścittasyābhiyogaḥ so ['bhiniveśaḥ ।] ta ete grahaṇādayaḥ puruṣe'dhyāropitasadbhāvāḥ । [sa hi tatphalasya bhokteti] grahaṇadiphalasyopalabdheti ॥ 18 ॥"
    },
    {
        "seq_id": 343,
        "vyb_id": "VYB_C02_V19_I01",
        "tag": "LeadingBhashya",
        "class_name": "leading_bhashya",
        "text": "dṛśyānāṁ guṇānāṁ svarūpabhedāvadhāraṇārthamidamārabhyate –"
    },
    {
        "seq_id": 344,
        "vyb_id": "seq_344",
        "tag": "Sutra",
        "class_name": "versetext",
        "text": "viśeṣāviśeṣaliṅgamātrāliṅgāni guṇaparvāṇi ॥ 19 ॥"
    },
    {
        "seq_id": 345,
        "vyb_id": "VYB_C02_V19_B01",
        "tag": "Commentary",
        "class_name": "bhashya",
        "text": "tatrā''kāśavāyvagnyudakabhūmayo bhūtāni śabdasparśarūparasagandhatanmātrāṇāmaviśeṣāṇāṁ viśeṣāḥ। tathā śrotratvakcakṣurjihvāghrāṇāni buddhīndriyāṇi, vākpāṇipādapāyūpasthāḥ karmendriyāṇi, ekādaśaṁ manaḥ sarvārtham, ityetānyasmitālakṣaṇasyāviśeṣasya viśeṣāḥ। guṇānāmeṣa ṣoḍaśako viśeṣapariṇāmaḥ।"
    },
    {
        "seq_id": 346,
        "vyb_id": "VYB_C02_V19_B01",
        "tag": "Vyakhya",
        "class_name": "VIV",
        "text": "vivaraṇam\n[dṛśyānāṁ 'guṇānāṁ] yathāvyākhyātātmanāṁ [svarūpabhedāvadhāraṇārthaṁ] tattvāvarathābhedāvadhāraṇārthamidaṁ sūtramārabhyate – [viśeṣāviśeṣaliṅgamātrāliṅgā guṇaparvāṇaḥ ।] viśeṣāścāviśeṣāśva liṅgamātraṁ cāliṅgaśca, na liṅgati, kutaścinnāgacchati pradhānākhyo'rtha iti pacādyac sarvadhātubhya iti yaugikassanabhidheyaliṅge bhajate । yo hi cihnaparyāyo liṅgaśabda: sa napuṁsakaliṅgaḥ । sa ca karaṇasādhana iti । atha vā liṅgaṁ na vidyate, liṅgamavagamanaṁ paricchedaḥ pratyakṣeṇa pradhānākhyasyārthasyāsāvaliṅgaḥ iti bahuvrīhiḥ ॥\nte ca viśeṣādayaḥ puruṣābhiprāyaṁ pālayanti bhogāpavargapradānena, pūrayanti vā vikārān svāniti piparteḥ [‘anyebhyo'pi dṛśyante'] iti kartari vanipralyayaḥ ॥ tathā ca sati yannāntamakartari tannapuṅsakam । yatu nāntaṁ kartari tatsarvaliṅgaṁ bhavati । yathā merudṛśvā merudṛśvanīti । tataśca viśeṣādayaḥ parvaṇaḥ । keṣāṁ te sambandhina iti? guṇānāṁ parvāṇo guṇaparvaṇaḥ । keṣāñcidayameva pāṭho – viśeṣāviśeṣaliṅgamātrāliṅgāni guṇaparvāṇīti ॥\n[tatrākāśavāyvagnijalabhūmayo bhūtāni ।] śabdatanmātrārabdhamākāśam । sparśatanmātraṇa śabdasparśalakṣaṇenārabdho vāyu; । rūpatanmātreṇa śabdasparśarūpalakṣaṇenārabdho'gniḥ ॥ rasatanmātreṇa śabdasparśarūparasacatuṣṭayalakṣaṇenā''pa ārabdhāḥ । gandhatanmātreṇa śabdasparśarūparasagandhapañcatayalakṣaṇena bhūmirārabdhā ॥\nnanu ca nityamākāśam , prāgutpattervināśakālaṁ ca viśeṣābhāvāt । yo ya utpatimāṁstasya tasya pṛthivyādeḥ prāgutpattervināśottarakālaṁ ca viśeṣo dṛṣṭaḥ । tathā ākāśaṁ yadyutpattimat syāt prāgutpattervināśottarakālaṁ ca bhavedviśeṣaḥ । na ca so'sti । tasmādākāśamanutpattikam ॥\nathāvakāśadānābhāvo viśeṣa iti cenna, mūrtimato'nyasyābhāvāttulyaṁ nityatve'pi । anityalakṣaṇābhāvāca nityamākāśam, sarvagatatvādātmādivat ॥\nna – āgamāvirodhāt । [\"tasmādvā etasmādātmana akāśaḥ sambhūtaḥ’] ityāgamavirodhaḥ । smṛtivirodhaśca । avakāśaṁ kurvate tadupacāra iti cenna, vāyvādiṣvapyupacārapraṅgāt । [ākāśādvāyuḥ] sambhūta ityekavākyatvāt ॥\nprāgutpatterviśeṣābhāvādānityo na bhavatīti ca bruvatā viśeṣābhāvānnityatvamityuktaṁ bhavati । viśeṣabhāvāccānityatvamityuktaṁ bhavati । tathā ca satyātmadīnāmapi bandhamokṣopalabdhyanupalabdhyādiviśeṣābhāvāt sato vaiśeṣikasya anityatvaprasaṅgaḥ । tathā, paramāṇvādīnāṁ cānityatvaṁ prasajyeta ॥\nathāpyutpattimata eva prāgūrdhvaṁ ca viśeṣabhāvābhāvai vivakṣitāviti cet – na – ākāśasyotpatyabhyupagamaprasaṅgāt । athākāśotpativādinā viśeṣo vaktuṁ na śakyata iti cet – na – puruṣārthasādhanāsādhanatvaviśeṣāt । sarvagatatvāditi cāsiddho hetuḥ ॥\naṁsaṁrvagatāni kāladigākāśamanāṁsyanityāni ca, svārthībhāve parārthatvātū, ghaṭādivat । utpatimanti ca, pradhānapuruṣābhyāmanyatvāt, ghaṭādivat । evamākāśam [utpatimadanityaṁ ca] bāhendriyaviṣayaguṇatvāt, ghaṭādivat । bhūtatvācca, pṛthivīvat । anityadravyasaṁyogotpādyaguṇatvāt, pṛthivyādivat । cikitsānivartyaprakopakaratvāt, vāyuvat । nabhasaśca prakopaścikitsānivartanīyaścikitsakaprasiddhimupārūḍhaḥ । etenānityasādharmyaṁ vyākhyātam ॥\netāni ca [bhūtāni śabdasparśarūparasagandhatanmātrāṇāmaviśeṣāṇāṁ viśeṣāḥ ।] śāntadhoramūḍhādyanekaviśeṣavatvādviśeṣā: । śāntādyabhāvāccāviśeṣā: tanmātrāṇi ॥\n[tathā śrotratvak-cakṣurjihvāghrāṇani,] śabdādiviṣayabuddhayarthavād- [buddhīndriyāṇi] svaviṣayabuddhi.ābhirevānumitāni । [vākpāṇapādapāyūpasthāni karmendriyāṇi] vacanadikriyānirvartakāni tadanumatānyeva । na vāgādīni karmandriyāṇi siddhānīti cenna, śrutiprasiddhatvāt । indriyāṇa prakṛtya [‘sarveṣāṁ vedānāṁ vāgekāyanam’] ityādiśruteḥ ॥\nsmṛtiṣu ca sarvatraiva vidhipratiṣedhaviṣayapravṛttinivṛttimatvācca śrotrādivadindriyatvam । [‘na vākcapalo na pāṇipādacapalaḥ’] ityādervidhipratiṣedhaviṣayapravṛttinivṛttimatvasiddhaḥ ॥\ntathā, vāgādīnīdriyāṇa, kauśalayatvāt, cakṣurādivat । sarvagotraṣu cendriyaśaktiḥ karaṇavṛttyāḥ sandarśanādiṣyata eva । vāggudaprabhṛtīnāṁ sarpādīnāṁ mūkaṣaṇḍānāṁ ca mukhamevopasthendriyam । [ekādaśaṁ manaḥ sarvārtha] matītānāgatavartamānaviṣayārthaṁ buddhīndriyakarmendriyaviṣayārthaṁ ca ॥\n[etānye] kādaśendriyāṇya [smitālakṣaṇasya] asmibhāvo'smitā asmīti pratyayaḥ, sa ca lakṣaṇaṁ yasya so ['smitālakṣaṇo] 'smitāpratyayena hi lakṣyate liṅgyate ṣaṣṭhamaviśeṣākhyaṁ tattvamahaṅkāraḥ । tasyā [viśeṣasya viśeṣā] etāni ॥\n[guṇānāma] viśeṣākārasaṁsthitānāṁ sattvādīnā [meṣa ṣoḍaśako viśeṣapariṇāmaḥ] sattvabahulamākāśaṁ, rajobahulo vāyuḥ, satvarajobahule.o'gniḥ, [jalaṁ ca] । sattvatamobahulā pṛthivī, grāhyatvāt । tāmasatve'pyeṣāṁ guṇapradhānakṛto viśeṣaḥ । karaṇāni prakāśatvāt sattvabahulāni, mana:ṣaṣṭhāni tu buddhīdriyāṇi prakāśaprādhānyāt sattvabahulāni । karmendriyāṇi kriyāprādhānyādrajebahulāni ॥"
    },
    {
        "seq_id": 347,
        "vyb_id": "VYB_C02_V19_B02",
        "tag": "Commentary",
        "class_name": "bhashya",
        "text": "ṣaḍaviśeṣāḥ। tadyathā – śabdatanmātraṁ sparśatanmātraṁ rūpatanmātraṁ rasatanmātraṁ gandhatanmātraṁ ceti ekadvitricatuḥpañcalakṣaṇāḥ śabdādayaḥ pañcāviśeṣāḥ, ṣaṣṭhaścāviśeṣo'smitāmātra iti। ete sattāmātrasyā''tmano mahataḥ ṣaḍaviśeṣapariṇāmāḥ। yattatparamaviśeṣebhyo liṅgamātraṁ mahattattvaṁ tasminnete sattāmātre mahatyātmanyavasthāya vivṛddhikāṣṭhāmanubhavanti।"
    },
    {
        "seq_id": 348,
        "vyb_id": "VYB_C02_V19_B02",
        "tag": "Vyakhya",
        "class_name": "VIV",
        "text": "vivaraṇam\n[ṣaḍaviśeṣāḥ । tadyathā śabdamātraṁ sparśamātra] miti dvilakṣaṇasyāpi pradhānena vyapadeśaḥ । tathā [rūpamātramiti] trilakṣaṇasyapi pradhānena vyapadeśaḥ । tathottarayorapi [mātra] śabdaḥ śāntaghorādiviśeṣavyāvartanārthaḥ । [ekadvitricatuḥpañcalakṣaṇabhedāḥ] śabdatattaivaikalakṣaṇaḥ śabdatanmātrabhedaḥ । śabdasparśalakṣaṇaḥ spaśatanmātrabhedaḥ, ityevamekaikādhikyenottaratrāpi draṣṭavyam । [ṣaṣṭhaścāviśeṣo'smitāmātraḥ ।] śabdāditanmātrāpekṣayā ṣaṣṭha indriyāṇāmekādaśānāmaviśeṣaḥ ॥\n[ete sattvamātrasyā] stitvamātrasya [liṅgamātrasya] mūrtimātrasya, pradhānasyāmūrtasya prathamā mūrtiriyaṁ yathā bījasyāṅkurībhāvaḥ । [ātmano] vasturūpasya [mahataḥ] sarvaviśeṣāviśeṣebhyo mahattvāt [ṣaḍaviśeṣapariṇāmāḥ] ṣaḍaviśeṣā eva pariṇāmāḥ sattvādīnāṁ mahadrūpāvasthitānāmamī [aviśeṣapariṇāmāḥ ॥]\n[yattatparaṁ sūkṣmamaviśeṣebhyo liṅgamātraṁ mahattattvam, tasminnete sattāmātre mahatvānmahatyavasthāya] kāraṇasvarūpe mahatyavasthāya [vivṛddhikāṣṭhāṁ] pṛthivyādiviśeṣāntatā [manubhavanti ॥]"
    },
    {
        "seq_id": 349,
        "vyb_id": "VYB_C02_V19_B03",
        "tag": "Commentary",
        "class_name": "bhashya",
        "text": "pratisaṁsṛjyamānāśca tasminneva sattāmātre mahatyātmanyavasthāya yattanniḥsattāsattaṁ niḥsadasannirasadavyaktamaliṅgaṁ pradhānaṁ tatpratiyanti। eṣa teṣāṁ liṅgamātraḥ pariṇāmo niḥsattāsattaṁ cāliṅgapariṇāma iti।"
    },
    {
        "seq_id": 350,
        "vyb_id": "VYB_C02_V19_B03",
        "tag": "Vyakhya",
        "class_name": "VIV",
        "text": "vivaraṇam\n[pratisaṁsṛjyamānāśca] pratilīyamānāścāviśeṣāḥ [tasminneva sattāmātre liṅgamātre mahatyātmanyavasthāyāvyaktaṁ prati yānti ।] kiṁviśiṣṭam ? [nissattāsattaṁ] viśeṣāviśeṣadharmarahitam । [nissadasaditi] avyaktādīṣadvikṛtamiti sat, aviśeṣebhyaḥ sūkṣmataramiti cāsat, saccāsacca sadasaditi mahattattvamucyate । taddharmarahitamavyaktaṁ nissadasaditi ॥\n[eṣa teṣāṁ] guṇānāṁ sattvādīnāṁ [liṅgamātraḥ pariṇāmaḥ] yasminnavasthāya vivṛddhikāṣṭhāṁ pratilayaṁ ca pratiyāntyaviśeṣāḥ । [nissattāsaktaṁ] cāvyaktaṁ [ca] yat sa teṣāmeva guṇānā [maliṅgapariṇāmaḥ ।] paraśca na sūkṣmo'vasthāntarapariṇāmo'sti guṇānām ॥ [‘sūkṣmāviṣayatvaṁ cāliṅgaparyavasānam’] iti hi vyākhyātam ॥"
    },
    {
        "seq_id": 351,
        "vyb_id": "VYB_C02_V19_B04",
        "tag": "Commentary",
        "class_name": "bhashya",
        "text": "aliṅgāvasthāyāṁ na puruṣārtho heturnāliṅgāvasthāyāmādau puruṣārthatā kāraṇaṁ bhavatīti। na tasyāḥ puruṣārthatā kāraṇaṁ bhavatīti। nāsau puruṣārthakṛteti nityā''khyāyate। trayāṇāṁ tvavasthāviśeṣāṇāmādau puruṣārthatā kāraṇaṁ bhavati। sa cārtho heturnimittaṁ kāraṇaṁ bhavatītyanityā''khyāyate। guṇāstu sarvadharmānupātino na pratyastamayante nopajāyante। vyaktibhirevātītānāgatavyayāgamavatībhirguṇānvayinībhirupajananāpāyadharmakā iva pratyavabhāsante। yathā devadatto daridrāti। kasmāt। yato'sya mriyante gāva iti, gavāmeva maraṇāttasya daridrāṇaṁ na svarūpahānāditi samaḥ samādhiḥ।"
    },
    {
        "seq_id": 352,
        "vyb_id": "VYB_C02_V19_B04",
        "tag": "Vyakhya",
        "class_name": "VIV",
        "text": "vivaraṇam\naliṅgatvādevā [liṅgāvasthāyāṁ na puruṣārtho hetuḥ ।] aliṅgāvasthānimittaṁ na puruṣārtho hetuḥ । nāliṅgāvasthā puruṣārthaprayuktetyarthaḥ । tadetat vyācaṣṭe – [nāliṅgāvasthāyāmādau puruṣārthatā kāraṇam ।] kasmāt punastadavasthā puruṣārthaprayuktā na bhavatīti ? tat āha – [yasmānnāsyāṁ puruṣārthatā kāraṇaṁ vidyate ।] svayamapi [nāsau puruṣārthatā] mahadādivadasaṁvedyatvādīśvarāṇāmapi ॥\nyataścaitadevaṁ tasmā [nnityā vyākhyāyate ।] yo hi puruṣārthaprayukta: so'nityo dṛṣṭo yathā pṛthivyādiḥ । na caiṣā pradhānāvasthā puruṣārthaprayukteti nityā vyākhyāyate ॥\n[trayāṇāṁ tvavasthāviśeṣāṇāṁ] viśeṣāviśeṣaliṅgamātrāṇā [mādau puruṣārthatā] mahadādyavasthā puruṣārthaprayuktā । [sa cārthaḥ] sa ca puruṣārthe [heturnirmittaṁ kāraṇamityanityā vyākhyāyante] mahadādyāstino'vasthāḥ ॥\n[guṇāstu sarvadharmānupātinaḥ] sarvavikārānupātinaḥ । yathā sarpaḥ prāṁśutvasarpaṇakuṇḍalatvādiviśeṣānupātī, tathā viśeṣāditatvānupatino guṇāḥ piṇḍapratyayānupātinaśca [na pralīyante nopajāyante ।] yathā sarpaḥ kuṇḍalāditve pralīyamāne na pralīyate tadupajane ca [nopajāyate] tathaiva guṇā api । yathā ca ghaṭapiṭharādiṣu pralīyamāneṣu jāyamāneṣu ca mṛnna pralīyate nāpi jāyate ॥\n[guṇā vyaktibhireva dharmairevātītānāgatavyayāgamavatībhikhrilakṣaṇābhirguṇānvayinībhirguṇopādānakāraṇabhirupajanāpāyadharmakā ivo] tpattipralayavanta iva [pratyavabhāsante] na svarūpeṇa vinaśyanti jāyante vā ॥\netasyaivārthasya dṛṣṭāntamāha – [yathā devadatto daridrāti । kasmāt ? yenāsya mriyante gāva iti । gavameva maraṇāttasya daridrāṇaṁ na svarūpahānāditi samaḥ samādhiḥ] tulyaścarco dṛṣṭāntena dārṣṭāntikasya devadattadaridrāṇavadeva guṇānugatābhivryatibhirmahadādibhirguṇavimardanavaicitryakṛtābhirvivardhamānabhirguṇānāmāḍhyatā tatpralaye ca teṣāṁ daridrāṇāṁ, na svarūpeṇāpacaya upacayo veti tulya: samādhiriti ॥"
    },
    {
        "seq_id": 353,
        "vyb_id": "VYB_C02_V19_B05",
        "tag": "Commentary",
        "class_name": "bhashya",
        "text": "liṅgamātramaliṅgasya pratyāsannaṁ, tatra tatsaṁsṛṣṭaṁ vivicyate kramānativṛtteḥ। tathā ṣaḍaviśeṣā liṅgamātre saṁsṛṣṭā vivicyante pariṇāmakramaniyamāt। tathā teṣvaviśeṣeṣu bhūtendriyāṇi saṁsṛṣṭāni vivicyante। tathā coktaṁ purastāt। na viśeṣebhyaḥ paraṁ tattvāntaramastīti viśeṣāṇāṁ nāsti tattvāntarapariṇāmaḥ। teṣāṁ tu dharmalakṣaṇāvasthāpariṇāmā vyākhyāyiṣyante ॥ 19 ॥"
    },
    {
        "seq_id": 354,
        "vyb_id": "VYB_C02_V19_B05",
        "tag": "Vyakhya",
        "class_name": "VIV",
        "text": "vivaraṇam\nsarvasya pradhānakāryatve sati viśeṣā aviśeṣā vā kasmādanantaraṁ nopajāyanta iti tadāha – [liṅgasyāliṅgaṁ pratyāsannaṁ] yathā mūlaṁ vṛkṣasya pratyāsannaṁ bīje saṁsṛṣṭaṁ mūlameva prathamataraṁ vivicyate, na vṛkṣasyottarāvasthā । evaṁ tanna pradhāne tat liṅgaṁ [saṁsṛṣṭaṁ] saṁlīnaṁ prathamaṁ [vivicyate] āvirbhavati nottare viśeṣā viprakṛṣṭatvādeva । tadevāha – [kramānatipatteḥ] kramānatikramāt । na hi loke kasyacidutpadyamānasya kramātilaṅghanamasti ॥\n[tathā ṣaḍaviśeṣāḥ] pūrvottā [liṅgamātre] pratyāsannatvāt [saṁsṛṣṭatvādvivicyante ।] kasmādityāha – [pariṇāmakramaniyamāt । tathā teṣvaviśeṣeṣu bhūtendriyāṇi ।] tanmātreṣu bhūtāni saṁsṛṣṭāni vivicyante । asmitāmātre indriyāṇi manassahitāni ॥\n[tathā coktaṁ purastāt । na viśeṣebhyaḥ] prāguktebhya ākāśādibhyaḥ [paraṁ tattvāntaramasti ।] na viśeṣāṇāmanyastattvāntarapariṇāma ityarthaḥ । etadevāha – [viśeṣāṇāṁ nāsti tattvāntaramiti ।] tattvaṁ hi nāma sādhāraṇaṁ sarvaprāṇadhāriṇāmāmahāpralayasthāyi । nairvilakṣaṇaṁ pṛthivyādibhya utpadyamānamanyadasti । dharmalakṣaṇāvasthāpariṇāmāstu bhavantyeveti । [teṣāṁ tu] viśeṣāṇāṁ [dharmalakṣaṇāvasthāpariṇāmā vyākhyāyiṣyante] tṛtīyapade ॥ 19 ॥"
    },
    {
        "seq_id": 355,
        "vyb_id": "VYB_C02_V20_I01",
        "tag": "LeadingBhashya",
        "class_name": "leading_bhashya",
        "text": "vyākhyātaṁ dṛśyamatha draṣṭuḥ svarūpāvadhāraṇārthamidamārabhyate –"
    },
    {
        "seq_id": 356,
        "vyb_id": "seq_356",
        "tag": "Sutra",
        "class_name": "versetext",
        "text": "draṣṭā dṛśimātraḥ śuddho'pi pratyayānupaśyaḥ ॥ 20 ॥"
    },
    {
        "seq_id": 357,
        "vyb_id": "VYB_C02_V20_B01",
        "tag": "Commentary",
        "class_name": "bhashya",
        "text": "dṛśimātra iti dṛkśaktireva viśeṣaṇāparāmṛṣṭetyarthaḥ। sa puruṣo buddheḥ pratisaṁvedī। sa buddherna sarūpo nātyantaṁ virūpa iti। na tāvatsarūpaḥ। kasmāt। jñātājñātaviṣayatvātpariṇāminī hi buddhiḥ। tasyāśca viṣayo gavādirghaṭādirvā jñātaścājñātaśceti pariṇāmitvaṁ darśayati। sadājñātaviṣayatvaṁ tu puruṣasyāpariṇāmitvaṁ paridīpayati। kasmāt। nahi buddhiśca nāma puruṣaviṣayaśca syādagṛhītā gṛhītā ceti siddhaṁ puruṣasya sadājñātaviṣayatvaṁ tataścāpariṇāmitvamiti।"
    },
    {
        "seq_id": 358,
        "vyb_id": "VYB_C02_V20_B01",
        "tag": "Vyakhya",
        "class_name": "VIV",
        "text": "vivaraṇam\n[vyākhyātaṁ dṛśyam] avaghṛtaṁ dṛśyam । yadarthaṁ ca dṛśyate tasyedānīṁ [draṣṭuḥ svarūpāvadhāraṇārthamidabhārabhyate – draṣṭā dṛśimātraḥ śuddho'pi pratyayānupaśyaḥ draṣṭā] dṛśyasya yathāvyākhyātarūpasyopalabdhā puruṣaḥ । tasyedaṁ lakṣaṇaṁ [dṛśimātraḥ śuddho'pi pratyayānupaśya] śceti । purastādākhyātam – [‘tadā draṣṭuḥ svarūpe'vasthānam' 'vṛttisārūpyamitaratra’] iti ca, tadeva dvayamiha pratipādyate ॥\nyaccoktaṁ [pratisaṁvedī buddheḥ puruṣa ityupapādayiṣyāma] iti, taccātropapādyate । dṛśirdarśanamupalabdhistāvanmātro [dṛśimātraḥ ।] yata evaṁ tasmācchuddhaḥ । śuddho'pi sannasau bauddhasya [pratyayasyānupaśyaḥ,] dṛśimātratvādeva । tasmāttamanupaśyan tatsvarūpo bhavati । dṛśisannidhau vṛtterdṛśisvarūpāvabhāsatā draṣṭurvṛttisārūpyam ॥\ndṛśimātrasyaivāvikriyātmakasya sato'sya bauddhapratyayānudarśanaṁ yasmātasmācca svarūpapratiṣṭhatā ca siddhā । [pratyayānupaśya iti ।] etattu tadastitvānumānam । katham ? ghaṭādīnāṁ dṛśyānāṁ svarūpavyatiriktenānyena dṛśyatvadarśanāt , tatprakāśakānāṁ ca ālekādīnāṁ vyatiriktadṛśyatvāt , sarvārthāvabhāsakānāmapi pratyayānāṁ svarūpavyatiriktadṛśyatvaṁ dṛśyatvādavagamyate ghaṭāditadālokādivaditi ॥\nyasmācca bauddhameva pratyayamanupaśyati, taṁ ca paśyatyeva, na kadācit svaviṣayaṁ pratyayaṁ na paśyati, tasmāddṛśimātraḥ । mātragrahaṇaṁ dharmāntaranivartanārtham । etena draṣṭurdṛśirityetannivartitamicchādisamānāśrayatvaṁ ca nivartitaṁ, dṛśereva draṣṭṛtvāt । tadetaducyate – [dṛśimātra iti । dṛkchaktireva] dṛgdarśanaṁ tadeva śaktirdṛkchaktiḥ । nāpyanyo dṛkchaktimānasti । saiva śaktirdṛgiti । tatra mātraśabdārthaṁ vyācaṣṭe – [viśeṣeṇāparāmṛṣṭetyarthaḥ ।] viśeṣeṇa kenacidicchādinā guṇairguṇadharmeśvāparāmṛṣṭaḥ ॥\n[sa puruṣo buddheḥ] pratisaṁvedituṁ śīlamasyeti [pratisaṁvedī ।] bauddhapralayopalabdhisvabhāva ityarthaḥ । puruṣo buddhe: pratisaṁvedī dṛśimātraḥ śuddhaśreti kathaṁ gamyata ityāha – [sa buddherna sarūpo nātyantaṁ virūpa] iti । na samānalakṣaṇo nāpyatyantavidharmetyetat । asarūpatayā dṛśimātratrva śuddhatvaṁ cāha । nātyantavirūpa iti vṛttisārūpyatāmāha ॥\nkathaṁ punaḥ na sarūpateti ? ucyate – [na tāvat sarūpaḥ ।] kasmāt ? ko hetuḥ ? । buddhestāvat svarūpaṁ vaidharmyadarśanārthamāha— [jñātājñātaviṣayatvāt pariṇāminī buddhirita ।] kaḥ punarasau buddherviṣayo yo jñātaścājñātaścetyāha – [tasyāstu viṣayo gavādirghaṭādiśca jñātaścājñātaśca ।] yena bāhyākāreṇa pariṇatā buddhiḥ sa jñātaḥ । yenākāreṇa na pariṇatā so'jñātaḥ ॥\nyadi na pariṇametāpariṇamamānā cedviṣayaṁ vikhyāpayet sadaiva viṣayitvaṁ buddheḥ syāt । tasmāt jñātājñātaviṣayatā pariṇāmitvaṁ khyāpayati । pariṇāminī buddhiḥ, jñātājñātaviṣayatvāt । dīpacakṣurādi(viṣaya)vat ॥\ntadvilakṣaṇaḥ puruṣaḥ sadā jñātaviṣayaḥ । sarvadā hi jñāta eva puruṣasya svo viṣayaḥ । tasmāt [sadā jñātaviṣayatvaṁ puruṣasyāpariṇāmitvaṁ paridīpayati ।] sadā jñātaviṣayatvamasiddhaṁ puruṣasyetyāśaṅkayāha – [kasmāt ?] ko hetuḥ ? [na hī] ti [hi] śabdaḥ prasiddhāvadyotanārthaḥ । [buddhiśca nāma] buddhiriti bauddhapratyayaḥ, [puruṣasya viṣayaḥ syādagṛhītā gṛhītā ceti ।] sarvadā ca gṛhīta eva bauddhaḥ pratyayaḥ । tadavyabhicāreṇaiva puruṣasya vyatiriktatvasiddhiḥ । tasmāt puruṣasya sadā jñātaviṣayatvam । tataścāpariṇāmitvaṁ siddham । apariṇāmī puruṣa iti pratijñā । sadā jñātaviṣayatvāditi hetuḥ । vaidharmyadṛṣṭānto buddhayādiḥ ॥\nnanu ca buddhyā vyavasitamarthaṁ puruṣaścetayati, buddheśca sarvo viṣayo jñātaścājñātaśca puruṣasyāpi samānaḥ । jñātājñātaviṣayatvaṁ buddhyā vyavasitārthopalambhitvāt । tasmāt puruṣasyāpi pariṇāmitvaṁ jñātājñātaviṣayatvādbuddhivadeva ॥\nnaiṣa doṣaḥ । buddhereva puruṣaviṣayatvāt । buddhireva hi bāhyārthākārā puruṣasya viṣayo nārthaḥ kevalaḥ kharūpeṇa । tasmānna jñātājñātaviṣayaḥ puruṣaḥ । buddhistu sadaiva jñātaiveti na pariṇāmitvaṁ puruṣasya ॥"
    },
    {
        "seq_id": 359,
        "vyb_id": "VYB_C02_V20_B02",
        "tag": "Commentary",
        "class_name": "bhashya",
        "text": "kiṁ ca parārthā buddhiḥ saṁhatyakāritvāt, svārthaḥ puruṣa iti। tathā sarvārthādhyavasāyakatvāttriguṇā buddhistriguṇatvādacetaneti। guṇānāṁ tūpadraṣṭā puruṣa ityato na sarūpaḥ।"
    },
    {
        "seq_id": 360,
        "vyb_id": "VYB_C02_V20_B02",
        "tag": "Vyakhya",
        "class_name": "VIV",
        "text": "vivaraṇam\nnanu ca buddhayā vyavasitamarthaṁ puruṣaścetayatīti kaścidāha । tat katham ? ucyate – na – tairapyapariṇāmitvasyābhyupagamāt puruṣasya । buddhayā vyavasitamarthamityetaduktaṁ bhavati – buddhyākāraṁ cetayati buddhivyavasāyākārāpannamarthaṁ cetayatīti । anyathā hi teṣāṁ pariṇāmitvaparārthatvasaṁhatyakārivādayo buddhidharmāḥ sarva eva prasajeyuḥ ॥\nathāpariṇāmitve darśanānupapattiriti cet – na – darśanasaiyaiva puruṣasvarūpatvāt । yo hi puruṣapariṇāmitvamabhimanyate, sa idaṁ praṣṭavyaḥ – kiṁ pariṇāmena kriyata iti ॥\nsa cedabhidadhīta – darśanamiti । sa pratyabhidhānīyaḥ – puruṣasya darśanameva rūpam, ataḥ pariṇāmānarthakyamiti ॥\nsa cet pratibrūyāt – na puruṣasyopalabdhirbhogaḥ, kastarhi ? vikriyaiva bhoga iti - sa punarvaktavyaḥ – tathāpi vikriyāvattvādanityattvamupanataṁ śarīrādivadeva ॥\nathāpi pratibhāṣeta – svātmani vikriyā nānityatvakāraṇaṁ syāt , kiṁ tvavasthāntarabhāvivikriyā hi kāraṇamanityatvasyeti । sa puna: pratibhāṣitavyaḥ – vikriyāvasthāyā evāvasthāntaratvāt । pūrvamavikṛtasya vastunaḥ punarvikriyā avasthāntaram ॥\nkiṁ ca – viṣayābhyupagame ca vikriyaiva, tāvatā niyamaḥ pāryete na kartum । na cāpi svātmani vikriyamāṇānāṁ vajravaidūryādīnāmanityatvaṁ nāsti । na ca vikriyājanitasyaiva darśanasya dṛśyaviṣayatvaṁ na nityasya darśanasyeti niyamaheturasti । vikriyaivopalabdhirna vikriyājaniteti cet – na – śarīrādīnāṁ vikriyāvatāmupalabdhiprasaṅgāt ॥\ntasmāddṛśimātra evāpariṇāmī ca, sadā jñātaviṣayatvāt puruṣa iti siddham । tasya ca nityopalabdhisvarūpatve'pi dṛśyabauddhapratyayabhāvābhāvikṛto'yaṁ vyapadeśaḥ paśyati darśayiṣyati dadarśeti ca । savitrādiprakāśanavyapadeśavat । yathā prakāśayati savitā prakāśayiṣyati prācīkaśaditi ca prakāśyabhāvābhāvakṛto vyapadeśaḥ । śuddhatvādayo hetavo vaidharmyeṇa buddhayādayo dṛṣṭāntāḥ ॥\nitaśvāsurūpaḥ । [sarvārthādhyavasāyitvādgho] raśāntādisamastārthāvasāyitvāt [triguṇā buddhiḥ] śrotrādivat । [guṇānāṁ tūpadraṣṭe] tyupadraṣṭṛtvaṁ hetuḥ । [atriguṇaḥ puruṣa] iti pratijñā । vaidharmyeṇa buddhaśyādireva dṛṣṭānto'triguṇatvāccāsarūpaḥ ॥"
    },
    {
        "seq_id": 361,
        "vyb_id": "VYB_C02_V20_B03",
        "tag": "Commentary",
        "class_name": "bhashya",
        "text": "astu tarhi virūpa iti। nātyantaṁ virūpaḥ। kasmāt, śuddho'pyasau pratyayānupaśyo yataḥ। pratyayaṁ bauddhamanupaśyati, tamanupaśyannatadātmā'pi tadātmaka iva pratyavabhāsate। tathā coktam - apariṇāminī hi bhoktṛśaktirapratisaṁkramā ca pariṇāminyarthe pratisaṁkrānteva tadvṛttimanupatati, tasyāśca prāptacaitanyopagraharūpāyā buddhivṛtteranukāramātratayā buddhivṛttyaviśiṣṭā hi jñānavṛttirityākhyāyate ॥ 20 ॥"
    },
    {
        "seq_id": 362,
        "vyb_id": "VYB_C02_V20_B03",
        "tag": "Vyakhya",
        "class_name": "VIV",
        "text": "vivaraṇam\n[astu tarhi virūpa] eva । tataścātyantavirūpatvādbhogānupapattiriti । atrocyate – [nātyantaṁ virūpaḥ । kasmāt ?] ke.o'tra hetuḥ ? na hi śuddhasya buddhisvarūpavirūpasyāśuddhabai.auddhapratyayādatyantāvairūpyasiddhaye heturityabhiprāyaḥ ॥\nna – buddhipratyayasākṣitvasya siddhatvāt । [yataḥ śuddho'pyasau bauddhaṁ pratyayamanupaśyati] tacca bauddhapratyayānudarśanaṁ sādhitam । [anupaśyatīti] viṣayākārapariṇāme sati bauddhaṁ pratyayaṁ paśyatītyarthaḥ । [tamanupaśyannapi na tadātmā] na triguṇaḥ । [tadātmaka iva] śāntaghoramūḍhavyavasāyarūpa iva [pratyavabhāsate ।] tasmānnātyantavirūpa: pravṛttisārūpyāt । tatra yaduktaṁ buddheḥ [pratisaṁvedī puruṣa ityupapādayiṣyāmaḥ] iti, tadupapāditam । tathā ca tatsārūpyamādarśitam । tathoktaṁ tantre – [apariṇāminī bhoktṛśaktiḥ] –dṛkchaktiryathāvyākhyātarūpā [apratisaṅkramā ca pariṇāminyarthe] bauddhe pratyaye pratisaṅkrānteva pratyayaviṣayatvāt tadvṛttimanupatantīva asyā buddhervṛttimanupatantīva draṣṭratvādupalabhamānā । bauddhaḥ pratyayo jāyamāna eva dṛkchakteḥ karmatāmāpadyate । tamanupatantyupalabhamānā bhoktṛśaktiḥ [tasyāśca prāptacaitanyopagraharūpāyāḥ] prāptaṁ caitanyopagraharūpaṁ puruṣopagraharūpai yayā buddhivṛtyā āsāditaṁ pāvakopagraharūpataptalohapiṇḍavaddṛgśikarmamaitvādeva [anukāramātratayā] buddhivṛttisārūpyamātratayā [buddhivṛtyaviśiṣṭā jñavṛttiriti] jña evopalabdhireva [vṛttirityākhyāyate ॥ 20 ॥]"
    },
    {
        "seq_id": 363,
        "vyb_id": "seq_363",
        "tag": "Sutra",
        "class_name": "versetext",
        "text": "tadartha eva dṛśyasyā''tmā ॥ 21 ॥"
    },
    {
        "seq_id": 364,
        "vyb_id": "VYB_C02_V21_B01",
        "tag": "Commentary",
        "class_name": "bhashya",
        "text": "dṛśirūpasya puruṣasya karmarūpatāmāpannaṁ dṛśyamiti tadartha eva dṛśyasyā''tmā bhavati। svarūpaṁ bhavatītyarthaḥ। svarūpaṁ tu pararūpeṇa pratilabdhātmakaṁ bhogāpavargārthatāyāṁ kṛtāyāṁ puruṣeṇa na dṛśyata iti। svarūpahānādasya nāśaḥ prāpto na tu vinaśyati ॥ 21 ॥"
    },
    {
        "seq_id": 365,
        "vyb_id": "VYB_C02_V21_B01",
        "tag": "Vyakhya",
        "class_name": "VIV",
        "text": "vivaraṇam\n[tadartha eva dṛśyasyātmā ta] cchabdena draṣṭā dṛśimātraḥ śuddho yathādhigatātmā pratyāmnāyate । tadarthaḥ tasmai tadarthastatprayojanaḥ dṛśikarmatvārtha ityarthaḥ । bhogarūpeṇāpavargarūpeṇa ca । ko'sāvityāha – [dṛśyasyātmā] pradhānasyātmā svarūpe svarūpalābha iti ॥\nnanu caturvyūhatvaṁ vyācikhyāsitaṁ kimarthametadaprakṛtamucyate । naiṣa doṣaḥ । ātyantikaduḥkhanivṛttiprayojanasya prakṛtatvāt । kathaṁ dṛśyatādarthyalābhāvadhāraṇenātyantikī duḥkhaviratiruktā bhavediti । ucyate – yadi dṛśyasvarūpapratilaibhastadartha eva, tadā aśeṣatadarthaviratau punaḥ kṛtārthatvāt kāryābhāvādātyantikadṛśyaviratiḥ syāt । tasya punaḥ pravṛttau prayojanābhāvāt । na hi kṛtameva punaḥ karaṇīyakamupāśnute । atha tu svārtho'pi dṛśyasyātmalābho'bhaviṣyadataḥ svārthasya bhāvāt punaḥ punaḥ prāvartiṣyata । tataśca nātyantikī nivṛttiḥ । tasmāttādarthyamevāvadhāryete ॥\ndṛśyātmalābhasya svārthābhāvaśca dṛśyasya bhogyatvāt odanādivat siddhaḥ, acetanatvātsaṁhatyakārivācca । tadāha – [dṛśirūpasya puruṣasya karmaviṣayatāmāpannaṁ dṛśyamiti ।] itiśabdo hetvarthe । [tadartha eva dṛśyasyātmā bhavati svarūpaṁ bhavatītyarthaḥ ।] puruṣārtha eva pradhānasyātmalābho dṛśikarmatāpatterodanādivat ॥\nsūtraprayojanamācaṣṭa idānīm – [tataśca] tādarthyasya niyatatvāt kāraṇāt [puruṣarūpeṇa pratilabdhātmakaṁ] prāptacaitanyopagraharūpaṁ [sadbhogāpavagīrthatāyāṁ kṛtāyāṁ puruṣeṇa na dṛśyate ।] bhogāpavargavyatirekeṇa kartavyābhāvāt ॥ 21 ॥"
    },
    {
        "seq_id": 366,
        "vyb_id": "VYB_C02_V22_I01",
        "tag": "LeadingBhashya",
        "class_name": "leading_bhashya",
        "text": "kasmāt –"
    },
    {
        "seq_id": 367,
        "vyb_id": "seq_367",
        "tag": "Sutra",
        "class_name": "versetext",
        "text": "kṛtārthaṁ prati naṣṭamapyanaṣṭaṁ tadanyasādhāraṇatvāt ॥ 22 ॥"
    },
    {
        "seq_id": 368,
        "vyb_id": "VYB_C02_V22_B01",
        "tag": "Commentary",
        "class_name": "bhashya",
        "text": "kṛtārthamekaṁ puruṣaṁ prati dṛśyaṁ naṣṭamapi nāśaṁ prāptamapyanaṣṭaṁ tadanyapuruṣasādhāraṇatvāt। kuśalaṁ puruṣaṁ prati nāśaṁ prāptamapyakuśalānpuruṣānprati na kṛtārthamiti teṣāṁ dṛśeḥ karmaviṣayatāmāpannaṁ labhata eva pararūpeṇā''tmarūpamiti। ataśca dṛgdarśanaśaktyornityatvādanādiḥ saṁyogo vyākhyāta iti। tathā coktam –rdhamiṇāmanādisaṁyogāddharmamātrāṇāmapyanādiḥ saṁyoga iti ॥ 22 ॥"
    },
    {
        "seq_id": 369,
        "vyb_id": "VYB_C02_V22_B01",
        "tag": "Vyakhya",
        "class_name": "VIV",
        "text": "vivaraṇam\nsūtrasambandhaṁ karoti – yaṁ puruṣaṁ prati caritārthaṁ dṛśyaṁ, taṁ prati dṛśikarmatāṁ nāpatsyata iti svarūpahānam, ataśca [svarūpahānādasya vināśaḥ prāptaḥ । na tu vinaśyati] sarvātmanā । [kasmāt ?] ko hetuḥ ? pradhānānāṁ pratipuruṣaṁ bahutvāt kṛtārthaṅ prati naṣṭameveti manyate ॥\n[kṛtārthaṁ prati naṣṭamapyanaṣṭaṁ tadanyasādhāraṇatvāt । kṛtārthaṁ] yaṁ puruṣaṁ prati bhogāpavarganirvartanena kṛtaprayojana [tamekaṁ puruṣaṁ prati] punaḥ kāryakaraṇarūpeṇāpravartanādbhāvābhāvayoraviśeṣā [nnaṣṭamapi ।] asya vyākhyānaṁ [nāśaprāptamapīti । anaṣṭaṁ tadanyapuruṣasādhāraṇatvāt ।] yān pratyakṛtārthaṁ tān pratyanaṣṭam ॥\nkathamanaṣṭamityāha-- [kuśalapuruṣān prati nāśaprāptaṁ] bhogāpavargapradānena kuśalapuruṣānprati kṛtaprayojanam । [akuśalapuruṣān prati akṛtārthaṁ] bhogāpavargayoḥ kartavyayorakṛtatvā [tteṣāma] kuśalānāṁ [dṛśeḥ] ta eva dṛśistasyāḥ [karmatāṁ dṛśyatāmāpannaṁ labhata eva puruṣarūpeṇa] puruṣanirbhāsatayā [ātmarūpami] ti । ataśca sādhāraṇatvādekameva pradhānaṁ pṛthivyādivat । kāryakaraṇānāṁ ca bhinnatvāt puruṣāṇāṁ nānātvaṁ siddham । sukhaduḥkhanānātvācca puruṣabhedasiddhiḥ ॥\n[ataśca dṛgdarśanaśaktyornityatvādanādiḥ saṁyogo vyākhyātaḥ । tathā coktaṁ tantre – dharmiṇāmanādisaṁyogāt] guṇānāṁ puruṣāṇāṁ cānādisaṁyogā [ddharmamātrāṇāṁ] mahadādikāryakaraṇāntānāmapi [puruṣairanādiḥ saṁyogo] dharmibhirdharmāṇāmabhihrutvāt ॥ 22 ॥"
    },
    {
        "seq_id": 370,
        "vyb_id": "VYB_C02_V23_I01",
        "tag": "LeadingBhashya",
        "class_name": "leading_bhashya",
        "text": "saṁyogasvarūpābhidhitsayedaṁ sūtraṁ pravavṛte-"
    },
    {
        "seq_id": 371,
        "vyb_id": "seq_371",
        "tag": "Sutra",
        "class_name": "versetext",
        "text": "svasvāmiśaktyoḥ svarūpopalabdhihetuḥ saṁyogaḥ ॥ 23 ॥"
    },
    {
        "seq_id": 372,
        "vyb_id": "VYB_C02_V23_B01",
        "tag": "Commentary",
        "class_name": "bhashya",
        "text": "puruṣaḥ svāmī dṛśyena svena darśanārthaṁ saṁyuktaḥ। tasmātsaṁyogādṛśyasyopalabdhiryā sa bhogaḥ। yā tu draṣuḥ svarūpopalabdhiḥ so'pavargaḥ। darśanakāryāvasānaḥ saṁyoga iti darśanaṁ viyogasya kāraṇamuktam। darśanamadarśanasya pratidvaṁdvītyadarśanaṁ saṁyoganimittamuktam। nātra darśanaṁ mokṣakāraṇamadarśanābhāvādeva bandhābhāvaḥ sa mokṣa iti। darśanasya bhāve bandhakāraṇasyādarśanasya nāśa ityato darśanaṁ jñānaṁ kaivalyakāraṇamuktam।"
    },
    {
        "seq_id": 373,
        "vyb_id": "VYB_C02_V23_B01",
        "tag": "Vyakhya",
        "class_name": "VIV",
        "text": "vivaraṇam\ndṛśyamavadhṛtam । draṣṭā cāvadhṛtaḥ । draṣṭṛdṛśyayoḥ saṁyogo heyaheturiti coktam । sa ca saṁyogo'vadhārayitavyaḥ kīdṛśa iti । tataśca saṁyogasvarūpāvadhāraṇārthamidaṁ sūtraṁ pravavṛte – [svasvāmiśaktyoḥ svarūpopalabdherhetuḥ saṁyogaḥ । svasvāmiśaktyoḥ] buddhipuruṣayoḥ [svarūpopalabdherhetuḥ] kāraṇam । yasmin sati tayoḥ svarūpamupalabhyate vadanadarpaṇayoriva, sa tayeḥ svarūpopalabdhahetuḥ । [saṁyogaḥ] dṛśyadṛśyatvarūpakāryānumeya ityarthaḥ ॥\npramāṇaṁ cātra svasaṁyogapūrvikā buddhipuruṣayoḥ svarūpopalabdhiḥ, viṣayaviṣayisvarūpopalabdhitvāt , īkṣaṇadarpaṇasvarūpopalabdhivat । yā kācit sukhaduḥkhopalabdhirvivādagocarāpannā sā sukhaduḥkhahetusaṁyogapūrvekā, sukhaduḥkhepalabdhitvāt, candanakaṇṭakasukhaduḥkhopalabdhivat ॥\ntadāha – [puruṣaḥ svāmī dṛśyena svena] svayā buddhyā [darśanārthaṁ] bhogāpavargadarśanārthaṁ [saṁyuktaḥ ।] darśanaprayukta eva saṁyoga ityarthaḥ ॥\n[tasmāt saṁyogādda] rśanaprayuktā [dṛśyasyopalabdhiḥ] aviśiṣṭā yā [sa bhogaḥ । yā tu draṣṭuḥ svarūpopalabdhi] rviviktā [so'pavargaḥ ।] yasmāddarśanakāryadvayaprayuktaḥ saṁyogastasmā [ddarśanakāryāvasānaḥ saṁyogaḥ] tena puruṣasaṁyogava [ddarśanaṁ viyogasya kāraṇamityuktam ।] guṇapuruṣāntaradarśanaṁ pradhānapuruṣaviyogasya kāraṇamityuktaṁ, kāryasya darśanena paryavasitatvāt ॥\nsaṁsārisaṁsārahetuyāthātmyadarśarnaṁ duḥkhaduḥkhisaṁyogahetunivartakaṁ, duḥkhiduḥkhahetuyāthātmyaviṣayatvāt , rogirogahetuyāthātmyadarśanavat ॥\navidyā draṣṭṛdṛśyayoḥ saṁyogakāraṇaṁ, duḥkhanimittasaṁyegahetutvāt, rogahetusaṁyoganimittamithyājñānavat । draṣṭṛdṛśyasaṁyogo mithyājñānapūrvaka:, duḥkhahetutvāt , rogirogahatusaṁyogavat । yasmādduḥkhiduḥkhahetuyāthātmyaviṣayaṁ [darśanaṁ,] tasmāttadanyathāviṣayasyā [darśanasya pratidvandvamityadarśanaṁ saṁyoganimittamityuktaṁ] tasya [heturavidyeti ।] duḥkhanimittatvācca saṁyogasya ॥\nyasmādadarśanameva nivartayati darśanaṁ nānyatkāryaṁ karoti, tasmānnātra [darśanaṁ mokṣakāraṇam adarśanābhāvādevā] rthādadarśanakāryasya duḥkhaheto [rbandhasyābhāvaḥ, sa mokṣaḥ] । na punarbandhābhāvavyatirekeṇa bhāvayitavyo mokṣaḥ । tataśca mokṣasya nityatvasiddhiḥ ॥\n[darśanasya bhāve] draṣṭṛdṛśyaviṣayasya darśanasya bhāve tadviṣayasyā [darśanasya nāśaḥ ।] darśanādarśanayorekatra virodhāt timiraravikiraṇajalayoriva । [ato darśanaṁ kaivalyakāraṇamuktam – ‘vivekakhyātiraviplavā hānopāyaḥ’] iti ॥"
    },
    {
        "seq_id": 374,
        "vyb_id": "VYB_C02_V23_B02",
        "tag": "Commentary",
        "class_name": "bhashya",
        "text": "kiṁ cedamadarśanaṁ nāma, kiṁ guṇānāmadhikāra āhosviddṛśirūpasya svāmino darśitaviṣayasya pradhānacittasyānutpādaḥ। svasmindṛśye vidyamāne yo darśanābhāvaḥ।"
    },
    {
        "seq_id": 375,
        "vyb_id": "VYB_C02_V23_B02",
        "tag": "Vyakhya",
        "class_name": "VIV",
        "text": "vivaraṇam\n[kiṁcedamadarśanaṁ nāma ?] nanu coktamavidyaiva । sā cā [mitrāgoṣpadavaditi] vidyāviparyayeṇa vyākhyātā । satyamevaṁ, kintu śāsragatā vikalpā darśayiṣyante svābhimatapakṣaniścicīṣayā । paraparikalpitavastukhaṇḍimānamāpādayatā hi nijābhimatanirūpitavastu draḍhimānamatitarāmānīyate ॥\n[kiṁceda] miti sarvaireva vikalpairvakṣyamāṇairabhisaṁbandhanīyam । [kiṁ guṇānāmadhikāra] iti, sāmānyena paripṛṣṭasya viśeṣaparyanuyogaḥ । [adhikṛtiradhikāraḥ,] guṇānāṁ pravṛttiḥ ॥\nnanu guṇānāmadhikārasya kathamadarśanāśaṅkā ? ucyate – arthadvāreṇa bhavatyevādarśanamadhikāraḥ । yāvaddhi guṇānāṁ pravṛttistāvadbandhaḥ । bandhakāraṇamavidyeti sthitisthairyamānīyate । śabdadvāreṇāpi – darśanādanyadadarśanaṁ yadā, bhavatyeva tadānīmāśaṅkā । guṇadhikāro hi darśanādanya eveti ॥\n[āhosviddṛśisvarūpasya svāmino darśitaviṣayasya cittasyānutpādaḥ ।] iha tu pūrvapadārthapradhānatvamadarśanasya gṛhītvā śaṅkyate । [cittasyānutpādaḥ] prāgutpatterdarśanasyābhāvaḥ । kimuktaṁ bhavatyanutpāda ityata āha – [svasmin dṛśye citte vidyamāne yo darśanābhāvaḥ] guṇapuruṣāntaradarśanānutpattiradarśanamiti ॥"
    },
    {
        "seq_id": 376,
        "vyb_id": "VYB_C02_V23_B03",
        "tag": "Commentary",
        "class_name": "bhashya",
        "text": "kimarthavattā guṇānām। athāvidyā svacittena saha niruddhā svacittasyotpattibījam। kiṁ sthitisaṁskārakṣaye gatisaṁskārābhivyaktiḥ। yatredamuktaṁ pradhānaṁ sthityaiva vartamānaṁ vikārākaraṇādapradhānaṁ syāt।"
    },
    {
        "seq_id": 377,
        "vyb_id": "VYB_C02_V23_B03",
        "tag": "Vyakhya",
        "class_name": "VIV",
        "text": "vivaraṇam\n[kimarthavatā guṇānāṁ] bhogāpavargābhyāṁ yā guṇānāmarthavatā tadadarśanamiti । atra tvarthadvāreṇaivāśaṅkā । prayojanavato hi prayojanamavaśyakṛtyamiti ॥\nkaḥ punareṣu pakṣeṣu doṣaḥ ? ucyate – yadyadhikāro guṇānāmadarśanaṁ vidyānarthakyaṁ prāptam । na hyāsmin pakṣe vidyā pratyanīkabhūtā syādadarśanasya । yasmādvidyādhikārayoravirodhaḥ, ataścānirmokṣaḥ prasaktaḥ । punaḥ punaḥ prayojanavattayā pravṛttisaṁbhavāt ॥\nguṇārthavattā adarśanamiti pakṣe'pyeṣa eva doṣaḥ । tathā cittasyānutpādapakṣe'pyeṣa eva । anutpādo hi darśanābhāvaḥ, tasya cāvastutvādvidyayā nivṛtiranupapanneti । abhāve hi sati pratyanīkavidhānamanarthakameva ॥\n[athāvidyā svacintena saha niruddheti ।] atra hyavidyāyā adarśanasya ca kenacidaṁśena bhedaṁ manyamāno vikalpayati । katham ? aniruddhā hyavidyā dṛśyamānatvāddarśanameva । yā tu niruddhā cittena saha pralīnā svakāraṇe । [svacittasyotpatibījamu] tpattikāraṇaṁ sā na dṛśyata ityadarśanamityabhimānaḥ । tataścānirodhāvasthāyā darśanatvaprasaṅga iti duṣṭa evāyaṁ pakṣaḥ syāt । atha tu nirodhānirodhāvasthayorapyadaśarnameva, tathā satyabhimatasiddhiriṣyadoṣa eva । [kiṁ sthitisaṁskārakṣaye gatisaṁskārābhivyaktiḥ । kime] tadadarśanamiti na saṁbadhyate । kathaṁ tarhi saṁbandhaḥ? ucyate – tatrāvidyā svacittasahaniruddhā cittasyotpattibījāmityuktaṁ, tata idamarthāt siddham – cittaṁ svakāraṇe nirudhyate punaścotpadyata iti । tataścedamapi siddhamarthāccittasya kāraṇamapi sthityā gatyā ca vartata iti । tataścaitadvispaṣṭīkaraṇārthaṁ pṛcchati ॥\nsthityartho guṇānāṁ sāmyavasthāhetuḥ saṁskāraḥ [sthitisaṁskāraḥ ।] tasya [kṣaye sthitisaṁskārakṣaye] gatirmahadādyākāreṇa pravṛttistadarthaḥ saṁskāro [gatisaṁskāraḥ] tasyā [bhivyakti] riti ॥\nyadi sthityā gatyā ca vartate, tataḥ ko doṣaḥ syāttadudāharaṇena darśayati – [yatredamu] ktaṁ pradhānaṁ [sthityaiva vartamānaṁ vikārākaraṇāt mahadādyākāreṇā] pariṇāmā [dapradhānaṁ syāt ।] yataḥ pradhatte vikārāniti pradhānam । tena vikārāṇām apradhātṛtvādapradhānaṁ syāt ।"
    },
    {
        "seq_id": 378,
        "vyb_id": "VYB_C02_V23_B04",
        "tag": "Commentary",
        "class_name": "bhashya",
        "text": "tathā gatyaiva vartamānaṁ vikāranityatvādapradhānaṁ syāt। ubhayathā cāsya vṛttiḥ pradhānavyavahāraṁ labhate nānyathā। kāraṇāntareṣvapi kalpiteṣveva samānaścarcaḥ। darśanaśaktirevādarśanamityeke, “pradhānasyā''tmakhyāpanārthā pravṛttiḥ” itiśruteḥ। sarvabodhyabodhasamarthaḥ prākpravṛtteḥ puruṣo na paśyati sarvakāryakaraṇasamarthaṁ dṛśyaṁ tadā na dṛśyata iti। ubhayasyāpyadarśanaṁ dharma ityeke। tatredaṁ dṛśyasya svātmabhūtamapi puruṣapratyayāpekṣaṁ darśanaṁ dṛśyadharmatvena bhavati। tathā puruṣasyānātmabhūtamapi dṛśyapratyayāpekṣaṁ puruṣadharmatvenevādarśanamavabhāsate। darśanaṁ jñānamevādarśanamiti kecidabhidadhati। ityete śāstragatā vikalpāḥ। tatra vikalpabahutvametatsarvapuruṣāṇāṁ guṇānāṁ saṁyoge sādhāraṇaviṣayam ॥ 23 ॥"
    },
    {
        "seq_id": 379,
        "vyb_id": "VYB_C02_V23_B04",
        "tag": "Vyakhya",
        "class_name": "VIV",
        "text": "vivaraṇam\n[tathā gatyaiva vartamānaṁ] nityaṁ vikārarūpeṇeva vartamānaṁ [vikāranityatvānna] vikārān pradhata iti kāraṇatvahāne [rapradhānaṁ syāt । ubhayathā vṛttiḥ] gatyā sthityā ca vartanaṁ vṛttiryasya pradhānasya [tadubhayathāvṛtti vyavahāraṁ pradhānatvavyavahāraṁ] kāraṇatvavyavahāraṁ [labhate । nānyathā] pradhānatvaṁ pradhānasya । [kāraṇāntareṣvapi] puruṣeśvaraparamāṇvādiṣu [parakalpiteṣu samānaścarcaḥ] tulyaviṣayaḥ nyāyaḥ । prakṛta evādhunā nirūpyate । [darśanaśaktirevādarśanamityeke । darśanasya śaktira] nabhivyaktāvasthā bīja ivānabhivyaktāṅkurāvasthā tadetadadarśanami [tyeke manyante ।] kutaḥ ? [pradhānasyātmaprakhyāpanārthā] prakhyāpanaṁ darśanamākhyāyamānarūpatā tasyai tadadarśanamiti śruteḥ ॥\nasmin pakṣe tadevānābhivyaktātmakaṁ śaktirūpamadarśanaṁ tadeva cābhivyaktaṁ darśanamiti svātmani virodhānupapatterdarśanādadarśanasya nivṛttyanavaklṛptiḥ ॥\ntathā darśanāntaraṁ – [sarvabodhasamarthaḥ] bodhātmakatvāt [prāk pravṛteḥ] pradhānapravṛtteḥ [prāṅna paśyati] darśanātmako'pi san puruṣa iti । [sarvakāryakaraṇa] kriyā [samarthaṁ dṛśyaṁ] pradhānaṁ [na tadā prākpravṛtteḥ] paramārthamapi [sat dṛśyata ityubhayasya] pradhānapuruṣayo [radarśanaṁ dharma ityeke manyante ॥]\natrāpyubhayorapi prāgavasthaivādarśanamuttarakālāvasthā ca darśanamiti pūrvadoṣaḥ sthita eva । [dṛśyasyātmabhūta] mavyatiriktamapi [puruṣapratyayāpekṣaṁ] puruṣākāreṇa puruṣasya na dṛśyate । puruṣākāraviśiṣṭatayā vā puruṣasya dṛśyata iti puruṣapratyayāpekṣamadarśanaṁ puruṣasya dharmatvena bhavati । tadetatspaṣṭayati – [puruṣasyānātmabhūtamapi dṛśyapratyayāpekṣaṁ] dṛśyapratyayo'jñānaṁ tadapekṣaṁ, kathaṁ puruṣākāreṇādarśanāt saṁkareṇa vā darśanādantaḥkaraṇapratyayāpekṣaṁ puruṣānā [tmabhūtamapi puruṣadharmatvenaivādarśanamābhāsate ।] tathā ca sati dṛśyadharma evāyamityadoṣaḥ ॥\nsarvavikalpapakṣakhyāpanārtha upanyāsaḥ । [darśanaṁ jñānaṁ,] tadeva jñāna [madarśanamiti kecinmanyante ।] samāsasyottarapadārthaprādhānyamūrīkṛtyārya vikalpaḥ । etasya doṣo'vidyāsūtra eva vyākhyātaḥ ।\n[ete śāstragatā vikalpāḥ] darśanāntaragatā vikalpāḥ । [tatra vikalpabahutvamātrametat] na bahutvamātreṇārthīseddhirityabhiprāyaḥ । yasya tu buddhipuruṣasaṁyogahetutvaṁ tasyādarśane [natvaṁ] yuktaṁ daśainavirodhāt । tathā ca vyākhyātamiti nātra punaḥ prayatyate ॥ 23 ॥"
    },
    {
        "seq_id": 380,
        "vyb_id": "VYB_C02_V24_I01",
        "tag": "LeadingBhashya",
        "class_name": "leading_bhashya",
        "text": "yastu pratyakcetanasya svabuddhisaṁyogaḥ –"
    },
    {
        "seq_id": 381,
        "vyb_id": "seq_381",
        "tag": "Sutra",
        "class_name": "versetext",
        "text": "tasya heturavidyā ॥ 24 ॥"
    },
    {
        "seq_id": 382,
        "vyb_id": "VYB_C02_V24_B01",
        "tag": "Commentary",
        "class_name": "bhashya",
        "text": "viparyayajñānavāsanetyarthaḥ। viparyayajñānavāsanāvāsitā ca na kāryaniṣṭhāṁ puruṣakhyātiṁ buddhiḥ prāpnoti sādhikārā punarāvartate। sā tu puruṣakhyātiparyavasānāṁ kāryaniṣṭhāṁ prāpnoti, caritādhikārā nivṛttādarśanā bandhakāraṇābhāvānna punarāvartate।"
    },
    {
        "seq_id": 383,
        "vyb_id": "VYB_C02_V24_B01",
        "tag": "Vyakhya",
        "class_name": "VIV",
        "text": "vivaraṇam\n[sarvapuruṣāṇāṁ guṇasaṁyegāviśeṣaḥ ।] guṇaiḥ saṁyogaḥ sarveṣāmaviśiṣṭaḥ sādhāraṇaḥ, tathā [pyasādhāraṇaviṣayastu] pratyātmaṁ viśiṣṭastu [pratyakcetanasya] bauddhapratyayānudarśinaḥ [svabuddhisaṁyogaḥ ।] sa cāsādhāraṇaḥ svabuddhisaṁyogo yena bhavati tadevādarśanam । [tasya heturavidyā । tasya] svasvāmiśākasvarūpopalabdhihetoḥ – saṁyogasya hetuḥ kāraṇam avidyā viparyayajñānavāsanetyarthaḥ ॥\nnanu ca ['viparyayo mithyājñānamatadūpapratiṣṭham’] ityuktam । tathā ['anityāśuciduḥkhānātmasu nityaśucisukhātmakhyāti] ravidyā' ityutam । atra kathaṁ viparyāyaijñānavāsanetyucyate ! naiṣa doṣaḥ-avidyākāryatvādvāsanāyāḥ saivāvidyetyucyate । pralīneṣvapi karaṇeṣu sāmyāvasthāyamapi satyāmavidyāvāsanā punaḥ punaḥ pravṛttau pradhānasya heturbhavati । na punarviparyayaḥ prāk buddhyutpatterabhāvātpravṛttikāraṇamiti, tadvāsanaiva pradhānapuruṣasaṁyogasya kāraṇamityākhyāyate ॥\ntadevāha – [viparyayajñānavāsanāvāsitā na kāryaniṣṭhāṁ] kāryesamāptim । kāryaniṣṭhāmāha – [puruṣakhyāti] miti । tāṁ buddhi [rna prāpnoti ।] puruṣakhyātiparyavasānā hi buddheḥ karaṇīyavattā । [sādhikārā] karaṇīyavatī [punaḥ punarāvartate] viparyayajñānavāsanāvaśāt ॥\n[sā tu] buddhiḥ [puruṣakhyātiparyavasānā kāryaniṣṭhāṁ prāpnoti ।] punarapi tadeva spaṣṭayati – [caritādhikārā nivṛttādarśanabandhanā] karmāvipākayoradarśanamūlatvādadarśanameva bandhanam । adarśananivṛttau ca bandhanivṛtte [rbandhakāraṇābhāvādba] ndhakāraṇasyādarśanasyābhāvā [nna punarāvartate ॥]"
    },
    {
        "seq_id": 384,
        "vyb_id": "VYB_C02_V24_B02",
        "tag": "Commentary",
        "class_name": "bhashya",
        "text": "atra kaścitpaṇḍakopākhyānenoddhāṭayati - mugdhayā bhāryayā'bhidhīyate - paṇḍakā''ryaputra, apatyavatī me bhaginī kimarthaṁ nāma nāhamiti, sa tāmāha - mṛtaste'hamapatyamutpādayiṣyāmīti। tathedaṁ vidyamānaṁ jñānaṁ cittanivṛttiṁ na karoti, vinaṣṭaṁ kariṣyatīti kā pratyāśā। tatrā''cāryadeśīyo vakti – nanu buddhinivṛttireva mokṣo'darśanakāraṇābhāvādbuddhinivṛttiḥ।"
    },
    {
        "seq_id": 385,
        "vyb_id": "VYB_C02_V24_B02",
        "tag": "Vyakhya",
        "class_name": "VIV",
        "text": "vivaraṇam\n[atra kaścitpaṇḍakopākhyānenoddhaṭṭayati ।] paṇḍakaḥ [ṣaṇḍaḥ ।] sa kila [mugdhayā bhāryayā abhidhīyate ।] katham ? [āryaputra, me bhaginyapatyavatī, kimarthaṁ nāham apatyavatyasmīti । tāmaha mṛtaste'hamapūtyamutpādayiṣyāmīti । tathadaṁ vidyamānaṁ jñānaṁ citanivṛttiṁ na karoti, naṣṭaṁ kariṣyatīti kā pratyāśā ॥]\nayamudghaṭṭayiturabhiprāyaḥ – avidyā cedbuddhipuruṣasaṁyegasya kāraṇaṁ, tasyāśca vidyā nivṛttihetuḥ, tataśca vidyamānāyāṁ vidyāyāṁ tadvirodhinyavidyā nivartate । na tu vidyotpattyanantaramapi cittanivṛttiḥ । tatra yathaiva satyāṁ vidyāyāṁ na cittanivṛtaḥ, tathā naṣṭāyāmapi vidyāyāṁ na nivartsyati tarāmidānī ṣaṇḍādiva mṛtādapatyopattiḥ । ata eva kāraṇādavidyā'pi na saṁyogakāraṇam ॥\n[atrācāryadeśīyaḥ parihāraṁ vakti ।] ācāryadeśīyagrahaṇaṁ pūrvapakṣasyāsāratvaprakhyāpanārtham । uddhaṭṭanenaiva pratyuttaraṁ vadāmi iti ॥\n[nanu buddhinivṛttireva mokṣaḥ ।] katham ? [adarśanakāraṇābhāvādbuddhinivṛttiḥ ।]"
    },
    {
        "seq_id": 386,
        "vyb_id": "VYB_C02_V24_B03",
        "tag": "Commentary",
        "class_name": "bhashya",
        "text": "taccādarśanaṁ bandhakāraṇaṁ darśanānnivartate। tatra cittanivṛttireva mokṣaḥ, kimarthamasthāna evāsya mativibhraḥ ॥ 24 ॥"
    },
    {
        "seq_id": 387,
        "vyb_id": "VYB_C02_V24_B03",
        "tag": "Vyakhya",
        "class_name": "VIV",
        "text": "vivaraṇam\n[taccādarśanaṁ bandhakāraṇaṁ darśanānnivartate, tannivṛttireva mokṣaḥ । kimarthamasthāne vibhramaḥ] । pradhānapuruṣasaṁyogasya du:khahetoravidyā kāraṇamiti vistareṇa pratipāditam । tataśca darśanādadarśananivṛtyupapettaḥ pūrvapakṣamasāraṁ manyate ॥\nnanu coktaṁ vidyānantarameva buddhirna nivartata iti । ucyate । vidyayā tāvadavidyā nivartata eva । nātra vibhramaḥ kāryaḥ । tasyāṁ tu nivṛttāyāṁ budvinivṛttiśca bhavatyeva । punarbuddhisaṁyogasyāvidyāvyatirekeṇa kāraṇāntarābhāvāt । tataśca buddhinivṛttireva mokṣaḥ ॥\nyattu vidyānantarameva buddhirna nivartata iti, tadakāraṇam । kasmāt ? nimittanaimitikayoranekaprakāradarśanāt । yathā takṣādinimitāḥ prāsādādayastakṣādiṣūparateṣvapi na nimittaviratyā viramanti । bhagnasya ca drumasya bhaṅgānantarameva viśeṣādarśanāt । tathā cittasyapi vimuktasāyakavadārabdhasaṁskārāparikṣayāt, tatsaṁskārāpekṣayā kaṁcitkālaṁ darśanenaivāvasthānam iti । tathā ca śrutiḥ – [“tasya tāvadeva ciram”] iti ॥ 24 ॥"
    },
    {
        "seq_id": 388,
        "vyb_id": "VYB_C02_V25_I01",
        "tag": "LeadingBhashya",
        "class_name": "leading_bhashya",
        "text": "heyaṁ duḥkhaṁ heyakāraṇaṁ ca saṁyogākhyaṁ sanimittamuktamataḥ paraṁ hānaṁ vaktavyam –"
    },
    {
        "seq_id": 389,
        "vyb_id": "seq_389",
        "tag": "Sutra",
        "class_name": "versetext",
        "text": "tadabhāvātsaṁyogābhāvo hānaṁ taddṛśeḥ kaivalyam ॥ 25 ॥"
    },
    {
        "seq_id": 390,
        "vyb_id": "VYB_C02_V25_B01",
        "tag": "Commentary",
        "class_name": "bhashya",
        "text": "tasyādarśanasyābhāvādbuddhipuruṣasaṁyogābhāva ātyantiko bandhanoparama ityarthaḥ। etaddhānam। taddṛśeḥ kaivalyaṁ puruṣasyāmiśrībhāvaḥ punarasaṁyogo guṇairityarthaḥ। duḥkhakāraṇanivṛttau duḥkhoparamo hānaṁ, tadā svarūpapratiṣṭhaḥ puruṣa ityuktam ॥ 25 ॥"
    },
    {
        "seq_id": 391,
        "vyb_id": "VYB_C02_V25_B01",
        "tag": "Vyakhya",
        "class_name": "VIV",
        "text": "vivaraṇam\ncatvāro vyūhāḥ prakṛtāḥ । tatra heyaṁ du:khaṁ ' [heyaṁ duḥkhamanāgatam'] ityuktam । regasthānīya eka vyūho vyākhyāta ityarthaḥ । [heyakāraṇaṁ ca sanimittaṁ saṁyogākhyamuktam ।] dvitīyo vyūho rogahetusthānīyo heyohetustvavidyānimittasāhitaḥ pradhānapuruṣasaṁyoga upavarṇitaḥ । uttaparikīrtanaṁ ca sopapattikoktestadvaṣayākāṅkṣānivṛttyartham ॥\n[ataḥ paraṁ hānam] ārogyasthānīyaṁ mokṣaśāstraprayojane [vaktavyam ।] vakṣyamāṇasaṁkīrtanaṁ ca śrotṛbuddhisamādhānārtham । [tadabhāvāt saṁyogābhāvo hānaṁ tat dṛśeḥ kaivalyam ॥]\n[taditi] pūrvaprakṛtāyā avidyāyāḥ pratyavamarśaḥ । [tasyādarśanasya] avidyāyā [abhāvāt buddhipuruṣasaṁyogasya] duḥkhaheto: [abhāvaḥ ālyantiko bandhanoparama ityarthaḥ । etat hānam] arerāgyasthānīyam । [tat dṛśeḥ kaivalyaṁ] tadeva hānaṁ atyantiko bandhanoparamaḥ [dṛśeḥ puruṣasya kaivalyam ।] asya vyākhyānaṁ [puruṣasyāmiśrabhāvaḥ punarasayogo guṇairityarthaḥ ॥]\npadārthaṁ vyākhyāya vākyārthamidānīṁ darśayati – [duḥkhakāraṇanivṛtau duḥkhoparamo hānam । tadā svarūpapratiṣṭhaḥ puruṣa ityuktam – “svarūpapratiṣṭhā vā citiśaktiḥ” iti ॥]\nnanu ca aniyatavipākasya karmaṇaḥ sadbhāve kathaṁ hānaṁ syāt ? punarāneyatavipākakarmaṇā śarīrasyārambha iti । na—abhihitapratividhānatvāt । samyagdarśanena kreśabījasya dāhāta karmaṇāmanārambhakatvamuktaṁ dagdhabījabhāvāpanītatuṣaśalitaṇḍulanidarśanena । tasmāt na viduṣaḥ kāraṇābhāvāccharīrārambhaḥ ॥ 25 ॥"
    },
    {
        "seq_id": 392,
        "vyb_id": "VYB_C02_V26_I01",
        "tag": "LeadingBhashya",
        "class_name": "leading_bhashya",
        "text": "atha hānasya kaḥ prāptyupāya iti –"
    },
    {
        "seq_id": 393,
        "vyb_id": "seq_393",
        "tag": "Sutra",
        "class_name": "versetext",
        "text": "vivekakhyātiraviplavā hānopāyaḥ ॥ 26 ॥"
    },
    {
        "seq_id": 394,
        "vyb_id": "VYB_C02_V26_B01",
        "tag": "Commentary",
        "class_name": "bhashya",
        "text": "sattvapuruṣānyatāpratyayo vivekakhyātiḥ। sā tvanivṛttamithyājñānā plavate। yadā mithyājñānaṁ dagdhabījabhāvaṁ vandhyaprasavaṁ saṁpadyate tadā vidhūtakleśarajasaḥ sattvasya pare vaiśāradye parasyāṁ vaśīkārasaṁjñāyāṁ vartamānasya vivekapratyayapravāho nirmalo bhavati। sā vivekakhyātiraviplavā hānopāyaḥ। tato mithyājñānasya dagdhabījabhāvopagamaḥ punaścāprasava ityeṣa mokṣasya mārgo hānasyopāya iti ॥ 26 ॥"
    },
    {
        "seq_id": 395,
        "vyb_id": "VYB_C02_V26_B01",
        "tag": "Vyakhya",
        "class_name": "VIV",
        "text": "vivaraṇam\nuktastṛtīye vyūhaḥ – ārogyasthānīyo hānaṁ nāma । adhunā caturthaṁ vyūhaṁ bhaiṣajyasthānīyamupācikhyāsannāha – [hānasya kaḥ prāptyupāyaḥ?] iti ॥\nnanu ca kathaṁ hānasya prāpyupāya iti ? yāvatā naiva hānamavastutvāt prāpyam । bandhanoparama eva hi hānam । naiṣa doṣaḥ । yatnasādhyatvādavidyānivṛtteḥ yathā nigalabhedaḥ । samyakūkhyātau satyāmavidyānivṛttiriti hānamavastvapi prāpyamityupacaryete ॥\n[vivekakhyātiraviplavā hānopāyaḥ ।] kā punarvivekakhyātirityāha – [sattvapuruṣānyatāpratyayaḥ] sattvapuruṣayoḥ sādharmyayaivaidhamyaiyāthātmyāvabodha ityarthaḥ । [sā tu] vivekakhyātiḥ [anivṛttamithyājñānā vipluvatte] na sthirībhavati, na kāryekṣameti ॥\ntathā coktam-- [‘yathā hemāvipakvaṁ na virājate ।]\n[tathā'pakvakaṣāyasya vijñānaṁ na prakāśate ॥]\ntathā [“kāmagrāhagṛhītasya jñānamapyasya na plavaḥ” ।] iti ॥\n[yadā tu mithyājñānaṁ dagdhabījabhāvaṁ] dagdhabījatvādeva [vandhyaprasavaṁ] kāryārambhākṣamaṁ [sampadyate] , [tadā vidhūtakleśarajasaḥ] kleśā eva rajaḥ vidhūtaṁ yasya tadvidhūtakeśarajaḥ tasya [sattvasya] rāgādimalākalaṅkitasya [pararayāṁ vaśīkārasaṁjñāyāṁ vartamānasya] jñānaprasādamātre vartamānasya । tadevānuvadati – [vivekapratyayapravāhaḥ] vivekajñānanirantarabhāvaḥ [nirmalo bhavati ॥]\n[sā vivekakhyātiḥ] itthaṁbhūtā satī [aviplavā bhavati ।] yadaivamaviplavā vivakakhyātiḥ [tato mithyājñānasya dagdhabījabhāvopagamo] viruddhatvāt । punaścāprasavaḥ mithyājñānasya dagdhabījabhāvopagamādeva । tathā coktam –\n[“bījānyagnyupadagdhāni na rohanti yathā punaḥ ।]\n[jñānadagdhaistathā kleśairnātmā sampadyate punaḥ ॥ ” iti ।]\nsā ca tādṛśī vivekakhyāti [rmokṣasya mārgo hānasyopāya] ityarthaḥ ॥ 26 ॥"
    },
    {
        "seq_id": 396,
        "vyb_id": "seq_396",
        "tag": "Sutra",
        "class_name": "versetext",
        "text": "tasya saptadhā prāntabhūmiḥ prajñā ॥ 27 ॥"
    },
    {
        "seq_id": 397,
        "vyb_id": "VYB_C02_V27_B01",
        "tag": "Commentary",
        "class_name": "bhashya",
        "text": "tasyeti pratyuditakhyāteḥ pratyāmnāyaḥ। saptadheti aśuddhyāvaraṇamalāpagamāccittasya pratyayāntarānutpāde sati saptaprakāraiva prajñā vivekino bhavati।"
    },
    {
        "seq_id": 398,
        "vyb_id": "VYB_C02_V27_B01",
        "tag": "Vyakhya",
        "class_name": "VIV",
        "text": "vivaraṇam\nutpakṣasamyagdarśanasya samyagdarśanotpattau svānubhavapratyayaliṅgaprakaṭīkaraṇārthamāha – [tasya saptadhā prāntabhūmiḥ prajñā । tasyeti pratyuditakhyāteḥ] pratyutpannasamyagdarśanasya [pratyāmnāyaḥ] pratyavamarśaḥ । [saptadheti aśuddhyāvaraṇamalāpagamāt ।] aśuddhirevāvaraṇaṁ kleśāḥ karmaṇi ca, tadeva malaṁ tasyāpagamāt [cittasya pratyayāntarānutpāde] mamāhamiti ca viruddhapratyayāntarāṇāmanutpattau । saptadhetyasya vivaraṇe [saptaprakāraiva prajñā] buddhiḥ [vivekino bhavati ॥]"
    },
    {
        "seq_id": 399,
        "vyb_id": "VYB_C02_V27_B02",
        "tag": "Commentary",
        "class_name": "bhashya",
        "text": "tadyathā – parijñātaṁ heyaṁ nāsya punaḥ parijñeyamasti। kṣīṇā heyahetavo na punareteṣāṁ kṣetavyamasti। sākṣātkṛtaṁ nirodhasamādhinā hānam। bhāvito vivekakhyātirūpo hānopāya iti। eṣā catuṣṭayī kāryā vimuktiḥ prajñāyāḥ। cittavimuktistu trayī caritādhikārā buddhiḥ। guṇā giriśikharataṭacyutā iva grāvāṇo niravasthānāḥ svakāraṇe pralayābhimukhāḥ saha tenāstaṁ gacchanti। na caiṣāṁ pravilīnānāṁ punarastyutpādaḥ prayojanābhāvāditi। etasyāmavasthāyāṁ guṇasaṁbandhātītaḥ svarūpamātrajyotiramalaḥ kevalī puruṣa iti। etāṁ saptavidhāṁ prāntabhūbhiprajñāmanupaśyanpuruṣaḥ kuśala ityākhyāyate। pratiprasave'pi cittasya muktaḥ kuśala ityeva bhavati guṇātītatvāditi ॥ 27 ॥"
    },
    {
        "seq_id": 400,
        "vyb_id": "VYB_C02_V27_B02",
        "tag": "Vyakhya",
        "class_name": "VIV",
        "text": "vivaraṇam\ntān sapta prakārān kramaṇācaṣṭe – [yathā parijñātaṁ heyaṁ] sarvaṁ duḥkhaṁ heyaṁ sarvaṁ duḥkhaṁ heyaṁ jñātamupapattibhiḥ । [nāsya parijñātavyo] duḥkhaprakāraḥ ॥\n[kṣīṇā heyahetava] iti bahuvacanaprayogāt kleśāḥ karmāṇi ca abhidhīyante । na punareṣāṁ kleśakarmaṇāmalpamapi samyagdarśanapāvakādagdhabījābhāvāt kṣe(dutprekṣi)tavyamasti । etenāpi prāntabhūmitvamevoktam । itthaṁ ca pratyupasthitasamīcīnapratyayasya kṣīṇakleśatvāt na kṣetavyamasti । kṛtakaraṇīyo'hamiti ca samyagdarśanaparipākaliṅgapratyaya upāvartate । yathā rogāturasya rogahetukṣaye nīrogo'haṁ na punarbhaiṣajyamastīti pratyayaḥ । evameva [ṣa] dvitīyaḥ prajñāprakāra uktaḥ ॥\n[sākṣātkṛtaṁ nirodhasamāpattirhānam ।] hānapratyāsannatvāt hānatulyarūpatvācca nirodhasamādhireva hānamityākhyāyate । tacca [sākṣātkṛtam] anubhavaviṣayatāmānītam । tadidaṁ kaivalye paryavasitam kaivalyaṁ kartavyamiti ca prajñāyate । eṣo'pi prāntabhūmiprajñāprakāraḥ tṛtīya ākhyātaḥ ॥\n[bhāvitaḥ] samyagabhyastataraḥ [vivekakhyātirūpo hānopāyaḥ ।] samyagdarśanaṁ yathāvadupasthitamiti niścitā cetprajñā vivekino jāyate sa eṣa caturthaḥ prajñāprakāraḥ । [ityeṣā catuṣṭayī kāryavimuktiḥ] kāryāt kartavyāt vimuktiryasyāḥ prajñāyāḥ sā kāryavimuktiḥ catūrūpā [prajñā] puruṣārthekartavyatetyarthaḥ ॥\natha vā – kāryasya vimuktiḥ nivṛttiḥ [kāryavimuktiḥ ।] sā ca [catuṣṭayī kāryavimuktiriti] samāptaṁ vākyam । [prajñā] iti pareṇa saṁbadhyate । katham ? prajñā (pra) yuktam, vivekakhyātiyuktaṁ cittaṁ [prajñācittaṁ] tasya vimuktiḥ pralayaḥ [prajñācittavimuktiḥ ।] sā trayī । tathā ca vakṣyati – [“puruṣārthaśūnyānāṁ guṇānāṁ pratiprasavaḥ kaivalyam” iti ॥]\ntatra kāryavimuktiścatuṣṭayī । purūṣāthaiśśūnyatvaṁ pūrvamuktam । idānīṁ buddhiguṇānnivṛtiḥ । puruṣārthakartavyānāṁ puruṣārthaśūnyānāṁ pratiprasavaḥ prajñācittavimuktistrayī vyākhyāyate । yathā – [caritādhikārāḥ] nivṛttakartavyāḥ [buddhiguṇāḥ] sattvādayo buddhyākāravasthitāḥ [praळyābhimukhāḥ ।] kimiva ? [giriśikharakūṭacyutā iva grāvāṇo niravasthānāḥ] kartavyābhāvāt svakāraṇe ahaṁkāre [pralayābhimukhāḥ saha tena] buddhisaṁsthānena kāyeṁṇa, athavā, svakāraṇenāhaṅkāreṇa kuśalaṁ puruṣaṁ prati svakāraṇamapyavyaktabhāvaṁ pratipadyata iti [saha tenāstaṁ gacchanti] ityucyate । eṣā prathamā prajñācittavimuktiḥ ॥\n[na caiṣāṁ pratipralīnānāṁ puruṣaṁ prati punarastyutpādaḥ prayojanābhāvāt ।] vimuktaṁ hi caturvidhaṁ kāryam । eṣā dvitīyā prajñācittavimuktiḥ ॥\n[etasyāmavasthāyāṁ] caritārthaguṇapralayāvasthāyāṁ [guṇasambandhātītaḥ] guṇasaṁbandho draṣṭṛdṛśyalakṣaṇaḥ tamatītaḥ । svarūpamātrajyotiḥ dṛśisvarūpamātramevaṁ jyotiḥ । [puruṣaḥ kevalī śuddha] iti tṛtīyā prajñācittavimuktiriti ॥\n[etāṁ saptavidhāṁ prāntabhūmiṁ] prāntāḥ pragatāvasānāḥ bhūmayaḥ avasthāḥ yasyāstāṁ [prāntabhūmiṁ prajñāmanupaśyan] samyagdarśanaliṅgaparipākabhūtāmīkṣamāṇaḥ [puruṣaḥ kuśala ityākhyāyate ।] kuśala iti saṅketaḥ । [pratiprasave'pi] pralaye'pi [cittasya muktaḥ kuśala ityeva] bhūtapūrvagatyā kuśala ityeva [bhavati ।] kutaḥ kauśalaṁ tasyetyāha – [guṇātītatvāt iti ।] guṇānatīto hi kuśalaḥ ॥ 27 ॥"
    },
    {
        "seq_id": 401,
        "vyb_id": "VYB_C02_V28_I01",
        "tag": "LeadingBhashya",
        "class_name": "leading_bhashya",
        "text": "siddhā bhavati vivekakhyātirhānopāya iti, na ca siddhirantareṇa sādhanamityetadārabhyate –"
    },
    {
        "seq_id": 402,
        "vyb_id": "seq_402",
        "tag": "Sutra",
        "class_name": "versetext",
        "text": "yogāṅgānuṣṭhānādaśuddhikṣaye jñānadīptirāvivekakhyāteḥ ॥ 28 ॥"
    },
    {
        "seq_id": 403,
        "vyb_id": "VYB_C02_V28_B01",
        "tag": "Commentary",
        "class_name": "bhashya",
        "text": "yogāṅgānyaṣṭāvabhidhāyiṣyamāṇāni। teṣāmanuṣṭhānātpañcaparvaṇo viparyayasyāśuddhirūpasya kṣayo nāśaḥ। tatkṣaye samyagjñānasyābhivyaktiḥ। yathā yathā ca sādhanānyanuṣṭhīyante tathā tathā tanutvamaśuddhirāpadyate। yathā yathā ca kṣīyate tathā tathā kṣayakramānurodhinī jñānasyāpi dīptirvivardhate। sā khalveṣā vivṛddhiḥ prakarṣamanubhavatyā vivekakhyāteḥ, āguṇapuruṣasvarūpavijñānādityarthaḥ। yogāṅgānuṣṭhānamaśuddherviyogakāraṇam। yathā paraśuśchedyasya। vivekakhyātestu prāptikāraṇaṁ yathā dharmaḥ sukhasya nānyathā kāraṇam। kati caitāni kāraṇāni śāstre bhavanti। navaivetyāha।"
    },
    {
        "seq_id": 404,
        "vyb_id": "VYB_C02_V28_B01",
        "tag": "Vyakhya",
        "class_name": "VIV",
        "text": "vivaraṇam\n[siddhā vivekakhyātiḥ] samadhigatā vivekakhyātiḥ saptavidhaprāntabhūmiprajñāphalāvasānā [hānasyopāya iti । na ca siddhiḥ antareṇa sādhanam, ityata idaṁ] vivekakhyātisiddhisādhanārthamārabhyate – [yogāṅgānuṣṭhānādaśuddhikṣaye jñānadīptirāvivekakhyateḥ ॥]\nyogāṅgānuṣṭhānādeva vivekakhyātiriti nāvadidhārayiṣitam, gurūpāsanadharmaprabhṛtikebhyo'pi vivekakhyāteḥ siddhiriṣyata eva ! kiṁ tarhi ? sādhanamātramantareṇa na bhavatyevetyavadhārayiṣyate । na punaryogāṅgānuṣṭhānameva sādhanaṁ, yogāṅgānuṣṭhānāttu bhavatyeva vivekakhyāti siddhiriti । tathā cācāryairuktam – [‘yogastattvajñānārthaḥ’] iti ॥\n[yogāṅgānyabhidhāyiṣyamāṇāni teṣāmanuṣṭhānaṁ] yogāṅgānuṣṭhānam tasmāt । aśuddheḥ kleśākhyāyāḥ kṣayaḥ, tatkṣaye dīptiḥ prakarṣaḥ । kiyadavasānetyāha- [ā vivekakhyateḥ] bhavatītyupaskāraḥ ॥\nsvayameva bhāṣyakāraḥ spaṣṭataraṁ vivṛṇoti- [yogāṅgānyaṣṭāvabhidhāyiṣyamāṇāni । teṣāmanuṣṭhānāt paśvaparvaṇo viparyayasya aśuddhirūpasya kṣayaḥ nāśaḥ, tatkṣaye samyagdarśanasyābhivyaktiḥ'] dīptiḥ । kathametadbhavatītyāha - [yathā yathā ca sādhanānyanuṣṭhīyante tathā tathā tanutvamaśuddhirāpadyate ।] tathā ca manurabhāṣiṣṭa –\n[“prāṇāyāmairdaheddoṣān dhāraṇābhiśca kilbiṣān ।]\n[pratyāhāreṇa saṁsargān dhyānenānaiśvarān guṇān ॥ ” iti ।]\n[yathā yathā cāśuddhiḥ kṣīyate tathā tathā tatkṣayakramānuredhinī] divasakarasyeva śiśirāvasāne [jñānasya dīptirvivardhate । sā khalviyaṁ vivṛddhiḥ prakarṣamanubhavati ।] kimavasānam ? tadāha- [ā vivekakhyāteḥ ।] tasya vyākhyānam - [ā guṇapuruṣasvarūpavivekajñānādityarthaḥ ।] sattvapuruṣānyatākhyātiparyavasānaiva śuddhiḥ ॥\n[yogāṅgānuṣṭhānamaśuddheḥ kṣayakāraṇaṁ vivekakhyāteśca prāptikāraṇamiti,] dvidhaiva kāraṇam, dharmaparaśudvayasthānīyamekamubhayakāraṇaṁ, [nānyathā] bhavatīti । tatra kāraṇaprasaṅgena śāstraprasiddhāni kāraṇāni vyācaṣṭe – [kati caitāni kāraṇāni śāstre bhavanti ? navaivetyāha ।]"
    },
    {
        "seq_id": 405,
        "vyb_id": "VYB_C02_V28_B02",
        "tag": "Commentary",
        "class_name": "bhashya",
        "text": "tadyathā – utpattisthityabhivyaktivikārapratyayāptayaḥ। viyogānyatvadhṛtayaḥ kāraṇaṁ navadhā smṛtam ॥ iti। tatrotpattikāraṇaṁ mano bhavati vijñānasya, sthitikāraṇaṁ manasaḥ puruṣārthatā, śarīrasyevā''hāra iti। abhivyaktikāraṇaṁ yathā rūpasyā''lokastathā rūpajñānaṁ, vikārakāraṇaṁ manaso viṣayāntaram। yathā'gniḥ pākasya। pratyayakāraṇaṁ dhūmajñānamagnijñānasya। prāptikāraṇaṁ yogāṅgānuṣṭhānaṁ vivekakhyāteḥ।"
    },
    {
        "seq_id": 406,
        "vyb_id": "VYB_C02_V28_B02",
        "tag": "Vyakhya",
        "class_name": "VIV",
        "text": "vivaraṇam\n[tadyathā] – tāni ślokenaiva kathayati [utpattisthityabhivyaktivikārapratyayāptayaḥ ।]\n[viyogānyatvadhṛtayaḥ kāraṇaṁ navadhā smṛtam ॥] iti ।\ntatpravivekārthamudāharaṇāni prastāviṣyante । [tatrotpattikāraṇaṁ mano bhavati [vijñānasya]] , manaso hi vṛttiḥ [jñānaṁ,] yathā jalamūrbhīṇām ॥\n[sthitikāraṇaṁ] sthiteḥ kāraṇam [manasaḥ puruṣārthatā ।] bhogāpavargārthavena hi manasaḥ sthitiḥ । [śarīrasya] yathā sthitikāraṇa [māhāraḥ ॥]\n[abhivyakteḥ kāraṇaṁ rūpasyālokaḥ । tadā rūpajñānam ।] na hyālokenānabhivyakte rūpe'vabodhaḥ ॥\n[vikārasya] kāraṇaṁ [manaso viṣayāntaram ।] viṣayāntarasannidhānena hi mano vikriyāmāsīdati । [yathā agniḥ pākasya ।] yaḥ pākākhyo vikārastasya pākasya vikārarūpasyāgniḥ kāraṇaṁ yathā ॥\n[pratyayakāraṇaṁ dhūmajñānamagnijñānasya ।] pratyayasya phalavataḥ pramāṇasya kāraṇamityarthaḥ । pūrvatra tu [‘bhavati vijñānasya’] iti jñānasyopādānakāraṇaṁ vivakṣitam ॥\n[prāptikāraṇaṁ yogāṅgānuṣṭhāne vivekakhyāteḥ] dharma iva sukhasya ।"
    },
    {
        "seq_id": 407,
        "vyb_id": "VYB_C02_V28_B03",
        "tag": "Commentary",
        "class_name": "bhashya",
        "text": "viyogakāraṇaṁ tadevāśuddheḥ। anyatvakāraṇaṁ yathā suvarṇasya suvarṇakāraḥ। evamekasya strīpratyayasyāvidyā mūḍhatve dveṣo duḥkhatve rāgaḥ sukhatve tattvajñānaṁ mādhyasthye। dhṛtikāraṇaṁ śarīramindriyāṇām। tāni ca tasya। mahābhūtāni śarīrāṇāṁ, tāni ca parasparaṁ sarveṣāṁ tairyagyaunamānuṣadaivatāni ca parasparārthatvādityevaṁ nava kāraṇāni। tāni ca yathāsaṁbhavaṁ padārthāntareṣvapi yojyāni। yogāṅgānuṣṭhānaṁ tu dvidhaiva kāraṇatvaṁ labhata iti ॥ 28 ॥"
    },
    {
        "seq_id": 408,
        "vyb_id": "VYB_C02_V28_B03",
        "tag": "Vyakhya",
        "class_name": "VIV",
        "text": "vivaraṇam\n[tadevāśuddherviyogakāraṇaṁ] paraśuriva chedyasya ॥\n[anyatvakāraṇaṁ yathā suvarṇakāraḥ suvarṇasya ।] suvarṇaṁ hi bhittvā vardhamānakamanyaṁ karoti । tathā vardhamānakaṁ bhitvā anyadābharaṇāntaraṁ karoti । tathā'nyaditi ॥\n[evamekasya 'strī' iti pratyayasyāpi avidyā kāraṇaṁ mūḍhatve । dveṣa] stasyaiva strīpratyayasya [duḥkhatve kāraṇam ।] tathā [rāgaḥ sukhatve ।] tathā tasyaiva [mādhyasthye] heyopādeyaśūnyatāyāṁ [vivekayuktaṁ jñānaṁ] kāraṇam । evamekaḥ strīpratyayaḥ suvarṇavadanekadhā mūḍhatvaduḥkhatvasukhatvamādhyasthyādibhedairbhidyate ॥\n[dhṛteḥ kāraṇam ।] dhāraṇe dhṛtiḥ, tasyāḥ kāraṇaṁ [śarīramindriyāṇām ।] na hi śarīramaprāpyendriyāṇi dhṛtiṁ labhante । [tāni] cendriyāṇi [tasya] śarīrasya [dhṛtikāraṇaṁ] bhavanti । indriyavṛttidvāreṇa hi śariraṁ dhriyate ॥\ntathā [mahābhūtānyā] kāśādīni [śarīrāṇāṁ] dhṛtikāraṇam । mahābhūtārabdhāni hi śarīrāṇi brahmādistambāvasānāni [[tāni ca] parasparam] upakāryopakārakatvadvāreṇa dhṛtikāraṇam ॥\ntathā [sarveṣāṁ] padārthānāṁ [tairyagyaunamānuṣadaivatāni] dhṛtikāraṇam । kutaḥ? [parasparārthatvāt ।] tairyagyaunaṁ mānuṣadaivatayorvāhanadohanahavirādibhirupakurvat dhṛtikāraṇam ॥\ntathā mānuṣaṁ ijyārakṣaṇādibhirdaivatairyagyaunayoḥ dhṛtikāraṇam । tathā daivamitarayoḥ śītoṣṇapravarṣaṇārdanā dhṛtikāraṇam ॥\nevaṁ varṇāśramāṇāmapyanyonyopakāreṇa dhṛtikāraṇatvam । parasparopāśrayeṇa hi jagadakhilamapi dhriyate । [evaṁ navaiva kāraṇāni] iti kāraṇāntaraṁ pratiṣedhati । [tāni ca yathā'rthasaṁbhavaṁ] yo yo'rthasaṁbhavaḥ [padārthāntareṣvapya] nudāhṛteṣu [tathā ye.ājyāni । yogāṅgānuṣṭhānaṁ tu dvidhaiva kāraṇatvaṁ labhate ।] tathā ca vyākhyātam ॥ 28 ॥"
    },
    {
        "seq_id": 409,
        "vyb_id": "VYB_C02_V29_I01",
        "tag": "LeadingBhashya",
        "class_name": "leading_bhashya",
        "text": "tatra yogāṅgānyavadhāryante –"
    },
    {
        "seq_id": 410,
        "vyb_id": "seq_410",
        "tag": "Sutra",
        "class_name": "versetext",
        "text": "yamaniyamāsana​prāṇāyāmapratyāhāra​dhāraṇādhyāna​samādhayo'ṣṭāvaṅgāni ॥ 29 ॥"
    },
    {
        "seq_id": 411,
        "vyb_id": "VYB_C02_V29_B01",
        "tag": "Commentary",
        "class_name": "bhashya",
        "text": "yathākramameṣāmanuṣṭhānaṁ svarūpaṁ ca vakṣyāmaḥ ॥ 29 ॥"
    },
    {
        "seq_id": 412,
        "vyb_id": "VYB_C02_V29_B01",
        "tag": "Vyakhya",
        "class_name": "VIV",
        "text": "vivaraṇam\nkāni punastāni yogāṅgāni? yeṣāmanuṣṭhānaṁ dvidhā kāraṇatvaṁ labhata iti । [tatra yogāṅgānyavadhāryante – yamaniyamāsanaprāṇāyāmapratyāhāradhāraṇādhyānasamādhayo'ṣṭāvaṅgāni ॥]\nnanu ca yogaśāstrāntareṣvāsanādīnyeva ṣaḍaṅgāni । tadyathā - [‘ṣaḍaṅgo yoga ucyata'] ityādi ।\nkiñca – sākṣādāsanādīnyeva samādherupakurvanti, na yamaniyamau ॥\nnaiṣa doṣaḥ । yamaniyamavatoryogādhikāropapatteḥ । na hi yathākāmacāriṇāṁ yogādhikāraḥ । [‘nāvirato duścaritānnāśanāntaḥ’] iti śruteḥ । tathā – [‘yeṣāṁ tapo brahmacaryaṁ yeṣu satyaṁ pratiṣṭhitam’] ityādi cātharvaṇe । tathā gītāyām [‘brahmacārivrate sthitaḥ’] iti । tasmādyamaniyamayorapyaṅgatvam ॥\nyamaniyamayośca yamasya prathamopādānaṁ prādhānyakhyāpanārtham । yamasya hi prādhānyaṁ sarvatra siddham । yamaniyamayuktasyādhikṛtasya yogina āsanādyaṅgānāṁ pūrvapūrve sthirapadaprāptasyottarottarānuṣṭhānaṁ prāptam । na hi prathamaṁ sopānamanāruhyottaramāroḍhuṁ śakyam ॥\nyadanyatrācyate –\n[“sthānāsanavidhānāni yogasya vidhayo'pi vā ।]\n[vyākṣepajanākāḥ sarve na te yogasya hetavaḥ ॥]\n[sarvadoṣaparityāgaḥ samādhiśceti taddvayam ॥]\n[nirṇaya[yāt] yogahetuḥ syādbhavati vānyanna vā [bhavatvanyanna vā bhavet] ॥ ”] iti ॥\ntatsamādhisarvadoṣaparityāgayoḥ prādhānyāt tatstutyartham, nāsanādyaṅgapratiṣedhārtham । [yathākramameṣāṁ] yamādīnā [manuṣṭhānaṁ svarūpaṁ ca vakṣyāmaḥ] - svarūpe hi anavagate nānuṣṭhātuṁ śakyamiti ॥ 29 ॥"
    },
    {
        "seq_id": 413,
        "vyb_id": "VYB_C02_V30_I01",
        "tag": "LeadingBhashya",
        "class_name": "leading_bhashya",
        "text": "tatra –"
    },
    {
        "seq_id": 414,
        "vyb_id": "seq_414",
        "tag": "Sutra",
        "class_name": "versetext",
        "text": "ahiṁsāsatyasteyabrahmacaryāparigrahā yamāḥ ॥ 30 ॥"
    },
    {
        "seq_id": 415,
        "vyb_id": "VYB_C02_V30_B01",
        "tag": "Commentary",
        "class_name": "bhashya",
        "text": "tatrāhiṁsā sarvathā sarvadā sarvabhūtānāmanabhidrohaḥ। uttare ca yamaniyamāstanmūlāstatsiddhiparatayaiva tatpratipādanāya pratipādyante। tadavadātarūpakaraṇāyevopādīyante। tathā coktam – sa khalvayaṁ brāhmaṇo yathā yathā vratāni bahūni samāditsate tathā tathā pramādakṛtebhyo hiṁsānidānebhyo nivartamānastāmevāvadātarūpāmahiṁsāṁ karoti।"
    },
    {
        "seq_id": 416,
        "vyb_id": "VYB_C02_V30_B01",
        "tag": "Vyakhya",
        "class_name": "VIV",
        "text": "vivaraṇam\n[tatra] teṣu yamādiṣu prathamaṁ yamā vyākhyāyante- [ahiṁsāsatyāsteyabrahmacaryāparigrahā yamāḥ । tatrāhiṁsā sarvathā] sarvātmanā sarvaprakāreṇa, [sarvabhūtānāmanabhidrohaḥ] sarvabhūtānāṁ sthāvarajaṅgamānāṁ anabhidroho'pīḍanam ॥\nyamaniyamānāmahiṁsā pradhānabhūtā kāyavāṅmanasaiḥ sarvātmanā karaṇīyeti darśayati – [uttare ca yamāḥ] satyādayaḥ [tanmūlāḥ] ahiṁsāprayojanāḥ ahiṁsārthāḥ [tatsiddhiparatayaiva] ahiṁsāsiddhitatparatvena [pratipādyante ।] kimukaṁ bhavatītyāha - [tadavadāta[rūpa]karaṇāyopādīyante] ahiṁsāśuddhipratipādānāyopādayante ॥\ntathā hyuktam – sa khalvayaṁ [brāhmaṇo yathā yathā bahūni vratāni samāditsate tathā tathā pramādakṛtebhyo hiṁsānidānebhyaḥ] hiṁsāmūlebhyaḥ hiṁsākāraṇebhyaḥ [nivartamānastāmevāvadātarūpāmahiṁsāṁ karoti iti ॥]"
    },
    {
        "seq_id": 417,
        "vyb_id": "VYB_C02_V30_B02",
        "tag": "Commentary",
        "class_name": "bhashya",
        "text": "satyaṁ yathārthe vāṅmanase। yathā dṛṣṭaṁ yathā'numitaṁ tathā vāṅmanaśceti। paratra svabodhasaṁkrāntaye vāguktā, sā yadi na vañcitā bhrāntā vā pratipattivandhyā vā bhavediti। eṣā sarvabhūtopakārārthaṁ pravṛttā na bhūtopaghātāya। yadi caivamapyabhidhīyamānā bhūtopaghātaparaiva syānna satyaṁ bhavetpāpameva bhavettena puṇyābhāsena puṇyapratirūpakeṇa kaṣṭaṁ tamaḥ prāpnuyāt। tasmātparīkṣya sarvabhūtahitaṁ satyaṁ brūyāt।"
    },
    {
        "seq_id": 418,
        "vyb_id": "VYB_C02_V30_B02",
        "tag": "Vyakhya",
        "class_name": "VIV",
        "text": "vivaraṇam\nuktaṁ ca – satyaṁ brūyāt priyaṁ brūyānna brūyāt satyamapriyam । priyaṁ ca nānṛtaṁ brūyādeṣa dharmaḥ sanātanaḥ ॥ ” iti ।"
    },
    {
        "seq_id": 419,
        "vyb_id": "VYB_C02_V30_B03",
        "tag": "Commentary",
        "class_name": "bhashya",
        "text": "steyamaśāstrapūrvakaṁ dravyāṇāṁ parataḥ svīkaraṇaṁ, tatpratiṣedhaḥ punaraspṛhārūpamasteyamiti। brahmacaryaṁ guptendriyasyopasthasya saṁyamaḥ। viṣayāṇāmarjanarakṣaṇakṣayasaṅgahiṁsādoṣadarśanādasvīkaraṇamaparigraha ityete yamāḥ ॥ 30 ॥"
    },
    {
        "seq_id": 420,
        "vyb_id": "VYB_C02_V30_B03",
        "tag": "Vyakhya",
        "class_name": "VIV",
        "text": "vivaraṇam\n[steyaṁ aśāsrapūrvaṁ dravyāṇāṁ parataḥ svīkaraṇaṁ] spṛhānimittam । yat steyaṁ [tatpratiṣedhastu] na spṛhālūnāṁ sambhavatīti tasyaiva steyasya pratiṣedhastu । saḥ aspṛhārūpamasteyamucyate ॥\n[brahmacaryaṁ guptendriyasya] guptānyendriyasya puruṣasya abrahmacaryārthavāṅmanasādivṛttiśūnyasya [upasthendriyasaṁyama] iti ॥\n[viṣayāṇāmārjanarakṣaṇakṣayasaṅgahiṁsādoṣadarśanādasvīkaraṇam] anupādānaṁ [aparigrahaḥ ।] na punarasāmarthyenāsvīkaraṇam । ityete yamāḥ ॥ 30 ॥"
    },
    {
        "seq_id": 421,
        "vyb_id": "VYB_C02_V31_I01",
        "tag": "LeadingBhashya",
        "class_name": "leading_bhashya",
        "text": "te tu –"
    },
    {
        "seq_id": 422,
        "vyb_id": "seq_422",
        "tag": "Sutra",
        "class_name": "versetext",
        "text": "jātideśakālasamayānavacchinnāḥ sārvabhaumā mahāvratam ॥ 31 ॥"
    },
    {
        "seq_id": 423,
        "vyb_id": "VYB_C02_V31_B01",
        "tag": "Commentary",
        "class_name": "bhashya",
        "text": "tatrāhiṁsā jātyavacchinnā matsyavadhakasya matsyeṣveva nānyatra hiṁsā। saiva deśāvacchinnā na tīrthe haniṣyāmīti। saiva kālāvacchinnā na caturdaśyāṁ na puṇye'hani haniṣyāmīti। saiva tribhiruparatasya samayāvacchinnā devabrāhmaṇārthe nānyathā haniṣyāmīti। yathā ca kṣatriyāṇāṁ yuddha eva hiṁsā nānyatreti। ebhirjāti deśakālasamayairanavacchinnā ahiṁsādayaḥ sarvathaiva paripālanīyāḥ। sarvabhūmiṣu sarvaviṣayeṣu sarvathaivāviditavyabhicārāḥ sārvabhaumā mahāvratamityucyante ॥ 31 ॥"
    },
    {
        "seq_id": 424,
        "vyb_id": "VYB_C02_V31_B01",
        "tag": "Vyakhya",
        "class_name": "VIV",
        "text": "vivaraṇam\nanyadharmāṇāṁ jātideśakālādyavacchedenānuṣṭhānādihāpi tathā prasaṅga iti tatpratiṣedhāyāha- [ete tviti । ete] tvahiṁsādayo mahāvratasaṁjñāḥ saṁnyāsavatāmanuṣṭhānīyāḥ । kīdṛśāste mahāvratanāmāna iti- [jātideśakālasamayānavacchinnāḥ sārvabhaumā mahāvratam ।] mahacca tat vrataṁ ca mahāvratam । mahattvaṁ ca sārvabhaumatvam ॥\nkathaṁ punarjātyādyanavacchinnatvameṣāmiti anavacchedapratipādanāya vyatirekeṇa ahiṁsāmudāharati- [tatra ahiṁsā jātyavacchinnā matsyabandhakasya matsyeṣveva nānyatra matsyajāterhiṁsā ।] sā ca matsyajātyavacchinnā matsyabhūmemanaśnuvānā vartata iti asārvabhaumyeva ॥\n[saivāhiṁsā deśāvacchinnā] katham? [na tīrthe] prayāgādau [haniṣyāmīti ।] tīrtheṣvahiṁsā ca tīrthādanyaṁ deśaṁ na vyaśnuta iti asārvabhaumī ॥\n[saiva ca kālāvacchinnā] yathā – [na caturdaśyāṁ na puṇye'hanīti ।] caturdaśyādikālādanyaṁ kālaṁ na vyaśnuta iti sāpyasārvamaimī ॥\n[tribhiḥ] api jātideśakālaiḥ [uparatasya tasyaiva] matsyabandhakasya [samayāvacchinnā] samayaḥ kartavyatāniyamaḥ, katham ? [devabrāhmaṇārthaṁ] haniṣyāmi [nānyatheti] , śrāddhādisamayabhūmimanaśnuvānā vartata iti sā'pi na sārvabhaumī । [yathā ca kṣatriyasya yuddha eva hiṁsā nānyatreti] samayāvacchinnasyaivodāharaṇam ॥\nye punarete yamāḥ [jātideśakālasamayairanavacchinnā ahiṁsādayaḥ, te sarvathaiva paripālanīyāḥ sarvabhūmiṣu] jātyādiṣu [sarvaviṣayeṣu] sarvaprāṇiṣu [sarvathaivāviditavyabhicārāḥ] vinā vyabhicāreṇa, te cetthaṁ viśiṣṭāḥ [sārvabhaumā mahāvratamityucyante ॥ 31 ॥]"
    },
    {
        "seq_id": 425,
        "vyb_id": "seq_425",
        "tag": "Sutra",
        "class_name": "versetext",
        "text": "śaucasaṁtoṣatapaḥsvādhyāyeśvarapraṇidhānāni niyamāḥ ॥ 32 ॥"
    },
    {
        "seq_id": 426,
        "vyb_id": "VYB_C02_V32_B01",
        "tag": "Commentary",
        "class_name": "bhashya",
        "text": "tatra śaucaṁ mṛjjalādijanitaṁ medhyābhyavaharaṇādi ca bāhyam। ābhyantaraṁ cittamalānāmākṣālanam। saṁtoṣaḥ saṁnihitasādhanādadhikasyānupāditsā। tapo dvaṁdvasahanam। dvaṁdvāśca jighatsāpipāse śītoṣṇe sthānāsane kāṣṭhamaunākāramaune ca। vratāni caiṣāṁ yathāyogaṁ kṛcchracāndrāyaṇasāṁtapanādīni। svādhyāyo mokṣaśāstrāṇāmadhyayanaṁ praṇavajapo vā। īśvarapraṇidhānaṁ tasminparamagurau sarvakarmārpaṇam। śayyāsanastho'tha pathi vrajanvā svasthaḥ parikṣīṇavitarkajālaḥ। saṁsārabījakṣayamīkṣamāṇaḥ syānnityayukto'mṛtabhogabhāgī ॥ yatredamuktaṁ tataḥ pratyakcetanādhigamo'pyantarāyābhāvaśceti ॥ 32 ॥"
    },
    {
        "seq_id": 427,
        "vyb_id": "VYB_C02_V32_B01",
        "tag": "Vyakhya",
        "class_name": "VIV",
        "text": "vivaraṇam\n[śaucasantoṣatapassvādhyāyeśvaraprāṇadhānāni niyamāḥ । tatra śaucaṁ mṛdādijanitam] ādiśabdādudakaṁ ca । [medhyābhyavaharaṇāni ca] dhṛtapayaādīni bhakṣaṇāni । caśabdāt medhyadarśanaśravaṇādīni ca । bāhyametacchaucam ॥\n[ābhyantarama] dhunocyate - [cittamalānāṁ] kāmakrodhādīnāṁ tatpratipakṣabhāvanāsalilaiḥ [ākṣālanam ॥]\n[santoṣaḥ sanni.āhatasādhanāśvāsāt] sannihitādāśvāsīnamittāt [adhikasādhanānupāditsā] sannihitamātrādatṛptau satyāmapyalaṁpratyayaḥ ॥\n[tapo dvandvasahanam । dvandvaśca jighatsāpipāse ।] jighatsā attumicchā । pātumicchā pipāsā । jighatsāpipāsāsahanaṁ tapaḥ । [svarūpeṇaiva [vā] te jighatsāpipāse] alpīyaḥ pānāśananimitte tapaḥ । [śītoṣṇe] apratikriyamāṇe alpapratikriye vā tapaḥ । [sthānāsane 'tiṣṭhadahani rātrāvāsīta'] iti smṛtiprasthānam । [kāṣṭhamaunākāṣṭhamaune ।] kāṣṭhamaunaṁ hastaprayogādirahitam । akāṣṭhamaunaṁ hastādiprayogayuktaṁ sambhāṣaṇādirahitam ॥\n[vratāni caiṣāṁ] yogināṁ [yathāyogaṁ] yathāsambhavam । homādiviruddhadharmaviruddhapratiṣedhārthaṁ yathāyogamityāha । kāni tāni? kṛcchrādīni । kṛcchraṁ prājāpatyādi । [tryahaṁ prātaḥ tryahaṁ sāyaṁ tryamadyādayācitam । upoṣaṇaṁ tryaham'] iti । [cāndrāyaṇaṁ] yavamadhyapipīlikāmadhyādi । [‘ekaikaṁ vardhayet grāsam’] ityādismṛtiḥ । [sāntapanam—]\n[‘gomūtraṁ gomayaṁ kṣīraṁ dadhi sarpiḥ kuśodakam ।]\n[ekarātropavāsaśca kṛcchraḥ sāntapanaḥ smṛtaḥ ॥]\netānyeva dravyāṇi trirabhyastāni mahāsāntapanam । ādigrahaṇaṁ parākādi pratyupādānārtham । [svādhyāyo mokṣaśāstrādhyayanam] upaniṣadādyadhyayanaṁ praṇavajapo vā । [pratyakcetanādhigamo'pyantarāyābhāvaśceti ॥ 32 ॥]"
    },
    {
        "seq_id": 428,
        "vyb_id": "VYB_C02_V33_I01",
        "tag": "LeadingBhashya",
        "class_name": "leading_bhashya",
        "text": "eteṣāṁ yamaniyamānām –"
    },
    {
        "seq_id": 429,
        "vyb_id": "seq_429",
        "tag": "Sutra",
        "class_name": "versetext",
        "text": "vitarkabādhane pratipakṣabhāvanam ॥ 33 ॥"
    },
    {
        "seq_id": 430,
        "vyb_id": "VYB_C02_V33_B01",
        "tag": "Commentary",
        "class_name": "bhashya",
        "text": "yadā'sya brāhmaṇasya hiṁsādayo vitarkā jāyeranhaniṣyāmyahamapakāriṇamanṛtamapi vakṣyāmi krayamapyasya svīkariṣyāmi dāreṣu cāsya vyavāyī bhaviṣyāmi parigraheṣu cāsya svāmī bhaviṣyāmīti। evamunmārgapravaṇavitarkajvareṇātidīptena bādhyamānastatpratipakṣānbhāvayet। ghoreṣu saṁsārāṅgāreṣu pacyamānena mayā śaraṇamupāgataḥ sarvabhūtābhayapradānena yogadharmaḥ। sa khalvahaṁ tyaktvā vitarkānpunastānādadānastulyaḥ śvavṛtteneti bhāvayet।"
    },
    {
        "seq_id": 431,
        "vyb_id": "VYB_C02_V33_B01",
        "tag": "Vyakhya",
        "class_name": "VIV",
        "text": "vivaraṇam\ntatra [yamaniyamānāṁ] viruddhāstarkāḥ [vitarkāḥ, taiḥ bādhane] sati [pratipakṣān bhāvayet] abhidhāsyamānena prakāreṇa । apratibhāvyamānā hi vitarkā yoginaṁ । hiṁsādiṣu praṇidhāpayeyuḥ ॥\n[yadā asya brāhmaṇasya vitarkā hiṁsādayo jāyeran ।] tatrāhiṁsādivitarkā ye vā hiṁsādayaste vitarkāḥ kīdṛśā iti ? tatrāhiṁsāyā vitarkaḥ hiṁsā [haniṣyāmyapakāriṇamiti ।] tathā satyasya [anṛtaṁ vadiṣyāmīti] viruddhaḥ pratyayo vitarkaḥ । tathaivāsteyasya vitarkaḥ [dravyamasya svīkariṣyāmīti ।] tathā brahmacaryasya vitarkaḥ [dāreṣu cāsya garmiṣyāmīti ।] tathaivāparigrahasya vitarkaḥ [parigraheṣu cāsya svāmī bhaviṣyāmīti ॥]\nasyetyetat sarvatra hiṁsādiṣu anugamapratipādanārtham । [dravyamasya svīkariṣyāmīti] paradravyasyātmasaṁbandhakaraṇam । [parigraheṣu cāsya svāmīti] parasaṁbandhiṣveva dravyeṣu svayaṁ svāmīti । yathā kumāranarapatisacivādīnām ॥\n[itthamunmārgahāriṇā vitarkajvareṇa dīptena bādhyamānastatpratipakṣān bhāvayet ॥]\nkathaṁ bhāvayediti ? [ghoreṣu saṁsārāṅgāreṣu pacyamānena mayā । śaraṇamabhyupagataḥ sarvabhūtābhayapradānena yogadharmaḥ । sa khalvahaṁ tyaktvā vitarkān hiṁsādīn punastānādadānastulyaḥ śvavṛtteneti ।] śuna iva vṛttaṁ yasya saḥ śvavṛttaḥ । śvavadvā vṛttaḥ śvavṛttaḥ । tena tulya iti [bhāvayet ।]"
    },
    {
        "seq_id": 432,
        "vyb_id": "VYB_C02_V33_B02",
        "tag": "Commentary",
        "class_name": "bhashya",
        "text": "yathā śvā vāntāvalehī tathā tyaktasya punarādadāna iti mādi sūtrāntareṣvapi yojyam ॥ 33 ॥"
    },
    {
        "seq_id": 433,
        "vyb_id": "VYB_C02_V33_B02",
        "tag": "Vyakhya",
        "class_name": "VIV",
        "text": "vivaraṇam\n[yathā śvā vāntāvalehī tathā tyaktasya punarādānaṁ kurvan] ityupaskāraḥ । tena puruṣeṇa tulyo'hamiti । tathā kathamahaṁ bhaveyaṁ, na yuktametaditi bhāvayet ॥\n[ityevamādi sūtrāntare'pi] niyamasūtre'pi [yojyam ।] śaucādīnāṁ pratyekaṁ vitarkī draṣṭavyāḥ śaucaṁ na kariṣyāmītyādayaḥ । bhāṣye tu yamānameva pradarśanam, teṣāmavaśyakartavyatvāt, akaraṇe ca doṣagauravāt, atyādarārtham ॥ 33 ॥"
    },
    {
        "seq_id": 434,
        "vyb_id": "seq_434",
        "tag": "Sutra",
        "class_name": "versetext",
        "text": "vitarkā hiṁsādayaḥ kṛtakāritānumoditā lobhakrodhamohapūrvakā mṛdumadhyādhimātrā duḥkhājñānānantaphalā iti pratipakṣabhāvanam ॥ 34 ॥"
    },
    {
        "seq_id": 435,
        "vyb_id": "VYB_C02_V34_B01",
        "tag": "Commentary",
        "class_name": "bhashya",
        "text": "tatra hiṁsā tāvat – kṛtā kāritā'numoditeti tridhā। ekaikā punastridhā lobhena māṁsacarmārthena krodhenāpakṛtamaneneti mohena dharmo me bhaviṣyatīti। lobhakrodhamohāḥ punastrividhā mṛdumadhyādhimātrā iti। evaṁ saptaviṁśatirbhedā bhavanti hiṁsāyāḥ। mṛdumadhyādhimātrāḥ punastridhā - mṛdumṛdurmadhyamṛdustīvramṛduriti। tathā mṛdumadhyo madhyamadhyastīvramadhya iti। tathā mṛdutīvro madhyatīvro'dhimātratīvra iti। evamekāśītibhedā hiṁsā bhavati। sā punarniyamavikalpasamuccayabhedādasaṁkhyeyā, prāṇabhṛdbhedasyāparisaṁkhyeyatvāditi। evamanṛtādiṣvapi yojyam।"
    },
    {
        "seq_id": 436,
        "vyb_id": "VYB_C02_V34_B01",
        "tag": "Vyakhya",
        "class_name": "VIV",
        "text": "vivaraṇam\nvitarkāṇāṁ svarūpaṁ bhedaḥ prabhavahetuḥ phalaṁ ca sūtreṇaiva pradarśyate – [vitarkā hiṁsādaya] iti svarūpam । [kṛtakāritānumoditā iti bhedaḥ । lobhakrodhamohapūrvakā iti] prabhavahetuḥ । [mṛdumadhyādhimātrā iti] mandamadhyottamadoṣatvam । [duḥkhājñānānantaphalā] iti pratipakṣabhāvanam । phalaṁ vā tenaiva vyākhyāyate ॥\n[tatra hiṁsaiva] ekā udāhriyate sarveṣāṁ pradarśanāya । sā [kṛtā kāritā anumoditeti trividhā ।] kṛtā svavyāpāreṇa । kāritā prayojyavyāpāreṇa । anumoditā pareṣāṁ vyāpāreṇa manasā anujñātā ॥\n[ekaikā punastridhā ।] katham ? [lobhena, māṁsacarmā(sthi)rthī] mṛgaṁ hinasti । [krodhena, apakṛtamaneneti । mohena, dharmo me bhaviṣyatīti ।] evamete nava bhedāḥ । ekai(tvena)sya punastridhā bhedaḥ । katham ? [lobhakrodhamohāḥ punāstridhā] - [mṛdumadhyādhimātrā] iti । [[ekaikaṁ punaḥ] tridhā bhavati - mṛdumṛdurmadhyamṛdustīvramṛduriti । tathā mṛdumadhyo madhyamadhyastīvramadhya iti । tathā mṛdutīvro madhyatīvrastīvratīvra iti । evaṁ ekāśītibhedā hiṁsā bhavati ॥]\nsā ca punaḥ ekāśītibhedā'pi satī [niyogāvikalpasamucayabhedāt] asaṅkhyeyā । yathā niyogabhedaḥ kaścinniyuktaḥ sannanyaṁ niyuṅke ; yathā rājñaḥ । sa cāpi niyuktaḥ param, sa cāpi paramiti । te ca sarve niyuktāḥ samuccayena vikalpena vā hiṁsanti । tathā mūlaniyoktāpi niyojyaiḥ saṁhatya vikalpaya ca hiṁsāmanutiṣṭhatīti । vadhyaghātakādi [prāṇibhedasyāsaṅkhyeyatvāditi । evamanṛtādiṣvapi yojyam ।] kṛtakāritānumoditādi yojyam ॥"
    },
    {
        "seq_id": 437,
        "vyb_id": "VYB_C02_V34_B02",
        "tag": "Commentary",
        "class_name": "bhashya",
        "text": "te khalvamī vitarkā duḥkhājñānānantaphalā iti pratipakṣabhāvanam। duḥkhamajñānaṁ cānantaṁ phalaṁ yeṣāmiti pratipakṣabhāvanam। tathā ca hiṁsakastāvatprathamaṁ vadhyasya vīryamākṣipati। tataśca śastrādinipātena duḥkhayati। tato jīvitādapi mocayati। tato vīryākṣepādasya cetanācetanamupakaraṇaṁ kṣīṇavīryaṁ bhavati। duḥkhotpādānnarakatiryakpretādiṣu duḥkhamanubhavati, jīvitavyaparopaṇātpratikṣaṇaṁ ca jīvitātyaye vartamāno maraṇamicchannapi duḥkhavipākasya niyatavipākavedanīyatvātkathaṁcidevocchvasiti। yadi ca kathaṁcitpuṇyāvāpagatā hiṁsā bhavettatra sukhaprāptau bhavedalpāyuriti। evamanṛtādiṣvapi yojyaṁ yathāsaṁbhavam। evaṁ vitarkāṇāṁ cāmumevānugataṁ vipākamaniṣṭaṁ bhāvayanna vitarkeṣu manaḥ praṇidadhīta ॥ 34 ॥"
    },
    {
        "seq_id": 438,
        "vyb_id": "VYB_C02_V34_B02",
        "tag": "Vyakhya",
        "class_name": "VIV",
        "text": "vivaraṇam\n[te khalvamī vitarkā duḥkhājñānānantaphalāḥ ।] duḥkhaṁ cājñānaṁ ca duḥkhājñāne, te evānantaṁ [phalaṁ yeṣāṁ] te [duḥkhājñānānantaphalāḥ । duḥkhameṣāmanantaṁ phalam । ajñānaṁ caiṣāmanantaṁ phalam ।] tasmādetān vitarkān manasā'pi nopekṣayediti [pratipakṣaṁ bhāvayet ॥]\ntatra hiṁsyasya triprakārā pīḍā pratipādyate tadbhedadvāreṇa phalabhedapradarśanārtham । [tathā ca hiṁsako vadhyasya vīryamākṣipati ।] ghātakarūpāvalokanabhatsainādinā trastasya vīryamākṣipya [śastrādinipātanena duḥkhayati । tato jīvitādapi mocayati ।] prāṇebhyo viyojayati ॥\n[tasya vīryākṣepādasya] hiṁsituḥ [cetanācetanaṁ] paśukṣetrādikaṁ [upakaraṇaṁ kṣīṇavīryaṁ bhavati ॥]\nśastrādinipātana [duḥkhotpādāt] hiṁsāviśeṣāt [narakatiryakpretādiṣu duḥkhamanubhavati ॥]\ntathā [jīvitavyaparopaṇāt pratikṣaṇaṁ ca jīvitātyaye vartamāno] janmamaraṇāntare vartmani pratikṣaṇaṁ [maraṇamicchannapi duḥkhavipākasya niyatavedanīyatvāt] avaśyānubhavitavyatvāt [kathaṁcidevocchvāsiti ॥]\n[yadi ca kathaṁcitpuṇyāvagamāt prabhūtapuṇyāvāpagatā] alpīyasī [hiṁsā bhavet, tatra] puṇyabhūmnā [sukhaprāptaḥ] sannapi [bhavedalpāyuḥ] āvāpagatahiṁsādoṣeṇa ॥\n[itthamanṛtādiṣvapi yathāsaṁbhavaṁ] hiṁsāyāmuktaṁ [yojyam । evaṁ vitarkāṇāṁ] hiṁsādīnāṁ [chāyāmivānugataṁ vipākamaniṣṭaṁ bhāvayet, na vitarkeṣu manaḥ praṇidadhīta ॥ 34 ॥]"
    },
    {
        "seq_id": 439,
        "vyb_id": "VYB_C02_V35_I01",
        "tag": "LeadingBhashya",
        "class_name": "leading_bhashya",
        "text": "pratipakṣabhāvanāddhetorheyā vitarkā yadā'sya syuraprasavadharmāṇastadā tatkṛtamaiśvaryaṁ yoginaḥ siddhisūcakaṁ bhavati। tadyathā –"
    },
    {
        "seq_id": 440,
        "vyb_id": "seq_440",
        "tag": "Sutra",
        "class_name": "versetext",
        "text": "ahiṁsāpratiṣṭhāyāṁ tatsannidhā vairatyāgaḥ ॥ 35 ॥"
    },
    {
        "seq_id": 441,
        "vyb_id": "VYB_C02_V35_B01",
        "tag": "Commentary",
        "class_name": "bhashya",
        "text": "sarvaprāṇināṁ bhavati ॥ 35 ॥"
    },
    {
        "seq_id": 442,
        "vyb_id": "VYB_C02_V35_B01",
        "tag": "Vyakhya",
        "class_name": "VIV",
        "text": "vivaraṇam\n[pratipakṣabhāvanāheyā vitarkāḥ yadā ca syuraprasavadharmiṇaḥ] aprasavāśca te dharmiṇaścetya [prasavadharmiṇaḥ ।] yadā yogino manasi notpadyante nikṛtamūlāḥ santaḥ, [tadā tatkṛtaṁ] yamaniyamasthairyekṛtam [aiśvaryaṁ yoginaḥ siddhisūcakam] ahiṁsādiphalasiddhijñāpakaṁ jāyata iti yogasiddhiphalamavasthitameva । anyadapi yogāṅgastutaye aiśvaryamanuṣaṅgajātamucyate । katham ? ekaikasyāpyahiṁsādīnāṁ sthiratvaliṅgamīdṛśaṁ yajñādidharmaphalairapyasamānaṁ pratyakṣata upalabhyate, kimaṅga saṁhatānāṁ yogasiddhikaratvamiti । tadetatpratidarśayati – [tadyathā – ahiṁsāpratiṣṭhāyām] ahiṁsāsthiratve avitarkaprādurbhāve । [tatsannidhau vairatyāgaḥ ।] śāśvatikavidveṣaṇāmapi sarpanakulādīnāṁ tasya ahiṁsakasya sannidhau vairatyāgo bhavati ॥ 35 ॥"
    },
    {
        "seq_id": 443,
        "vyb_id": "seq_443",
        "tag": "Sutra",
        "class_name": "versetext",
        "text": "satyapratiṣṭhāyāṁ kriyāphalāśrayatvam ॥ 36 ॥"
    },
    {
        "seq_id": 444,
        "vyb_id": "VYB_C02_V36_B01",
        "tag": "Commentary",
        "class_name": "bhashya",
        "text": "dhārmiko bhūyā iti bhavati dhārmikaḥ, svargaṁ prāpnuhīti svargaṁ prāpnoti। amoghā'sya vāgbhavati ॥ 36 ॥"
    },
    {
        "seq_id": 445,
        "vyb_id": "VYB_C02_V36_B01",
        "tag": "Vyakhya",
        "class_name": "VIV",
        "text": "vivaraṇam\n[satyapratiṣṭhāyāṁ] satyasthairye [kriyāphalāśrayatvaṁ] yajñādikriyāphalānāmāgamanaṁ prāptirbhavati । satyavādivākyāditi śeṣaḥ । katham ? adhārmiko'pi [dhārmiko bhūyā] ityukte tadvacanā [ddhārmiko bhavati ।] yathā [dharme'sya ramatāṁ mana] iti devairuktaḥ kuṇḍadhārārādhī brāhmaṇo dhārmiko babhūva । tathā [svargaṁ prāpnuhī] tyuktaḥ [svargaṁ prāpnoti ।] yathā viśvāmitreṇoktaḥ svargaṁ prāpnuhīti triśaṅkuḥ svargaṁ prāpa । kiṁ bahunā । [amoghā'sya vāk bhavati ॥ 36 ॥]"
    },
    {
        "seq_id": 446,
        "vyb_id": "seq_446",
        "tag": "Sutra",
        "class_name": "versetext",
        "text": "asteyapratiṣṭhāyāṁ sarvaratnopasthānam ॥ 37 ॥"
    },
    {
        "seq_id": 447,
        "vyb_id": "VYB_C02_V37_B01",
        "tag": "Commentary",
        "class_name": "bhashya",
        "text": "sarvadiksthānyasyopatiṣṭhanti ratnāni ॥ 37 ॥"
    },
    {
        "seq_id": 448,
        "vyb_id": "VYB_C02_V37_B01",
        "tag": "Vyakhya",
        "class_name": "VIV",
        "text": "vivaraṇam\n[asteyapratiṣṭhāyāṁ] aspṛhāyām । tataḥ kimasya bhavati ? [ratnopasthānaṁ] bhavati [sarvadiksthānyasyopatiṣṭhante ratnāni ātmānaṁ] darśayanti ॥ 37 ॥"
    },
    {
        "seq_id": 449,
        "vyb_id": "seq_449",
        "tag": "Sutra",
        "class_name": "versetext",
        "text": "brahmacaryapratiṣṭhāyāṁ vīryalābhaḥ ॥ 38 ॥"
    },
    {
        "seq_id": 450,
        "vyb_id": "VYB_C02_V38_B01",
        "tag": "Commentary",
        "class_name": "bhashya",
        "text": "yasya lābhādapratighānguṇānutkarṣayati। siddhaśca vineyeṣu jñānamādhātuṁ samartho bhavatīti ॥ 38 ॥"
    },
    {
        "seq_id": 451,
        "vyb_id": "VYB_C02_V38_B01",
        "tag": "Vyakhya",
        "class_name": "VIV",
        "text": "vivaraṇam\n[brahmacaryapratiṣṭhāyāṁ vīryalābhaḥ । brahmacaryalābhādapratighān guṇānutkarṣayati ।] apratibandhānātmana upapādayati । sarvaśubhārthapravṛttiṣvapratibaddhavīryo bhavati । na kenacit pratighātena vivadhyata ityarthaḥ ॥\nkiñca – [vinayeṣu] śiṣyeṣu yogyeṣu vā sādhuṣu [jñānamādhātuṁ samartho bhavati] yathā bhagavān vyāsaḥ saṁ( [jñaye] )jajñe ॥ 38 ॥"
    },
    {
        "seq_id": 452,
        "vyb_id": "seq_452",
        "tag": "Sutra",
        "class_name": "versetext",
        "text": "aparigrahasthairye janmakathaṁtāsaṁbodhaḥ ॥ 39 ॥"
    },
    {
        "seq_id": 453,
        "vyb_id": "VYB_C02_V39_B01",
        "tag": "Commentary",
        "class_name": "bhashya",
        "text": "asya bhavati। ko'hamāsaṁ kathamahamāsaṁ kiṁsvididaṁ kathaṁ svidadaṁ ke vā bhaviṣyāmaḥ kathaṁ vā bhaviṣyāma ityevamasya pūrvāntaparāntamadhyeṣvātmabhāvajijñāsā svarūpeṇopāvartate। etā yamasthairye siddhayaḥ ॥ 39 ॥"
    },
    {
        "seq_id": 454,
        "vyb_id": "VYB_C02_V39_B01",
        "tag": "Vyakhya",
        "class_name": "VIV",
        "text": "vivaraṇam\n[aparigrahasthairye janmakathantāsambodhaḥ ।] janmanaḥ kathaṁbhāvabodho'sya [bhavati ।]\n[kiṁsvididaṁ] (sama)mama janmanaḥ kiṁ satattvam, [kathaṁ sthididaṁ] kena prakāreṇa svit, [kiṁ bhaviṣyāmaḥ] prāṇo [prāyaṇo]ttarakālaṁ kiṁ vā na bhaviṣyāmaḥ, bhaviṣyanto vā [ke bhaviṣyāmaḥ, kathaṁ bhaviṣyāmaḥ, ityevam asya pūrvāparāntamadhyeṣu] bhūtabhaviṣyadvartamāneṣu [ātmajijñāsā] samyagdarśanasya pūrvarūpaṁ [svarūpeṇopāvartate ।] bāhyaparigrahāsaṅgābhāvāt svātmaviṣayālocanamayatvena pravartate । nānyeṣāṁ parigrahasantāpavitānitatṛṣāṁ yatnenāpi jāyate ॥ 39 ॥"
    },
    {
        "seq_id": 455,
        "vyb_id": "VYB_C02_V40_I01",
        "tag": "LeadingBhashya",
        "class_name": "leading_bhashya",
        "text": "niyameṣu vakṣyāmaḥ –"
    },
    {
        "seq_id": 456,
        "vyb_id": "seq_456",
        "tag": "Sutra",
        "class_name": "versetext",
        "text": "śaucātsvāṅgajugupsā parairasaṁsargaḥ ॥ 40 ॥"
    },
    {
        "seq_id": 457,
        "vyb_id": "VYB_C02_V40_B01",
        "tag": "Commentary",
        "class_name": "bhashya",
        "text": "svāṅge jugupsāyāṁ śaucamārabhamāṇaḥ kāyāvadyadarśī kāyānabhiṣvaṅgī yatirbhavati। kiṁ ca parairasaṁsargaḥ kāyasvabhāvāvalokī svamapi kāyaṁ jihāsurmṛjjalādibhirākṣālayannapi kāyaśuddhimapaśyankathaṁ parakāyairatyantamevāprayataiḥ saṁsṛjyeta ॥ 40 ॥"
    },
    {
        "seq_id": 458,
        "vyb_id": "VYB_C02_V40_B01",
        "tag": "Vyakhya",
        "class_name": "VIV",
        "text": "vivaraṇam\n[yameṣu siddhaya uktāḥ । idānīṁ niyameṣu vakṣyāmaḥ – śaucāt svāṅgajugupsā parairasaṁsargaḥ । svāṅgajugupsayā śaucamārabhamāṇaḥ kāyāvadyadarśī] śarīragarhyatvadarśī [kāyānabhiṣvaṅgī yatirbhavati । kiñca – parairasaṁsargo] bhavati । [kāyasvabhāvāvalokī svamapi kāyaṁ jihāsurmṛjjalādibhirākṣālayannapi kāyaśuddhimapaśyan kathaṁ parakāyairatyantamevāprayataiḥ saṁsṛjyata iti ॥ 40 ॥]"
    },
    {
        "seq_id": 459,
        "vyb_id": "VYB_C02_V41_I01",
        "tag": "LeadingBhashya",
        "class_name": "leading_bhashya",
        "text": "kiṁ ca –"
    },
    {
        "seq_id": 460,
        "vyb_id": "seq_460",
        "tag": "Sutra",
        "class_name": "versetext",
        "text": "sattvaśuddhisaumanasyai​kāgryendriyajayātma​darśanayogyatvāni ca ॥ 41 ॥"
    },
    {
        "seq_id": 461,
        "vyb_id": "VYB_C02_V41_B01",
        "tag": "Commentary",
        "class_name": "bhashya",
        "text": "bhavantīti vākyaśeṣaḥ। śuceḥ sattvaśuddhistataḥ saumanasyaṁ tata aikāgryaṁ tata indriyajayastataścā''tmadarśanayogyatvaṁ buddhisattvasya bhavatītyetacchaucasthairyādadhigamyata iti ॥ 41 ॥"
    },
    {
        "seq_id": 462,
        "vyb_id": "VYB_C02_V41_B01",
        "tag": "Vyakhya",
        "class_name": "VIV",
        "text": "vivaraṇam\n[kiṁ cā] nyadbhavati । [sattvaśuddhisaumanasyaikāgryendriyajayātmadarśanayogyatvāni cāsya bhavanti ।] pūrvasya pūrvasya sthairyāduttarasyāvirbhāvaḥ । katham ? [śuceḥ] sattvaśuddhiḥ । [tataḥ saumanasyam, tata aikāgryam, tataścendriyajayaḥ, tataścātmadarśanayogyatvaṁ buddhisattvasya bhavatī] tyataḥ [śaucasthairyādādhigamyata etat] sarvam । tataśceyaṁ śaucasiddhireva ॥ 41 ॥"
    },
    {
        "seq_id": 463,
        "vyb_id": "seq_463",
        "tag": "Sutra",
        "class_name": "versetext",
        "text": "saṁtoṣādanuttamaḥ sukhalābhaḥ ॥ 42 ॥"
    },
    {
        "seq_id": 464,
        "vyb_id": "VYB_C02_V42_B01",
        "tag": "Commentary",
        "class_name": "bhashya",
        "text": "tathā coktam – yacca kāmasukhaṁ loke yacca divyaṁ mahatsukham। tṛṣṇākṣayasukhasyaite nārhataḥ ṣoḍaśīṁ kalām ॥ iti ॥ 42 ॥"
    },
    {
        "seq_id": 465,
        "vyb_id": "VYB_C02_V42_B01",
        "tag": "Vyakhya",
        "class_name": "VIV",
        "text": "vivaraṇam\n[santoṣādanuttamaḥ sukhalābhaḥ ।] santoṣavitarkānutpattau [anuttamaḥ] na vidyate'smādanya uttamaḥ ।\n[tathā coktam – ''yacca kāmasukhaṁ loke,] yaccaihikam । [yacca divyaṁ mahatsukham ।] devādisambandhi । [tṛṣṇākṣayasukhasyaite nārhataḥ ṣoḍaśīṁ kalām'' ॥ 42 ॥]"
    },
    {
        "seq_id": 466,
        "vyb_id": "seq_466",
        "tag": "Sutra",
        "class_name": "versetext",
        "text": "kāyendriyasiddhiraśuddhikṣayāttapasaḥ ॥ 43 ॥"
    },
    {
        "seq_id": 467,
        "vyb_id": "VYB_C02_V43_B01",
        "tag": "Commentary",
        "class_name": "bhashya",
        "text": "nirvartyamānameva tapo hinastyaśuddhyāvaraṇamalaṁ tadāvaraṇamalāpagamātkāyasiddhiraṇimādyā। tathendriyasiddhirdūrācchravaṇadarśanādyeti ॥ 43 ॥"
    },
    {
        "seq_id": 468,
        "vyb_id": "VYB_C02_V43_B01",
        "tag": "Vyakhya",
        "class_name": "VIV",
        "text": "vivaraṇam\n[kāyendriyasiddhiraśuddhikṣayāttapasaḥ । nirvartyamānameva tapo hinastyaśuddhyāvaraṇam] kimaṅga nirvartitamityabhi(mānaḥ)prāyaḥ ॥\n[tadāvaraṇamalāpagamāt kāyasiddhiraṇimādyā ।] mātāpitrādisaṁbandhajaṁ kāyamalaṁ baijaṁ gārbhaṁ cāhārādijaṁ ca sarvaṁ tapasā nighātayiṣyate । tataścāṇimādikāyasiddhiḥ ॥\ntathā viṣayādisamparkajamindriyāṇāmadharmādyāvaraṇaṁ malaṁ tapassnotasvinīsrotasā kṣālyate । [tathā indriyasiddhirdūrācchravaṇādyā ॥ 43 ॥]"
    },
    {
        "seq_id": 469,
        "vyb_id": "seq_469",
        "tag": "Sutra",
        "class_name": "versetext",
        "text": "svādhyāyādiṣṭadevatāsaṁprayogaḥ ॥ 44 ॥"
    },
    {
        "seq_id": 470,
        "vyb_id": "VYB_C02_V44_B01",
        "tag": "Commentary",
        "class_name": "bhashya",
        "text": "devā ṛṣayaḥ siddhāśca svādhyāyaśīlasya darśanaṁ gacchanti,kārye cāsya vartanta iti ॥ 44 ॥"
    },
    {
        "seq_id": 471,
        "vyb_id": "VYB_C02_V44_B01",
        "tag": "Vyakhya",
        "class_name": "VIV",
        "text": "vivaraṇam\n[svādhyāyādiṣṭadevatāsamprayogaḥ । devāḥ ṛṣayaḥ siddhāśca ya iṣṭāste svādhyāyaśīlasya darśanaṁ gacchanti kāryeṣu cāsya upadeśādiṣu vartante ॥ 44 ॥]"
    },
    {
        "seq_id": 472,
        "vyb_id": "seq_472",
        "tag": "Sutra",
        "class_name": "versetext",
        "text": "samādhisidvirīśvarapraṇidhānāt ॥ 45 ॥"
    },
    {
        "seq_id": 473,
        "vyb_id": "VYB_C02_V45_B01",
        "tag": "Commentary",
        "class_name": "bhashya",
        "text": "īśvarārpitasarvabhāvasya samādhisiddhiryayā sarvamīpsitamavitathaṁ jānāti deśāntare dehāntare kālāntare ca। tato'sya prajñā yathābhūtaṁ prajānātīti ॥ 45 ॥"
    },
    {
        "seq_id": 474,
        "vyb_id": "VYB_C02_V45_B01",
        "tag": "Vyakhya",
        "class_name": "VIV",
        "text": "vivaraṇam\n[samādhisiddhirīśvarapraṇidhānāt । īśvarārpitasarvabhāvasya samādhiḥ sidhyati । yayā] samādhisiddhyā [sarvamīpsitamavitathaṁ jānāti । tathā deśāntare kālāntare cāsya prajñā yathābhūtaṁ jānāti ॥ 45 ॥]"
    },
    {
        "seq_id": 475,
        "vyb_id": "VYB_C02_V46_I01",
        "tag": "LeadingBhashya",
        "class_name": "leading_bhashya",
        "text": "uktāḥ saha siddhibhiryamaniyamāḥ। āsanādīni vakṣyāmaḥ। tatra –"
    },
    {
        "seq_id": 476,
        "vyb_id": "seq_476",
        "tag": "Sutra",
        "class_name": "versetext",
        "text": "sthirasukhamāsanam ॥ 46 ॥"
    },
    {
        "seq_id": 477,
        "vyb_id": "VYB_C02_V46_B01",
        "tag": "Commentary",
        "class_name": "bhashya",
        "text": "tadyathā padmāsanaṁ bhadrāsanaṁ svastikaṁ daṇḍāsanaṁ sopāśrayaṁ paryaṅkaṁ krauñcaniṣadanaṁ hastiniṣadanamuṣṭraniṣadanaṁ samasaṁsthānaṁ sthirasukhaṁ yathāsukhaṁ cetyevamādīni ॥ 46 ॥"
    },
    {
        "seq_id": 478,
        "vyb_id": "VYB_C02_V46_B01",
        "tag": "Vyakhya",
        "class_name": "VIV",
        "text": "vivaraṇam\n[uktāḥ saha siddhibhiryamānayamāḥ ।] idānīṁ [āsanādīni vakṣyāmaḥ] - [tatra sthirasukhamāsanam ।] sthiraṁ sukhaṁ cāsanam । yasminnāsane, sthitasya manogātrāṇāmupajāyate sthiratvam, duḥkhaṁ ca yena na bhavati tadabhyasyet । [tadyathā] – śāstrāntaraprasiddhāni nāmāni [padmāsanādīni] pradarśyante ॥\ntatra śucau devanilayagiriguhānadīpulinādau jvalanasalilāsamīpe jantuvivarjite nira(ṅga)śmake śuciḥ samyagācamya, parameśvaramakhilabhuvanaikanāthaṁ abhivandyāṁśca yogeśvarānātmagurūśca praṇipatya, cailājinakuśottaramaduḥkhakaraṁ prāṅmukha udaṅmukho vā viṣṭaramadhiṣṭhāya, anyatamadeṣāmāsanaṁ nirbadhnīyāt ॥\ntatra padmāsanaṁ nāma – savyaṁ pādamupasaṁhṛtya dakṣiṇopari nidadhīta । tathaiva dakṣiṇaṁ savyasyopariṣṭāt । kaṭyurogrīvaṁ ca viṣṭabhya, mṛ(ga)tasuptavannāsikāgranihitadṛṣṭiḥ, samudgakavadapihitoṣṭhasampuṭaḥ, dantairdantāgramaparāmṛśan , muṣṭimātrāntaraviprakṛṣṭācibukorassthalaḥ, rājaddantāntaranihitarasanāgraḥ, hastau pārṣṇyorupari kacchapakaṁ brahmāñjaliṁ vā kṛtvā, sakṛdāsthāpitetthaṁsaṁsthāna:, punaḥ punaḥ śarīrāvayavaśarīravinyāsaviśeṣaparityaktaprayatnaḥ san yenāsīta, tat [padmāsanam ॥]\netacca sarvamanyeṣāmāsanānāmapi tulyam । kaścideva viśeṣaḥ ॥\ntathā dakṣiṇaṁ pādaṁ savyasyopari kṛtvā, hastaṁ ca dakṣiṇaṁ savyahastasyopari nidhāya, yenāste, tat [bhadrāsanam] । anyat samānam ॥\ntathā kuñcitānyatarapādamavanivinyastāparajānukaṁ [vīrāsanam ।] ucyamāna eva viśeṣaḥ sarvatra ॥\ndakṣiṇaṁ pādāṅguṣṭhaṁ savyenorujaṅghena parigṛhyādṛśyaṁ kṛtvā, tathā savyaṁ pādāṅguṣṭhaṁ dakṣiṇenorujaṅghenādṛśyaṁ parigṛhya, yathā ca pārṣiṇibhyāṁ vṛṣaṇayorapīḍanaṁ tathā yenāste, tat [svastikamāsanam ॥]\nsamagulphau samāṅguṣṭhau prasārayan samajānū pādau daṇḍavadyenopaviśet, tat [daṇḍāsanam ॥]\n(na)yogapaṭṭasaṁ[sthaṁ]stambhādyāśrayaṁ vā [sopāśrayam ॥]\nājānuprasāritabāhuśayanaṁ [paryaṅkāsanam ॥]\n[krauñcaniṣadanaṁ hastiniṣadanaṁ uṣṭraniṣadanaṁ ca] kauñcādiniṣadanasaṁsthānasādṛśyādeva draṣṭavyam ॥\nbhūmau nyastorujaṅghaṁ [samasaṁsthitam ॥]\n[sthitaprasrabdhiḥ ।] anyenāpi prakāreṇa svayamutprekṣya [sthitaprasrabdhiḥ ।] anāyāse yena bhavati tadapyāsanaṁ sthita [prasrabdhi] rnāma ॥\n[yathāsukhaṁ ca] - yena rūpeṇāsīnasya sukhaṁ bhavati tat [yathāsukham ।] ādiśabdādanyadapi yathācāryopadiṣṭamāsanaṁ draṣṭavyam ॥ 46 ॥"
    },
    {
        "seq_id": 479,
        "vyb_id": "seq_479",
        "tag": "Sutra",
        "class_name": "versetext",
        "text": "prayatnaśaithilyānantasamāpattibhyām ॥ 47 ॥"
    },
    {
        "seq_id": 480,
        "vyb_id": "VYB_C02_V47_B01",
        "tag": "Commentary",
        "class_name": "bhashya",
        "text": "bhavatīti vākyaśeṣaḥ। prayatnoparamātsidhyatyāsanaṁ yena nāṅgamejayo bhavati। anante vā samāpannaṁ cittamāsanaṁ nirvartayatīti ॥ 47 ॥"
    },
    {
        "seq_id": 481,
        "vyb_id": "VYB_C02_V47_B01",
        "tag": "Vyakhya",
        "class_name": "VIV",
        "text": "vivaraṇam\ntadāsanajayābhyupāya idānīmupapādyata – [prayatnaśaiśilyānantyasamāpattibhyām । bhavatīti vākyaśeṣaḥ ।] āsanaṁ dṛḍhaniṣpannaṁ bhavatītyupaskāraḥ । [prayatnoparamādā] sanabandhottarakālaṁ prayatnākaraṇādvā sidhyati । [yena nāṅgamejayo bhavati । yena] prayatnoparameṇa । prayatnena hyaṅgaṁ kampayati । yena acalitāsano bhavatītyarthaḥ । [anantye vā samāpannam ।] anantaṁ viśvam , anantabhāva anantyam , tasmin samāpannaṁ, vyāpya viśvabhāvaṁ sthitaṁ [cittamāsanaṁ nirvartayati] draḍhayati ॥ 47 ॥"
    },
    {
        "seq_id": 482,
        "vyb_id": "seq_482",
        "tag": "Sutra",
        "class_name": "versetext",
        "text": "tato dvandvānabhighātaḥ ॥ 48 ॥"
    },
    {
        "seq_id": 483,
        "vyb_id": "VYB_C02_V48_B01",
        "tag": "Commentary",
        "class_name": "bhashya",
        "text": "śītoṣṇādibhirdvaṁdvairāsanajayānnābhibhūyate ॥ 48 ॥"
    },
    {
        "seq_id": 484,
        "vyb_id": "VYB_C02_V48_B01",
        "tag": "Vyakhya",
        "class_name": "VIV",
        "text": "vivaraṇam\n[tato dvandvānabhighātaḥ । tataḥ] āsanasthirībhāvāt । idaṁ dṛṣṭamānuṣāṅgikam । yat [śītoṣṇādibhirdvandvairnābhibhūyeta ॥ 48 ॥]"
    },
    {
        "seq_id": 485,
        "vyb_id": "seq_485",
        "tag": "Sutra",
        "class_name": "versetext",
        "text": "tasminsati śvāsapraśvāsayorgativicchedaḥ prāṇāyāmaḥ ॥ 49 ॥"
    },
    {
        "seq_id": 486,
        "vyb_id": "VYB_C02_V49_B01",
        "tag": "Commentary",
        "class_name": "bhashya",
        "text": "satyāsanajaye bāhyasya vāyorācamanaṁ śvāsaḥ, kauṣṭhyasya vāyorniḥsāraṇaṁ praśvāsaḥ, tayorgativiccheda ubhayābhāvaḥ prāṇāyāmaḥ ॥ 49 ॥"
    },
    {
        "seq_id": 487,
        "vyb_id": "VYB_C02_V49_B01",
        "tag": "Vyakhya",
        "class_name": "VIV",
        "text": "vivaraṇam\n[kiñca] – prāṇāyāmādiyogyatā ca bhavati । katham ? tasmin sati [śvāsapraśvāsayorgativicchedaḥ prāṇāyamaḥ । satyāsane dṛḍhe bāhyasya vāyorācamanaṁ śvāsaḥ ।] yathā santatatvādudakaṁ nālenākṛṣyate, tathā santatatvāt nāsikāpuṭanālābhyāmapānavāyusaṁbandho bahirvāyurākṛṣyate, tadākarṣaṇaṁ śvāsaḥ । tathā [kauṣṭhyavāyorniścāraṇam ।] prāṇavṛttisambandhī hi kauṣṭhyo vāyuḥ । tasya bahirnissāraṇaṁ [praśvāsaḥ । tayorgativicchedaḥ ।] kimuktaṁ bhavatyata āha - [ubhayābhāvaḥ prāṇāyāma iti ॥ 49 ॥]"
    },
    {
        "seq_id": 488,
        "vyb_id": "VYB_C02_V50_I01",
        "tag": "LeadingBhashya",
        "class_name": "leading_bhashya",
        "text": "sa tu –"
    },
    {
        "seq_id": 489,
        "vyb_id": "seq_489",
        "tag": "Sutra",
        "class_name": "versetext",
        "text": "bāhyābhyantarastambhavṛttirdeśakālasaṁkhyābhiḥ paridṛṣṭo dīrghasūkṣmaḥ ॥ 50 ॥"
    },
    {
        "seq_id": 490,
        "vyb_id": "VYB_C02_V50_B01",
        "tag": "Commentary",
        "class_name": "bhashya",
        "text": "yatra praśvāsapūrvako gatyabhāvaḥ sa bāhyaḥ। yatra śvāsapūrvako gatyabhāvaḥ sa ābhyantaraḥ। tṛtīyaḥ stambhavṛttiryatrobhayābhāvaḥ sakṛtprayatnādbhavati। yathā tapte nyastamupale jalaṁ sarvataḥ saṁkocamāpadyate tathā dvayoryugapadgatyabhāva iti। trayo'pyete deśena paridṛṣṭā iyānasya viṣayo deśa iti। kālena paridṛṣṭāḥ kṣaṇānāmiyattāvadhāraṇenāvacchinnā ityarthaḥ। saṁkhyābhiḥ paridṛṣṭā etāvadbhiḥ śvāsapraśvāsaiḥ prathama uddhātastadvannigṛhītasyaitāvadbhirdvitīya uddhāta evaṁ tṛtīyaḥ। evaṁ mṛdurevaṁ madhya evaṁ tīvra iti saṁkhyāparidṛṣṭaḥ। sa khalvayamevamabhyasto dīrghasūkṣmaḥ ॥ 50 ॥"
    },
    {
        "seq_id": 491,
        "vyb_id": "VYB_C02_V50_B01",
        "tag": "Vyakhya",
        "class_name": "VIV",
        "text": "vivaraṇam\n[sa tu] trividhaḥ [bāhyābhyantarastambhavṛttirdeśakālasaṁkhyābhiḥ paridṛṣṭo dīrghasūkṣmaḥ ।] sa bāhyavṛttirabhyantaravṛttiḥ stambhavṛttiśca । [yatra śvāsapūrvako gatyabhāvaḥ sa bāhyavṛttiḥ ।] bāhyasya vāyorantaḥ praveśanaṁ prati vṛttiḥ yasya sa bāhyavṛttiḥ । tasmāt sa [bāhyaḥ ।] bāhyamanye pūraka ityācakṣate ॥\n[yatra praśvāsapūrvako gatyabhāvaḥ sa ābhyantaravṛttiḥ ।] ābhyantarasya vāyorbahirnissāraṇaṁ prati vṛttiryasya sa abhyantaravṛttiḥ । [tasmāt sa ābhyantaraḥ ।] taṁ recaka ityācakṣate ॥\n[tṛtīyastu stambhavṛttiḥ । tatrobhayābhāvaḥ] ācamananiścāraṇayorabhāvaḥ sa tu [sakṛtprayatnāt prabhavati । yathā tapte nyastaṁ upale jalaṁ sarvataḥ saṁkocamāpadyate, tathā] sakṛtprayatnāt prāṇadivṛttayaḥ saṁkocamupayāntītyāha - [dvayoryugapat gatyabhāva iti ॥]\n[trayo'pyate deśena paridṛṣṭhāḥ iyānasya deśa iti ।] yathā bahirvṛtterantarācamyamānasya nāsikāgraprabhṛtyapādāṅguṣṭhaṁ deśavyāptiḥ । evamantarvṛtterbahirniścāryamāṇasya vāyoḥ pādāṅguṣṭhaprabhṛtyanāsikāgraṁ deśavyāptiḥ । stambhavṛtterāmastakāpādatalavyāptiḥ । athavā bahirapi vitastyādikrameṇa deśavyāptirastyeva ॥\n[kālena paridṛṣṭāḥ, kṣaṇānāmiyattāvadhāraṇena] iyantaḥ kṣaṇāḥ prāṇāyāmenātivāhitā iti ॥\n[tathā saṅkhyābhiḥ paridṛṣṭāḥ, etāvadbhiḥ śvāsapraśvāsaiḥ] atītaiḥ paridṛṣṭaḥ [prathama udghātaḥ ।] yathā nirodhakṣubhitānāṁ vāyūnāṁ sakṛt mūrdhānamuddhatya nivṛttiḥ prathama uddhātaḥ । [sa eva mṛduḥ ॥]\npunaśca sakṛduddhata [nigṛhītasya vāyoḥ tāvadbhiḥ] praśvāsairatītaiḥ paridṛṣṭo [dvitīya uddhātaḥ] prāṇāyāmo [madhyama] ityucyate ॥\ntathā [tṛtīyaḥ,] etāvadbhiḥ śvāsapraśvāsaiḥ paridṛṣṭaḥ [tṛtīya udghātaḥ ।] sa eva ca triruddhātaḥ [tīvra] iti ॥\n[sa khalvayamevaṁ] deśakālasaṅkhyāparidṛṣṭo'bhyasto dīrghakālavyāpī bhavati bhūmijayāt । tathā carṣīṇāmanekavarṣavyāpī śrūyate । tataśva [dīrghaḥ ॥]\ntathā vāyūnāṁ dīrghatvamandatvāpatteḥ [sūkṣmaṁ] ca bhavati ॥ 50 ॥"
    },
    {
        "seq_id": 492,
        "vyb_id": "seq_492",
        "tag": "Sutra",
        "class_name": "versetext",
        "text": "bāhyābhyantaraviṣayākṣepī caturthaḥ ॥ 51 ॥"
    },
    {
        "seq_id": 493,
        "vyb_id": "VYB_C02_V51_B01",
        "tag": "Commentary",
        "class_name": "bhashya",
        "text": "deśakālasaṁkhyābhirbāhyaviṣayaparidṛṣṭa ākṣiptaḥ। tathā''bhyantaraviṣayaparidṛṣṭa ākṣiptaḥ। ubhayathā dīrghasūkṣmaḥ। tatpūrvako bhūmijayātkrameṇobhayorgatyabhāvaścaturthaḥ prāṇāyāmaḥ। tṛtīyastu viṣayānālocito gatyabhāvaḥ sakṛdārabdha eva deśakālasaṁkhyābhiḥ paridṛṣṭo dīrghasūkṣmaḥ। caturthastu śvāsapraśvāsayorviṣayāvadhāraṇātkrameṇa bhūmijayādubhayākṣepapūrvako gatyabhāvaścaturthaḥ prāṇāyāma ityayaṁ viśeṣa iti ॥ 51 ॥"
    },
    {
        "seq_id": 494,
        "vyb_id": "VYB_C02_V51_B01",
        "tag": "Vyakhya",
        "class_name": "VIV",
        "text": "vivaraṇam\n[bāhyābhyantaraviṣayākṣepī caturthaḥ] – bāhyasya viṣayāḥ pādāṅguṣṭhādayaḥ । bāhyo hi vāyurācamyamāno'ntardeśān vyāpnoti, ākṣipati । ābhyantarasya viṣayā bhūmyādayaḥ । sa ca bahirniścāryamāṇe bhūmyādīn deśakālasaṅkhyāparidṛṣṭān vyāpnoti, ākṣipati । [sa bāhyābhyantaraviṣayākṣepī caturthaḥ] prāṇāyāmaḥ ॥\n[deśakālasaṅkhyābhirbāhyavastuviṣayaḥ paridṛṣṭa ākṣipto] vyāptaḥ । [tathā ābhyantaraviṣayaḥ paridṛṣṭo] deśakālasaṅkhyābhiḥ ākṣipto vyāptaḥ । [ubhayathā dīrghasūkṣmaḥ ।] bāhyābhyantaraviṣayākṣepeṇobhayathā dīrghasūkṣmatvāpannaḥ ॥\nkimuktaṁ bhavatītyāha - [tatpūrvakaḥ] ubhayaviṣayākṣepapūrvakaḥ । [bhūmijayāt] ubhayavṛttivāyubhūmijaya [krameṇobhayoḥ] prāṇāpānavṛttyorbāhyābhyantarayoḥ gatyabhāvaścaturtheḥ ॥\ntṛtīyacaturthayorubhayavṛttisāmānyādaviśeṣatvamāśaṅkyāha – [tṛtīyastadviṣayānālocitaḥ sakṛdārabdha eva] gatyabhāvo [deśakālasaṅkhyābhiḥ paridṛṣṭo dīrghasūkṣmaḥ । caturthastu śvāsapraśvāsayoḥ] ātamitoḥ [viṣayāvadhāraṇāt krameṇa vā yadvṛttibhūmijayakrameṇobhayākṣepapūrvako gatyabhāvaścaturthaḥ prāṇāyāma ityayaṁ viśeṣaḥ tṛtīyacaturthayoḥ ॥ 51 ॥]"
    },
    {
        "seq_id": 495,
        "vyb_id": "seq_495",
        "tag": "Sutra",
        "class_name": "versetext",
        "text": "tataḥ kṣīyate prakāśāvaraṇam ॥ 52 ॥"
    },
    {
        "seq_id": 496,
        "vyb_id": "VYB_C02_V52_B01",
        "tag": "Commentary",
        "class_name": "bhashya",
        "text": "prāṇāyāmānabhyasyato'sya yoginaḥ kṣīyate vivekajñānāvaraṇīyaṁ karma। yattadācakṣate – mahāmohamayenendrajālena prakāśaśīlaṁ sattvamāvṛtya tadevākārye niyuṅkta iti। tadasya prakāśāvaraṇaṁ karma saṁsāranibandhanaṁ prāṇāyāmābhyāsāddurbalaṁ bhavati pratikṣaṇaṁ ca kṣīyate। tathā coktam – “tapo na paraṁ prāṇāyāmāttato viśuddhirmalānāṁ dīptiśca jñānasya” iti ॥ 52 ॥"
    },
    {
        "seq_id": 497,
        "vyb_id": "VYB_C02_V52_B01",
        "tag": "Vyakhya",
        "class_name": "VIV",
        "text": "vivaraṇam\n[tataḥ kṣīyate prakāśāvaraṇam ।] prakāśa āvriyate yena tat prakāśāvaraṇaṁ karma । [prāṇāyāmānabhyasyato yogino] vivekajñānamāvriyate yena tat [vivekajñānāvaraṇīyaṁ karma । yattu ācakṣate] śāstrāntare [‘mahāmohamayenendrajālena prakāśaśīlaṁ satvamāvṛtya tadevākārye viniyuṅkte”] iti ॥\nyadāvriyate viparyayajñānamahendrajālena tadeva satvamāvaraṇakarmaṇā sarvākārye viniyujyate । [tat prāṇāyāmābhyāsādasya prakāśāvaraṇaṁ karma saṁsāranibandhanaṁ durbalaṁ bhavati ।] na kevalaṁ durbalabhāva eva, [pratikṣaṇaṁ ca kṣīyate ॥]\ntathā coktam – [‘na paraṁ prāṇāyāmāttapaḥ’] iti । tasmāt [tataḥ prāṇāyāmāt] rajastamaḥkāryāṇāṁ [viśuddhirmalānāṁ, dīptiśca jñānasyeti ॥ 52 ॥]"
    },
    {
        "seq_id": 498,
        "vyb_id": "VYB_C02_V53_I01",
        "tag": "LeadingBhashya",
        "class_name": "leading_bhashya",
        "text": "kiṁ ca –"
    },
    {
        "seq_id": 499,
        "vyb_id": "seq_499",
        "tag": "Sutra",
        "class_name": "versetext",
        "text": "dhāraṇāsu ca yogyatā manasaḥ ॥ 53 ॥"
    },
    {
        "seq_id": 500,
        "vyb_id": "VYB_C02_V53_B01",
        "tag": "Commentary",
        "class_name": "bhashya",
        "text": "prāṇāyāmābhyāsādeva। pracchardanavidhāraṇābhyāṁ vā prāṇasya iti vacanāt ॥ 53 ॥"
    },
    {
        "seq_id": 501,
        "vyb_id": "VYB_C02_V53_B01",
        "tag": "Vyakhya",
        "class_name": "VIV",
        "text": "vivaraṇam\nkiṁ ca – bhavatyanyadapi prāṇāyāmābhyāsāt । [dhāraṇāsu] vakṣyamāṇāsu [yogyatā manasaḥ prāṇāyāmādeva । 'pracchardanavidhāraṇābhyāṁ vā prāṇasya’ iti vacanāt] tābhyāṁ hi manasaḥ sthitisampattiruktā ॥ 53 ॥"
    },
    {
        "seq_id": 502,
        "vyb_id": "VYB_C02_V54_I01",
        "tag": "LeadingBhashya",
        "class_name": "leading_bhashya",
        "text": "atha kaḥ pratyāhāraḥ –"
    },
    {
        "seq_id": 503,
        "vyb_id": "seq_503",
        "tag": "Sutra",
        "class_name": "versetext",
        "text": "svaviṣayāsaṁprayoge citasvarūpānukāra ivendriyāṇāṁ pratyāhāraḥ ॥ 54 ॥"
    },
    {
        "seq_id": 504,
        "vyb_id": "VYB_C02_V54_B01",
        "tag": "Commentary",
        "class_name": "bhashya",
        "text": "svaviṣayasaṁprayogābhāve cittasvarūpānukāra iveti, cittanirodhe cittavanniruddhānīndriyāṇi netarendriyajayavadupāyāntaramapekṣante। yathā madhukararājaṁ makṣikā utpatantamanūtpatanti niviśamānamanu niviśante tathendriyāṇi cittanirodhe nītyeṣa pratyāhāraḥ ॥ 54 ॥"
    },
    {
        "seq_id": 505,
        "vyb_id": "VYB_C02_V54_B01",
        "tag": "Vyakhya",
        "class_name": "VIV",
        "text": "vivaraṇam\n[atha kaḥ pratyāhāraḥ ?] pratyāhāraviśeṣamabhidhitsamānaḥ praśnenopakramate । svaviṣayādindriyāṇāṁ pratyāharaṇamātraṁ pareṣāṁ pratyāhāraḥ । atra punarviśeṣavānucyate [svaviṣayāsamprayoge cittasya svarūpānukāra ivendriyāṇāṁ pratyāhāra iti ॥]\n[svaiḥ svaiśśabdādibhirviṣayaiḥ] indriyāṇāṁ śrotrādīnāṁ [saṁyogābhāve] viṣayadoṣadarśanāt dhyāyināṁ svaviṣayāt nivartitānāṁ [cittasvarūpānukārateva ।] yoginaścittaṁ yadākāratāṁ bhajata tat cittasvarūpānukārateveti ॥\netaduktaṁ bhavati – [cittanirodhe cittavanniruddhāni nopāyāntaramapekṣante] jayārtham । cittanirodhādeva tāni nirudhyante । [yathā madhukararājānam] śrutyakṣarametat । madhukararājāmityarthaḥ । [makṣikā utpatantamanūtpatanti, niviśamānamanu niviśante । tathaivendriyāṇi cittanirodhe niruddhānītyeṣa pratyāhāraḥ ॥ 54 ॥]"
    },
    {
        "seq_id": 506,
        "vyb_id": "seq_506",
        "tag": "Sutra",
        "class_name": "versetext",
        "text": "tataḥ paramā vaśyatendriyāṇām ॥ 55 ॥"
    },
    {
        "seq_id": 507,
        "vyb_id": "VYB_C02_V55_B01",
        "tag": "Commentary",
        "class_name": "bhashya",
        "text": "śabdādiṣvavyasanamindriyajaya iti kecit। saktirvyasanaṁ vyasyatyenaṁ śreyasa iti। aviruddhā pratipattirnyāyyā। śabdādisaṁprayogaḥ svecchayetyanye। rāgadveṣābhāve sukhaduḥkhaśūnyaṁ śabdādijñānamindriyajaya iti kecit। cittaikāgryādapratipattireveti jaigīṣavyaḥ। tataśca paramā tviyaṁ vaśyatā yaccittanirodhe niruddhānīndriyāṇi netarendriyajayavatprayatnakṛtamupāyāntaramapekṣante yogina iti ॥ 55 ॥"
    },
    {
        "seq_id": 508,
        "vyb_id": "VYB_C02_V55_B01",
        "tag": "Vyakhya",
        "class_name": "VIV",
        "text": "vivaraṇam\n[tataḥ] pratyāhārasthairyāt [paramā vaśyatendriyāṇāṁ] bhavati । [iti] śabdaḥ samāpyarthaḥ । yāsāṁ ca vaśyatānāṁ madhye pratyāhārasthairthāt paramā vaśyatā jāyate tā ucyante - [śabdādiṣvindriyajayaḥ avyasanaṁ] punaḥ punarapravṛttiranāsaktirveti [kecidāhuḥ ।] vyasanamiti nirbravīti – [saktirvyasanam ।] katham ? [vyasyati] kṣipati [enaṁ] pratipattāraṁ [śreyasaḥ] sakāśāditi vyasanam ॥\n[aviruddhā pratipattirvā ।] viruddhānāṁ vā śabdādīnāmapratipattirvaśyateti । tasyaiva vyākhyānaṁ – [nyāyyaḥ] śāstrānujñātaḥ [śabdādiṣu saṁyogaḥ svecchayā ।] teṣvaviruddheṣu yadīcchati pravartate na vā itye [vamanye manvate ॥]\n[rāgadveṣābhāve sukhaduḥkhaśūnyaṁ] heyopādeyatvavarjitaṁ [śabdādijñānaṁ] vaśyatetyeke । madhyamāyāṁ tu rāgadveṣasadbhāvamātramapi na vāryata iti viśeṣaḥ ॥\nsvābhipretā ākhyāyate – [aikāgryāt] cittaikāgratvānuvidhānādindriyāṇāṁ [apratipattireva] śabdādīnāmiti [jaigīṣavyo manyate ॥]\n[paramā tviyaṁ] sarvāsāmuktānāmiyaṁ paramā [vaśyatendriyāṇāṁ, yat] yasmin [cittaniruddhānīndriyāṇi na itarendriyajayavat] pūrvoktāsvindriyavaśyatāsu [upāyāntaramapekṣante] jayārthaṁ, asyāṁ [punarna prayatnakṛtamupāyāntaramapekṣante yoginaḥ ॥ 55 ॥]"
    },
    {
        "seq_id": 509,
        "vyb_id": "seq_509",
        "tag": "ChapterTitle",
        "class_name": "",
        "text": "vibhūtipādaḥ"
    },
    {
        "seq_id": 510,
        "vyb_id": "VYB_C03_V01_I01",
        "tag": "LeadingBhashya",
        "class_name": "leading_bhashya",
        "text": "uktāni pañca bahiraṅgāni sādhanāni। dhāraṇāvaktavyā –"
    },
    {
        "seq_id": 511,
        "vyb_id": "seq_511",
        "tag": "Sutra",
        "class_name": "versetext",
        "text": "deśabandhaścittasya dhāraṇā ॥ 1 ॥"
    },
    {
        "seq_id": 512,
        "vyb_id": "VYB_C03_V01_B01",
        "tag": "Commentary",
        "class_name": "bhashya",
        "text": "nābhicakre hṛdayapuṇḍarīke mūrdhni jyotiṣi nāsikāgre jihvāgra ityevamādiṣu deśeṣu bāhye vā viṣaye cittasya vṛttimātreṇa bandha iti dhāraṇā ॥ 1 ॥"
    },
    {
        "seq_id": 513,
        "vyb_id": "VYB_C03_V01_B01",
        "tag": "Vyakhya",
        "class_name": "VIV",
        "text": "vivaraṇam\n[uktāni pañca bahiraṅgāni sādhanāni] samprajñātasya yogasya । adhunā antaraṅgaṁ dhāraṇādhyānasamādhisamākhyaṁ sādhanatrayaṁ tasyaivābhidhīyate । bahiraṅgāntaraṅgatvabhedādeva hi bahiraṅgasādhanavyākhyānenaiva pādaḥ parisamāpitaḥ । saṁhatyakāritvācca sādhanatrayasya pṛthagvacanam । bahiraṅgasādhanābhidhānānantaraparyupasthāpitāntaraṅgasādhanapratipādanena pādasambandho vyākhyātaḥ । asmiṁśca pāde vibhūtayaḥ prādhānyena pradarśyanta iti ca pṛthak(ktvādā)pādārambhaḥ । etadeva hi samākhyālābhe kāraṇamavādiṣma ॥\n[dhāraṇā vaktavyā ।] pratyāhārānantaraṁ kramopanītasānnidhānā dhāraṇā abhidhānīyā । [deśabandhacittasya dhāraṇā ।] deśabandhanaṁ [deśabandhaḥ ।] kasya ? [cittasya ॥]\nsvayameva ca sarvaṁ vyācaṣṭe – [nābhicakre] nābhipradeśaścakramiva । sarve (vāyava)avayavāstatra cakrībhūtā iti nābhicakram । [hṛdayaṁ puṇḍarīkākāram । mūrdhajyotiṣi ।] mūrdhanāḍīdvāraṁ prabhāsvaratvājyotirityākhyāyate । [nāsikāgre jihvāgre ityevamādiṣu deśeṣu bāhyeṣu ca viṣayeṣu] candrādityādiṣu cittaṁ badhyate ॥\ntasya [cittasya] ityevamadiṣvapracalitarūpeṇa yā [vṛttiḥ] sādhāraṇetyucyate । [vṛttimātreṇeti ।] taddeśapratyayamātreṇa vikṣepaśūnyatayā vartata iti ॥ 1 ॥"
    },
    {
        "seq_id": 514,
        "vyb_id": "seq_514",
        "tag": "Sutra",
        "class_name": "versetext",
        "text": "tatra pratyayaikatānatā dhyānam ॥ 2 ॥"
    },
    {
        "seq_id": 515,
        "vyb_id": "VYB_C03_V02_B01",
        "tag": "Commentary",
        "class_name": "bhashya",
        "text": "tasmindeśe dhyeyālambanasya pratyayasyaikatānatā sadṛśaḥ pravāhaḥ prattyayāntareṇāparāmṛṣṭo dhyānam ॥ 2 ॥"
    },
    {
        "seq_id": 516,
        "vyb_id": "VYB_C03_V02_B01",
        "tag": "Vyakhya",
        "class_name": "VIV",
        "text": "vivaraṇam\n[tatra pratyayaikatānatā dhyānam । tasmin deśe] dhāraṇāvṛttiviṣaye nābhicakrādau । [dhyeyālambanasya] dhyeyo deśādiḥ, tadālambanasya । [pratyayasya [ekatānatā] sadṛśapravāhaḥ,] tulyapratyayānāṁ pravāha ekākāraḥ pratyayasantānaḥ [pratyayāntareṇa] vijātīyena [aparāmṛṣṭaḥ] anvakīrṇaḥ । tat [dhyānam ॥]\ndhāraṇā tu tasminneva dhyeye tadavasthasyaiva cittasya tadviṣayavikalpitaiḥ pratyayāntaraiḥ parāmṛṣṭā'pi । yathā sūrye dhāryamāṇasya tadgataparimaṇḍalatīvrataradīdhititvādipratyayeṣvapi dhāraṇaiva । vṛttimātreṇa tatraiva vartamānatvāccittasya । dhyānaṁ punaḥ na tu tathā । bhinnajātīyapratyayāntarāparāmṛṣṭaikapratyayapravāha eva hi dhyānam ॥ 2 ॥"
    },
    {
        "seq_id": 517,
        "vyb_id": "seq_517",
        "tag": "Sutra",
        "class_name": "versetext",
        "text": "tadevārthamātranirbhāsaṁ svarūpaśūnyamiva samādhiḥ ॥ 3 ॥"
    },
    {
        "seq_id": 518,
        "vyb_id": "VYB_C03_V03_B01",
        "tag": "Commentary",
        "class_name": "bhashya",
        "text": "dhyānameva dhyeyākāranirbhāsaṁ pratyayātmakena svarūpeṇa śūnyamiva yadā bhavati dhyeyasvabhāvāveśāttadā samādhirityucyate ॥ 3 ॥"
    },
    {
        "seq_id": 519,
        "vyb_id": "VYB_C03_V03_B01",
        "tag": "Vyakhya",
        "class_name": "VIV",
        "text": "vivaraṇam\n[tadevāthaimātranirbhāsaṁ svarūpaśūnyamiva samādhiḥ । tadeva dhyānaṁ] tulyapratyaya pravāharūpaṁ svāmekapratyayasantānatāmiva hitvā [dhyeyākāranirbhāsaṁ] dhyeyākāravadavabhāsate । [pratyayātmakena] svena grahaṇātmanā [svarūpeṇa śūnyamiva ।] yathā sphaṭikadravyamupadhānāvabhāsaṁ svarūpaśūnyamiva । [yadā bhavati dhyeyasvabhāvāveśāt] kāraṇāt cittasya, [tadā] tadeva dhyānaṁ [samādhirityucyate ॥]\nnanu ca yogaḥ samādhirityaṅgī pūrvamuktaḥ । ihāṅgo yogasya samādhirityākhyāyate । kaḥ punaratrāṅgāṅginorbheda iti ? ucyate – yogaḥ samādhiriti cittasthitiviśeṣo vivakṣitaḥ । iha tu pratyayasantānasyaiva dhyeyasvabhāvāveśāt dhyeyākāratvamaṅgamiti viśeṣaḥ ॥ 3 ॥"
    },
    {
        "seq_id": 520,
        "vyb_id": "seq_520",
        "tag": "Sutra",
        "class_name": "versetext",
        "text": "trayamekatra saṁyamaḥ ॥ 4 ॥"
    },
    {
        "seq_id": 521,
        "vyb_id": "VYB_C03_V04_B01",
        "tag": "Commentary",
        "class_name": "bhashya",
        "text": "tadetaddhāraṇādhyānasamādhitrayamekatra saṁyama। ekaviṣayāṇi trīṇi sādhanāni saṁyama ityucyate। tadasya trayasya tāntrikī paribhāṣā saṁyama iti ॥ 4 ॥"
    },
    {
        "seq_id": 522,
        "vyb_id": "VYB_C03_V04_B01",
        "tag": "Vyakhya",
        "class_name": "VIV",
        "text": "vivaraṇam\n[tadetaddhāraṇādhyānasamādhitrayaṁ] yadvyākhyātaṁ tat [ekatra] ekasmin deśe pariniṣpannaṁ sat [saṁyama] ityuvyate । tadāha – [ekaviṣayāṇi trīṇi sādhanāni saṁyama ityucte । tadasya trayasya] itthaṁkrameṇābhiniṣpannasya [tāntrikī] tantraprayojanā [paribhāṣā ।] jijñāsitārthasākṣādapādanāya yatra yatra saṁyamaḥ śrūyate jetavyajayāya vā, , tatra tatra trayametat praveditavyamityevamarthametasya trayetyāsmin śāstre paribhāṣeyaṁ [saṁyama] iti ॥\nvakṣyati ca - ’ [pariṇāmatrayasaṁyamādatītānāgatajñānam ‘, ‘sthūlasvarūpasūkṣmānvayārthavattvasaṁyamādbhūtajayaḥ’ iti ca ॥ 4 ॥]"
    },
    {
        "seq_id": 523,
        "vyb_id": "seq_523",
        "tag": "Sutra",
        "class_name": "versetext",
        "text": "tajjayātprajñālokaḥ ॥ 5 ॥"
    },
    {
        "seq_id": 524,
        "vyb_id": "VYB_C03_V05_B01",
        "tag": "Commentary",
        "class_name": "bhashya",
        "text": "tasya saṁyamasya jayātsasamādhiprajñāyā bhavatyāloko yathā yathā saṁyamaḥ sthirapado bhavati tathā tathā samādhiprajñā viśāradī bhavati ॥ 5 ॥"
    },
    {
        "seq_id": 525,
        "vyb_id": "VYB_C03_V05_B01",
        "tag": "Vyakhya",
        "class_name": "VIV",
        "text": "vivaraṇam\n[tajjayāt prajñā''lokaḥ । tasya saṁyamasya jayāt] sthiratvāpādanāt abhīpsitārthābhivyañjanasamarthaḥ pradīpālokadeśīyaḥ [samādhiprajñāyā bhavatyālokaḥ ।]\n[yathā yathā saṁyamaḥ sthirapado bhavati, tathā tathā samādhiprajñā sthirapadī bhavati ।] yena samādhiprajñā''lekena vyavahitaviprakṛṣṭādivastunirbhāsanasamarthena yoginaḥ karatalakalitamivābhimatamarthamavalokayanti ॥ 5 ॥"
    },
    {
        "seq_id": 526,
        "vyb_id": "seq_526",
        "tag": "Sutra",
        "class_name": "versetext",
        "text": "tasya bhūmiṣu viniyogaḥ ॥ 6 ॥"
    },
    {
        "seq_id": 527,
        "vyb_id": "VYB_C03_V06_B01",
        "tag": "Commentary",
        "class_name": "bhashya",
        "text": "tasya saṁyamasya jitabhūmeryā'nantarā bhūmistatra viniyogaḥ। na hyajitādharabhūmiranantarabhūmiṁ vilaṅghyaprāntabhūmiṣu saṁyamaṁ labhate। tadabhāvācca kutastasya prajñālokaḥ। īśvaraprasādājjitottarabhūmikasya ca nādharabhūmiṣu paracittajñānādiṣu saṁyamo yuktaḥ। kasmāt, tadarthasyānyata evāvagatatvāt। bhūmerasyā iyamanantarā bhūmirityatra yoga evopādhyāyaḥ। katham। evaṁ hyuktam – yogena yogo jñātavyo yogo yogātpravartate। yo'pramattastu yogena sa yoge ramate ciram ॥ iti ॥ 6 ॥"
    },
    {
        "seq_id": 528,
        "vyb_id": "VYB_C03_V06_B01",
        "tag": "Vyakhya",
        "class_name": "VIV",
        "text": "vivaraṇam\n[tasya bhūmiṣu viniyogaḥ । tasya saṁyamasya bhūmiṣu] bāhyādhyātmikeṣu dhyānālambanabhūtāsu vakṣyamāṇāsu pariṇāmatrayādiṣu [viniyogaḥ] prayegaḥ kartavyaḥ । ।\ntadbhūmijayasākṣātprayojanārthinā [tasya saṁyamasya, jitabhūmeḥ] jitāyā bhūmeḥ, yatra bhūmai yoginaḥ saṁyatāyāṁ saṁyamo labdhaḥ, tasyā jitāyā bhūmeḥ [anantarā yā bhūmistatra] saṁyamasya pūrvabhūmijayānantaraṁ [viniyogaḥ] karaṇīyaḥ । ।\ntadyathā – pṛthivyādīnāṁ sthūlasvarūpasūkṣamānvayārthavattvabhūmiṣu krameṇa jetavyāsu , sthūlāyāṁ bhūmau saṁyamaṁ kṛtvā, tajayānantaraṁ svarūpa evānantare saṁyamo viniyojanīyaḥ ’ । nānantaraṁ svarūpaṁ vyatilaṅghaya sūkṣmādibhūmiṣu saṁvidadhīta ॥\nkasmādevam ? [na hyajitādharabhūmiranantarāṁ bhūmiṁ vilaṅghaya prāntabhūmiṣu] uparitanīṣu bhūmiṣu [saṁyamaṁ labhate ॥]\nyadi cānantarāṁ bhūmimajitvā prāntabhūmiṣu saṁyamaṁ viniyuṅkṣeta, tameva saṁyamaṁ na labhate । tataśca tadalābha eva doṣaḥ । [tadalābhācca] saṁyamābhāvācca [kutastatra] seyamaviṣaye prāntabhūmāvityarthaḥ । [prajñā''lokaḥ ।] nimittābhāvāt । na hyasati tailavartijvalanābhisannipāte pradīpālokaḥ ॥\n[jitottarabhūmikasya] jitottarātmādibhūmikasya yoginaḥ [nādharabhūmiṣu paracittajñānādiṣu saṁyamo yuktaḥ । kasmāt? tadarthasya] ātmādeḥ uttarabhūmerapakṛṣṭaparacitajñānādibhūmivaiparītyena [anyathaivādhigatatvāt ।] paracittajñānādibhiḥ saṁkīrṇaṁ asamadhigatavivekātmakatvāt । tatra hi jitottarabhūmiseyamasya parakīyacitālambanatve sekīrṇacittākāratā yogicittasyāpi syāditi na yuktaḥ । tatrātmāderathaisyānyathaiva viviktatayā'dhigatatvāt ॥\nanyeṣāṁ vyākhyānam – [arthasya] paracittajñānādeḥ । [anyathaivādhigatatvāt] ātmādyuttarabhūmisamadhigamanenaiva adharaparacittajñānādibhūmerarthasya adhigatatvāt iti ॥\nasmin pakṣe ‘adharabhūmiṣu saṁyamo'narthaka' iti vaditavyamabhaviṣyat, na *na yuktaḥ' iti । ‘na yukta' ityetadasamīcīnamiva dṛśyate ॥\n[bhūmerasyā iyamanantarā bhūmiḥ] iyamanantaraṁ jayanīyeti kathamavabhotsyata ityāha – [tatra yoga evopādhyāya । yogaḥ] pūrvabhūmau saṁyamalābhaḥ । tenaivānantaryamavagamyate ।\n[katham ? evaṁ hyuktam – yogena yogo jñātavyaḥ ।] pūrvasaṁyamalābhena yogena anantaro yogaviṣayaḥ prajñānīyaḥ । sa ca [yogaḥ saṁyamaḥ, yogāt] eva pūrvasaṁyamalābādeva [pravartate] vivicyate ॥\nyathaiva januṣā andhakasya sopānapaṅktatimārurukṣataḥ prathamasopānapratilabdhapadapadasparśapratyayenānantarasopānajñānamupaploṣyate [tathā yogo yogāt pravartate ॥]\nyata evaṁ tasmāt sa itthaṁ jānan [apramattastu] yogī [yogena] yuktaḥ san [yogeṣu] yogaiśvaryaphaleṣu [ramate, ciram iti ॥ 6 ॥]"
    },
    {
        "seq_id": 529,
        "vyb_id": "seq_529",
        "tag": "Sutra",
        "class_name": "versetext",
        "text": "trayamantaraṅgaṁ pūrvebhyaḥ ॥ 7 ॥"
    },
    {
        "seq_id": 530,
        "vyb_id": "VYB_C03_V07_B01",
        "tag": "Commentary",
        "class_name": "bhashya",
        "text": "tadetaddhāraṇādhyānasamādhitrayamantaraṅgaṁ saṁprajñātasya samādheḥ pūrvebhyo yamādibhyaḥ pañcabhyaḥ sādhanebhya iti ॥ 7 ॥"
    },
    {
        "seq_id": 531,
        "vyb_id": "VYB_C03_V07_B01",
        "tag": "Vyakhya",
        "class_name": "VIV",
        "text": "vivaraṇam\n[trayamantaraṅgaṁ pūrvebhyaḥ । dhāraṇādhyānasamādhitrayam antaraṅgaṁ pūrvebhyaḥ pañcabhyaḥ sādhanebhyaḥ yamādibhyaḥ samprajñātasya] yogasya । tatrāntaraṅgagrahaṇaṁ pūrvasādhanāsampattāvapyatra traye ādaraḥ karaṇīya ityevamartham ॥\nvināpi hi yamādisādhanapañcatayasampādanena janmāntaravihitasaṁskārāveśavaśādeva videhaprakṛtilayānāmiva dhāraṇāditrayasampatyā yoga upakalpyate । dhāraṇāditrayeṇa vinā na yogaḥ saṁbhavati kasyacit । tabdyāpāranairantarya saṁvādātmakatvāṅddhāraṇāditrayasya । yogasya cittasampattirūpatvāt ॥\nyadā tu jñānavairāgyasampatiḥ, tadā na kiṁcidanyaddhāraṇādyapyapekṣyate । tathā ca maṅkipiṅgalāprabhṛtīnāmanuśrūyate vairāgyādeva samastasiddhiḥ । tathā coktam – [‘sthānāsanavidhānāni ‘] iti pūrvatra ślokadvayam ॥ 7 ॥"
    },
    {
        "seq_id": 532,
        "vyb_id": "seq_532",
        "tag": "Sutra",
        "class_name": "versetext",
        "text": "tadapi bahiraṅgaṁ nirbījasya ॥ 8 ॥"
    },
    {
        "seq_id": 533,
        "vyb_id": "VYB_C03_V08_B01",
        "tag": "Commentary",
        "class_name": "bhashya",
        "text": "tadapyantaraṅgaṁ sādhanatrayaṁ nirbījasya yogasya bahiraṅgaṁ bhavati। kasmāt, tadabhāve bhāvāditi ॥ 8 ॥"
    },
    {
        "seq_id": 534,
        "vyb_id": "VYB_C03_V08_B01",
        "tag": "Vyakhya",
        "class_name": "VIV",
        "text": "vivaraṇam\n[tadapi bahiraṅgaṁ nirbījasya । tadapi etat antaraṅgamapi] sabījasya yogasya, [bahiraṅgaṁ bhavati nirbījasya yogasya । kasmāt ? tadabhāve bhāvāt ।] tasya sabījāntaraṅgasādhanatrayasyābhāve'pi puruṣasattvaviśeṣāpekṣayā nirbījayogasya bhāvāt bahiraṅgatvam ॥\nkecidatisamīcīnadarśanā janmanaiva saṁskārādaparaktāḥ । teṣāṁ paravairāgyavirāmapratyayasaṁśīlanādisamīkṣayā nirbījaḥ samādhirupajaniṣyata eva । na hi teṣāṁ dhāraṇādisamīkṣaṇam । tathā coktam – [uktaḥ samāhitacittasya yogaḥ । vyutthitacitto'pi kathaṁ yogayuktaḥ syādityata idamārabhyate’] iti । tathā [‘bhavapratyayo videhaprakṛtilayānām] iti ॥ 8 ॥"
    },
    {
        "seq_id": 535,
        "vyb_id": "VYB_C03_V09_I01",
        "tag": "LeadingBhashya",
        "class_name": "leading_bhashya",
        "text": "atha nirodhacittakṣaṇeṣu calaṁ guṇavṛttamiti kīdṛśastadā cittapariṇāmaḥ –"
    },
    {
        "seq_id": 536,
        "vyb_id": "seq_536",
        "tag": "Sutra",
        "class_name": "versetext",
        "text": "vyutthānanirodhasaṁskārayorabhibhavaprādurbhāvau nirodhakṣaṇacitānvayo nirodhapariṇāmaḥ ॥ 9 ॥"
    },
    {
        "seq_id": 537,
        "vyb_id": "VYB_C03_V09_B01",
        "tag": "Commentary",
        "class_name": "bhashya",
        "text": "vyutthānasaṁskārāścittadharmā na te pratyayātmakā iti pratyayanirodhe na niruddhā nirodhasaṁskārā api cittadharmāstayorabhibhavaprādurbhāvau vyutthānasaṁskārā hīyante nirodhasaṁskārā ādhīyante। nirodhakṣaṇaṁ cittamanveti tadekasya cittasya pratikṣaṇamidaṁ saṁskārānyathātvaṁ nirodhapariṇāmaḥ। tadā saṁskāraśeṣaṁ cittamiti nirodhasamādhau vyākhyātam ॥ 9 ॥"
    },
    {
        "seq_id": 538,
        "vyb_id": "VYB_C03_V09_B01",
        "tag": "Vyakhya",
        "class_name": "VIV",
        "text": "vivaraṇam\n[atha nirodhacittakṣaṇeṣu] nirodhayuktaṁ nirudhyamānaṁ cittaṁ yeṣu' kṣaṇeṣu nirudhyate te nirodhacittakṣaṇāḥ teṣu nirodhakāle ityarthaḥ । kṣaṇeṣviti bahuvacanaṁ atītānāgatavartamānavṛttitvapradarśanārtham ॥\nnirodhasya (trikṣaṇaṁ) kṣaṇe hi nirodhadharmamanvīyamānaṁ cittaṁ nirudhyate । [calaṁ guṇavṛttaṁ] gauṇaṁ cittaṁ guṇavṛttaṁ calam [iti] avaśyaṁbhāvī tasya bāhyavṛttibhyo nirudhyamānacittasya pariṇāmaḥ । na hyapariṇamamānasya cittasya puruṣavat kauṭasthye nirodha upakalpate । tataścāha – [kīdṛśastadā nirodhapariṇāma iti ॥]\n[vyuthānanirodhasaṁskārayorabhibhavaprādurbhāvau nirodhakṣaṇacittānvayo nirodhapariṇāmaḥ । vyuthānaṁ] vividhamuthānaṁ calanaṁ pratyayākāreṇa cittasya । tadupajanitaḥ [saṁskāraścittasya] dharmiṇo [dharmaḥ । na sa pratyayātmakaḥ ॥]\ntathā [nirodhajanmā saṁskāraḥ] apralyayātmakaḥ [cittasyaiva dharma ।] sa ca [vyutthānasaṁskāro'pratyayātmaka iti sa pratyayanirodhe na nirudhyate ।] vyutthānapratyayānirodhe nābhibhūtaḥ ॥\npratyayanirodhācca nirodhajaḥ saṁskāraḥ sañjāyate । tayoḥ vyutthānanirodhasaṁskārayoḥ dharmiṇi citte vartamānayoḥ [abhibhavaprādurbhāvau] bhavataḥ ॥\nkiṁ tāvāvibhāvatirobhāvau aniyamena bhavataḥ ? na । kathaṁ tarhi । [vyutthānasaṁskārā hīyante] svakāryakṣamatvamupāśnuvate । [nirodhasaṁskārā ādhīyante ।] tau cābhibhavaprādurbhavau [nirodhakṣaṇaṁ cittaṁ] dharmitvena [anveti ?] sa tayorabhibhavaprādurbhāvayościttenānugamo nirodhapariṇāmaścitasya ॥\n[tat] etadabhihitaṁ bhavati – [ekasya cittasya pratikṣaṇamidaṁ saṁskārānyathātvaṁ] vyuthānasaṁskārābhibhavena nirodhasaṁskāraprādurbhāvena saṁskārānyathātvam । vyuthānasaṁskārāṇāmapi hīyamānatayā satyapi sambandhe prādurbhavatā nirodhenaiva balavatvāt [nirodhapariṇāma] iti samākhyātam ॥\n[(tadā)] nirodhyamānaṁ bāhyebhyaḥ pratyayebhyaḥ [saṁskāraśeṣaṁ cittamiti vyākhyātam virāmapratyayābhyāsapūrvaḥ saṁskāraśeṣo'nyaḥ] iti ॥\nkimetena, āha – nirodhāvasānatvāt pratyayābhāvāvasānatayā pariṇāmasya nirodhapariṇāma iti ॥\nsamprajñātāvasthāyāṁ santo'pi pratyayā na vivakṣitāḥ । kiṁ tu pratikṣaṇasaṁskārānyathātvameva vivakṣyate । 'yathā niruddhabhūmini cetasi vidyamāno'pi samādhiḥ na vivakṣyate । nirodhamātrasya vivakṣitatvāt । tathā sabījāvasthāyāmapi saṁskārānyathātvamāttrameva vivakṣitam । na pratyayāḥ samādhirekāgratā ceti ॥ 9 ॥"
    },
    {
        "seq_id": 539,
        "vyb_id": "seq_539",
        "tag": "Sutra",
        "class_name": "versetext",
        "text": "tasya praśāntavāhitā saṁskārāt ॥ 10 ॥"
    },
    {
        "seq_id": 540,
        "vyb_id": "VYB_C03_V10_B01",
        "tag": "Commentary",
        "class_name": "bhashya",
        "text": "nirodhasaṁskārābhyāsapāṭavāpekṣā praśāntavāhitā cittasya bhavati। tatsaṁskāramāndye vyutthānadharmiṇā saṁskāreṇa nirodhadharmasaṁskāro'bhibhūyata iti ॥ 10 ॥"
    },
    {
        "seq_id": 541,
        "vyb_id": "VYB_C03_V10_B01",
        "tag": "Vyakhya",
        "class_name": "VIV",
        "text": "vivaraṇam\n[tasya] cittasya nirodhapariṇāmamanugacchataḥ [praśāntavāhitā saṁskārāt । nirodhasaṁskārapāṭavāpekṣā] nirodhasaṁskārasya pāṭavaṁ draḍhimā tadapekṣā [praśāntavāhitā] prasannatā [cittasya bhavati ॥]\nsā praśāntavāhitā kiyantaṁ kālamityāha – [taṁ saṁskāraṁ] nirodhasaṁskāraṁ [ārabhya yāvat vyutthānadharmiṇā] vyutthānaṁ dharmo vyutthānajanitatvādyasya tena [saṁskāreṇa nirodhadharmasasaṁskāro nābhibhūyate,] tāvantaṁ kālamasya praśāntavāhitā । nirodhasaṁskārasamudayāditi ॥ 10 ॥"
    },
    {
        "seq_id": 542,
        "vyb_id": "seq_542",
        "tag": "Sutra",
        "class_name": "versetext",
        "text": "sarvārthataikāgratayoḥ kṣayodayau cittasya samādhipariṇāmaḥ ॥ 11 ॥"
    },
    {
        "seq_id": 543,
        "vyb_id": "VYB_C03_V11_B01",
        "tag": "Commentary",
        "class_name": "bhashya",
        "text": "sarvārthatā cittadharmaḥ। ekāgratā'pi cittadharmaḥ। sarvārthatāyāḥ kṣayastirobhāva ityarthaḥ। ekāgratāyā udaya āvirbhāva ityarthaḥ। tayordhamitvenānugataṁ cittaṁ, tadidaṁ cittamapāyopajanayoḥ svātmabhūtayordharmayoranugataṁ samādhīyate sa cittasya samādhipariṇāmaḥ ॥ 11 ॥"
    },
    {
        "seq_id": 544,
        "vyb_id": "VYB_C03_V11_B01",
        "tag": "Vyakhya",
        "class_name": "VIV",
        "text": "vivaraṇam\n[sarvārthataikāgratayoḥ kṣayodayau cittasya samādhipariṇāmaḥ । sarvārthatā] bhogāpavargārthayogyatāvicitratā [cittadharmaḥ ।] vakṣyati – [‘draṣṭṛdṛśyoparaktaṁ cittaṁ sarvārtham] ’ iti । [ekāgratā'pi cittasya dharmaḥ] śāntoditapratyayayoḥ sāmyaṁ samādhīyamānasya cittasya [sarvarthatāyāḥ kṣayaḥ] bhavati । [tirobhāvaḥ ityarthaḥ ।] na hi kiṁcidvidyamānaṁ vinaṅkṣyati । [ekāgratāyā udayaḥ] bhavati । [āvirbhāva ityarthaḥ ।] nāvidyamānamutpadyate ॥\ntayoḥ kṣayodayayoḥ [dharmitvenānugataṁ] cittam । pūrvasūtrādanvayagrahaṇamihāpi sannidhīyate । sarvārthatāyāḥ kṣayamekāgratāyāścodayaṁ niyamenānvīyamānaṁ citaṁ samādhiprādhānyena pariṇamate । yo'sau cittena sarvārthataikāgratākṣayodayayoranugamaḥ sa samādhipariṇāmaḥ । samādheśca prādhānyamekāgratābhūmau vyākhyātam ['yastvekāgre cetasi sa bhūtamarthaṁ pradyotayati’] iti ॥\ntadevāha – [tadidaṁ cittam, apāyopajanau svātmabhūtau] avyatiriktau [tayordharmayoḥ] sarvārthataikāgratayoḥ [anu] (bhavā) [gamāt samādhīyate । sa cittasya] samādhiprādhānyāt [samādhipariṇāmaḥ ॥ 11 ॥]"
    },
    {
        "seq_id": 545,
        "vyb_id": "seq_545",
        "tag": "Sutra",
        "class_name": "versetext",
        "text": "tataḥ punaḥ śāntoditau tulyapratyayau cittasyaikāgratāpariṇāmaḥ ॥ 12 ॥"
    },
    {
        "seq_id": 546,
        "vyb_id": "VYB_C03_V12_B01",
        "tag": "Commentary",
        "class_name": "bhashya",
        "text": "samāhitacittasya pūrvapratyayaḥ śānta uttarastatsadṛśa uditaḥ, samādhicittamubhayoranugataṁ punastathaivā''samādhibhreṣāditi। sa khalvayaṁ dharmiṇaścittasyaikāgratāpariṇāmaḥ ॥ 12 ॥"
    },
    {
        "seq_id": 547,
        "vyb_id": "VYB_C03_V12_B01",
        "tag": "Vyakhya",
        "class_name": "VIV",
        "text": "vivaraṇam\n[tatra punaḥ] samādhikāle [śāntoditau tulyapratyayau cittasyaikāgratāpariṇāmaḥ । samāhitacittasya] niruddhabāhyavṛtteḥ [pūrvaḥ pratyayaḥ śāntaḥ] tirobhūtaḥ । [uttarastatsadṛśa uditaḥ] prādurbhūtaḥ । [samādhicittaṁ] samādhānaviśiṣṭaṁ samādhyavastham । [samādhicittamubhayoḥ] śāntoditayoḥ pratyayayoḥ [anugatam ॥]\n[punastathaiva] yathā pratyaya ādyaḥ śānta uttarastatsadṛśa upajātaḥ, sa ca śāntaḥ punaranya uditaḥ, sa śāntaḥ punaścānya uditaḥ, ityevaṁ [ā samādhibhreṣāt] vyutthānasaṁskāreṇa yāvat samādhiḥ vibhraṁśate ॥\n[sa khalvayaṁ dharmiṇaḥ cittasya] pratikṣaṇaṁ sadṛśaśāntoditapratyayayoranugamaḥ [ekāgratāpariṇāmaḥ ॥]\ntatra yāvat bāhyavṛttinirodhādārabhya cittasya saṁskārapaśeṣatā, tāvat nirodhapariṇāmaḥ ॥\ntathā bāhyapratyayanirodhāt prabhṛti ā prāk aśeṣapratyayanirodhāt, aśeṣapratyayanirodhottarakālaṁ ca ekāgratodayābhāvāt, tāvat samādhipariṇāmaḥ ॥\ntathā samādhipariṇāmakāla eva śāntoditayostulyayoḥ saṁbhavādekāgratāpariṇāmaḥ । pūrvapariṇā(māna)manāntarīyakatvamuttarottarapariṇāmasyeti krameṇa trayo'pi pariṇāmā vyākhyātāḥ ॥\nkimanena pariṇāmānvākhyānena prayojanam ? ucyate – calaṁ guṇavṛttaṁ, gauṇaṁ ca samastaṁ pariṇāmadharmakamanavasthitamiti vairāgyabhāvanārtham । tathā pariṇāmatrayasaṁyamādatītānāgatajñānārthaṁ ca etadanvākhyānam ॥ 12 ॥"
    },
    {
        "seq_id": 548,
        "vyb_id": "seq_548",
        "tag": "Sutra",
        "class_name": "versetext",
        "text": "etena bhūtendriyeṣu dharmalakṣaṇāvasthāpariṇāmā vyākhyātāḥ ॥ 13 ॥"
    },
    {
        "seq_id": 549,
        "vyb_id": "VYB_C03_V13_B01",
        "tag": "Commentary",
        "class_name": "bhashya",
        "text": "etena pūrvoktena cittapariṇāmena dharmalakṣaṇāvasthārūpeṇa bhūtendriyeṣu dharmapariṇāmo lakṣaṇapariṇāmo'vasthāpariṇāmaścokto veditavyaḥ। tatra vyutthānanirodhayordharmayorabhibhavaprādurbhāvau dharmiṇi dharmapariṇāmaḥ। lakṣaṇapariṇāmaśca। nirodhastrilakṣaṇastribhiradhvabhiryuktaḥ। sa khalvanāgatalakṣaṇamadhvānaṁ prathamaṁ hitvā dharmatvamanatikrānto vartamānalakṣaṇaṁ pratipannaḥ। yatrāsya svarūpeṇābhivyaktiḥ। eṣo'sya dvitīyo'dhvā। na cātītānāgatābhyāṁ lakṣaṇābhyāṁ viyuktaḥ।"
    },
    {
        "seq_id": 550,
        "vyb_id": "VYB_C03_V13_B01",
        "tag": "Vyakhya",
        "class_name": "VIV",
        "text": "vivaraṇam\n[etena bhūtendriyeṣu dharmalakṣaṇāvasthāpariṇāmā vyākhyātāḥ । etena pūrvoktena cittapariṇāmena ।] kiṁviśiṣṭena ? [dharmalakṣaṇāvasthārūpeṇa] dharmarūpeṇa lakṣaṇarūpeṇa avasthārūpeṇa ca । [bhūtendriyeṣu] bhūteṣu pṛthivīprabhṛtiṣu sthūleṣu, indriyeṣu ca śrotrādiṣu, yeṣāṁ tattvāntarapariṇāmo nāsti । [dharmapariṇāmo lakṣaṇapariṇāmo'vasthāpariṇāmaścokto veditavyaḥ ॥]\ncittasyānavasthitatvena gamyamānena pariṇāmena bhūtendriyāṇāṁ pariṇāmasya prakāratrayayoginaḥ cittapariṇativat asuvijñānatvāt atideśaḥ kriyate ॥\nnanu ca nirodhasamādhyekāgratāpariṇāmāścittasyābhihitāḥ । na tu dharmalakṣaṇāvasthāpariṇāmāḥ । kutastatrātideśa iti, abhihitatvameṣāṁ darśayati – [tatra vyutthānanirodhayoḥ] dharmayoḥ [abhibhavaprādurbhāvau dharmiṇi] citte [dharmapariṇāmaḥ ॥]\netasmāddhi dharmabhedavacanāt dharmabhedamavādiṣma । tayośca dharmapariṇāmayayoḥ vyutthānanirodhayorabhibhavaprādurbhavavacanāt lakṣṇāvasthāpariṇāmāvapi ca avādiṣmaiva ॥\nkatham ? vartamānalakṣaṇādatītalakṣaṇamabhisampadyamāno dharmo'bhibhūyate । yaśca anāgatalakṣaṇāt vartamānalakṣaṇamabhisampadyamānaḥ sa prādurasti । tadabhibhavaprādurbhāvavacanācca pratikṣaṇaṁ durbalarūpo'vasthāpariṇāma ukto bhavatītyāha – [lakṣaṇapariṇāmo nirodhastrilakṣaṇa] iti ॥\ncitte lakṣaṇapariṇāmaḥ trilakṣaṇatvena tribhiradhvabhiḥ atītānāgatavartamānaiḥ yuktaḥ pratipādyate pariṇāmino hyekaikasya trayo'pyadhvāna ete'vaśyaṁbhāvinaḥ । yasya tvete na santi so'pariṇāmī kūṭastha ityucyate ॥\n[sa khalu] nirodhaḥ [anāgatalakṣaṇamadhvānaṁ hitvā dharmatvaṁ] nirodhadharmatvaṁ [anatikrāntaḥ] asatkāryārambhābhāvāt । asatkāryārambhe hi trikālatvamekasya vastuno nopapadyata (nāpi) kālatrayaparicchedyasya trilakṣasyābhāvāt । ata ucyate – [dharmatvamanatikrāmanneva vartamānaṁ lakṣaṇaṁ pratipannaḥ yatra] yasmin vartamāne lakṣaṇe [asya svarūpeṇābhivyaktiḥ eṣo'sya] nirodhasya anāgatādhvasamīkṣayā [dvitīyo'dhvā ॥]\nyadā tu vyutthānaṁ vartamānaṁ lakṣaṇamārokṣyati, tadā nirodho'tītalakṣaṇamadhvānaṁ tṛtīyaṁ prāpsyatīti sa tṛtīyo'dhvā bhaviṣyatyeva ।\nsyādetat – vartamānalakṣaṇapratipattau nirodhasya tryadhvatvaṁ nāstīti, ata āha – [na cātītānāgatābhyāṁ lakṣaṇābhyāṁ viyuktaḥ ।] kutaḥ ? yena sa evānāgato vartamāno'tītaśceti ॥"
    },
    {
        "seq_id": 551,
        "vyb_id": "VYB_C03_V13_B02",
        "tag": "Commentary",
        "class_name": "bhashya",
        "text": "tathā vyutthānaṁ trilakṣaṇaṁ tribhiradhvabhiryuktaṁ vartamānalakṣaṇaṁ hitvā dharmatvamanatikrāntamatītalakṣaṇaṁ pratipannam। eṣo'sya tṛtīyo'dhvā। na cānāgatavartamānābhyāṁ lakṣaṇābhyāṁ viyuktam। evaṁ punarvyutthānamupasaṁpadyamānamanāgatalakṣaṇaṁ hitvā dharmatvamanatikrāntaṁ vartamānalakṣaṇaṁ pratipannam। yatrāsya svarūpābhivyaktau satyāṁ vyāpāraḥ। eṣo'sya dvitīyo'dhvā। na cātītānāgatābhyāṁ lakṣaṇābhyāṁ viyuktamiti। evaṁ punarnirodha evaṁ punarvyutthānamiti। tathā'vasthāpariṇāmaḥ। tatra nirodhakṣaṇeṣu nirodhasaṁskārā balavanto bhavanti durbalā vyutthānasaṁskārā iti। eṣa dharmāṇāmavasthāpariṇāmaḥ। tatra dharmiṇo dharmaiḥ pariṇāmo dharmāṇāṁ tryadhvanāṁ lakṣaṇaiḥ pariṇāmo lakṣaṇānāmapyavasthābhiḥ pariṇāma iti। evaṁ dharmalakṣaṇāvasthāpariṇāmaiḥ śūnyaṁ na kṣaṇamapi guṇavṛttamavatiṣṭhate। calaṁ ca guṇavṛttam। guṇasvābhāvyaṁ tu pravṛttikāraṇamuktaṁ guṇānāmiti। etena bhūtendriyeṣu dharmadharmibhedāttrividhaḥ pariṇāmo veditavyaḥ।"
    },
    {
        "seq_id": 552,
        "vyb_id": "VYB_C03_V13_B02",
        "tag": "Vyakhya",
        "class_name": "VIV",
        "text": "vivaraṇam\n[tathā vyutthānaṁ trilakṣaṇaṁ tribhiradhvabhiḥ] atītānāgatavartamānaiḥ [yuktaṁ vartamānalakṣaṇaṁ hitvā] dharmatvamanatikrāntaṁ yathā vyākhyātaṁ nirodhe nirodhini dharme vartamānamadhvānamabhisampadyamāne [atītalakṣaṇaṁ] adhvānaṁ [pratipannam ॥]\n[eṣo'sya] vyutthānasya vartamānaṁ prathamamadhvānamabhisamīkṣya [dvitīyo'dhvā ।] dvitīye tu paryāye tṛtīya evādhvā dvitīyo bhaviṣyati । [na cānāgatavartamānābhyāṁ lakṣaṇābhyāṁ viyuktam ॥]\n[punarvyutthānaṁ] nirodhasaṁskoraṇa [upasampadyamānam anāgatalakṣaṇaṁ] adhvānaṁ [hitvā dharmatvamanatikrāntaṁ vartamānalakṣaṇaṁ pratipannam । yatrāsya svarūpeṇābhivyaktau satyāṁ vyāpāraḥ] svakāryāpādanasāmarthyam । [eṣo'sya] anāgatābhisamīkṣayā [dvitīyo'dhvā । na cātītānāgatāmyāṁ lakṣaṇābhyāṁ viyuktam ॥]\nyathā cittaṁ vyutthānanirodhadharmābhyāṁ na yujyate । [evaṁ punarnirodhaḥ evaṁ punaḥ vyutthānamiti] eṣa lakṣaṇapariṇāmaścittadharmayorvyutthānanirodhayoḥ ॥\n[tathā avasthāpariṇāmaḥ] paridṛśyate । [katham ? nirodhakṣaṇeṣu] nirodhe vartamāne [nirodhasaṁskārā balavanto bhavanti ।] saṁskārabalavatvena nirodhabalavattvamapi । [durbalā vyutthānasaṁskārāḥ,] tata eva vyutthānadurbalatvamapi । tathā vyutthānalakṣaṇe vyutthānasaṁskārabalīyastvaṁ nirodhasaṁskāradurbalatvam, [ityevaṁ] pratikṣaṇaṁ dṛḍhadurbalāvatthābhyāṁ yujyamānānāṁ [dharmāṇāṁ avasthāpariṇāmaḥ ॥]\ntatra kena rūpeṇa kasya pariṇāma iti darśayati – [dharmiṇo dharmaiḥ pariṇāmaḥ ।] yathā cittasya dharmiṇo nirodhavyutthānādidharmaiḥ । [dharmāṇāṁ tryadhvanāṁ lakṣaṇaiḥ] pariṇāmaḥ । yathā nirodhādicittadharmāṇāṁ anāgatādilakṣaṇaiḥ । [lakṣaṇānāmapyavasthābhiḥ pariṇāmaḥ ।] yathā vartamānādilakṣaṇānāṁ dṛḍhadurbalatvādyavasthābhiḥ । [ityevaṁ dharmalakṣaṇāvasthāpariṇāmaiḥ aśūnyalakṣaṇam] aśūnyarūpaṁ [guṇavṛttamavatiṣṭhate ॥]\n[calaṁ guṇavṛtam ।] etadeva tu [guṇasvābhāvyaṁ pravṛttikāraṇaṁ] sakalavyāpārakāraṇaṁ [uktaṁ guṇānāṁ] sattvādīnām [iti । etena] cetasi prasiddhena dharmalakṣaṇāvasthāpārīṇāmātratayena [bhūtendriyeṣu dharmadharmibhedāt trividhaḥ pariṇāmo veditavyaḥ ॥]"
    },
    {
        "seq_id": 553,
        "vyb_id": "VYB_C03_V13_B03",
        "tag": "Commentary",
        "class_name": "bhashya",
        "text": "paramārthatastveka eva pariṇāmaḥ। dharmisvarūpamātro hi dharmo dharmivikriyaivaiṣā dharmadvārā prapañcyata iti। tatra dharmasya dharmiṇi vartamānasyaivādhvasvatītānāgatavartamāneṣu bhāvānyathātvaṁ bhavati natu dravyānyathātvam। yathā suvarṇabhājanasya bhittvā'nyathākriyamāṇasya bhāvānyathātvaṁ bhavati na suvarṇānyathātvamiti।"
    },
    {
        "seq_id": 554,
        "vyb_id": "VYB_C03_V13_B03",
        "tag": "Vyakhya",
        "class_name": "VIV",
        "text": "vivaraṇam\n[paramārthatastveka eva pariṇāmaḥ ।] katham ? [dharmisvarūpamātro hi dharmaḥ ।] na hi dharmiparihāreṇa dharmo nāma pṛthagasti । nāpi dharmaparityāgena lakṣaṇaṁ nāma pṛthak bhāvyate । nāpi lakṣaṇavyatirekeṇa avasthānāṁ pṛthaktvaṁ bhavati । tena [dharmivikriyaivaiṣā dharmadvārā] dharmabhedadvāreṇa tridhā [prapañcyate ॥]\nkathaṁ punardharmivikriyaivaiṣā । na punaratyantāpūrvotpattivināśāviti ? tata āha – [tatra dharmasya] ghaṭādeḥ [dharmiṇi] mṛdākhye [vartamānasya adhvasvatītānāgatavartamāneṣu bhāvānyathātvameva] pratyayānyathātvam, atīto ghaṭaḥ, vartate, anāgataḥ, iti ca dharmiṇi vartamānasyaiva । sa eva dharmasyāvirbhāvatirobhāvānyathātvam । [na dravyānyathātvaṁ] tadeva mṛddravyaṁ dharmi rūpāntaraṁ ca ॥\nudāharaṇaṁ paridarśayati – [yathā suvarṇabhājanasya bhittvā anyathā] kuṇḍalādibhāvena [kriyamāṇasya bhāvānyathātvaṁ] svastikakuṇḍalādisaṁsthānānyatvam । [na suvarṇadravyānyathātvamiti ॥]"
    },
    {
        "seq_id": 555,
        "vyb_id": "VYB_C03_V13_B04",
        "tag": "Commentary",
        "class_name": "bhashya",
        "text": "apara āha – dharmānabhyadhiko dharmī pūrvatattvānatikramāt। pūrvāparāvasthābhedamanupatitaḥ kauṭasthyenaiva parivarteta yadyanvayī syāditi। ayamadoṣaḥ। kasmāt। ekāntatānabhyupagamāt। tadetattrailokyaṁ vyakterapaiti nityatvapratiṣedhāt। apetamapyasti vināśapratiṣedhāt। saṁsargāccāsya saukṣmyaṁ, saukṣmyāccānupalabdhiriti।"
    },
    {
        "seq_id": 556,
        "vyb_id": "VYB_C03_V13_B04",
        "tag": "Vyakhya",
        "class_name": "VIV",
        "text": "vivaraṇam\n[apara āha] asatkāryasamārambhābhimānī – [dharmābhyadhiko] dharmavyatirikto [dharmī] , dharmaścāvidyamāno'nyaścānyaśca samudāyiṣyate । na punareko dharmī dharmeṣu bhūtabhaviṣyadvartamāneṣu dharmīvyatirikto'nvayīti ॥\n[yadyanvayī] dharmānabhyadhiko dharmāvyatiriktaḥ [pūrvatattvāt] pūrvapūrvadravyasvarūpāt [anatikrāman pūrvāparāvasthābhedam] atītādyavasthābhedam [anupatitaḥ] anugataḥ [syāt ,] tataśca eṣa doṣaḥ prasajati – sa dharmī tavābhimataḥ [kauṭasthyenāpi parivarteta] apariṇāmitve varteta ॥\natrāha-- [ayamadoṣaḥ । kasmāt ? ekāntānabhyupagamāt] atyantakauṭasthyavināśayoḥ dharmiṇo'nabhyupagamāt । yadyatyantaṁ kūṭastho dharmī syāt ātmavat, tataśca asmāddharmiṇo dharmāṇāmabhedāt kauṭasthyaṁ prasajyeteti doṣaḥ syāt । na tu dharmiṇāṁ guṇānāmatyantakauṭasthyamabhyupagamyate । pariṇāminityatvaṁ hi guṇānāṁ vadiṣyati ॥\natha vā, dharmadharmiṇoḥ [ekānta] bhedābhedā [nabhyupagamāt ।] ekāntena hi dharmibhyo'nvayibhyo dharmāṇāṁ [a]bhede kauṭasthyaṁ prāpnuyāt । atyantabhede vā dharmāṇāṁ atyantavināśaḥ syāt । na tvatyantabhedābhedāvabhyupāyiṣyete । tasmāt na kauṭasthyadoṣa iti ॥\nkathaṁ kauṭasthyābhāva ityāha-- [tadetat trailokyaṁ vyakterapaiti,] na kūṭastham । kasmāt ? [nityatvapratiṣedhāt ।] kāryatvādeva hi nityatvaṁ pratiṣiddham । athātyantavinaṣṭamiti cedāha- [apetamapyasti, vināśapratiṣedhāt ।] kāraṇasya nityatvāt tadabhedācca kāryasya atyantavināśaḥ pratiṣiddha eva ॥\ntataśca yaducyate kaiścit-viruddhahetvābhāsodāharaṇametaditi, kathaṁ ? yathā - ['asau vikāro vyakterapaiti, nityatvapratiṣedhāt , apetamapyasti, vināśapratiṣadhot'] ityatra [nityatvapratiṣedhāt] ityayaṁ hetuḥ [‘apeto'pi vikāro'sti'] ityanena siddhāntena virudhyate ॥\nkatham ? vyaktirātmalābhaḥ, apāyaḥ pracyutiḥ, yadyātmalābhāt pracyuto vikāro'sti, nityatvapratiṣedho nopapadyata । yattu vyakterapetasyāpi vikārasyāstitvaṁ tat khalu nityatvamiti ॥\nnityatvapratiṣedho nāma vikārasyātmalābhāt pracyutiḥ । yadātmalābhāt pracyavate tadanityam । yadasti na tadātmalābhāt pracyavate । astitvaṁ ca ātmalābhāt pracyutiśceti viruddhāvetau dharmau saha na sambhavataḥ । so'yaṁ hetuḥ yaṁ siddhāntamāśritya pravartate tameva vyāhantīti viruddho heturiti ॥\nnāyaṁ doṣaḥ । vastūnāṁ vyaktāvyaktadharmakatvābhyupagamāt । yathā hi ghaṭādirvidyamāno'pi san agāre nopalabhyate । na ca tāvatā asau nāstīti śakyaṁ pratijñātum । ālokopāyena hi vyajyate । tathā idaṁ trailokyaṁ kāraṇe saṁsṛṣṭaṁ vidyamānameva anabhivyaktātmakaguṇasvabhāvatayā, puruṣārthanimittenāviṣkriyate ॥\ntathaiva ca gatisaṁskārakṣaye sthitisaṁskārābhivyaktau kāraṇaṁ prati saṁsṛjyamānaṁ vyakterapaiti । yathā dīpālokatirodhāne vidyamāno'pi ghaṭādiḥ santamasāvaṣṭambhāt vyatterapasarati, tathā atrāpi mahadādayo yamaḥ tryadhvānaḥ saṁsargavisargadharmāṇaḥ, na tu sattvādayo dhārmiṇaḥ ॥\ntatastrailokyaṁ mahadādistambaparyavasānaṁ sattvādīnāṁ dharmabhūtama[na]bhivyaktidharmakaṁ sat atyantaniruddhasūkṣmadharmasamudayāt vyaktisthūladharmarūpeṇa na gṛhyata ityucyate – [tadetat trailokyaṁ vyakterapaiti] iti । na punaḥ dharbhisvarūpeṇāpāyaḥ । tathā ca dharmirūpeṇa nityatvāducyate – [tadapetamapyasti] iti ॥\ntadevaṁ vyaktirūpaśca śaktirūpaścaiko dharmī, vyaktirūpeṇa ca tasyānityatvaṁ, śaktirūpeṇa ca nityatvamiti kathameṣa virodhaḥ syāt । na hi devadattaścalanādivyāpāreṇa sarvadā gṛhyamāṇaścalanādivirāme viraṁsyati । calanameva hi tirodhīyate । tasmādavyatāvasthāyāmapyasti dharmī, vyaktāvasthāyāmupalabhyamānatvāt, andhatamasāvasthitaghaṭādivat ॥\nvyaktirapi svakīyadharmāntarasamīkṣayā dharmiṇī । sā ca dharmirūpeṇa nityā, dharmarūpeṇānityā abhyupeyate । evaṁ vikāreṣu dharmadharmibhedo'navasthita ityanavasthā'pi iṣyata eva ॥\ntatra [vyakterapaiti] ityanena na virudhyate, [nityatvapratiṣedhāt] ityayaṁ hetuḥ । nāpi [apetamapyasti] ityanena virodhaḥ । ubhayorbhinnaviṣayatvāt । nāpi [vināśapratiṣedhāt] ityayaṁ [apetamapyasti] ityanena virudhyate । yathā bāhyādapeto'pyasti devadatta iti ॥\natha manvīthāḥ – asti iti nityatvamucyate, tena [nityatvapratiṣedhāt] ityayaṁ nityatvena virodhamāliṅgatīti । na – anabhyupagamāt । na hi vyakternityatvamabhyupagacchema, tasyā eva nityatvaṁ pratiṣedhema । śaktivyaktidharmakatvābhyupagamāditi hi pratipāditam ॥\ntadetadanirjñāya parābhiprāyaṁ virodhodāharaṇatvāpādānam andhadarpaṇīyavṛttāntamudbhāvayati । yathā kila kaścidandhaḥ svāṁ adarśaśaktiṁ anavadhārya svārthamādarśamupārjayati tadvadetadābhāti ॥\napi ca yadyapyekatraiva vyaktau śaktau vā nityatvamanityatvaṁ ca adhyāropya tvaṁ pakṣasiṣādhayiṣayā bravīthāḥ, evamapi viruddhodāharaṇatvaṁ na saṁbhavati, viparītā(ta)sādhanāt । katham ? [apeto'pyasti] iti [nityatvapratiṣedhāt] ityucyate । [nityatvapratiṣedhāt] iti anityatvādityuktaṁ bhavati । [apetasyāpyastitvaṁ] nityatvamucyate । nityatvasya viparītamanityatvam । na ca pakṣasyānityatvasya anityatvaṁ heturbhavati, yo viparītaṁ sādhayan nityatvaṁ virundhīta । na hyaniṣṭamasādhayan viruddhatāmiyāt ॥\nathāpi nityatvapratiṣedho nāma ātmalābhāt pracyutiriti vika(lpasya)lpya vāvadyethāḥ – evamapi śabdabhedamātra(trāt) nārthabhedaḥ । ātmalābhāt pracyutiḥ, anityatvaṁ, ityeko'rthaḥ ॥\nathāpi nityatvopapattyabhāvādityavalambethāḥ – evamapi [nityatvapratiṣedhāt] ityayaṁ śabdaḥ (ekasyāṁ śuktikāyāṁ) nityatvopapattyabhāvādityasyārthasya [a]vācakaḥ ॥\nathāpi vācaka ityāropya pratibhāṣeta – evamapi śaktivyaktidharmadharmibhe(darūpeṇa)de na nityatvamanityatvaṁ(tyarūpaṁ) cetyuktameva samādhānam ॥\netena vyakteḥ [apeto'pyasti, vināśapratiṣedhāt] iti virodhodbhāvanaṁ pratyākhyātam ॥\nevamavasthite vyakterapetasya pratyakṣeṇānupalabhyamānasya kathamastitvam ? yāvatā, nāsti, anupalabhyamānatvāt, nabhaḥkusumavat iti ॥\natrocyate – anupalabdhirasiddho hetuḥ । anumānāgamābhyāmupalabdheḥ । yadetat vyaktaṁ etat prāgutpatterapyasti, yata utpadyate । asaccennotpadyeta, śaśaviṣāṇavadeva ॥\nkiṁ ca – asataḥ sattve sataścāsattve sarvatra na āśvasyuḥ । kiṁ ca – anupalabdheścedasattvaṁ muktātmakāraṇādīnāṁ ca prāgupalambhādūrdhvaṁ ca astitvaṁ kena labhyate ? tathā-\n[“nāsato vidyate bhāvo nābhāvo vidyate sataḥ । ”]\niti agamaḥ । pratyakṣānupalabdhiśca nāsattvasya kāraṇam । atha vyaktereva vikāro vidyamānaścet, kuto nopalabhyata iti ? āha – sākṣāt kāraṇe [saṁsargādasya saukṣmyam, ato'nupalabdhiḥ ।] na asatvāt ॥"
    },
    {
        "seq_id": 557,
        "vyb_id": "VYB_C03_V13_B05",
        "tag": "Commentary",
        "class_name": "bhashya",
        "text": "lakṣaṇapariṇāmo dharmo'dhvasu vartamāno'tīto'tītalakṣaṇayukto'nāgatavartamānābhyāṁ lakṣaṇābhyāmaviyuktaḥ। tathā'nāgato'nāgatalakṣaṇayukto vartamānātītābhyāṁ lakṣaṇābhyāmaviyuktaḥ। tathā vartamāno vartamānalakṣaṇayukto'tītānāgatābhyāṁ lakṣaṇābhyāmaviyukta iti। yathā puruṣa ekasyāṁ striyāṁ rakto na śeṣāsu virakto bhavatīti।"
    },
    {
        "seq_id": 558,
        "vyb_id": "VYB_C03_V13_B05",
        "tag": "Vyakhya",
        "class_name": "VIV",
        "text": "vivaraṇam\nidānīṁ bhūtendriyāṇāṁ lakṣaṇapariṇāma idamucyate – [lakṣaṇapariṇāmo dharmo] yathā mṛdo ghaṭādiḥ adhvasu atītādiṣu [vartamāno'tīto] dharmaḥ । kimuktaṁ bhavati ? [atītalakṣaṇayuktaḥ,] na punarasattvamāpannaḥ । itarābhyāṁ ca [anāgatavartamānābhyāmaviyuktaḥ ।] kāraṇasya mṛdo vartamānatvāt tatra saṁsṛṣṭasya ghaṭasya [a]vidyamānatve'pi(nasyāpi) yukto vartamānena lakṣaṇena ghaṭaḥ । tathā bhaviṣyannapi ghaṭo mṛda evānāgataḥ san bhaviṣyatītyanāgatalakṣaṇenāpyaviyuktaḥ [tathā vartamānaḥ, vartamānalakṣaṇayukta:, atītānāgatābhyāṁ lakṣaṇābhyāmaviyuktaḥ ॥]\n[tathā anāgataḥ anāgatalakṣaṇayuktaḥ, vartamānātītābhyāṁ lakṣaṇābhyāmaviyuktaḥ] atītānāgatalakṣaṇayoḥ mṛdātmakatvāt ghaṭasya vyavahitenāpyatītalakṣaṇenāviyogaḥ ॥\nkathamekalakṣaṇayukto dharmo lakṣaṇābhyāmaparābhyāmaviyukta ityaviyogasya dṛṣṭāntamāha – [yathā puruṣa ekasyāṁ striyāṁ rakto na śeṣāsu virakto bhavati ।] śeṣāsu tu bhūtabhaviṣyallakṣaṇayukto rāgaḥ । sataścāvinanāśādasataścānutpatteriti hi pratipāditam ॥"
    },
    {
        "seq_id": 559,
        "vyb_id": "VYB_C03_V13_B06",
        "tag": "Commentary",
        "class_name": "bhashya",
        "text": "atra lakṣaṇapariṇāme sarvasya sarvalakṣaṇayogādadhvasaṁkaraḥ prāpnotīti parairdoṣaścodyata iti। tasya parihāraḥ – dharmāṇāṁ dharmatvamaprasādhyam। sati ca dharmatve lakṣaṇabhedo'pi vācyo na vartamānasamaya evāsya dharmatvam। evaṁ, hi na cittaṁ rāgadharmakaṁ syātkrodhakāle rāgasyāsamudācārāditi।"
    },
    {
        "seq_id": 560,
        "vyb_id": "VYB_C03_V13_B06",
        "tag": "Vyakhya",
        "class_name": "VIV",
        "text": "vivaraṇam\nna hi krodhakāle rāgaḥ svakāla iva samudācarati । krodhakāle hi rāgaḥ atīto'nāgato vā । tathā krodho'pi rāgakāle । yadi hi vartamānasamaya evaikaṁ lakṣaṇaṁ abhaviṣyat, krodhakāle'pi rāgaḥ samudācariṣyat । nāpi vā । samudācariṣyat । nāpi krodhakāle nāsti ॥"
    },
    {
        "seq_id": 561,
        "vyb_id": "VYB_C03_V13_B07",
        "tag": "Commentary",
        "class_name": "bhashya",
        "text": "kiṁca trayāṇāṁ lakṣaṇānāṁ yugapadekasyāṁ vyaktau nāsti saṁbhavaḥ। krameṇa tu svavyañjakāñjanasya bhāvo bhavediti। uktaṁ ca rūpātiśayā vṛttyatiśayāśca virudhyante, sāmānyāni tvatiśayaiḥ saha pravartante। tasmādasaṁkaraḥ। yathā rāgasyaiva kvacitsamudācāra iti na tadānīmanyatrābhāvaḥ kiṁtu kevalaṁ sāmānyena samanvāgata ityasti tadā tatra tasya bhāvaḥ। tathā lakṣaṇasyeti।"
    },
    {
        "seq_id": 562,
        "vyb_id": "VYB_C03_V13_B07",
        "tag": "Vyakhya",
        "class_name": "VIV",
        "text": "vivaraṇam\n[kiṁ ca – trayāṇāṁ lakṣaṇānāṁ yugapadekasyāṁ] lakṣaṇasya [vṛttau] virodhāt [nāsti sambhavaḥ । krameṇa] lakṣaṇānāṁ krameṇa [svavyañjakāñjanasya] ghaṭādisvavyañjakāñjanasya anyatamasya lakṣaṇasya bhavet [sambhavaḥ ॥]\n[uktaṁ ca – rūpātiśayāḥ vṛttyatiśayāśca virudhyante ।] vartamānarūpavṛttyatiśayairyukte ghaṭe ca piṇḍādivyaktirūpātiśayā virodhāt na saṁbhavanti । ata eva atītānāgatarūpā dharmisāmānyānugatatvenāvirodhāt [atiśayaiḥ saha vartante ॥]\n[tasmāt] adhvanām [asaṁkaraḥ । yathā rāgasyaiva kvacit samudācāra iti na tadānīmanyatra] strīṣu [abhāvo] rāgasya । [kintu kevalaṁ sāmānyena cittarūpeṇa samanvāgataḥ] atīto'nāgato'pi san i [tyasti tadā tasya] rāgasya [bhāvaḥ । tathā lakṣaṇasyeti ॥]"
    },
    {
        "seq_id": 563,
        "vyb_id": "VYB_C03_V13_B08",
        "tag": "Commentary",
        "class_name": "bhashya",
        "text": "na dharmī tryadhvā dharmāstu tryadhvānaste lakṣitā alakṣitāstatra lakṣitāstāṁ tāmavasthāṁ prāpnuvanto'nyatvena pratinirdiśyante'vasthāntarato na dravyāntarataḥ। yathaikā rekhā śatasthāne śataṁ daśasthāne daśaikā caikasthāne। yathā caikatve'pi strī mātā cocyate duhitā ca svasā ceti।"
    },
    {
        "seq_id": 564,
        "vyb_id": "VYB_C03_V13_B08",
        "tag": "Vyakhya",
        "class_name": "VIV",
        "text": "vivaraṇam\nnanu ca piṇḍakapālayoratītānāgatatvāt ghaṭāvasthāyāmabhāvācca tābhyāṁ mṛdākhyasya dharmiṇo'pi atītānāgatatvamiti dharmiṇi piṇḍakapālayorabhāva iti kṛtvā dharmāṇāṁ piṇḍakapālādīnāmadhvatrayānupapattiriti pariśaṅkamānaḥ kathayati [– na dharmī tryadhvā ।] mṛdākhyo hi dharmī piṇḍakapālātītānāgatatvena nātīto'nāgato vā । sarvadharmeṣu mṛdabhijñānānu(pra)vṛtteḥ । kiṁ tarhi ? [dharmāḥ] piṇḍādayaḥ [tryadhvānaḥ] ghaṭakāle piṇḍakapālayoradarśanāt । tasmādadhvatrayāyogo na dharmāṇāṁ pariśaṅkanīyaḥ ॥\nte dharmā [lakṣitāḥ] piṇḍādayaḥ tryadhvatvenābhilakṣitāḥ [tāṁ tāmavasthāṁ] dṛḍhadurbalatvādikāṁ [prāpnuvanto'nyatvena] navo ghaṭaḥ purāṇaścetyanena [pratinirdiśyante'vasthāntarataḥ । na dravyāntarataḥ] mṛdatiritāt ॥\n[yathā ekā rekhā śatasthāne] śūnyadvayena tṛtīyasthāne śataṁ bhavati । saiva ca [daśasthāne] ekena śūnyena dvitīyasthāne daśa । saiva [prathamasthāne ekā ॥]\n[yathā vā ekatve'pi strī mātā cocyate duhitā ca,] saiva anyāpekṣayā [svasā ca ।] tadevam avasthāntarādeva śabdapratyayādibhedāḥ । na dharmadharmibhedena । tasmāt yaducyate paraiḥ śabdapratyayalakṣaṇadharmakālādibhedo hetuḥ kāryakāraṇabhede iti, so'nenānaikāntikīkṛtaḥ ॥"
    },
    {
        "seq_id": 565,
        "vyb_id": "VYB_C03_V13_B09",
        "tag": "Commentary",
        "class_name": "bhashya",
        "text": "avasthāparaṇāme kauṭasthyaprasaṅgadoṣaḥ kaiściduktam। katham। adhvano vyāpāreṇa vyavahitatvāt। yadā dharmaḥ svavyāpāraṁ na karoti tadā'nāgato yadā karoti tadā vartamāno yadā kṛtvā nivṛttastadā'tīta ityevaṁ dharmadharmiṇorlakṣaṇānāmavasthānāṁ ca kauṭasthyaṁ prāpnotīti parairdoṣa ucyate।"
    },
    {
        "seq_id": 566,
        "vyb_id": "VYB_C03_V13_B09",
        "tag": "Vyakhya",
        "class_name": "VIV",
        "text": "vivaraṇam\n[avasthāpariṇāme] tṛtīye'smin [kauṭasthyaprasaṅgadoṣaḥ [kaiścit] uktaḥ ।] kathaṁ kauṭasthyaprasaṅgaḥ ? [adhvānaḥ] vartamānādayaḥ [svavyāpāreṇa vyavahi(sthi)tāḥ ।] katham ? [yadā dharmo] ghaṭaḥ piṇḍāvasthāyāṁ [svavyāpāraṁ na karoti tadā anāgataḥ । yadā karoti tadā vartamānaḥ] ayam । [yadā kṛtvā nivṛttaḥ] [tadā atītaḥ ।] tatra sa eva dharmaḥ kṛtaḥ kriyamāṇaḥ kariṣyamāṇaḥ nijavyāpāropārūḍhaḥ dharmisvātmabhūta evāvasthāpitaḥ । na vyatiriktarūpaḥ । tena [dharmiṇāṁ] guṇānāṁ [nityatvāt] nityatvāvyatirekāt [dharmalakṣaṇāvasthanāṁ kauṭasthyaṁ prāpnotīti doṣa ucyate ॥]"
    },
    {
        "seq_id": 567,
        "vyb_id": "VYB_C03_V13_B10",
        "tag": "Commentary",
        "class_name": "bhashya",
        "text": "nāsau doṣaḥ। kasmāt। guṇinityatve'pi guṇānāṁ vimardavaicitryāt। yathā saṁsthānamādimaddharmamātraṁ śabdādīnāṁ guṇānāṁ vināśyavināśināmevaṁ liṅgamādimaddharmamātraṁ sattvādīnāṁ guṇānāṁ vināśyavināśināṁ tasminvikārasaṁjñeti।"
    },
    {
        "seq_id": 568,
        "vyb_id": "VYB_C03_V13_B10",
        "tag": "Vyakhya",
        "class_name": "VIV",
        "text": "vivaraṇam\n[nāsau doṣaḥ । kasmāt ? guṇinityatve'pi guṇānāṁ vimardavaicitryāt] udbhavābhibhavatvavicitratayā puruṣavadekāntakūṭasthatā neṣyate guṇānām । pariṇāmābhyupagamāt । na cānavaratapariṇatīnāmapi parasparavimardātirekeṇa dravyāntarabhāvāpattiriti na kauṭasthyam ॥\nkathaṁ vimardavaicitryamityāha- [yathā saṁsthānaṁ] śarīrādikaṁ [ādi]mat kāraṇavat [dharmamātraṁ] kāraṇasyātmabhūtamavyatiriktaṁ [vināśi] tirobhāvadharmakaṁ dharmāntarasamudaye । keṣāṁ saṁsthānamityā(mā)ha- [śabdādīnāmavināśinām । evaṁ liṅgaṁ] mahadākhyaṁ [ādimat] kāraṇavat [dharmamātraṁ vināśe guṇānāmavināśinām] ātmabhūtam । [tasmin] mahadādidharmamātre [vikārasaṁjñā] na guṇānāṁ vimardavicitratayā vināśitvaṁ guṇasvarūpeṇa nityatvaṁ [iti ॥]"
    },
    {
        "seq_id": 569,
        "vyb_id": "VYB_C03_V13_B11",
        "tag": "Commentary",
        "class_name": "bhashya",
        "text": "tatredamudāharaṇaṁ mṛddharmī piṇḍākārāddharmāddharmāntaramupasaṁpadyamāno dharmataḥ pariṇamate ghaṭākāra iti। ghaṭākāro'nāgataṁ lakṣaṇaṁ hitvā vartamānalakṣaṇaṁ pratipadyata iti lakṣaṇataḥ pariṇamate। ghaṭo navapurāṇatāṁ pratikṣaṇamanubhavannavasthāpariṇāmaṁ pratipadyata iti। dharbhiṇo'pi dharmāntaramavasthā dharmasyāpi lakṣaṇāntaramavasthetyeka eva dravyapariṇāmo bhedenopadarśita iti। evaṁ padārthāntareṣvapi yojyamiti। ta ete dharmalakṣaṇāvasthāpariṇāmā dharmisvarūpamanatikrāntā ityeka eva pariṇāmaḥ sarvānamūnviśeṣānabhiplavate। atha ko'yaṁ pariṇāmaḥ। avasthitasya dravyasya pūrvadharmanivṛttau dharmāntarotpattiḥ paraṇāma iti ॥ 13 ॥"
    },
    {
        "seq_id": 570,
        "vyb_id": "VYB_C03_V13_B11",
        "tag": "Vyakhya",
        "class_name": "VIV",
        "text": "vivaraṇam\n[tatrodāharaṇam-mṛt dharmī] piṇḍākārā [piṇḍākārāt ākārāntaraṁ] ghaṭaṁ [upasampadyamāno dharmataḥ pariṇamate ॥]\n[[ghaṭākāro'nāgataṁ lakṣaṇaṁ hitvā vartamānalakṣaṇaṁ pratipadyata iti lakṣaṇataḥ pariṇamate ॥ ]]\ntathā [ghaṭo navapurāṇatāṁ pratikṣaṇamanubhavan avasthāpariṇāmaṁ pratipadyata iti । dharmiṇo'pi] mṛdādeḥ [dharmāntaraṁ] piṇḍādikaṁ avasthā । dharmī piṇḍakapālādirūpāvasthāmāsīditi ॥\n[dharmasyāpi] ghaṭādeḥ [lakṣaṇāntaraṁ] atītādikaṁ [avasthā ।] sa eva hi ghaṭo dharmo'tītānāgatavartamānāvasthāmupārohati ॥\ntata [eka eva pariṇāmo bhedenopadarśita iti । evaṁ padārthāntareṣvapi] mṛdaḥ anyeṣaavapi śarīrendriyādiṣu [yojyam । ta ete dharmalakṣaṇāvasthāpariṇāmā dharbhisvarūpamanatikrāntā ityeka eva] dharmiṇaḥ [pariṇāmaḥ sarvān dharma] lakṣaṇāvasthāpariṇāmān [viśeṣānabhiplavate ।] kutaḥ ? [yena avasthitasya dravyasya pūrvadharmanivṛttau dharmāntarotpattiḥ pariṇāma iti] dharmī pariṇāma eveti śakyate pratipattum ॥ 13 ॥"
    },
    {
        "seq_id": 571,
        "vyb_id": "VYB_C03_V14_I01",
        "tag": "LeadingBhashya",
        "class_name": "leading_bhashya",
        "text": "tatra –"
    },
    {
        "seq_id": 572,
        "vyb_id": "seq_572",
        "tag": "Sutra",
        "class_name": "versetext",
        "text": "śāntoditāvyapadeśyadharmānupātī dharmī ॥ 14 ॥"
    },
    {
        "seq_id": 573,
        "vyb_id": "VYB_C03_V14_B01",
        "tag": "Commentary",
        "class_name": "bhashya",
        "text": "yogyatāvacchinnā dharmiṇaḥ śaktireva dharmaḥ। sa ca phalaprasavabhedānumita ekasyānyo'nyaśca paridṛṣṭaḥ। tatra vartamānaḥ svavyāpāramanubhavandharmī dharmāntarebhyaḥ śāntebhyaścāvyapadeśyebhyaśca bhidyate। yadā tu sāmānyena samanvāgato bhavati tadā dharmisvarūpamātratvātko'sau kena bhidyeta। tatra ye khalu dharmiṇo dharmāḥ śāntā uditā avyapadeśyā śceti, tatra śāntā ye kṛtvā vyāpārānuparatāḥ savyāpārā uditāste cānāgatasya lakṣaṇasya samanantarā vartamānasyānantarā atītāḥ। kimarthamatītasyānantarā na bhavanti vartamānāḥ, pūrvapaścimatāyā abhāvāt। yathā'nāgatavartamānayoḥ pūrvapaścimatā naivamatītasya। tasmānnātītasyāsti samanantaraḥ। tadanāgata eva samanantaro bhavati vartamānasyeti।"
    },
    {
        "seq_id": 574,
        "vyb_id": "VYB_C03_V14_B01",
        "tag": "Vyakhya",
        "class_name": "VIV",
        "text": "vivaraṇam\nkaḥ punarasau dharmī? yasmin avasthite dharmāntaravirāme dharmāntarodayaḥ pariṇāma iti । [tatra śāntoditāvyapadeśyadharmānupātī dharmī ।] śāntoditān avyapadaśyāṁśca dharmānanupatituṁ śīlaṁ yasya so'nvayī bhinneṣvabhinnātmā dharmīti vyapadiśyate । [dharmaḥ] nāma [yogyatāvacchinnā] śaknoti raśanākuṇḍalādibhāvamāpattumiti yā suvarṇasya [dharmiṇaḥ] kuṇḍalatvādikā [śaktiḥ] sa [eva dharmaḥ ॥]\n[sa ca] avyakto'pi san dharmiṇi [phalaprasavabhedānumitasadbhāvaḥ ।] yathā deśāntare kālāntare ca tāṭaṅkādika phalaṁ kanakapiṇḍaḥ prasūyate । tatphalaprasavabhedadarśanenānyānanyānapi prakārānayaṁ prasavitu vibhavatīti tasmin dharmiṇi [phalaprasavabhedānumitasadbhāvaḥ । ekasya] dharmiṇaḥ [anyaścānyaśca] dharma ityanenaikasya dharmiṇo dharmasaṁkhyatvamāha ॥\ntatra [yo dṛṣṭaḥ sa vartamānaḥ svaṁ vyāpāra] mudakāharaṇādikam [anubhavan dharmānterabhyaḥ śāntebhyaścāvyapadeśyebhyaśca bhidyate ॥]\n[yadā tu sāmānyena] dharmirūpeṇa [samanvāgato bhavati,] atha [tadā dharmisvarūpamātratvāt] dharmisvarūpātmabhūtatvāt [ko'sau] viśeṣataḥ [kena vā bhidyeta ।] vyāpārādhirūḍharūpāṇāmeva bhedo, na kāraṇasamanugamanirīkṣitātmanāmityarthaḥ ॥\nke punaḥ śāntā uditā avyapadeśyā vā ? [te khalu dharmiṇo dharmāḥ śāntāḥ ye kṛtvā vyāpāramuparatāḥ । savyāpārā uditāḥ । te cānāgatalakṣaṇasya samanantarāḥ ।] tathā [vartamānasyānantarā atītāḥ । kimarthamatītasyānantarā na bhavanti ।] na santītyartha: । [pūrvapaścibhābhāvāt ।] yo yasya paścādbhavati sa tasya paścimo'nantaraḥ । itaraśca tadapekṣayā pūrvaḥ । tadiha paścimābhāvāt eṣa svayamapi pūrvo na bhavatīti pūrvapaścimābhāvādatītasyānantarā na santi । [yathā anāgatavartamānayoḥ pūrvapaścimatā naivamatītasya । tasmānna[nātī]tasyāsti samanantaraḥ ॥]\nyastvayaṁ pāṭhaḥ [tadanāgata eva samanantarībhavati vartamānasya] iti, na tasya prakṛtena sambandhaḥ । tasmā [ttadanāgata eva samanantaro bhavatyatītasya] ityayameva pāṭhaḥ । arthopapatteḥ । katham? yadā vyutthānasaṁskāro nirodhasaṁskāreṇa ādyo'bhibhūyate, tadā vartamānamadhvānaṁ hitvā vyutthānasaṁskāro'tītamadhvānamupasampadya punaranāgataḥ sanvartamānībhavatītyasamanantaro'pyanāgata eva samanantarībhavatyatītasyetyucyate । atītānāgatayorlakṣaṇayordharmāṇāṁ dharmisvarūpamātrāviśeṣāt ॥"
    },
    {
        "seq_id": 575,
        "vyb_id": "VYB_C03_V14_B02",
        "tag": "Commentary",
        "class_name": "bhashya",
        "text": "athāvyapadeśyāḥ ke। sarvaṁ sarvātmakamiti। yatroktam – jalabhūmyoḥ pāriṇāmikaṁ rasādivaiśvarūpyaṁ sthāvareṣu dṛṣṭam। tathā sthāvarāṇāṁ jaṅgameṣu jaṅgamānāṁ sthāvareṣvityevaṁ jātyanucchedena sarvaṁ sarvātmakamiti।"
    },
    {
        "seq_id": 576,
        "vyb_id": "VYB_C03_V14_B02",
        "tag": "Vyakhya",
        "class_name": "VIV",
        "text": "vivaraṇam\n[atha avyapadeśyā] : ke? tadavyapadeśyābhipradarśanārthamāha – sarvaṁ sarvātmakam iti । katham? [tatroktam–jalabhūmyoḥ pāriṇāmikaṁrasādivaiśvarūpyaṁ sthāvareṣu dṛṣṭam ।] yathā rasa eka eva ikṣuśṛṅgiberakādiṣu madhurakaṭukatvādivaiśvarūpyaṁ pratipadyate । tathā, rūpasya śuklakṛṣṇatvādivicitrarūpatvam । evaṁ gandhādiṣvapi । [tathā sthāvarāṇāṁ jaṅgameṣu] rasādivaiśvarūpyam । sthāvarāṇāmupayuktānāṁ jaṅgameṣu rasalohitādiviśvabhedaḥ । [tathā jaṅgamānāṁ sthāvareṣu upayuktānām] vṛkṣāyurvedaprasiddhaṁ rasādivaiśvarūpyam ॥\nevaṁ sthāvarāṇāsthāvereṣu, jaṅgamānāṁ ca jaṅgameṣu, [ityevaṁ jātyanucchedana] sattvādyavināśena [sarvaṁ sarvātmakam ।] aṅguleśikhare lokatrayamapyasti। tathā ca [‘aṅguṣṭhādasṛjat brahmā romakūpebhyaḥ’] ityādiśrutismṛtiśataprasthānam ॥"
    },
    {
        "seq_id": 577,
        "vyb_id": "VYB_C03_V14_B03",
        "tag": "Commentary",
        "class_name": "bhashya",
        "text": "deśakālākāranimittāpabandhānna khalu samānakālamātmanāmabhivyaktiriti। ya eteṣvabhivyaktānabhivyakteṣu dharmeṣvanupātī sāmānyaviśeṣātmā so'nvayī dharmī। yasya tu dharmamātramevedaṁ niranvayaṁ tasya bhogābhāvaḥ। kasmāt, anyena vijñānena kṛtasya karmaṇo'nyatkathaṁ bhoktṛtvenādhikriyeta। tatsmṛtyabhāvaśca nānyadṛṣṭasya smaraṇamanyasyāstīti। vastupratyabhijñānācca sthito'nvayī dharmī yo dharmānyathātvamabhyupagataḥ pratyabhijñāyate। tasmānnedaṁ dharmamātraṁ niranvayamiti ॥ 14 ॥"
    },
    {
        "seq_id": 578,
        "vyb_id": "VYB_C03_V14_B03",
        "tag": "Vyakhya",
        "class_name": "VIV",
        "text": "vivaraṇam\nyadi sarvaṁ sarvātmakaṁ, tadā sarvaṁ sarvatropalabhyeta, sammataviprayogajanmā ca śoko mā pra(ti)vartiṣṭetyāderuttaraṁ paṭhati – [deśakālākāranimittāpabandhāt] deśādīnāmapabandhaḥ avavandhaḥ tasmāt, [na samānakālam ātmanāṁ sarvavastūnām abhivyaktiḥ ।] kasyacit kvacideva deśekāle ca kenacidavākareṇa tanubhṛtāṁ ca dharmādinimittābhisamīkṣayākañcidaśvābhivyāktiḥ, yathā rāhuprabhṛtīnām । etenaiva sammataviprayoganimittaśokādyupapatiḥ । ata ekaikasmin atilaṅkitasaṁkhyāgocaratvāddharmānaśakyā vyapadeṣṭum ॥\nya eteṣu śāntoditāvyapadeśyeṣu [abhivyaktānabhivyakteṣu dharmeṣu anupātī sāmānyaviśeṣātmā] sattvādiśabdādirūpeṇa [so'nvayī dharmī । yasya tu] vādinaḥ [dharmamātramevedaṁ niranvayaṁ] bāhyamādhyāmakaṁca, yasya ca jñānamātrameva, tasya dharmāṇāṁ kṣaṇapraṇāśitvādatītānāgatavartamānapathārohiṇāṁ samānakālānāṁ ca bhoktṛbhogyatvādisaṁbandhānupapatteḥ [bhogābhāvaḥ ॥]\nsambandhābhāvaṁ darśayati – [kasmāt? anyena vijñānena kṛtasya karmaṇo'nyat vijñānamakartṛ] bhaviṣyat [kathaṁ bhoktṛtvenādhikriyeta ।] kartuśca phalābhipravṛtteḥ phalena saṁbandho yujyate । anyaḥ kartā phalena cānyaḥ sambadhyata iti virudhyate ॥\n[smṛtyabhāvaśca ।] kṛtakaraṇīyādiviṣayasmṛtyabhāvaśca । [anyadṛṣṭasya smaraṇamanyasyanāstīti ।] na hi caitradṛṣṭasya vasumitraḥ smarati । [[vastu] pratyabhijñānācca,] yasmāttadevedamitivastupratyabhijānīmaḥ, tasmāt [sthito'nvayī dharmī dharmānyathātvaṁ] dharmairanyathātvam [abhyupagataḥ] pratipannaḥ । na tu svarūpeṇānyathātvam । yathārucakādibhedānugatamapikanakameveti pratyabhijānīmaḥ । [tasmāt nedaṁ dharmamātraṁ niranvayamiti ॥ 14 ॥]"
    },
    {
        "seq_id": 579,
        "vyb_id": "seq_579",
        "tag": "Sutra",
        "class_name": "versetext",
        "text": "kramānyatvaṁ pariṇāmānyatve hetuḥ ॥ 15 ॥"
    },
    {
        "seq_id": 580,
        "vyb_id": "VYB_C03_V15_B01",
        "tag": "Commentary",
        "class_name": "bhashya",
        "text": "ekasya dharmiṇa eka eva pariṇāma iti prasakte kramānyatvaṁ pariṇāmānyatve heturbhavatīti। tadyathā cūrṇamṛtpiṇḍamṛdghaṭamṛtkapālamṛtkaṇamṛditi ca kramaḥ। yo yasya dharmasya samanantaro dharmaḥ sa tasya kramaḥ। piṇḍaḥ pracyavate ghaṭa upajāyata iti dharmapariṇāmakramaḥ। lakṣaṇapariṇāmakramo ghaṭasyānāgatabhāvādvartamānabhāvaḥ kramaḥ। tathā piṇḍasya vartamānabhāvādatītabhāvaḥ kramaḥ। nātītasyāsti kramaḥ। kasmāt। pūrvaparatāyāṁ satyāṁ samanantaratvaṁ, sā tu nāstyatītasya। tasmāddvayoreva lakṣaṇayoḥ kramaḥ। tathā'vasthāpariṇāmakramo'pi ghaṭasyābhinavasya prānte purāṇatā dṛśyate। sā ca kṣaṇaparamparānupātinā krameṇābhivyajyamānā parāṁ vyaktimāpadyata iti। dharmalakṣaṇābhyāṁ ca viśiṣṭo'yaṁ tṛtīyaḥ pariṇāma iti।"
    },
    {
        "seq_id": 581,
        "vyb_id": "VYB_C03_V15_B01",
        "tag": "Vyakhya",
        "class_name": "VIV",
        "text": "vivaraṇam\nidānīṁ pariṇāmabhedeheturucyate – siddhehi bhedepariṇāmatrayasaṁyamaḥ prayokturupakalpeta । yata: kaśyācilliṅgadvārā atītādiṣumatirupajanayituṁ śakyate, nānyathā iti, [kramānyatvaṁ pariṇāmānyatve hetuḥ । ekasya dharmiṇaḥ cittādeḥ eka eva pariṇāma iti prasakteḥ] dharmādīnāṁ dharmyabhedāditi, pariṇāmabhedasiddhaye hetureṣa ucyate – [kramānyatvam ।] kramaḥ anantarabhāvaḥ tasyānyatvaṁ bhedaḥ ॥\ntrayo hi kramā anyonyavidharmāṇa upalakṣyante । lakṣaṇāvasthākramābhyāmanyo dharmakramaḥ । dharmāvasthākramābhyāmanyo lakṣaṇakramaḥ । dharmalakṣaṇakramābhyāmanyo'vasthākramaḥ । yacca teṣāmanyatvaṁ prasiddhamārgamadhirūḍhaṁ tatkramakāryāṇāṁ pariṇāmānāmanumāpakam [anyatvehetuḥ ॥]\n[tadyathā] mṛtdharmī [cūrṇamṛt] iti cūrṇādibhirdhamairayugapatkālajanmabhiḥ kramavartibhiḥ pariṇamate । sarvatra mṛdgrahaṇena dharmiṇo mṛdākhyasya parasparalakṣyamāṇabhedacūrṇapiṇḍaghaṭakapālakaṇādidharmānugamaṁ pratipādayati ॥\ncūrṇasyānantaraḥ piṇḍaḥ, piṇḍasyānantaro ghaṭaḥ, ghaṭasyānantarāṇi kapālāni, kapālānāṁ kaṇā anantarā iti dharma eva [cūrṇamṛt, piṇḍamṛt, ghaṭamṛt, kapālamṛt, kaṇamṛt, iti kramaḥ,] dharmāntarasyakramaḥ । na lakṣaṇaṁ, nāpyavasthā । yathā– [yo yasya dharmasya samanantaro dharmaḥ sa tasya kramaḥ ।] katham? [piṇḍo ghaṭa upajāyata iti] piṇḍarūpāmṛtghaṭībhavatītyarthaḥ । abhedopacāreṇa [piṇḍo ghaṭa upajāyata] ityucyate । na punaḥ piṇḍo dharmo dharmontarātmatāṁ pratipadyate । piṇḍadharmavimardanena tadvirodhī tadanantaraṁ ghaṭākhyo dharma upajāyate ॥\ndharmapariṇāmaśca dvividhaḥ, tulyapariṇāmaścātulyapariṇāmaśca । yathā piṇḍo ghaṭa upajāyata ityatulyapiṇḍasya, ghaṭādidharmairmṛdākhyo dharmī pariṇamate, saḥ atulyadharmapariṇāmaḥ । yāvacca ghaṭasya janmanaḥ prabhṛti ākapālāpatteḥ tāvatghaṭarūpeṇaiva pariṇamate mṛditi sa tulyadharmapariṇāmaḥ ।\ntathā cittamapi niruddhavṛttikamekāgratāvasthāyāṁ tulyābhyāṁ dharmābhyāṁ śānteditapratyābhyāṁ pariṇamate, vyutthānanirodhābhyāṁ dharmābhyām atulyābhyāṁ pariṇate, tathā vyutthānavelāyāṁ śāntaghoramūḍhaiḥ pratyayairdharmairatulyaiḥ pariṇāmaṁ pratipadyate । so'yaṁ [dharmapariṇāmakrama] uktaḥ ॥\nidānīṁ lakṣaṇapariṇāmakrama ucyate – [lakṣaṇapariṇāmakrama: ghaṭasyānāgatātlakṣaṇātvavartamānabhāvaḥ । tathā piṇḍasya] virodhidharmodaye [vartamānādatīta [bhāvaḥ] kramaḥ । nātītasyāsti kramaḥ ।] dharme hi vartamānalakṣaṇasya samanantaraṁ yallakṣaṇaṁ sa lakṣaṇakramaḥ । na cātītalakṣaṇasya samanantaraṁ lakṣaṇamasti ॥\n[kasmāt? pūrvāparatāyāṁ hi satyāṁ samanantaratvam । sā cātītasya nāsti । tasmāt dvayoreva] anāgatavartamānayoḥ [lakṣaṇayoḥ kramaḥ ।] atītasya kramābhāvapratipādanena prayojanam [kṣaṇatatkramayoḥ saṁyamāt’] ityatra bhaviṣyati ॥\n[tathā avasthāpariṇāmakramaḥ ghaṭasyābhinavasya prānte] avasānāvasthāyāṁ [purāṇātā dṛśyate । sā ca kṣaṇaparamparā'nupātinā krameṇābhyūhyamānā] pratikṣaṇamabhinavabhāvaparimardanena purāṇatā sañjaniṣyate । sā ca prānteṣu [parāṁ vyaktimāpāditā ।] madhye tu sūkṣmatayā na vibhāvyate । tena madhyāvasthāyāṁ sannapi kramo na lakṣyate । prāntakālābhivyaktiliṅgenānumāyiṣyate – yena iryapurāṇatāparāṁ vyaktamupaprāpitā so'yaṁ krama iti । na hi ghaṭe pariniṣpannamātre pratikṣaṇajanmā'pipurāṇatāgṛhyate ॥\ntathā ca vadiṣyati – [“kṣaṇapratiyāgī pariṇāmāparāntaniryāhyaḥ kramaḥ”] iti । tasmāt dharmalakṣaṇakramābhyāmavasthākramasyānyatvāt [dharmalakṣaṇapariṇāmābhyāṁ viśiṣṭo'yaṁtṛtīyaḥ pariṇāmaḥ ॥]"
    },
    {
        "seq_id": 582,
        "vyb_id": "VYB_C03_V15_B02",
        "tag": "Commentary",
        "class_name": "bhashya",
        "text": "ta ete kramā dharmadharmibhede sati pratilabdhasvarūpāḥ। dharmo'pi dharmī bhavatyanyadharmasvarūpāpekṣayeti। yadā tu paramārthato dharmiṇyabhedopacārastaddvāreṇa sa evābhidhīyate dharmastadā'yamekatvenaiva kramaḥ pratyavabhāsate।"
    },
    {
        "seq_id": 583,
        "vyb_id": "VYB_C03_V15_B02",
        "tag": "Vyakhya",
        "class_name": "VIV",
        "text": "vivaraṇam\n[ta ete kramādharmadharmibhede sati pratilabdhasvarūpāḥ ।] vivakṣitetudharmadharmiṇorabhede tatra kramabhedo na labhyate । [dharmo'pi dharmī bhavatyanyadharmāpekṣayā ।] guṇebhyo'nyatra dharmadharmitvaṁ nāma na vyavasthitam । mahadādīnāmapyaviśeṣāpekṣayā dharmitvam । aviśeṣāṇa ca viśeṣāpekṣayā, viśeṣāṇāṁ ca śāntoditāpekṣayeti । [yadā tu paramārthato dharmiṇyabhedopacāradvāreṇābhidhīyate dharmaḥ, tadā'yamekatvenaiva kramaḥ pratyavabhāsate ॥]"
    },
    {
        "seq_id": 584,
        "vyb_id": "VYB_C03_V15_B03",
        "tag": "Commentary",
        "class_name": "bhashya",
        "text": "cittasya dvaye dharmāḥ paridṛṣṭāścāparidṛṣṭāśca। tatra pratyayātmakāḥ paridṛṣṭā vastumātrātmakā aparidṛṣṭāḥ। te ca saptaiva bhavantyanumānena prāpitavastumātrasadbhāvāḥ । nirodhadharmasaṁskārāḥ pariṇāmo'tha jīvanam । ceṣṭā śaktiśca cittasya dharmā darśanavarjitāḥ ॥ iti ॥ 15 ॥"
    },
    {
        "seq_id": 585,
        "vyb_id": "VYB_C03_V15_B03",
        "tag": "Vyakhya",
        "class_name": "VIV",
        "text": "vivaraṇam\ntatra [cittasya dvaye] dvividhāḥ [dharmāḥ paridṛṣṭāścāparidṛṣṭāśca] upalabdhāścānupalabdhāśca । ke te ityāha – [tatra pratyayātmakāḥ] rāgadveṣamohādayaḥ [paridṛṣṭāḥ । vastumātrāḥ] svarūpeṇa vidyamānāḥ kāryayoginaḥ [aparidṛṣṭāḥ । [te ca]] svaviṣayavṛttisadbhāvaiḥ [saptaiva bhavanti ।] te kathamavagamyanta iti? [anumānena prāpitavastumātrasadbhāvāḥ] kāryaliṅgenāvagatasadbhāvāḥ । svarūpeṇa tu nānīśvarairupalamyante । tataścaikaikatvenocyante ॥\n[nirodhadharmasaṁskārāḥ । nirodhaḥ] uktaḥ । [dharmaḥ] iti, dharmādharmau । [saṁskārāḥ] vāsanārūpāḥ । [pariṇāmaḥ] uttamalakṣaṇaḥ । [atha jīvanam] iti, dharmādyapekṣayā sakalakaraṇavṛttiḥ prāṇalakṣaṇā yena cittadharmeṇa bhavati, sa [jīvanam] ityucyate । [ceṣṭā] vyāpāraḥ । [śaktiḥ] sāmarthyaṁ, [cittasya dharmāḥ । darśanavarjitāḥ] apratyakṣāḥ । [iti ete] sapta nirodhādayaścittadharmā aparidṛṣṭā ucyante ॥ 15 ॥"
    },
    {
        "seq_id": 586,
        "vyb_id": "VYB_C03_V16_I01",
        "tag": "LeadingBhashya",
        "class_name": "leading_bhashya",
        "text": "ato yogina upāttasarvasādhanasya bubhutsitārthapratipattaye saṁyamasya viṣaya upakṣipyate –"
    },
    {
        "seq_id": 587,
        "vyb_id": "seq_587",
        "tag": "Sutra",
        "class_name": "versetext",
        "text": "pariṇāmatrayasaṁyamādatītānāgatajñānam ॥ 16 ॥"
    },
    {
        "seq_id": 588,
        "vyb_id": "VYB_C03_V16_B01",
        "tag": "Commentary",
        "class_name": "bhashya",
        "text": "dharmalakṣaṇāvasthāpariṇāmeṣu saṁyamādyogināṁ bhavatyatītānāgatajñānam। dhāraṇādhyānasamādhitrayamekatra saṁyama uktaḥ। tena pariṇāmatrayaṁ sākṣātkriyamāṇamatītānāgatajñānaṁ teṣu saṁpādayati ॥ 16 ॥"
    },
    {
        "seq_id": 589,
        "vyb_id": "VYB_C03_V16_B01",
        "tag": "Vyakhya",
        "class_name": "VIV",
        "text": "vivaraṇam\n[ete] trayaḥ pariṇāmādharmalakṣaṇāvasthārūpāḥ [yoginaḥ upāttasarvasādhanasya] samāsāditayamādisakalasādhanasya sthiratarasaṁyamasya, atītānāgatapratyupasthita [bubhutsitārthapratipattaye saṁyamasyaviṣayaḥ upakṣipyate ।] trayo'pyeko viṣayaḥ saṁyamasya ॥\n[pariṇāmatrayasaṁyamādatītānāgatajñānam ।] pariṇāmatraye tāvatsaṁyamaḥ karaṇīyaḥ, yāvatsamādhiprajñā''lokaḥ । sa cayadviṣaya upasthitaḥ, taṁ viṣayaṁ yathābhūtapratyakṣatāmāpādayati । sūkṣmaṁ vyavahitamatītamanāgataṁ viprakṛṣṭaṁ vā yamuddiśya prāpaṇābhiprāyeṇa sūkṣmādiṣu saṁyamaḥ kriyate, tadā so'rthovaśyatāṁ yogina upayāti । [dharmalakṣaṇāvasthāpariṇāmeṣu saṁyamātyogino bhavatyatītānāgatajñānam । dhāraṇādhyānasamādhitrayamekatra saṁyama uktaḥ । tena] saṁyamena [pariṇāmatrayaṁ sākṣātkriyamāṇamatītānāgatajñānaṁ teṣu] pariṇāmeṣu [sampādayati ।] sakalapadārthīnāṁ pariṇāmitvātteṣāṁ cātītādiyogātkālatrayayuktasamastapadārthaviṣayapariṇāmatrayasaṁyamena sarvaṁ pratyakṣībhavati । tathā pratikṣaṇapariṇāmadharmakamanavasthitaṁ viśvamokṣamāṇasyavairāgyaṁ jāyate ॥ 16 ॥"
    },
    {
        "seq_id": 590,
        "vyb_id": "seq_590",
        "tag": "Sutra",
        "class_name": "versetext",
        "text": "śabdārtha​pratyayānāmitaretarādhyāsātsaṁkara​statpravibhāgasaṁyamātsarva​bhūtarutajñānam ॥ 17 ॥"
    },
    {
        "seq_id": 591,
        "vyb_id": "VYB_C03_V17_B01",
        "tag": "Commentary",
        "class_name": "bhashya",
        "text": "tatra vāgvarṇeṣvevārthavatī। śrotraṁ ca dhavanipariṇāmamātraviṣayam। padaṁ punarnādānusaṁhārabuddhinirgrāhyamiti।"
    },
    {
        "seq_id": 592,
        "vyb_id": "VYB_C03_V17_B01",
        "tag": "Vyakhya",
        "class_name": "VIV",
        "text": "vivaraṇam\nayamanyaḥ saṁyamaviṣayaḥ upakṣipyate sarvaśabdārthapratipattyarthaḥ [śabdārthapratyayānāmitaretarādhyāsāt saṁkaraḥ tatpravibhāgasaṁyamāt sarvabhūtarutajñānaṁ] sampadyate । tatra kaḥ śabdaḥ, ko vā arthaḥ, pratyayo vā, saṁkaraśca kinnimittaḥ, kathaṁ ca teṣāṁ pravibhāgaḥ? iti ॥\n[tatra] kiṁ vāguccāryaḥ śrotragrāhyaḥ (sa) śabdaḥ, utārthāntaraṁ, kiṁ vāgeva, tadvadatirito vā, iti tāvadvicāryate– vāktāvannaśabdaḥ । kasmāt? vāk [varṇeṣvevārthavatī ।] vāgiti varṇabhivyañjakamaṣṭasu sthāneṣu viṣaktamindriyaṁ varṇābhivyaktimātraprayojanopakṣayaṁ, na tāvadarthābhivyaktau śabdābhivyaktau vā vyāpāraṁ karoti ॥\ntathā [śrotraṁ ca] na svayaṁ śabdaḥ, nāpi śabdaviṣayam । kasmāt? [dhvanipariṇāmamātraviṣayaṁ] hi tat । dhvaniriti sāmānyaṁ varṇāvarṇarūpam । tasya viśeṣaḥ pariṇāmaḥ akārādivarṇātmakaḥ, kākādivāśitātmakaśca mūḍhakaraṇavyaṅgyaḥ । tat dhvanipariṇāmamātraprakāśāvasānaṁ śrotraṁ nārthaśabdayorvyāpriyate ॥\nnanu ca śrotragrāhya evaśabdaḥ । na—arthapratyāyakatvāt । arthaṁ yaḥ sampratyāyati sa śabdaḥ । kaḥ punarasau? [padam । tatpunarnādānusaṁhārabuddhinirgrāhyaṁ] nādānāṁ dhvanīnāṁ śrotraviṣayabhūtānāṁ pratyekaṁ pratyayinisaṁskāramādhāya nivartamānānām antyena dhvanināyāsamupasthāpitābuddhiḥ sā nādānusaṁhārabuddhiḥ prathamadhvanikramānusaṁhārāsāditasaṁskārasya pratyayinaścittasya jāyate, tayaikayā buddhyā ayaṁ nirgṛhyate । tatpadam । tacca pratyakṣatvādrūpādivannānyapramāṇāpekṣam ॥\nnanu ca [“gakāraukāravisarjanīyāḥ”] itibhagavānupavarṣaḥ । tanna – avācakatvāt । katham? samudāyāsambhavāt । samudāyāsambhavaśca [ekasamayāsambhavitvāt ।] na hi gakāroccāraṇakāle aukāravisarjanīyau । nāpyaukāroccāraṇakāle gakāravisarjanīyau । nāpi visarjanīyapravṛttivelāyāmitarayoḥ samavasthānamitivarṇasamudāyāsambhavādavācakatvam ॥\nyathaiva varṇānāṁ yugapatsamayānavasthānam, evaṁ saṁskārāṇāṁ smṛtīnāṁ ca tajjanitānāmayugapatkālatvādavācakatvam । smṛtyupayogārthatvācca saṁskārasyānubhūtaviṣaya evopayogāt, pratyākhyasya cāpūrvatvāt ॥\napi ca saṁskārāṇāṁ vācakacābhyupagame, ['śabdādarthapratipatiḥ' 'pūrvīparībhūtaṁ bhāvamākhyātenācaṣṭe’ ‘dharmasya śabdamūlatvādaśabdamanapekṣyaṁ syāt’] iti prasiddhirapahūyeta ॥\nathāpivarṇabhāvabhāvitvena smṛtisaṁskārayorapiśabdatvamupacaryeta । naitadapi—tadbhāvabhāvitvaṁ nāmatasminneva sati bhavatyasatyabhāva eva yatra, tatra syāt । (na ca) tacca varṇānāṁ śabdatve siddhe bhavet । lokastu śarīrādāvātmābhimānādavivekādatasminnapi tadbuddhiṁ karotīti na sarvatra vastunirṇaye heturbhavati ॥\napi ca, vākśrotravyāpāra eva satyarthapratipattiriti tasyāvyabhicārāttadbhāvabhāvitveśabdatvaṁ prāpnoti । tasmādantyovarṇo na vācakaḥ, varṇatvāt ādyavarṇavat । tathā, tatsmṛtisaṁskārānavācakāḥ, smṛtisaṁskāratvāt, ādyavarṇasmṛtisaṁskāravat ॥\nyadi cāntyo varṇaḥ pūrvavarṇajanitasaṁskārasahitaḥ vācaka ityucyate-- naitadevam । kasmāt? antyavarṇoccāraṇamātrādevārthapratyayaprasaṅgāt । katham? atītadivasoccaritagakārādivarṇāhitasaṁskāro hi samastaḥ śrotā । tatrāntyavārṇoccāraṇamātrādartha: pratīyeta । athāpi niyamārthamādyāvarṇoccāraṇamiti cet – na – pūrvavarṇānāṁ paścimavarṇenātulyakālatvātsāhāyakābhāve niyamānupapatiḥ ॥\ntavāpivarṇānāṁpadavyañjakatveniyamārthaṁpūrvavarṇāucārayitavyāitidoṣaeveti, padavyañjakatvakalpanāto varṇānāmeva vācakatvaṁ yuktamiticet, na – varṇanāṁ buddhau svakīyasaṁskārādhānamātrābhyupagamāt । uccaritapradhvaṁsamānavarṇasaṁskāraparaṁ paropacitāyāṁ hi buddhau padaṁ nirbhāsate । etadeva hi varṇānāṁ padavyañjakatvam । na padaṁ prati dīpavatsākṣātpravartate ॥\nna buddhau dhārmidvāreṇa saṁskārāṇāmekāśrayāvasthānādanyonyopakāryopakārakabhāvaḥ samīcīnataraḥ । iṣṭāniṣṭaviṣayopalabdhismṛtīcchādveṣādivat । na kadācidanyena varṇena pūrvavarṇānāṁ tadīyasmṛtisaṁskārāṇāṁ vā sambandha upakalpate ॥\natha mamāpiniyatakramavarṇasampādi saṅskāraparamparopacitabuddhyutpādakatyenaiva varṇānāṁ vācakatvamiti cet – na – abhyupetaparivarjanāt । yadi tāvadvarṇānekasaṁskāraviśiṣṭābuddhiḥ arthaviṣayavāpadaviṣayā vā? yadyarthaviṣayā, saiva śabdaḥ prāpnoti । arthapratyāyakatvāt । atha padaviṣayā, tathā'pi padādarthapratipattiriti bādhyeta ॥\ntasmādekabuddhiviṣayo varṇavyatiriktaḥ śabdo'bhyupagantavyaḥ । tena pūrvavarṇajanitasaṁskārasahito'ntyo varṇaḥ, tatsmṛtiḥ, saṁskāro vā, na vācakaḥ । saṁskārasāhāyakāpekṣatvāt, buddhivat ॥"
    },
    {
        "seq_id": 593,
        "vyb_id": "VYB_C03_V17_B02",
        "tag": "Commentary",
        "class_name": "bhashya",
        "text": "varṇā ekasamayāsaṁbhavitvātparasparaniranugrahātmānaste padamasaṁspṛśyānupasthāpyā''virbhūtā-stirobhūtāśceti pratyekamapadasvarūpā ucyante।"
    },
    {
        "seq_id": 594,
        "vyb_id": "VYB_C03_V17_B02",
        "tag": "Vyakhya",
        "class_name": "VIV",
        "text": "vivaraṇam\nevaṁ gate kathaṁ varṇānāmarthaviṣayaḥ padaviṣayo vāvyāpāro nāstītyāha – [varṇāḥ ekasamayāsambhavitvāt ।] ekakālāsambhavitvaṁ ca vācaḥ kramavartitvāt । ataḥ [parasparaniranugrahātmānaḥ] kasyacidabhisambandhasyābhāvāditerataranirupakārāḥ । [te padamanupasaṁspṛśyānupasthāpya] kañcana pade vyāpāramavidhāya [āvirbhutāśca tirobhūtāśca] vyastā vā samastā vā na padātmānamapāṅgavikṣepaṇāpi parāmṛśanti । [pratyekamapadasvarūpāḥ] yugapadanavasthānātasamudāyātmanā'pyapadasvarūpā eva । kimaṅgaḥ punaḥ pratyekamanarthakānāmavasthitānāmiti ॥"
    },
    {
        "seq_id": 595,
        "vyb_id": "VYB_C03_V17_B03",
        "tag": "Commentary",
        "class_name": "bhashya",
        "text": "varṇaḥ punarekaikaḥ padātmā sarvābhidhānaśaktipracitaḥsahakārivarṇāntara-pratiyogitvādvaiśvarūpyamivā''pannaḥ pūrvaścottareṇottaraśca pūrveṇa viśeṣe'vasthāpita ityevaṁ bahavo varṇāḥ kramānurodhino'rthasaṁketenāvacchinnā iyanta ete sarvābhidhānaśaktiparivṛtā gakāraukāravisarjanīyāḥ sāsnādimantamarthaṁ dyotayantīti।"
    },
    {
        "seq_id": 596,
        "vyb_id": "VYB_C03_V17_B03",
        "tag": "Vyakhya",
        "class_name": "VIV",
        "text": "vivaraṇam\n[varṇaḥ punarekaikaḥ sarvābhidhānaśaktipracitaḥ ।] abhidhīyateyaiḥ tānyabhidhānānipadāni, teṣāṁ sarveṣāmabhidhānānāṁ padānāmabhivyañjikābhiḥ śakti.ābhiḥ pracitaḥ, arāṇāmekaika iva nābhau । tadyathā—gakāraḥ govargāgnigaganādisarvapadābhidyotanasāmarthyapracitaḥ ॥\n[sahakārivarṇāntarapratiyogitvāt ।] yathā gauriti gakaraikāravisarjanīyasahakārisavyapekṣaḥ agniritīkārapratiyogī । tasmāda [nekavarṇā] ntaropādhisambandhātpratipadaṁ [vaiśvarūpyamivāpannaḥ । uttaraśravarṇaḥ pūrveṇa viśeṣe] padaviśeṣapradyotane [avasthāpitaḥ । pūrvaiścottareṇa,] madhyamo'pi pūrvottarābhyām ॥\n[evaṁ bahavo varṇāḥ kramānurodhinaḥ] viśiṣṭakramam, ānupūrvīm anurudhyamānāḥ ॥\n[arthasaṅketena] amī asminnarthe etatkramāvalambinaḥ iyanta iti saṅketaḥ samayaḥ, tena athaisaṅketena [avacchinnāḥ ॥]\nvarṇasaṅketadvāreṇapadaṁ saṅketyate । varṇāvyabhicaritacāritram asādhāraṇavarṇakramāpekṣitasaṅketasamayaṁ hi padam । varṇasaṅketa eva tasya saṅketaḥ । [iyanta ete varṇāḥ sarvābhidhānaśaktiparicyutāḥ] viśiṣṭasāsnādimadarthapratipādakāsādhāraṇapadāvabhāsanavyāpāraparatvādeva aparapadāntarapratipādakaśaktyantarebhyaḥ paricyutā: nivṛttā: itaretaraviśeṣaviniyogaparavaśāveśādudāsīnapadāntaraprakāśanaśaktayaḥ [gakāraukāravisarjanīyāḥ sāsnādimantamathaimavadyotayanti] padamabhivyañjayantaḥ ॥"
    },
    {
        "seq_id": 597,
        "vyb_id": "VYB_C03_V17_B04",
        "tag": "Commentary",
        "class_name": "bhashya",
        "text": "tadeteṣāmarthasaṁketenāvacchinnānāmupasaṁhṛtadhvanikramāṇāṁ ya eko buddhinirbhāsastatpadaṁ vācakaṁ vācyasya saṁketyate। tadekaṁ padamekabuddhiviṣaya ekaprayatnākṣiptamabhāgamakramamavarṇaṁ bauddhamantyavarṇapratyayavyāpāropasthāpitaṁ paratra pratipipādayiṣayā varṇairevābhidhīyamānaiḥ śrūyamāṇaiśca śrotṛbhiranādivāgvyavahāravāsanānuviddhayā lokabuddhyā siddhavatsaṁpratipattyā pratīyate।"
    },
    {
        "seq_id": 598,
        "vyb_id": "VYB_C03_V17_B04",
        "tag": "Vyakhya",
        "class_name": "VIV",
        "text": "vivaraṇam\n[tadeṣāmarthasaṅketenāvacchinnānām] abhihitena nyāyamārgeṇa [anugṛhītadhvanikramāṇāṁ] viśiṣṭānuparipaṭisamāyoginām itthaṁkramaviśeṣakramalabdhajanmanāṁ varṇānāṁ sambandhaḥ [ya eko budvinirbhāsaḥ] buddhernirbhāsaḥ [tat padaṁ] bhūmiḥ (bhūmiṣumeva) bhūmikeva [vācakaṁ vācyasya] na varṇāḥ । varṇadvoraṇa tu [saṅketyate ॥]\n[tat padamekam] ekamapi, yadvastu sāvayavaṁ ghaṭādi tadanekabuddhiviṣayaṁ dṛṣṭaṁ, na tu padaṁ tathā । tat [ekabuddhiviṣayaṁ] sarvale.okapratyakṣam । varṇāḥ punaranekatvādayugapatkālajanmānaḥ ekabuddhiviṣayatāṁ na samupāśnunuvate । yasvevamekabudvinirgrāhyamanumānena nirācikīrṣati, tasya pratyakṣāvirodhinī pratijñā syāt ॥\nevam [ekaprayatnākṣiptaṁ] varṇakramajanmapratyupanītasaṁskāranimittabuddhiparipākābhisamakṣayā paścimabuddhau jhaṭiti parisphuritam, [avibhāgam] avayavaśyūnyam, ata eva [akramamavarṇātmakamantyavarṇapratyayavyāpāropasthāpitam] ādyavarṇavyāpāraparamparānugṛhītapaścimavarṇagrahaṇamāttrapratyudbhāsitam ॥\n[paratra] parabuddhipratipipādayiṣayā [varṇairevābhidhīyamānaiḥ] abhidhātṛbhiḥ, [śrūyamāṇaiśca śrotṛbhiḥ, anādivāgvyavahāravāsanānuviddhayā lokabuddhayā siddhavat saṁpratipatyā pratīyate ।] (nāpi) anādisaṁsāracakramaṇḍale parivartate । śabdādevārthapratipatipūrvako vyavahāraḥ, tadvāsanāvāsitāyā lokadhiyā siddhavat pratīyata iti, laukikānāṁ sammugdhākārapravartitavyavahāramātracaritaprayojanānāṁ ātmanīva pade vipratipattiḥ ।\ntasmāt [padaṁ] varṇavyatiriktam, ekabuddhinirgrāhyatve sati pratyāyakatvāt, pradīpavat । arthapratipattau ca kāraṇatvāt, pradīpavat, buddhivacca । na varṇāḥ padam, ekena kartrā krameṇa prayujyamānatvāt, karaṇatvācca, vāsīvṛkṣādānādivat ॥\natra [kaścit] āha—\n[varṇā vā dhvanayo vāpi spheṭaṁ na padavākyayoḥ ।]\n[vyañjanti vyañjakatvena yathā dīpaprabhādayaḥ ॥]\n[sattvāt ghaṭādivacceti sādhanāni yathāruci ।]\n[laukikavyatirekeṇa kalpite'rthe bhavanti hi ॥]\n[nārthasya vācakaḥ sphoṭo varṇebhyo vyatirekataḥ ।]\n[ghaṭādivanna dṛṣṭena virodho dharmyasiddhitaḥ ॥]\n[pratiṣedhettu yo varṇāstajjñānānantarodbhavāt ।]\n[dṛṣṭabādho bhavettasya śaśicandraniṣedhavat ॥]\n[varṇotthā vā'rthadhīrekṣā tajjñānānantaroddhavā ।]\n[yādṛśī sā tadutthā hi dhūmāderiva vahnidhīḥ ॥]\n[dīpavadvā gakārādergavādeḥ pratipādaka: ।]\n[dhruvaṁ pratīyamānatvāt tatpūrvapratipādanāt ॥ ”] iti ।\natrocyate—varṇā vādhvanayo vā'pispheṭaṁ na padavākyayoḥ iti, padaṁ vākyaṁ vā svatastāvanna prasiddham । tatrāsativarṇavyatirikte pade vākye vā, padavākyayoḥ sphoṭaṁ na vyañjayantīti kathaṁ cetasvināṁ vacanāvakāśaḥ syāt । evaṁ ca sati, uddiśyapadavākyayoḥ sphoṭaṁ pratiṣedhatāpadaṁ vākyaṁ cābhyupagataṁ bhavet ॥\nathāpiparābhaprāyeṇocyeta, tathā'pi siddhasādhyatā । na parasya padavākyayoranyaḥ sphoṭovidyate, yaḥ pratiṣidhyeta । padavākye eva hitasya sphoṭaḥ ॥\nathāpi brūyāt – arthāvacchedakāviśiṣṭakramopaniveśino varṇāḥ padaṁ vākyaṁ ca pratiṣidhyate iti । tacca na yuktam, svato virodhāt ॥\nathā'pi brūyāt – varṇavyatiriktaṁ padaṁ vākyaṁ vā pratiṣidhyate iti । tathā'pi vyatiriktamuddiśya tasya vyañjanapratiṣedhādvyatiriktapadavākyābhyupagamaḥ prasaktaḥ ॥\nathā'pi parakalpitapadavākyapratiṣedhaḥ, evamapi vyañjakatvādityasiddho hetuḥ । katham? svātmavyātiriktasya vā padasya vyañjakatvaṁ, avyatiriktasya vā vyañjakatvaṁ, arthasya vā vyañjakatvaṁ varṇānāmiti trayīvikalpanā । yadi vyatiriktasya vyañjakatvaṁ, tadā svato'siddhaḥsyāt ॥\nathāvyātiriktasya, tathā'pi parasyāsiddhaḥ । kiṁca, vyañjakatvāccavyatiriktasyaiva vyañjakatvaṁ, nāvyātiriktasya, pradīpāderiva । anyavyañjanārthaṁ hi vyañjakaḥ pradīpādirupādīyate, na svātmavyañjanāya । svātmavyaktyartho cedupādāsyate, januṣā'ndhasyāpi vyajyeta ॥\natha vyatiriktavyañjakatve siddhe, padasya vyañjakā bhaveyuḥ, arthasya vā । tatrānekasādhyaṁ yathā śibikodvahanādi, tat anyatamena na śakyam anuṣṭhātu, evamanyatamena varṇānāmarthasya pratipādanamanekasādhyatvādaśakyamiti pratipāditam ॥\nna ca kūpakhānakanyāyenāpi kaṁcitkañcidvyaṅgye saṁskāramādhāyavarṇānivartante iti śakyaṁ vaktum । abhidheyasyaikabuddhiviṣayatvāt ॥\nyathā ca sugatakṛtānte pradhvaṁsamānaṁ vijñānamutpatsyamānasya vijñānasya saṁskāramādhātumaparyāptaṁ, sthitasya dharmiṇaḥ kasyacidabhāvāt । evamanyonyasaṁbandhābhāvādayugapatsamayajanmanāṁ varṇānāṁ pūrvasya pūrvasya vinaśyata uttarasyottarasya copajaniṣyamāṇasya balādhānānupapattiriti nārthasya vyañjakā varṇāḥ ॥\npariśeṣātpadasyaiva vyatiriktasyābhivyañjitāraḥ iti sthitadharmaḥ । asmākaṁ tu sthiterdharmiṇiścetasi pūrvapūrvavarṇapratyupasthitasaṁskāraparamparāparipākaviśārade paścimavarṇajanmavelāyāṁ niravayavamekabuddhinirgrāhyabuddhinirbhasātmakajhaṭitisamunmiṣatīti na saṁskārādhānāsāmarthyadoṣaprasaṅgaḥ ॥\nkiṁca, yadyapi varṇāḥ svabuddhiṁ vyañjayanti । sā buddhirarthapratītiṁ prati karaṇabhūtaivābhivyajyate, na tu phalaṁ prati varṇāḥ karaṇatvena vyāpriyante । karaṇabhūtabuddhyutpādanopakṣayatvāt । buddhereva hi phalaṁ prati vyāpāraḥ । yasya hi phalaṁ prati vyāpāraḥ tatpramāṇaṁ, sa śabdaḥ । tataśca arthapratītiṁ prati kāraṇabhūtabuddhivyavahitatvānnavarṇānāṁ vācakatvam । paramparayātupadaṁpratyupāyatvaṁ na varṇānāṁ pratiṣidhyate ॥\ntasmādevamayaṁ ślokaḥ paṭhitavyaḥ–\n[varṇā vā dhvanayo vā'pi bhinnamevārthamātmanaḥ ॥]\n[vyañjanti vyañjakatvena yathā dīpaprabhādayaḥ ॥]\ntathā, ghaṭādīnāmapyarthontarapratyupasthānamātratvamabhyupagamyata eva । ghaṭādayo hi darśanamātreṇa pacanāharaṇadhāraṇādiyogyatābuddhim anyadvā kiṁcit upasthāpayantyeva । tathā varṇānāṁ pāramparyeṇa ātmavyatiriktapadapratyupasthāpakatvaṁ sattvātghaṭādivadiṣyata eveti tulyametadapi ॥\n[satvādghaṭādivacceti sādhanāni yathāruci ।]\n[laukikavyatirekeṇa kalpite'rthe bhavanti hi ॥]\nsarvathājātirvā buddhirvā bhavatu, yato vā kutaścit uccāritapradhvastavarṇānasaṁbhavino varṇavyatiriktāt arthapratipattiḥ, sasphoṭaḥ । sa ca avaśyaṁ varṇāsaṁbhāvitvātkāryasyābhyupagamanīyaḥ । tathā ca—\n[‘nārthasya vācakaḥ sphoṭo varṇebhyo vyatirekataḥ']\niti bruvato'bhyupagamavirodhaḥ syāt । api ca, [varṇebhyo vyatirekataḥ] ityanyatarā siddhaḥ । svato vyatirekesyāsiddhatvāt ॥\nkiṁca, nāmākhyātopasargānipātapadajāticatuṣṭayamabhyupagacchatā jātivyañjakaṁ varṇavyatiriktam anyadabhyupagantavyam । na varṇāḥ padajātimabhivyañjitumutsahante । varṇā hi varṇajātimabhivyañjayanti । na cāvayaveṣu bhinnakālajanmavināśeṣvavayavijātivyañjanamupapadyate । vyavasthiteṣvapi nāmatāvadavayaveṣu na pāṇipādādayaḥ śarīrādṛte śarīratvamabhivyañjayanti । kiṁ punaranavasthiteṣu ॥\nkiṁca, aśvaḥ ayātamayātamakṣaḥ bhavati, tena mama vāyurvāyuḥ, ityādiṣu tulyasvarūpeṣu nāmatvākhyātatve parasparaviruddhajātīyenaika eva varṇo'bhivyanakti ॥\nyadi vā aśvaḥ iti nāmajātyā abhivyañjakāḥ akāraśakāravakārākāravisarjanīyāḥ ākhyātajātyabhivyañjakebhyo bhinnā bhaveyuḥ, tadā upapadyate bhinnānāṁ bhinnajātyabhivyañjakatvam । tadekatvenopapadyate ॥\nyadyapi arthaprakaraṇaśabdāntarasannidhānādibhiḥ idaṁ nāma idamākhyātam itiparikalpyeta, tathā'pi nāmākhyātajātyabhivyaktim arthaprakaraṇādibhireka eva varṇo na śaknoti kartum । na hi brāhmaṇa eva brāhmaṇatvaṁ kṣatriyatvaṁ cābhivyanakti ॥\ntasmāt bhinnā akārāḥ śakārāvakārādayaśca bahava eṣitavyāḥ । evaṁ gośabdādayo'pi bhinnā eva । tathā gośabdatvamaśvaśabdavaṁ ca siddham । evaṁ matvamātvamitvamītvaṁ ca siddham । evaṁ ca sati akārādayo varṇā atvādīnyeva sāmānyānyabhivyañjayanti । nāśvādīnnāmākhyātajātibhedānita ॥\ntasmāt varṇavyatiriktaṁ padatvasāmānyābhivyañjakaṁ padamabhyupagantavyam । evaṁ ca satyeṣa śloka evaṁ paṭhitavya:-\n[pratiṣedhettu yaḥ sphoṭaṁ varṇadhīsamanantaram ।]\n[dṛṣṭabādho bhavettasya śaśicandraniṣedhavat ॥]\n[vaṇotthā'varṇadhīreṣā tajjñānānantarodbhavā ॥] iti ॥\nkaraṇabuddhivyavahitatvādanantarodbhavatvamasiddham । pāramparyoṇa cetsiddhasādhyatā । dhūmasyāpi na vahnidhiyaṁ prati kāraṇatvam । dhūmadhiyaḥ kāraṇatvāt । dhūmādīnāṁ pāramparyavatvarṇādīnāmapi pāramparyeṇopakārakatvamiṣyata ityuktam ॥\ntasmādayamapi śleka evaṁ paṭhitavyaḥ---\n[varṇotthā nārthadhīreṣā tajjñānānantarodbhavā ।]\n[yedṛśī sā tadutthānadhūmodariva vahnidhīḥ ॥]\nna ca dīpavatsannipatyagakāraukārausāsnādimadarthavyañjakau । arthavyaktikālānavasthānādanaye.ārdṛṣṭo vyabhicāra: visarjanīyaviṣaye'pi samunnīyate niravasthānādi । varṇānārthavyaktisamānakālāvasthāyinaḥ, pradīpastu vyaṅgyakālena tulyakālāvasthānaḥ kāraṇatvaṁ pratilabhate ॥\ntasmādayamapyevaṁ ślekaḥ paṭhitavyaḥ–\n[dīpavadvā gakārādirgavādīnāmavācaka: ।]\n[dhruvaṁ pratīyamānatvāttatpūrve pratipādanāt ॥]\npramāṇaṁ cātra bhavati – arthasya na vācakāḥ, nāpyarthaṁ pratipramāṇaṁ varṇāḥ, sākṣātsaṅketāpekṣatvāt, aṅkapratimādivat । yathā śatādyaṅkāviṣṇupratimāśca saṅketāpekṣāgamamevāvadyotayanti । na viṣṇuśatādyarthaṁ prati pramāṇatvamupayānti ॥\nyattu nāpekṣate saṅketaṁ, tatpramāṇam, yathā vākyaṁ, dīpādijātyantaraṁ ca । na tathā varṇā iti pratimāvadeṣā aprāmāṇyamāpātatam । tathā, varṇā arthapratipādakamātmavyatiriktamabhivyañjayanti, sākṣātsaṅketāpekṣatvāt, aṅkaviṣṇupratimādivat । sphoṭaḥ tatsaṅketena sākṣādapekṣate ityavādiṣma ॥\ntasmādevam anekayuktiparivārapratyupānītabalādhānaṁ kaḥ sphoṭam apākartuṁ śaknoti ॥"
    },
    {
        "seq_id": 599,
        "vyb_id": "VYB_C03_V17_B05",
        "tag": "Commentary",
        "class_name": "bhashya",
        "text": "tasya saṁketabuddhitaḥ pravibhāga etāvatāmevaṁ jātīyako'nusaṁhāra ekasyārthasya vācaka iti। saṁketastu padapadārthayoritaretarādhyāsarūpaḥ smṛtyātmako yo'yaṁ śabdaḥ so'yamartho yo'yamarthaḥ so'yaṁ śabda iti। evamitaretarādhyāsarūpaḥ saṁketo bhavatīti। evamete śabdārthapratyayā itaretarādhyāsātsaṁkīrṇā gauriti śabdo gaurityartho gauriti jñānam। ya eṣāṁ pravibhāgajñaḥ sa sarvavit।"
    },
    {
        "seq_id": 600,
        "vyb_id": "VYB_C03_V17_B05",
        "tag": "Vyakhya",
        "class_name": "VIV",
        "text": "vivaraṇam\ntadevaṁgate bhāṣyamidānīmucyate – [tasya padasya saṅgītabudvitaḥ pravibhāgaḥ ।] śabdārthajñānavyatibhinnarūpā hi saṅketabuddhiḥ । tasyāḥ sakāśātpadasya [pravibhāgaḥ] karaṇīya: ॥\nsaṅketarūpaṁ darśayati – [etāvatāṁ] varṇānām [evaṁjātīyake'nusaṁhāra etasyāthaisya vācakaḥ] iti । yathā ayamaṅkaḥ śataṁsahasre, viṣṇureṣāpratimā iti ca ॥\n[saṁketastu padapadārthayoritaretarādhyāsarūpaḥ smṛtyātmā,] na pramāṇabhūtaḥ । yathāvipṇureṣā pratimā, eṣa eva caturbhuja iti, tathā pratyaya ubhayamidam ubhayaṁ nu pratyaya ityanyonyādhyastarūpāviṣṇupratimāpratyayāḥ ॥\ntathā [yo'yaṁśabdaḥ so'yamarthaḥ, yo'yamarthaḥ saśabdaḥ, yaścapratyayaḥ so'rthaḥ śabdaśceti, evamitaretarādhyāsarūpaḥ saṁketo bhavati । evameteśabdārthapratyayā itaretarādhyāsātsaṁkīrṇāḥ ।] tadyathā [gauriti śabdo, gaurityartho, gaurīti jñānam] iti ॥\n[ya eṣāṁ] śabdārthapratyayānāṁ [pravibhāgajñaḥ, sa sarvajñaḥ ।] kasmāt? aśakyatvātpravibhāgajñānasya । na hyasarvajñaḥ śaknoti pravibhāgena tānavagantum ॥"
    },
    {
        "seq_id": 601,
        "vyb_id": "VYB_C03_V17_B06",
        "tag": "Commentary",
        "class_name": "bhashya",
        "text": "sarvapadeṣu cāsti vākyaśaktirvṛkṣa ityukte'stīti gamyate। na sattāṁ padārtho vyabhicaratīti। tathā na hyasādhanā kriyā'stīti। tathāca pacatītyukte sarvakārakāṇāmākṣepo niyamārtho'nuvādaḥ kartṛkaraṇakarmaṇāṁ caitrāgnitaṇḍulānāmiti। dṛṣṭaṁ ca vākyārthe padaracanaṁ śrotriyaśchando'dhīte, jīvati prāṇāndhārayati। tatra vākye padārthābhivyaktistataḥ padaṁ pravibhajya vyākaraṇīyaṁ kriyāvācakaṁ vā kārakavācakaṁ vā। anyathā bhavatyaśvo'jāpaya ityevamādiṣu nāmākhyātasārūpyādanirjñātaṁ kathaṁ kriyāyāṁ kārake vā vyākriyeteti।"
    },
    {
        "seq_id": 602,
        "vyb_id": "VYB_C03_V17_B06",
        "tag": "Vyakhya",
        "class_name": "VIV",
        "text": "vivaraṇam\n[sarvapadeṣu cāsti vākyaśaktiḥ । vṛkṣa ityukte astīti gamyate । na sattāṁ padārtho vyayabhicaratīti ॥]\nkimarthametaducyate? iha sarvabhūtarutajñānopāyaḥ pratipipādayiṣitaḥ । sarvabhūtarutaṁ ca vākyārthaviṣayameva, na padārthaviṣayam । padānāṁ kevalānāṁ varṇānāmivānarthakatvāt, saṁvyavahārābhāvācca । yathaiva varṇanāṁ varṇāntarābhisamīkṣayāpadāvadyotanaprayojanavattvam, evaṁ padānāmapipadāntarāpekṣayāvākyopasthāpanopāyatvam । evaṁ sativākyasyaiva prāmāṇyaṁ, kevalapadaprayoge'rthāpratīteḥ ॥\nkiṁca, kevalaṁ padamapramāṇaṁ, tāvatā nirṇayābhāvāt, ekaikavarṇavat । nāpi padaṁ vācakam, saṅketārthāpekṣatvāt, śatādyaṅkavat । nāmākhyāte kevalena vācake, kevalāprayogāt, upasargavat । yatrāpi kevalaṁ padaṁ prayuyukṣite tatrāpyavaśyam, asti tiṣṭhati devadatta ityādi padaṁ buddhau viparivartata iti na kevalāprayogasiddhiḥ ॥\npralambate, paryāgacchati, abhyāgacchati, ityādiṣu upasargakarmapravacanīyānāṁ na kaścidarthaḥ । tathā abhimanāyate, sumanāyate, durmanāyate, ityādiṣu ca upasargāṇāṁ dyotakatvaṁ siddham । tathā, pratiṣṭhate, adhīta ityādiṣvayupasargāṇāṁ dyotakatvameva na vācakatvamiti । [tathā na hyasāvanā kriyā asti ।] kevalakarmaprayoge kimapi sādhanaṁ dravryaṁ guṇo vāvagamyate ॥\nkiṁca, prakṛtipratyayānāmanavasthitāvadhikatvātvyabhicārādavācakatvam । tadyathā-daridrātiḥkeṣāñciddravyamātra eva paṭhyate । daridraśabdastu nipātopasargasthānīyaḥ punarāgacchati, drati, nidrāti, daridrāti, iti । tatra kā prakṛtiriti vaktavyam । kiṁ (drāktridaṁ) drā, iti, kiṁvā daridreti । keṣāñcittu daridretyetāvatpaṭhyate । tathā drāśabdo'pi pṛthagāmnāyate ॥\nevamasti sakāramātraṁ paṭhanti । vīticapratyayekāramāgamaṁ kurvanti । kecittu sahakāreṇa paṭhitvā (aviti) vīticapratyaye lopamakārasyakurvanti । tatra kā prakṛtiriti vaktavyam । na nirjñāyate । prakṛtyavadhaupratyayāvadhauvāprakṛtipratyayārthau śakyau vivektum ॥\nkvacidupasargo'pi ‘asaṁgrāmayataśūra' ityādiṣuprakṛtyekadeśatāmāpannaḥ । tathā, ataternaḥ, aḥ, asyāpatyamiḥ, iyān, adhunā, ityādikaḥ prakṛtyarthabhāgam asatyāṁ prakṛtau brūyāt । agnicit, somasut, bhidā, chidā, atho, kati, amā, paca, paṭha, ityādiṣu pratyayārthamasatipratyayekībrūyāt ॥\nevamādiṣu lakṣitāpacārāṇāṁ prakṛtipratyayanāṁ kaḥ śaknuyādarthavattvaṁ kalpayitum । atrabhavatu nānyatreti nārdhajaratīyaṁ labhyam । uddālakapuṣpabhañjikāpāraṁ na puṣpapracāyikā, ityatra kaḥ pūrvapadottarapadārthaḥ? prajñaḥ, saṁjña, ityādiṣu pratyanvayo'pi nāstīti kasya ko'rthaḥ? iti ॥\nṛṣabho, vṛṣabho, vṛṣaḥ, udakam, udakumbhaḥ, kṣīrodaḥ, yāvo, yāvakaḥ, kūpaḥ, sūpaḥ, yūpaḥ, ityādiṣu kasya ko'rtho iti vaktavyam । dadhyaśāna, madhvatra, ityādiṣu, kimavadhi kiṁ padaṁ vācakam? ॥\ntasmātsarvatra dṛṣṭāpacārāṇāṁ varṇaprakṛtipratyayapadānām anarthakānāmadṛṣṭāpacāraniravayavavākyopāyatvameva । tāni niḥsandhibandhanānniravayavātmithyābhūtavarṇapadadhvaniṣkṛtacitrībhāvādvākyādapoddhṛtya vyākaraṇīyāni ॥\ntāni ca vākyasyānavayavabhūtāni, upāyatvādvyākyāvayavavadavabhāsamānāni, yāvatphalam asattvātśatādyaṅkavadevamithyābhūtāni, anuccāryamāṇavākyāvadyotanārthakaraṇasannipāte viśeṣeṇopādāyaparihīyamāṇāni, svakīyakramaniṣpattivinivṛttikālādibhedavicitratayā vākyātmānaṁ kramavantamiva, niṣpadyamānamiva, nivartamānamava, drāghīyāṁsamiva, kālavantamiva,bhedavantamiva, vicitrākāratāmāpādayanti ॥\nevaṁ ca sati, yaducyate śaśaviṣāṇādapoddhṛtyakharaviṣāṇasya, kiṁtaditi etadalīkaṁ, yathaiva mṛgatṛṣṇikāteyamalīkamapi satyādūṣarādapoddhiyate, yathā ca sthāṇoḥ puruṣaḥ, puruṣācca sthāṇuḥ, śuktikātaśca rajatamapoddhriyate, yathaiva ca mṛgatoyādayo yathābhūteṣu rādivastupratipattihetavaḥ, tathā varṇapadaprakṛtipratyayāyathābhūtavākyārthapratipātakāraṇetatpratipattau cāpoddhriyante ॥\nkvacidarthaprāptamapoddhriyate, yathā mṛgatoyādikam । kañcittu prayojanatvena vivakṣitaṁ, yathāśatādisaṅkhyātaḥ śatādyaṅkāpoddhāraḥ kriyate, yathā ca lipyakṣarāṇi saḍretāpekṣatvātakṛtasamayarūpāṇī akārādivarṇādapoddhriyante । atha ca sarvāṇyatāniyathābhūtārthapratipādanopāyatvaṁ pratipadyante । na ca tāvatā mithyātvameṣāṁ nāsti । tathāpadādanyapi ॥\nyo hi prakṛttipratyayapadavarṇānāṁ saṁketadvareṇānyopāyānāṁ mithyābhūtalipyakṣarakalpānāṁ svayamapisvasaṁketena vākyārthapratipatyupāyamanekadhānirmāyavyavaharamāṇaḥ satyatvameṣāṁ manyate, nūnamasāvabhre candrāsaṁdidṛśyamāṇaḥ candradarśanopāyabhūtamabhramapi candratvena pratipadyata iti ॥\nyathā ca vākyameva satyaṁ, tathā vākyārthasyaiva satyatvaṁ, na padāni, padārthā vā kevalāḥ, satyatvamupayānti । sarvamevasāmānyāviśeṣātmakaṁ vastu । na hi sāmānyavyāvṛtto viśeṣa:, viśeṣavyāvṛttaṁ vā sāmānyamasti । gauriyukte astīti gamyate । tena kevalapadaprayoge'pyantarnītapadāntarārtho vākyārtha eva pratīyate, na kevalapadārtha: ॥\nevaṁ ca sati\n[padārthā gamayantyetaṁ pratyekaṁ saṁśaye sati ॥]\n[sāmasye nirṇayotpadātsthāṇurmūrdhasthakākavat ॥]\nityasiddhamasmākam । na hi sthāṇurnāma vākyārthaḥ pṛthakpadārthavenaprasiddhaḥ । yasmātvṛkṣaḥ sansthāṇuḥ sanmūrdhā sankākaḥ sanmūrdhani sthāṇoḥ ityantarnītapratīyamānapadāntarāsthānapekṣayāṁ sthāṇumūrdhatthakākabuddhirevanasyāt । satsvapi teṣu sadbuddhisamutpateḥ satpadārthāntarabuddhiravaśyaṁbhāvinī ॥\ntasmātvākyārtha eva pratyekamapi saṁśayātmaka iti kutaḥ padārthāḥ pratyekamasanto vākyārthaṁ gamayeyuḥ । tasmādevamayaṁ ślokaḥ paṭhitavyaḥ---\n[vākyaṁ tu gamayatyenaṁ pratyekaṁ saṁśaye sati ॥]\n[sāmasye nirṇayotpādātsthāṇumūrdhasthakākavat ॥]\nevam---\n[vākyenaivocyate tasmādvākyārtho'nyairarūpaṇāt ।]\n[ante cāstīti bodhācca vṛkṣeṇaiva ca vṛkṣatā ॥]\nyattu palāśaśabdena vṛkṣatā nocyate iti, sasyamevametat । na hi palāśavākyena vṛkṣavākyārthasyābhidhānam । bhinnaviṣayatvāt । anyo hi palāśavākyārthaiḥ palāśo'sti tiṣṭhatīti vā । anyovṛkṣavākyārthaḥ । yadā ca padavaṇīnāṁ niravayavānāṁ pṛthagastitvamabhyupagamyate, tadā niravayavavarṇapadopādānaṁ vākyaṁ sāvayavaṁ kathamavakalpeta । na hi kriyākāśādibhiḥ sāvayavaṁ śakyamārabdhum । atha sāvayavatvamabhyupāyiṣyate, tatrāpi doṣa eva prasajyeta ॥\n[sadbhāvepadavarṇānāṁ bhedīyaḥ paramāṇuvat ।]\n[sarvā bhāvastataśceti seyaṁ bālavibhīṣikā ॥]\nparamāṇūnāṁ satvādidharmamātratvābhyupagamatvivṛtyasuṣṭhubhāṣāmahe – seyaṁ vṛddhavibhīṣaketi ॥\natha kevalapadaprayege padārthāntarasyāpi saṁgrahātkimanekapadaprayogeṇeti cet, [niyamārtho'nuvādaḥ kartṛkaraṇakarmaṇāṁ caitrāgnitaṇḍulānāṁ] kriyāvavacanātsādhanāni vidyanta ityarthaprāptānāṁ niyamaḥ, caitra eva kartā, agninaiva karaṇena, taṇḍulāneva karma, iti ॥\napi ca niyamārthamātre(mantare)ṇānuvādaḥ । [dṛṣṭaṁ ca vākyārthe kevalaṁ padam ।] yathā [śrotriyaḥ chando'dhīte] iti । sādhanavacanameva kevalaśrotriyapadaṁ chando'dhīte ityasminkriyāsādhanasamudāye vartate । tathā [jīvati iti] kriyāpadamākṣiptakriyāsādhanaviśeṣam । (chatraṁ) chando'dhīte, prāṇāndhārayati, [iti vākye] śretriyo jīvatīti ca [padārthābhivyaktiḥ ।] sarvathā sarvapadeṣu vākyaśaktirityaṅgīkṛtapadāntarārthānyeva sarvāṇi padānī ityetaducyate ॥\ntasmāt kvacit kriyāpadenaiva sādhanamupakṣiptam । kvacicca nāmapadenaiva kriyā abhihitā । tasmātteṣāṁ vibhāgo duravabodha iti । [tataḥ] vākyāt [pravibhajya] [padaṁ] [vyākaraṇīyaṁ kriyāvācakaṁ vā] jīvatītyādi, [kārakavācakaṁ vā] śrotriyaḥ kṣatriyaḥ ityādi ॥\n[anyathā] yadi vākyātpravibhajyanavyākriyeta, tadā tato bhavatya [śvo'jāpayaḥ ityevamādiṣu nāmākhyātasārūpyādanirjñātaṁ kathaṁ kriyāyāṁ kārake vā vyā[kri]priyeta ।] bhavati nidhehīti sarvanāmnaḥ śatrantasya vāsaptamyāṁ rūpam । bhavati bījādaṅkura ityākhyātam ॥\naśvaścaratīti jātivācakam । aścastvaṁ grāmamityaśvayaterluṅantasya madhyamapuruṣaikavacanāntasya prayogaḥ । ajāpayaḥ pīyatāmitināmapadam । ajāpayastvaṁ rājānamiti japatorṇijantasya laṅmadhyamapuruṣaikavacanāntasya rūpam ॥"
    },
    {
        "seq_id": 603,
        "vyb_id": "VYB_C03_V17_B07",
        "tag": "Commentary",
        "class_name": "bhashya",
        "text": "teṣāṁ śabdārthapratyayānāṁ pravibhāgaḥ। tadyathā śvetate prāsāda iti kriyārthaḥ, śvetaḥ prāsāda iti kārakārthaḥ śabdaḥ, kriyākārakātmā tadarthaḥ pratyayaśca। kasmāt। so'yamityabhisaṁbandhādekākāra eva pratyayaḥ saṁketa iti।"
    },
    {
        "seq_id": 604,
        "vyb_id": "VYB_C03_V17_B07",
        "tag": "Vyakhya",
        "class_name": "VIV",
        "text": "vivaraṇam\n[teṣāṁ śabdārthapratyayānāṁ] saṅkaraṁ pradarśya [vibhāgaḥ] pratipādyate– [śvetate prāsāda iti kriyārthaḥ । śvetaḥ prāsāda iti kārakārthaḥ ।] kriyākārakatvādvastunaḥ śvetateśreta iti ca kriyārthe na cakārakārthena cābhidhānam ॥\nyathā śabdaḥ [kriyākārakātmā,] yaḥ śvetaḥ sa śvetateyaḥ śvetatesaśvetaḥ ityevaṁ kriyākārakāvyatiriktaḥ ekaḥ śabdaḥ, tathā arthaḥ tadvācyaḥ kriyākārakātmā । tathā tadviṣayaḥ pratyayaḥ kriyākārakātmā । tathā arthaḥ śabdapratyayātmā । pratyayo'pi śabdārthātmā । kasmāt? [so'yamityabhisambandhāt ।] yo'rthaḥ sa śabdaḥ, yaḥ śabdaḥ so'rthaḥ pratyayaśca, yaḥ pratyayaḥ so'rthaḥ śabdaśca, ityevam [abhedākārapratyayaḥ] smṛtyātmā [saṅketaḥ] iti । evaṁ saṅkararūpataḥ pravibhāgaḥ kāryaḥ ॥"
    },
    {
        "seq_id": 605,
        "vyb_id": "VYB_C03_V17_B08",
        "tag": "Commentary",
        "class_name": "bhashya",
        "text": "yastu śveto'rthaḥ sa śabdapratyayayorālambanībhūtaḥ। sa hi svābhiravasthābhirvikriyamāṇo na śabdasahagato na buddhisahagataḥ। evaṁ śabda evaṁ pratyayo netaretarasahagata ityanyathā śabdo'nyathā'rtho'nyathā pratyaya iti vibhāgaḥ। evaṁ tatpravibhāgasaṁyamādyoginaḥ sarvabhūtarutajñānaṁ saṁpadyata iti ॥ 17 ॥"
    },
    {
        "seq_id": 606,
        "vyb_id": "VYB_C03_V17_B08",
        "tag": "Vyakhya",
        "class_name": "VIV",
        "text": "vivaraṇam\nkatham? [yastu śveto'rthaḥ] śvetaguṇaḥ prāsādādirarthaḥ [sa śabdapratyayayoḥ ālambanībhūtaḥ] vācyatvenaviṣayatvena ca । [sa hi svābhiravasthābhiḥ] navapurāṇatvādibhiḥ [vikrayamāṇaḥ naśabdasahagato na] api [buddhisahagataḥ ।] śabdapratyayābhāve'pi bhāvāt । [evaṁ pratyayaḥ] naśabdasahagatonāpyarthasahagataḥ । itarābhāve'pi bhāvāt । tathāśabdaḥapi, arthapratyayavyabhicārāt [iti] evam anyathā arthaḥ anyathāśabdaḥ anyathāpratyayaḥ itipravibhāgaḥ । [evaṁ ca [tat] pravibhāgasaṁyamāt] idaṁ varṇaiḥ saṅketitaiḥ vākyātmakam ‘abhivyajyamānam’ 'ayamartha: pratyayaśvāyam' iti pravibhāgena saṁyamātpravibhaktapadapadārthapratyayānāṁ svena rūpeṇa sākṣātkaraṇāt [yoginaḥ sarvabhūtarutajñānaṁ sampadyata ॥ 17 ॥]"
    },
    {
        "seq_id": 607,
        "vyb_id": "seq_607",
        "tag": "Sutra",
        "class_name": "versetext",
        "text": "saṁskārasākṣātkaraṇātpūrvajātijñānam ॥ 18 ॥"
    },
    {
        "seq_id": 608,
        "vyb_id": "VYB_C03_V18_B01",
        "tag": "Commentary",
        "class_name": "bhashya",
        "text": "dvaye khalvamī saṁskārāḥ smṛtikleśahetavo vāsanārūpā vipākahetavo dharmādharmarūpāḥ। te pūrvabhavābhisaṁskṛtāḥ pariṇāmaceṣṭānirodhaśaktijīvanadharmavadaparidṛṣṭāścittadharmāḥ। teṣu saṁyamaḥ saṁskārasākṣātkriyāyai samarthaḥ। na ca deśakālanimittānubhavairvinā teṣāmasti sākṣātkaraṇam। taditthaṁ saṁskārasākṣātkaraṇātpūrvajātijñānaputpadyate yoginaḥ। paratrāpyevameva saṁskārasākṣātkaraṇātparajāti-saṁvedanam।"
    },
    {
        "seq_id": 609,
        "vyb_id": "VYB_C03_V18_B01",
        "tag": "Vyakhya",
        "class_name": "VIV",
        "text": "vivaraṇam\n[saṁskārasākṣātkaraṇāt pūrvajātijñānam । dvaye khalvamī saṁskārāḥ vāsanā'bhidhānāḥ] paridṛṣṭāḥ aparidṛṣṭāśca smṛtikleśahetavaḥ । paridṛṣṭāḥ (ubhaye'pi) kleśakarmavipākānubhavanirvartitāḥ [cittadharmāḥ dharmādharmarūpāḥ] dharmādharmanimittāḥ [pūrvabhavābhisaṁskṛtāḥ] (tā) atikrāntānantajanmaniṣpāditāḥ [pariṇāmaceṣṭānirodhaśaktijīvanadharmāḥ] pūrvavyākhyātāḥ [aparidṛṣṭāḥ । teṣu] dvayeṣu saṁskāreṣu [saṁyamaḥ] kriyamāṇaḥ [saṁskārasākṣātkriyāyai samarthaḥ] bhavati ॥\nte ca deśakālanimittānubhavaviśiṣṭatayā nirvartitatvātsākṣātkaraṇakāle'pi deśādiviśoṣaṇāviśiṣṭā eva pratyakṣībhavanti। tasmāt [na ca] (te) [deśakālanimittānubhavairvinā teṣāmasti sākṣātkaraṇam ॥]\n[taditthaṁ saṁskārasākṣātkaraṇāt pūrvajātijñānamutpadyate yoginaḥ । paratrāpi prāṇiṣu evameva] yeṣāṁ jātiṁ bubhutsate tadīyasaṁskāreṣu saṁyamāt [[saṁskārasākṣātkaraṇāt]] tatpūrvajātijñānamutpadyate ॥"
    },
    {
        "seq_id": 610,
        "vyb_id": "VYB_C03_V18_B02",
        "tag": "Commentary",
        "class_name": "bhashya",
        "text": "atredamākhyānaṁ śrūyate – bhagavato jaigīṣavyasya saṁskārasākṣātkaraṇāddaśasu mahāsargeṣu janmapariṇāmakramamanupaśyato vivekajaṁ jñānaṁ prādurabhūt। atha bhagavānāvaṭyastanudharastamuvāca – daśasu mahāsargeṣu bhavyatvādanabhibhūtabuddhisattvena tvayā narakatiryaggarbhasaṁbhavaṁ duḥkhaṁ saṁpaśyatā devamanuṣyeṣu punaḥpunarutpadyamānena sukhaduḥkhayoḥ kimadhikamupalabdhamiti। bhagavantamāvaṭyaṁ jaigīṣavya uvāca – daśasu mahāsargeṣu bhavyatvādanabhibhūtabuddhisattvena mayā narakatiryagbhavaṁ duḥkhaṁ saṁpaśyatā devamanuṣyeṣu punaḥpunarutpadyamānena yatkiṁcidanubhūtaṁ tatsarvaṁ duḥkhameva pratyavaimi। bhagavānāvaṭya uvāca - yadidamāyuṣmataḥ pradhānavaśitvamanuttamaṁ ca saṁtoṣasukhaṁ kimidamapi duḥkhapakṣe nikṣiptamiti। bhagavāñjaigīṣavya uvāca – viṣayasukhāpekṣayaivedamanuttamaṁ saṁtoṣasukhamuktam। kaivalyasukhāpekṣayā duḥkhameva। buddhisattvasyāyaṁ dharmastriguṇastriguṇaśca pratyayo heyapakṣe nyasta iti। duḥkharūpastṛṣṇātantuḥ। tṛṣṇāduḥkhasaṁtāpāpagamāttu prasannamabādhaṁ sarvānukūlaṁ sukhamidamuktamiti ॥ 18 ॥"
    },
    {
        "seq_id": 611,
        "vyb_id": "VYB_C03_V18_B02",
        "tag": "Vyakhya",
        "class_name": "VIV",
        "text": "vivaraṇam\ntatra saṁskārasākṣātkaraṇaphalavyañjanārtham idamākhyānamupakṣipyate— [bhagavato jaigīṣavyasya saṁskārasākṣātkaraṇāt daśasu mahāsargeṣu janmapariṇāmam anupaśyato vivekajaṁ vairāgyānimittaṁ jñānaṁ prādurabhūt ॥]\n[athabhagavān āvaṭayaḥ tantradharaḥ tamuvāca – daśasu mahāsargeṣu [bhavyatvāt] anabhibhūtabuddhisatvena tvayā narakatiryaggamanaduḥkhamanupaśyatā devamanuṣyeṣu punaḥ punaḥ utpadyamānena sukhaduḥkhayoḥ kimupalabdhamadhikamiti ॥]\n[bhagavantamāvaṣṭyaṁjaigīṣavyauvāca–daśasu mahāsargeṣu bhavyatvāt anabhibhūtabuddhisatvena mayā narakatiryaggamanamanupaśyatā devamanuṣyeṣu punaḥ punaḥ utpadyamānena yatkiñcit anubhūtaṁ tatsarvaṁ duḥkhamiti [] duḥkhameva [] pratyavaimi ॥]\n[bhagavānāvaṭya uvāca – yadidamāyuṣmataḥ pradhānavaśitvamanuttamaṁ ca santoṣasukhaṁ [kimidamapi du:khapakṣe nikṣitamiti । bhagavān jaigīṣavya uvāca—viṣayasukhāpekṣayaivedamanuttamaṁ santoṣasukhaṁ [pradhānavaśitvasukhaṁ ca] uttam । kaivalyasukhāpekṣayā duḥkhameva । buddhisattvasyāyaṁ dharmaḥ triguṇaḥ ॥ ] ‘triguṇaśca pratyayo heyapakṣe nyasta iti ।] kimapekṣayā punaretaddvayaṁ sukhaṁ bhavatītyāha – [duḥkharūpastṛṣṇātantuḥ । tṛṣṇāsantānaduḥkhopaśamarūpaṁ tu prasannamanābādhaṁ sarvānukūlaṁ sukhamidamuktaṁ] santoṣasukhaṁ pradhānajayasukhaṁ ca ॥ 18 ॥"
    },
    {
        "seq_id": 612,
        "vyb_id": "seq_612",
        "tag": "Sutra",
        "class_name": "versetext",
        "text": "pratyayasya paracittajñānam ॥ 19 ॥"
    },
    {
        "seq_id": 613,
        "vyb_id": "VYB_C03_V19_B01",
        "tag": "Commentary",
        "class_name": "bhashya",
        "text": "pratyaye saṁyamātpratyayasya sākṣātkaraṇāttataḥ paracittajñānam ॥ 19 ॥"
    },
    {
        "seq_id": 614,
        "vyb_id": "VYB_C03_V19_B01",
        "tag": "Vyakhya",
        "class_name": "VIV",
        "text": "vivaraṇam\n[pratyayasya parācittajñānam ।] para [pratyaye saṁyamāt] para [pratyayasya sākṣātkaraṇam ।] tatsākṣātkaraṇe tatsaṁbandhinaḥ [paracittasya jñānaṁ] bhavati ॥ 19 ॥"
    },
    {
        "seq_id": 615,
        "vyb_id": "seq_615",
        "tag": "Sutra",
        "class_name": "versetext",
        "text": "na ca tatsālambanaṁ tasyāviṣayībhūtatvāt ॥ 20 ॥"
    },
    {
        "seq_id": 616,
        "vyb_id": "VYB_C03_V20_B01",
        "tag": "Commentary",
        "class_name": "bhashya",
        "text": "raktaṁ pratyaya jānātyamuṣminnālambane raktamiti na jānāti। parapratyayasya yadālambanaṁ tadyogicittena nā''lambanīkṛtaṁ parapratyayamātraṁ tu yogicittasyā''lambanībhūtamiti ॥ 20 ॥"
    },
    {
        "seq_id": 617,
        "vyb_id": "VYB_C03_V20_B01",
        "tag": "Vyakhya",
        "class_name": "VIV",
        "text": "vivaraṇam\ntatra parapratyayasākṣātkaraṇāttaddu:khe du:khitvaṁ, tatsukhe sukhitvaṁ ca prāpnotītyāśaṅkyāha- [na ca sālambanaṁ tasya aviṣayībhūtatvāt । raktaṁ pratyayaṁ jānāti] yogī । parasya amuṣmin [ālambane raktaḥ] pratyaya [iti na jānāti । parapratyayasya yadālambanaṁ] sukharūrṣaduḥkharūpaṁ vā, yenasukhī duḥkhī vā bhavet ॥\nnanu cālambanamasañjānānaḥ kathamamuṣminnakta iti sañjānīta iti? ucyate – raktamamuṣminniti sāmānyaṁ vijānāti । na punaḥ sukhaviśeṣaṁ sukhinaḥ pratyayasyālambanībhūtamālambate । [parapratyayamātraṁ tu yogicittasyālambanībhūtam ॥ 20 ॥]"
    },
    {
        "seq_id": 618,
        "vyb_id": "seq_618",
        "tag": "Sutra",
        "class_name": "versetext",
        "text": "kāyarūpasaṁyamāttadgrāhyaśaktistambhe cakṣuṣprakāśāsaṁprayoge'ntardhānam ॥ 21 ॥"
    },
    {
        "seq_id": 619,
        "vyb_id": "VYB_C03_V21_B01",
        "tag": "Commentary",
        "class_name": "bhashya",
        "text": "kāyasya rūpe saṁyamādrūpasya yā grāhyā śaktistāṁ pratiṣṭabhrāti। grāhyaśaktistambhe sati cakṣuṣprakāśāsaṁprayoge'ntardhānamutpadyate yoginaḥ। etena śabdādyantardhānamuktaṁ veditavyam ॥ 21 ॥"
    },
    {
        "seq_id": 620,
        "vyb_id": "VYB_C03_V21_B01",
        "tag": "Vyakhya",
        "class_name": "VIV",
        "text": "vivaraṇam\n[kāyarūpasaṁyamāttadgrāhyaśaktistambhe cakṣuḥ prakāśāsamprayoge antadhānam ।] yāgina ātmīyasya [kāyasya rūpaṁ kāyarūpam । tasmin rūpe saṁyamāt] tasya [rūpasya yā paracakṣugrahmā śaktiḥ tāṁ pratibadhnāti] niruṇaddhi । tataḥ pareṣāṁ [cakṣuḥprakāśo] yogikāyarūpeṇa na [samprayujyate ।] tataśca [antardhānam । etena śabdādyantardhānamuktam ।] yogiśabdasya yā grāhyaśaktiḥ tasyāṁ saṁyame sati yā śabdasya grāhyaśaktiḥ sā pratiṣṭabhyate । tena yogiśandaṁnaparaḥ śṛṇoti । tathāsparśādiṣvapi draṣṭavyam ॥ 21 ॥"
    },
    {
        "seq_id": 621,
        "vyb_id": "seq_621",
        "tag": "Sutra",
        "class_name": "versetext",
        "text": "sopakramaṁ nirupakramaṁ ca karma tatsaṁyamādaparāntajñānamariṣṭebhyo vā ॥ 22 ॥"
    },
    {
        "seq_id": 622,
        "vyb_id": "VYB_C03_V22_B01",
        "tag": "Commentary",
        "class_name": "bhashya",
        "text": "āyurvipākaṁ karma dvividhaṁ sopakramaṁ nirupakramaṁ ca। tatra yathā''rdraṁ vastraṁ vitānitaṁ laghīyasā kālena śuṣyettathā sopakramam। yathā ca tadeva saṁpiṇḍitaṁ cireṇa saṁśuṣyedevaṁ nirupakramam। yathā vā'gniḥ śuṣke kakṣe mukto vātena samantato yuktaḥ kṣepīyasā kālena dahettathā sopakramam। yathā vā sa evāgnistṛṇarāśau kramaśo'vayaveṣu nyastaścireṇa dahettathā nirupakramam। tadaikabhavikamāyuṣkaraṁ karma dvividhaṁ sopakramaṁ nirupakramaṁ ca। tatsaṁyamādaparāntasya prāyaṇasya jñānam।"
    },
    {
        "seq_id": 623,
        "vyb_id": "VYB_C03_V22_B01",
        "tag": "Vyakhya",
        "class_name": "VIV",
        "text": "vivaraṇam\n[sopakramaṁ nirupakramaṁ ca karma tatsaṁyamādaparāntajñānamāriṣṭebhyo vā । āyurvipākaṁ karma dvidhā ।] katham? tvaritaṁ nimittamādāya phalapradaṁ [sopakramam] ucyate । yattu mandaprasaraṁ cireṇa phalaṁ dāsyati tat [nirupakramam ॥]\n[yathā ārdraṁ vastraṁ vitānitaṁ] vistāritaṁ [kṣepīyasā] kṣiprateraṇa [kālena śuṣyet, tathā sopakramaṁ karma] kṣipramāyurvipākaṁ kṛtvā kṣīyate ॥\n[tadeva vastraṁ sampiṇḍitam] avitānitaṁ [cireṇa śuṣyedevaṁ nirupakramaṁ] cireṇa āyuḥ karoti ॥\n[yathā vā agniḥ śuṣke kakṣe yuktavāte] anukūlamātariśvani [samantato niyuktaḥ kṣepīyasā kālena dahet, tathā sopakramaṁ] karmakṣepīyasā kālena āyurdhakṣyati ॥\n[sa evāgniḥ tṛṇarāśau krameṇa nyastaścireṇa dahet, tathā nirupakrarmakarma ॥]\ntadetat [dvividham aikabhavikamāyuṣkaraṁ karma ।] tatsaṁyamādaparāntajñānam । [aparāntasya prāyaṇasya] ātmīyasya [jñānam ।] tathā parakīyadvividhakarmasaṁyamātparaprāyaṇajñānamapi bhavati । prāyaṇajñāne ca prayojanaṁ puruṣakartavyatāṁ prati samīhanam ॥"
    },
    {
        "seq_id": 624,
        "vyb_id": "VYB_C03_V22_B02",
        "tag": "Commentary",
        "class_name": "bhashya",
        "text": "ariṣṭebhyo veti। trividhamariṣṭamādhyātmikamādhibhautikamādhidaivikaṁ ceti। tatrā''dhyātmikaṁ ghoṣaṁ svadehe pihitakarṇo na śṛṇoti, jyotirvā netre'vaṣṭabdhe na paśyati। tathā''dhibhautikaṁ yamapuruṣānpaśyati, pitṝnatītānakasmātpaśyati। tathā''dhidaivikaṁ svargamakasmātsiddhānvā paśyati। viparītaṁ vā sarvamiti। anena vā jānātyaparāntamupasthitamiti ॥ 22 ॥"
    },
    {
        "seq_id": 625,
        "vyb_id": "VYB_C03_V22_B02",
        "tag": "Vyakhya",
        "class_name": "VIV",
        "text": "vivaraṇam\n[ariṣṭebhyo vā] prāyaṇajñānam । [trividhamariṣṭamādhyātmikamādhibhautikamādhidaivikaṁ ca ।] tatrādhyātmikasyodāharaṇam– [ghoṣaṁ svadehe pihitakarṇau na śṛṇoti । jyotirvā netre'vaṣṭabdhena paśyati ॥]\n[tathā ādhibhautikaṁ–yamapuruṣānpaśyati । pitṝnatītānāgatānakasmādvetti । adhidaivikam—akasmādeva siddhādīnpaśyati । viparītaṁ vā sarvaṁ] paśyati karoti ca । tatrāriṣṭamiti laukikī vācāyutiḥ । evaṁ hyāha--viparītadarśanaṁ mamāsīdariṣṭāṁmati ॥ 23 ॥"
    },
    {
        "seq_id": 626,
        "vyb_id": "seq_626",
        "tag": "Sutra",
        "class_name": "versetext",
        "text": "maitryādiṣu balāni ॥ 23 ॥"
    },
    {
        "seq_id": 627,
        "vyb_id": "VYB_C03_V23_B01",
        "tag": "Commentary",
        "class_name": "bhashya",
        "text": "maitrī karuṇā muditeti tisro bhāvanāstatra bhūteṣu sukhiteṣu maitrīṁ bhāvayitvā maitrībalaṁ labhate। duḥkhiteṣu karuṇāṁ bhāvayitvā karuṇābalaṁ labhate। puṇyaśīleṣu muditāṁ bhāvayitvā muditābalaṁ labhate। bhāvanātaḥ samādhiryaḥ sa saṁyamastato balānyavandhyavīryāṇi jāyante। pāpaśīleṣūpekṣā na tu bhāvanā। tataśca tasyāṁ nāsti samādhirityato na balamupekṣātastatra saṁyamābhāvāditi ॥ 23 ॥"
    },
    {
        "seq_id": 628,
        "vyb_id": "VYB_C03_V23_B01",
        "tag": "Vyakhya",
        "class_name": "VIV",
        "text": "vivaraṇam\n[maitryādiṣu balāni । maitrīkaruṇāmuditeti tisro bhāvanāḥ । tatra bhūteṣu sukhiteṣu maitrīṁ bhāvayitvā maitrībalaṁ labhate । du:khiteṣu karuṇāṁ bhāvayitvā karuṇābalaṁ labhate । puṇyaśīleṣu muditāṁ bhāvayitvā muditābalaṁ labhate ॥]\n[bhāvanātaḥ] maitryādibhāvanātaḥ [samādhiryaḥ] saṁjāyate [sa] , [saṁyamaḥ] maitryādibhāvanāsthairyanimittaḥ । [tataḥ] saṁyamāt maitryādigatāt [yogino balānyavandhyavaryāṇi jāyante ॥]\n[pāpaśīleṣu tu asya upekṣā, na tu bhāvanā ॥ tataśca] bhāvanāyā abhāvāt [tasyām] upekṣāyāṁ [nāsti samādhirityato na balamupekṣātaḥ । tatra saṁyamābhāvāditi ॥ 23 ॥]"
    },
    {
        "seq_id": 629,
        "vyb_id": "seq_629",
        "tag": "Sutra",
        "class_name": "versetext",
        "text": "baleṣu hastibalādīni ॥ 24 ॥"
    },
    {
        "seq_id": 630,
        "vyb_id": "VYB_C03_V24_B01",
        "tag": "Commentary",
        "class_name": "bhashya",
        "text": "hastibale saṁyamāddhastibalo bhavati। vainateyabale saṁyamādvainateyabalo bhavati। vāyubale saṁyamādvāyubalo bhavatītyevamādi ॥ 24 ॥"
    },
    {
        "seq_id": 631,
        "vyb_id": "VYB_C03_V24_B01",
        "tag": "Vyakhya",
        "class_name": "VIV",
        "text": "vivaraṇam\n[baleṣu hastibalādīni ।] etairmaitryādinimittairbalairbalavānyogīhastyādīnabaleṣu saṁyamaṁkṛtvāhastyādibalo bhavati ॥ 24 ॥"
    },
    {
        "seq_id": 632,
        "vyb_id": "seq_632",
        "tag": "Sutra",
        "class_name": "versetext",
        "text": "pravṛttyālokanyāsātsūkṣmavyavahitaviprakṛṣṭajñānam ॥ 25 ॥"
    },
    {
        "seq_id": 633,
        "vyb_id": "VYB_C03_V25_B01",
        "tag": "Commentary",
        "class_name": "bhashya",
        "text": "jyotiṣmatī pravṛttiruktā manasastasyā ya ālokastaṁ yogī sūkṣme vā vyavahite vā viprakṛṣṭe vā'rthe vinyasya tamarthamadhigacchati ॥ 25 ॥"
    },
    {
        "seq_id": 634,
        "vyb_id": "VYB_C03_V25_B01",
        "tag": "Vyakhya",
        "class_name": "VIV",
        "text": "vivaraṇam\n[pravṛttyālokanyāsāt sūkṣmavyavahitaviprakṛṣṭajñānam ।] yā asau [jyotiṣmatī pravṛttiruktā,] tasyāṁ prakāśaḥ [ālokaḥ] taṁ prakāśaṁ [yogī sūkṣme vā vyavahite vā viprakṛṣṭe vā arthe vinyasya] sthāpayatvā [tamadhigacchati ॥ 25 ॥]"
    },
    {
        "seq_id": 635,
        "vyb_id": "seq_635",
        "tag": "Sutra",
        "class_name": "versetext",
        "text": "bhuvanajñānaṁ sūrye saṁyamāt ॥ 26 ॥"
    },
    {
        "seq_id": 636,
        "vyb_id": "VYB_C03_V26_B01",
        "tag": "Commentary",
        "class_name": "bhashya",
        "text": "tatprastāraḥ sapta lokāḥ। tatrāvīceḥ prabhṛti merupṛṣṭhaṁ yāvadityevaṁ bhūrlokaḥ। merupṛṣṭhādārabhya ādhruvādgrahanakṣatratārāvicitro'ntarikṣalokaḥ। tataḥ paraḥ svarlokaḥ pañcavidho māhendrastṛtīyo lokaḥ। caturthaḥ prājāpatyo maharlokaḥ। trividho brāhmaḥ। tadyathā – janalokastapolokaḥ satyaloka iti। brāhmastribhūmiko lokaḥ prājāpatyastato mahān। māhendraśca svarityukto divi tārā bhuvi prajāḥ ॥ iti saṁgrahaślokaḥ।"
    },
    {
        "seq_id": 637,
        "vyb_id": "VYB_C03_V26_B01",
        "tag": "Vyakhya",
        "class_name": "VIV",
        "text": "vivaraṇam\n[bhuvanajñānaṁ sūrye saṁyamāt ।] sūrye saṁyamaṁ kṛtvā samastaṁ bhuvanaprastāraṁ pratyakṣākurvīta । bhāṣyaṁ tu gatārthaṁ, sarvapurāṇaprasiddhatvāta ॥ 26 ॥"
    },
    {
        "seq_id": 638,
        "vyb_id": "VYB_C03_V26_B02",
        "tag": "Commentary",
        "class_name": "bhashya",
        "text": "tatrāvīceruparyupari niviṣṭāḥ ṣaṇmahānarakabhūmayo ghanasalilānalānilākāśatamaḥpratiṣṭhā mahākālāmbarīṣarauravamahārauravamahārauravakālasūtrāndhatāmisrāḥ। yatra svakarmopārjitaduḥkhavedanāḥ prāṇinaḥ kaṣṭamāyurdīrghamākṣipya jāyante। tato mahātalarasātalātalasutalavitalatalātalapātālākhyāni sapta pātālāni। bhūmiriyamaṣṭamī saptadvīpā vasumatī, yasyāḥ sumerurmadhye parvatarājaḥ kāñcanaḥ। tasya rājatavaidūryasphaṭikahemamaṇimayāni śṛṅgāṇi। tatra vaidūryaprabhānurāgānnīlotpalapatraśyāmo nabhaso dakṣiṇo bhāgaḥ, śvetaḥ pūrvaḥ, svacchaḥ paścimaḥ, kuraṇṭakābha uttaraḥ। dakṣiṇapārśve cāsya jambūryato'yaṁ jambūdvīpaḥ। tasya sūryapracārādrātriṁ divaṁ lagnamiva vartate। tasya nīlaśvetaśṛṅgavanta udīcīnāstrayaḥ parvatā dvisāhasrāyāmāḥ। tadantareṣu trīṇi varṣāṇi nava nava yojanasāhasrāṇi ramaṇakaṁ hiraṇmayamuttarāḥ kurava iti। niṣadhahemakūṭahimaśailā dakṣiṇato dvisāhasrāyāmāḥ। tadantareṣu trīṇi varṣāṇi nava nava yojanasāhasrāṇi harivarṣa kiṁpuruṣaṁ bhāratamiti। sumeroḥ prācīnā bhadrāśvamālyavatsīmānaḥ pratīcīnāḥ ketumālā gandhamādanasīmānaḥ। madhye varṣamilāvṛtam। tadetadyojanaśatasāhasraṁ sumerordiśi diśi tadardhena vyūḍham।"
    },
    {
        "seq_id": 639,
        "vyb_id": "VYB_C03_V26_B03",
        "tag": "Commentary",
        "class_name": "bhashya",
        "text": "sa khalvayaṁ śatasāhasrāyāmo jambūdvīpastato dviguṇena lavaṇodadhinā valayākṛtinā veṣṭitaḥ। tataśca dviguṇā dviguṇāḥ śākakuśakrauñcaśālmalagomedha(plakṣa)puṣkaradvīpāḥ, samudrāśca sarṣaparāśikalpāḥ savicitraśailāvataṁsā ikṣurasasurāsarpirdadhimaṇḍakṣīrasvādūdakāḥ। sapta samudrapariveṣṭitā valayākṛtayo lokālokaparvataparivārāḥ pañcāśadyojanakoṭiparisaṁkhyātāḥ। tadetatsarvaṁ supratiṣṭhitasaṁsthānamaṇḍamadhye vyūḍham। aṇḍaṁ ca pradhānasyāṇurayavayavo yathā''kāśe khadyota iti।"
    },
    {
        "seq_id": 640,
        "vyb_id": "VYB_C03_V26_B04",
        "tag": "Commentary",
        "class_name": "bhashya",
        "text": "tatra pātāle jaladhau parvateṣveteṣu devanikāyā asuragandharvakinnarakiṁpuruṣayakṣarākṣasabhūtapreta-piśācāpasmārakāpsarobrahmarākṣasakūṣmāṇḍavināyakāḥ prativasanti। sarveṣu dvīpeṣu puṇyātmāno devamanuṣyāḥ।"
    },
    {
        "seq_id": 641,
        "vyb_id": "VYB_C03_V26_B05",
        "tag": "Commentary",
        "class_name": "bhashya",
        "text": "sumerustridaśānāmudyānabhūmiḥ। tatra miśravanaṁ nandanaṁ caitrarathaṁ sumānasamityudyānāni। sudharmā devasabhā। sudarśanaṁ puram। vaijayantaḥ prāsādaḥ। grahanakṣatratārakāstu dhruve nibaddhā vāyuvikṣepaniyamenopalakṣitapracārāḥ sumeroruparyupari sanniviṣṭā divi viparivartante।"
    },
    {
        "seq_id": 642,
        "vyb_id": "VYB_C03_V26_B06",
        "tag": "Commentary",
        "class_name": "bhashya",
        "text": "māhendranivāsinaḥ ṣaḍdevanikāyāḥ - tridaśā agniṣvāttā yāmyāstuṣitā aparinirmitavaśavartinaḥ parinirmitavaśavartinaśceti। sarve saṁkalpasiddhā aṇimādyaiśvaryopapannāḥ kalpāyuṣo vṛndārakāḥ kāmabhogina aupapādikadehā uttamānukūlābhirapsarobhiḥ kṛtaparicārāḥ।"
    },
    {
        "seq_id": 643,
        "vyb_id": "VYB_C03_V26_B07",
        "tag": "Commentary",
        "class_name": "bhashya",
        "text": "mahati loke prājāpatye pañcavidho devanikāyaḥ – kumudā ṛbhavaḥ pratardanā añjanābhāḥ pracitābhā iti। ete mahābhūtavaśino dhyānāhārāḥ kalpasahasrāyuṣaḥ। prathame brahmaṇo janaloke caturvidho devanikāyo brahmapurohitā brahmakāyikā brahmamahākāyikā amarā iti। te bhūtendriyavaśino dviguṇadviguṇottarāyuṣaḥ।"
    },
    {
        "seq_id": 644,
        "vyb_id": "VYB_C03_V26_B08",
        "tag": "Commentary",
        "class_name": "bhashya",
        "text": "dvitīye tapasi loke trividho devanikāyaḥ – ābhāsvarā mahābhāsvarāḥ satyamahābhāsvarā iti। te bhūtendriyaprakṛtivaśino dviguṇadviguṇottarāyuṣaḥ sarve dhyānāhārā ūrdhvaretasa ūrdhvamapratihatajñānā adharabhūmiṣvanāvṛtajñānaviṣayāḥ। tṛtīye brahmaṇaḥ satyaloke catvāro devanikāyā akṛtabhavananyāsāḥ svapratiṣṭhā uparyuparisthitāḥ pradhānavaśino yāvatsargāyuṣaḥ।"
    },
    {
        "seq_id": 645,
        "vyb_id": "VYB_C03_V26_B09",
        "tag": "Commentary",
        "class_name": "bhashya",
        "text": "tatrācyutāḥ savitarkadhyānasukhāḥ, śuddhanivāsāḥ savicāradhyānasukhāḥ, satyābhā ānandamātradhyānasukhāḥ, saṁjñāsaṁjñinaścāsmitāmātradhyānasukhāḥ। te'pi trailākyamadhye pratitiṣṭhanti। ta ete sapta lokāḥ sarva eva brahmalokāḥ। videhaprakṛtilayāstu mokṣapade vartanta iti na lokamadhye nyastā iti। etadyoginā sākṣātkaraṇīyaṁ sūryadvāre saṁyamaṁ kṛtvā, tato'nyatrāpi evaṁ tāvadabhyasedyāvadidaṁ sarva dṛṣṭamiti ॥ 26 ॥"
    },
    {
        "seq_id": 646,
        "vyb_id": "seq_646",
        "tag": "Sutra",
        "class_name": "versetext",
        "text": "candre tārāvyūhajñānam ॥ 27 ॥"
    },
    {
        "seq_id": 647,
        "vyb_id": "VYB_C03_V27_B01",
        "tag": "Commentary",
        "class_name": "bhashya",
        "text": "candre saṁyamaṁ kṛtvā tārāṇāṁ vyūhaṁ vijānīyāt ॥ 27 ॥"
    },
    {
        "seq_id": 648,
        "vyb_id": "VYB_C03_V27_B01",
        "tag": "Vyakhya",
        "class_name": "VIV",
        "text": "vivaraṇam\n[candre tārāvyūhajñānam।] sūrye saṁyamanādbhuvanaprastāraṁ viditvā, tadanantaraṁ [candre saṁyamaṁ kṛtvā tārāṇāṁ vyūhaṁ vijānīyāt ।] sūryaseyamādbhuvanaprastāramātraṁ prajñātam—evaṁ prastīrṇāḥ lokānadyaḥ samudrāgirayaśceti । na tu tārā itthaṁ vyūhatā anena sambaddhā iti । candrasaṁyamāttu tārāvyūhaprakārāvagatiriti ॥ 27 ॥"
    },
    {
        "seq_id": 649,
        "vyb_id": "seq_649",
        "tag": "Sutra",
        "class_name": "versetext",
        "text": "dhruve tadgatijñānam ॥ 28 ॥"
    },
    {
        "seq_id": 650,
        "vyb_id": "VYB_C03_V28_B01",
        "tag": "Commentary",
        "class_name": "bhashya",
        "text": "tato dhruve saṁyamaṁ kṛtvā tārāṇāṁ gatiṁ vijānīyāt। ūrdhvaṁ vimāneṣu kṛtasaṁyamastāni vijānīyāt ॥ 28 ॥"
    },
    {
        "seq_id": 651,
        "vyb_id": "VYB_C03_V28_B01",
        "tag": "Vyakhya",
        "class_name": "VIV",
        "text": "vivaraṇam\n[dhruve tadgatijñānam ।] tataśca samanantaraṁ [dhruve saṁyamaṁ kṛtvā tārāṇāṁ gatiṁ vijānīyāt] -anena prakoraṇa sañcaramāṇā anena viśiṣṭā iti । asminkāle'nena graheṇa ayaṁ graho virudhyate, itthamastamayaḥ । itthamudayaḥ, taddvāreṇaprāṇabhṛtāṁ śubhamaśubhe cetyādivi jānīyāt ॥\nevamanyeṣu [cordhvaṁ vimāneṣu saṁyamaṁ kṛtvā tāni] vimānānītthaṁprakārāṇyevaṁgatānātyevamādisarvaṁ [vijānīyāt ॥ 28 ॥]"
    },
    {
        "seq_id": 652,
        "vyb_id": "seq_652",
        "tag": "Sutra",
        "class_name": "versetext",
        "text": "nābhicakre kāyavyūhajñānam ॥ 29 ॥"
    },
    {
        "seq_id": 653,
        "vyb_id": "VYB_C03_V29_B01",
        "tag": "Commentary",
        "class_name": "bhashya",
        "text": "nābhicakre saṁyamaṁ kṛtvā kāyavyūhaṁ vijānīyāt। vātapitta śleṣmāṇastrayo doṣāḥ। dhātavaḥ sapta tvaglohitamāṁsasnāyvasthimajjāśukrāṇi। pūrvaṁ pūrvameṣāṁ bāhyamityeṣa vinyāsaḥ ॥ 29 ॥"
    },
    {
        "seq_id": 654,
        "vyb_id": "VYB_C03_V29_B01",
        "tag": "Vyakhya",
        "class_name": "VIV",
        "text": "vivaraṇam\n[nābhicakre kāyavyūhajñānam । nābhicakre saṁyamaṁ kṛtvā kāyavyūhaṁ vijānīyāt । vātapittaśleṣmāṇastrayo doṣāḥ] etāvatpramāṇā etatpratiṣṭhā ityādi jñeyam ॥\ntathā [dhātavaḥ sapta] bāhyābhyantarabhāvenāvasthitāḥ । ( [rasaḥ] ) tvagbāhyā sarveṣām । tato'bhyantaraṁ [lohitaṁ] , tato [māṁsaṁ] , tato ['sthi,] tato [medaḥ] , tato [majjā] , tataḥ [śuklaṁ] sarvābhyantaramityevaṁ [pūrvaṁ pūrvameṣāṁ bāhyam ityeṣa vinyāsaḥ] । tathā nāḍīnāṁ cavyūhavijānīyāt ॥ 29 ॥"
    },
    {
        "seq_id": 655,
        "vyb_id": "seq_655",
        "tag": "Sutra",
        "class_name": "versetext",
        "text": "kaṇṭhakūpe kṣutpipāsānivṛttiḥ ॥ 30 ॥"
    },
    {
        "seq_id": 656,
        "vyb_id": "VYB_C03_V30_B01",
        "tag": "Commentary",
        "class_name": "bhashya",
        "text": "jihvāyā adhastāttantustantoradhastātkaṇṭhastato'dhastātkūpastatra saṁyamātkṣutpipāse na bādhete ॥ 30 ॥"
    },
    {
        "seq_id": 657,
        "vyb_id": "VYB_C03_V30_B01",
        "tag": "Vyakhya",
        "class_name": "VIV",
        "text": "vivaraṇam\n[kaṇṭhakūpe kṣutpipāsānivṛttiḥ । jihvāyā adhastāttantuḥ] unnāmikāyāṁ jihvāyāṁ dṛśyate । [tantoradhastāt kaṇṭhaḥ । tato'dhastāt kūpaḥ । tatra saṁyamāt kṣutpipāse na pratibādhete ॥ 30 ॥]"
    },
    {
        "seq_id": 658,
        "vyb_id": "seq_658",
        "tag": "Sutra",
        "class_name": "versetext",
        "text": "kūrmanāḍyāṁ sthairyam ॥ 31 ॥"
    },
    {
        "seq_id": 659,
        "vyb_id": "VYB_C03_V31_B01",
        "tag": "Commentary",
        "class_name": "bhashya",
        "text": "kūpādadha urasi kūrmākārā nāḍī, tasyāṁ kṛtasaṁyamaḥ sthirapadaṁ labhate। yathā sarpo godhā veti ॥ 31 ॥"
    },
    {
        "seq_id": 660,
        "vyb_id": "VYB_C03_V31_B01",
        "tag": "Vyakhya",
        "class_name": "VIV",
        "text": "vivaraṇam\nkūpasyādhastādurasi kūrmā nāma nāḍī । tasyāṁ kṛtasaṁyamaḥ sthirapadaṁ labhate cittasthairyaṁ labhate । yathā sarpo godhā vā dhāraṇādurasā atyantaṁ sthirībhavati ॥ 31 ॥"
    },
    {
        "seq_id": 661,
        "vyb_id": "seq_661",
        "tag": "Sutra",
        "class_name": "versetext",
        "text": "mūrdhajyotiṣi siddhadarśanam ॥ 32 ॥"
    },
    {
        "seq_id": 662,
        "vyb_id": "VYB_C03_V32_B01",
        "tag": "Commentary",
        "class_name": "bhashya",
        "text": "śiraḥkapāle'ntaśchidraṁ prabhāsvaraṁ jyotistatra saṁyamaṁ kṛtvā siddhānāṁ dyāvāpṛthivyorantarālacāriṇāṁ darśanam ॥ 32 ॥"
    },
    {
        "seq_id": 663,
        "vyb_id": "VYB_C03_V32_B01",
        "tag": "Vyakhya",
        "class_name": "VIV",
        "text": "vivaraṇam\nśiraḥkapāle'ntaśchidraṁ prabhāsvaratvāt jyotiḥ ityucyate , tatra saṁyamāt siddhānāṁ dyāvāpṛthivyorantarālacāriṇāṁ darśanaṁ bhavati ॥ 32 ॥"
    },
    {
        "seq_id": 664,
        "vyb_id": "seq_664",
        "tag": "Sutra",
        "class_name": "versetext",
        "text": "prātibhādvā sarvam ॥ 33 ॥"
    },
    {
        "seq_id": 665,
        "vyb_id": "VYB_C03_V33_B01",
        "tag": "Commentary",
        "class_name": "bhashya",
        "text": "prātibhaṁ nāma tārakaṁ tadvivekajasya jñānasya pūrvarūpam। yathodaye prabhā bhāskarasya। tena vā sarvameva jānāti yogī prātibhasya jñānasyotpattāviti ॥ 33 ॥"
    },
    {
        "seq_id": 666,
        "vyb_id": "VYB_C03_V33_B01",
        "tag": "Vyakhya",
        "class_name": "VIV",
        "text": "vivaraṇam\nātmani saṁyamaṁ kurvataḥ, īśvaraṁ vā atyantaṁ praṇidadhānasya yoginaḥ prātibhaṁ tārakaṁ svayamutthitaṁ mānasaṁ jñānam, tat vakṣyamāṇalakṣaṇasya vivekajasya jñānasya pūrvarūpam । yathā udaye prabhā auṣasī kiñcidunmīlantī lohitāyamānā bhāskarasya ujjigamiṣataḥ pūrvarūpam । tasmādā sarvaṁ vijānanti yoginaḥ prātibhasya jñānasya utpādāditi ॥ 33 ॥"
    },
    {
        "seq_id": 667,
        "vyb_id": "seq_667",
        "tag": "Sutra",
        "class_name": "versetext",
        "text": "hadaye cittasaṁvit ॥ 34 ॥"
    },
    {
        "seq_id": 668,
        "vyb_id": "VYB_C03_V34_B01",
        "tag": "Commentary",
        "class_name": "bhashya",
        "text": "yadidamasminbrahmapure daharaṁ puṇḍarīkaṁ veśma tatra vijñānaṁ tasminsaṁyamāccittasaṁvit ॥ 34 ॥"
    },
    {
        "seq_id": 669,
        "vyb_id": "VYB_C03_V34_B01",
        "tag": "Vyakhya",
        "class_name": "VIV",
        "text": "vivaraṇam\n[hṛdaye cittasaṁvit । yadidamasmin brahmapure] śarīre [daharam] alpaṁ [puṇḍarīkaṁ] puṇḍarīkākāromāṁ sa piṇḍo'dhomukhaḥ, veśmavadane kanāḍīsuṣirayogāt [veśma । tatra vijñānaṁ cittaṁ, tasmin] urassaro vilagnanāleprāṇaveśmanipuṇḍarīke [saṁyamāccitte] sattve [saṁvit] bhavati [॥ 34 ॥]"
    },
    {
        "seq_id": 670,
        "vyb_id": "seq_670",
        "tag": "Sutra",
        "class_name": "versetext",
        "text": "sattvapuruṣayoratyantāsaṁkīrṇayoḥ pratyayāviśeṣo bhogaḥ parārthātsvārthasaṁyamātpuruṣajñānam ॥ 35 ॥"
    },
    {
        "seq_id": 671,
        "vyb_id": "VYB_C03_V35_B01",
        "tag": "Commentary",
        "class_name": "bhashya",
        "text": "buddhisattvaṁ prakhyāśīlaṁ samānasattvopanibandhane rajastamasī vaśīkṛtya sattvapuruṣānyatāpratyayena pariṇatam। tasmācca sattvātpariṇāmino'tyantavidharmā viśuddho'nyaścitimātrarūpaḥ puruṣaḥ। tayoratyantāsaṁkīrṇayoḥ pratyayāviśeṣo bhogaḥ puruṣasya darśitaviṣayatvāt। sa bhogapratyayaḥ sattvasya parārthatvāddṛśyaḥ।"
    },
    {
        "seq_id": 672,
        "vyb_id": "VYB_C03_V35_B01",
        "tag": "Vyakhya",
        "class_name": "VIV",
        "text": "vivaraṇam\n[sattvapuruṣayoratyantāsaṁkīrṇayoḥ pratyayāviśeṣo bhogaḥ parārthātsvārthasaṁyamātpuruṣajñānam । sattvaṁ] cittaṁ, [puruṣo] bhoktā, tayoḥ [atyantāsaṅkīrṇayoḥ] atyantavilakṣaṇayoratīvapṛthagbhūtayoḥ vṛttisārūpyaṁ [pratyayāviśeṣaḥ] , sa [bhogaḥ] puruṣasya । [parārthāt] sattvāt puruṣapratyayena saṅgīṇībhāsādvivicya [svārthe] citimātrasvarūpe [saṁyamāt puruṣajñānaṁ bhavati ॥]\nkīdṛśaṁ tatparārthaṁ cittasattvam? yato vivicya svārthe puruṣe saṁyamaḥ kriyata iti । [buddhisattvaṁ prakhyāśīlaṁ] samānaṁ sattvaṁ vastukāryaṁ puruṣārthakartavyatayā samavasthānam upanibandhanaṁ yayoste [samānasatvopanibandhane rajastamasī vaśīkṛtya] nyagbhāvamāpādya [sattvapuruṣānyatāpratyayena] yoginaḥ [pariṇatam ॥]\n[tasmācca sattvāt pariṇāminaḥ] triguṇādanityādaśuddhāt parārthādacetanāt [atyantavidharmā viśuddho'nyaḥ] apariṇāmī svārtho nityaḥ [cinmātrarūpaḥ puruṣaḥ ॥]\n[tayoratyantāsaṅkīrṇayoḥ pratyayāviśeṣobhogaḥ puruṣasya darśitaviṣayatvāt । sa bhogapratyayaḥ ।] nāpariṇāmitve sati darśitaviṣayatvādanyo bhogaḥ sambhavati । [sattvasya parārthatvāt] aviśiṣṭhībhogapratyayo dṛśyaḥ puruṣeṇa ॥"
    },
    {
        "seq_id": 673,
        "vyb_id": "VYB_C03_V35_B02",
        "tag": "Commentary",
        "class_name": "bhashya",
        "text": "yastu tasmādviśiṣṭaścitimātrarūpo'nyaḥ pauruṣeyaḥ pratyayastatra saṁyamātpuruṣaviṣayā prajñā jāyate। na ca puruṣapratyayena buddhisattvātmanā puruṣo dṛśyate। puruṣa eva taṁ pratyayaṁ svātmāvalambanaṁ paśyati। tathā hyuktam - vijñātāramare kena vijānīyāt iti ॥ 35 ॥"
    },
    {
        "seq_id": 674,
        "vyb_id": "VYB_C03_V35_B02",
        "tag": "Vyakhya",
        "class_name": "VIV",
        "text": "vivaraṇam\n[yastu tasmāt] gauṇapratyayāt pratyayinaśca [viśiṣṭaścitimātrarūpo'nyaḥ pauruṣeyaḥ pratyayaḥ] , svārthaḥ puruṣa eva pariṇāmānupapatteḥ pratyayaḥ । [tatra saṁyamāt puruṣaviṣayāprajñā jāyate ॥]\nnanu ca yadi puruṣaḥ pratyayasya viṣayīkriyate, tena cetpuruṣo gṛhyate, parārthaḥ puruṣaḥ prāpnoti । naiṣa doṣaḥ । [na ca puruṣapratyayena] puruṣaviṣayeṇa pratyayena [buddhisattvātmanā] buddhisattvadharmeṇa [puruṣo dṛśyate] buddheracetanatvāt ॥\n[puruṣa eva taṁ pratyayaṁ svālambanaṁ] puruṣābhāsaṁ [paśyati] puruṣābhāsatvameva pratyayasya puruṣālambanatvam । na pratyayasya puruṣālambanatvam । yathā mukhasannidhau darpaṇo mukhākareṇa pariṇamate, tathā cittaṁ puruṣākāreṇa pariṇataṁ puruṣābhāsaṁ puruṣeṇa gṛhyate ॥\n[tathā coktaṁ – ‘vijñātāramarekena vijānīyāt'] iti । na kasyacitpuruṣaḥ karmatāṁ pratipadyata ityarthaḥ ॥\nnanu cakṣurādarśatalapratihataṁ pratinivṛtya yathā mukhasya grāhakam, evaṁ puruṣo'pi cittasattvapratihataḥ pratinivṛtya svātmānaṁ gṛhṇīyāt – na – pariṇāmānupapatteḥ puruṣasya । nahyapariṇāminaścittaṁ prati pravṛttiḥ pratinivṛttirvīsādhimānamupānuvīta ॥\nna cāpi cakṣuḥ pratinivṛtya mukhaṁ grāhayati । mukhasya darpaṇamaṇḍalādhikaraṇatvena anubhūyamānatvāt । na hi svamukhaṁ darpaṇādhikaraṇastham । kiṁca, ādarśānuvidhānāca । yathā svaḍge dīrdhamukhe dṛśyate । na svamukhaṁ dīrdham । pratihatena cedupalamyeta cakṣuṣā nijamukhaṁ, tatra ādarśānuvidhānamayuktam ॥ 35 ॥"
    },
    {
        "seq_id": 675,
        "vyb_id": "seq_675",
        "tag": "Sutra",
        "class_name": "versetext",
        "text": "tataḥ prātibhaśrāvaṇavedanādarśāsvādavārtā jāyante ॥ 36 ॥"
    },
    {
        "seq_id": 676,
        "vyb_id": "VYB_C03_V36_B01",
        "tag": "Commentary",
        "class_name": "bhashya",
        "text": "prātibhātsūkṣmavyavahitaviprakṛṣṭātītānāgatajñānam। śrāvaṇāddivyaśabdaśravaṇam। vedanāddivya-sparśādhigamaḥ। ādarśāddivyarūpasaṁvit। āsvādāddivyarasasaṁvit। vārtāto divyagandhavijñānamityetāni nityaṁ jāyante ॥ 36 ॥"
    },
    {
        "seq_id": 677,
        "vyb_id": "VYB_C03_V36_B01",
        "tag": "Vyakhya",
        "class_name": "VIV",
        "text": "vivaraṇam\n[tataḥ prātibhāśrāvaṇavedanādarśasvādavārtā jāyante । tataḥ] svārthe samādhānāt, [prātibhāt] ātmasaṁyamajanitātā mānasāt jñānāt, [sūkṣmavyavahitaviprakṛṣṭātītānāgatajñānaṁ] sampadyate । [śrāvaṇāt divyaśabdānāṁ śravaṇam । vedanāt] sparśajñānāt [siddhādīnāṁ sparśaṁ jānāti । ādarśāt] cākṣuṣāt jñānāt divyaṁ rūpam avagacchati । [āsvādāt] rasanendriyajñānāt [divavyarasasaṁvedanaṁ] bhavati । vṛttau bhavaṁ [vārtaṁ] lokasaṁvyavahārajñānaṁ, tasmādeṣa [saṁvyavahārataruvarūpaṁ yathāvadadhigacchati ॥ 36 ॥]"
    },
    {
        "seq_id": 678,
        "vyb_id": "seq_678",
        "tag": "Sutra",
        "class_name": "versetext",
        "text": "te samādhāvupasargā vyutthāne siddhayaḥ ॥ 37 ॥"
    },
    {
        "seq_id": 679,
        "vyb_id": "VYB_C03_V37_B01",
        "tag": "Commentary",
        "class_name": "bhashya",
        "text": "te prātibhādayaḥ samāhitacittasyotpadyamānā upasargāstaddarśanapratyanīkatvāt। vyutthitacittasyotpadyamānāḥ siddhayaḥ ॥ 37 ॥"
    },
    {
        "seq_id": 680,
        "vyb_id": "VYB_C03_V37_B01",
        "tag": "Vyakhya",
        "class_name": "VIV",
        "text": "vivaraṇam\n[te samādhāvupasargāvyutthāne siddhayaḥ । te prātibhādayaḥ] puruṣe [samāhitacittasya u(syasamu)tpadyamānā upasargāḥ puruṣadarśanapratyanīkatvāt । vyutthitacittasyotpadyamānāḥ siddhayaḥ ।] yadyapi puruṣe saṁyamādutpadyante, tathāpi na viraktasya samāhitacittasya jāyante ॥ 37 ॥"
    },
    {
        "seq_id": 681,
        "vyb_id": "seq_681",
        "tag": "Sutra",
        "class_name": "versetext",
        "text": "bandhakāraṇaśaithilyātpracārasaṁvedanācca cittasya paraśarīrāveśaḥ ॥ 38 ॥"
    },
    {
        "seq_id": 682,
        "vyb_id": "VYB_C03_V38_B01",
        "tag": "Commentary",
        "class_name": "bhashya",
        "text": "lolībhūtasya manaso'pratiṣṭhasya śarīre karmāśayavaśādbandhaḥ pratiṣṭhetyarthaḥ। tasya karmaṇo bandhakāraṇasya śaithilyaṁ samādhibalādbhavati। pracārasaṁvedanaṁ ca cittasya samādhijameva। karmabandhakṣayātsvacittasya pracārasaṁvedanācca yogī cittaṁ svaśarīrānniṣkṛṣya śarīrāntareṣu nikṣipati। nikṣiptaṁ cittaṁ cendriyāṇyanupatanti। yathā madhukararājānaṁ makṣikā utpatantamanūtpatanti niviśamānamanuniviśante tathendriyāṇi paraśarīrāveśe cittamanuvidhīyanta iti ॥ 38 ॥"
    },
    {
        "seq_id": 683,
        "vyb_id": "VYB_C03_V38_B01",
        "tag": "Vyakhya",
        "class_name": "VIV",
        "text": "vivaraṇam\n[bandhakāraṇaśaithilyāt pracārasaṁvedanācca cittasya paraśarīrāveśaḥ । lolībhūtasya] ghaṇṭābhighātatulyasya dedīpyamānāṅgārarāśidyuticañcalasya [manaso'pratiṣṭhasya śarīre karmāśayādbandhaḥ pratiṣṭhetyarthaḥ ।] śarīramātrasaṁkocāvasthānam ॥\ntasya [bandhasya karma] kāraṇam । [kāraṇaśaithilyaṁ,] karmāśayaśithilatvaṁ [samādhibalādbhavati । pracārasaṁvedanaṁ ca cittasya samādhijameva । karmabandhakṣayāt svacittapracārasaṁvedanācca] ‘asminnimitte hṛṣyati muhyati lubhyati cānena kāraṇena' ityevamādisvacittasañcaraṇasatattvavedanācca [yogī cittaṁ svaśarīrānniṣkṛṣya śarīrāntareṣu nikṣipati ॥]\n[cittam] asya utpatat indriyāṇi [anutpatanti ।] tasmādindriyavṛttilābhātparaśarīreṣu prāṇādivṛttaya utpadyante । [yathā madhukararājaṁ makṣikā utpatantamanutpatanti, niviśamānamanuniviśante, tathendriyāṇi paraśarīrāveśe cittamanu vidhīyante ॥ 38 ॥]"
    },
    {
        "seq_id": 684,
        "vyb_id": "seq_684",
        "tag": "Sutra",
        "class_name": "versetext",
        "text": "udānajayājjalapaṅkakaṇṭakādiṣvasaṅga utkrāntiśca ॥ 39 ॥"
    },
    {
        "seq_id": 685,
        "vyb_id": "VYB_C03_V39_B01",
        "tag": "Commentary",
        "class_name": "bhashya",
        "text": "samastendriyavṛttiḥ prāṇādilakṣaṇā jīvanaṁ, tasya kriyā pañcatayī prāṇo mukhanāsikāgatirāhṛdayavṛttiḥ। samaṁ nayanātsamānaścā''nābhivṛttiḥ। apanayanādapāna āpādatalavṛttiḥ। unnayanādudāna āśirovṛttiḥ। vyāpī vyāna iti। eṣāṁ pradhānaṁ prāṇaḥ। udānajayājjalapaṅkakaṇṭakādiṣvasaṅga utkrāntiśca prāyaṇakāle bhavati। tāṁ vaśitvena pratipadyate ॥ 39 ॥"
    },
    {
        "seq_id": 686,
        "vyb_id": "VYB_C03_V39_B01",
        "tag": "Vyakhya",
        "class_name": "VIV",
        "text": "vivaraṇam\n[udānajayājjalapaṅkakaṇṭakādiṣvasaṅga utkrāntiśca । samastendriyavṛttiḥ jīvanaṁ] sarveṣāmekādaśānāmindriyāṇāṁ vartanaṁ jīvanam । yathā pañjaragataśakunisañcalanena pañjaracalanam, evam aśeṣakaraṇānamekena saṁmūrchitena vyāpāreṇa yena śarīraṁ dhriyate tajjīvanam । [tasya] jīvanasya puruṣārthakartavyatāniyamāt [pañcatayī kriyā] prāṇāpānavyānodānasaṁmānabhedena prastīryate ॥\n[tatra prāṇo mukhanāsikāgātirāhṛdayavṛttiḥ । samaṁ nayanātsamāna: ānābhivṛttiḥ] ānābhideśaṁ vartate । mūtrapurīṣādīnām [apanayanādapānaḥ,] sa ca nābhiprabhṛti [āpādatalaṁ vartate । ūrdhvaṁ] śarīrasya [nayanādudānaḥ,] sa ca pādatalādārabhya [āmastakavṛttiḥ ।] samastaśarīra [vyāpī vyāna iti ॥]\n[eteṣāṁ pradhānaḥ prāṇaḥ ।] tajjayācca sarveṣāmapānādīnāṁ tu jayo bhavati । teṣāṁ tu jayopāye vistareṇa hairaṇyagarbhe vyākhyātaḥ । iha tu manojayānujitatvājjayopāyona pṛthagabhihitaḥ । prāṇāyāmajayāttu jīyanta eva । napṛthageṣāṁ jayopāyapratipādanamādṛṣyamiti phalamātramudānajiterucyate–\n[udānajayāt jalapaṅkakaṇṭakādiṣu,] ādinā kṛpāṇadhārādiṣu asaṅgaḥ । kiṁca, [utkrāntiśca prāyaṇakāle bhavati । tāṁ] prāyaṇakāle bhavantīmutkrāntimudānajayāt [vaśīkṛtya] svatantratayā [pratipadyate ॥ 39 ॥]"
    },
    {
        "seq_id": 687,
        "vyb_id": "seq_687",
        "tag": "Sutra",
        "class_name": "versetext",
        "text": "samānajayājjvalanam ॥ 40 ॥"
    },
    {
        "seq_id": 688,
        "vyb_id": "VYB_C03_V40_B01",
        "tag": "Commentary",
        "class_name": "bhashya",
        "text": "jitasamānastejasa upadhmānaṁ kṛtvā jvalayati ॥ 40 ॥"
    },
    {
        "seq_id": 689,
        "vyb_id": "VYB_C03_V40_B01",
        "tag": "Vyakhya",
        "class_name": "VIV",
        "text": "vivaraṇam\n[samānajayāt jvalanam ।] jitasamānaḥ [tejasa upadhmānaṁ kṛtvā] samānavāyvāśrayatvāt udānatejasoḥ tadupadhmānarmakārakastāvadyegī । jāṭharaṁ jvalayati [॥ 40 ॥]"
    },
    {
        "seq_id": 690,
        "vyb_id": "seq_690",
        "tag": "Sutra",
        "class_name": "versetext",
        "text": "śrotrākāśayoḥ saṁbandhasaṁyamāddivyaṁ śrotram ॥ 41 ॥"
    },
    {
        "seq_id": 691,
        "vyb_id": "VYB_C03_V41_B01",
        "tag": "Commentary",
        "class_name": "bhashya",
        "text": "sarvaśrotrāṇāmākāśaṁ pratiṣṭhā sarvaśabdānāṁ ca। yathoktam – tulyadeśaśravaṇānāmekadeśaśrutitvaṁ sarveṣāṁ bhavatīti। taccaitadākāśasya liṅgam।"
    },
    {
        "seq_id": 692,
        "vyb_id": "VYB_C03_V41_B01",
        "tag": "Vyakhya",
        "class_name": "VIV",
        "text": "vivaraṇam\n[śrotrākāśayoḥ saṁbandhasaṁyamāddivyaṁ śrotram ।] kaḥ punarasau saṁbandho yatra saṁyama ityāha– [sarvaśrotrāṇāmākāśaṁ pratiṣṭhā । śabdānāṁ] cākāśaguṇatvādākāśameva pratiṣṭhā । grāhyaṁ śabdaṁ pratiśrotrasya vyavadhānābhāvaḥ śrotrākāśayoḥ sambandhaḥ ॥\n[tathācoktam - tulyadeśaśravaṇānām ।] śrūyate'neneti śravaṇam । tulyadeśāni śravaṇāni yeṣāṁ te tulyadeśaśravaṇāḥ । teṣām [ekaśrutitvaṁ sarveṣāṁ bhavati ।] tadekasminnavakāśadāyininirāvaraṇātmake vastuni sati yujyate । [taccaitadākāśasya] sattve [liṅgam ॥]"
    },
    {
        "seq_id": 693,
        "vyb_id": "VYB_C03_V41_B02",
        "tag": "Commentary",
        "class_name": "bhashya",
        "text": "anāvaraṇaṁ coktam। tathā'mūrtasyānāvaraṇadarśanādvibhutvamapi prakhyātamākāśasya। śabdagrahaṇānumitaṁ śrotram। badhirābadhirayorekaḥ śabdaṁ gṛhṇātyaparo na gṛhṇātīti। tasmācchrotrameva śabdaviṣayam। śrotrākāśayoḥ saṁbandhe kṛtasaṁyamasya yogino divyaṁ śrotraṁ pravartate ॥ 41 ॥"
    },
    {
        "seq_id": 694,
        "vyb_id": "VYB_C03_V41_B02",
        "tag": "Vyakhya",
        "class_name": "VIV",
        "text": "vivaraṇam\ntathā [anāvaraṇātmakaṁ coktam ।] (kutaḥ) [tathā mūrtasyānyatrākāśāt] ākāśavilakṣaṇasya ghaṭādeḥ [āvaraṇadarśanāt ।] ato yasya maṇivajrādimadhyeṣvapyāvaraṇaṁ nāsti, tadākāśam । ata eva [vibhutvamapi prakhyātamākāśasya ॥]\nśrotrasya liṅgamāha – [śabdagrahaṇānumitaṁ tu śrotram ।] yasmāt [badhirābadhirayorekaḥ śabdaṁ gṛhṇāti aparo na gṛhṇāti ।] yannimittamabadhirasya śabdagrahaṇamitarasya cāgrahaṇaṁ tacchrotram । [tasmācchrotrameva śabdaviṣayam ।] badhireṇāśravaṇāt । [śrotrākāśayoḥ saṁbandhe kṛtasaṁyamasya yoginaḥ divyaṁ śrotraṁ pravartate ॥ 41 ॥]"
    },
    {
        "seq_id": 695,
        "vyb_id": "seq_695",
        "tag": "Sutra",
        "class_name": "versetext",
        "text": "kāyākāśayoḥ saṁbandhasaṁyamāllaghutūlasamāpatteścā''kāśagamanam ॥ 42 ॥"
    },
    {
        "seq_id": 696,
        "vyb_id": "VYB_C03_V42_B01",
        "tag": "Commentary",
        "class_name": "bhashya",
        "text": "yatra kāyastatrā''kāśaṁ tasyāvakāśadānātkāyasya tena saṁbandhaḥ prāptistatra kṛtasaṁyamo jitvā tatsaṁbandhaṁ laghuṣu vā tūlādiṣvā paramāṇubhyaḥ samāpattiṁ labdhvā jitasaṁbandho laghurbhavati। laghutvācca jale pādābhyāṁ viharati। tatastūrṇanābhitantumātre vihṛtya raśmiṣu viharati। tato yatheṣṭamākāśagatirasya bhavatīti ॥ 42 ॥"
    },
    {
        "seq_id": 697,
        "vyb_id": "VYB_C03_V42_B01",
        "tag": "Vyakhya",
        "class_name": "VIV",
        "text": "vivaraṇam\n[kāyākāśayoḥ sambandhasaṁyamālladhutūlasamāpatteśca akāśagamanam । yatra kāyaḥ tatra ākāśam । tasya avakāśadānāt kāyasya] avinābhāvalakṣaṇaḥ [sambandhaḥ tena] ākāśena । [tatra] kāyākāśayoḥ itaretarāvinābhāvaprāptilakṣaṇasambandhe [kṛtasaṁyamo] yogī [jitvā tatsambandhaṁ] tato [laghuṣu tūlādiṣu ā paramāṇubhyaḥ samāpatteḥ jitasambandhaḥ] tūlādivallāghavaṁ pratipadyate ॥\njitakāyākāśasambandhaḥ samāpanna: tulāditulyalāghavaśīlanārthaṁ [jale pādābhyāṁ viharati । tataḥ] ūrdhvam [ūrṇanābhitantumātre] viharati । tatra sañjātakokilatantusamānalādhavaḥ [punaḥ raśmiṣu viharati ।] tato mātariśvani । tato [yatheṣṭam ākāśe gatirasya bhavati ॥ 42 ॥]"
    },
    {
        "seq_id": 698,
        "vyb_id": "seq_698",
        "tag": "Sutra",
        "class_name": "versetext",
        "text": "bahirakalpitā vṛttirmahāvidehā tataḥ prakāśāvaraṇakṣayaḥ ॥ 43 ॥"
    },
    {
        "seq_id": 699,
        "vyb_id": "VYB_C03_V43_B01",
        "tag": "Commentary",
        "class_name": "bhashya",
        "text": "śarīrādbahimarnaso vṛttilābho videhā nāma dhāraṇā। sā yadi śarīrapratiṣṭhasya manaso bahirvṛttimātreṇa bhavati sā kalpitetyucyate। yā tu śarīranirapekṣā vahirbhūtasyaiva manaso bahirvṛttiḥ sā khalvakalpitā। tatra kalpitayā sādhayantyakalpitā mahāvidehāmiti। yayā paraśarīrāṇyāviśanti yoginaḥ। tataśca dhāraṇātaḥ prakāśātmano buddhisattvasya yadāvaraṇaṁ kleśakarma vipākatrayaṁ rajastamośūlaṁ tasya ca kṣayo bhavati ॥ 43 ॥"
    },
    {
        "seq_id": 700,
        "vyb_id": "VYB_C03_V43_B01",
        "tag": "Vyakhya",
        "class_name": "VIV",
        "text": "vivaraṇam\n[bahirakalpitā vṛttirmahāvidehā tataḥ prakāśāvaraṇakṣayaḥ । śarīrāt bahiḥ] deśāntare viṣayaviśeṣe svayameva samādhibalāt upajāyate yā [manaso vṛttiḥ sā mahāvidehā nāma dhāraṇā । sā yadi śarīrapratiṣṭhasyaiva manaso vṛttimātreṇa bahiḥ viṣaye bhavati,] tadānīṁ [kalpitā ucyate ।] śarīrasthamanassaṅkalpapūrvakatvāt । [yā] tu samādhibalanimittāt śarīre bandhakāraṇaśaithilyāt [śarīranirapekṣā bahirbhūtasyaiva manaso bahirvṛttiḥ, sā khalu akalpitā] ityucyate । yathaiva kalpitāyāṁ śarīrāvadhika eva bahirvṛttilābhaḥ, evaṁ nākālpatāyāṁ śarīrādhiṣṭhānāvadhisamīkṣā ॥\nsā cobhayyapividehaiva bahirupakalpitatvāt । tatra yā iya [makalpitā] mahāvideheti samākhyāyate । [tatra kalpitayā sādhayantyakalpitāṁ] mahāvidehām । kalpanāsaṁśīlanasādhyatvādakalpitāyāḥ kalpitayā ca saṁsādhayanti । [yayā] mahāvidehayā [paraśarīrāṇyāviśanti yoginaḥ । tataśca dhāraṇātaḥ] mahāvidehātaḥ [prakāśātmano buddhisattvasya yadāvaraṇaṁ kleśakarmavipākatrayaṁ rajastamomūlaṁ tasya ca kṣayaṁ bhavati ॥ 43 ॥]"
    },
    {
        "seq_id": 701,
        "vyb_id": "seq_701",
        "tag": "Sutra",
        "class_name": "versetext",
        "text": "sthūlasvarūpasūkṣmānvayārthavattvasaṁyamādbhūtajayaḥ ॥ 44 ॥"
    },
    {
        "seq_id": 702,
        "vyb_id": "VYB_C03_V44_B01",
        "tag": "Commentary",
        "class_name": "bhashya",
        "text": "tatra pārthivādyāḥ śabdādayo viśeṣāḥ sahā''kārādibhirdharmaiḥ sthūlaśabdena paribhāṣitāḥ। etadbhūtānāṁ prathamaṁ rūpam। dvitīyaṁ rūpaṁ svasāmānyaṁ mūrtirbhūmiḥ sneho jalaṁ vahniruṣṇatā vāyuḥ praṇāmī sarvatogatirākāśa ityetatsvarūpaśabdenocyate।"
    },
    {
        "seq_id": 703,
        "vyb_id": "VYB_C03_V44_B01",
        "tag": "Vyakhya",
        "class_name": "VIV",
        "text": "vivaraṇam\n[sthūlasvarūpasūkṣmānvayārthavattvasaṁyamāt bhūtajayaḥ ।] sthūlaṁ ca svarūpaṁ ca sūkṣmaṁ cānvayaścārthavattvaṁ cetyevamekaikaṁ bhūtaṁ pañcātmakam । [tatra pārthivāḥ śabdādayaḥ] śabdasparśarūparasagandhāḥ [viśeṣāḥ] pañcalakṣaṇatanmātrārabdhatvātpṛthivyāḥ । [saha akārādamiḥ ।] pṛthivyāstāvadākārādayaḥ---\n[ākāro gauravaṁ raukṣyaṁ ceraṇaṁ sthairyameva ca ।]\n[sthitirbhedaḥ kṣamākārṣṇyaṁ kāṭhinyaṁ sarvabhogyatā ॥] iti ॥\ntathā - snehahaprabhāsaikṣmyamārdavagauravarakṣāpavitratvasandhānādaya audakā guṇāḥ ॥\ntathā – taijasāḥ ūrdhvabhāktvapāvanatādagdhṛtvapācakatvalāghavabhāsvaratvādayaḥ ॥\ntathā – vāyavīyāḥ tiryagyānapavitratvākṣepabalanodanatvādayaḥ ॥\ntathā – nābhasāḥ sarvagatyavyūhaviṣṭambhāḥ ॥\ntadetaiḥ [ākārādibhiḥ sahaśabdādayo viśeṣāḥ sthūlabdena] saṁvyavahārārthaṁ śākhe [paribhāṣitāḥ ।] evamāpyāścatvāro rasādayo viśeṣāḥ saikṣmyādibhiḥ । saha, evaṁ taijasārūpādayasvayo viśeṣā ūrdhvabhāktvādibhiḥ sahasthūlā ucyante । tathā vāyavīyāḥ śabdasparśatiryakpātādayaḥ sthūlāviśeṣāḥ । evamākāśasyasarvagatatvādayaḥrathūlāviśeṣāḥ । tat [etat bhūtānāṁ prathamaṁ sthūlaṁ rūpaṁ uktam ॥]\n[dvitīyam] adhunā [svarūpam] ucyate । tacca [sāmānyaṁ] pārthiveṣu bhinneṣvabhinnamanugataṁ [mūrtire] va bhūmiḥ iti । tathā rasādiṣvāpyeṣvanugataṁ sāmānyaṁ [sneha eva jalam] iti । tathaivāgneyeṣu rūpādiṣvanugataṁ sāmānyaṁ [vahniruṣṇatvame] va । tathā sparśatiryaikpātādiṣvanugataṁ sāmānyaṁ [praṇāmitvameva vāyuḥ] । tathā śabdādiṣvanugatam sāmānyaṁ [sarvatogatire] va [ākāśaḥ] , [ityetat svarūpaśabdenoktaṁ] dvitīyaṁ rūpam ॥"
    },
    {
        "seq_id": 704,
        "vyb_id": "VYB_C03_V44_B02",
        "tag": "Commentary",
        "class_name": "bhashya",
        "text": "asya sāmānyasya śabdādayo viśeṣāḥ। tathā coktam – ekajātisamanvitānāmeṣāṁ dharmamātravyāvṛttiriti।"
    },
    {
        "seq_id": 705,
        "vyb_id": "VYB_C03_V44_B02",
        "tag": "Vyakhya",
        "class_name": "VIV",
        "text": "vivaraṇam\n[tasya sāmānyasya] rūpasya [śabdādayo viśeṣāḥ । tathā coktam] - [ekajātisamanvitānāṁ] sattvadiguṇasamanugatānām [eṣāṁ] bhūtānāṁ pṛthivyādīnasāmānyānāṁ śabdādidharmamātraṁ vyāvartate ॥"
    },
    {
        "seq_id": 706,
        "vyb_id": "VYB_C03_V44_B03",
        "tag": "Commentary",
        "class_name": "bhashya",
        "text": "sāmānyaviśeṣasamudāyo'tra dravyam। dviṣṭho hi samūhaḥ pratyastamitabhedāvayavānugataḥ śarīraṁ vṛkṣo yūthaṁ vanamiti।"
    },
    {
        "seq_id": 707,
        "vyb_id": "VYB_C03_V44_B03",
        "tag": "Vyakhya",
        "class_name": "VIV",
        "text": "vivaraṇam\n[sāmānyaviśeṣasamudāyo dravyam ।] kasmāt? [dviṣṭho hi samūhaḥ] dvābhyāṁ prakārābhyāṁ sthito [dviṣṭhaḥ pratyastamitabhedāvayavaḥ] vyāvṛttapratyayaśūnya ityarthaḥ । yathā [śarīraṁ vṛkṣo yūthaṁ vanamiti ॥]"
    },
    {
        "seq_id": 708,
        "vyb_id": "VYB_C03_V44_B04",
        "tag": "Commentary",
        "class_name": "bhashya",
        "text": "śabdenopāttabhedāvayavānugataḥ samūha ubhaye devamanuṣyāḥ। samūhasya devā eko bhāgo manuṣyā dvitīyo bhāgastābhyāmevābhidhīyate samūhaḥ।"
    },
    {
        "seq_id": 709,
        "vyb_id": "VYB_C03_V44_B04",
        "tag": "Vyakhya",
        "class_name": "VIV",
        "text": "vivaraṇam\n[upātabhedāvayavānugataḥ] āgṛhītabhedāvayavānugataḥ [samūhaḥ] ubhayaśabdenepādīyata । [ubhaye devamanuṣyā] iti । tadyathā – [samūhasya devā ekobhāgaḥ, manuṣyā ekobhāgaḥ । tābhyāmeva] bhāgābhyāmāgṛhītayathāsvabhedānugatābhyām । [abhidhīyate samūhaḥ] ubhaye iti ॥"
    },
    {
        "seq_id": 710,
        "vyb_id": "VYB_C03_V44_B05",
        "tag": "Commentary",
        "class_name": "bhashya",
        "text": "sa ca bhedābhedavivakṣitaḥ। āmrāṇāṁ vanaṁ brāhmaṇānāṁ saṁgha āmravaṇaṁ brāhmaṇasaṁgha iti।"
    },
    {
        "seq_id": 711,
        "vyb_id": "VYB_C03_V44_B05",
        "tag": "Vyakhya",
        "class_name": "VIV",
        "text": "vivaraṇam\ntayoḥ [bhedābhedo vivakṣitaḥ āmrāṇāṁ vanam] iti । āmrāṇāmiti bhedena vivakṣā । vanamitybhedena । tābhyāṁ dvābhyāṁ bhadābhedābhyām । āmrāṇāṁ vanamiti ṣaṣṭhīprathamā । taddvayorvivakṣitaekaḥ samūha iti ॥"
    },
    {
        "seq_id": 712,
        "vyb_id": "VYB_C03_V44_B06",
        "tag": "Commentary",
        "class_name": "bhashya",
        "text": "sa punardvividho yutasiddhāvayavo'yutasiddhāvayavaśca। yutasiddhāvayavaḥ samūho vanaṁ saṁgha iti। ayutasiddhāvayavaḥ saṁghātaḥ śarīraṁ vṛkṣaḥ paramāṇuriti। ayutasiddhāvayavabhedānugataḥ samūho dravyamiti patañjaliḥ। etatsvarūpamityuktam।"
    },
    {
        "seq_id": 713,
        "vyb_id": "VYB_C03_V44_B06",
        "tag": "Vyakhya",
        "class_name": "VIV",
        "text": "vivaraṇam\n[sa punardvividhaḥ] samūhaḥ - [yutasiddhāvayavo'yutasiddhāvayavaśca । yutasiddhāvayavaḥ] pṛthaksiddhāvayavaḥ [samūho vanaṁ saṅgha iti । ayutasiddhāvayavaḥ] apṛthaksiddhāvayavaḥ [saṅghātaḥ śarīraṁ vṛkṣaḥ paramāṇuriti ॥]\nparamāṇūnāmapi sāvayavatvaṁ sattvādikāryatvānmūrtatvācca ghaṭādivadeva । [ayutasiddhāvayavabhedānugataḥ samūho dravyamiti patañjaliḥ । etatsvarūpamityuktaṁ] sāmānyaviśaṣātmakam ॥"
    },
    {
        "seq_id": 714,
        "vyb_id": "VYB_C03_V44_B07",
        "tag": "Commentary",
        "class_name": "bhashya",
        "text": "atha kimeṣāṁ sūkṣmarūpaṁ, tanmātraṁ bhūtakāraṇaṁ, tasyaiko'vayavaḥ paramāṇuḥ sāmānyaviśeṣātmā'yutasiddhāvayavabhedānugataḥ samudāya ityevaṁ sarvatanmātrāṇyetattṛtīyam। atha bhūtānāṁ caturthaṁ rūpaṁ khyātikriyāsthitiśīlā guṇāḥ kāryasvabhāvānupātino'nvaya śabdenoktāḥ। athaiṣāṁ paścamaṁ rūpamarthavattvaṁ, bhogāpavargārthatā guṇeṣvevānvayinī, guṇāstanmātrabhūtabhautikeṣviti sarvamarthavat। teṣvidānīṁ bhūteṣu pañcasu pañcarūpeṣu saṁyamāttasya tasya rūpasya darśanaṁ jayaśca prādurbhavati। tatra pañca bhūtasvarūpāṇi jitvā bhūtajayī bhavati। tajjayādvatsānusāriṇya iva gāvo'sya saṁkalpānuvidhāyinyo bhūtaprakṛtayo bhavanti ॥ 44 ॥"
    },
    {
        "seq_id": 715,
        "vyb_id": "VYB_C03_V44_B07",
        "tag": "Vyakhya",
        "class_name": "VIV",
        "text": "vivaraṇam\n[atha kimeṣāṁ sūkṣmaṁ rūpam iti । tanmātraṁ bhūtakāraṇam ।] anekaparamāṇuprārabdhatvāt [tasya] tanmātrasya [eko'vayavaḥ paramāṇuḥ] । so'pi [sāmānyaviśeṣātmā ayutasiddhāvayavabhedānugataḥ samudāya iti । evaṁ sarvatanmātrāṇi ।] tataśca tanmātrāṇi viśeṣavinirmuktāni tadavayavāśca paramāṇava iti [etat bhūtānāṁ tṛtīyaṁ] sūkṣmākhyaṁ rūpaṁ saṁyamasya viṣaya iti । tanmātrārabdhatvācca sāvayavamākāśamanityaṁ ca । na ca śabdavyatirekeṇa ākāśaṁ nāmadravyam upalabdhuṁ śakyam । dharmadharmiṇorabhedāt ॥\nnanu ca keśādīnāṁ kṛṣṇimā'pyupaiti, śuklimāsamupajāyate । tathā ca apāyopajanadharmāṇaḥ kṛṣṇimādayaḥ te guṇāḥ । yattu na kṛṣṇimānamanuvinaśyati, śuklimānamanveti, taddravyam । evam ākāśādīnāmapiguṇavyatirekeṇa sadbhāvaḥ, śabdapratyayādibhedāt iti ॥\nna--dṛṣṭāntābhāvāt । te eva kṛṣṇāḥ śuklāśca keśāḥ kṛṣṇaśuklatvādidharmai: pariṇamante । sarvaṁ hi sarvātmakamityuktam । na khalu kvacidapi kūṭasthe āśraye guṇāḥ śuklatvādayaḥ apāyopajanavanta upalabhyante । na ca kṛṣṇatvādivyapanayanena dravyasvarūpam । yadyapi – darśanasparśanābhyāṁ yadupalabhyate taddravyam iti, tadapyayutasiddharūpasparśasamudāyatvādubhābhyāṁ darśanasparśanābhyāṁ gṛhyata ityadoṣaḥ ॥\nnanu ca na rūpaṁ sparśanena gṛhyate, nāpi darśanena sparśaḥ, yadubhābhyāṁ gṛhyate ‘yatpaśyāmitadevaspṛśāmī’ti taddravyam । yattu cakṣuṣaiva gṛhyate sparśanenaiva ca gṛhyate sa guṇa iti ॥\nna – māṣatilayavādibhikṣajātivimiśrarāśāvanaikantikatvāt । gṛhyate ca darśanasparśanābhyāṁ rāśiḥ । kiṁca – darśanasparśane guṇasyaiva grāhake, bāhyendriyatvāt, śrotravat । na hi jātirapi guṇavyatiriktā vidyate bhede jāgrahaṇāt ॥ kiṁca, ghaṭādādāvapi parasparādhyāsena darśanasparśanābhyāṁ rūpasparśayoreva grahaṇam । yathedaṁrūpaṁ durgandhi surabhigandhi ceti । tasmādākāśamapi tanmātrārabdhaṁ śabdavyatirekeṇāśakyaṁ pratipattumiti sāvayavamanityaṁ ca ॥\n[atha bhūtānāṁ caturthaṁ rūpam । khyātikriyāsthitiśīlāguṇāḥ kāryasvarūpānupātinaḥ] kāryadharmānuyāyinaḥ [anvayaśabdenoktāḥ ।] anugamāt । tadetadbhūtānāṁ caturthaṁ rūpaṁ saṁyamasya guṇānvayākhyo viṣayaḥ ॥\n[athaiṣāṁ pañcamaṁ rūpamarthavatvam ।] asya vyākhyānaṁ [bhogāpavargārthatā ।] sā ca [guṇeṣvanvayinī ।] tatra yā guṇeṣvanuvṛttā bhogāpavargārthatātadidaṁ bhūtānāṁ pañcamaṁ rūpaṁ saṁyamasyārthavattvākhyo viṣayaḥ ॥\n[guṇāstanmātreṣu bhūteṣu bhūtavikāreṣu] cānvayinaḥ । evaṁ tanmātraṁ sūkṣmarūpaṁ bhūtabhūtavikāreṣvanugatam । bhūtasvarūpaṁ ca sthūleṣu bhūtavikāreṣvanugatamiti [sarvamarthavat ।] guṇānāṁ bhogāpavargārthavatvātteṣāṁ ca sarvānvayitvāttadarthavattvena sarvaṁ bhūtāvikārādikam arthavat ॥\n[teṣvidānīṁ bhūteṣu pañcasu pañcarūpeṣu] sthūlādipañcarūpeṣu yathākramaṁ [saṁyamāt] pūrvaṁ sthūlena saṁyamaṁ kṛtvā tajjayasākṣātkaraṇānantaraṁ svarūpasaṁyamaṁ kurvīta । pūnaḥ sūkṣme, punaścānvaye, punaścārthavatve ityevaṁ yathākramaṁ [saṁyamāttasya tasya] sthūlādikasya [darśanaṁ jayaśca] yathāvat [prādurbhavati । tatra bhūtasvarūpāṇi jitvā] yogī [bhūtajayī bhavati । tajjayāt vatsānusāriṇya iva gāvaḥ] (yathā prakṛtibhūtagāvaḥ) [asya saṁkalpānuvidhāyinyo bhūtaprakṛtayo bhavanti ॥ 44 ॥]"
    },
    {
        "seq_id": 716,
        "vyb_id": "seq_716",
        "tag": "Sutra",
        "class_name": "versetext",
        "text": "tato'ṇimādiprādurbhāvaḥ kāyasaṁpattaddharmānabhighātaśca ॥ 45 ॥"
    },
    {
        "seq_id": 717,
        "vyb_id": "VYB_C03_V45_B01",
        "tag": "Commentary",
        "class_name": "bhashya",
        "text": "tatrāṇimā bhavatyaṇuḥ। laghimā laghurbhavati। mahimā mahābhavati। prāptiraṅgulyagreṇāpi spṛśati candramasam। prākāmyamicchānabhighātaḥ। bhūmāvunmajjati nimajjati yathodake। vaśitvaṁ bhūtabhautikeṣu vaśī bhavatyavaśyaścānyeṣām। īśitṛtvaṁ teṣāṁ prabhavāpyayavyūhānāmīṣṭe। yatra kāmāvasāyitvaṁ satyasaṁkalpatā yathā saṁkalpastathā bhūtaprakṛtīnāmavasthānam। na ca śakto'pi padārthaviparyāsaṁ karoti। kasmāt। anyasya yatra kāmāvasāyinaḥ pūrvasiddhasya tathā bhūteṣu saṁkalpāditi। etānyaṣṭāvaiśvaryāṇi।"
    },
    {
        "seq_id": 718,
        "vyb_id": "VYB_C03_V45_B01",
        "tag": "Vyakhya",
        "class_name": "VIV",
        "text": "vivaraṇam\n(sva)saṁyamaphalamidānīmāha – [tato'ṇimādiprādurbhāvaḥ kāyasampattaddharmānabhighātaśca] । [tatrāṇimā ko bhavati] ityāha – [aṇuḥ] iti । sūkṣmādapi sūkṣmataro bhavatīcchātaḥ । tenāṇimnā sarvamanupraviśativajramapi । tathā sarvasyādṛśyo bhavati ।\n[laghimā] – [laghuḥ] laghubhyaḥ tūlādibhyo'pilaghutaraḥ bhavati । tena nirālambanaḥ sarvato gantuṁ paryāmoti । [mahimā] - [mahānbhavati ।] ākāśamapi vyāpnoti । [prāptiḥ] – ihastha eva [aṅgulyagreṇāpi spṛśati candramasam । prākāmyaṁ –] pracurakāmeyatheṣṭakāmo bhavati [icchānabhidhātaḥ । bhūmāvunmajjati nimajjati ca ।] yathākāmatvāt [yathodake ॥]\n[vaśitvam –] sarvalokavaśitvam । asya vyākhyānaṁ [bhūtabhautikavaśī bhavati avaśyañcānyeṣām । īśitvam – teṣāṁ] bhūtānāṁ [prabhavavyūhāpyayānām] utpattisthitipralayānām [īṣṭe । yatra kāmāvasāyitvam] – yarimankāmastatraiva tadavasānaṁ tadantaṁ gacchati । [satyasaṁkalpāddhetoḥ yathā saṁkalpaḥ tathā bhūtaprakṛtīnāmavasthānaṁ] bhavati ॥\n[śakto'pi] sa yogī [na padārthaviparyāsaṁ karoti ।] nāgniṁ śītīkareti । kasmāt? [anyasya yatra kāmāvasāyinaḥ pūrvasiddhasya] parameśvarasya [tathā teṣu] padārtheṣu viparyāsena [saṁkalpāt ।] na hi padārtha viparyāsaṁ cikīrṣamāṇasya pūrvasiddhaṁ prativinādveṣeṇa tadviparyāso bhavati । tadaśuddhyabhāvādeva na padārthaviparyāsaṁ karoti । kalyāṇatarācaraṇo hi sa iti । [etānyaṣṭau] aṇimādyai [śvaryāṇi] bhūtajayādbhavanti ॥"
    },
    {
        "seq_id": 719,
        "vyb_id": "VYB_C03_V45_B02",
        "tag": "Commentary",
        "class_name": "bhashya",
        "text": "kāyasaṁpadvakṣyamāṇā। taddharmānabhighātaśca pṛthivī mūrtyā na niruṇaddhi yoginaḥ śarīrādikriyāṁ, śilāmapyanuviśatīti। nā''paḥ snigdhāḥ kledayanti। nāgnirūṣṇo dahati। na vāyuḥ praṇāmī vahati। anāvaraṇātmake'pyākāśe bhavatyāvṛtakāyaḥ siddhānāmapyadṛśyo bhavati ॥ 45 ॥"
    },
    {
        "seq_id": 720,
        "vyb_id": "VYB_C03_V45_B02",
        "tag": "Vyakhya",
        "class_name": "VIV",
        "text": "vivaraṇam\n[kāyasampadvakṣyamāṇā । taddharmānabhidhātaḥ] teṣāṁ bhūtānāṁ dharmaiḥ na yogino'bhighāto bhavati । [pṛthivī] svena dharmeṇa [mūrtyā na viruṇaddhi yoginaḥ śarīrādikriyām ।] katham ? [śilāmapyanupraviśati] । [nāpaḥ snigdhā yoginaṁ kledayanti] varṣasahasramapyudake tiṣṭhantam । [nāgniruṣṇo dahati । na vāyuḥ praṇāmī vahati । anāvaraṇātmake'pi] prakaṭarūpe'pi [bhavatyāvṛtaḥ] prakaṭo na bhavati । [siddhānāmapyadṛśyo bhavati ॥ 45 ॥]"
    },
    {
        "seq_id": 721,
        "vyb_id": "seq_721",
        "tag": "Sutra",
        "class_name": "versetext",
        "text": "rūpalāvaṇyabalavajrasaṁhananatvāni kāyasaṁpat ॥ 46 ॥"
    },
    {
        "seq_id": 722,
        "vyb_id": "VYB_C03_V46_B01",
        "tag": "Commentary",
        "class_name": "bhashya",
        "text": "darśanīyaḥ kāntimānatiśayabalo vajrasaṁhananaśceti ॥ 46 ॥"
    },
    {
        "seq_id": 723,
        "vyb_id": "VYB_C03_V46_B01",
        "tag": "Vyakhya",
        "class_name": "VIV",
        "text": "vivaraṇam\n[rūpalāvaṇyabalavajrasaṁhananatvāni kāyasampat ।] rūpavān [darśanīyaḥ ।] lāvaṇyavān [kāntimānatiśayabalo vajrasaṁhananaśca] bhavati ॥ 46 ॥"
    },
    {
        "seq_id": 724,
        "vyb_id": "seq_724",
        "tag": "Sutra",
        "class_name": "versetext",
        "text": "grahaṇasvarūpāsmi​tānvayārthavattva​saṁyamādindriyajayaḥ ॥ 47 ॥"
    },
    {
        "seq_id": 725,
        "vyb_id": "VYB_C03_V47_B01",
        "tag": "Commentary",
        "class_name": "bhashya",
        "text": "sāmānyaviśeṣātmā śabdādirgrāhyaḥ। teṣvindriyāṇāṁ vṛttirgrahaṇam। na ca tatsāmānyamātragrahaṇākāraṁ kathamanālocitaḥ sa viṣayaviśeṣa indriyeṇa manasā'nuvyavasīyeteti। svarūpaṁ punaḥ prakāśātmano buddhisattvasya sāmānyaviśeṣayorayutasiddhāvayavabhedānugataḥ samūho dravyamindriyam। teṣāṁ tṛtīyaṁ rūpamasmitālakṣaṇo'haṁkāraḥ। tasya sāmānyasyendriyāṇi viśeṣāḥ। caturthaṁ rūpaṁ vyayavasāyātmakāḥ prakāśakriyāsthitiśīlā guṇā yeṣāmindriyāṇi sāhaṁkārāṇi pariṇāmaḥ। pañcamaṁ rūpaṁ guṇeṣu yadanugataṁ puruṣārthavattvamiti। pañcasveteṣvindriyarūpeṣu yathākramaṁ saṁyamastatra tatra jayaṁ kṛtvā pañcarūpajayādindriyajayaḥ prādurbhavati yoginaḥ ॥ 47 ॥"
    },
    {
        "seq_id": 726,
        "vyb_id": "VYB_C03_V47_B01",
        "tag": "Vyakhya",
        "class_name": "VIV",
        "text": "vivaraṇam\n[grahaṇasvarūpāsmitānvayārthavatvasaṁyamādindriyajayaḥ । sarva] metadgatasūtreṇa tulyavyākhyānam । asmitāmātraṁ tu viśeṣo bhūtānāmiva tanmātrāṇi । [sāmānyaviśeṣātmā śabdādirviṣayaḥ । teṣvindriyāṇāṁ] yā [vṛttiḥ] viṣayaviśeṣāvalokanātmikā tat [grahaṇam । na ca tatsāmānyamātre] śabdādisāmānyābhāsanamātre manasi [grahaṇākāraḥ] upapadyate । katham? [anālocitaḥ svaviṣayaviśeṣa indriyeṇa] anigṛhīto nijo viṣayaviśeṣe [manasā kathaṁ] nu nāma [anuvyavasīyeta ।] na kathañcidanuvyavasīyeta taimirikā taimirikayā'nuvyavasāyānanuvyavasāyābhyām । tasmānnendriyeṇānālocitaviṣaye manasā । anuvyavasāyaḥ । tatrāsyāṁ viśeṣātmikāyāṁ vṛttau prathamaṁ saṁyamaḥ kartavyaḥ ॥\n[atha svarūpaṁ punaḥ] indriyāṇāṁ dvitīyaṁ rūpam । [prakāśātmanoḥ sāmānyaviśeṣayoḥ] viṣayaviśeṣālocanamindriyāṇāṁ viśeṣaḥ । yathā pradīpasya ghaṭādiviśeṣākārālokoviśeṣaḥ । prakāśamātraṁ sāmānyam । ataḥ sāmānyaviśeṣātmakam [ayutasiddhāvayavabhedānugataṁ dravyamindriyaṁ] pradīpavat । yathāsāmānyamūrtidharmaḥ sthūlādiṣvanupravartate, tathendriyaṁ prakāśātmakaṁ dravyaviśeṣātmikāyāṁ grahaṇavṛttāvanupravartate । tadetasmindvitīye indriyāṇāṁ svarūpe saṁyamaḥ kriyata ॥\n[teṣām] indriyāṇāṁ [tṛtīyaṁ rūpamasmitālakṣaṇo'haṅkāraḥ । tasya] ahaṅkārasya [sāmānyasyendriyāṇi] ayutasiddhāvayavabhedānugatāni grahaṇarūpānvayīni [viśeṣāḥ ।] tatra asmitāyāṁ saṁyamaḥ karaṇīyaḥ ॥\n[caturthaṁ rūpaṁ vyavasāyātmakāḥ prakāśakriyāsthitiśīlāguṇāḥ । yeṣāmindriyāṇi sāhaṅkārāṇi pariṇāmaḥ ।] tatra guṇānugame saṁyamaḥ kartavyaḥ ॥\n[pañcamaṁ rūpaṁ guṇeṣu yadanugataṁ puruṣārthavattvam ।] ataḥ sarveṣāmarthavatvamanugamaśca pūrvavat ॥\nevaṁ [eṣu pañcasvindriyarūpeṣu yathākramaṁ] kramānatikrameṇa [saṁyamaḥ । tatra] pratyekaṁ pañcasu [jayaṁ kṛtvā] pañcasvarūpajayaṁ labhate । tasmāt [pañcasvarūpajayādindriya(yādi)jayo] vakṣyamāṇaphalāya [prādurbhavati yoginaḥ ।] yattu [tataḥ paramāvaśyatendriyāṇām’] iti, tadviṣayagrahaṇavṛttirveśitvamātraṁ viṣayāpratipattirūpam ॥ 47 ॥"
    },
    {
        "seq_id": 727,
        "vyb_id": "seq_727",
        "tag": "Sutra",
        "class_name": "versetext",
        "text": "tato manojavitvaṁ vikaraṇabhāvaḥ pradhānajayaśca ॥ 48 ॥"
    },
    {
        "seq_id": 728,
        "vyb_id": "VYB_C03_V48_B01",
        "tag": "Commentary",
        "class_name": "bhashya",
        "text": "kāyasyānuttamo gatilābho manojavitvam। videhānāmindriyāṇāmabhipretadeśakālaviṣayāpekṣo vṛttilābho vikaraṇabhāvaḥ। sarvaprakṛtivikāravaśitvaṁ pradhānajaya ityetāstisraḥ siddhayo madhupratīkā ucyante। etāśca karaṇapañcarūpajayādadhigamyante ॥ 48 ॥"
    },
    {
        "seq_id": 729,
        "vyb_id": "VYB_C03_V48_B01",
        "tag": "Vyakhya",
        "class_name": "VIV",
        "text": "vivaraṇam\n[tato manojavatvaṁ vikaraṇabhāvaḥ pradhānajayaśca] । [tata] indriyajayāt [kāyasyānuttamaḥ na] vidyate'smāduttama ityanuttamaḥ [gatilābho manojavatvam । videhānāṁ] śarīranirapekṣāṇām [indriyāṇām abhipretadeśāpekṣo'bhipretakālāpekṣo'bhipretaśabdādiviṣayāpekṣaśca vṛttilābho vikaraṇabhāvaḥ । sarvaprakṛtivikāravāśatvam] aṣṭānāṁ prakṛtīnāṁ tadvikārāṇāṁ ca vaśitvaṁ [pradhānajaya ityetāstisraḥ siddhayo madhupratīkāḥ] iti [ucyante । tāśca pañcasvarūpajayādadhigamyante ॥ 48 ॥]"
    },
    {
        "seq_id": 730,
        "vyb_id": "seq_730",
        "tag": "Sutra",
        "class_name": "versetext",
        "text": "sattvapuruṣānyatākhyātimātrasya sarvabhāvādhiṣṭhātṛtvaṁ sarvajñātṛtvaṁ ca ॥ 49 ॥"
    },
    {
        "seq_id": 731,
        "vyb_id": "VYB_C03_V49_B01",
        "tag": "Commentary",
        "class_name": "bhashya",
        "text": "nirdhūtarajastamomalasya buddhisattvasya pare vaiśāradye parasyāṁ vaśīkārasaṁjñāyāṁ vartamānasya sattvapuruṣānyatākhyātimātrarūpapratiṣṭhasya sarvabhāvādhiṣṭhātṛtvam। sarvātmāno guṇā vyavasāyavyavaseyātmakāḥ svāminaṁ kṣetrajñaṁ pratyaśeṣadṛśyātmatvenopasthitā ityarthaḥ। sarvajñātṛtvaṁ sarvātmanāṁ guṇānāṁ śāntoditāvyapadeśyadharmatvena vyavasthitānāmakramopārūḍhaṁ vivekajaṁ jñānamityarthaḥ। ityeṣā viśokā nāma siddhiryāṁ prāpya yogī sarvajñaḥ kṣīṇakleśabandhano vaśī viharati ॥ 49 ॥"
    },
    {
        "seq_id": 732,
        "vyb_id": "VYB_C03_V49_B01",
        "tag": "Vyakhya",
        "class_name": "VIV",
        "text": "vivaraṇam\n[sattvapuruṣānyatākhyātimātrasya sarvabhāvādhiṣṭhātṛtve sarvajñātṛtvaṁ ca ।] sarvaprakāreṇa sarvasādhanena [nirdhūtarajastamomalasya sattvasya pare vaiśāradye] svacche sthitipravāhe pare [vartamānasya parasyāṁ vaśīkārasaṁjñāyāṁ] jñānaprasādamātre niratiśaye [vartamānasya sattvapuruṣānyatākhyātimātrarūpapratiṣṭhasya sarvabhāvādhiṣṭhātṛtvam ।] sarvasya vastujātasyeṣṭe ॥\n[sarvātmanā] sakalaprakṛtivikārātmanā [guṇādhyavasāyātmakāḥ] buddhyādikāraṇabhāvapariṇatā'dhyavasāyātmakāḥ śāntoditāvyapadeśyadharmānuprasarpiṇaḥ [svāminaṁ kṣetrajñaṁ] dṛśimātram [aśeṣaguṇāḥ dṛśyatvena] bhogyatvena [avasthitāḥ] labhyante [ityarthaḥ ॥]\n[sarvajñātṛtvaṁ sarvātmakānāṁ śāntoditāvyapadaśyadharmatvenāvasthitānāṁ guṇānām akramopārūḍham] ekakālabhāvi [vivekajaṁ jñānamityarthaḥ । ityeṣā] sarvavaśitvasarvajñātṛtvalakṣaṇā [viśokā nāma siddhiḥ । yāṁ prāpya yogī sarvajñaḥ kṣīṇakleśabandhano viharati vaśī ॥ 49 ॥]"
    },
    {
        "seq_id": 733,
        "vyb_id": "seq_733",
        "tag": "Sutra",
        "class_name": "versetext",
        "text": "tadvairāgyādapi doṣabījakṣaye kaivalyam ॥ 50 ॥"
    },
    {
        "seq_id": 734,
        "vyb_id": "VYB_C03_V50_B01",
        "tag": "Commentary",
        "class_name": "bhashya",
        "text": "yadā'syaivaṁ bhavā kleśakarmakṣaye sattvasyāyaṁ vivekapratyayo dharmaḥ sattvaṁ ca heyapakṣe nyastaṁ puruṣaścāpariṇāmī śuddho'nyaḥ sattvāditi। evamasya tato virajyamānasya yāni kleśabījāni dagdhaśālibījakalpānyaprasavasamarthāni tāni saha manasā pratyastaṁ gacchanti। teṣu pralīneṣu puruṣaḥ punaridaṁ tāpatrayaṁ na bhuṅkte। tadeteṣāṁ guṇānāṁ manasi karmakleśavipākasvarūpeṇābhivyaktānāṁ caritārthānāṁ pratiprasave puruṣasyā''tyantiko guṇaviyogaḥ kaivalyaṁ, tadā svarūpapratiṣṭhā citiśaktireva puruṣa iti ॥ 50 ॥"
    },
    {
        "seq_id": 735,
        "vyb_id": "VYB_C03_V50_B01",
        "tag": "Vyakhya",
        "class_name": "VIV",
        "text": "vivaraṇam\n[tadvairāgyādapi doṣabījakṣaye kaivalyam । yadā asyaivaṁ bhavati] savaijñasya sarvabhāvānadhitiṣṭhataḥ [kleśakarmakṣaye vivekī sattvasya pratyayaḥ ।] kīdṛśa ityāha – [sattvaṁ ca heyapakṣe nyastaṁ] pariṇāmitvāśuddhatvatriguṇatvādibhiḥ । [puruṣaśca] satyavidharmā [apariṇāmī śuddho'ntaḥ sattvāt] ityanena prakāreṇa ॥\n[tataḥ] api sarvajñasarvabhāvādhyakṣatvāt [virajyamānasya yāni kleśabījāni] avidyāvāsanārūpāṇi [dagdhaśālibījakalpāni prasavāsamarthāni tāni] caritārthena pralīyamānena [saha] āśrayeṇa [manasā prayastaṁ gacchanti । teṣu pralīneṣu puruṣaḥ punaridaṁ tāpatrayam] ādhyātmikādilakṣaṇaṁ [na bhuṅke ॥]\n[tadeṣāṁ guṇānāṁ manasi kleśakarmavipākasvarūpeṇābhivyaktānāṁ caritārthānāṁ pratiprasave] pralaye [puruṣasyātyantiko guṇaviyogaḥ kaivalyam । tadā svarūpapratiṣṭhā citiśaktireva puruṣaḥ ।] tatra [tadvairāgyādapi] ityapiśabdādaprāptayogaiśvaryasyāpi samyagdarśanātkaivalyamiti ॥ 50 ॥"
    },
    {
        "seq_id": 736,
        "vyb_id": "seq_736",
        "tag": "Sutra",
        "class_name": "versetext",
        "text": "sthānyupanimantraṇe saṅgasmayākaraṇaṁ punaraniṣṭaprasaṅgāt ॥ 51 ॥"
    },
    {
        "seq_id": 737,
        "vyb_id": "VYB_C03_V51_B01",
        "tag": "Commentary",
        "class_name": "bhashya",
        "text": "catvāraḥ khalvamī yoginaḥ prāthamakalpiko madhubhūmikaḥ prajñājyotiratikrāntabhāvanīyaśceti। tatrābhyāsī pravṛttamātrajyotiḥ prathamaḥ। ṛtaṁbharaprajño dvitīyaḥ। bhūtendriyajayī tṛtīyaḥ sarveṣu bhāviteṣu bhāvanīyeṣu kṛtarakṣābandhaḥ kartavyasādhanādimān। caturtho yastvatikrāntabhāvanīyastasya cittapratisarga eko'rthaḥ। saptavidhā'sya prāntabhūmiprajñā।"
    },
    {
        "seq_id": 738,
        "vyb_id": "VYB_C03_V51_B01",
        "tag": "Vyakhya",
        "class_name": "VIV",
        "text": "vivaraṇam\n[sthānyupamantraṇe saṅgasmayākaraṇaṁ punaraniṣṭaprasaṅgāt । sthānaṁ] svargādikaṁ yeṣānte [sthānino] devā indrādayaḥ । [tai: upamantraṇaṁ bho bho ihoṣyatām] ityādi । tasmin satyātmano hīnatvaṁ smarataḥ prāpnutaḥ [saṅgasmayau] (arthāditi) tau ca na kartavyau । saṅgasmayakaraṇe'niṣṭaṁ prasajyeta ॥\n[catvāraḥ khalvamī yoginaḥ – prāthamakalpiko madhubhūmikaḥ prajñājyetiḥ atikrāntabhāvanīyaśva ।] tānkrameṇa vyācaṣṭe – [tatrābhyāsī] abhyasanaśīla: [pravṛttajyotiḥ] jyotiṣmatyādīnāmanyatamāpravṛttiḥ pravṛttā yasya sa [pravṛttajyotiḥ prathamaḥ ॥]\n[ṛtambharaprajño dvitīyaḥ । bhūtendriyajayī tṛtīyaḥ ।] sa tu [sarveṣu bhāviteṣu bhāvanīyeṣu] sākṣātkṛteṣu jiteṣu ca [kṛtarakṣābandhaḥ,] upāttasya hi rakṣāvidhānīyā, [bhāvanīyeṣu] sākṣātkaraṇīyeṣu [kartavyatāsādhanavāṁśca ।] kartavyatāyāḥ sādhanāni kartavyatāsādhanāni abhyāsavairāgyādīni yasya saḥ [kartavyatāsādhanavān ॥]\n[yastvatikrāntabhāvanīyaścaturthaḥ tasya cittapratisarga eva] cittapralaya eva [eko'rthaḥ] pariśiṣṭaḥ । [saptavidhā । tasya prāntabhūmiprajñā ।]"
    },
    {
        "seq_id": 739,
        "vyb_id": "VYB_C03_V51_B02",
        "tag": "Commentary",
        "class_name": "bhashya",
        "text": "tatra madhumatīṁ bhūmiṁ sākṣātkurvato brāhmaṇasya sthānino devāḥ sattvaviśuddhimanupaśyantaḥ sthānairupanimantrayante bho ihā''syatāmiha ramyatāṁ kamanīyo'yaṁ bhogaḥ kamanīyeyaṁ kanyā rasāyanamidaṁ jarāmṛtyuṁ bādhate vaihāyasavidaṁ yānamamī kalpadrumāḥ puṇyā mandākinī siddhā maharṣaya uttamā anukūlā apsaraso divye śrotracakṣuṣī vajropamaḥ kāyaḥ svaguṇaiḥ sarvamidamupārjitamāyuṣmatā pratipadyatāmidamakṣayamajaramamarasthānaṁ devānāṁ priyamiti। evamabhidhīyamānaḥ saṅgadoṣānbhāvayedghoreṣu saṁsārāṅgāreṣu pacyamānena mayā jananamaraṇāndhakāre viparivartamānena kathaṁcidāsāditaḥ kleśatimiravināśī yogapradīpastasya caite tṛṣṇāyonayo viṣavavāyavaḥ pratipakṣāḥ। sa khalvahaṁ labdhālokaḥ kathamanayā viṣayamṛgatṛṣṇayā vañcitastasyaiva punaḥ pradīptasya saṁsārāgnerātmānamindhanī kuryāmiti। svasti vaḥ svapnopamebhyaḥ kṛpaṇajanaprārthanīyebhyo viṣayebhya ityevaṁ niścitamatiḥ samādhiṁ bhāvayet।"
    },
    {
        "seq_id": 740,
        "vyb_id": "VYB_C03_V51_B02",
        "tag": "Vyakhya",
        "class_name": "VIV",
        "text": "vivaraṇam\n[tatra maghumatīṁ bhūmiṁ] dvitīyāmṛtambharaprajñābhūmiṁ [sākṣātkurvato brāhmaṇasya sthānino devāḥ satvaviśuddhimanupaśyantaḥ sthānairupamntryante ।] bhoḥ ityādi prasiddhārthaṁ bhāṣyam [॥ 51 ॥]"
    },
    {
        "seq_id": 741,
        "vyb_id": "VYB_C03_V51_B03",
        "tag": "Commentary",
        "class_name": "bhashya",
        "text": "saṅgamakṛtvā smayamapi na kuryādevamahaṁ devānāmapi prārthanīya iti। smayādayaṁ susthitaṁmanyatayā mṛtyunā keśeṣu gṛhītamivā''tmānaṁ na bhāvayiṣyati। tathā cāsya cchidrāntaraprekṣī nityaṁ yatnopacaryaḥ pramādo labdhavivaraḥ kleśānuttambhayiṣyati tataḥ punaraniṣṭaprasaṅgaḥ। evamasya saṅgasmayāvakurvato bhāvito'rtho dṛḍhī bhaviṣyati। bhāvanīyaścārtho'bhimukhī bhaviṣyatīti ॥ 51 ॥"
    },
    {
        "seq_id": 742,
        "vyb_id": "seq_742",
        "tag": "Sutra",
        "class_name": "versetext",
        "text": "kṣaṇatatkramayoḥ saṁyamādvivekajaṁ jñānam ॥ 52 ॥"
    },
    {
        "seq_id": 743,
        "vyb_id": "VYB_C03_V52_B01",
        "tag": "Commentary",
        "class_name": "bhashya",
        "text": "yathā'pakarṣaparyantaṁ dravyaṁ paramāṇurevaṁ paramāpakarṣaparyantaḥ kālaḥ kṣaṇo yāvatā vā samayena calitaḥ paramāṇuḥ pūrvadeśaṁ jahyāduttaradeśamupasaṁpadyeta sa kālaḥ kṣaṇaḥ। tatpravāhāvicchedastu kramaḥ। kṣaṇatatkramayornāsti vastusamāhāra iti buddhisamāhāro muhūrtāhorātrādayaḥ। sa khalvayaṁ kālo vastuśūnyo'pi buddhinirmāṇaḥ śabdajñānānupātī laukikānāṁ vyutthitadarśanānāṁ vastusvarūpa ivāvabhāsate।"
    },
    {
        "seq_id": 744,
        "vyb_id": "VYB_C03_V52_B01",
        "tag": "Vyakhya",
        "class_name": "VIV",
        "text": "vivaraṇam\n[kṣaṇatatkramayoḥ saṁyamādvivekajaṁ jñānam ।] kṣaṇaṁ kramaṁ ca svayameva vistareṇācaṣṭe–tatra [apakarṣaparyantaṁ] yataḥ paramapakarṣo na śakyeta kartuṁ taddravyaṁ [paramāṇuḥ ।] evaṁ lekabuddhivikalpatādahorātralakṣaṇādapakṛṣyamāṇātkālādalpīyaḥ parijighṛkṣayāyataḥ param apakraṣṭuṁ na śakyate saḥ [apakarṣaparyantaḥ kālaḥ kṣaṇaḥ] vastubhūtaḥ ॥\n[yadvā, yāvatā samayena vicalitaḥ paramāṇuḥ pūrvaṁ deśaṁ jahyādutaramābhasaṁpadyeta sakālaḥ kṣaṇaḥ ।] sarvathā'pyasti (sūkṣma)kṣaṇa ityarthaḥ ॥\n[tasya pravāhāvicchedabhāvinaḥ] tasya kṣaṇasya pravāhaḥ prabandhaḥ avicchedenairantarthaṁ tathā bhavituṁ śīlaṁ yasya kṣaṇasya pravāhāvicchedabhāvinaḥ kṣaṇasya yat ānantaryaṁ saḥ kṣaṇasya [kramaḥ ।] tayośca [kṣaṇatatkramayornāsti vastusamāhāraḥ] kṣaṇakramasyāvastutvātkṣaṇasya caikatvānnāsti tayoḥ samāhāraḥ samūhaḥ ॥\nnanu cāsati kṣaṇatatkramasamāhare kathaṁ māsasaṁvatsarādayaḥ pravarteranniti, tadarthamāha– [buddhisamāhārāt] buddhiparikalpitāt kṣaṇatatkramayoḥ samāhārādādityādideśāntarasaṁbandhāvabandhabuddhisamudbhavitāt [muhūrtāhorātrādayaḥ ।] tataścabuddhisthita eṣabhedaḥ ॥\nyo hi prasannasamānapratyayapravāhimānasaḥ ekāgrabhūmipratiṣṭhicittasatvaḥ, tasya satyapi kālānubhavekṣaṇayugasahasrayostulyatā । naivaṁ vyutthitacittasya । tathā svapne'pi ghaṭikāmātreṇa buddhiparikalpitaṁ yo janasahasranamanekaṁ saṁvatsareṇaiva [gantavyaṁ] gacchati । tasmādbuddhivaicitryānirmita eva kālasamāhāraḥ ।\nyasya tu kriyāvyatiriktaḥ kālaḥ nityo vibhuḥ, tasya cirakṣipratvādyapi kriyāmātreparyavasitatvātpṛthakkālāstitvena liṅge ghaṭate । niyataparimāṇā hi kriyā anavagataparimāṇāyāḥ kriyāyā lakṣaṇam । yathā āgodohanaṁ svapati । āodanapākamadhīte iti । sa eva ca kālaḥ । na hi nityasya vibhoḥ tasya kūṭasthasya asambandhatvātvastvantaraparicchedakatvaṁ prasthādivadupapadyate ॥\nkriyāvānkālaḥ paricchedakaḥ prasthādivaditi cet, tasyāpi kriyāvatvātkriyāvataśca paricchedanīyatvadanyena kriyāvatā paricchedakena kālena bhāvitavyam । tasyāpyanyenatyanavasthāprasaṅgaḥ kriyāvattvācānityatvamapi prasajyeta ॥\natha svavyāpāreṇaiva kāla: paricchedanīyakaṁ yāyāditi cet, anye'pi svavyāpāreṇaiva paricchedyā itikālapṛthaktvakalpanānirarthikā । tathā ca kriyai vāstukālaḥ ॥\nathāpi sadbhāvamātreṇa kālaḥ paricchedaka iti, sarveṣāmapi sadbhāvāviśaṣādeva prasaktam ॥\nkriyākālapakṣe'pyeṣa vikalpaḥ prāpta iti cet – na, kriyāyāḥ sarvaprasiddhatvāt । paricchedakatvasya ca āgodohamāste ityādiṣu siddhatvātkriyaiva paraicchedikā labhyate, nāparaḥ kāla: paricchedaka iti । ciraṁ kṣipramiti ca prayatnamandimapāṭavakṛtaḥ pratyayonavyatiriktakālanibandhana ityāha– [sa khalvayaṁ kālaḥ] saṁvatsarādirūpo [vastuśūnyo budvinirmāṇaḥ] buddhyā nirmāpiṣyate ॥\n[śabdadharmānupātī] truṭinimeṣāhorātrādiśabdavikalpānupravartī । [laukikānāṁ vyutthitadarśanānāṁ vastusvarūpa ivābhāsate ।]"
    },
    {
        "seq_id": 745,
        "vyb_id": "VYB_C03_V52_B02",
        "tag": "Commentary",
        "class_name": "bhashya",
        "text": "kṣaṇastu vastupatitaḥ kramāvalambī। kramaśca kṣaṇānantaryātmā taṁ kālavidaḥ kāla ityācakṣate yoginaḥ। naca dvau kṣaṇau saha bhavataḥ। kramaśca na dvayoḥ sahabhuvorasaṁbhavāt। pūrvasmāduttarabhāvino yadānantaryaṁ kṣaṇasya sa kramaḥ। tasmādvartamāna evaikaḥ kṣaṇo na pūrvottarakṣaṇāḥ santīti। tasmānnāsti tatsamāhāraḥ। ye tu bhūtabhāvinaḥ kṣaṇāste pariṇāmānvitā vyākhyeyāḥ। tenaikena kṣaṇena kṛtsno lokaḥ pariṇāmamanubhavati। tatkṣaṇopārūḍhāḥ khalvamī sarve dharmāḥ। tayoḥ kṣaṇatatkramayoḥ saṁyamāttayoḥ sākṣātkaraṇam। tataśca vivekajaṁ jñānaṁ prādurbhavati ॥ 52 ॥"
    },
    {
        "seq_id": 746,
        "vyb_id": "VYB_C03_V52_B02",
        "tag": "Vyakhya",
        "class_name": "VIV",
        "text": "vivaraṇam\n[kṣaṇastu vasturūpaḥ] vāstavikaḥtaddravyānyathātvenānumīyamānaḥ [kramāvalambī । kramaśca kṣaṇānantaryātmā] kṣaṇapravāhavicchedabuddhinimittaḥ ॥\n[taṁ kṣaṇaṁ kālāvidaḥ kāla ityācakṣate yoginaḥ । na ca dvau kṣaṇau saha bhavataḥ,] yayoḥ samāhāraḥ kalpyeta । ekasmindharmiṇisa ahajanmanoḥ kṣaṇayorasaṁbhavāt । jāyamāno hi caitra ekasminkṣaṇe jāyate । [na tatra dvau kṣaṇau saha bhavataḥ । kramaśca na dvayoḥ ।] kasmāt? [dvayoḥ] kṣaṇayoḥ [sahabhuvorasambhavāt ॥]\n[pūrvasmāduttarasya bhāvino yadānantaryaṁ kṣaṇasya sa kramaḥ ।] yathā piṇḍāduttarabhāvino ghaṭasya yadā naṁntaryaṁ sa kramaḥ । na hi cakrāntarasthasya mṛtpiṇḍasya cakrāntarasthamṛtpiṇḍajanito ghaṭaḥ krame vartate । [tasmādvartamāna evaikaḥ kṣaṇaḥ ।] na pūrvottarāvatītānāgatau staḥ pūrvottarayordharmisvarūpamātratvāt । dharmī ca vartamānakṣaṇārūḍha eva । [tasmānnāsti tatsamāhāraḥ] kṣaṇatatkramasamāhāraḥ ॥\n[ye tu bhūtabhavinaḥ] atītabhaviṣyantaḥ [kṣaṇāḥ te dharmiṇaḥ pūriṇmāstitayā] dharmipāraṁṇāmāpekṣayā vyākhyeyā: । [tenaikena kṣaṇena kṛtsno loka: pariṇāmamanubhavati । tatkṣaṇopārūḍhāḥ] vartamānakṣaṇopārūḍhāḥ [khalvamī sarve dharmāḥ] sarvapadārthāḥ ॥\nyaduktamatītakṣaṇasya nāstikrama iti, tasyaitatprayojanaṁ, tatkramakramapratiṣedhaḥ । kṣaṇakramakrame hi sati kṣaṇakramasya vastutvaṁ prasajyeta । vastuno hi krama iti । tataśca krapatatkṣaṇayoḥ saṁyamāditinopakalpeta । tasmāt [etayoḥ kṣaṇa] [tat] [kramayoḥ seyamāttayoḥ sākṣātkaraṇam । tataśca vivekajaṁ jñānam ।] kṣaṇatatkramāṅkitā eva hi sarve padārthā iti tānaśeṣānvivicya vijānāti [॥ 52 ॥]"
    },
    {
        "seq_id": 747,
        "vyb_id": "VYB_C03_V53_I01",
        "tag": "LeadingBhashya",
        "class_name": "leading_bhashya",
        "text": "tasya viṣayaviśeṣa upakṣipyate –"
    },
    {
        "seq_id": 748,
        "vyb_id": "seq_748",
        "tag": "Sutra",
        "class_name": "versetext",
        "text": "jātilakṣaṇadeśairanyatānavacchedāttulyayostataḥ pratipattiḥ ॥ 53 ॥"
    },
    {
        "seq_id": 749,
        "vyb_id": "VYB_C03_V53_B01",
        "tag": "Commentary",
        "class_name": "bhashya",
        "text": "tulyayordeśalakṣaṇasārūpye jātibhedo'nyatāyā hetuḥ, gauriyaṁ vaḍaveyamiti। tulyadeśajātīyatve lakṣaṇamanyatvakaraṁ kālākṣī gauḥ svastimatī gauriti। dvayorāmalakayorjātilakṣaṇasārūpyāddeśabhedo'nyatvakara idaṁ pūrvamidamuttaramiti। yadā tu pūrvamāmalakamanyavyagrasya jñāturuttaradeśa upāvartyate tadā tulyadeśatve pūrvametaduttarametaditipravibhāgānupapattiḥ। asaṁdigdhena ca tattvajñānena bhavitavyamityata idamuktaṁ tataḥ pratipattirvivekajajñānāditi।"
    },
    {
        "seq_id": 750,
        "vyb_id": "VYB_C03_V53_B01",
        "tag": "Vyakhya",
        "class_name": "VIV",
        "text": "vivaraṇam\ntasya vivekajñasya jñānasya kīdṛśaṁ jñeyamiti [tasya viṣayaviśeṣaḥ upakṣipyate – jātilakṣaṇadeśairanyatānavacchedāt tulyayostataḥ pratipattiḥ । [tulyayordeśalakṣaṇasārūpye] jātibhedaḥ] padārthānām [anyatāyāḥ] anyatvāvacchedasya [hetuḥ ।] yathā - [gairiyaṁ baḍaveyamiti ॥]\nyatra jātibhedo nāstyekaiva jātiḥ, tatra [tulyajātitve lakṣaṇaṁ] liṅgam [anyatvāvacchedakaram - kālākṣī gauḥ, svastimatī gauriti ॥]\nyatra na jātibhedo nāpi lakṣaṇabhedastatra deśabhedo'nyatvāvacchedahetuḥ । yathā- [dvayorāmalakayorjātilakṣaṇasārūpye deśabhedo'nyatvakaraḥ idaṁ pūrvam] āmalakam [idamuttaramiti ॥]\n[yadā tu pūrvamāmalakam anyavyagrasya] samākulitacittasya [jñāturuttaradeśa upāvartate] pūrvadeśe cottaraṁ, [tadā tulyadeśatve pūrvametaduttarametaditi] tulyayoḥ [pravibhāgānupapattiḥ । asandigdhena tattvajñānena bhavitavyaṁ,] jñeyasya vidyamānatvādekarūpasya [ityata idamuktaṁ tataḥ prātipattirvivekajñānāditi ।] kṣaṇatatkramasaṁyamāpāditavivekajanmano jñānāt pratipattiriti ॥"
    },
    {
        "seq_id": 751,
        "vyb_id": "VYB_C03_V53_B02",
        "tag": "Commentary",
        "class_name": "bhashya",
        "text": "kathaṁ, pūrvāmalakasahakṣaṇo deśa uttarāmalakasahakṣaṇāddeśādbhinnaḥ। te cā''malake svadeśakṣaṇānubhavabhinne। anyadeśakṣaṇānubhavastu tayoranyatve heturiti। etena dṛṣṭāntena paramāṇostulyajātilakṣaṇadeśasya pūrvaparamāṇudeśasahakṣaṇasākṣātkaraṇāduttarasya paramāṇostaddeśā-nupapattāvuttarasya taddeśānubhavo bhinnaḥ sahakṣaṇabhedāttayorīśvarasya yogino'nyatvapratyayo bhavatīti।"
    },
    {
        "seq_id": 752,
        "vyb_id": "VYB_C03_V53_B02",
        "tag": "Vyakhya",
        "class_name": "VIV",
        "text": "vivaraṇam\n[tat katham? pūrvāmalakasaha(la)kṣaṇo deśaḥ] pūrvāmalakasahacaro deśaḥ [uttarāmalakasaha(la)kṣaṇāt] uttarāmalakasahacarāt deśāt miśraḥ । [te cāmalake] pūrvottara(la)kṣaṇasahacarite [svadeśa(la)kṣaṇānubhavabhinne] svadeśacihnabhūte yaḥ kṣaṇaḥ tadanubhavaminne svedeśa(la)kṣaṇānubhavacihnite [anyadeśa(la)kṣaṇānubhavastayoranyatve heturiti ॥]\n[anena dṛṣṭāntena paramāṇoratulyajātilakṣaṇameda(deśa)sya pūrvaparamāṇudeśasaha(la)kṣaṇasākṣātkaraṇāt] pūrvaparamāṇudeśana sahabhūtasya (la)kṣaṇasya sākṣātkaraṇāt [uttaraparamāṇostaddeśāpavṛtau] pūrvadeśagatāvapi [uttarasya taddeśānubhavabhinnaḥ kṣaṇaḥ । kṣaṇabhedāttayorīśvarasya yogino'nya(thā)tvapratyayaḥ] bhedāvacechado [bhavati ॥]"
    },
    {
        "seq_id": 753,
        "vyb_id": "VYB_C03_V53_B03",
        "tag": "Commentary",
        "class_name": "bhashya",
        "text": "apare tu varṇayanti – ye'ntyā viśeṣāste'nyatāpratyayaṁ kurvantīti। tatrāpi deśalakṣaṇabhedo mūrtivyavadhijātibhedaścānyatve hetuḥ। kṣaṇabhedastu yogibuddhigamya eveti। ata uktaṁ mūrtivyavadhijātibhedābhāvānnāsti mūlapṛthaktvamiti vārṣagaṇyaḥ ॥ 53 ॥"
    },
    {
        "seq_id": 754,
        "vyb_id": "VYB_C03_V53_B03",
        "tag": "Vyakhya",
        "class_name": "VIV",
        "text": "vivaraṇam\n[atrāpare varṇayanti--ye antyā viśeṣāḥ] paramāṇugatā nityāḥ, [te eva anyatāpratyayaṁ kurvantīti] kiṁ tatkṣaṇatatkramasaṁyamena । yathā ghaṭādigatā viśeṣā anyatāpratyayaṁ kurvanti, tathā paramāṇugatā ye viśeṣāḥ ta eva tadbhāvapratyayaṁ svasadbhāvapratyayaṁ ca kurvīran । āśrayabhedapralyayamapi kurvanti ॥\natrocyate - [deśalakṣaṇabhedo mūrtivyavadhijātibhedaścānyatve hetuḥ] ukta eva sthūleṣu (na tu) nanu paramāṇuṣu pratikṣaṇapariṇāmitvāt । avasthiteṣu hi viśeṣeṣvantyeṣu syādanyathā'vadhāraṇam । na cānavaratapariṇāmeṣu ghaṭate ॥\nyadā pūrvaḥ paramāṇuruttaraparamāṇurūpeṇa pariṇamate, pūrvaparamāṇurūpeṇa cottaraḥ, tatrāvasthitāntyaviśeṣābhāvādvivekapratipaktiranupapannā । tatrāvaśyaṁ kṣaṇatatkramasaṁyamajanitavivekajñānādeva saṁpratipattiḥ । anityāśca paramāṇava iti hyuktam । tasmāt [kṣaṇabhedastu yogibuddhigamya eva ॥]\ntathā cānityatvasya paramāṇūnāmācāryāntaramatapratipādanadvāreṇa prasiddhiṁ darśayati-- [ata uktam] - [mūrtivyavadhijātibhedābhāvāt nāsti mūla] (jāti) [pṛthaktvamiti vārṣagaṇyaḥ ।] yathā pratikṣetrajñaṁ pradhānabuhutvaṁ nyāyaviruddhaṁ mūrtivyavadhijātibhedābhāvāt pradhānānāṁ pṛthaktvam ekapuruṣārthadṛśyavat anupapannam, evaṁ paramāṇūnāmapi mūlatve pṛthaktvaṁ nopakalpate । tataśca ekaṁ mūlamiti prāptam । na paramāṇubhedo hi nityo yuktaḥ । paramāṇūnāṁ ca mūrtatvāt rūpādimattvācca anilyatvaṁ ghaṭādivadeveti ॥ 53 ॥"
    },
    {
        "seq_id": 755,
        "vyb_id": "seq_755",
        "tag": "Sutra",
        "class_name": "versetext",
        "text": "tārakaṁ sarvaviṣayaṁ sarvathāviṣayamakramaṁ ceti vivekajaṁ jñānam ॥ 54 ॥"
    },
    {
        "seq_id": 756,
        "vyb_id": "VYB_C03_V54_B01",
        "tag": "Commentary",
        "class_name": "bhashya",
        "text": "tārakamitisvapratibhotthamanaupadeśikamityarthaḥ। sarvaviṣayaṁ nāsya kiṁcidaviṣayībhūtamityarthaḥ। sarvathāviṣayamatītānāgatapratyutpannaṁ sarvaṁ paryāyaiḥ sarvathā jānātītyarthaḥ। akramamityekakṣaṇopārūḍhaṁ sarvaṁ sarvathā gṛhṇātītyarthaḥ। etadvivekajaṁ jñānaṁ paripūrṇam। asyaivāṁśo yogapradīpo madhumatīṁ bhūmimupādāya yāvadasya parisamāptiriti ॥ 54 ॥"
    },
    {
        "seq_id": 757,
        "vyb_id": "VYB_C03_V54_B01",
        "tag": "Vyakhya",
        "class_name": "VIV",
        "text": "vivaraṇam\n[tārakaṁ sarvaviṣayaṁ sarvathāviṣayam akramaṁ ceti vivekajaṁ jñānam ।] kāṣṭhāprāpta jñānaṁ devarṣigandharvādīnām । [tārakamiti ।] vivekajāmidamucyate [svapratibhotthamanaupadeśikamityarthaḥ ।] nānyenopadeṣṭuṁ śakyaṁ, nāpyupadeśena yathāvat grahītuṁ śakyate । yasmāt tat [sarvavastuviṣayam । nāsya kiṁcidaviṣayībhūtam ।]\n[sarvathāviṣayaṁ ca] sarvam [atītānāgatapratyutpatraṁ sarvaparyāyaiḥ] sarvaviśeṣaṇaiḥ [sarvathā] sarveṇa prakāreṇa [jānāti । akramam ekakṣaṇopārūḍha़m ।] ekasmin kṣaṇe [sarvaṁ sarvathā gṛhṇāti ।] nāsmadādivat krameṇa ॥\ntat [etadvivekajaṁ jñānaṁ paripūrṇam, asyaivāṁśo yogapradīpaḥ ।] sa eva jñānāṁśo yogaśca pradīpaśca । yogasya vā pradīpo yogapradīpaḥ । [madhumatīṁ bhūmimupādāya] ārabhya [yāvadasya] vivekajasya jñānasya [parisamāptiḥ] tāvat । vivekajajñānaparisamāptiparyantāni jñānāni manojavaktvādiyuktāni asyaivāṁśaḥ ॥ 54 ॥"
    },
    {
        "seq_id": 758,
        "vyb_id": "VYB_C03_V55_I01",
        "tag": "LeadingBhashya",
        "class_name": "leading_bhashya",
        "text": "prāptavivekajajñānasyāprāptavivekajajñānasya vā –"
    },
    {
        "seq_id": 759,
        "vyb_id": "seq_759",
        "tag": "Sutra",
        "class_name": "versetext",
        "text": "sattvapuruṣayoḥ śuddhisāmye kaivalyamiti ॥ 55 ॥"
    },
    {
        "seq_id": 760,
        "vyb_id": "VYB_C03_V55_B01",
        "tag": "Commentary",
        "class_name": "bhashya",
        "text": "yadā nirdhūtarajastamomalaṁ buddhisattvaṁ puruṣasyānyatāpratītimātrādhikāraṁ dagdhakleśabījaṁ bhavati tadā puruṣasya śuddhisārūpyamivā''pannaṁ bhavati, tadā puruṣasyopacaritabhogābhāvaḥ śuddhiḥ। etasyāmavasthāyāṁ kaivalyaṁ bhavatīśvarasyānīśvarasya vā vivekajajñānabhāgina itarasya vā। nahi dagdhakleśabījasya jñāne punarapekṣā kācidasti। sattvaśuddhidvāreṇaitatsamādhijamaiśvaryaṁ jñānaṁ copakrāntam। paramārthatastu jñānādadarśanaṁ nivartate tasminnivṛtte na santyuttare kleśāḥ। kleśābhāvātkarmavipākābhāvaḥ। caritādhikārāścaittasyāmavasthāyāṁ guṇā na puruṣasya punardṛśyatvenopatiṣṭhante। tatpuruṣasya kaivalyaṁ, tadā puruṣaḥ svarūpamātrajyotiramalaḥ kevalī bhavati ॥ 55 ॥"
    },
    {
        "seq_id": 761,
        "vyb_id": "VYB_C03_V55_B01",
        "tag": "Vyakhya",
        "class_name": "VIV",
        "text": "vivaraṇam\nyogaje jñānaiścarya atikrānte parisamāpite ca । nātaḥ paraṁ yogajñānamaiśvaryaṁ ca । tada(du)pakramaṇācca prāptajñānaiśvaryasyaiva tadvairāgyānantaraṁ kaivalyamiti prāptamata āha- [prāptavivekajñānasya [aprāptavivekajñānasya vā]] bāhyadarśananivṛtau kaivalyam । kathamiti ? [sattvapuruṣayoḥ śuddhisāmye kaivalyāniti ॥]\n[yadā nirdhūtarajastamomalaṁ purūṣānyatāpratyayamātram] anyatāmātrapratyayavaibhavayuktaṁ [dagdhakleśabījaṁ] vinivṛttāvidyāpratyayavāsanārūpaṁ [buddhisatvaṁ bhavati, tadā puruṣasya śuddhisārūpyamivāpannam ॥]\nyadyapi triguṇaṁ puruṣavilakṣaṇaṁ, puruṣaśca tadvilakṣaṇaḥ, tathā'pi puruṣānyatāpratyayapariṇāmitvāt [śuddhisārūpyamivāpannam] ityucyate । [etasyāmavasthāyāṁ kaivalyaṁ bhavatīścarasyānīścarasya vā, vivekajñānabhāginaḥ itarasya vā ।] yasmādubhayoravidyānivṛtireva kāraṇaṁ tasmāt । [nahi dagdhaleśabījasya jñāne kācidapekṣā ।] yataḥ samyagdarśī sarvaṁ triguṇamiti manyate, triguṇaśca pratyayo heya iti, madhumatyādijñāne tasya na kadācidapyapekṣā ॥\nyattu yogajñānamaiśvaryaṁ coktaṁ, tat samyagdarśanārthanukrāntasattvaśuddhipadamārgeṇa prakrāntamānuṣaṅgikam । [paramārthatastu jñānādadarśanaṁ vinivartate । tasmin vinivṛtte na santyuktakleśāḥ] asmitādayaḥ । teṣāmavidyākṣetratvāt । [kleśābhāvācca karmavipākābhāvaḥ “kleśamūlaḥ karmāśayaḥ” “sati mūle tadvipākaḥ”] iti hi pratipāditam ॥\ntasmāt samyagdarśanārthamevedaṁ śāstram, na jñānaiśvaryavibhūtiprayojanam । [caritādhikārācaitasyāmavasthāyāṁ guṇāḥ । na puruṣasya punarddaśyatvenātiṣṭhante । tat puruṣasya kaivalyam । tadā puruṣaḥ svarūpamātrajyotiḥ iti amalaḥ kevalībhavati] iti । [iti] śabdaḥ samāptyarthaḥ ॥ 55 ॥"
    },
    {
        "seq_id": 762,
        "vyb_id": "seq_762",
        "tag": "ChapterTitle",
        "class_name": "",
        "text": "kaivalyapādaḥ"
    },
    {
        "seq_id": 763,
        "vyb_id": "seq_763",
        "tag": "Sutra",
        "class_name": "versetext",
        "text": "janmauṣadhimantratapaḥsamādhijāḥ siddhayaḥ ॥ 1 ॥"
    },
    {
        "seq_id": 764,
        "vyb_id": "VYB_C04_V01_B01",
        "tag": "Commentary",
        "class_name": "bhashya",
        "text": "dehāntaritā janmanā siddhiḥ। oṣīdhibhirasurabhavaneṣu rasāyanenetyevamādiḥ। mantrairākāśagamanāṇimādilābhaḥ। tapasā saṁkalpasiddhiḥ, kāmarūpī yatra tatra kāmaga ityevamādi। samādhijāḥ siddhayo vyākhyātāḥ ॥ 1 ॥"
    },
    {
        "seq_id": 765,
        "vyb_id": "VYB_C04_V01_B01",
        "tag": "Vyakhya",
        "class_name": "VIV",
        "text": "vivaraṇam\nprathame pāde samādhiḥ prādhānyena nirdiṣṭaḥ । dvitīye tatsādhanāni vyākhyātāni । tṛtīye tu samyagdarśanārthayogāṅgānuṣṭhānānuṣaṅgajajñānaiśvaryānukramaṇaṁ kṛtam । tacca sarva du:khasyeti jaigīṣavyākhyānena pratipāditam । du:khahānaṁ cātyantikaguṇoparama ityuktam । tathaiva [‘tadvairāgyādapi' doṣabījakṣaye kaivalyam । ”prāptavivekajñānasyāprāptavivekajñānasya vā “sattvapuruṣayoḥ śuddhisāmye kaivalyam] ' ityanantaramuktam । tacca kaivalyaṁ pratipakṣanivartanena pratipādanīyamitīdaṁ kaivalyapādānukramaṇaṁ kriyate ॥\ntathā anekajanmāntaropārjitavāsanocchedaprakārāśca kaivalyārthameva pradarśanīyāḥ । tathā kaivalyopayogisamādhisiddhistutyarthaṁ pūrvatrānuktaṁ siddhyantaraṁ prakriyate । tulyajātīyānāmanyatamānindanenānyatamastutirbhavati ॥ [“tatra dhyānajamanāśayam’ 'karmāśuklākṛṣṇaṁ yoginastrividhamitareṣām”] iti vakṣyamāṇena stutyarthatā āviṣkariṣyate ॥\n[janmauṣadhimantratapassamādhijāḥ siddhayaḥ । dehāntaritā] yathā yogādinā dehāntareṣu svargādiṣu janmasiddhiḥ । [oṣadhibhirasurabhavaneṣu rasāyanena] somāmalakādibhakṣaṇena pūrvadehānapanayenaiva । [mantraiḥ] upajapyamānaiḥ [ā.ākāśagamanādi । tapasā saṁkalpasiddhiḥ kāmarūpī yatra kāmagamana ityevamādiḥ । samādhijāḥ siddhayaḥ] pūrvameva [vyākhyātāḥ ॥ 1 ॥]"
    },
    {
        "seq_id": 766,
        "vyb_id": "VYB_C04_V02_I01",
        "tag": "LeadingBhashya",
        "class_name": "leading_bhashya",
        "text": "tatra kāyendriyāṇāmanyajātīyapariṇatānām –"
    },
    {
        "seq_id": 767,
        "vyb_id": "seq_767",
        "tag": "Sutra",
        "class_name": "versetext",
        "text": "jātyantarapariṇāmaḥ prakṛtyāpūrāt ॥ 2 ॥"
    },
    {
        "seq_id": 768,
        "vyb_id": "VYB_C04_V02_B01",
        "tag": "Commentary",
        "class_name": "bhashya",
        "text": "pūrvapariṇāmāpāya uttarapariṇāmopajanasteṣāmapūrvāvayavānupraveśādbhavati। kāyendriyaprakṛtayaśca svaṁ svaṁ vikāramanugṛhṇantyāpūreṇa dharmādinimittamapekṣamāṇā iti ॥ 2 ॥"
    },
    {
        "seq_id": 769,
        "vyb_id": "VYB_C04_V02_B01",
        "tag": "Vyakhya",
        "class_name": "VIV",
        "text": "vivaraṇam\ntatra siddhiḥ kāryakaraṇānāmutkarṣaḥ । jarnmasiddhau tu patitapūrvopārjitakāryakaraṇasya śarīrāntaramupādāyiṣyata iti nāsti tatra saṁśayaḥ । apatitaśarīrasya tu jāyantarapariṇāme kiṁ tadeva kāryakaraṇamupādānamutānyadapīti – [tatra kāyendriyāṇāmanyajātipariṇatānāṁ – jātyantarapariṇāmaḥ prakṛtyāpūrāt ॥]\n[pūrvapariṇāmāpāye] samavasthitānameva pūrvakāryakaraṇānām [uttarapariṇāmopajanaḥ apūrvavayavānupraveśena bhavati ।] kasmāt ? alpaparimāṇasyopādānasya mahāparimāṇakāryānupapatteḥ । na hi daśapalāttapanīyapiṇḍādaśītipalā patrī janiṣyate ?\n[kāyendriyaprakṛtayaḥ svaṁ svaṁ vikāraṁ] kāyamindriyaṁ vā [anugṛhṇantyāpūreṇa dharmādinimittam] ādigrahaṇādavakmamari nimittam [apekṣamāṇāḥ] ॥ 2 ॥"
    },
    {
        "seq_id": 770,
        "vyb_id": "seq_770",
        "tag": "Sutra",
        "class_name": "versetext",
        "text": "nimittamaprayojakaṁ prakṛtīnāṁ varaṇabhedastu tataḥ kṣetrikavat ॥ 3 ॥"
    },
    {
        "seq_id": 771,
        "vyb_id": "VYB_C04_V03_B01",
        "tag": "Commentary",
        "class_name": "bhashya",
        "text": "na hi dharmādi nimittaṁ tatprayojakaṁ prakṛtīnāṁ bhavati। na kāryeṇa kāraṇaṁ pravartyata iti। kathaṁ tarhi, varaṇabhedastu tataḥ kṣetrikavat। yathā kṣetrikaḥ kedārādapāṁ pūrṇātkedārāntaraṁ piplāvayiṣuḥ samaṁ nimnaṁ nimnataraṁ vā nāpaḥ pāṇinā'pakarṣatyāvaraṇaṁ tvāsāṁ bhinatti tasminbhinne svayamevā''paḥ kedārāntaramāplāvayanti tathā dharmaḥ prakṛtīnāmāvaraṇamadharmaṁ bhinatti tasminbhinne svayameva prakṛtayaḥ svaṁ svaṁ vikāramāplāvayanti। yathā vā sa eva kṣetrikastasminneva kedāre na prabhavatyaudakānbhaumānvā rasāndhānyamūlānyanupraveśayituṁ, kiṁ tarhi mudgagavedhukaśyāmākādīṁstato'pakarṣati। apakṛṣṭeṣu teṣu svayameva rasā dhānyamūlānyanupraviśanti, tathā dharmo nivṛttimātre kāraṇamadharmasya, śuddhyaśuddhyoratyantavirodhāt, na tu prakṛtipravṛttau dharmo heturbhavatīti। atra nandīśvarādaya udāhāryāḥ। viparyayeṇāpyadharmo dharmaṁ bādhate। tataścāśuddhipariṇāma iti। tatrāpi nahuṣājagarādaya udāhāryāḥ ॥ 3 ॥"
    },
    {
        "seq_id": 772,
        "vyb_id": "VYB_C04_V03_B01",
        "tag": "Vyakhya",
        "class_name": "VIV",
        "text": "vivaraṇam\n[dharmādinimittamapekṣamāṇāḥ svaṁ svaṁ vikāramanugṛhṇanti] ityuktam । tatra kiṁ dharmodinimittaṁ prakṛtīnāṁ prayojakaṁ, kiṁ vā neti, tadāha – [nimittamaprayojakaṁ prakṛtīnāṁ varaṇabhedastu tataḥ kṣetrikavat । na hi dharmādinimittaṁ prayojakaṁ prakṛtīnām ।] kasmāt ? na hi kāryeṇa dharmadinā nimittena [kāraṇaṁ] kāryakaraṇaprāptarūpaṁ [pravartyate ॥]\n[kathaṁ tarhi? varaṇabhedastu tataḥ] dharmādinimittāt bhavati । [kṣetrikavat । yathā kṣetrikaḥ kedārādapāṁ pūrṇāt kedārāntaraṁ piplāvayiṣuḥ nāpaḥ pāṇinā apakarṣati । āvaraṇaṁ tu tāsāṁ bhinatti । tasmit minne svayamevā''paḥ kedārāntaramāplāvayanti ॥]\n[tathā dharmaḥ prakṛtīnāmāvaraṇamadharmaṁ bhinatti ।] dharmamadharmo'pi bhinattyāvaraṇam । [tasmin bhinne svayameva prakṛtayaḥ svaṁ svaṁ vikāramāplāvayanti] pūrayanti ॥\n[yathā vā sa eva kṣetrikastasminneva kedāre na prabhavatyaudakān bhaumān vā rasān dhānyamūlānyanupraveśayitum । kiṁ tu mudbhatindukagavīthukaśyāmākādīn] tasmāt dhānyamūlāt [apakarṣati । apakṛṣṭeṣu teṣu svayameva rasā dhānyamūlānyanupraviśanti ॥]\n[tathā dharmo nivṛttimātre kāraṇamadharmasya ।] adharmo'pi dharmasya । [śuddhyaśuddhyoratyantavirodhāt । na tu prakṛtipravṛttau dharmo heturbhavatīti ॥]\n[atra nandīśvaraprabhṛtaya udāhāryāḥ । viparyayeṇā[pya]dharmo dharmaṁ bādhate । tataśdhāśudvipariṇāma iti । atrāpi nahuṣādaya udāhāryāḥ ॥ 3 ॥]"
    },
    {
        "seq_id": 773,
        "vyb_id": "VYB_C04_V04_I01",
        "tag": "LeadingBhashya",
        "class_name": "leading_bhashya",
        "text": "yadā tu yogī bahūnkāyānnirmimīte tadā kimekamanaskāste bhavantyathānekamanaskā iti –"
    },
    {
        "seq_id": 774,
        "vyb_id": "seq_774",
        "tag": "Sutra",
        "class_name": "versetext",
        "text": "nirmāṇacittānyasmitāmātrāt ॥ 4 ॥"
    },
    {
        "seq_id": 775,
        "vyb_id": "VYB_C04_V04_B01",
        "tag": "Commentary",
        "class_name": "bhashya",
        "text": "asmitāmātraṁ cittakāraṇamupādāya nirmāṇacittāni karoti, tataḥ sacittāni bhavantīti ॥ 4 ॥"
    },
    {
        "seq_id": 776,
        "vyb_id": "VYB_C04_V04_B01",
        "tag": "Vyakhya",
        "class_name": "VIV",
        "text": "vivaraṇam\n[yadā tu yogī bahūn kāyānnirmimīte, tadā kimekamanaskāste bhavanti, athānekamanaskā iti] samādhisiddhe kaścidanukto viśeṣa ucyate - [nirmāṇacittānyasmitāmātrāt ।] so'haṁkāraṁ [cittakāraṇamupādāya nirmāṇacittāni] nirmitāni cintāni aprākṛtānīśvaracitāni navāni [karoti] yogī । cittagrahaṇamudāharaṇamātram । indriyāṇyapyasmitāmātrādeva । [tataḥ] te [sacittāḥ] sakāraṇāṁśca [bhavanti ॥]\ncittendriyābhāve ca mṛtadeśīyaḥ kāyo nirarthakaḥ syāt । ekacittatve tu guṇapradhānabhāvaḥ pravṛttibhadeśca nopakalpate । tatra vibhutvādekakṣatrajñatve'pi bahukāyārāmbhatvamupapadyate । guṇapradhānānekapravṛttibhedārthaṁ tu karaṇabheda eṣitavyaḥ ॥\nkecitu kṣetrajñā apyanye pratikāyabhedaṁ bhavantīti manvate । kecidatra codayanti akṛtābhyāgamam । anye tu tadanurūpopārjitakarmāṇaḥ kṣetrajñā bhavantīti parihāramāhuḥ ॥ 4 ॥"
    },
    {
        "seq_id": 777,
        "vyb_id": "seq_777",
        "tag": "Sutra",
        "class_name": "versetext",
        "text": "pravṛttibhede prayojakaṁ cittamekamanekeṣām ॥ 5 ॥"
    },
    {
        "seq_id": 778,
        "vyb_id": "VYB_C04_V05_B01",
        "tag": "Commentary",
        "class_name": "bhashya",
        "text": "bahūnāṁ cittānāṁ kathamekacittābhiprāyapuraḥsarā pravṛttiriti sarvacittānāṁ prayojakaṁ cittamekaṁ nirmimīte, tataḥ pravṛttibhedaḥ ॥ 5 ॥"
    },
    {
        "seq_id": 779,
        "vyb_id": "VYB_C04_V05_B01",
        "tag": "Vyakhya",
        "class_name": "VIV",
        "text": "vivaraṇam\nyadyevaṁ [kathaṁ bahūnāṁ cittānām ekacitābhiprāyapurassarā pravṛtiriti ।] tatrocyate - [pravṛttibheda prayojakaṁ cittamekamanekeṣām । pravṛttibhede satyapi sarvacittānāṁ prayojakaṁ cittamekaṁ] phalādhikṛtadeśīyaṁ śarīrāntare [nirmimīte ॥]\ntacca yogibuddhimanuvartate । anyāni ca nirmāṇacittāni bhinnānekapravṛttīni । tannāyakacittānuvartīni bhavanti । tataśca teṣāṁ pravṛttiḥ 'nivṛttiḥ upekṣā ityevamadipravṛtibhedaḥ upapadyate । rājaprakṛtipravṛtibhedavat । evamekacittābhiprāyapuraḥsarā ca pravṛttiravakalpate ॥ 5 ॥"
    },
    {
        "seq_id": 780,
        "vyb_id": "seq_780",
        "tag": "Sutra",
        "class_name": "versetext",
        "text": "tatra dhyānajamanāśayam ॥ 6 ॥"
    },
    {
        "seq_id": 781,
        "vyb_id": "VYB_C04_V06_B01",
        "tag": "Commentary",
        "class_name": "bhashya",
        "text": "pañcavidhaṁ nirmāṇacittaṁ janmauṣadhimantratapaḥsamādhijāḥ siddhaya iti। tatra yadeva dhyānajaṁ cittaṁ tadevānāśayaṁ tasyaiva nāstyāśayo rāgādipravṛttirnātaḥ puṇyapāpābhisaṁbandhaḥ kṣīṇakleśatvādyogina iti। itareṣāṁ tu vidyate karmāśayaḥ ॥ 6 ॥"
    },
    {
        "seq_id": 782,
        "vyb_id": "VYB_C04_V06_B01",
        "tag": "Vyakhya",
        "class_name": "VIV",
        "text": "vivaraṇam\n[tatra dhyānajamanāśayam । pañcavidhaṁ nirmāṇacittaṁ] janmauṣadhimantratapassamādhisāmarthyanirmitam । [tatra] teṣu [yadeva dhyānajaṁ cittaṁ tadeva anāśayaṁ] kleśakarmāśayāpavarjitam । [tasyaiva nāstyāśayaḥ rāgādipravṛttiḥ, ato na puṇyapāpābhisaṁbandhaḥ kṣīṇaṅkeśatvādyoginaḥ ॥ ‘kleśamūlo hi karmāśayaḥ’] ityuktam । tadabhāvācca karmāśayānupapattiḥ । apareṣāṁ tu janmādisiddhānāṁ [karmāśayaḥ] akṣīṇakleśavādvidyate eva ॥ 6 ॥"
    },
    {
        "seq_id": 783,
        "vyb_id": "VYB_C04_V07_I01",
        "tag": "LeadingBhashya",
        "class_name": "leading_bhashya",
        "text": "yataḥ –"
    },
    {
        "seq_id": 784,
        "vyb_id": "seq_784",
        "tag": "Sutra",
        "class_name": "versetext",
        "text": "karmāśuklākṛṣṇaṁ yoginastrividhamitareṣām ॥ 7 ॥"
    },
    {
        "seq_id": 785,
        "vyb_id": "VYB_C04_V07_B01",
        "tag": "Commentary",
        "class_name": "bhashya",
        "text": "catuṣpadī khalviyaṁ karmajātiḥ। kṛṣṇā śuklakṛṣṇā śuklā'śuklākṛṣṇā ceti। tatra kṛṣṇā durātmanām। śuklakṛṣṇā bahiḥsādhanasādhyā। tatra parapīḍānugrahadvāreṇaiva karmāśayapracayaḥ। śuklā tapaḥsvādhyāyadhyānavatām। sā hi kevale manasyāyattatvādabahiḥsādhanādhīnā na parānpīḍayitvā bhavati। aśuklākṛṣṇā saṁnyāsināṁ kṣīṇakleśānāṁ caramadehānāmiti। tatrāśuklaṁ yogina eva phalasaṁnyāsādakṛṣṇaṁ cānupādānāt। itareṣāṁ tu bhūtānāṁ pūrvameva trividhamiti ॥ 7 ॥"
    },
    {
        "seq_id": 786,
        "vyb_id": "VYB_C04_V07_B01",
        "tag": "Vyakhya",
        "class_name": "VIV",
        "text": "vivaraṇam\nkuta etayogina eva na karmāśayaḥ ? itareṣāṁ tvastīti । [yataḥ karmāśuklakṛṣṇaṁ yoginastrividhamitareṣām ।] siddhāsiddhasāmānyāviṣayamidaṁ sūtram ॥\nnanu ca pūrvasūtrarmāpa sāmānyaviṣayameva । na । samādhisiddhistulyarthatvāt । sāmānyaviṣayatve tu samādhisiddhistutiranupapannā syāt । siddhiparisaṁkhyānena tu viśeṣaviṣayatve, tulyajātīyajanmādisiddhicatuṣṭayasāvadyatvasaṁkīrtanāt samādhisiddheḥ stutirupapadyate ॥\nkiṁ ca, janmādisiddhisādhanānāṁ kaivalyārthatāpratiṣedhaścārthāditi viśiṣṭaviṣayameva pūrvasūtram । idaṁ tu sāmānyaviṣayameva pūrvasūtrahetutvenopādānāt ॥\n[catuṣpadī khalviyaṁ karmajātiḥ । kṛṣṇā durātmanāṁ] śāstramārgatirvārtaduṣṭacetasāmaśuddhatarā । yā tu [bahissādhanasādhyā] jāyāputrapaśuyājakādiniṣpādyā sā śuklakṛṣṇā । ko'sau ? [yatra [para]pīḍā'nugrahadvāreṇa karmāśayapracayaḥ,] sā kleśabāhulakaniṣpādanīyatvāt kṛṣṇā ca śuklā ca ॥\nnanu jyotiṣṭemādikarmaśāstrasamadhigatatvānna kṛṣṇaṁ, śuklameva tu tat । atrocyate – na - kāgyairanaikāntikatvāt । tānyeva cārthānarthobhayakāraṇāni । atha tatphalasya svargīderābhimatatvādarthatvameveti cenna - paradārābhimarśanasyāpi vāñchitatvādarthetvaprasaṅgāt ॥\natha paradārābhisaraṇādāvabhyugradoṣasampātāt, pratiṣiddhatvāśca rāgādiniyogapravṛteśvāsamānamiti cenna - tatrāpi samānatvāt । kāmātmatāniṣedhādaniṣṭayogaśca । janmamaraṇayorabhyugradoṣabhūtayoravaśyaṁbhāvitvādiṣṭāniṣṭadvayahetutvameva । sa cāniṣṭayogaḥ parapīḍāderityavasīyate । tatpratiṣedhopapatteḥ ॥\navaśyaṁ hi janmamaraṇadvayena vinā svargādiphalamupabhoktuṁ na śakyam । taścedasti tasya duḥkharūpavādāyātaṁ tarhi jyotiṣṭomādīnāmubhayātmakatvam । atha karmāntaromeva pratiṣiddhaṁ janmamaraṇārambhakāraṇamiti cenna - tadbhāvabhāvitvāt । tasmin hi sati janmamaraṇabhāvāt ॥\natha tu bhavatpakṣe nityameva kurvīta, na janmamaraṇe pravarteyātām । kurvata eva te bhavato nākurvataḥ । tasmānnimittatvamavagamyate । kiṁ ca - yena janmamaraṇamārapsyate tvargādau tat karma yadi janmāntaragataṁ, tatrānirmokṣaprasaṅgaḥ । kāmyapratiṣiddhākriyāyāmapi pūrvajanmakṛtaphalasyāvaśyaprāparṇīyatvāt ॥\natha prāktanajanmakarmakṣayārthāni nityānīti cet – tanna - niyamānupapateḥ । aniṣṭaphalānyevārabdhakāryāṇi pūrvakarmāṇi, na tviṣṭaphalānīti [ni]-niyantuṁ śakyate । adṛṣṭaphaleṣu hi satsu nityānyeva kurvato'pi mokṣānupapattirjanmārambhitvaṁ ca ॥\ntata iṣṭānāmapyubhayahetutvaṁ siddham । bāhyasādhanānāṁ karmaṇāṁ pīḍānugraharūpatvāt । na vai khalvapi nityena pūrvakṛtakarmaṇāmiṣṭānāṁ jyetiṣṭomādīnāṁ nivṛttirupakalpate । virodhābhāvāt । avirodhaścobhayeṣāṁ śuddhirūpatvāt । tantrasiddheśca ॥\nathāpi brūyāde[dane]kajanmārabdhāni karmaṇi janmai(kai)kamārabhante, nānārabdhakāryamavaśiṣyata iti । tathā'pi pūrvajanmakarmaṇa idānīntanajanmaphaladānena kṣayaṅgatatvādadhunātanajanmaniṣpāditānāmabhinavānāmeva kāmyānāṁ svargaphalajanmamaraṇaduḥkhārambhitvāmiti śuklakṛṣṇarūpāpattiḥ ॥\ntataśca janmamaraṇaduḥkhasya svargābhidhānāyāḥ prīteśca darśanāt tatkāraṇasya dvirūpatvamanumāsyāmahe । tathā ca siddhe pratiṣiddhabhūtahiṁsācaraṇaṁ kratvarthamapyagrīṣemīyādau pravartamānaṁ kṛṣṇarūpāmityanumāsyāmahe । kravarthapi satī hiṁsā aniṣṭabhūtaiva tadarthatāṁ pratipadyate ॥\nyaduktam - aviśeṣeṇa yacchāstraṁ śirovadita cottarīmita, tatra śirevadityevaṁjātīyakadṛṣṭantāsiddhatvam । aviśeṣeṇa yacchāstramiti tu homasvarūpasya virodhādvādhyabādhakatvamupapadyate । hiṁsāyāstu virodhābhāvādubhayorhetutvaṁ bhojanasyeva sukhaśarīrasthitidvayahetutvam । yathā ca tīrthasnānasya hlādādṛṣṭārthatvaṁ tathā hiṁsā'pyaniṣṭaphalatvamaparityajantī mahāphalaṁ kratuṁ naiva nābhinirvartayati ॥\natha bāhyasādhanasādhyamapi nilyaṁ kevalaṁ kāmasaṁyogābhāvācchuknumeveti cedevamucyate – na - doṣavatvena nityakāmyānāmaviśeṣāt । yathā kāminaḥ kāmyānīti kāmasaṁyogena kāmyānāṁ doṣavatvamevaṁ kāmādihetubhūtavidyādoṣavatvamaviśiṣṭamiti nityānāmapyubhayātmakatvameva । avidyāvatvaṁ ca nityeṣu pravṛttasya prāyaścittanimittotpateravaśyaṁbhāvitvāt ॥\napi cāviduṣa eva sarvaṁ karma । viduṣaḥ karmānutpatteḥ । vidvān hi puruṣaḥ svarūpāvasthānavyatirekeṇa phalaṁ nābhimanyate । svarūpamātrāvasthānaṁ ca samastavyāpāravirāmeṇa pravartate । na caivaṁ viduṣaḥ kriyā'nuṣṭhānaṁ ghaṭate । na hi sthalapathenābhipratiṣṭhāsamāno jalamārgābhiprasthānasādhanaṁ nāvādikamanutiṣṭhati ॥\nnanu (na ca) nityakāmyayerevaṁ satyaviśeṣaḥ syāt । atrocyate -kāmitaphala(tanmātraṁ ni)karmamātranivṛtiprayojanatvānityānāmadoṣaḥ । yo hi kāmyādvinivṛttastasya bahulaṁ karmaṇāṁ kāmarahitena śuddhena kartrā kṛtatvādatiśuddhaphalatvaṁ śuklatvabahutvāñca saṁskārārthatvam । api ca kāmanivṛttireva mahat phalam ॥\nkiṁ ca, nityaṁ kurvataḥ kimarthaṁ karomi, kiṁ vā'sya phalaṁ, ke vāsyānuṣṭhāne doṣāḥ, iti samyamdarśanarūpaḥ parāmarśo jāyata iti nityasyāsti viśeṣaḥ । śuklakṛṣṇātmakatvaṁ tvaviśiṣṭamubhayeṣāmapi karmaṇām । bāhyasādhanasādhanīyatvena parapīḍopapatteḥ । [iti] tasmāducyate ॥\n[śuklā] karmajātiḥ [tapassvādhyāyadhyānavatām । sā hi kevale manasyāyattatvādabahissādhanā] bāhyasādhānānapekṣā [na parān pīḍayitvā bhavati ॥]\n[aśuklakṛṣṇā saṁnyāsināṁ kṣīṇakleśānāṁ caramadehānām ।] eṣām ārabdhaikaśarīrāṇām । [aśuklā sanyāsāt akṛṣṇā ca anupādānāt] akaraṇāt । nāpi śuklakṛṣṇavimiśrā, bāhyasenyāsānupādānābhyāṁ hetubhyām । tathā coktam –\naniṣṭābhiṣṭaṁ miśraṁ ca trividhaṁ karmaṇaḥ phalam ॥\nbhavatya[tyatyagināṁ]yogināṁ pretya na tu saṁnyāsināṁ kaścittū ॥ iti ॥\n[itareṣāṁ tu bhūtānāṁ] janmauṣadhimantratapassiddhānāmanyeṣāṁ ca [trividhaṁ] śuklaṁ kṛṣṇaṁ miśraṁ ca [pūrvamiva] yathā dvitīye pāde ['kleśamūlaḥ’] ityādau [॥ 7 ॥]"
    },
    {
        "seq_id": 787,
        "vyb_id": "seq_787",
        "tag": "Sutra",
        "class_name": "versetext",
        "text": "tatastadvipākānuguṇānāmevābhivyaktirvāsanānām ॥ 8 ॥"
    },
    {
        "seq_id": 788,
        "vyb_id": "VYB_C04_V08_B01",
        "tag": "Commentary",
        "class_name": "bhashya",
        "text": "tata iti trividhātkarmaṇaḥ, tadvipākānuguṇānāmeveti yajjātīyasya karmaṇo yo vipākastasyānuguṇā yā vāsanāḥ karmavipākamanuśerate tāsāmevābhivyaktiḥ। na hi daivaṁ karma vipacyamānaṁ nārakatiryaṅmanuṣyavāsanābhivyaktinimittaṁ saṁbhavati। kiṁtu daivānuguṇā evāsya vāsanā vyajyante। nārakatiryaṅmanuṣyeṣu caivaṁ samānaścarcaḥ ॥ 8 ॥"
    },
    {
        "seq_id": 789,
        "vyb_id": "VYB_C04_V08_B01",
        "tag": "Vyakhya",
        "class_name": "VIV",
        "text": "vivaraṇam\nkaivalyasya prastutatvāt tasya ca pratibandhahetayaḥ kleśāḥ, karmāṇi, vāsānāśca, [vyākhyātavyāḥ] । kleśānāṁ tu vyāpāraḥ, pratipakṣaḥ, nivṛttiśca teṣāṁ, vistareṇa vyākhyātāḥ । evaṁ karmaṇāmapi vāsanānāṁ tulyavyāpārāvasthānapratipakṣanivṛttayo nirvarṇanīyā ityata uttarāṇi sūtrāṇyārabhyante-yatastānnivṛttau kaivalyamupapadyate nānyathā । [tatastadvipākānuguṇānāmevābhivyatirvāsanānām ॥]\ntataḥ tasmāt [trividhāt] uktalakṣaṇāt kṛṣṇaśuklavimiśrarūpāt [karmaṇaḥ] pravipacyamānāddhetubhūtāt [tadvipākānuguṇānāṁ tasyaiva] karmaṇo [vipākaḥ] phalaṁ [tadanuguṇānāṁ] tadanurūpāṇāṁ tādṛśīnām [eva vāsanānāmabhivyaktiḥ ॥]\netaduktaṁ bhavati - devatiryaṅmanuṣyāvipākahetuṣu karmasu madhye [yajjātīyasya karmaṇo yādṛśo vipākaḥ tasya] vipākasya [anuguṇā vāsanāḥ] tat [karmavipākamanuśarete] anutpadyante, [tāsāmevābhivyaktiḥ ।] tatsadṛśena karmavipākena saṁskṛtatvāt । yathā mātṛsadṛśī pravilokya vatso'nudhāvati । nānyāsāmatadanuguṇānāmabhivyaktiḥ ॥\n[na hi daivaṁ karma vipacyamānaṁ] phalābhimukhībhāvamāpadyamānaṁ [nārakatiryeṅmanunuṣavāsanābhivyaktinimittaṁ[saṁ]bhavati ।] nimittanaimittikayoḥ pratiniyatānuguṇatvāt । [kiṁ tu daivānuguṇā evāsyābhivyajyante । nārakatiryaṅmānuṣeṣvevaṁ samānaścarcaḥ] samādhiḥ ॥\nnārake karmaṇi vipaśyamāne tatkarmānuguṇā vāsanāḥ prādurbhavanti । tathā tairyagyonakarmaṇi vipacyamāne tadvipākānurūpā vāsanā vyajyante । tathā mānuṣe'pi samāno nyāyaḥ । na hi svavipākasadṛśīranupādāya vāsanāstasya tasya karmaṇe vipākaḥ saṁbhavati । nāpi vāsanānāmātmaniṣpādakavipākārābhikarmatulyarūpāṇi karmāntarāṇi vipākābhimukhānyantareṇābhivyaktiḥ । evaṁ karmaṇāṁ vāsanānāṁ ca parasparahetuhetumadbhāvo'nādibhūtaḥ ॥ 8 ॥"
    },
    {
        "seq_id": 790,
        "vyb_id": "seq_790",
        "tag": "Sutra",
        "class_name": "versetext",
        "text": "jātideśakālavyavahitānāmapyānantaryaṁ smṛtisaṁskārayorekarūpatvāt ॥ 9 ॥"
    },
    {
        "seq_id": 791,
        "vyb_id": "VYB_C04_V09_B01",
        "tag": "Commentary",
        "class_name": "bhashya",
        "text": "vṛṣadaṁśavipākodayaḥ svavyañjakāñjanābhivyaktaḥ। sa yadi jātiśatena vā dūradeśatayā vā kalpaśatena vā vyavahitaḥ punaśca svavyañjakāñjana evodiyāddrāgityevaṁ pūrvānubhūtavṛṣadaṁśavipākābhisaṁskṛtā vāsanā upādāya vyajyeta। kasmāt। yato vyavahitānāmapyāsāṁ sadṛśaṁ karmābhivyañjakaṁ nimittībhūtamityānantaryameva। kutaśca, smṛtisaṁskārayorekarūpatvāt। yathā'nubhavāstathā saṁskārāḥ। te ca karmavāsanānurūpāḥ। yathā ca vāsanāstathā smṛtiriti jātideśakālavyavahitebhyaḥ saṁskārebhyaḥ smṛtiḥ। smṛteśca punaḥ saṁskārā ityevamete smṛtisaṁskārāḥ karmāśayavṛttilābhavaśādvyajyante। ataśca vyavahitānāmapi nimittanaimittikabhāvānucchedādānantaryameva siddhamiti ॥ 9 ॥"
    },
    {
        "seq_id": 792,
        "vyb_id": "VYB_C04_V09_B01",
        "tag": "Vyakhya",
        "class_name": "VIV",
        "text": "vivaraṇam\ntatra vāsanānāmanekajātikāladeśavyavadhānena davīyasīnāmānantaryaṁ vipacyamānena karmaṇā saha nāsti । yathā davīyasāṁ mitrasvajanādīnām । yathaiva · ca nedīyasī vāsanā paṭīyasī, na tathā davīyasī paṭīyamānamāsīdati । tasmānnāsti davīyasīnāmānantaryaṁ vāsanānām ॥\ntadabhāve cāyaṁ doṣaḥ prāpnoti – yathā kalpaśatāntaritaḥ vṛṣadaṁśavipākaḥ bhaviṣyataḥ vṛṣadaṁśavipākasvānantarātīto daivavipākaḥ । tatra nedīyasī daivavāsanā viruddhatvāt vṛṣadaṁśavipākābhivyaktihetutāṁ na pratipadyate । kalpaśatavyavahitānāmapi vṛṣadaṁśavāsanānāṁ viprakarṣādanupādāne vṛṣadaṁśavipākahetoḥ karmaṇo vipāko nāvakalpeta । tataśca karmaṇāṁ vāsanānāṁ cānarthakyaṁ prasajyateti ॥\natrocyate – [jātideśakālavyavahitānāmapyānantaryaṁ smṛtisaṁskārayorekarūpatvāt । vṛṣadaṁśavipākādayaḥ svakarmavyañjakāñjanāḥ] vyañjakena svena karmaṇā vyajyamānāḥ [yadi jātiśatena vā dūradeśatayā vā kalpasahasreṇa vā] vyavahitāḥ ॥\ntathā coktam [“grāhyoparaktaḥ pratyayo grāhyagrahaṇobhayākāranirbhāsaḥ”] ityādi । [jātideśakālavyavahitebhyaḥ saṁskārebhyaḥ smṛtayaḥ । smṛtibhyaśca punaḥ saṁskārā ityevamete smṛtisaṁskārāḥ karmāśayavṛttilābhavaśāveśādabhivyajyante ।] karmāśayasyāpi vṛttilābho deśādinimittāpekṣayeti pratipāditam ॥\n[ataśca vyavahitānāmapi nimittanaimittikabhāvānucchedādānantaryameva ।] yādṛśaḥ saṁskārastādṛśī, smṛtiḥ । pratiniyatavyañjakatvācca tayorna viprakarṣaḥ kāraṇam । yataḥ kalpaśatavyavahitādapi saṁskārādeva tulyajātīyā smṛtiriti, [ānantaryameva siddham ॥ 9 ॥]"
    },
    {
        "seq_id": 793,
        "vyb_id": "seq_793",
        "tag": "Sutra",
        "class_name": "versetext",
        "text": "tāsāmanāditvaṁ cā''śiṣo nityatvāt ॥ 10 ॥"
    },
    {
        "seq_id": 794,
        "vyb_id": "VYB_C04_V10_B01",
        "tag": "Commentary",
        "class_name": "bhashya",
        "text": "tāsāṁ vāsanānāmāśiṣo nityatvādanāditvam। yeyamātmāśīrmā na bhūvaṁ bhūyāsamiti sarvasya dṛśyate sā na svābhāvikī। kasmāt। jātamātrasya jantorananubhūtamaraṇadharmakasya dveṣaduḥkhānusmṛtinimitto maraṇatrāsaḥ kathaṁ bhavet। na ca svābhāvikaṁ vastu nimittamupādatte। tasmādanādivāsanānuviddhamidaṁ cittaṁ nimittavaśātkāścideva vāsanāḥ pratilabhya puruṣasya bhogāyopāvartata iti।"
    },
    {
        "seq_id": 795,
        "vyb_id": "VYB_C04_V10_B01",
        "tag": "Vyakhya",
        "class_name": "VIV",
        "text": "vivaraṇam\nidānīṁ vāsanānāmanāditvena vipākanirvartakatvamamidarśayati – saṁskārasya cānāditvomakaikasya cāsaṁṅkhyayayonigamanaṁ vairāgyapratipattyarthaṁ pratipādayati – [tāsāmanāditvaṁ cā''śiṣo nityatvāt । tāsāṁ vāsanānāmāśiṣo nityatvādanāditvam । yeyamātmāśīḥ ‘maraṇaṁ mā nu bhūt’] iti, evamāśīrvā [‘bhūyāsam' iti sarvasya dṛśyate । sa na svābhāvikī] svarasapravṛttā'pi nirūḍhā'pi ॥\n[kasmāt? jātamātrasya ananubhūtajananamaraṇadharmakasya dveṣānusmṛtinimitto duḥkhānusmṛtihetuko vā maraṇatrāsaḥ kathaṁ bhavet ?] na hi kathañcana du:khasmaraṇādinimittopādāna svābhāvikasyopapadyate । [na ca svābhāvikaṁ vastu nimittamupādatte ।] na hi jvalanasyoṣṇatvaṁ svābhāvikaṁ sadātmīyakārye nimittamīkṣeta ॥\nna cānanubhūte viṣaye smṛtiriṣṭe'niṣṭe vā kasyacidupaploṣyate । anubhūtapriyānanusmaraṇe, na ca tadviṣayavāñchā । tathā anubhūtāpriyānanusmaraṇe, na tadviṣayo dveṣastrāsaśca loke paridṛśyate । tathā ca yo yo jātastasya tasyeha janmanyananubhūtajanmamaraṇasya janmānantaramevātmāśīrabhidṛśyate । tasmāt tadāśīrnityatvāt pūrvajanmamaraṇānubhavo'numīyate । tataḥ pūrvastato'pi pūrva iti, smṛtisaṁskārāṇāṁ tatkāraṇānāṁ ca janmamaraṇānubhavānāmanāditvamanumimīmahe ॥\ntathaiva ekaikasya prāṇabhṛto'nekayonigamanāsāddhiḥ । evametā vāsanā duravahanā avihānīyāḥ । kuta evam ? [yasmādanādivāsanānuviddhaṁ cittamidaṁ nimittavaśāt] karmanimittavaśāt [kāścideva vāsanāḥ] pravipacyamānakarmatulyajātīyakriyāvipākābhi(nna)niṣpāditāḥ [pratilabhya puruṣasya bhogāyopāvartate] yāvadavasitādhikāramiti ॥"
    },
    {
        "seq_id": 796,
        "vyb_id": "VYB_C04_V10_B02",
        "tag": "Commentary",
        "class_name": "bhashya",
        "text": "ghaṭaprāsādapradīpakalpaṁ saṁkocavikāsi cittaṁ śarīraparimāṇākāramātramityapare pratipannāḥ। tathā cāntarābhāvaḥ saṁsāraśca yukta iti। vṛttirevāsya vibhunaścittasya saṁkocavikāsinītyācāryaḥ।"
    },
    {
        "seq_id": 797,
        "vyb_id": "VYB_C04_V10_B02",
        "tag": "Vyakhya",
        "class_name": "VIV",
        "text": "vivaraṇam\ntadeta [ccittaṁ ghaṭaprāsādapradīpakalpaṁ saṁkocavikāsi] hastimaśakādi [śarīraparimāṇākaraṁ] yathā dīpo ghaṭaprāsādādiṣu । tadevam [apare pratipannāḥ ।] tatra ca yuktimāha- [tathā ceti । tathā ca] saṁkocavikasitve ca [antarābhāvaḥ] maraṇāduttarakālaṁ janmanaśca prāgetasmin antarāle bhavatītyantarābhāvaḥ [saṁsaraṇaṁ] sañcaraṇaṁ yena sañcarati tadapi śarīramātivāhikaṁ cittasyāvibhutve [yuktamiti] bruvanti । [vṛttirevāsya vibhunaścittasya saṅgocavikāsinītyācāryāḥ ।] ācāryagrahaṇam upapattimatvāt pūjārtham । cittasya sthitirgataśca pariṇāmitvādvibhutve'pīndriyāṇāṁ copapadyate yogināṁ ca vikaraṇabhāvaḥ sarvajñatvaṁ vibhutve ghaṭate ॥\nna copabhogaśūnyasyātivāhikaśarīrasya kalpanāyāmasti pramāṇam । śaśaviṣāṇavadanupalabhyamānatvāt ॥ “na ha vai saśarīrasya sataḥ priyāpriyayorapahatirasti” iti śruteḥ । tathā “atha yo haitānanantānupāste ” iti śrutiḥ karaṇavyāpitvaṁ khyāpayati ॥"
    },
    {
        "seq_id": 798,
        "vyb_id": "VYB_C04_V10_B03",
        "tag": "Commentary",
        "class_name": "bhashya",
        "text": "tacca dharmādinimittāpekṣam। nimittaṁ ca dvividham – bāhyamādhyātmikaṁ ca। śarīrādisādhanāpekṣaṁ bāhyaṁ stutidānābhivādanādi, cittamātrādhīnaṁ śraddhādyādhyātmikam। tathā coktam – ye caite maitryādayo dhyāyināṁ vihārāste bāhyasādhananiranugrahātmānaḥ prakṛṣṭaṁ dharmamabhinirvartayanti। tayormānasaṁ balīyaḥ। kathaṁ, jñānavairāgye kenātiśayyete, daṇḍakāraṇyaṁ ca cittabalavyatirekeṇa śārīreṇa karmaṇā śūnyaṁ kaḥ kartumutsaheta samudramagastyavadvā pibet ॥ 10 ॥"
    },
    {
        "seq_id": 799,
        "vyb_id": "VYB_C04_V10_B03",
        "tag": "Vyakhya",
        "class_name": "VIV",
        "text": "vivaraṇam\ntacca saṁkocavikāsitvaṁ vṛtteḥ dharmādinimittāpekṣam । [nimittaṁ] ca dvidhā [bāhyamādhyātmikaṁ ca । śarīrādisādhanāpekṣaṁ bāhyaṁ stutyabhivādanādi] karma । kiṁ punarādhyātmikam? āha - [kevalacittamātrādhīnaṁ śraddhādi ॥]\n[tathā coktam - ye caite maitryādayo dhyāyināṁ vihārā: cittavyāpārāḥ] ceṣṭitāni [te bāhyasādhananiranugrahāḥ] bāhyasādhananirapekṣāḥ kevalacittamātranirvṛttāḥ [prakṛṣṭaṁ dharmamābhinirvartayanti ॥]\n[tayoḥ] bāhyādhyātmikayornimittayoḥ [mānasam] ādhyātmikaṁ maitryādicittābhiniṣpannaṁ nimittaṁ [balīyaḥ । katham] iti? [jñānavairāgye kenātiśayyete ?] na kenāpītyarthaḥ । yatastṛtīyapādānukrāntāvibhūtajātaṁ jñānavairāgyasādhyam । [daṇḍakāraṇyaṁ cittabalavyatirekeṇa kaḥ kartuṁ śaknoti । kaśca pibet samudramagastyavat] iti । ato mānasabalameva balam । na śārīram । [“tasmāt mānasaṁ paramaṁ vadanti”] iti śruteḥ । tathā ca bhagavānābabhāṣe-\n[“śreyān dravyamayādyajñājjñānayajñaḥ parantapa । “]\n[“sarvaṁ karmākhilaṁ pārtha jñāne parisamāpyate“] iti ॥ 10 ॥"
    },
    {
        "seq_id": 800,
        "vyb_id": "seq_800",
        "tag": "Sutra",
        "class_name": "versetext",
        "text": "hetuphalāśrayālambanaiḥ saṁgṛhītatvādeṣāmabhāve tadabhāvaḥ ॥ 11 ॥"
    },
    {
        "seq_id": 801,
        "vyb_id": "VYB_C04_V11_B01",
        "tag": "Commentary",
        "class_name": "bhashya",
        "text": "heturdharmātsukhamadharmādduḥkhaṁ, sukhādrāgo duḥkhāddveṣastataśca prayatnastena manasā vācā kāyena vā parispandamānaḥ paramanugṛhṇātyupahanti vā tataḥ punardharmādharmau sukhaduḥkhe rāgadveṣāviti pravṛttamidaṁ ṣaḍaraṁ saṁsāracakram। asya ca pratikṣaṇamāvartamānasyāvidyā netrī mūlaṁ sarvakleśānāmityeṣa hetuḥ। phalaṁ tu yamāśritya yasya pratyutpannatā dharmādeḥ, na hyapūrvopajanaḥ। manastu sādhikāramāśrayo vāsanānām। na hyavasitādhikāre manasi nirāśrayā vāsanāḥ sthātumutsahante। yadabhimukhībhūtaṁ vastu yāṁ vāsanāṁ vyanakti tasyāstadālambanam। evaṁ hetuphalāśrayālambanairetaiḥ saṁgṛhītāḥ sarvā vāsanāḥ। eṣāmabhāve tatsaṁśrayāṇāmapi vāsanānāmabhāvaḥ ॥ 11 ॥"
    },
    {
        "seq_id": 802,
        "vyb_id": "VYB_C04_V11_B01",
        "tag": "Vyakhya",
        "class_name": "VIV",
        "text": "vivaraṇam\nkathaṁ punastāsāṁ vāsanānāṁ nivṛttiḥ । anādirūḍhatvāt na nivṛttirāsāṁ ghaṭāmāḍhaukate । na ca tannivṛttimantareṇa kaivalyopapattirityata ucyate - [hetuphalāśrayālambanaiḥ saṁgṛhītatvādeṣāmabhāve tadabhāvaḥ ।] hetuśca phalaṁ cāśrayaścālambanaṁ ca hetuphalāśrayālambanāni । taiḥ saṁgṛhītatvādupagrathitatvādeṣāṁ hetvādīnāmabhāve tadabhāve vāsanānāmabhāvaḥ । tasmādupapadyate vāsanānāṁ nivṛtiḥ ॥\nko'sau hetuḥ? ityāha-dharmastāvadavidyāvinamitacetasām । tato [dharmāt sukham । sukhānuśayī rāgaḥ ।] evamavidyāta eva niṣiddhācaraṇāt [adharmaḥ । tato du:kham । duḥkhānuśayī dveṣaḥ । tataḥ] sukhopārjane du:khaparihāre ca pūrvavedava [prayatnaḥ । tena] prayatnena [vācā kāyena parispandamānaḥ paramanugṛhṇātyupahanti ca । punaśca tataḥ] parānugrahaparapīḍanāmyāṁ [dharmādharmau ।] tābhyāṁ [sukhaduḥkhe ।] tābhyāṁ ca [rāgadveṣau] pūrvavadeva । tataḥ prayatnaḥ ॥\nityevamanavarataprārabdhaparibhramaṇaṁ [pravṛttamidaṁ ṣaḍaraṁ saṁsāracakram । asya ca pratikṣaṇamāvartamānasyāvidyā netrī] rathacakrasya turaṅgayuvatiriva ॥\n[sā mūlaṁ sarvakleśānāmiti] yadetadavidyānetṛkaṁ ṣaḍaraṁ cakram eṣa [hetuḥ] vāsanānām । etaccakrāvṛttikṛtā hi tāḥ । avidyāyāstvabhāve viśīrṇanābhibandhanamiva cakraṁ, dharmādihetucakramapi viśīryate । tadviśaraṇe ca cakrāvṛttikṛtajanmanāṁ vāsanānāmakāryakṣamatvam ॥\n[phalaṁ tu] yam artham āśritya [yasya pratyutpannatā] tat tasya phalam । tadapi vāsanānāṁ saṁgrāhakam । tadabhāve vāsanābhivyaktyabhāvāt । sukhādiphalasya vāsanādhāyitvāt । [na hyapūrvopajanaḥ ।] nātyantamasadutpadyate ॥\n[manaḥ sādhikāraṁ] kartavyatāvat na puruṣārthaśūnyam । kṛtapuruṣārthasvarūpajñānaṁ vinivṛttāvidyākamiti [sādhikāramāśrayo vāsanānām ।] tadāśritya hi hetucakraparibhramaṇam । [na hyavasitādhikāre] karaṇīyapuruṣārthaśūnye [manasi nirāśrāyā vāsanāḥ sthātumutsahante ।]\n[yadabhimukhībhūtaṁ vastu yāṁ vāsanāṁ vyanakti tasyāstadālambanam । evaṁ hetuphalāśrayālambanairetaiḥ saṁgṛhītāḥ sarvā vāsanāḥ । teṣāṁ] hetvādīnām [abhāve tatsaṁśrayāṇāmapi vāsanānāmabhāvaḥ] chatrābhāve chāyānivṛttivat ॥\neṣāṁ cābhāvopāyo dvitīyapāde vyākhyātaḥ । tasmāt na vāsanā samyagdarśane sati kaivatyapratibandhinī । bhavatyevāvidyānivṛttau kaivatyamiti ॥ 11 ॥"
    },
    {
        "seq_id": 803,
        "vyb_id": "VYB_C04_V12_I01",
        "tag": "LeadingBhashya",
        "class_name": "leading_bhashya",
        "text": "nāstyasataḥ saṁbhavaḥ, na cāsti sato vināśa iti dravyatvena saṁbhavantyaḥ kathaṁ nivartiṣyante vāsanā iti।"
    },
    {
        "seq_id": 804,
        "vyb_id": "seq_804",
        "tag": "Sutra",
        "class_name": "versetext",
        "text": "atītānāgataṁ svarūpato'styadhvabhedāddharmāṇām ॥ 12 ॥"
    },
    {
        "seq_id": 805,
        "vyb_id": "VYB_C04_V12_B01",
        "tag": "Commentary",
        "class_name": "bhashya",
        "text": "bhaviṣyadvyaktikamanāgatamanubhūtavyaktikamatītaṁ svavyāpāropāruḍhaṁ vartamānaṁ, trayaṁ caitadvastu jñānasya jñeyam। yadi caitatsvarūpato nābhaviṣyannedaṁ nirviṣayaṁ jñānamudapatsyata। tasmādatītānāgataṁ svarūpato'stīti। kiṁca bhogabhāgīyasya vā'pavargabhāgīyasya vā karmaṇaḥ phalamutpitsu yadi nirupākhyamiti taduddeśena tena nimittena kuśalānuṣṭhānaṁ na yujyeta। sataśca phalasya nimittaṁ vartamānīkaraṇe samarthaṁ nāpūrvopajanane। siddhaṁ nimittaṁ naimittikasya viśeṣānugrahaṇaṁ kurute nāpūrvamutpādayatīti।"
    },
    {
        "seq_id": 806,
        "vyb_id": "VYB_C04_V12_B01",
        "tag": "Vyakhya",
        "class_name": "VIV",
        "text": "vivaraṇam\nnanu caiṣāmabhāve tadabhāva ityuktam । tathā ca siddhāntahāniḥ ! katham ? evaṁ hi siddhāntaḥ [nāstyasataḥ sambhavaḥ] utpattiḥ । [na cāsti sato vināśa] iti । atha punaḥ santi vāsanāstadā, [dravyatvena] (vastusatyaḥ) [[sambhavantyaḥ] kathaṁ nivartiṣyante ।] naiva nivartiṣyanta ityarthaḥ । tatra kathamuktameṣāmabhāve tadabhāva iti । kathaṁ vā kaivatyamanivṛttāsu hetukṛtajanmasu vāsanāsvityata uttaraṁ paṭhati - [atītānāgataṁ svarūpato'styadhvabhedāddharmaṇām ॥]\nevaṁ vaitat । atha vā siddhāntapakṣeṇaiva neyaṁ bhāṣyam । katham ? [eṣāmabhāve tadabhāvaḥ] iti hetvādīnāṁ vāsanānāṁ ca nātyantābhāva ucyate । kasmāt ? [nāstyasataḥ sambhavo na cāsti sato vināśa iti dravyatvena] vastutayā [sambhavantyaḥ kathaṁ nivartiṣyante vāsanāḥ ।] śabdavikalpitatve vāsanā nātyantaṁ nivartiṣyante । santyevātītasvarūpeṇetyarthaḥ ॥\n[bhaviṣyadvyaktikaṁ] bhaviṣyati vyaktiḥ yasya tat [bhaviṣyadvyaktikam ।] yathā piṇḍāvasthāyāṁ ghaṭarūpam । pravṛttetikartavyatāsādhanaṁ tat [anāgatam । bhūtavyaktikamatītaṁ] bhūtā atikrāntā vyaktirupalabdhirviṣayatvāpattiryasya । yathā prabhagno ghaṭaḥ tadatītamityucyate । avyaṅgyamabhaviṣyat yasya vyañjane sādhanamupādeyam । anatītavyaktikamabhūtam । kiṁ tarhi? [vyāpāropārūḍha़ṁ tat vartamānam ।] yathā ghaṭaḥ svakriyāyāḥ ॥\n[trayaṁ caitat] atītānāgatavartamānalakṣaṇakaṁ vartamāne dharmiṇi vartamāne dharmarūpaṁ [vastu] samastalokaviniścitarūpasyāvyabhicāriṇo jñānasya pramāṇabhūtasya [jñeyam] hi saṅgirāmahe । kasmāt? niścitajñānotpattiviṣayatvāt ॥\n[yadi caitadvastu svarūpato nābhaviṣyat nedaṁ nirviṣayaṁ jñānamudapatsyata ।] yathā śaśaviṣāṇādi niścitajñānotpatikāraṇaṁ na bhavati । na ca tatheha niścitavastujñānotpattihetuviṣayatvaṁ na vidyate । sakalajanānubhavaviṣayamidaṁ jñānaṁ vartate । ghaṭo bhaviṣyati ghaṭo bhūta iti ca । tasmādvastveva kālatrayasambandhi । pariniścitajñānotpattiviṣayatvāt ॥\natha vā nāvastuviṣayamatīte bhaviṣyati ca ghaṭādau jñānam । śabdavikalpitatve sati niścitarūpeṇa utpadyamānatvāt, vartamānaghaṭādiviṣayajñānavat । avyabhicārācca । liṅgānumeyatvācca, dhūmena agnyādijñānavat । liṅgadarśanānantarotpattervā ॥\nyadvā, atītamanāgataṁ ca vastu sat svarūpeṇa, liṅgadarśanānantarabuddhiviṣayatvāt, prasiddhānumeyavat । tasmādatītānāgataṁ svarūpato'sti ॥\nkiṁ ca - [bhogabhāgīyasya] bhogahitasya yāgāde:, [apavargabhāgīyasya vā] apavargahitasya samādhyādeḥ [karmaṇaḥ phalamutpitsu] yasya nāsti tasya vādinaḥ tat [nirupākhyaṁ] prāpnoti śaśaviṣāṇavat । na hi śaśaviṣāṇaṁ bhaviṣyatītyupākhyāyate । na tatheha । kiṁ tarhi ? yāgena svargo bhaviṣyati, samādhyādinā mokṣo bhaviṣyati iti ca kuśalaiḥ atikaṭhoramatibhirupākhyāyate ॥\ntasmāt nirupākhyatvāt [taduddeśena] phaloddeśena । nirupākhyatvāt [tena] phalena [nimittena kuśalānujñānam] idaṁ kuru bhaviṣyati trānenādaḥ iti svayamapratipadyamānāḥ kuśalāḥ kathamanujānīyuḥ upadiśeyurvā । kiṁ ca, dṛṣṭamātrapratipattau kuśalākuśalāviśeṣaśca prāpnoti । kuśalānāṁ vā mithyāpratipattiḥ ‘akuśalāḥ samīcīnadarśanāḥ’ iti ॥\nkiṁ ca, abhāvajñānāt kuśalā api phalāya nābhisamīheran । abhāvāviśeṣācca kāraṇaniyamo nākalpiṣyata । (na) sarvato vā sarvamudapatsyata । nāpi kāraṇamupādāsyata । upādāne vā tailārthī saikatamapyupādāsyata kiṁ tilairanekāyāsaniṣpādyaiḥ । atyantāsadapūrvaṁ cedamajaniṣyata । na caitad dṛṣṭam ॥\ntasmāttadbhogabhāgīyamapavargabhāgīyaṁ vā karma [nimitaṁ] kāraṇaṁ vidyamānasyaiva tasya phalasya [vartamānīkaraṇe samarthaṁ nāpūrvopajane । siddhaṁ] hi svenātmanā [nimittaṁ] sthālī kṣīradharmātañcanādi dadhyādikasya [naimittikasya] karkaśatarabhāvādyabhivyaktidvāreṇa [viśeṣānugrahaṁ kurute-nāpūrvameva dadhi utpādayati] tatheha bhogabhāgīyādikarma ॥"
    },
    {
        "seq_id": 807,
        "vyb_id": "VYB_C04_V12_B02",
        "tag": "Commentary",
        "class_name": "bhashya",
        "text": "dharmī cānekadharmasvabhāvastasya cādhvabhedena dharmāḥ pratyavasthitāḥ। na ca yathā vartamānaṁ vyaktiviśeṣāpannaṁ dravyato'styevamatītamanāgataṁ ca। kathaṁ tarhi, svenaiva vyaṅgyena svarūpeṇānāgatamasti। svena cānubhūtavyaktikena svarūpeṇātītamiti। vartamānasyaivādhvanaḥ svarūpavyaktiriti na sā bhavatyatītānāgatayoradhvanoḥ। ekasya cādhvanaḥ samaye dvāvadhvānau dharmisamanvāgatau bhavata eveti nābhūtvā bhāvastrayāṇāmadhvanāmiti ॥ 12 ॥"
    },
    {
        "seq_id": 808,
        "vyb_id": "VYB_C04_V12_B02",
        "tag": "Vyakhya",
        "class_name": "VIV",
        "text": "vivaraṇam\nkiṁ ca, [dharmī cānekadharmasvabhāvo] 'nekadharmātmā । yathā kanakapiṇḍaḥ śāntoditāvyapadeśyarucakakuṇḍalādidharmātmakaḥ । tasya dharmiṇaḥ adhvabhedena atītādilakṣaṇabhedena [dharmāḥ pratyavasthitāḥ ॥]\n[yathā vartamānaṁ] vastu [vyaktiviśeṣāpannaṁ] kuṇḍalādivyaktiprāptaṁ [dravyataḥ] kāryarūpataḥ [asti] vyāpārādhirūḍhatayā, [naivamatītamanāgataṁ ca । kiṁ tarhi? svenaiva vyaṅgyena svarūpeṇa] bhaviṣyatā [anāgatamasti । svena cānubhūtavyaktikena] atikrāntopalabdhikena [atītamasti ॥]\n[vartamānasyaiva tvadhvanaḥ svarūpato vyaktiriti na sā] vyaktiḥ [bhavatyatītānāgatayoradhvanoḥ । ekasya cādhvanaḥ samaye kāledvāvadhvānau dharmisamantāgātau] virodhāt [na bhavata eveti ।] tathā cokto'śvasaṁkaraparihāraḥ ॥\nyasya punaratītamanāgataṁ ca lakṣaṇaṁ svarūpeṇa nāsti, tasya dharmāṇāmadhvabhedo na prāpnoti । katham ? na hi tasya ghaṭo bhaviṣyannatīto vā vidyate । na hi kapālāni piṇḍo vā ghaṭaḥ । ityekasya vartamānasyaivādhvanaḥ. samaye trayāṇāmadhvanāṁ dharmatvena samāgamaḥ syāt । ataśca vartamāna eva ghaṭo'tīto'nāgata iti cocyeta piṇḍakapālayoraghaṭatvāt mṛdi ca ghaṭasyābhāvādbhaviṣyati ghaṭo'tīto ghaṭa iti ca piṇḍakapāle nirucyeyātām । tathā ca vivakṣato gairapyaśva iti syādadho'pi gai.auriti ॥\nathocyeta, ghaṭasya pragabhāvapradhvaṁsābhāvāvatītānāgatatvenābhidhīyete iti । tato'pyeṣa pāpīyānabhyupagamaḥ । tatra yuktamapi gauraśva iti vastutvādetayoḥ । na tviha vastuvācinā śabdena ghaṭo'tīto'nāgata iti cābhāvasyābhidhānaṁ yujyate sa[tya]tvavādinām ॥\nnāpi niyama upapadyate । ghaṭenaiva vyapadiśyate, ghaṭo'tīto ghaṭe bhaviṣyatīti ca । na punaḥ kulālādibhirapadiśyate kulālādayo'tītā bhaviṣyanti veti ॥\natha ghaṭasyaiva tatrānupalabhyamānatvāditi cet-na-hastiśārdūlādīnāmapi tatrānupalambhe vyapadeśaprasaṅgāt । athopalabdhapūrvasyaiva vyapadeśa iti cet-na- ghaṭakriyādiṣvapi prasaṅgāt ॥\natha ghaṭasya tena kriyādyabhāva iti cet-na-abhāvasya sambandhaviśeṣānupapatteḥ । na hi samavāyalakṣaṇaḥ prāptilakṣaṇo vā sambandho bhāvābhāvayoravakalpate । yenāsau ghaṭasya abhāvo na punaḥ kriyādīnām । anyatarasambandhe ca abhāvasya vastutvaprasaṅgaḥ । atha vastveveti cet, siddhastarhi bhaviṣyannatītaśca padārthaḥ ॥\nathopacārāt siddhakapālāvasthā avayavā bhaviṣyati ghaṭo bhūto ghaṭa iti cāpadiśyeran sambandhāt, tadyathā-annaṁ prāṇā iti, atrāpi yathā kulālacakradaṇḍasūtrādiṣu ghaṭo nāsti, tathā piṇḍakapāleṣvapīti tadabhāvaviśeṣe ca kapāleṣu ghaṭe'tīta iti vyapadeśo na kulālādiṣviti niyamānupapattiḥ ॥\nna cāpi vidyamānānāṁ sādhanānāṁ ghaṭādiniṣpādināmapyavidyamānairutpādyairghaṭādibhiḥ sambandha upapadyate । na cāsati sambandhe ghaṭotpādanābhiprāyeṇa kārakapravṛttiḥ ॥\nathāyutasiddhaḥ samavāyalakṣaṇaḥ sambandho janyānāṁ kāraṇānāṁ ca na pratiṣidhyata iti cet-na-yutasiddhāyutasiddhatvasya samānakālabhāvināṁ vastūnāṁ darśanāt । na bhāvābhāvayoḥ kvacidapi yutasiddhatvamayutāsiddhatvaṁ vā dṛśyate ॥\ntasmājjanyajanakānāmapi sambandhābhyupagamādvidyamānatvameveti, utpatteḥ prāgūrdhvaṁ ca vidyate kāryam, vastvantarasambandhāt, prasiddhaghaṭādivat । upalapsyamānatvādupalabdhatvācca, apavarakasthaghaṭadivat । uddiśya kartrā prāpyatvāt, deśāntaravat । tathā kartṛvyāpāraprāpyatvācceti ॥\nkiṁ ca, na laukikā atītānāgataśabdābhyāṁ gaganakamalinavidavidyamānamarthaṁ pratiyanti pratipādayanti vā । tasmādatītamanāgataṁ ca svarūpato vidyata eva । [nābhūtvā bhāvastrayāṇāmadhvanām ।] kiṁ tarhi ? vidyamānānāmevābhivyaktiḥ ॥\ntasmādvyaktirūpeṇa vāsanānāmatyantāvinivṛttiḥ । guṇarūpeṇa tu satīnāmapi kāryāsamarthatvānna kaivalyābhāvadoṣaḥ । nāpi siddhāntavirodhaḥ ॥ 12 ॥"
    },
    {
        "seq_id": 809,
        "vyb_id": "seq_809",
        "tag": "Sutra",
        "class_name": "versetext",
        "text": "te vyaktasūkṣmā guṇātmānaḥ ॥ 13 ॥"
    },
    {
        "seq_id": 810,
        "vyb_id": "VYB_C04_V13_B01",
        "tag": "Commentary",
        "class_name": "bhashya",
        "text": "te khalvamī tryadhvāno dharmā vartamānā vyaktātmāno'tītānāgatāḥ sūkṣmātmānaḥ ṣaḍviśeṣarūpāḥ। sarvamidaṁ guṇānāṁ saṁniveśaviśeṣamātramiti paramārthato guṇātmānaḥ। tathā ca śāstrānuśāsanam – guṇānāṁ paramaṁ rūpaṁ na dṛṣṭipathamṛcchati। yattu dṛṣṭipathaṁ prāptaṁ tanmāyeva sutucchakam ॥ iti ॥ 13 ॥"
    },
    {
        "seq_id": 811,
        "vyb_id": "VYB_C04_V13_B01",
        "tag": "Vyakhya",
        "class_name": "VIV",
        "text": "vivaraṇam\natītānāgatavartamānadharmā: kena punā rūpeṇa santīti tatpratipādanārthamāha- [te vyaktasūkṣmā guṇātmānaḥ । te khalvamī tryadhvānaḥ] atītānāgatavartamānādhvatrayopārūḍhāḥ [dharmāḥ vartamānāḥ] vartamānalakṣaṇopārūḍhāḥ [vyaktātmānaḥ] lokapratyayaviṣayībhūtasvabhāvāḥ । [atītānāgatāḥ sūkṣmātmānaḥ] lokapratyayaviṣayabhāvamaprāptāḥ [ṣaḍaviśeṣasvarūpāḥ] asmitādisvabhāvāḥ । tataśca vyaktātmānaḥ ṣoḍaśavikārāḥ kāryakāraṇalakṣaṇāḥ ॥\n[sarvamidam] adhyātmikaṁ kāryakāraṇarūpaṁ vyaktātmakaṁ, yacca sūkṣmamaviśeṣalakṣaṇamasmitādi, yacca liṅgamātraṁ sūkṣmatvāviśeṣat, [sarvamidaṁ] jagat [guṇānāṁ] sattvarajastamasāṁ prakhyāpravṛttisthitiśīlānāṁ [sanniveśaviśeṣamātramiti paramārthato guṇātmānaḥ] guṇasvabhāvāḥ ॥\n[tathā ca śāstrānuśāsanam-guṇānāṁ paramaṁ rūpaṁ] svaṁ paramārtharūpamanapāyopajanātmakamekaikasya । tacca na [dṛṣṭipathamṛcchati ।] na dṛṣṭigocarībhavati । [yatu dṛṣṭipathaṁ prāptaṁ] guṇāparimardena viṣamabhāvakṛtasanniveśalakṣaṇaṁ, [tanmāyeva] na tu māyaiva, asāratvāttu māyāvaditi । [sutucchakam] atyalpamakadaśamātrapariṇāmatvāt sāmyāvasthānāṁ guṇānām ॥ 13 ॥"
    },
    {
        "seq_id": 812,
        "vyb_id": "VYB_C04_V14_I01",
        "tag": "LeadingBhashya",
        "class_name": "leading_bhashya",
        "text": "yadā tu sarve guṇāḥ kathamekaḥ śabda ekamindriyamiti –"
    },
    {
        "seq_id": 813,
        "vyb_id": "seq_813",
        "tag": "Sutra",
        "class_name": "versetext",
        "text": "pariṇāmaikatvādvastutattvam ॥ 14 ॥"
    },
    {
        "seq_id": 814,
        "vyb_id": "VYB_C04_V14_B01",
        "tag": "Commentary",
        "class_name": "bhashya",
        "text": "prakhyākriyāsthitiśīlānāṁ guṇānāṁ grahaṇātmakānāṁ karaṇabhāvenaikaḥ pariṇāmaḥ śrotramindriyaṁ, grāhyātmakānāṁ śabdatanmātrabhāvenaikaḥ pariṇāmaḥ śabdo viṣaya iti, śabdādīnāṁ mūrtisamānajātīyānāmekaḥ pariṇāmaḥ pṛthivīparamāṇustanmātrāvayavasteṣāṁ caikaḥ pariṇāmaḥ pṛthivī gaurvṛkṣaḥ parvata ityevamādirbhūtāntareṣvapi snehauṣṇyapraṇāmitvāvakāśadānānyupādāya sāmānyamekavikārārambhaḥ samādheyaḥ।"
    },
    {
        "seq_id": 815,
        "vyb_id": "VYB_C04_V14_B01",
        "tag": "Vyakhya",
        "class_name": "VIV",
        "text": "vivaraṇam\n[yadā sarve guṇāḥ] pṛthivyādayaḥ, tadā [kathamekaḥ śabdaḥ] śaṅkhādijanitaḥ । [ekamindriyaṁ] śrotrādikamityekabuddhyālambanatvaṁ bhavet । na khalu bhavitavyam । triguṇatvena hi kāraṇena traya iti pratyayaḥ syāt । evamindriyāṇāṁ ca pratyekaṁ tritvam । tathā ca niyamo na prāpnoti । na hi grāhyatvamekasyaiva śabdasya, grāhakatvaṁ caikasya śrotrasya, iti niyama upakalpate । tathā sparśādiṣu, tvagindriyādiṣu ca yojyam । niyamaśca dṛśyate । [kāraṇaṁ] tatra vacanīyamityāha- [pariṇāmaikatvādvastutatvam ॥]\n[prakhyāpravṛttisthitiśīlānāṁ guṇānāṁ grahaṇātmakānāṁ] satvaprādhānyāt bodhātmanāmasmitāsaṁsthānānāṁ [karaṇabhāvenaikaḥ pariṇāmaḥ śrotrendriyam ।] yathā viruddhānāṁ tailavartitejasāṁ pradīpaḥ । tathā tvagādīndriyeṣu puruṣārthetikaraṇīye prayuktānāmekaikamindriyaṁ pariṇāma iti yojyam ॥\ntathā [grāhyātmakānāṁ] guṇānāṁ tamaḥpradhānānāṁ [śabdabhāvenaikaḥ pariṇāmaḥ śabdo viṣayaḥ ।] tathā [śabdādīnāṁ mūrtisamānajātīyānāṁ] samānām [ekaḥ] gandha [tanmātrāvayavaḥ pariṇāmaḥ pṛthivīparamāṇuḥ । teṣāṁ] paramāṇūnām [ekaḥ pariṇāmaḥ pṛthivī gaurvṛkṣaḥ parvata ityevamādiḥ ॥]\n[bhūtāntareṣvapi] yojyam । śabdasparśarūparasānāṁ snehasamānajātīyānām [ekaḥ pariṇāmaḥ rasatanmātrāvayavaḥ jalaparamāṇuḥ । teṣāṁ paramāṇūnāmekaḥ pariṇāme jalam] ॥\nśabdasparśarūpāṇāmuṣṇatvasamānajātīyānāmekaḥ pariṇāmo rūpatanmātrāvayavaḥ tejaḥparamāṇuḥ । teṣāṁ paramāṇūnāmekaḥ pariṇāmo vahniḥ salilendhano dāruśakaladīpanaśca ॥\ntathā śabdasparśayoḥ praṇāmitvasamānajātīyayoḥ sparśatanmātrāvayavaḥ vāyuparamāṇurekaḥ pariṇāmaḥ । teṣāṁ paramāṇūnāmekaḥ pariṇāmaḥ vāyuḥ sapta marudgaṇāśca ॥\ntathā śabdatanmātrāvayavānāmanāvṛtatvasamānajātīyānameka: pariṇāma ākāśaḥ । ityevamuktena mārgeṇa [snehauṣṇyapraṇāmitvādyupādāya sāmānyūmekavikārārambhaḥ samādheyaḥ] yojyaḥ । tasmādbahūnāmapyekapariṇāmitvādekaviṣayatvaṁ, grāhyagrahaṇaniyamaśca sarvamupapadyate ॥"
    },
    {
        "seq_id": 816,
        "vyb_id": "VYB_C04_V14_B02",
        "tag": "Commentary",
        "class_name": "bhashya",
        "text": "nāstyartho vijñānavisahacaraḥ, asti tu jñānamarthavisahacaraṁ svapnādau kalpitamityanayā diśā ye vastusvarūpamapahnuvate jñānaparikalpanāmātraṁ vastu svapnaviṣayopamaṁ na paramārthato'stīti ya āhuste tatheti pratyupasthitamidaṁ svamāhātmyena vastu kathamapramāṇātmakena vikalpajñānabalena vastusvarūpamutsṛjya tadevāpalapantaḥ śraddheyavacanāḥ syuḥ ॥ 14 ॥"
    },
    {
        "seq_id": 817,
        "vyb_id": "VYB_C04_V14_B02",
        "tag": "Vyakhya",
        "class_name": "VIV",
        "text": "vivaraṇam\nnanu ca nāsyevāsau ekapratyayaviṣayaḥ śabdādiḥ । etattu sarvaṁ vijñānaparijṛmbhitameva, vijñānabhāvabhāvitvāt । kathaṁ tadbhāvabhāvitvamityāha - [nāstyartho vijñānavisahacaraḥ] pṛthagvijñānādupalabdha: pṛthagbhāvī vā । [vijñānamarthavisahacaraṁ] pṛthaktvenopalabdha pṛthagbhāvi vā [asti ।] tasmādartho vijñānavyatirekeṇa nāstīti pratijānīmahe ॥\npramāṇamapyatra bhavati- vijñānavyatirekeṇa nāsti grāhyaṁ vastu, vijñānavyatirekeṇānupalabhyamānatvāt, vijñānasvarūpavat । bāhyārthaśūnyāni jāgradvijñānāni, vijñānatvāt, svapnasamayavijñānavat । vijñānaparikalpitā vā jāgradviṣayāḥ, viṣayatvāt, svapnaviṣayavat । vijñānaṁ vā viṣayāvyatireki, vijñānatvāt, svapnavijñānavaditi ॥\nyadyevaṁ syāt kiṁ naśchinnaṁ syāt ? puruṣasya dṛśyaviyogāt kaivalyaṁ prastutaṁ na siddhaṁ syāt ॥\nyathā upalabhyamānasya stambhāderabhāvaḥ evamupalabhyamānatvādvijñānasyāpyabhāvaḥ । tadabhāve ca liṅgābhāvādupalabdhurapyabhāvaḥ prāpnuyāditi, kasya kaivatyam ? kena dṛśyena viyogaḥ syāt ? kena samprayoge vā bandhaḥ pratijñāyeta ? bandhābhāve cābhyudayaniḥśrayasārthapravṛttiphalatā na prasajeyata ॥\nkiṁ cānyat-vijñānavyatirekeṇārtho nāstīti buvatā vijñānamartha iti caikaḥ padārthe'bhyupagato bhavati, yathā-agniranala iti । evaṁ ca sati vijñānaṁ grāhyaṁ grāhakam, arthaḥ grāhyo grāhakaśceti nāmamātre vipratipattiḥ, na punarekasya grāhyagrāhakabhāvaḥ pratyākhyāyate । tathā ca sati puruṣasyāpi grāhyagrāhakabhāvaḥ prāptaḥ । tathā'pi vipramokṣānavaklṛptiḥ, ityevamādayo bhūyāṁso doṣāḥ prāpnuvanti ॥\ntasmāt [amuyā diśā] anena nyāyābhāsabalena [ye vastusvarūpamapahnuvate jñānaparikalpanāmātraṁ vastu svapnaviṣayopamam, na tu paramārthato'stīti, te] svayaṁ [tatheti] abhyupagamya [svamāhātmyena pratyupasthitaṁ vastuṁ kathamapramāṇātmakena vikalpajñānabalena vastu svayamupagṛhya] abhyupagamya [tadeva] abhyupagataṁ [apalapantaḥ] idamityabhyupetya idaṁ nāstītyapahnuvānāḥ [śraddheyavacanāḥ syuḥ ।] na hi svānubhavapratyākhyāyinaḥ śraddhānīyavacanavistārā bhavitumarhanti ॥\ntatra vijñānavyatirekeṇārtho nāstīti pratyakṣavirodhinī pratijñā । saṁvedanīkārakaṁ vijñānaṁ pratīyāmaḥ । pṛthubudhnādyākāramarthaṁ pratipadyemahi । grāhakaṁ ca vijñānamavabhāsakaṁ, avabhāsanīyaścārthaḥ । svalakṣaṇabhedenārthajñānayorupalabhyamānatvānnāvyatirekagandho'pi । tataśca vyatirekeṇānupalabhyamānatvādityasiddho hetustava ॥\nna ca jñānasyaiva pṛthubudhnādyākāratā । jñānasyaikasyāvabhāsyāvabhāsakatvānupapatteḥ pradīpasyeva kevalasya । bhinnayoḥ pradīpayoḥ prakāśyaprakāśakatvānupalambhādekasya ca svātmani prāptyasambhavāt, evaṁ jñānasya ॥\napicānaikāntikaśva buddhena pratipakṣavādinā ca । na cāsau nāstīti śakyaṁ pratijñātuṁ, yaṁ prati sisādhayiṣasi, sa cettadvijñānavyatiriktaḥ, tathā ghaṭādirapi sidhyati ॥\nsvapnajñānamapi upalabdhārthaviṣayatvāt na nirālaṁbanam । pratijñāyāḥ pratyakṣavirodho lokavirodhaśca । sarvaṁ jñānaṁ sālambanaṁ, jñānatvāt, prativādiduṣṭavākyajñānavat, svavākyaguṇajñānavacca । tataśca jñānatvādīnāṁ nirālaṁbanatvahetūnāmevamādibhiranaikāntikatā ॥ 14 ॥"
    },
    {
        "seq_id": 818,
        "vyb_id": "VYB_C04_V15_I01",
        "tag": "LeadingBhashya",
        "class_name": "leading_bhashya",
        "text": "kutaścaitadanyāyyam –"
    },
    {
        "seq_id": 819,
        "vyb_id": "seq_819",
        "tag": "Sutra",
        "class_name": "versetext",
        "text": "vastusāmye cittabhedāttayorvibhaktaḥ panthāḥ ॥ 15 ॥"
    },
    {
        "seq_id": 820,
        "vyb_id": "VYB_C04_V15_B01",
        "tag": "Commentary",
        "class_name": "bhashya",
        "text": "bahucittālambanībhūtamekaṁ vastu sādhāraṇaṁ, tatkhalu naikacittaparikalpitaṁ nāpyanekacittaparikalpitaṁ kiṁtu svapratiṣṭham। kathaṁ, vastusāmye cittabhedāt। dharmāpekṣaṁ cittasya vastusāmye'pi sakhajñānaṁ bhavatyadharmāpekṣaṁ tata eva duḥkhajñānamavidyāpekṣaṁ tata eva mūḍhajñānaṁ samyagdarśanāpekṣaṁ tata eva mādhyasthyajñānamiti। kasya taccittena parikalpitam। na cānyacittaparikalpitenārthenānyasya cittoparāgo yuktaḥ। tasmādvastujñānayorgrāhyagrahaṇabhedabhinnayorvibhaktaḥ panthāḥ। nānayoḥ saṁkaragandho'pyastīti।"
    },
    {
        "seq_id": 821,
        "vyb_id": "VYB_C04_V15_B01",
        "tag": "Vyakhya",
        "class_name": "VIV",
        "text": "vivaraṇam\n[kutacaitadanyāyyaṁ] gṛhyamāṇaṁ vastu nāstīti ? [vastusāmye cittebhadāttayorviviktaḥ panthāḥ । bahucittālambanībhūtaṁ] anekacittaviṣayībhūtaṁ [ekaṁ vastu] putrādikaṁ [sādhāraṇaṁ] samānam । [tat khalu] naikacittatantraṁ [bhavati ।] ekacittatantratvābhāvā [danekacittaparikalpitamapi na bhavati ॥]\n[kintu svarūpapratiṣṭhaṁ] cittanirapekṣaṁ svatantratayā vyavasthitam । [katham ? vastusāmye] vastunaḥ putrāderekatve [cittabhedāt] ekasmin putrādiviṣaye viṣayiṇāṁ jñānānāmanekatvāt ॥\nkathaṁ cittabheda ityāha- [dharmāpekṣaṁ cittasya vastusāmye'pi] yathā putrata eva mātāpitroḥ [sukhajñānaṁ bhavati ।] tata eva putrādeḥ [adharmāpekṣaṁ] ahitānāṁ [duḥkhajñānaṁ] upajaniṣyate ॥\n[tasmodavāvidyāpekṣaṁ] kāmukānāṁ mūḍha़jñānam । [tata eva putrādeḥ samyagjñānopakṣaṁ] yogināṁ [mādhyasthyajñānaṁ] heyopādeyaśūnyamutpadyate । kauleyādīnāṁ tata eva lobhāpekṣayā bhakṣyajñānam । tata eva putrāderviraktasya kuṇapādijñānam ॥\nyadi kasyaciccittena parikālpatamabhaviṣyat (na) anyacittaparikalpitenānyeṣāṁ cittamupārakṣyata । naitadyuktaṁ, atyantāsambaddhānāmadarśanāt । yadi cānyaparikalpitenāpyanyacittoparāgo'bhaviṣyat, tadā sarve'pi sarvaṁ samajñāsyanta । na cedaṁ dṛṣṭam । [tasmāt] na cittaparikalpitaṁ vastviti, [vastujñānayoḥ grāhyagrahaṇabhedādbhinnayorvivittaḥ panthāḥ । nānayoḥ saṅkaragandho'pyasti ॥]\nsukhajñānālamvanībhūtaṁ putrādivastu na tajjñānaparikalpitam । tadviruddhānakacittotoparañjakatvāt, vādiprativadipratijñāguṇadoṣatadābhāsavat । vādiprativādiprabhṛtīnāmapi vijñānamātratve sādhyasādhanādivyavahāravilopaḥ syāt ॥\natha svavijñānavyatirekeṇa teṣāṁ jñānarūpāṇāmeva pṛthaktvamiti cet-astu । tadeva vastu jñānāntaraviṣayatvādarthantaraṁ siddham । sañjñāmātre vipratipattiḥ । viṣayiviṣayabhedastu na sādhyaḥ । tasmānnānayoḥ saṁkaragandho'pīti ॥"
    },
    {
        "seq_id": 822,
        "vyb_id": "VYB_C04_V15_B02",
        "tag": "Commentary",
        "class_name": "bhashya",
        "text": "sāṁkhyapakṣe punarvastu triguṇaṁ calaṁ ca guṇavṛttamiti dharmādinimittāpekṣaṁ cittairabhisaṁbadhyate। nimittānurūpasya ca pratyayasyotpadyamānasya tena tenā''tmanā heturbhavati। kecidāhuḥ – jñānasahabhūrevārtho bhogyatvātsukhādivaditi। ta etayā dvārā sādhāraṇatvaṁ bādhamānāḥ pūrvottarakṣaṇeṣu vasturūpamevāpahnuvate ॥ 15 ॥"
    },
    {
        "seq_id": 823,
        "vyb_id": "VYB_C04_V15_B02",
        "tag": "Vyakhya",
        "class_name": "VIV",
        "text": "vivaraṇam\natha vastuni svarūpapratiṣṭhe'pi sukhādibhinnapratyayālambanatā na samīcīnarūpeti cet atrocyate – [vastu punastriguṇaṁ calaṁ guṇavṛttimiti dharmādinimittaṁ cāpekṣya cittaiḥ] sukhaduḥkhādibhedarūpeṇa [abhisaṁbadhyate] pariṇāmitvādanekaśaktitvācca ॥\ndharmādi [nimittānurūpasya cotpadyamānasya pratyayasya tena tena] nimittena [ātmanā heturbhavati ।] satvātmanā dharmādinimittāpekṣaṁ putrādivastu sukhaheturbhavati । rajaātmanā tvadharmanimittāpekṣaṁ duḥkhaheturbhavati । tamaātmanā tvavidyāpekṣaṁ tadeva vastu mohaheturbhavati । sattāmātrātmanā samyagdarśanāpekṣaṁ tadeva mādhyasthyajñānaheturbhavati ॥\n[kecidāhuḥ] eṣameva bauddhānāmanyatame bāhyamarthamabhyupagacchanta āhuḥ - [jñānasahabhūrevārthaḥ,] yathā vijñānaṁ pratikṣaṇaṁ dharmiśūnyaṁ utpadyate vinaśyati ca, tathā sahaiva jñānenārtho vijñāyate vinaśyati ca, [bhogyatvāt, sukhādivat ।] tadyathā-sukhaduḥkhādirūpaṁ bhogyaṁ vijñānasahotpattivināśamasādhāraṇam, evaṁ ghaṭādirartho'pi vijñānasamānasamayajanmavināśa eva, bhogyatvāditi ॥\nte'pi tathaiva vijñānavādivat sādhāraṇatvaṁ anekasukhādicittālambanatvaṁ [bādhamānāḥ pūrvottarakṣaṇeṣu] svakīyavijñānotpatteḥ paurastyeṣu kṣaṇeṣu pāścātyeṣu ca vastu nāstīti [vastusvarūpamevāpahnuvate ॥]\ntasmāt na hi vastunaḥ svarūpaṁ vijñānasahabhāvi, tadevedamiti pratyabhijñānāt । nācirajanmapralayaṁ tadevedamiti pratyabhijñāyeta, yathā vijñānam । na hi tadevādau me vijñānamiti bhavati । vastu punastadevedamiti pratyabhijñāyate । arthajñānayorekasamayabhavitve'pyeka[pariśeṣaḥ]viśeṣaḥ syāt ॥\nnāpi sādṛśyāt pratyabhijñānam । grāhyagrāhakayoryugapadutpattivināśavatvāt । vyavasthite hi vastvantaradṛśye anyatatsadṛśavastudarśanena sādṛśyapratyayaḥ । evaṁ tatsadṛśaṁ vā drakṣyāmītyuttarābhilāṣaḥ । na hi tadaharniścitamaraṇasyāparedyurarthadarśanākāṁkṣā jāyate । nāpi matsadṛśa īkṣipyata ityabhilaṣati । na caivaṁ dṛṣṭam । sarvo hi svārthamīhate । bhinnasantatiṣvadarśanāt ॥\ntasmādidānīṁtano'rthaḥ nedānīntanajñānasahabhūreveti, grāhyatvāt, atītārthavat । atīto vā nātītajñānasahanāśajanmā, grāhyatvāt, idānīntanārthavat । bhūtabhaviṣyajjñānagrāhyā arthā adhunā'pi santi, grāhyatvāt, adhunātanapratyayagrāhyavat ॥ idānīntanamapi vastu pūrvottarakṣaṇeṣu tathaiva ॥\natha sukhadu:khajñānādabhiranaikāntikamiti cet-na-atītānāgataṁ svarūpato'stīti sādhitatvāt । evaṁ ca sati sukhādīnāṁ ca svarūpeṇa sadbhāvāt sukhādivaditi sādhyasamāno dṛṣṭāntaḥ ॥\natha vartamānarūpaviśeṣeṇātītānāgatalakṣaṇayorarthasya sukhādivadabhāva iti cet, siddhasādhyatā । na hi kumārabhāva eva vṛddhatvaṁ vidyate ॥ 15 ॥"
    },
    {
        "seq_id": 824,
        "vyb_id": "seq_824",
        "tag": "Sutra",
        "class_name": "versetext",
        "text": "na caikacittatantraṁ vastu tadapramāṇakaṁ tadā kiṁ syāt ॥ 16 ॥"
    },
    {
        "seq_id": 825,
        "vyb_id": "VYB_C04_V16_B01",
        "tag": "Commentary",
        "class_name": "bhashya",
        "text": "ekacittatantraṁ cedvastu syāttadā citte vyagre niruddhe vā'svarūpameva tenāparāmṛṣṭamanyasyāviṣayībhūtamapramāṇakamagṛhītasvabhāvakaṁ kenacittadānīṁ kiṁ tatsyāt। saṁbadhyamānaṁ ca punaścittena kuta utpadyeta। ye cāsyānupasthitābhāgāste cāsyana syurevaṁ nāsti pṛṣṭhamityudaramapi na gṛhyeta। tasmātsvatantro'rthaḥ sarvapuruṣasādhāraṇaḥ svatantrāṇi ca cittāni pratipuruṣaṁ pravartante। tayoḥ saṁbandhādupalabdhiḥ puruṣasya bhoga iti ॥ 16 ॥"
    },
    {
        "seq_id": 826,
        "vyb_id": "VYB_C04_V16_B01",
        "tag": "Vyakhya",
        "class_name": "VIV",
        "text": "vivaraṇam\nitaśca cittatantratā vastuno nāvakalpate । ekacittatantraṁ vā vastu bhavedanekacittatantraṁ vā ? ekacittatantratve brūmaḥ – [na caikacittatantraṁ vastu tadapramāṇakaṁ tadā kiṁ syāt?] na tāvadekacittatantraṁ, [ekacittatantraṁ cedvastu syāt] yadicedamucyate, [taccitte] yaccittatantraṁ vastu tasmiṁścitte vyagre parāsakte [niruddhe vā] vinaṣṭe vā [tena] pramāṇacittena [aparāmṛṣṭaṁ] ca [anyasya cāviṣayībhūtaṁ] etacittantratayaiva, [tadā tat] vastu [apramāṇakamagṛhītasvabhāvaṁ] prāṇacittanirodhādeva [tadānīṁ kiṁ tat syāt ।] na hi kiṁcidapi syāt । vittapramāṇakaṁ tat tadabhāve na tena bhavitavyam ॥\nnanu ca yathā tatpramāṇacittaṁ nirudhyate, tathaiva tadapi kṣaṇikatvānniruddhameva । kiṁ tatrābhidhānīyaṁ syāt । ucyate-na-vyavahāravilopānniyamānupapatteśca । agnirayaṁ māsprākṣīḥ, imaṁ gṛhāṇa, adaḥ pradehīti vyavahāro vilupyeta । ekacittasahakṣayatvādvastunaḥ ॥\ntatsantatijamatyantasadṛśaṁ vyavahārapratipattaye bhavediti cet-atrāpi tatsantānādeva tatsamānenānyanānubhavanīyaṁ parapramāṇasya ca tadviṣayabhūtamiti ko niyacchet । na hi niyamaheturasti ॥\napi ca ekacittatantratvādvyavahāravelāyāmanyata(na)redaṁpratyayaviṣayālambano nānyata(na)rapratyayo yujyate । na hi khalvapi vahucittatantraṁ vastu । tataśca gṛhāṇedaṁ prayacchada iti kathaṁ vyavaharemahi ॥\nnāpyevaṁdarśanaśālinaḥ śiṣyācāryopadeśapradānādibhiranyonyaṁ vyavahareran । tasmānna caikacittatantraṁ vastu । pramāṇacittavināśe tadvyagrabhāve vā anavadhṛtasvabhāvavādvastuna: ॥\n[saṁbadhyamānaṁ vā vastu punaścittena kuta utpadyeta ।] na kutaścidutpattirupapadyate tatsantānāditi hi pratyavocāma ॥\nkiṁñca, [asya] vastunaḥ [anupasthitāḥ] ekasya pratyayasyāviṣayībhūtā[ye] [bhāgāste cāsya na syuḥ ।] eko hi vastubhāgo viṣayībhūtaścittatantro nānyaḥ iti । [nāsti pṛṣṭhamiti udaramapi] abhimukhībhūtaṁ [na syādeva ॥]\nathāpi kākatalīyanyāyena bhūyāṁsi cittāni yugapadutpadyeran tadviṣayaṁ ca vastu tatsamānakālamunmajjatīti, tadetenaiva pṛṣṭhodarābhāvanidarśanena pratyākhyāye । nāpi kākatālīyavṛttāntenānādisamayādhīno vyavahārasāgara uttīryate । sarve ca vijñānadarśanaślāghiṣu doṣā ihāpi samānā eva ॥\n[tasmāt] āha- [svatantro'rthaḥ sarvapuruṣasādhāraṇaḥ] yasminnavasthite samastalokavyavahāra upakalpiṣyate । [svatantrāṇi ca cittāni pratipuruṣaṁ pravartante । tayośca] arthacittayoḥ [sambandhādupalabdhiḥ puruṣasya bhogaḥ ।] tasmādbhoktā puruṣaḥ cittaṁ karaṇam artho viṣayaḥ karmabhūta ityeteṣāṁ bhoktṛkaraṇakarmaṇāṁ vivittaḥ panthāḥ ॥ 16 ॥"
    },
    {
        "seq_id": 827,
        "vyb_id": "seq_827",
        "tag": "Sutra",
        "class_name": "versetext",
        "text": "taduparāgāpekṣitvāccittasya vastu jñātājñātam ॥ 17 ॥"
    },
    {
        "seq_id": 828,
        "vyb_id": "VYB_C04_V17_B01",
        "tag": "Commentary",
        "class_name": "bhashya",
        "text": "ayaskāntamaṇikalpā viṣayā ayaḥsadharmakaṁ cittamabhisaṁbandhyoparañjayanti। yena ca viṣayeṇoparaktaṁ cittaṁ sa viṣayo jñātastato'nyaḥ punarajñātaḥ। vastuno jñātājñātasvarūpatvātpariṇāmi cittam ॥ 17 ॥"
    },
    {
        "seq_id": 829,
        "vyb_id": "VYB_C04_V17_B01",
        "tag": "Vyakhya",
        "class_name": "VIV",
        "text": "vivaraṇam\nkathaṁ cittatadviṣayayoḥ sambandhāt puruṣasya bhoga ityāha-yadvā, yasya cittavyatirekeṇa vastu nāsti, cittatantrameva vā vastu, tasya jñātājñātaviṣayatvamanupapannamityāha – [taduparāgāpekṣatvāccittasya vastu jñātājñātam । tena] viṣayeṇa [cittasyoparāgaḥ] taṁ prati [apekṣā] yasya [tat] [cittaṁ taduparāgāpekṣam,] tasya bhāvaḥ [taduparāgāpekṣatvaṁ] tasmāt [taduparāgāpekṣatvāccittasya vastu] jñātājñātam ॥\nyena vastunā cittamuparajyate tat jñātaṁ, yena ca noparajyate tat [ajñātam ।] sa coparāgaścittapariṇāmāpekṣaḥ । indriyamārgeṇa cittaṁ hyākāreṇa pariṇamamānaṁ hi sambadhyate ॥\nkiṁ punaścittapariṇāmanimitamityāha- [ayaskāntamaṇikalpā] ayaskāntasamānāḥ [viṣayāḥ, ayassadharmakaṁ cittam] -ayassadharmakatvaṁ ca viṣayasannidhāne vikriyata iti । viṣayāṇāmapyayaskāntamaṇikalpatvaṁ sannidhimātreṇa cittavikriyāpādanasāmarthyāt । ato viṣayā ātmākāreṇa pariṇataṁ [cittam abhisaṁbadhyoparañjayanti ॥]\n[yena ca viṣayeṇoparaktaṁ cittaṁ] sa viṣayo jñātaḥ । [tato'nyaḥ('nye) punaḥ] anuparañjako (ka)viṣayaḥ(yā) [ajñātaḥ] (tāḥ) । tasmāt [vastuno jñātājñātasvarūpa] (viṣaya)tvāt [pariṇāmi cittam ।] atha punaścittatantra eva viṣayaścittameva vā viṣayaḥ, tasya vādinaḥ sarvaviṣayajñatvamaviṣayajñatvaṁ vā bhavet । ajñātasya cittasyābhāvāt । na cedaṁ dṛśyate । kiṁ tarhi ? jñātājñātaviṣayatvameva cittasya pratipadyāmahe । taccaitat sthirāvasthānānāṁ viṣayāṇāṁ prāpyabhāvādanyathā ca saṁbandhānavakalpanācittapariṇāmāpekṣameveti pariṇāmitvam ॥ 17 ॥"
    },
    {
        "seq_id": 830,
        "vyb_id": "VYB_C04_V18_I01",
        "tag": "LeadingBhashya",
        "class_name": "leading_bhashya",
        "text": "yasya tu tadeva cittaṁ viṣayastasya –"
    },
    {
        "seq_id": 831,
        "vyb_id": "seq_831",
        "tag": "Sutra",
        "class_name": "versetext",
        "text": "sadā jñātāścittavṛttayastatprabhoḥ puruṣasyāpariṇāmitvāt ॥ 18 ॥"
    },
    {
        "seq_id": 832,
        "vyb_id": "VYB_C04_V18_B01",
        "tag": "Commentary",
        "class_name": "bhashya",
        "text": "yadi cittavatprabhurapi puruṣaḥ pariṇamettatastadviṣayāścittavṛttayaḥ śabdādiviṣayavajjñātājñātāḥ syuḥ। sadājñātatvaṁ tu manasastatprabhoḥ puruṣasyāpariṇāmitvamanumāpayati ॥ 18 ॥"
    },
    {
        "seq_id": 833,
        "vyb_id": "VYB_C04_V18_B01",
        "tag": "Vyakhya",
        "class_name": "VIV",
        "text": "vivaraṇam\n[yasya] tu svāmino bhoktuḥ [tadeva] jñātājñātaviṣayaṁ [cittaṁ] vṛttirūpeṇa [viṣayaḥ] na hi niruddhavṛttinaścetaso viṣayatvamiti, [tasya] puruṣasya sadā [jñātāścittavṛttaya: [tatprabhoḥ puruṣasyāpariṇāmitvāt] ।] tāsāṁ pratyakṣatvāt sadā jñātaviṣayatvamaprasādhyam ॥\nyadvā pratyakṣagamyāścittavṛttayaḥ, upalabdhatvena śabdaliṅgānapekṣaṁ smaryamāṇatvāt, pratyakṣopalabdhaghaṭavat । niścitarūpatvācca tathaiva । saṁśayāviṣayatvācca । yadi hi sadaivāpratyakṣāścittavṛttayaḥ, tā bāhyaviṣayavat saṁśayitā api kadācit kāścana bhaveyuḥ । na hi kāśvana kadācana saṁśayamārgasaṁpātinyo dṛṣṭāḥ ॥\napi ca, bhavati hi kadācijjñātaḥ sannartho jñāta iti [pratīyamānaḥ] । cittavṛtipratyakṣāgrāhyatve [tat] nopapadyate । na ca phaladvāreṇānumātuṁ tatra śakyata । phalasyānavadhāraṇāt ॥\ntasmāt saṁśayasya cāviṣayatvāt, pṛthak ca viṣayācittavṛttīnāṁ svarūpamātreṇaiva smaryamāṇatvāt, sarvadā sarvvāḥ pratyakṣāścittavṛttayaḥ । tathā pratipatturavabhāsakatvāt, karaṇatvāt, abhivyañjakatvācca, pradīpādivat । na tu cakṣurādibhiranaikāntikatvam । tatrāpi pratyakṣagrāhyatvāt । yathā pradīpādyālokiviśiṣṭā ghaṭādayo gṛhyante, tathā śrotrādisvālokaviśiṣṭā eva śabdādayo gṛhyante ॥\nna ca vivicyāgrahaṇādapratyakṣatvamiti śakyaṁ vaktum । yathā pradīpayoḥ parasparavyatibhinnā raśmayaḥ, na cāsyāyaṁ raśmirasya cāyamiti vivicyate, na ca tāvatā teṣāmapratyakṣatvam, [evaṁ] ihāpi cakṣurādīnāṁ tulyajātīyabāhyālokādivyatiṣaṅgādvivicyāgrahaṇam । na ca tāvanmātreṇa teṣāmapratyakṣatvam । yo hi pratyakṣāvasīyamānacittavṛtyapalāpaṁ karoti, nūnamasāvātmānamapyapālapediti sarvopalabdheścittavṛtyadhīnatvāt rūpopalabdherivāloka(pratyāyakaṁ tattvam) pratyayādhīnatvam । tasmādāha- [sadā jñātāścittavṛttayaḥ puruṣasyeti ॥]\nyaccaitat sadā jñātaviṣayatvam, [tatprabhoḥ puruṣasyāpariṇāmatvāt ।] nityopalabdhṛsvarūpaprayuktaṁ hi taditi । [yadi cittavat prabhurapi puruṣaḥ pariṇameta, tatastadviṣayāścittavṛttayaḥ cittasyeva śabdādiviṣayāḥ, jñātā ajñātā api syuḥ ॥]\nyattu jñātājñātaṁ śabdādiviṣayajātaṁ, tat pariṇāminaścittasya pariṇāmāpekṣaṁ draṣṭavyam । tathaivendriyāṇāmapi pariṇāmāpekṣameva jñātājñātaviṣayatvaṁ dṛśyate । na ca tathā cittavṛttīnāmanyatamāsāmapi jñātatvamajñātatvaṁ ca । nityatastajjñātā eva cittavṛttayaḥ । tasmādyadvṛttirūpeṇa [sadā jñātatvaṁ manasaḥ tat prabhoḥ puruṣasyāpariṇāmitvamanumāpayati ॥]\napariṇāmī puruṣa iti pratijñā । sadā jñātaviṣayatvāditi hetuḥ । vaidharmyeṇa cittamindriyāṇi ca dṛṣṭāntaḥ । upalabdhuśca viṣayiṇaḥ prakṛtatvāt sadā jñātaviṣayatvapratiṣedhāya muktātmavaditi dṛṣṭānto nopapadyate । muktasyāviṣayitvāt ॥ 18 ॥"
    },
    {
        "seq_id": 834,
        "vyb_id": "VYB_C04_V19_I01",
        "tag": "LeadingBhashya",
        "class_name": "leading_bhashya",
        "text": "syādāśaṅkā cittameva svābhāsaṁ viṣayābhāsaṁ ca bhaviṣyatītyagnivat –"
    },
    {
        "seq_id": 835,
        "vyb_id": "seq_835",
        "tag": "Sutra",
        "class_name": "versetext",
        "text": "na tatsvābhāsaṁ dṛśyatvāt ॥ 19 ॥"
    },
    {
        "seq_id": 836,
        "vyb_id": "VYB_C04_V19_B01",
        "tag": "Commentary",
        "class_name": "bhashya",
        "text": "yathetarāṇīndriyāṇi śabdādayaśca dṛśyatvānna svābhāsāni tathā mano'pi pratyetavyam।"
    },
    {
        "seq_id": 837,
        "vyb_id": "VYB_C04_V19_B01",
        "tag": "Vyakhya",
        "class_name": "VIV",
        "text": "vivaraṇam\n[syādāśaṅkā-cittameva svābhāsaṁ viṣayābhāsaṁ ca bhaviṣyatīti ।] grāhyaṁ grāhakaṁ ceti । svasaṁviditākārā eva hi vṛttayaḥ । yathā pradīpaḥ prakāśayati ghaṭādīnātmānaṁ ca । kiṁ puruṣeṇa cittavṛttyupalambhinā cittavyatiriktena kalpiteneti ॥\natrocyate- [na tat svābhāsaṁ dṛśyatvāt । yathetarāṇīndriyāṇi] śre.ātrādīni viṣayāśca [śabdādayaḥ । na svābhāsāni] indriyāṇi । nāpi svābhāsāḥ śabdādayaḥ । [dṛśyatvāt । tathā mano'pi pratyetavyam ।] na svābhāsaṁ cittaṁ dṛśyatvāditi pratipattavyam ॥\nnanu ca agnivadeva svābhāsatvaṁ viṣayābhāsatvaṁ ca bhavatu, yathaiva ghaṭādayaḥ prakāśyāḥ svarūpopalambhanārthamālokāntaramapekṣante, na tathā pradīpaḥ । yathā pradīpaḥ svābhāso viṣayābhāsaśca । tathā mano'pyavabhāsakatvādevaṁ bhavatu kimātmanā? na hi pradīpapratipattaye pradīpāntaramādadate laukikāḥ ॥\nyadi copādīyaran anavasthaiva syāt । evaṁ vijñānasyāpi vyatiriktena grāhyatve tasya cānyena grahaṇaṁ tasya cānyenetyevaṁ prasajyata । kiṁ ca vijñānasyāvabhāsātmakatvāt grāhakasyāpyavabhāsarūpatvāt na parasparopakāryopakārakabhāvaḥ । tadyathā pradīpayordvayoḥ । tasmāt kalpito'pi vijñānasya grahītā anarthaka iti, bhavatu jñānaṁ svābhāsaṁ parābhāsaṁ ceti ॥"
    },
    {
        "seq_id": 838,
        "vyb_id": "VYB_C04_V19_B02",
        "tag": "Commentary",
        "class_name": "bhashya",
        "text": "na cāgniratra dṛṣṭāntaḥ। na hyagnirātmasvarūpamaprakāśaṁ prakāśayati। prakāśaścāyaṁ prakāśyaprakāśakasaṁyoge dṛṣṭaḥ। na ca svarūpamātre'sti saṁyogaḥ। kiṁ ca svābhāsaṁ cittamityagrāhyameva kasyaciditi śabdārthaḥ। tadyathā svātmapratiṣṭhamākāśaṁ na parapratiṣṭhamityarthaḥ। svabuddhipracārapratisaṁvedanātsattvānāṁ pravṛttirdṛśyate – kruddho'haṁ bhīto'hamamutra me rāgo'mutra me krodha iti। etatsvabuddheragrahaṇe na yuktamiti ॥ 19 ॥"
    },
    {
        "seq_id": 839,
        "vyb_id": "VYB_C04_V19_B02",
        "tag": "Vyakhya",
        "class_name": "VIV",
        "text": "vivaraṇam\natrocyate-tadetaddṛṣṭāntāpaśadāvaṣṭambhena sakalalokaprasiddhamārgopārohiṇa ātmano nirākaraṇamaśakyam । kasmāt? [na cāgniratra dṛṣṭantaḥ । na hyagnirātmasvarūpamaprakāśaṁ prakāśayati,] yadi cāgniraprakāśaḥ san ātmanaiva ghaṭādivat prākāśayiṣyata, tata upāpatsyata dṛṣṭāntaḥ । na tvevam । na hi kadācidagniraprakāśaḥ ॥\n[prakāśaścāyam । sa ca prakāśyaprakāśakasaṁyoge dṛṣṭaḥ । na ca svarūpamātre'sti saṁyogaḥ ।] dvayerhi saṁyegaḥ । nāsati saṁyoge svarūpāvabhāsakratvam ॥\nyadapyucyate-ghaṭādivat prakāśāntaraṁ nāgnirapekṣata iti । tat prakāśyarūpābhāvāt । na tu tasya ghaṭādivat prakāśyaṁ rūpamasti । na tāvatā vyatiriktāgrāhyatvam । cakṣuṣā tulyavyatiriktena gṛhyata eva ॥\nprakāśyasya ghaṭāderavatamasatiraskārāya prakāśa upādāyiṣyate । na tvaprakāśyarūpatvāt । agnerālokāntarānākāṅkṣaṇaṁ tu bhavataivābhihitaṁ-dvayoḥ pradīpayornāsti parasparopakāra iti । yatra nāma bhede'pi dvayoḥ pradīpayornāstyaprakāśyarūpatvādanyonyopakāraḥ, kimuta asati bhede'tra prakāśāntaromeva nāpekṣate iti ॥\nna tu vyatiriktagrāhyatvaṁ vyabhicarati, pradīpayordṛśyatvādghaṭādivat । etena vyatiriktagrāhyatvaṁ jñānasya dṛśyatvāt pradīpādivat siddhaṁ bhavati । pradīpādivacca jñānasya prakāśasvarūpatvāt karaṇāntarānapekṣāpi siddhā । tathā ca anavasthādoṣagandhī na vidyate ॥\nyadapyucyate-jñānasyāvabhāsātmakatvāt tadgrāhakasyāpyavabhāsarūpatvāt na parasparopakāryopakārakabhāvaḥ pradīpayoriva dvayoriti । nāsau doṣaḥ । cakṣuḥpradīpavadātmajñānayorjātyantaratvāt ॥\nnanu cāhaṁpratyayena cittaṁ pratyayi gṛhyata iti viṣayaviṣāyitvamekasyaiva । naiṣa doṣaḥ । triguṇatvāccittasya । yattatra tamaḥpradhānaṁ cittaṁ tadanyayā satvātmikayā vṛttyā samālambyeta, hasteneva śarīraṁ kaṇḍūyamānam । tatrāpyupalabdhā viṣayī bhinna eva puruṣaḥ । etena jātyantaragrāhyagrāhakatvena niravayavatvena puruṣaśca svayameva grāhyaḥ grāhakaścetyetat pratyavocāma ॥\n[kiṁ ca-svābhāsaṁ cittamiti] ucyamāne ca [agrāhyameva cittaṁ syāditi । evaṁ śabdārthaḥ ।] svābhāsamiti hyukte anyena nāvabhāsyate na gṛhyata ityarthaḥ । na tu svayamātmānaṁ gṛhṇātītyucyate । evamādiśabdaprayogeṣu śabdasya viparītārthatvam ॥\n[tadyathā-svātmapratiṣṭhamākāśam, apratiṣṭhamiti] śabdārthaḥ । tathā svastho devadatta iti, nīroga ityarthaḥ, na tu svātmani sthita iti । tatra dṛśyatvāditi hetorasiddhimācakṣāṇasya pratyakṣavirodho lokavirodho vyavahāravilopaścetyāha - [svabuddhipracārapratisaṁvedanāt sattvānāṁ] prāṇināṁ [pravṛttirdṛśyate ॥]\n[kruddho'haṁ bhīto'hamamutra me rāgo'mutra me krodha iti] svāṁ svāṁ buddhimevaṁ carantīṁ pratisaṁvedya dṛṣṭvā krodhalobhādiparihārāya vivekavatāṁ pravṛttirupalabhyate । tathā prasannaṁ me cittaṁ kaळ.uṣitaṁ mūḍhamiti ca । tat [etat svabuddheragrahaṇe, na yuktamiti ।] na hi niśāmya parispandinīṁ buddhiradṛyeti yuktaṁ vaktum ॥ 19 ॥"
    },
    {
        "seq_id": 840,
        "vyb_id": "seq_840",
        "tag": "Sutra",
        "class_name": "versetext",
        "text": "ekasamaye cobhayānavadhāraṇam ॥ 20 ॥"
    },
    {
        "seq_id": 841,
        "vyb_id": "VYB_C04_V20_B01",
        "tag": "Commentary",
        "class_name": "bhashya",
        "text": "na caikasminkṣaṇe svapararūpāvadhāraṇaṁ yuktaṁ, kṣaṇikavādino yadbhavanaṁ saiva kriyā tadeva ca kārakamityabhyupagamaḥ ॥ 20 ॥"
    },
    {
        "seq_id": 842,
        "vyb_id": "VYB_C04_V20_B01",
        "tag": "Vyakhya",
        "class_name": "VIV",
        "text": "vivaraṇam\nabhyupagamya vādo'yam-yadyapi svābhāsaṁ viṣayābhāsaṁ ca mano bhavatu । tatra dūṣaṇam [ekasamaye cobhayānavadhāraṇam ।] viṣayaparicchedakatve, nānākṣaṇatvādātmaparicchedo na yujyate । atha punarātmānamavadhārayati, na tadā viṣayābhimukhaṁ, svātmaparicchedakatve nānākṣaṇatvāt ॥\nathobhayaparicchittirekaiveti cenna, niravayavatvāt paricchitteḥ । na hi niravayavāyāścittavṛtteḥ pradīpavadanekāvabhāsakatve yuktam । avayavabhadāttu pradīpasyānekaprakāśakatvaṁ saṁbhavati । na tu jñānasya sāvayavatvaṁ parairabhyupeyate ॥\nkiṁ ca, jñānamekamekasmin kṣaṇe ubhayamavadhārayatīti cābhyupagame kriyākārakabhedaprasaṅgaḥ । yadubhayāvadhāraṇaṁ sā kriyā । yadavadhārayati tat kārakam । [na caikasmin kṣaṇe svaparo bhayāvadhāraṇaṁ kṣaṇavādino yuktam ।] kasmāt ? uktaṁ hi kṣaṇikatvasiddhaye [yadbhavanam] utpattiḥ [saiva kriyā tadeva ca kārakamityabhyupagamaḥ ।] kriyākārakabhede ca kṣaṇabhaṅgabhaṅgaḥ syāt । kārakeṇa hi kriyākṣaṇamavasthānīyam ॥ 20 ॥"
    },
    {
        "seq_id": 843,
        "vyb_id": "VYB_C04_V21_I01",
        "tag": "LeadingBhashya",
        "class_name": "leading_bhashya",
        "text": "syānmatiḥ svarasaniruddhaṁ cittaṁ cittāntareṇa samanantareṇa gṛhyata iti –"
    },
    {
        "seq_id": 844,
        "vyb_id": "seq_844",
        "tag": "Sutra",
        "class_name": "versetext",
        "text": "cittāntaradṛśye buddhibuddheratiprasaṅgaḥ smṛtisaṁkaraśca ॥ 21 ॥"
    },
    {
        "seq_id": 845,
        "vyb_id": "VYB_C04_V21_B01",
        "tag": "Commentary",
        "class_name": "bhashya",
        "text": "atha cittaṁ ceccittāntareṇa gṛhyeta buddhibuddhiḥ kena gṛhyate, sā'pyanyayā sā'pyanyayetyatiprasaṅgaḥ। smṛtisaṁkaraśca, yāvanto buddhibuddhīnāmanubhavāstāvatyaḥ smṛtayaḥ prāpnuvanti। tatsaṁkarāccaikasmṛtyanavadhāraṇaṁ ca syādityevaṁ buddhipratisaṁvedinaṁ puruṣamapalapadbhirvaināśikaiḥ sarvamevā''kulīkṛtam। te tu bhoktṛsvarūpaṁ yatra kvacana kalpayanto na nyāyena saṁgacchante। kecittu sattvamātramapi parikalpyāsti sa sattvo ya etānpañca skandhānnikṣipyānyāṁśca pratisaṁdadhātītyuktvā tata eva punastrasyanti। tathā skandhānāṁ mahannirvedāya virāgāyānutpādāya praśāntaye gurorantike brahmacaryaṁ cariṣyāmītyuktvā sattvasya punaḥ sattvamevāpahnuvate। sāṁkhyayogādayastu pravādāḥ svaśabdena puruṣameva svāminaṁ cittasya bhoktāramupayantīti ॥ 21 ॥"
    },
    {
        "seq_id": 846,
        "vyb_id": "VYB_C04_V21_B01",
        "tag": "Vyakhya",
        "class_name": "VIV",
        "text": "vivaraṇam\n[syānmatiḥ] kasyāpi- [svarasasanniruddhaṁ cittaṁ cittānteraṇa gṛhyate] iti bhāvena vinaṣṭaṁ bhaṅgurataraṁ cittaṁ [cittāntareṇa samanantareṇa] saṁjāyamānena [gṛhyata] iti, athāpi nityāvasthitapuruṣaparikalpanā nirarthikaiva । atrocyate— [cittāntaradṛśye buddhibuddheratiprasaṅgaḥ smṛtisaṅkaraśca ॥]\n[yadi cittaṁ cittāntareṇa] svarasaniruddhaṁ paurastyaṁ pāścātyena jāyamānena samanantareṇa gṛheta, [buddhibuddhiḥ] ghaṭaviṣayā buddhiḥ buddhirucyate, tadviṣayā tu buddhibuddhiḥ, sā kena [gṛhyate] vyavasthitagrāhakābhāvāt । [sā'pyanyayā] grahītavyā [sā'pyanyathetyatiprasaṅgaḥ ॥]\nna cāgṛhītāsu buddhibuddhiṣu saṁvyavahāro ghaṭate smṛtisaṁskārānupapatteḥ । tatraikajātīyānāmeva ghaṭabuddhibuddhīnāṁ dāśatayī mālā syādanavasthitā, na ghaṭabuddhiḥ । parisamāptau ca ghaṭabuddhibuddhīnāṁ asatyāṁ kathaṁ ghaṭadibuddhirupatiṣṭheta ॥\nayaṁ cāparo doṣaḥ [smṛtisaṁkaraśca] iti । buddhibuddhīnāṁ tatsaṁskārāṇāṁ caikarūpatvāt [smṛtisaṁkaraḥ] prāpnoti । [yāvanto buddhibuddhīnāmanubhavāstāvatyaḥ smṛtayaḥ] saṁkīrṇāḥ [prāpnuvanti । tatsaṅkarāt] smṛtisaṅkarāt [smṛtyanavadhāraṇe] iyamasyā buddheḥ smṛtirityanavadhārayantaḥ kathaṁ vyavaharemahi । tathā ca sarūpatvāt smṛtisaṁkaraḥ prāpnoti ॥\nyāvanto buddhibuddhīnāṁ vidānāḥ svabuddhismṛtipūrvavyavahārāsambhavāt sarve saṁmohena saṅgacchemahi । yadi cānavasthāparijihāsayā kvacit buddhyantare samavatiṣṭhemahi, tameva [buddhipratisaṁvedinaṁ] buddhipratisaṁvedanaliṅgena spaṣṭataramapi [puruṣamapalapadbhirvaināśikairākulīkṛtaṁ jagaditi ॥]\nnanu cālayavijñānakalpanayā'navasthādoṣaṁ pariharemahi । tathā cātmakalpanāmapalapemahītyevaṁ [te bhoktṛsvarūpaṁ yatra kvacana kalpayanto na nyāyena saṅgacchante ।] tasyāpyālayavijñānasya grāhyatvādanavasthitatvācābhihitasakaladoṣānuṣaṅgaḥ ॥\n[kecit] vaināśikaviśeṣāḥ [sattvamātramapi] śabdāntereṇa [sattvamātraṁ] bhoktṛsvarūpaṁ [parikalpya asti sa sattvo ya etān pañca skandhān] rūpavedanāsaṁjñāsaṁskāravijñānalakṣaṇān [nikṣipya] parityajya [anyāṁśca] skandhān [pratisandadhāti] gṛhṇāti [ityuktvā tata eva] bhūtānāgataskandhapratisandhātrekasattvaparikalpanātaḥ [trasyanti ॥]\n[tathā] teṣāmanyā viruddhakalpanā- [skandhānāṁ mahānirvedāya virāgāyānutpādāya praśāntaye gurorantike brahmacaryaṁ carāmī] tyuktvā [puna] stamevābhyugataṁ [satvasya sattva] (sādhyasādhanasambandha) [mapahnuvate ।] vijñānamātraṁ kṣaṇikaṁ śūnyaṁ ceti ātmānamapalapanti । (namabhisandadhīmahi । tadevaṁ) [sāṅkhyayogādayastu pravādāḥ । svaśabdena puruṣameva svāminaṁ cittasya bhoktāramabhyupayanti iti ॥ 21 ॥]"
    },
    {
        "seq_id": 847,
        "vyb_id": "VYB_C04_V22_I01",
        "tag": "LeadingBhashya",
        "class_name": "leading_bhashya",
        "text": "katham –"
    },
    {
        "seq_id": 848,
        "vyb_id": "seq_848",
        "tag": "Sutra",
        "class_name": "versetext",
        "text": "citerapratisaṁkramāyāstadākārāpattau svabuddhisaṁvedanam ॥ 22 ॥"
    },
    {
        "seq_id": 849,
        "vyb_id": "VYB_C04_V22_B01",
        "tag": "Commentary",
        "class_name": "bhashya",
        "text": "apariṇāminī hi bhoktṛśaktirapratisaṁkramā ca pariṇāminyarthe pratisaṁkrānteva tadvṛttimanupatati। tasyāśca prāptacaitanyopagrahasvarūpāyā buddhivṛtteranukārimātratayā vuddhivṛttyaviśiṣṭā hi jñānavṛttirākhyāyate। tathā coktam – na pātālaṁ na ca vivaraṁ girīṇāṁ naivāndhakāraṁ kukṣayo nodadhīnām। guhā yasyāṁ nihitaṁ brahma śāśvataṁ buddhivṛttimaviśiṣṭāṁ kavayo vedayante ॥ iti ॥ 22 ॥"
    },
    {
        "seq_id": 850,
        "vyb_id": "VYB_C04_V22_B01",
        "tag": "Vyakhya",
        "class_name": "VIV",
        "text": "vivaraṇam\n[kathaṁ] bhoktāraṁ svaśabdenaivābhyupayanti ? yataḥ [citerapratisaṁkramāyāstadākārāpattau] satyāṁ [svabuddhisaṁvedanaṁ] bhavati । [citiḥ] caitanyaṁ puruṣa ityarthaḥ । sā cāpariṇāmitvāt [apratisaṁkramā] । tasyāḥ [apratisaṁkramāyāḥ] api satyāściteḥ [tadākārāpattiḥ ।] taditi prakṛtaṁ cittaṁ pratyāmnāyate tasyākārāpattistadākārāpattiḥ । tasyāścite [stadākārāpattau] satyāṁ [svabuddhisaṁvedanaṁ] bhavati । svasya bauddhasya pratyayasyopalabdhirbhavati । tadarthameva hi sā buddhiḥ śabdādipratyayarūpeṇa pariṇamate ॥\ntadetat pratipādayati(pratītya)- [apariṇāminī hi bhoktṛśaktiḥ] dṛkśaktiḥ yathāvyākhyātā । [apratisaṁkramā ca] satī [pariṇāminyarthe] bauddhapratyaye [pratisaṁkrānteva] pratyayiviṣayatvāt [tadvṛttimanupatantīvānupatantī] draṣṭṛtvādupalabhamānā । bauddhaḥ pratyayo jāyamāna eva tasyāḥ karmatāmāpadyate । taṁ bauddhaṁ pratyayaṁ vṛttimanupatantyupalabhamānā bhoktṛśaktiḥ ॥\n[tasyāśca prāptacaitanyopagraha[sva]rūpāyāḥ] prāptaṁ caitanyopagraharūpaṁ puruṣopagraharūpaṁ yayā buddhivṛtyā samāsāditapāvakopagraharūpataptalohapiṇḍavat dṛśikarmatvādeva [anukāramātratayā,] buddhivṛttisārūpyamātratayā । [buddhivṛtyaviśiṣṭā jñavṛttiriti ।] jña evopalabdhireva vṛttiriti [ākhyāyate । ‘vṛttisārūpyamitaratra’] iti hi vyākhyātam । tathā [“pratyayāviśeṣo bhogaḥ”] iti prakhyāpitam ॥\nbhoktṛbhogyabhede ca sati cittākārāpattirūpapadyate । na cāsati vyatirikte bhoktari cittasyaiva dṛṣṭṛdṛśyobhayābhāsatvamakasmādupakalpate । tasmāt suṣṭhūcyate- [‘sāṅkhyayogādaya eva puruṣaṁ svaśabdenābhyupayanti’] iti । anye tu śabdāntareṇopayanto'pi tata eva bibhyati ॥\n[tathā cottam] -buddhivṛtyanukāramātratayā buddhāveva jñavṛttirupalabhyate, nānyatreti । [na pātālaṁ no vivaraṁ girīṇāṁ naivāndhakāraḥ kukṣayo nodadhīnām ,] evamādīni [na guhā । yasyāṁ] guhāyāṁ [nihitaṁ brahma śāścataṁ sā guhā,] na pātāळ.ādīni । kasyāṁ punarguhāyāṁ nihitamityāha-buddhāveva guhāyāṁ [vṛttim] ātmākhyāṁ brahmākhyām [aviśiṣṭām] apṛthagbhūtāṁ buddhivṛtyaviśiṣṭāṁ [vedayante] vivekinaḥ [॥ 22 ॥]"
    },
    {
        "seq_id": 851,
        "vyb_id": "VYB_C04_V23_I01",
        "tag": "LeadingBhashya",
        "class_name": "leading_bhashya",
        "text": "ataścaitadabhyupagamyate –"
    },
    {
        "seq_id": 852,
        "vyb_id": "seq_852",
        "tag": "Sutra",
        "class_name": "versetext",
        "text": "draṣṭṛdṛśyoparaktaṁ cittaṁ sarvārtham ॥ 23 ॥"
    },
    {
        "seq_id": 853,
        "vyb_id": "VYB_C04_V23_B01",
        "tag": "Commentary",
        "class_name": "bhashya",
        "text": "mano hi mantavyenārthenoparaktaṁ, tatsvayaṁ ca viṣayatvādviṣayiṇā puruṣeṇā''tmīyayā vṛttyā'bhisaṁbaddhaṁ, tadetaccittameva draṣṭṛdṛśyoparaktaṁ viṣayaviṣayinirbhāsaṁ cetanācetanasvarūpāpannaṁ viṣayātmakamapyaviṣayātmakamivācetanaṁ cetanamiva sphaṭikamaṇikalpaṁ sarvārthamityucyate।"
    },
    {
        "seq_id": 854,
        "vyb_id": "VYB_C04_V23_B01",
        "tag": "Vyakhya",
        "class_name": "VIV",
        "text": "vivaraṇam\nkāmāt punaḥ kāraṇāt puruṣasya cettākārāpattiḥ । tasyāṁ vā satyāṁ svabuddhisaṁvedanam । kuto vaināśikānāṁ cittameva grāhyaṁ grāhakaṁ ceti bhrāntirityāha - [draṣṭṛdṛśyoparaktaṁ cittu sarvārtham । draṣṭā] puruṣo [dṛśyaṁ] śabdādi tābhyām [uparaktaṁ cittaṁ sarvārthaṁ] puruṣasya bhogāpavargārthaṁ bhavati । [mano'bhimantavyenārthena] ayaskāntamaṇideśīyena viṣayeṇa [uparaktaṁ svayaṁ ca viṣayatvāt puruṣasya viṣayiṇā puruṣeṇa] sannihitena [ātmīyayā vṛttyā] mānasena pratyayena viṣayatayā [abhisambaddham ॥]\n[tadetaccittam] ātmavṛttidvāreṇa puruṣeṇa sambandhāddraṣṭuḥ svarūpoparaktaṁ śabdādinā ca mantavyenoparaktamiti [draṣṭṛdṛśyoparaktaṁ cittameva] na puruṣaḥ । [draṣṭṛdṛśyoparaktam] ityasya vyākhyānaṁ karoti- [viṣayaviṣayinirbhāsaṁ cetanācetanasvarūpāpannam ॥]\nkathaṁ punaḥ svayamacetanaṁ sacetanasvarūpāpannamiti ? naiṣa doṣaḥ--puruṣeṇa nityasannidhānācetanamiva । tadevāvivekibhiścetanamityucyate । na tathā viṣayāḥ । nityamacetanātmakā hi te । svatastu cittamacetanameveti [cetanācetanasvarūpāpannaṁ] ityucyate ॥\n[viṣayātmakamiva] śabdādisvarūpamātramiva cetyartha: । [acetanaṁ cetanāmiva] puruṣasvarūpāpannamiva cetyarthaḥ । [sphaṭikamāṇikalpaṁ] yathā sphaṭikamaṇiralaktakādisannidhau tadākāratāṁ bibharti, tathaiva tat [sarvārthaṁ] cittam [ucyate ॥]"
    },
    {
        "seq_id": 855,
        "vyb_id": "VYB_C04_V23_B02",
        "tag": "Commentary",
        "class_name": "bhashya",
        "text": "tadanena cittasārūpyeṇa bhrāntāḥ kecittadeva cetanamityāhuḥ। apare cittamātramevedaṁ sarvaṁ nāsti khalvayaṁ gavādirghaṭādiśca sakāraṇo loka iti। anukampanīyāste। kasmāt, asti hi teṣāṁ bhrāntibījaṁ sarvarūpākāranirbhāsaṁ cittamiti। samādhiprajñāyāṁ prajñeyo'rthaḥ pratibimbībhūtastasyā''lambanībhūtatvādanyaḥ। sa cedarthaścittamātraṁ syātkathaṁ prajñayaiva prajñārūpamavadhāryeta। tasmātpratibimbībhūto'rthaḥ prajñāyāṁ yenāvadhāryate sa puruṣa iti। evaṁ grahītṛgrahaṇagrāhyasvarūpacittabhedāttrayamapyetajjātitaḥ pravibhajante te samyagdarśinastairadhigataḥ puruṣaḥ ॥ 23 ॥"
    },
    {
        "seq_id": 856,
        "vyb_id": "VYB_C04_V23_B02",
        "tag": "Vyakhya",
        "class_name": "VIV",
        "text": "vivaraṇam\ntasmāt [anena cittasārūpyeṇa bhrāntāḥ kecit ।] etattu cittasārūpyaṁ vaiśeṣikāṇāṁ pramohakāraṇam । vaiśeṣikādayastu cittasārūpyamāhendrajālavyāmohitacetasaḥ [tadeva] cittaṁ [cetanamityāhuḥ ।] katham ? yasmānmanaḥpuruṣasaṁyogajaṁ caitanye guṇaḥ ucchedanīya iti manyante । vaināśikebhyastvayaṁ viśeṣaḥ-sthiramekaṁ dharmiṇamicchantīti ॥\n[apare] bauddhāḥ [cittamātramevedaṁ sarvam , nāsti gavādirghaṭādiśca svākāreṇa] viśiṣṭaḥ sarveṣāṁ pratyayasya sādhāraṇo [lokaḥ] iti svānubhavamapyapalapanti । [te] evaṁ bhrāntāḥ sukumāratarabuddhayo vaināśikā [anukampanīyāḥ ॥]\n[kasmāt ? asti hi teṣāṁ bhrāntibījaṁ sarvarūpākāranirbhāsaṁ cittamiti ।] sanimittā hi teṣāṁ bhrāntiḥ na lokāyatikānāṁ śūnyavādināmiva nirbījā । kevalajagadvañcanārthapravṛttatvāttu naiteṣvanukampā kartavyā । tasmādyuktamuktaṁ teṣāṁ varākāṇāṁ sabījabhrāntacetasāmanukampanīyamiti ॥\nke punarabhrāntā ityāha- [samādhiprajñāyāmiti ।] samādhiprajñāgrahaṇamabhrāntacittagrahaṇārtham । vikṣiptacetaso hi bhrāntāḥ । [samādhiprajñāyām] abhrāntāyāṁ viśuddhāyāṁ vivekavatyāṁ prasannagambhīratarāyāṁ [prajñeyo'rthaḥ pratibimbībhūtaḥ] nirmaladarpaṇamaṇḍala iva [tasyāṁ] samādhiprajñāyāṁ karaṇabhūtāyām [alambanībhūtatvādanyaḥ] prajñātaḥ sakāśājjātisvarūpakriyādibhiranyaḥ ॥\n[sa cet] anyaḥ [cittamāttraṁ syāt kathaṁ prajñayaiva prajñārūpamavadhāryeta ।] svātmani kriyāvirodhāt na hi kathañcidavadhāryeta । [tasmāt] prajñāyāḥ anyo'sāvarthaḥ saḥ, yasyāṁ [prajñāyāṁ pratibimbībhūto'rtho yenāvadhāryete] saḥ tasyāḥ prajñāyā ālambanībhūtācārthadanyaḥ kartṛkārakabhūtaḥ । [sa puruṣaḥ ॥]\n[ityevaṁ ye grahītṛgrahaṇagrāhyasvarūpabhedāt] kartṛkaraṇakarmabhedopapatteḥ, nahi niravayavamekamevaikāsmin kṣaṇe vastu kartṛ ca karma ca bhavati, tato ye [trayamapyetat jātitaḥ pravibhajante, te samyagdarśinaḥ tairadhigataḥ puruṣaḥ,] prāpta ityarthaḥ । sāmarthyāttu jñāta iti gamyate [॥ 23 ॥]"
    },
    {
        "seq_id": 857,
        "vyb_id": "VYB_C04_V24_I01",
        "tag": "LeadingBhashya",
        "class_name": "leading_bhashya",
        "text": "kutaśca –"
    },
    {
        "seq_id": 858,
        "vyb_id": "seq_858",
        "tag": "Sutra",
        "class_name": "versetext",
        "text": "tadasaṁkhyeyavāsanābhiścitramapi parārthaṁ saṁhatyakāritvāt ॥ 24 ॥"
    },
    {
        "seq_id": 859,
        "vyb_id": "VYB_C04_V24_B01",
        "tag": "Commentary",
        "class_name": "bhashya",
        "text": "tadetaccittamasaṁkhyeyābhirvāsanābhireva citrīkṛtamapi parārthaṁ parasya bhogāpavargārthaṁ na svārthaṁ saṁhatyakāritvādgṛhavat। saṁhatyakāriṇā cittena na svārthena bhavitavyaṁ, na sukhacittaṁ sukhārthaṁ na jñānaṁ jñānārthamubhayamapyetatparārtham। yaśca bhogenāpavargeṇa cārthenārthavānpuruṣaḥ sa eva paro na paraḥ sāmānyamātram। yattu kiṁcitparaṁ sāmānyamātraṁ svarūpeṇodāharedvaināśikastatsarvaṁ saṁhatyakāritvātparārthameva syāt। yastvasau paro viśeṣaḥ sa na saṁhatyakārī puruṣa iti ॥ 24 ॥"
    },
    {
        "seq_id": 860,
        "vyb_id": "VYB_C04_V24_B01",
        "tag": "Vyakhya",
        "class_name": "VIV",
        "text": "vivaraṇam\n[kutaśca] asti puruṣaścittavyatiriktaḥ ? pūrvaṁ cittasya dṛśyatvena vyatiriktapuruṣasiddhirāpāditā । tasyaiva tu cittasya saṁhatyakāritvenādhunā svāmisiddhyarthamāha – [tadasaṅkhyeyavāsanācitramapi parārtha saṁhatyakāritvāt ॥]\nyadyapi [tadeva cittamasaṁkhyeyābhirvāsanābhiḥ] anādisamayābhiḥ [citrīkṛtaṁ] bhrāntikāraṇamuktaṁ, tathāpi [parārthaṁ parasya bhogārthameveti] pratijñāyate । [saṁhatyakāritvāt] kāryakaraṇaviṣayādivyāpārāpekṣamarthasādhakatvāt saṁhatyakāritvam, ataḥ [saṁhatyakāritvāt gṛhādivat] iti pārārthyaṁ cittasya । na hi kiṁcana loke saṁhatyakāri dṛṣṭaṁ svārtham ॥\ntasmāt [saṁhatyakāriṇā, citena na svārthena bhāvitavyam । na hi sukhacittaṁ, sukhārthaṁ] sukhacittārthaṁ vā । [nāpi jñānacittaṁ jñānārthaṁ] vā jñānacittārthaṁ vā । kiṁ tarhi ? sukhacittaṁ jñānacittamapi etadubhayaṁ [parārtham ॥]\nyaśca [bhogena] sukhācittena jñānacittena ca [apavargeṇārthenārthavān puruṣaḥ sa eva paraḥ । na parasāmānyamātraṁ] śarīramindriyāṇi viṣayā vā । nahi vaināśikaḥ sukhacittaṁ śarīrendriyaviṣayārthamicchati । tathā cecchannabhyupagataṁ virundhīta । vijñānasyaiva hi sukhāpavargābhyāmarthitvamabhimanyate । tasmāt ya eva śarīrendriyaviṣayavyatiriktaḥ puruṣo bhogāpavargābhyāmarthavānanyo vijñānādabhyupagamanīyaḥ ॥\nyadi [yatkiñcic parasāmānyamātram udāharedvaināśikaḥ,] yadi tu vaināśikaḥ saṁhatyakāriṇāṁ gṛhādīnāṁ devadattādisaṁhataparārthatvamiti vyāmohādabhimanyamānaḥ kaṁcana viśiṣṭaṁ na paramicchet, evaṁ cenmanvīta, sa idaṁ vaktavyaḥ--yaḥ paraḥ śarīrendriyaviṣayatyayānāṁ sāmānyam, uta sarve eveti, kimeṣāmanyatamaḥ, kiṁ vā kaśvidevaitebhyo bhinnajātīya iti ॥\nna tāvatsāmānyam । na hi bhogāpavargarthinārtha sāmānyavastuvaidrāśiko'bhyupaiti, svasamayavirodhāt । nāpi śarīrādīni samastāni bhogāpavargībhyāmarthīnīti vāñchati । vijñānasantatereva bhogāpavargārthitvābhimānāt ॥\nna cāpi jñānasantatirityekaṁ vastu(santateḥ kṣaṇikatvam । ) na cāpi santānasyāvastutayā śaśaviṣāṇakalpasya bhogāpavargībhyāmarthitvam । nāpi śarīrendriyādīnāmanyatamatvamicchati । vijñānavyatiritānām ā.ātmayasamaye bhogāpavargārthitvānabhyupagamāt ॥\nnāpi śarīrendriyāṇāṁ saṅghāto nāma vastuto bhavato vidyate, yena cittaṁ saṁhataparārthaṁ prārthayethāḥ । avastuno hi kathamarthitvam । nāpi śarirendriyādibhyo'nyaṁ saṁhatabhinnajātīyaṁ pratijānīṣe । yadi bhinnajātīrya bhogāpavargābhyāmarthavantamadṛṣṭaṁ parikalpayethāḥ, sa evāsmābhiruktaḥ para iti । tasya ca saṁhṛtatve paratvaṁ dṛṣṭānātmavajropakalpate । pariśeṣāttu asaṁhato bhogāpavargābhyāmarthī para iti ॥\nkiṁ cānyat-saṁhataparārthaṁ cittamiti sādhayato'rthinaḥ saṁhatasyānyasyānupapatteḥ svārthameva cittamityuktaṁ bhavati । tathā ca sati bhavato dṛṣṭāntābhāvo'bhyupagamavirodhaśca । tathā manvānasyānyadvāce hṛdaye cānyadaniśamyakāritrva cāpatati । yena cakṣurādiparārthavasādhanena viruddhatādoṣaḥ pralyākhyāyi । teṣa vijñānaparārthatvamita cedvijñānasyāpi saṁhatatvāt parārthavaṁ prasādhitam । atha vijñānasyāpi kṣaṇikatvādarsahatatvamita cet । na-tattya vyatiriktadṛśyatvātū dharmamātrānabhyupagamācca kṣaṇikatvānabhyupagamācetyetadapi pratyavocāma ॥\ntasmāducyate--- [yatkiṁcit parasāmānyamātraṁ svarūpeṇe.odāharedvaināśikaḥ sa sarvaḥ saṁhatyakāritvāt parārtha eva syāt ।] na devadattārdisaṁhatārthatvam । ubhābhyāmāvābhyāmanabhyupagamāt । tvamapi vijñānavyatirekeṇa nānyamabhyupaiṣi । vayamapi puruṣavyatirekeṇa nānyārthatvamabhivāñchāmaḥ । vijñānamātratvaṁ ca nopapadyata ityuktam । ato [yastvasau paro viśeṣaḥ sa na saṁhatyakārī puruṣaḥ] svārtha iti siddhaḥ । tasmādasti bhoktā tasya svārthasya svena dṛśyena parārthena yannimittaḥ saṁyogaḥ । tadviyogāt kaivalyamupakalpate [॥ 24 ॥]"
    },
    {
        "seq_id": 861,
        "vyb_id": "seq_861",
        "tag": "Sutra",
        "class_name": "versetext",
        "text": "viśeṣadarśina ātmabhāvabhāvanānivṛttiḥ ॥ 25 ॥"
    },
    {
        "seq_id": 862,
        "vyb_id": "VYB_C04_V25_B01",
        "tag": "Commentary",
        "class_name": "bhashya",
        "text": "yathā prāvṛṣi tṛṇāṅkurasyodbhedena tadbījasattā'numīyate tathā mokṣamārgaśravaṇena yasya romaharṣāśrupātau dṛśyete tatrāpyasti viśeṣadarśanabījamapavargabhāgīyaṁ karmābhinirvartitamityanumīyate। tasyā''tmabhāvabhāvanā svābhāvikī pravartate। yasyābhāvādidamuktaṁ svabhāvaṁ muktvā doṣādyeṣāṁ pūrvapakṣe rucirbhavatyaruciśca nirṇaye bhavati। tatrā''tmabhāvabhāvanā ko'hamāsaṁ kathamahamāsaṁ kiṁsvididaṁ kathaṁsvididaṁ ke bhaviṣyāmaḥ kathaṁ vā bhaviṣyāma iti। sā tu viśeṣadarśino nivartate। kutaḥ। cittasyaivaiṣa vicitraḥ pariṇāmaḥ, puruṣastvasatyāmavidyāyāṁ śuddhaścittadharmairaparāmṛṣṭa iti। tato'syā''tmabhāvabhāvanā kuśalasya nivartata iti ॥ 25 ॥"
    },
    {
        "seq_id": 863,
        "vyb_id": "VYB_C04_V25_B01",
        "tag": "Vyakhya",
        "class_name": "VIV",
        "text": "vivaraṇam\nguṇapuruṣayogāsyāvidyā nimittamuttam । sā ca viśeṣadarśina ātmānaṁ vijijñāsamānasya vinivartate । tannivṛttai ca liṅgamāha- [viśeṣadarśina ātmabhāvabhāvanānivṛttiḥ ।] vyaktāvyaktasāmānyādviśiṣṭaḥ puruṣaḥ asādhāraṇe.o [viśeṣaḥ ।] taṁ viśeṣaṁ vyaktāvyaktasāmānyāt pravivicya draṣṭuṁ śīlaṁ yasya sa [viśeṣadarśī ।] tasya [ātmabhāvabhāvanā nivartate ।] sā ca samyagdarśanābhimukhā kaivalyaprāpikarmanimittā ॥\nkathaṁ punarātmabhāvabhāvanā asyāstīti vijñāyata ityāha - [yathā prāvṛṣi tṛṇasyāṅkurodbhedena] liṅgena [tadbījasaddhāvo'numīya(gamya)te, tathā mokṣamārgaśravaṇena yasya romaharṣāśrupāto dṛśyate, tatrāpyasti viśeṣadarśanabījamapavargabhāgīyaṁ karmābhinirvartitamiti] romaharṣāśrupātādīleṅgena [anumīyate ॥]\n[tasya] viśeṣadarśina: [ātmabhāvabhāvanā] kaivalyabhāgīyakarmanimittā [svābhāvikī] janmāntarakarmanimittā ihajanmāparigrahasthairyakāraṇā vā । sā hyācāryopadeśānapekṣā [svābhāvikī pravartate । tasya] karmaṇastādṛśasya [abhāvāt idamuktam - svabhāvadoṣāt] aśuddhakarmayogāt [eṣāṁ pūrvapakṣe] samyagdarśanatadupāyaviparyaye [rucirbhavati, aruciśva nirṇaye] samyagdarśane ॥\n[tatrātmabhāvabhāvanā] kā punarityāha--- [ko'hamāsaṁ, kathamahamāsaṁ, kiṁsvi.ādada, kathaṁsvididaṁ, ke bhaviṣyāma:, kathaṁ bhaviṣyāmaḥ,] iti । [sā tu viśeṣadarśino nivartate ।] yadviṣayā hi jijñāsā, tasminnadhigate tadviṣayā jijñāsā vinivartate । kutaḥ etadavam ? yataḥ [cittasyaivaiṣaḥ] ke bhaviṣyāma ityādiḥ [citraḥ pariṇāmaḥ] na puruṣasya । [puruṣastvasatyāmavidyāyāṁ śuddhaścittadharmairaparāmṛṣṭa iti ।] yasmādevamata evaṁ viśeṣadarśinaḥ [tasyātmabhāvabhāvanā kuśalasya nivataite ॥ 25 ॥]"
    },
    {
        "seq_id": 864,
        "vyb_id": "seq_864",
        "tag": "Sutra",
        "class_name": "versetext",
        "text": "tadā vivekanimnaṁ kaivalyaprāgbhāraṁ cittam ॥ 26 ॥"
    },
    {
        "seq_id": 865,
        "vyb_id": "VYB_C04_V26_B01",
        "tag": "Commentary",
        "class_name": "bhashya",
        "text": "tadānīṁ yadasya cittaṁ viṣayaprāgbhāramajñānanimnamāsīttadasyānyathā bhavati kaivalyaprāgbhāraṁ vivekajajñānanimnamiti ॥ 26 ॥"
    },
    {
        "seq_id": 866,
        "vyb_id": "VYB_C04_V26_B01",
        "tag": "Vyakhya",
        "class_name": "VIV",
        "text": "vivaraṇam\nyadā ca viśeṣadarśanamudapādi, [tadā vivekanimnaṁ kaivalyaprāgbhāraṁ cittam । yadasya cittaṁ viṣayanimnaṁ] viṣayapravaṇam [ajñānaprāgbhāram] ajñānaniṣṭhaṁ saṁsārābhimukham [āsīt , tadasya] viśeṣadarśinaḥ [tadānīmanyathā bhavati, kaivalyaprāgbhāraṁ vivekanimnam] iti pratisrotovṛttijñāyate [॥ 26 ॥]"
    },
    {
        "seq_id": 867,
        "vyb_id": "seq_867",
        "tag": "Sutra",
        "class_name": "versetext",
        "text": "tacchidreṣu pratyayāntarāṇi saṁskārebhyaḥ ॥ 27 ॥"
    },
    {
        "seq_id": 868,
        "vyb_id": "VYB_C04_V27_B01",
        "tag": "Commentary",
        "class_name": "bhashya",
        "text": "pratyayavivekanimnasya sattvapuruṣānyatākhyātimātrapravāhiṇaścittasya tacchidreṣu pratyayāntarāṇyasmīti vā mameti vā jānāmīti vā na jānāmīti vā। kutaḥ, kṣīyamāṇabījebhyaḥ pūrvasaṁskārebhya iti ॥ 27 ॥"
    },
    {
        "seq_id": 869,
        "vyb_id": "VYB_C04_V27_B01",
        "tag": "Vyakhya",
        "class_name": "VIV",
        "text": "vivaraṇam\n[tacchidreṣu pratyayāntarāṇi saṁskārebhyaḥ । vivekanimnasya] uttarottaravivekapravaṇacetasaḥ [puruṣasya] jñāninaḥ [anyatākhyātipravāhādhirohiṇaḥ] sattvapuruṣānyatāsrotaḥplāvinaḥ [cittasya tacchidreṣu] vivekapratyayapravāhāntarāleṣu [pratyayāntarāṇi] viparyayalakṣaṇāni [asmīti vā mameti vā । kutaḥ] tāni bhavantītyāha-- [kṣīyamāṇakleśādibījasya] cittasya [pūrvepacitaviparītasaṁskārebhyaḥ] pratyayāntarāṇi jāyante ॥ 27 ॥"
    },
    {
        "seq_id": 870,
        "vyb_id": "seq_870",
        "tag": "Sutra",
        "class_name": "versetext",
        "text": "hānameṣāṁ kleśavaduktam ॥ 28 ॥"
    },
    {
        "seq_id": 871,
        "vyb_id": "VYB_C04_V28_B01",
        "tag": "Commentary",
        "class_name": "bhashya",
        "text": "yathā kleśā dagdhabījabhāvā na prarohasamarthā bhavanti tathā jñānāgninā dagdhabījabhāvaḥ pūrvasaṁskāro na pratyayaprasūrbhavati। jñānasaṁskārāstu cittādhikārasamāptimanuśerata iti na cintyante ॥ 28 ॥"
    },
    {
        "seq_id": 872,
        "vyb_id": "VYB_C04_V28_B01",
        "tag": "Vyakhya",
        "class_name": "VIV",
        "text": "vivaraṇam\n[hānameṣāṁ kleśavaduktam । yathā kleśā dagdhabījabhāvā na prarohasamarthā bhavanti] iti [te pratiprasavaheyāḥ sūkṣmāḥ] ityatroktam, [evaṁ jñānāgnidagdhabījabhāvā:] asmi mametyādipratyayasaṁskārā na prarohasamarthā bhavanti । dagdhaśālibījavat [pūrvasaṁskāro na pratyayaprasūrbhavatītyarthaḥ ॥]\njñānasaṁskārāstu kathamapratipakṣāḥ santaścittamadhikāre na(vija)yojayiṣyantīti ? te tu [samyagdarśanasaṁskārāścitādhikāraparisamāptimanuśerate ।] sahaivāśrayeṇāvasitaprayojanena cittena pralīyante । na punaścittamadhikārapravaṇaṁ kurvanti । adhikārahetoravidyāyāḥ pratipakṣatvājjñānasya । tatra niṣphalatvāt [na cintyante ।] na hi svayaṁ patataḥ patanaheturanveṣaṇīyaḥ ॥ 28 ॥"
    },
    {
        "seq_id": 873,
        "vyb_id": "seq_873",
        "tag": "Sutra",
        "class_name": "versetext",
        "text": "prasaṁkhyāne'pyakusīdasya sarvathā vivekakhyāterdharmameghaḥ samādhiḥ ॥ 29 ॥"
    },
    {
        "seq_id": 874,
        "vyb_id": "VYB_C04_V29_B01",
        "tag": "Commentary",
        "class_name": "bhashya",
        "text": "yadā'yaṁ brāhmaṇaḥ prasaṁkhyāne'pyakusīdastato'pi na kiṁcitprārthayate। tatrāpi viraktasya sarvathā vivekakhyātireva bhavatīti saṁskārabījakṣayānnāspa pratyayāntarāṇyutpadyante। tadā'sya dharmamegho nāma samādhirbhavati ॥ 29 ॥"
    },
    {
        "seq_id": 875,
        "vyb_id": "VYB_C04_V29_B01",
        "tag": "Vyakhya",
        "class_name": "VIV",
        "text": "vivaraṇam\nvivekakhyātipravaṇāntaḥkaraṇasya brāhmaṇasya prasaṁkhyāne'pyakusīdasya [sarvathāvivekakhyāterdharmameghaḥ samādhiḥ ।] sa yadā ayaṁ brāhmaṇaḥ prasaṁkhyāne vivekadarśanaśīlate'pyakusīdaḥ avṛddhiko bhavati, [tato'pi] prasaṁkhyānaprasādaviśeṣādadhikaṁ na [kiṁcit prārthayate ।] apiśabdāṁt prasaṁkhyāne'pi na prārthanā । tatrāpi prasaṁkhyāne [viraktaḥ । sarvathā] sarveṇa prakāreṇa vivekakhyātiryasya sa [sarvathāvivekakhyātireva bhavati ॥]\n[kleśasaṁskārabījakṣayāt nāsya] śarīrādau śūnyaveśmanīva asmi mameti vā jñānaprasādamātraikāyatanasya [pratyayāntarāṇyutpadyante । tadā'sya] brāhmaṇasya [sarvathāvivekakhyāte: dharmamegho nāma samādhirbhavati ।] kaivalyākhyaṁ paraṁ dharmaṁ varṣatīti [dharmameghaḥ] iti saṁjñā [॥ 29 ॥]"
    },
    {
        "seq_id": 876,
        "vyb_id": "seq_876",
        "tag": "Sutra",
        "class_name": "versetext",
        "text": "tataḥ kleśakarmanivṛttiḥ ॥ 30 ॥"
    },
    {
        "seq_id": 877,
        "vyb_id": "VYB_C04_V30_B01",
        "tag": "Commentary",
        "class_name": "bhashya",
        "text": "tallābhādavidyādayaḥ kleśāḥ samūlakāṣaṁ kaṣitā bhavanti। kuśalākuśalāśca karmāśayāḥ samūlaghātaṁ hatā bhavanti।kleśakarmanivṛttau jīvanneva vidvānvimukto bhavati। kasmāt, yasmādviparyayo bhavasya kāraṇam। na hi kṣīṇaviparyayaḥ kaścitkenacitkvacijjāto dṛśyata iti ॥ 30 ॥"
    },
    {
        "seq_id": 878,
        "vyb_id": "VYB_C04_V30_B01",
        "tag": "Vyakhya",
        "class_name": "VIV",
        "text": "vivaraṇam\n[tataḥ kleśakarmanivṛttiḥ । tasya] dharmameghanāmnaḥ samādheḥ samyagdarśanapākābhirūpasya [ [lābhāt] ] bhāvāt [avidyādayaḥ kleśāḥ samūlakāṣaṁ kaṣitāḥ] vāsanābhiḥ saha samastāḥ pralīnāḥ [bhavanti] । [kuśalākuśalāśca karmāśayāḥ samūlaghātaṁ hatā bhavanti ।] mūlaiḥ kleśaiḥ sahocchinnā bhavanti ॥\n[kleśakarmanivṛtauṁ jīvanneva vidvān mukto bhavati । kasmāt] evama ? yato [viparyayaḥ] mithyājñānaṁ [bhavasya] janmanaḥ [kāraṇam । na hi kṣīṇaviparyayaḥ kaścit kacijjāto dṛśyate ॥ 30 ॥]"
    },
    {
        "seq_id": 879,
        "vyb_id": "seq_879",
        "tag": "Sutra",
        "class_name": "versetext",
        "text": "tadā sarvāvaraṇamalāpetasya jñānasyā''nantyājjñeyamalpam ॥ 31 ॥"
    },
    {
        "seq_id": 880,
        "vyb_id": "VYB_C04_V31_B01",
        "tag": "Commentary",
        "class_name": "bhashya",
        "text": "sarvaiḥ kleśakarmāvaraṇairvimuktasya jñānasyā''nantyaṁ bhavati। āvarakeṇa tamasā'bhibhūtamāvṛtamanantaṁ jñānasattvaṁ kvacideva rajasā pravartitamuddhāṭitaṁ grahaṇasamarthaṁ bhavati। tatra yadā sarvairāvaraṇamalairapagataṁ bhavati tadā bhavatyasyā''nantyam। jñānasyā''nantyājjñeyamalpaṁ saṁpadyate। yathā''kāśe khadyotaḥ। yatredayuktam – andho maṇimavidhyattamanaṅgulirāvayat। agrīvastaṁ pratyamuñcattamajihvo'bhyapūjayat ॥ iti ॥ 31 ॥"
    },
    {
        "seq_id": 881,
        "vyb_id": "VYB_C04_V31_B01",
        "tag": "Vyakhya",
        "class_name": "VIV",
        "text": "vivaraṇam\n[tadā sarvāvaraṇamalāpetasya jñānasyā''nantyāt jñeyamalpam ।] tadā dharmameghasamādhisamaye, [sarvaiḥ kleśakarmāvaraṇaiḥ] rajastamojanmabhiḥ [vimuktasya, jñānasya] sattvapuruṣānyatākhyātimātrasya bhavatyā [nantyam ।] tat kathamiti ? [tamasā(na)'bhibhūtamanantaṁ jñānasattvaṁ,] tasya tiraskṛtarajomalasyānantasya nistaraṅgamahodadhideśīyasya nirahitasyāvikriyasya kathaṁ tadgrahaṇasāmarthyamityāha- [kvacidrajasā pravartitaṁ] cittasattvam [udghāṭitaṁ] vāyuneva mahāpayodamaṇḍalamāhataṁ sūcitaṁ [grahaṇasamarthaṁ bhavati ।] svataḥ sattvasyāpravartanāt rajaso hi pravṛttisāmarthyamiti ॥\n[tadā'sya] cittasya [bhavatyānantyam,] aśeṣajñeyaviṣayatvamambaratalamadhyavartino jaladharānarodhanirgatasya raveriva । tasya [jñānasyānanyāt] aśeṣaviṣayatvāt [jñeyamalpaṁ sampadyate । yathā ākāśe khadyota:] iti । yathā ākāśāpekṣayā khadyoto na kiṁcidevametajjñānābhisamīkṣayā jñeya na kiṁciditi ॥\nparamātmajñānāvasthāyāmaśeṣaviparyayatirodhāne sarvapuruṣārthaśūnyatā cetyetatpradaraśanārthamudāharaṇamāha - yatredamuktam - andho maṇimavindat (dhyat) tamanaṅgulirāvayat । agrīvaḥ (taṁ) pratyamuñcat tamajihve'bhyapūjayat iti । yathā andhādīnāṁ maṇīvedhādikamasambhavadapi viparyayeṇāndho maṇimavidhyaditi vyavahriyate, tathā jñānajñeyasaṁvyavahāro'pi viparyayāvasthāyāmeva । viparyayābhāve tu sarvapuruṣārthaśūnyā eva guṇāḥ sampadyanta iti ॥ 31 ॥"
    },
    {
        "seq_id": 882,
        "vyb_id": "seq_882",
        "tag": "Sutra",
        "class_name": "versetext",
        "text": "tataḥ kṛtārthānāṁ pariṇāmakramasamāptirguṇānām ॥ 32 ॥"
    },
    {
        "seq_id": 883,
        "vyb_id": "VYB_C04_V32_B01",
        "tag": "Commentary",
        "class_name": "bhashya",
        "text": "tasya dharmameghasyodayātkṛtārthānāṁ guṇānāṁ pariṇāmakramaḥ parisamāpyate। na hi kṛtabhogāpavargāḥ parisamāptakramāḥ kṣaṇamapyavasthātumutsahante ॥ 32 ॥"
    },
    {
        "seq_id": 884,
        "vyb_id": "VYB_C04_V32_B01",
        "tag": "Vyakhya",
        "class_name": "VIV",
        "text": "vivaraṇam\ntataḥ dharmameghasamādhisamudayāt kṛtārthāścittaguṇāssampadyante । cittādhīnatvācca kāryakaraṇārambhiṇo'pi sattvādayaḥ kṛtārthā bhavanti । samastasya puruṣārthasya kṛtatvāt । eṣāṁ kṛtārthānāṁ guṇānāṁ janmamaraṇapra(bhāva)vāharūpaḥ pariṇāmakramaḥ parisamāpyate । na hi kṛtabhogāpavargārthāḥ kṣaṇamapi prayojanābhāvāt avasthātumutsahante ॥ 32 ॥"
    },
    {
        "seq_id": 885,
        "vyb_id": "VYB_C04_V33_I01",
        "tag": "LeadingBhashya",
        "class_name": "leading_bhashya",
        "text": "atha ko'yaṁ kramo nāmeti –"
    },
    {
        "seq_id": 886,
        "vyb_id": "seq_886",
        "tag": "Sutra",
        "class_name": "versetext",
        "text": "kṣaṇapratiyogī pariṇāmāparāntanirgrāhyaḥ kramaḥ ॥ 33 ॥"
    },
    {
        "seq_id": 887,
        "vyb_id": "VYB_C04_V33_B01",
        "tag": "Commentary",
        "class_name": "bhashya",
        "text": "kṣaṇānantaryātmā pariṇāmasyāparāntenāvasānena gṛhyate kramaḥ। na hyananubhūtakramakṣaṇā purāṇatā vastrasyānte bhavati। nityeṣu ca kramo dṛṣṭaḥ।"
    },
    {
        "seq_id": 888,
        "vyb_id": "VYB_C04_V33_B01",
        "tag": "Vyakhya",
        "class_name": "VIV",
        "text": "vivaraṇam\npariṇāmakramaparisāmāptirityuktam । atha ko'yaṁ guṇakramo nāma yasya parisamāptirupavarṇitā? tasyāyamadhigamopāya ucyate - kṣaṇapratiyogī pariṇāmāparāntanigrārhyaḥ kramaḥ । kṣaṇaṁ prati yujyata iti kṣaṇāpratiyogī ।\n[kṣaṇānantaryātmā] kṣaṇasyānantaratā kṣaṇānantaryaṁ tadātmā tatsvabhāvaḥ । kṣaṇānantaryameva [‘kṣaṇatatkramayoḥ’] iti vyākhyātam ॥\nkiṁ punarasya grahaṇe liṅgamityāha— [pariṇāmasyāparāntena] vināśāvasthārūpaṇa [avasānena] liṅgena [nigṛhyate saḥ kramaḥ ।] kathamaparāntena nirgrahaṇamiti ? ucyate-- [na hyānanubhūtakramā] kramamanavalambamānā kṣaṇe [kṣaṇe purāṇatā vastrasyānte] vināśakāle bhavati iti । na hi kadācidbhūtamātrasyaiva vastrasya purāṇatā dṛśyate । tasmāt purāṇatābhivyaktiliṅgenābhyūhyate--yeneyaṁ purāṇatā vasrasyābhivyaktimupasaṁprāpitā sa kramaḥ ॥\ntatra yadi labdhāvasānatvamalabdhāvasānatvaṁ ca kramasya syāt, tato yuktaṁ [kṛtārthānāṁ pariṇāmakramaparisamāsiguṇānāmū] iti vaktum । taca labdhalabdhāva sānatvaṁ kramasya niṣyānityatve ghaṭate । tatrānityeṣu vastrādiṣu krame dṛṣṭra:, na tu nityeṣu । tataśca guṇānāṁ nityānāṁ pariṇāmakramaparisamāptirayuktā syādityāśaṅkamāna āha- [niyeṣu ca kramo dṛṣṭaḥ ।]"
    },
    {
        "seq_id": 889,
        "vyb_id": "VYB_C04_V33_B02",
        "tag": "Commentary",
        "class_name": "bhashya",
        "text": "dvayī ceyaṁ nityatā kūṭasthanityatā pariṇāminityatā ca। tatra kūṭasthanityatā puruṣasya। pariṇāminityatā guṇānām। yasminpariṇamyamāne tattvaṁ na vihanyate tannityam। ubhayasya ca tattvānabhighātānnityatvam। tatra guṇadharmeṣu buddhyādiṣu pariṇāmāparāntanirgrāhyaḥ kramo labdhaparyavasāno nityeṣu dharmiṣu guṇeṣvalabdhaparyavasānaḥ। kūṭasthanityeṣu svarūpamātrapratiṣṭheṣu muktapuruṣeṣu svarūpāstitā krameṇaivānubhūyata iti tatrāpyalabdhaparyavasānaḥ śabdapṛṣṭhenāstikriyāmupādāya kalpita iti।"
    },
    {
        "seq_id": 890,
        "vyb_id": "VYB_C04_V33_B02",
        "tag": "Vyakhya",
        "class_name": "VIV",
        "text": "vivaraṇam\nkiṁ sarvatra ? netyāha- [dvivigheyaṁ nityatā, pariṇāmanityatā guṇānāṁ, kūṭasthānityatā puruṣasyeti ॥]\nnanu pariṇāmināṁ guṇānāṁ kathaṁ nityatā syāditi bravīti--- [yasmin pariṇamamāne tattvaṁ na vihanyate ।] yasya yadrūpaṁ pramāṇenopalabdhaṁ, tasya tat tattvam । tadyasmin na vihanyate na vyabhicarati, tadapi nityam । guṇānāmapi sukhadu:khamohātmatā prakāśakriyāsthitiśīlatā ca tatvaṁ na vihanyate । tasmādete'pa pariṇāmanityāḥ । ubhayatra ca guṇapuruṣeṣu [tattvasyāvighātānnityatvam ।] tato guṇeṣvapi nityeṣu pariṇāmo dṛṣṭa iti labdhālabdhaparyavasāntvaṁ sthitam ॥\n[tatra guṇadharmeṣu mahadādiṣu pariṇāmāparāntanirgrāhyaḥ kramo labdhaparyavasānaḥ] śarīrādiṣviva । [nityeṣu tu] guṇeṣu dharmiṣvalabdhaparyavasānaḥ nityatvādeṣām । [kūṭasthanileṣu svarūpamātrapratiṣṭheṣu muktapuruṣeṣu svarūpāstitā krameṇaivānubhūyate ।] tena muktapuruṣeṣvasannapyanubhavadvāreṇa, [śabdapṛṣṭhenāstikriyāmupādāya vikalpitaḥ] iti alabdhaparyavasāna eva । paramārthataḥ । puruṣaṣvapāraṇāmitvānnāsti krama ityarthaḥ ॥"
    },
    {
        "seq_id": 891,
        "vyb_id": "VYB_C04_V33_B03",
        "tag": "Commentary",
        "class_name": "bhashya",
        "text": "athāsya saṁsārasya sthityā gatyā ca guṇeṣu vartamānasyāsti kramasamāptirna veti। avacanīyametat। katham। asti praśna ekāntavacanīyaḥ sarvo jāto mariṣyatīti। oṁ bho iti।"
    },
    {
        "seq_id": 892,
        "vyb_id": "VYB_C04_V33_B03",
        "tag": "Vyakhya",
        "class_name": "VIV",
        "text": "vivaraṇam\n[athāsya sasārasya sthityā] pradhānarūpeṇa, gatyā vikārātmanā, dvaya ca guṇātmakamiti [guṇeṣu ca vartamānasya asti kramaparisamāptiḥ na veti ? avacanīyametat ।] astyevetyavadhāraṇaṁ na śakyaṁ kartum । nāpi nāstyeveti । kiṁ tu vibhajya, kasyacidasti kasyāpi nāstīti vacanīyameva ॥\n[katham ? asti praśna ekāntavacanīyaḥ] apravibhajyāpi । yathā [sarvo jāto mariṣyati] ajñānī [iti ।] nanu jñānavānapi mariṣyatyeva । ucyate – ajñasya hi maraṇamityabhimānaḥ, na jñāninaḥ । tathā coktam – [mithyaitadāhurmriyatīti mūḍhāḥ] iti ॥"
    },
    {
        "seq_id": 893,
        "vyb_id": "VYB_C04_V33_B04",
        "tag": "Commentary",
        "class_name": "bhashya",
        "text": "atha sarvo mṛtvā janiṣyata iti। vibhajyavacanīyametat। pratyuditakhyātiḥ kṣīṇatṛṣṇaḥ kuśalo na janiṣyata itarastu janiṣyate। tathā manuṣyajātiḥ śreyasī na vā śreyasītyevaṁ paripṛṣṭe vibhajya vacanīyaḥ praśnaḥ paśūnadhikṛtya śreyasī devānṛṣīṁścādhikṛtya neti। ayaṁ tvavacanīyaḥ praśnaḥ saṁsāro'yamantavānathānanta iti। kuśalasyāsti saṁsārakramasamāptirnetarasyeti anyatarāvadhāraṇe doṣaḥ।tasmādvyākarīya evāyaṁ praśna iti ॥ 33 ॥"
    },
    {
        "seq_id": 894,
        "vyb_id": "VYB_C04_V33_B04",
        "tag": "Vyakhya",
        "class_name": "VIV",
        "text": "vivaraṇam\n[atha sarvo mṛtvā janiṣyata iti ? vibhajya vacanīyametat] ekāntānupapatteḥ । katham ? [pratyuditakhyātiḥ kṣīṇatṛṣṇaḥ kuśalo na janiṣyate, itaraḥ] ajñaḥ [janiṣyate ॥]\n[tathā manuṣyajātiḥ śreyasī] eva [naiva vetyavacanīyaḥ praśnaḥ ।] pravibhajya tu vacanīya eva । katham ? [paśūnuddiśya śreyasī] bhavati । [devānṛṣīṁścādhikṛtya na] śreyasī bhavati ॥\n[ayaṁ tvavacanaya eva] apravibhajya sāmānyena [praśnaḥ] --yathā [saṁsāro'yamantavāneveti ananta eveti vā ।] bandhamokṣānupapatteḥ । pravibhajya tu vacanīya eva । yathā kuśalasyāsti [saṁsāracakraparisamāptirnetarasyeti ॥]\n[anyatarāvadhāraṇe doṣaḥ ।] saṁsāro'ntavānevānanta eveti vānyatarāvadhāraṇe doṣaḥ । [tasmādavyākaraṇīya evāyaṁ] sāmānyenāpravibhajya [praśnaḥ] , yathā – [sarvo mṛtvā janiṣyate] iti, evaṁ [manuṣyajātiḥ śreyasyeveti] ca । tasmāt suṣṭhūktaṁ [kṛtārthānāṁ pariṇāmakramaparisamāsiguṁṇānāmiti] viśeṣaṇam [॥ 33 ॥]"
    },
    {
        "seq_id": 895,
        "vyb_id": "VYB_C04_V34_I01",
        "tag": "LeadingBhashya",
        "class_name": "leading_bhashya",
        "text": "guṇādhikārakramasamāptau kaivalyamuktaṁ tatsvarūpamavadhāryate –"
    },
    {
        "seq_id": 896,
        "vyb_id": "seq_896",
        "tag": "Sutra",
        "class_name": "versetext",
        "text": "puruṣārthaśūnyānāṁ guṇānāṁ pratiprasavaḥ kaivalyaṁ svarūpapratiṣṭhā vā citiśaktiriti ॥ 34 ॥"
    },
    {
        "seq_id": 897,
        "vyb_id": "VYB_C04_V34_B01",
        "tag": "Commentary",
        "class_name": "bhashya",
        "text": "kṛtabhogāpavargāṇāṁ puruṣārthaśūnyānāṁ yaḥ pratiprasavaḥ kāryakāraṇātmakānāṁ guṇānāṁ tatkaivalyaṁ, svarūpapratiṣṭhā punarbuddhisattvānabhisaṁbandhātpuruṣasya citiśaktireva kevalā, tasyāḥ sadā tathaivāvasthānaṁ kaivalyamiti ॥ 34 ॥"
    },
    {
        "seq_id": 898,
        "vyb_id": "VYB_C04_V34_B01",
        "tag": "Vyakhya",
        "class_name": "VIV",
        "text": "vivaraṇam\n[guṇādhikāraparisamāptau kaivalyamuktam । tatsvarūpamavadhāryate ।] kaivalyaṁ prati vipratipatteḥ । keṣāñcidvijñānasantānasyātyantopaśamaḥ kaivalyam । keṣāñcittu navānāmātmaguṇānāṁ buddhīcchādveṣaprayatnasukhaduḥkhadharmādharmasaṁskārāṇāmucchedenācetanasya dravyamātrasya puruṣasyāvasthānam । keṣāñcidīśvarasyāyujyam । keṣāñcit sarvajñatvādīśvaratulyadharmatvaprāptiḥ kaivalyamiti bhinnā matiḥ ॥\nihāpi vipratipattipraṇodāya kaivalyasvarūpamavadhāryate – [puruṣārthaśūnyānāṁ guṇānāṁ yaḥ pratiprasavaḥ] pratisaṁsargaḥ svakāraṇe pratyastamaya ityarthaḥ, [kāryakaraṇātmakatayā pariṇatānām] , tat [kaivalyaṁ] puruṣasya kevalatvaṁ guṇairamiśrībhāva ityarthaḥ ॥\n[svarūpapratiṣṭhā vā citiśakti] riti । [buddhisattvānabhisaṁbandhinī yā puruṣasya citiśaktiḥ] amiśrā [kevalā tasyāḥ sadā tathaiva avasthānaṁ kevalāyāḥ] bhāvaḥ kaivalyam ॥\nnanu kaivalyasyaikatve kathaṁ vikalpaḥ? kriyāyāṁ hi vikalpo na tu vastuni । vastusvarūpasya bhedānupapatteḥ । kaivalyamapi vastu, kathaṁ tadvikalpyata iti । naiṣa doṣaḥ । nimittanaimittikayoḥ prabhedopapatteḥ । nimittanaimittikabhede.opacarito'pi vikalpe na vastusvarūpabhedakṛtaḥ । yā tu guṇānāṁ pariṇāmitā puruṣasya vimiśratā vṛttisarūpatā, sā kāryakaraṇātmakānāṁ puruṣārthaśūnyānāṁ guṇānāṁ pratisaṁsargānnimittādapagacchatīti nimittageva pratiprasavākhyaṁ kaivalyaśabdenopacaritaṁ pūrvam ॥\ndvitīyaṁ tu guṇapratiprasavanimittabhāvi yat svarūpāvasthānaṁ puruṣasya guṇairamiśritatayā, tat kaivalyamiti viśeṣaḥ । guṇapuruṣāntarasvarūpatattvanirdhāraṇena tantrāntarīyatatvasvarūpanirākaraṇena ca kaivalyāntarāṇi niveditavyāni ॥\ntatroṅkāro maṅgalārthaḥ prayuktaḥ paraṁmaśvaranāmāṅkitamastakatayā tantrapracayārthaṁ śāntyarthaṁ vā vedāraṇyakavaditi om iti ॥\noṅkāro yasya vaktā samacarata phalaiḥ karma yasmādaśeṣaṁ niṣkarmakळ.eśapāko ghaṭayati sakalaṁ yaḥ phalena kriyāṇām । īśānāmīśvaro yaḥ sthitibhavanidhanaprakriyāṇāṁ vidhātā dhyāyannaḥ śuklimānaṁ vyapanudatu tarāṁ kṛṣṇimānaṁ sa kṛṣṇaḥ ॥\nyātrākṛtastrijagatāṁ yadacintyaśakti- leśān daśāhureha mīnamukhāvatārān । kleśodbhavatrividhatāpaparamparārtā: taṁ nāganāthaśāyanaṁ śaraṇaṁ vrajāmaḥ ॥\nphaṇarataughavadyoti [ pṛthivī ] dyunabhodiśe । yogīndrāya phaṇīndrāya tatpatañjalaye namaḥ ॥\nyogena cittasya padena vācāṁ malaṁ śarīrasya tu vaidyakena । yo'pākarottaṁ pravaraṁ munīnāṁ patanaliṁ prāñjalirānato'smi ॥\nsa jayati patañjalimuniḥ yena śreyo'rthisārthasasyānām । vihito harṣastāpatritayahṛtā dharmamedhena ॥\nyastatāna bhavamārgalaṅghināṁ kleśakarmamayadharmanuttaye । dharmameghamukhayogatoyadam [rta patañjalimṛrṣiṁ praṇato'smi] ॥\nvadanāhitapūrṇacandrakaṁ gurumīśānamabhūtibhūṣaṇam । praṇamāmbhujaṅgasaṅgrahaṁ bhagavatpādamapūrvaśaṅkaram ॥ 34 ॥"
    }
]
}