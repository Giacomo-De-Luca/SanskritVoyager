{
  "title": "sa_kūrmapurāṇa",
  "body": "<body xmlns='http://www.tei-c.org/ns/1.0'>\n<div>\n<p>kūrmapurāṇam-1\natha śrīkūrmapurāṇam\n<lg>\n<l>pūrvavibhāgaḥ</l>\n<l>nārāyaṇaṃ namaskṛtya naraṃ caiva narottamam /</l>\n<l>devīṃ sarasvatīṃ caiva tato jayamudīrayet // KūrmP_1,Mang.1 //</l>\n</lg></p>\n\n<lg>\n<l>namaskṛtvāprameyāya viṣṇave kūrmarūpiṇe /</l>\n<l>purāṇaṃ saṃpravakṣyāmi yaduktaṃ viśvayoninā // KūrmP_1,1.1 //</l>\n</lg>\n\n<lg>\n<l>satrānte sūtamanaghaṃ naimiṣīyā maharṣayaḥ /</l>\n<l>purāṇasaṃhitāṃ puṇyāṃ papracchū romaharṣaṇam // KūrmP_1,1.2 //</l>\n</lg>\n\n<lg>\n<l>tvayā sūta mahābuddhe bhagavān brahmavittamaḥ /</l>\n<l>itihāsapurāṇārthaṃ vyāsaḥ samyagupāsitaḥ // KūrmP_1,1.3 //</l>\n</lg>\n\n<lg>\n<l>tasya te sarvaromāṇi vacasā hṛṣitāni yat /</l>\n<l>dvaipāyanasya bhagavāṃstato vai romaharṣaṇaḥ // KūrmP_1,1.4 //</l>\n</lg>\n\n<lg>\n<l>bhavantameva bhagavān vyājahāra svayaṃ prabhuḥ /</l>\n<l>munīnāṃ saṃhitāṃ vaktuṃ vyāsaḥ paurāṇikīṃ purā // KūrmP_1,1.5 //</l>\n</lg>\n\n<lg>\n<l>tvaṃ hi svāyaṃbhuve yajñe sutyāhe vitate hariḥ /</l>\n<l>saṃbhūtaḥ saṃhitāṃ vaktuṃ svāṃśena puruṣottamaḥ // KūrmP_1,1.6 //</l>\n</lg>\n\n<lg>\n<l>tasmād bhavantaṃ pṛcchāmaḥ purāṇaṃ kaurmamuttamam /</l>\n<l>vaktumarhasi cāsmākaṃ purāṇārthaviśārada // KūrmP_1,1.7 //</l>\n</lg>\n\n<lg>\n<l>munīnāṃ vacanaṃ śrutvā sūtaḥ paurāṇikottamaḥ /</l>\n<l>praṇamya manasā prāha guruṃ satyavatīsutam // KūrmP_1,1.8 //</l>\n</lg>\n\n<lg>\n<l>romaharṣaṇa uvāca</l>\n<l>namaskṛtvā jagadyoniṃ kūrmarūpadharaṃ harim /</l>\n<l>vakṣye paurāṇikīṃ divyāṃ kathāṃ pāpapraṇāśinīm // KūrmP_1,1.9 //</l>\n</lg>\n\n<lg>\n<l>yāṃ śrutvā pāpakarmāpi gaccheta paramāṃ gatim /</l>\n<l>na nāstike kathāṃ puṇyāmimāṃ brūyāt kadācana // KūrmP_1,1.10 //</l>\n</lg>\n\n<lg>\n<l>śraddadhānāya śāntāya dhārmikāya dvijātaye /</l>\n<l>imāṃ kathāmanubrūyāt sākṣānnārāyaṇeritām // KūrmP_1,1.11 //</l>\n</lg>\n\n<lg>\n<l>sargaśca pratisargaśca vaṃśo manvantarāṇi ca /</l>\n<l>vaṃśānucaritaṃ caiva purāṇaṃ pañcalakṣaṇam // KūrmP_1,1.12 //</l>\n</lg>\n\n<lg>\n<l>brāhmaṃ purāṇaṃ prathamaṃ pādmaṃ vaiṣṇavameva ca /</l>\n<l>śaivaṃ bhāgavataṃ caiva bhaviṣyaṃ nāradīyakam // KūrmP_1,1.13 //</l>\n</lg>\n\n<lg>\n<l>mārkaṇḍeyamathāgneyaṃ brahmavaivartameva ca /</l>\n<l>laiṅgaṃ tathā ca vārāhaṃ skāndaṃ vāmanameva ca // KūrmP_1,1.14 //</l>\n</lg>\n\n<lg>\n<l>kaurmaṃ mātsyaṃ gāruḍaṃ ca vāyavīyamanantaram /</l>\n<l>aṣṭādaśaṃ samuddiṣṭaṃ brahmaṇḍamiti saṃjñitam // KūrmP_1,1.15 //</l>\n</lg>\n\n<lg>\n<l>anyānyuparāṇāni munibhiḥ kathitāni tu /</l>\n<l>aṣṭādaśapurāṇāni śrutvā saṃkṣepato dvijāḥ // KūrmP_1,1.16 //</l>\n</lg>\n\n<lg>\n<l>ādyaṃ sanatkumāroktaṃ nārasihamataḥ param /</l>\n<l>tṛtīyaṃ skāndamuddiṣṭaṃ kumāreṇa tu bhāṣitam // KūrmP_1,1.17 //</l>\n</lg>\n\n<lg>\n<l>caturthaṃ śivadharmākhyaṃ sākṣānnandīśabhāṣitam /</l>\n<l>durvāsasoktamāścaryaṃ nāradoktamataḥ param // KūrmP_1,1.18 //</l>\n</lg>\n\n<lg>\n<l>kāpilaṃ mānavaṃ caiva tathaivośanaseritam /</l>\n<l>brahmāṇḍaṃ vāruṇaṃ cātha kālikāhvayameva ca // KūrmP_1,1.19 //</l>\n</lg>\n\n<lg>\n<l>māheśvaraṃ tathā sāmbaṃ sauraṃ sarvārthasaṃcayam /</l>\n<l>parāśaroktamaparaṃ mārīcaṃ bhārgavāhvayam // KūrmP_1,1.20 //</l>\n</lg>\n\n<lg>\n<l>idaṃ tu pañcadaśamaṃ purāṇaṃ kaurmamuttamam /</l>\n<l>caturdhā saṃsthitaṃ puṇyaṃ saṃhitānāṃ prabhedataḥ // KūrmP_1,1.21 //</l>\n</lg>\n\n<lg>\n<l>brāhmī bhagavatī saurī vaiṣṇavī ca prakīrtitāḥ /</l>\n<l>catastraḥ saṃhitāḥ puṇyā dharmakāmārthamokṣadāḥ // KūrmP_1,1.22 //</l>\n</lg>\n\n<lg>\n<l>iyaṃ tu saṃhitā brāhmī caturvedaistu sammitā /</l>\n<l>bhavanti ṣaṭsahastrāṇi ślokānāmatra saṃkhyayā // KūrmP_1,1.23 //</l>\n</lg>\n\n<lg>\n<l>yatra dharmārthakāmānāṃ mokṣasya ca munīśvarāḥ /</l>\n<l>māhātmyamakhilaṃ brahma jñāyate parameśvaraḥ // KūrmP_1,1.24 //</l>\n</lg>\n\n<lg>\n<l>sargaśca pratisargaśca vaṃśo manvantarāṇi ca /</l>\n<l>vaṃśānucaritaṃ divyāḥ puṇyāḥ prāsaṅgikīḥ kathāḥ // KūrmP_1,1.25 //</l>\n</lg>\n\n<lg>\n<l>brāhmaṇādyairiyaṃ dhāryā dhārmikaiḥ śāntamānasaiḥ /</l>\n<l>tāmahaṃ vartayiṣyāmi vyāsena kathitāṃ purā // KūrmP_1,1.26 //</l>\n</lg>\n\n<lg>\n<l>purāmṛtārthaṃ daiteyadānavaiḥ saha devatāḥ /</l>\n<l>manthānaṃ mandaraṃ kṛtvā mamanthuḥ kṣīrasāgaram // KūrmP_1,1.27 //</l>\n</lg>\n\n<lg>\n<l>mathyamāne tadā tasmin kūrmarūpī janārdanaḥ /</l>\n<l>babhāra mandaraṃ devo devānāṃ hitakāmyayā // KūrmP_1,1.28 //</l>\n</lg>\n\n<lg>\n<l>devāśca tuṣṭuvurdevaṃ nāradādyā maharṣayaḥ /</l>\n<l>kūrmarūpadharaṃ dṛṣṭvā sākṣiṇaṃ viṣṇumavyayam // KūrmP_1,1.29 //</l>\n</lg>\n\n<lg>\n<l>tadantare 'bhavad devī śrīrnārāyaṇavallabhā /</l>\n<l>jagrāha bhagavān viṣṇustāmeva puruṣottamaḥ // KūrmP_1,1.30 //</l>\n</lg>\n\n<lg>\n<l>tejasā viṣṇumavyaktaṃ nāradādyā maharṣayaḥ /</l>\n<l>mohitāḥ saha śakreṇa śriyo vacanamabruvan // KūrmP_1,1.31 //</l>\n</lg>\n\n<lg>\n<l>bhagavan devadeveśa nārāyaṇa jaganmaya /</l>\n<l>kaiṣā devī viśālākṣī yathāvad brūhi pṛcchatām // KūrmP_1,1.32 //</l>\n</lg>\n\n<lg>\n<l>śrutvā teṣāṃ tadā vākyaṃ viṣṇurdānavamardanaḥ /</l>\n<l>provāca devīṃ saṃprekṣya nāradādīnakalmaṣān // KūrmP_1,1.33 //</l>\n</lg>\n\n<lg>\n<l>iyaṃ sā paramā śaktirmanmayī brahmarūpiṇī /</l>\n<l>māyā mama priyānantā yayedaṃ mohitaṃ jagat // KūrmP_1,1.34 //</l>\n</lg>\n\n<lg>\n<l>anayaiva jagatsarvaṃ sadevāsuramānuṣam /</l>\n<l>mohayāmi dvijaśreṣṭhā grasāmi visṛjāmi ca // KūrmP_1,1.35 //</l>\n</lg>\n\n<lg>\n<l>utpattiṃ pralayaṃ caiva bhūtanāmāgatiṃ gatim /</l>\n<l>vijñāyānvīkṣya cātmānaṃ taranti vipulāmimām // KūrmP_1,1.36 //</l>\n</lg>\n\n<lg>\n<l>asyāstvaṃśānadhiṣṭhāya śaktimanto 'bhavan dvijāḥ /</l>\n<l>brahmeśānādayo devāḥ sarvaśaktiriyaṃ mama // KūrmP_1,1.37 //</l>\n</lg>\n\n<lg>\n<l>saiṣā sarvajagatsūtiḥ prakṛtistriguṇātmikā /</l>\n<l>prāgeva mattaḥ saṃjātā śrīkalpe padmavāsinī // KūrmP_1,1.38 //</l>\n</lg>\n\n<lg>\n<l>caturbhujā śaṅkhacakrapadmahastā śubhānvitā /</l>\n<l>koṭisūryapratīkāśā mohinī sarvadehinām // KūrmP_1,1.39 //</l>\n</lg>\n\n<lg>\n<l>nālaṃ devā na pitaro mānavā vasavo 'pi ca /</l>\n<l>māyāmetāṃ samuttartuṃ ye cānye bhuvi dehinaḥ // KūrmP_1,1.40 //</l>\n</lg>\n\n<lg>\n<l>ityukto vāsudevena munayo viṣṇumabruvan /</l>\n<l>brūhi tvaṃ puṇḍarīkākṣa yadi kālatraye 'pi ca /</l>\n<l>ko vā tarati tāṃ māyāṃ durjayāṃ devanirmitām // KūrmP_1,1.41 //</l>\n</lg>\n\n<lg>\n<l>athovāca hṛṣīkeśo munīn munigaṇārcitaḥ /</l>\n<l>asti dvijātipravara indradyumna iti śrutaḥ // KūrmP_1,1.42 //</l>\n</lg>\n\n<lg>\n<l>pūrvajanmani rājāsāvadhṛṣyaḥ śaṅkarādibhiḥ /</l>\n<l>dṛṣṭvā māṃ kūrmasaṃsthānaṃ śrutvā paurāṇikīṃ svayam /</l>\n<l>saṃhitāṃ manmukhād divyāṃ puraskṛtya munīśvarān // KūrmP_1,1.43 //</l>\n</lg>\n\n<lg>\n<l>brahmāṇaṃ ca mahādevaṃ devāṃścānyān svaśaktibhiḥ /</l>\n<l>macchaktau saṃsthitān buddhvā māmeva śaraṇaṃ gataḥ // KūrmP_1,1.44 //</l>\n</lg>\n\n<lg>\n<l>saṃbhāṣito mayā cātha viprayoniṃ gamiṣyasi /</l>\n<l>indradyumna iti khyāto jātiṃ smarasi paurvikīm // KūrmP_1,1.45 //</l>\n</lg>\n\n<lg>\n<l>sarveṣāmeva bhūtānāṃ devānāmapyagocaram /</l>\n<l>vaktavyaṃ yad guhyatamaṃ dāsye jñānaṃ tavānagha /</l>\n<l>labdhvā tanmāmakaṃ jñānaṃ māmevānte pravekṣyasi // KūrmP_1,1.46 //</l>\n</lg>\n\n<lg>\n<l>aṃśāntareṇa bhūmyāṃ tvaṃ tatra tiṣṭha sunirdṛtaḥ /</l>\n<l>vaivasvate 'ntare 'tite kāryārthaṃ māṃ pravekṣyasi // KūrmP_1,1.47 //</l>\n</lg>\n\n<lg>\n<l>māṃ praṇamya purīṃ gatvā pālayāmāsa medinīm /</l>\n<l>kāladharmaṃ gataḥ kālācchvetadvīpe mayā saha // KūrmP_1,1.48 //</l>\n</lg>\n\n<lg>\n<l>bhuktvā tān vaiṣṇavān bhogān yogināmapyagocarān /</l>\n<l>madājñayā muniśreṣṭhā jajñe viprakule punaḥ // KūrmP_1,1.49 //</l>\n</lg>\n\n<lg>\n<l>jñātvā māṃ vāsudevākhyaṃ yatra dve nihite 'kṣare /</l>\n<l>vidyāvidye gūḍharūpe yattad brahma paraṃ viduḥ // KūrmP_1,1.50 //</l>\n</lg>\n\n<lg>\n<l>sor'cayāmāsa bhūtānāmāśrayaṃ parameśvaram /</l>\n<l>vratopavāsaniyamairhemairbrāhmaṇatarpaṇaiḥ // KūrmP_1,1.51 //</l>\n</lg>\n\n<lg>\n<l>tadāśīstannamaskārastanniṣṭhastatparāyaṇaḥ /</l>\n<l>ārādhayan mahādevaṃ yogināṃ hṛdi saṃsthitam // KūrmP_1,1.52 //</l>\n</lg>\n\n<lg>\n<l>tasyaivaṃ vartamānasya kadācit paramā kalā /</l>\n<l>svarūpaṃ darśayāmāsa divyaṃ viṣṇusamudbhavam // KūrmP_1,1.53 //</l>\n</lg>\n\n<lg>\n<l>dṛṣṭvā praṇamya śirasā viṣṇorbhagavataḥ priyām /</l>\n<l>saṃstūya vividhaiḥ stotraiḥ kṛtāñjalirabhāṣata // KūrmP_1,1.54 //</l>\n</lg>\n\n<lg>\n<l>irnddayumna uvāca</l>\n<l>kā tvaṃ deviviśālākṣi viṣṇucihnaṅkite śubhe /</l>\n<l>yāthātathyena vai bhāvaṃ tavedānīṃ bravīhi me // KūrmP_1,1.55 //</l>\n</lg>\n\n<lg>\n<l>tasya tad vākyamākarṇya suprasannā sumaṅgalā /</l>\n<l>hasantī saṃsmaran viṣṇuṃ priyaṃ brāhmaṇamabravīt // KūrmP_1,1.56 //</l>\n</lg>\n\n<lg>\n<l>na māṃ paśyanti munayo devāḥ śakrapurogamāḥ /</l>\n<l>nārāyaṇātmikā caikā māyāhaṃ tanmayā parā // KūrmP_1,1.57 //</l>\n</lg>\n\n<lg>\n<l>na me nārāyaṇād bhedo vidyate hi vicārataḥ /</l>\n<l>tanmayāhaṃ paraṃ brahma sa viṣṇuḥ parameśvaraḥ // KūrmP_1,1.58 //</l>\n</lg>\n\n<lg>\n<l>yer'cayantīha bhūtānāmāśrayaṃ parameśvaram /</l>\n<l>jñānena karmayogena na teṣāṃ prabhavāmyaham // KūrmP_1,1.59 //</l>\n</lg>\n\n<lg>\n<l>tasmādanādinidhanaṃ karmayogaparāyaṇaḥ /</l>\n<l>jñānenārādhayānantaṃ tato mokṣamavāpsyasi // KūrmP_1,1.60 //</l>\n</lg>\n\n<lg>\n<l>ityuktaḥ sa muniśreṣṭha indradyumno mahāmatiḥ /</l>\n<l>praṇamya śirasā devīṃ prāñjaliḥ punarabravīt // KūrmP_1,1.61 //</l>\n</lg>\n\n<lg>\n<l>kathaṃ sa bhagavānīśaḥ śāśvato niṣkalo 'cyutaḥ /</l>\n<l>jñātuṃ hi śakyate devi brūhi me parameśvari // KūrmP_1,1.62 //</l>\n</lg>\n\n<lg>\n<l>ekamuktātha vipreṇa devī kamalavāsinī /</l>\n<l>sākṣānnārāyaṇo jñānaṃ dāsyatītyāha taṃ munim // KūrmP_1,1.63 //</l>\n</lg>\n\n<lg>\n<l>ubhābhyāmatha hastābhyāṃ saṃspṛśya praṇataṃ munim /</l>\n<l>smṛtvā parātparaṃ viṣṇuṃ tatraivāntaradhīyata // KūrmP_1,1.64 //</l>\n</lg>\n\n<lg>\n<l>so 'pi nārāyaṇaṃ draṣṭuṃ parameṇa samādhinā /</l>\n<l>ārādhayaddhṛṣīkeśaṃ praṇatārtiprabhañjanam // KūrmP_1,1.65 //</l>\n</lg>\n\n<lg>\n<l>tato bahutithe kāle gate nārāyaṇaḥ svayam /</l>\n<l>prādurāsīnmahāyogī pītavāsā jaganmayaḥ // KūrmP_1,1.66 //</l>\n</lg>\n\n<lg>\n<l>dṛṣṭvā devaṃ samāyāntaṃ viṣṇumātmānamavyayam /</l>\n<l>jānubhyāmavaniṃ gatvā tuṣṭāva garuḍadhvajam // KūrmP_1,1.67 //</l>\n</lg>\n\n<lg>\n<l>indradyumna uvāca</l>\n<l>yajñeśācyuta govinda mādhavānanta keśava /</l>\n<l>kuṣṇa viṣṇo hṛṣīkeśa tubhyaṃ viśvātmane namaḥ // KūrmP_1,1.68 //</l>\n</lg>\n\n<lg>\n<l>namo 'stu te purāṇāya haraye viśvamūrtaye /</l>\n<l>sargasthitivināśānāṃ hetave 'nantaśakye // KūrmP_1,1.69 //</l>\n</lg>\n\n<lg>\n<l>nirguṇāya namastubhyaṃ niṣkalāyāmalātmane /</l>\n<l>puruṣāya namastubhyaṃ viśvarūpāya te namaḥ // KūrmP_1,1.70 //</l>\n</lg>\n\n<lg>\n<l>namaste vāsudevāya viṣṇave viśvayonaye /</l>\n<l>ādimadhyāntahīnāya jñānagamyāya te namaḥ // KūrmP_1,1.71 //</l>\n</lg>\n\n<lg>\n<l>namaste nirvikārāya niṣprapañcāya te namaḥ /</l>\n<l>bhedābhedavihīnāya namo 'stvānandarūpiṇe // KūrmP_1,1.72 //</l>\n</lg>\n\n<lg>\n<l>namastārāya śāntāya namo 'pratihatātmane /</l>\n<l>anantamūrtaye tubhyamamūrtāya namo namaḥ // KūrmP_1,1.73 //</l>\n</lg>\n\n<lg>\n<l>namaste paramārthāya māyātītāya te namaḥ /</l>\n<l>namaste parameśāya brahmaṇe paramātmane // KūrmP_1,1.74 //</l>\n</lg>\n\n<lg>\n<l>namo 'stu te susūkṣmāya mahādevāya te namaḥ /</l>\n<l>namaḥ śivāya śuddhāya namaste parameṣṭhine // KūrmP_1,1.75 //</l>\n</lg>\n\n<lg>\n<l>tvayaiva sṛṣṭamakhilaṃ tvameva paramā gatiḥ /</l>\n<l>tvaṃ pitā sarvabhūtānāṃ tvaṃ mātā puruṣottama // KūrmP_1,1.76 //</l>\n</lg>\n\n<lg>\n<l>tvamakṣaraṃ paraṃ dhāma cinmātraṃ vyoma niṣkalam /</l>\n<l>sarvasyādhāramavyaktamanantaṃ tamasaḥ param // KūrmP_1,1.77 //</l>\n</lg>\n\n<lg>\n<l>prapaśyanti parātmānaṃ jñānadīpena kevalam /</l>\n<l>prapadye bhavato rūpaṃ tadviṣṇoḥ paramaṃ padam // KūrmP_1,1.78 //</l>\n</lg>\n\n<lg>\n<l>evaṃ stuvantaṃ bhagavān bhūtātmā bhūtabhāvanaḥ /</l>\n<l>ubhābhyāmatha hastābhyāṃ pasparśa prahasanniva // KūrmP_1,1.79 //</l>\n</lg>\n\n<lg>\n<l>spṛṣṭamātro bhagavatā viṣṇunā munipuṅgavaḥ /</l>\n<l>yathāvat paramaṃ tattvaṃ jñātavāṃstatprasādataḥ // KūrmP_1,1.80 //</l>\n</lg>\n\n<lg>\n<l>tataḥ prahṛṣṭamanasā praṇipatya janārdanam /</l>\n<l>provāconnidrapadmākṣaṃ pītavāsasamacyutam // KūrmP_1,1.81 //</l>\n</lg>\n\n<lg>\n<l>tvatprasādādasaṃdigdhamutpannaṃ puruṣottama /</l>\n<l>jñānaṃ brahmaikaviṣayaṃ paramānandasiddhidam // KūrmP_1,1.82 //</l>\n</lg>\n\n<lg>\n<l>namo bhagavate tubhyaṃ vāsudevāya vedhase /</l>\n<l>kiṃ kariṣyāmi yogeśa tanme vada jaganmaya // KūrmP_1,1.83 //</l>\n</lg>\n\n<lg>\n<l>śrutvā nārāyaṇo vākyamindradyumnasya mādhavaḥ /</l>\n<l>uvāca sasmitaṃ vākyamaśeṣajagato hitam // KūrmP_1,1.84 //</l>\n</lg>\n\n<lg>\n<l>śrībhagavānuvāca</l>\n<l>varṇāśramācāravatāṃ puṃsāṃ devo maheśvaraḥ /</l>\n<l>jñānena bhaktiyogena pūjanīyo na cānyathā // KūrmP_1,1.85 //</l>\n</lg>\n\n<lg>\n<l>vijñāya tatparaṃ tattvaṃ vibhūtiṃ kāryakāraṇam /</l>\n<l>pravṛtiṃ cāpi me jñātvā mokṣārthośvaramarcayet // KūrmP_1,1.86 //</l>\n</lg>\n\n<lg>\n<l>sarvasaṅgān parityajya jñātvā māyāmayaṃ jagat /</l>\n<l>advaitaṃ bhāvayātmānaṃ drakṣyase parameśvaram // KūrmP_1,1.87 //</l>\n</lg>\n\n<lg>\n<l>trividhā bhāvanā brahman procyamānā nibodha me /</l>\n<l>ekā madviṣayā tatra dvitīyā vyaktasaṃśrayā /</l>\n<l>anyā ca bhāvanā brāhmī vijñeyā sā guṇātigā // KūrmP_1,1.88 //</l>\n</lg>\n\n<lg>\n<l>āsāmanyatamāṃ cātha bhāvanāṃ bhāvayed budhaḥ /</l>\n<l>aśaktaḥ saṃśrayedādyāmityeṣā vaidikī śrutiḥ // KūrmP_1,1.89 //</l>\n</lg>\n\n<lg>\n<l>tasmāt sarvaprayatnena tanniṣṭhastatparāyaṇaḥ /</l>\n<l>samārādhaya viśveśaṃ tato mokṣamavāpsyasi // KūrmP_1,1.90 //</l>\n</lg>\n\n<lg>\n<l>indradyumna uvāca</l>\n<l>kiṃ tat parataraṃ tattvaṃ kā vibhūtirjanārdana /</l>\n<l>kiṃ kāryaṃ kāraṇaṃ kastvaṃ pravṛttiścāpi kā tava // KūrmP_1,1.91 //</l>\n</lg>\n\n<lg>\n<l>parātparataraṃ tattvaṃ paraṃ brahmaikamavyayam /</l>\n<l>nityānandaṃ svayañjyotirakṣaraṃ tamasaḥ param // KūrmP_1,1.92 //</l>\n</lg>\n\n<lg>\n<l>aiśvaryaṃ tasya yannityaṃ vibhūtiriti gīyate /</l>\n<l>kāryaṃ jagadathāvyaktaṃ kāraṇaṃ śuddhamakṣaram // KūrmP_1,1.93 //</l>\n</lg>\n\n<lg>\n<l>ahaṃ hi sarvabhūtānāmantaryāmīśvaraḥ paraḥ /</l>\n<l>sargasthityantakartṛtvaṃ pravṛttirmama gīyate // KūrmP_1,1.94 //</l>\n</lg>\n\n<lg>\n<l>etad vijñāya bhāvena yathāvadakhilaṃ dvija /</l>\n<l>tatastvaṃ karmayogena śāśvataṃ samyagarcaya // KūrmP_1,1.95 //</l>\n</lg>\n\n<lg>\n<l>indradyumna uvāca</l>\n<l>ke te varṇāśramācārā yaiḥ samārādhyate paraḥ /</l>\n<l>jñānaṃ ca kīdṛśaṃ divyaṃ bhāvanātrayasaṃsthitam // KūrmP_1,1.96 //</l>\n</lg>\n\n<lg>\n<l>kathaṃ sṛṣṭamidaṃ pūrvaṃ kathaṃ saṃhriyate punaḥ /</l>\n<l>kiyatyaḥ sṛṣṭayo loke vaṃśā manvantarāṇi ca /</l>\n<l>kāni teṣāṃ pramāṇāni pāvanāni vratāni ca // KūrmP_1,1.97 //</l>\n</lg>\n\n<lg>\n<l>tīrthānyarkādisaṃsthānaṃ pṛthivyāyāmavistare /</l>\n<l>kati dvīpāḥ samudrāśca parvatāśca nadīnadāḥ /</l>\n<l>brūhi me puṇḍarīkākṣa yathāvadadhunākhilam // KūrmP_1,1.98 //</l>\n</lg>\n\n<lg>\n<l>śrīkūrma uvāca</l>\n<l>evamukto 'tha tenāhaṃ bhaktānugrahakāmyayā /</l>\n<l>yathāvadakhilaṃ sarvamavocaṃ munipuṅgavāḥ // KūrmP_1,1.99 //</l>\n</lg>\n\n<lg>\n<l>vyākhyāyāśeṣamevedaṃ yatpṛṣṭo 'haṃ dvijena tu /</l>\n<l>anugṛhya ca taṃ vipraṃ tatraivāntarhito 'bhavam // KūrmP_1,1.100 //</l>\n</lg>\n\n<lg>\n<l>so 'pi tena vidhānena maduktena dvijottamaḥ /</l>\n<l>ārādhayāmāsa paraṃ bhāvapūtaḥ samāhitaḥ // KūrmP_1,1.101 //</l>\n</lg>\n\n<lg>\n<l>tyaktvā putrādiṣu snehaṃ nirdvandvo niṣparigrahaḥ /</l>\n<l>saṃnyasya sarvakarmāṇi paraṃ vairāgyamāśritaḥ // KūrmP_1,1.102 //</l>\n</lg>\n\n<lg>\n<l>ātmanyātmānamanvīkṣya svātmanyevākhilaṃ jagat /</l>\n<l>saṃprāpya bhāvanāmantyāṃ brāhmīmakṣarapūrvikām // KūrmP_1,1.103 //</l>\n</lg>\n\n<lg>\n<l>avāpa paramaṃ yogaṃ yenaikaṃ paripaśyati /</l>\n<l>yaṃ vinidrā jitaśvāsāḥ kāṅkṣante mokṣakāṅkṣiṇaḥ // KūrmP_1,1.104 //</l>\n</lg>\n\n<lg>\n<l>tataḥ kadācid yogīndro brahmāṇaṃ draṣṭumavyayam /</l>\n<l>jagāmādityanirdeśānmānasottaraparvatam /</l>\n<l>ākāśenaiva viprendro yogaiśvaryaprabhāvataḥ // KūrmP_1,1.105 //</l>\n</lg>\n\n<lg>\n<l>vimānaṃ sūryasaṃkāśaṃ prādhurbhūtamanuttamam /</l>\n<l>anvagacchan devagaṇā gandharvāpsarasāṃ gaṇāḥ /</l>\n<l>dṛṣṭvānye pathi yogīndraṃ siddhā brahmarṣayo yayuḥ // KūrmP_1,1.106 //</l>\n</lg>\n\n<lg>\n<l>tataḥ sa gatvā tu giriṃ viveśa suravanditam /</l>\n<l>sthānaṃ tadyogibhirjuṣṭaṃ yatrāste paramaḥ pumān // KūrmP_1,1.107 //</l>\n</lg>\n\n<lg>\n<l>saṃprāpya paramaṃ sthānaṃ sūryāyutasamaprabham /</l>\n<l>viveśa cāntarbhavanaṃ devānāṃ ca durāsadam // KūrmP_1,1.108 //</l>\n</lg>\n\n<lg>\n<l>vicintayāmāsa paraṃ śaraṇyaṃ sarvadehinām /</l>\n<l>anādinidhanaṃ devaṃ devadevaṃ pitāmaham // KūrmP_1,1.109 //</l>\n</lg>\n\n<lg>\n<l>tataḥ prādurabhūt tasmin prakāśaḥ paramātmanaḥ /</l>\n<l>tanmadhye puruṣaṃ pūrvamapaśyat paramaṃ padam // KūrmP_1,1.110 //</l>\n</lg>\n\n<lg>\n<l>mahāntaṃ tejaso rāśimagamyaṃ brahmavidviṣām /</l>\n<l>caturmukhamudārāṅgamarcibhirupaśobhitam // KūrmP_1,1.111 //</l>\n</lg>\n\n<lg>\n<l>so 'pi yoginamanvīkṣya praṇamantamupasthitam /</l>\n<l>pratyudgamya svayaṃ devo viśvātmā pariṣasvaje // KūrmP_1,1.112 //</l>\n</lg>\n\n<lg>\n<l>pariṣvaktasya devena dvijendrasyātha dehataḥ /</l>\n<l>nirgatya mahatī jyotsnā viveśādityamaṇḍalam /</l>\n<l>ṛgyajuḥ sāmasaṃjñaṃ tat pavitramamalaṃ padam // KūrmP_1,1.113 //</l>\n</lg>\n\n<lg>\n<l>hiraṇyagarbho bhagavān yatrāste havyakavyabhuk /</l>\n<l>dvāraṃ tad yogināmādyaṃ vedānteṣu pratiṣṭhitam /</l>\n<l>brahmatejomayaṃ śrīmanniṣṭhā caiva manīṣiṇām // KūrmP_1,1.114 //</l>\n</lg>\n\n<lg>\n<l>dṛṣṭamātro bhagavatāta brahmaṇārcirmayo muniḥ /</l>\n<l>apaśyadaiśvaraṃ tejaḥ śāntaṃ sarvatragaṃ śivam // KūrmP_1,1.115 //</l>\n</lg>\n\n<lg>\n<l>svātmānamakṣaraṃ vyomatad viṣṇoḥ paramaṃ padam /</l>\n<l>ānandamacalaṃ brahma sthānaṃ tatpārameśvaram // KūrmP_1,1.116 //</l>\n</lg>\n\n<lg>\n<l>sarvabhūtātmabhūtaḥ sa paramaiśvaryamāsthitaḥ /</l>\n<l>prāptavānātmano dhāma yattanmokṣākhyamavyayam // KūrmP_1,1.117 //</l>\n</lg>\n\n<lg>\n<l>tasmāt sarvaprayatnena varṇāśramavidhau sthitaḥ /</l>\n<l>samāśrityāntimaṃ bhāvaṃ māyāṃ lakṣmīṃ tared budhaḥ // KūrmP_1,1.118 //</l>\n</lg>\n\n<lg>\n<l>sūta uvāca</l>\n<l>vyāhṛtā hariṇā tvevaṃ nārādādyā maharṣayaḥ /</l>\n<l>śakreṇa sahitāḥ sarve papracchurgaruḍadhvajam // KūrmP_1,1.119 //</l>\n</lg>\n\n<lg>\n<l>ṛṣaya ūcuḥ</l>\n<l>devadeva hṛṣīkeśa nātha nārāyaṇāmala /</l>\n<l>tad vadāśeṣamasmākaṃ yaduktaṃ bhavatā purā // KūrmP_1,1.120 //</l>\n</lg>\n\n<lg>\n<l>indradyumnāya viprayā jñānaṃ dharmādigocaram /</l>\n<l>śuśrūṣuścāpyayaṃ śakraḥ sakhā tava jaganmaya // KūrmP_1,1.121 //</l>\n</lg>\n\n<lg>\n<l>tataḥ sa bhagavān viṣṇuḥ kūrmarūpī janārdanaḥ /</l>\n<l>rasātalagato devo nāradādyairmaharṣibhiḥ // KūrmP_1,1.122 //</l>\n</lg>\n\n<lg>\n<l>pṛṣṭaḥ provāca sakalaṃ purāṇaṃ kaurmamuttamam /</l>\n<l>sannidhau devarājasya tad vakṣye bhavatāmaham // KūrmP_1,1.123 //</l>\n</lg>\n\n<lg>\n<l>dhanyaṃ yaśasyāmāyuṣyaṃ puṇyaṃ mokṣapradaṃ nṛṇām /</l>\n<l>purāṇaśravaṇaṃ viprāḥ kathanaṃ ca viśeṣataḥ // KūrmP_1,1.124 //</l>\n</lg>\n\n<lg>\n<l>śrutvā cādhyāyamevaikaṃ sarvapāpaiḥ pramucyate /</l>\n<l>upākhyānamathaikaṃ vā brahmaloke mahīyate // KūrmP_1,1.125 //</l>\n</lg>\n\n<lg>\n<l>idaṃ purāṇaṃ paramaṃ kaurmaṃ kūrmasvarūpiṇā /</l>\n<l>uktaṃ devādhidevena śraddhātavyaṃ dvijātibhiḥ // KūrmP_1,1.126 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge prathamo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>śṛṇudhvamṛṣayaḥ sarve yatpṛṣṭo 'haṃ jagaddhitam /</l>\n<l>vakṣyamāṇaṃ mayā sarvamindradyumnāya bhāṣitam // KūrmP_1,2.1 //</l>\n</lg>\n\n<lg>\n<l>bhūtairbhavyairbhaviṣyadbhiścaritairupabṛṃhitam /</l>\n<l>purāṇaṃ puṇyadaṃ nṛṇāṃ mokṣadharmānukīrtanam // KūrmP_1,2.2 //</l>\n</lg>\n\n<lg>\n<l>ahaṃ nārāyaṇo devaḥ pūrvamāsaṃ na me param /</l>\n<l>upāsya vipulāṃ nidrāṃ bhogiśayyāṃ samāśritaḥ // KūrmP_1,2.3 //</l>\n</lg>\n\n<lg>\n<l>cintayāmi punaḥ sṛṣṭiṃ niśānte pratibudhya tu /</l>\n<l>tato me sahasotpannaḥ prasādo munipuṅgavā // KūrmP_1,2.4 //</l>\n</lg>\n\n<lg>\n<l>caturmukhastato jāto brahmā lokapitāmahaḥ /</l>\n<l>tadantare 'bhavat krodhaḥ kasmāccit kāraṇāt tadā // KūrmP_1,2.5 //</l>\n</lg>\n\n<lg>\n<l>ātmano muniśārdūlāstatra devo maheśvaraḥ /</l>\n<l>rudraḥ krodhātmajo jajñe śūlapāṇistrilocanaḥ /</l>\n<l>tejasā sūryasaṃkāśastrailokyaṃ saṃharanniva // KūrmP_1,2.6 //</l>\n</lg>\n\n<lg>\n<l>tataḥ śrīrabhavad devi kamalāyatalocanā /</l>\n<l>surūpā saumyavadanā mohinī sarvadehinām // KūrmP_1,2.7 //</l>\n</lg>\n\n<lg>\n<l>śucismitā suprasannā maṅgalā mahimāspadā /</l>\n<l>divyakāntisamāyuktā divyamālyopaśobhitā // KūrmP_1,2.8 //</l>\n</lg>\n\n<lg>\n<l>nārāyaṇī mahāmāyā mūlaprakṛtiravyayā /</l>\n<l>svadhāmnā pūrayantīdaṃ matpārśvaṃ samupāviśat // KūrmP_1,2.9 //</l>\n</lg>\n\n<lg>\n<l>tāṃ dṛṣṭavā bhagavān brahmā māmuvāca jagatpatiḥ /</l>\n<l>mohāyāśeṣabhūtānāṃ niyojaya surūpiṇīm /</l>\n<l>yeneyaṃ vipulā sṛṣṭirvardhate mama mādhava // KūrmP_1,2.10 //</l>\n</lg>\n\n<lg>\n<l>tathokto 'haṃ śriyaṃ devīmabruvaṃ prahasanniva /</l>\n<l>devīdamakhilaṃ viśvaṃ sadevāsuramānuṣam /</l>\n<l>mohayitvā mamādeśāt saṃsāre vinipātaya // KūrmP_1,2.11 //</l>\n</lg>\n\n<lg>\n<l>jñānayogaratān dāntān brahmiṣṭhān brahmavādinaḥ /</l>\n<l>akrodhanān satyaparān dūrataḥ parivarjaya // KūrmP_1,2.12 //</l>\n</lg>\n\n<lg>\n<l>dhyāyino nirmamān śāntān dhārmikān vedapāragān /</l>\n<l>jāpinastāpasān viprān dūrataḥ parivarjaya // KūrmP_1,2.13 //</l>\n</lg>\n\n<lg>\n<l>vedavedāntavijñānasaṃchinnāśeṣasaṃśayān /</l>\n<l>mahāyajñaparān viprān dūrataḥ parivarjaya // KūrmP_1,2.14 //</l>\n</lg>\n\n<lg>\n<l>ye yajanti japairhemairdevadevaṃ maheśvaram /</l>\n<l>svādhyāyenejyayā dūrāt tān prayatnena varjaya // KūrmP_1,2.15 //</l>\n</lg>\n\n<lg>\n<l>bhaktiyogasamāyuktānīśvarārpitamānasān /</l>\n<l>prāṇāyāmādiṣu ratān dūrāt pariharāmalān // KūrmP_1,2.16 //</l>\n</lg>\n\n<lg>\n<l>praṇavāsaktamanaso rudrajapyaparāyaṇān /</l>\n<l>atharvaśiraso 'dhyetṛn dharmajñān parivarjaya // KūrmP_1,2.17 //</l>\n</lg>\n\n<lg>\n<l>bahunātra kimuktena svadharmaparipālakān /</l>\n<l>īśvarārādhanaratān manniyogānna mohaya // KūrmP_1,2.18 //</l>\n</lg>\n\n<lg>\n<l>evaṃ mayā mahāmāyā preritā harivallabhā /</l>\n<l>yathādeśaṃ cakārāsau tasmāllakṣmīṃ samarcayet // KūrmP_1,2.19 //</l>\n</lg>\n\n<lg>\n<l>śriyaṃ dadāti vipulāṃ puṣṭiṃ medhāṃ yaśo balam /</l>\n<l>arcitā bhagavatpatnī tasmāllakṣmīṃ samarcayet // KūrmP_1,2.20 //</l>\n</lg>\n\n<lg>\n<l>tato 'sṛjat sa bhagavān brahmā lokapitāmahaḥ /</l>\n<l>carācarāṇi bhūtāni yathāpūrvaṃ mamājñayā // KūrmP_1,2.21 //</l>\n</lg>\n\n<lg>\n<l>parīcibhṛgvaṅgirasaḥ pulastyaṃ pulahaṃ kratum /</l>\n<l>dakṣamatriṃ vasiṣṭhaṃ ca so 'sṛjad yogavidyayā // KūrmP_1,2.22 //</l>\n</lg>\n\n<lg>\n<l>navaite brahmaṇaḥ putrā brahmāṇo brāhmaṇottamāḥ /</l>\n<l>brahmavādina evaite marīcyādyāstu sādhakāḥ // KūrmP_1,2.23 //</l>\n</lg>\n\n<lg>\n<l>sasarja brāhmaṇān vaktrāt kṣatriyāṃśca bhujād vibhuḥ /</l>\n<l>vaiśyānūrudvayād devaḥ pādārchūdrān pitāmahaḥ // KūrmP_1,2.24 //</l>\n</lg>\n\n<lg>\n<l>yajñaniṣpattaye brahmā śūdravarjaṃ sasarja ha /</l>\n<l>guptaye sarvavedānāṃ tebhyo yajño hi nirbabhau // KūrmP_1,2.25 //</l>\n</lg>\n\n<lg>\n<l>ṛco yajūṃṣi sāmāni tathaivātharvaṇāni ca /</l>\n<l>brahmaṇaḥ sahajaṃ rūpaṃ nityaiṣā śaktiravyayā // KūrmP_1,2.26 //</l>\n</lg>\n\n<lg>\n<l>anādinidhanā divyā vāgutsṛṣṭā svayaṃbhuvā /</l>\n<l>ādau vedamayī bhūtā yataḥ sarvāḥ pravṛttayaḥ // KūrmP_1,2.27 //</l>\n</lg>\n\n<lg>\n<l>ato 'nyānitu śāstrāṇipṛthivyāṃyānikānicit /</l>\n<l>na teṣu ramate dhīraḥ pāṣaṇḍī tena jāyate // KūrmP_1,2.28 //</l>\n</lg>\n\n<lg>\n<l>vedārthavittamaiḥ kāryaṃ yatsmṛtaṃ munibhiḥ purā /</l>\n<l>sa jñeyaḥ paramo dharmo nānyaśāstreṣu saṃsthitaḥ // KūrmP_1,2.29 //</l>\n</lg>\n\n<lg>\n<l>yā vedabāhyāḥ smṛtayo yāśca kāśca kudṛṣṭayaḥ /</l>\n<l>sarvāstā niṣphalāḥ pretyatamoniṣṭhāhitāḥ smṛtāḥ // KūrmP_1,2.30 //</l>\n</lg>\n\n<lg>\n<l>pūrvakalpe prajā jātāḥ sarvabādāvivarjitāḥ /</l>\n<l>śuddhāntaḥ karaṇāḥ sarvāḥ svadharmaniratāḥ sadā // KūrmP_1,2.31 //</l>\n</lg>\n\n<lg>\n<l>tataḥ kālavaśāt tāsāṃ rāgadveṣādiko 'bhavat /</l>\n<l>adharmo muniśārdūlāḥ svadharmapratibandhakaḥ // KūrmP_1,2.32 //</l>\n</lg>\n\n<lg>\n<l>tataḥ sā sahajā siddhistāsāṃ nātīva jāyate /</l>\n<l>rajomātrātmikāstāsāṃ siddhayo 'nyāstadābhavan // KūrmP_1,2.33 //</l>\n</lg>\n\n<lg>\n<l>tāsu kṣīṇāsvaśeṣāsu kālayogena tāḥ punaḥ /</l>\n<l>vārtopāyaṃ punaścakrurhastasiddhiṃ ca karmajām /</l>\n<l>tatastāsāṃ vibhurbrahmā karmājīvamakalpayat // KūrmP_1,2.34 //</l>\n</lg>\n\n<lg>\n<l>svāyaṃbhuvo manuḥ pūrvaṃ dharmān provāca dharmadṛk /</l>\n<l>sākṣāt prajāpatermūrtirnisṛṣṭā brahmaṇā dvijāḥ /</l>\n<l>bhṛgvādayastadvadanācchrutvā dharmānathocire // KūrmP_1,2.35 //</l>\n</lg>\n\n<lg>\n<l>yajanaṃ yājanaṃ dānaṃ brāhmaṇasya pratigraham /</l>\n<l>adhyāpanaṃ cādhyayanaṃ ṣaṭ karmāṇi dvijottamāḥ // KūrmP_1,2.36 //</l>\n</lg>\n\n<lg>\n<l>dānamadhyayanaṃ yajño dharmaḥ kṣatriyavaiśyayoḥ /</l>\n<l>daṇḍo yuddhaṃ kṣatriyasya kṛṣirvaiśyasya śasyate // KūrmP_1,2.37 //</l>\n</lg>\n\n<lg>\n<l>śuśrūṣaiva dvijātīnāṃ śūdrāṇāṃ dharmasādhanam /</l>\n<l>kārukarma tathājīvaḥ pākayajño 'pi dharmataḥ // KūrmP_1,2.38 //</l>\n</lg>\n\n<lg>\n<l>tataḥ sthiteṣu varṇeṣu sthāpayāmāsa cāśramān /</l>\n<l>gṛhasthaṃ ca vanasthaṃ ca bhikṣukaṃ brahmacāriṇam // KūrmP_1,2.39 //</l>\n</lg>\n\n<lg>\n<l>agnayo 'tithiśuśrūṣā yajño dānaṃ surārcanam /</l>\n<l>gṛhasthasya samāsena dharmo 'yaṃ munipuṅgavāḥ // KūrmP_1,2.40 //</l>\n</lg>\n\n<lg>\n<l>homo mūlaphalāśitvaṃ svādhyāyastapa eva ca /</l>\n<l>saṃvibhāgo yathānyāyaṃ dharmo 'yaṃ vanavāsinām // KūrmP_1,2.41 //</l>\n</lg>\n\n<lg>\n<l>bhaikṣāśanaṃ ca maunitvaṃ tapo dhyānaṃ viśeṣataḥ /</l>\n<l>samyagjñānaṃ ca vairāgyaṃ dharmo 'yaṃ bhikṣuke mataḥ // KūrmP_1,2.42 //</l>\n</lg>\n\n<lg>\n<l>bhikṣācaryā ca śuśrūṣā guroḥ svādhyāya eva ca /</l>\n<l>sandhyākarmāgnikāryaṃ ca dharmo 'yaṃ brahmacāriṇām // KūrmP_1,2.43 //</l>\n</lg>\n\n<lg>\n<l>brahmacārivanasthānāṃ bhikṣukāṇāṃ dvijottamāḥ /</l>\n<l>sādhāraṇaṃ brahmacaryaṃ provāca kamalodbhavaḥ // KūrmP_1,2.44 //</l>\n</lg>\n\n<lg>\n<l>ṛtukālābhigāmitvaṃ svadāreṣu na cānyataḥ /</l>\n<l>parvavarjaṃ gṛhasthasya brahmacaryamudāhṛtam // KūrmP_1,2.45 //</l>\n</lg>\n\n<lg>\n<l>āgarbhasaṃbhavādādyāt kāryaṃ tenāpramādataḥ /</l>\n<l>akurvāṇastu viprendrā bhrūṇahā tu prajāyate // KūrmP_1,2.46 //</l>\n</lg>\n\n<lg>\n<l>vedābhyāso 'nvahaṃ śaktyā śrāddhaṃ cātithipūjanam /</l>\n<l>gṛhasthasya paro dharmo devatābhyarcanaṃ tathā // KūrmP_1,2.47 //</l>\n</lg>\n\n<lg>\n<l>vaivāhmamagnimindhīta sāyaṃ prātaryathāvidhi /</l>\n<l>deśāntaragato vātha mṛtapatnīka eva vā // KūrmP_1,2.48 //</l>\n</lg>\n\n<lg>\n<l>trayāṇāmāśramāṇāṃ tu gṛhastho yonirucyate /</l>\n<l>anye tamupajīvanti tasmācchreyān gṛhāśramī // KūrmP_1,2.49 //</l>\n</lg>\n\n<lg>\n<l>aikāśramyaṃ gṛhasthasya trayāṇāṃ śrutidarśanāt /</l>\n<l>tasmād gārhasthyamevaikaṃ vijñeyaṃ dharmasādhanam // KūrmP_1,2.50 //</l>\n</lg>\n\n<lg>\n<l>parityajedarthakāmau yau syātāṃ dharmavarjitau /</l>\n<l>sarvalokaviruddhaṃ ca dharmamapyācarenna tu // KūrmP_1,2.51 //</l>\n</lg>\n\n<lg>\n<l>dharmāt saṃjāyate hyartho dharmāt kāmo 'bhijāyate /</l>\n<l>dharma evāpavargāya tasmād dharmaṃ samāśrayet // KūrmP_1,2.52 //</l>\n</lg>\n\n<lg>\n<l>dharmaścārthaśca kāmaśca trivargastriguṇo mataḥ /</l>\n<l>sattvaṃ rajastamaśceti tasmāddharmaṃ samāśrayet // KūrmP_1,2.53 //</l>\n</lg>\n\n<lg>\n<l>ūrdhvaṃ gacchanti sattvasthā madhye tiṣṭhanti rājasāḥ /</l>\n<l>jaghanyaguṇavṛttisthā adho gacchanti tāmasāḥ // KūrmP_1,2.54 //</l>\n</lg>\n\n<lg>\n<l>yasmin dharmasamāyuktāvarthakāmau vyavasthitau /</l>\n<l>iha loke sukhī bhūtvā pretyānantyāya kalpate // KūrmP_1,2.55 //</l>\n</lg>\n\n<lg>\n<l>dharmāt saṃjāyate mokṣo hyarthāt kāmo 'bhijāyate /</l>\n<l>evaṃ sādhanasādhyatvaṃ cāturvidhye pradarśitam // KūrmP_1,2.56 //</l>\n</lg>\n\n<lg>\n<l>ya evaṃ veda dharmārthakāmamokṣasya mānavaḥ /</l>\n<l>māhātmyaṃ cānutiṣṭheta sa cānantyāya kalpate // KūrmP_1,2.57 //</l>\n</lg>\n\n<lg>\n<l>tasmādarthaṃ ca kāmaṃ ca tyaktvā dharmaṃ samāśrayet /</l>\n<l>dharmāt saṃjāyate sarvamityāhurbrahmavādinaḥ // KūrmP_1,2.58 //</l>\n</lg>\n\n<lg>\n<l>dharmeṇa dhāryate sarvaṃ jagat sthāvarajaṅgamam /</l>\n<l>anādinidhanā śaktiḥ saiṣā brāhmī dvijottamāḥ // KūrmP_1,2.59 //</l>\n</lg>\n\n<lg>\n<l>karmaṇā prāpyate dharmo jñānena ca na saṃśayaḥ /</l>\n<l>tasmājjñānena sahitaṃ karmayogaṃ samācaret // KūrmP_1,2.60 //</l>\n</lg>\n\n<lg>\n<l>pravṛttaṃ ca nivṛttaṃ ca dvividhaṃ karma vaidikam /</l>\n<l>jñānapūrvaṃ nivṛttaṃ syāt pravṛttaṃ yadato 'nyathā // KūrmP_1,2.61 //</l>\n</lg>\n\n<lg>\n<l>nivṛttaṃ sevamānastu yāti tat paramaṃ padam /</l>\n<l>tasmānnivṛttaṃ saṃsevyamanyathā saṃsaret punaḥ // KūrmP_1,2.62 //</l>\n</lg>\n\n<lg>\n<l>kṣamā damo dayā dānamalobhastyāga eva ca /</l>\n<l>ārjavaṃ cānasūyā ca tīrthānusaraṇaṃ tathā // KūrmP_1,2.63 //</l>\n</lg>\n\n<lg>\n<l>satyaṃ santoṣa āstikyaṃ śraddhā cendriyanigrahaḥ /</l>\n<l>devatābhyarcanaṃ pūjā brāhmaṇānāṃ viśeṣataḥ // KūrmP_1,2.64 //</l>\n</lg>\n\n<lg>\n<l>āhiṃsā priyavāditvamapaiśunyamakalkatā /</l>\n<l>sāmāsikamimaṃ dharmaṃ cāturvarṇye 'bravīnmanuḥ // KūrmP_1,2.65 //</l>\n</lg>\n\n<lg>\n<l>prājāpatyaṃ brāhmaṇānāṃ smṛtaṃ sthānaṃ kriyāvatām /</l>\n<l>sthānamaindraṃ kṣatriyāṇāṃ saṃgrāmeṣvapalāyinām // KūrmP_1,2.66 //</l>\n</lg>\n\n<lg>\n<l>vaiśyānāṃ mārutaṃ sthānaṃ svadharmamanuvartatām /</l>\n<l>gāndharvaṃ śūdrajātīnāṃ paricāreṇa vartatām // KūrmP_1,2.67 //</l>\n</lg>\n\n<lg>\n<l>aṣṭāśītisahastrāṇāmṛṣīṇāmūrdhvaretasām /</l>\n<l>smṛtaṃ teṣāṃ tu yatsthānaṃ tadeva guruvāsinām // KūrmP_1,2.68 //</l>\n</lg>\n\n<lg>\n<l>saptarṣoṇāṃ tu yatsthānaṃ smṛtaṃ tad vai vanaukasām /</l>\n<l>prājāpatyaṃ gṛhasthānāṃ sthānamuktaṃ svayaṃbhuvā // KūrmP_1,2.69 //</l>\n</lg>\n\n<lg>\n<l>yatīnāṃ yatacittānāṃ nyāsināmūrdhvaretasām /</l>\n<l>hairaṇyagarbhaṃ tat sthānaṃ yasmānnāvartate punaḥ // KūrmP_1,2.70 //</l>\n</lg>\n\n<lg>\n<l>yogināmamṛtaṃ sthānaṃ vyomākhyaṃ paramākṣaram /</l>\n<l>ānandamaiśvaraṃ dhāma sā kāṣṭhā sā parāgatiḥ // KūrmP_1,2.71 //</l>\n</lg>\n\n<lg>\n<l>ṛṣaca ūcuḥ</l>\n<l>bhagavan devatārighna hiraṇyākṣaniṣūdana /</l>\n<l>catvāro hyāśramāḥ proktā yogināmeka ucyate // KūrmP_1,2.72 //</l>\n</lg>\n\n<lg>\n<l>śrīkūrma ūvāca</l>\n<l>sarvakarmāṇi saṃnyasya samādhimacalaṃ śritaḥ /</l>\n<l>ya āste niścalo yogī sa saṃnyāsī na pañcamaḥ // KūrmP_1,2.73 //</l>\n</lg>\n\n<lg>\n<l>sarveṣāmāśramāṇāṃ tu dvaividhyaṃ śrutadarśitam /</l>\n<l>brahmacāryupakurvāṇo naiṣṭhiko brahmatatparaḥ // KūrmP_1,2.74 //</l>\n</lg>\n\n<lg>\n<l>yo 'dhītyavidhivadvedān gṛhasthāśramamāvrajet /</l>\n<l>upakurvāṇako jñeyo naiṣṭhiko maraṇāntikaḥ // KūrmP_1,2.75 //</l>\n</lg>\n\n<lg>\n<l>udāsīnaḥ sādhakaśca gṛhastho dvividho bhavet /</l>\n<l>kuṭumbabharaṇe yattaḥ sādhako 'sau gṛhī bhavet // KūrmP_1,2.76 //</l>\n</lg>\n\n<lg>\n<l>ṛṇānitrīṇyapākṛtyatyaktvā bhāryādhanādikam /</l>\n<l>ekākī yastu vicaredudāsīnaḥ sa maukṣikaḥ // KūrmP_1,2.77 //</l>\n</lg>\n\n<lg>\n<l>tapastapyati yo 'raṇye yajed devān juhoti ca /</l>\n<l>svādhyāye caiva nirato vanasthastāpaso mataḥ // KūrmP_1,2.78 //</l>\n</lg>\n\n<lg>\n<l>tapasā karṣito 'tyarthaṃ yastu dhyānaparo bhavet /</l>\n<l>sāṃnyāsikaḥ sa vijñeyo vānaprasthāśrame sthitaḥ // KūrmP_1,2.79 //</l>\n</lg>\n\n<lg>\n<l>yogābhyāsarato nityamārurukṣurjitendriyaḥ /</l>\n<l>jñānāya vartate bhikṣuḥ procyate pārameṣṭhikaḥ // KūrmP_1,2.80 //</l>\n</lg>\n\n<lg>\n<l>yastvātmaratireva syānnityatṛpto mahāmuniḥ /</l>\n<l>samyag darśanasaṃpannaḥ sa yogī bhikṣurucyate // KūrmP_1,2.81 //</l>\n</lg>\n\n<lg>\n<l>jñānasaṃnyāsinaḥ kecid vedasaṃnyāsino 'pare /</l>\n<l>karmasanyāsinaḥ kecit trividhāḥ parāmeṣṭhikāḥ // KūrmP_1,2.82 //</l>\n</lg>\n\n<lg>\n<l>yogī ca trividho jñeyo bhautikaḥ sāṃkhya eva ca /</l>\n<l>tṛtīyotyāśramī proktī yogamuttamamāsthitaḥ // KūrmP_1,2.83 //</l>\n</lg>\n\n<lg>\n<l>prathamā bhāvanā pūrve sāṃkhye tvakṣarabhāvanā /</l>\n<l>tṛtīye cāntimā proktā bhāvanā pārameśvarī // KūrmP_1,2.84 //</l>\n</lg>\n\n<lg>\n<l>tasmādetad vijānīdhvamāśramāṇāṃ catuṣṭayam /</l>\n<l>sarveṣu vedaśāstreṣu pañcamo nopapadyate // KūrmP_1,2.85 //</l>\n</lg>\n\n<lg>\n<l>evaṃ varṇāśramān sṛṣṭvā devadevo nirañjanaḥ /</l>\n<l>dakṣādīn prāha viśvātmā sṛjadhvaṃ vividhāḥ prajāḥ // KūrmP_1,2.86 //</l>\n</lg>\n\n<lg>\n<l>brahmaṇo vacanāt putrā dakṣādyā munisattamāḥ /</l>\n<l>asṛjanta prajāḥ sarvā devamānuṣapūrvikāḥ // KūrmP_1,2.87 //</l>\n</lg>\n\n<lg>\n<l>ityeṣa bhagavān brahmā straṣṭvatve sa vyavasthitaḥ /</l>\n<l>ahaṃ vai pālayāmīdaṃ saṃhariṣyati śūlabhṛt // KūrmP_1,2.88 //</l>\n</lg>\n\n<lg>\n<l>tistrastu mūrtayaḥ proktā brahmaviṣṇumaheśvarāḥ /</l>\n<l>rajaḥ sattvatamoyogāt parasya paramātmanaḥ // KūrmP_1,2.89 //</l>\n</lg>\n\n<lg>\n<l>anoyanyamanuraktāste hyanyonyamupajīvinaḥ /</l>\n<l>anyonyaṃ praṇatāścaiva līlayā parameśvarāḥ // KūrmP_1,2.90 //</l>\n</lg>\n\n<lg>\n<l>brāhmī māheśvarī caiva tathaivākṣarabhāvanā /</l>\n<l>tistrastu bhāvanā rudre vartante satataṃ dvijāḥ // KūrmP_1,2.91 //</l>\n</lg>\n\n<lg>\n<l>pravartate mayyajastramādyā cākṣarabhāvanā /</l>\n<l>dvitīyā brahmaṇaḥ proktā devasyākṣarabhāvanā // KūrmP_1,2.92 //</l>\n</lg>\n\n<lg>\n<l>ahaṃ caiva mahādevo na bhinnau paramārthataḥ /</l>\n<l>vibhajyasvecchayātmānaṃ so 'nyaryāmīśvaraḥ sthitaḥ // KūrmP_1,2.93 //</l>\n</lg>\n\n<lg>\n<l>trailokyamakhilaṃ straṣṭuṃ sadevāsuramānuṣam /</l>\n<l>puruṣaḥ parato 'vyaktād brahmatvaṃ samupāgamat // KūrmP_1,2.94 //</l>\n</lg>\n\n<lg>\n<l>tasmād brahmā mahādevo viṣṇurviśveśvaraḥ paraḥ /</l>\n<l>ekasyaiva smṛtāstistrastanūḥ kāryavaśāt prabhoḥ // KūrmP_1,2.95 //</l>\n</lg>\n\n<lg>\n<l>tasmāt sarvaprayatnena vandyāḥ pūjyāḥ prayatnataḥ /</l>\n<l>yadīcchedacirāt sthānaṃ yattanmokṣākhyamavyayam // KūrmP_1,2.96 //</l>\n</lg>\n\n<lg>\n<l>varṇāśramaprayuktena dharmeṇa prītisaṃyutaḥ /</l>\n<l>pūjayed bhāvayuktena yāvajjīvaṃ pratijñayā // KūrmP_1,2.97 //</l>\n</lg>\n\n<lg>\n<l>caturṇāmāśramāṇāṃ tu prokto 'yaṃ vidhivaddvijāḥ /</l>\n<l>āśramo vaiṣṇavo brāhmo harāśrama iti trayaḥ // KūrmP_1,2.98 //</l>\n</lg>\n\n<lg>\n<l>talliṅgadhārī satataṃ tadbhaktajanavatsalaḥ /</l>\n<l>dhyāyedathārcayedetān brahmavidyāparāyaṇaḥ // KūrmP_1,2.99 //</l>\n</lg>\n\n<lg>\n<l>sarveṣāmeva bhaktānāṃ śaṃbhorliṅgamanuttamam /</l>\n<l>sitena bhasmanā kāryaṃ lalāṭe tu tripuṇḍrakam // KūrmP_1,2.100 //</l>\n</lg>\n\n<lg>\n<l>yastu nārāyaṇaṃ devaṃ prapannaḥ paramaṃ padam /</l>\n<l>dhārayet sarvadā śūlaṃ lalāṭe gandhavāribhiḥ // KūrmP_1,2.101 //</l>\n</lg>\n\n<lg>\n<l>prapannā ye jagadbījaṃ brahmāṇaṃ parameṣṭhinam /</l>\n<l>teṣāṃ lalāṭe tilakaṃ dhāraṇīyaṃ tu sarvadā // KūrmP_1,2.102 //</l>\n</lg>\n\n<lg>\n<l>yo 'sāvanādirbhūtādiḥ kālātmāsau dhṛto bhavet /</l>\n<l>uparyadho bhāvayogāt tripuṇḍrasya tu dhāraṇāt // KūrmP_1,2.103 //</l>\n</lg>\n\n<lg>\n<l>yattat pradhānaṃ triguṇaṃ brahmaviṣṇuśivātmakam /</l>\n<l>dhṛtaṃ triśūladharaṇād bhavatyeva na saṃśayaḥ // KūrmP_1,2.104 //</l>\n</lg>\n\n<lg>\n<l>brahmatejomayaṃ śuklaṃ yadetan maṇḍalaṃ raveḥ /</l>\n<l>bhavatyeva dhṛtaṃ sthānamaiśvaraṃ tilake kṛte // KūrmP_1,2.105 //</l>\n</lg>\n\n<lg>\n<l>tasmāt kāryaṃ triśūlāṅkaṃ tathā ca tilakaṃ śubham /</l>\n<l>triyāyuṣaṃ ca bhaktānāṃ trayāṇāṃ vidhipūrvakam // KūrmP_1,2.106 //</l>\n</lg>\n\n<lg>\n<l>yajeta juhuyādagnau japed dadyājjitendriyaḥ /</l>\n<l>śānto dānto jitakrodho varṇāśramavidhānavit // KūrmP_1,2.107 //</l>\n</lg>\n\n<lg>\n<l>evaṃ paricared devān yāvajjīvaṃ samāhitaḥ /</l>\n<l>teṣāṃ saṃsthānamacalaṃ so 'cirādadhigacchati // KūrmP_1,2.108 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvitīyo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>varṇā bhagavatoddiṣṭāścatvāro 'pyāśramāstathā /</l>\n<l>idānīṃ kramamasmākamāśramāṇāṃ vada prabho // KūrmP_1,3.1 //</l>\n</lg>\n\n<lg>\n<l>śrīkūrma uvāca</l>\n<l>brahmacārī gṛhasthaśca vānaprastho yatistathā /</l>\n<l>krameṇaivāśramāḥ proktāḥ kāraṇādanyathā bhavet // KūrmP_1,3.2 //</l>\n</lg>\n\n<lg>\n<l>utpannajñānavijñāno vairāgyaṃ paramaṃ gataḥ /</l>\n<l>pravrajed brahmacaryāt tu yadicchet paramāṃ gatim // KūrmP_1,3.3 //</l>\n</lg>\n\n<lg>\n<l>dārānāhṛtya vidhivadanyathā vividhairmakhaiḥ /</l>\n<l>yajedutpādayet putrān virakto yadi saṃnyaset // KūrmP_1,3.4 //</l>\n</lg>\n\n<lg>\n<l>aniṣṭvā vidhivad yajñairanutpādya tathātmajam /</l>\n<l>nagārhasthyaṃ gṛhītyaktvā saṃnyased buddhimān dvijaḥ // KūrmP_1,3.5 //</l>\n</lg>\n\n<lg>\n<l>atha vairāgyavegena sthātuṃ notsahate gṛhe /</l>\n<l>tatraiva saṃnyased vidvānaniṣṭvāpi dvijottamaḥ // KūrmP_1,3.6 //</l>\n</lg>\n\n<lg>\n<l>anyathā vividhairyajñairiṣṭvā vanamathākṣayet /</l>\n<l>tapastaptvā tapoyogād viraktaḥ saṃnyased yadi // KūrmP_1,3.7 //</l>\n</lg>\n\n<lg>\n<l>vānaprasthāśramaṃ gatvā na gṛhaṃ praviśet punaḥ /</l>\n<l>na saṃnyāsī vanaṃ cātha brahmācaryaṃ na sādhakaḥ // KūrmP_1,3.8 //</l>\n</lg>\n\n<lg>\n<l>prājāpatyāṃ nirūpyeṣṭimāgneyīmathavā dvijaḥ /</l>\n<l>pravrajeta gṛhī vidvān vanād vā śruticodanāt // KūrmP_1,3.9 //</l>\n</lg>\n\n<lg>\n<l>prakartumasamartho 'pi juhotiyajatikriyāḥ /</l>\n<l>andhaḥ paṅgurdaridro vā viraktaḥ saṃnyased dvijaḥ // KūrmP_1,3.10 //</l>\n</lg>\n\n<lg>\n<l>sarveṣāmeva vairāgyaṃ saṃnyāsāya vidhīyate /</l>\n<l>patatyevāvirakto yaḥ saṃnyāsaṃ kartumicchati // KūrmP_1,3.11 //</l>\n</lg>\n\n<lg>\n<l>ekasminnathavā samyag vartetāmaraṇaṃ dvijaḥ /</l>\n<l>śraddhāvanāśrame yuktaḥ so 'mṛtatvāya kalpate // KūrmP_1,3.12 //</l>\n</lg>\n\n<lg>\n<l>nyāyāgatadhanaḥ śānto brahmavidyāparāyaṇaḥ /</l>\n<l>svadharmapālako nityaṃ so 'mṛtatvāya kalpate // KūrmP_1,3.13 //</l>\n</lg>\n\n<lg>\n<l>brahmaṇyādhāya kramāṇi niḥsaṅgaḥ kāmavarjitaḥ /</l>\n<l>prasannenaiva manasā kurvāṇo yāti tatpadam // KūrmP_1,3.14 //</l>\n</lg>\n\n<lg>\n<l>brahmaṇā dīyate deyaṃ brahmaṇe saṃpradīyate /</l>\n<l>brahmaiva dīyate ceti brahmārpaṇamidaṃ param // KūrmP_1,3.15 //</l>\n</lg>\n\n<lg>\n<l>nāhaṃ kartā sarvametad brahmaiva kurute tathā /</l>\n<l>etad brahmārpaṇaṃ proktamṛṣibhiḥ tattvadarśibhiḥ // KūrmP_1,3.16 //</l>\n</lg>\n\n<lg>\n<l>prīṇātu bhagavānīśaḥ karmaṇānena śāśvataḥ /</l>\n<l>karoti satataṃ buddhyā brahmārpaṇamidaṃ param // KūrmP_1,3.17 //</l>\n</lg>\n\n<lg>\n<l>yadvā phalānāṃ saṃnyāsaṃ prakuryāt parameśvare /</l>\n<l>karmaṇāmetadapyāhuḥ brahmārpaṇamanuttamam // KūrmP_1,3.18 //</l>\n</lg>\n\n<lg>\n<l>kāryamityeva yatkarma niyataṃ saṅgavarjitam /</l>\n<l>kriyate viduṣā karma tadbhavedapi mokṣadam // KūrmP_1,3.19 //</l>\n</lg>\n\n<lg>\n<l>anyathā yadi karmāṇi kuryānnityamapi dvijaḥ /</l>\n<l>akṛtvā phalasaṃnyāsaṃ badhyate tatphalena tu // KūrmP_1,3.20 //</l>\n</lg>\n\n<lg>\n<l>tasmāt sarvaprayatnena tyaktvā karmāśritaṃ phalam /</l>\n<l>avidvānapi kurvota karmāpnotyacirāt padam // KūrmP_1,3.21 //</l>\n</lg>\n\n<lg>\n<l>karmaṇā kṣīyate pāpamaihikaṃ paurvikaṃ tathā /</l>\n<l>manaḥ prasādamanveti brahma vijñāyate tataḥ // KūrmP_1,3.22 //</l>\n</lg>\n\n<lg>\n<l>karmaṇā sahitājjñānāt samyag yogo 'bijāyate /</l>\n<l>jñānaṃ ca karmasahitaṃ jāyate doṣavarjitam // KūrmP_1,3.23 //</l>\n</lg>\n\n<lg>\n<l>tasmāt sarvaprayatnena tatra tatrāśrame rataḥ /</l>\n<l>karmāṇīśvaratuṣṭyarthaṃ kuryānnaiṣkarmyamāpnuyāt // KūrmP_1,3.24 //</l>\n</lg>\n\n<lg>\n<l>saṃprāpya paramaṃ jñānaṃ naiṣkarmyaṃ tatprasādataḥ /</l>\n<l>ekākī nirmamaḥ śānto jīvanneva vimucyate // KūrmP_1,3.25 //</l>\n</lg>\n\n<lg>\n<l>vīkṣate paramātmānaṃ paraṃ brahma maheśvaram /</l>\n<l>nityānandaṃ nirābhāsaṃ tasminneva layaṃ vrajet // KūrmP_1,3.26 //</l>\n</lg>\n\n<lg>\n<l>tasmāt seveta satataṃ karmayogaṃ prasannadhīḥ /</l>\n<l>tṛptaye parameśasya tat padaṃ yāti śāśvatam // KūrmP_1,3.27 //</l>\n</lg>\n\n<lg>\n<l>etad vaḥ sathitaṃ sarvaṃ cāturāśramyamuttamam /</l>\n<l>na hyetat samatikramya siddhiṃ vindati mānavaḥ // KūrmP_1,3.28 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge tṛtīyo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>śrutvā'śramavidhiṃ kṛtsanamṛṣayo hṛṣṭamānasāḥ /</l>\n<l>namaskṛtya hṛṣīkeśaṃ punarvacanamabruvan // KūrmP_1,4.1 //</l>\n</lg>\n\n<lg>\n<l>munaya ūcuḥ</l>\n<l>bhāṣitaṃ bhavatā sarvaṃ cāturāśramyamuttamam /</l>\n<l>idānīṃ śrotumicchāmo yathā saṃbhavate jagat // KūrmP_1,4.2 //</l>\n</lg>\n\n<lg>\n<l>kutaḥ sarvamidaṃ jātaṃ kasmiṃśca layameṣyati /</l>\n<l>niyantā kaśca sarveṣāṃ vadasva puruṣottama // KūrmP_1,4.3 //</l>\n</lg>\n\n<lg>\n<l>śrutvā nārāyaṇo vākyamṛṣīṇāṃ kūrmarūpadhṛk /</l>\n<l>prāha gambhīrayā vācā bhūtānāṃ prabhavāpyayau // KūrmP_1,4.4 //</l>\n</lg>\n\n<lg>\n<l>śrīkūrma uvāca</l>\n<l>maheśvaraḥ paro 'vyaktaścaturvyūhaḥ sanātanaḥ /</l>\n<l>anantaścāprameyaśca niyantā viśvatomukhaḥ // KūrmP_1,4.5 //</l>\n</lg>\n\n<lg>\n<l>avyaktaṃ kāraṇaṃ yattannityaṃ sadasadātmakam /</l>\n<l>pradhānaṃ prakṛtiśceti yadāhustattvacintakāḥ // KūrmP_1,4.6 //</l>\n</lg>\n\n<lg>\n<l>gandhavarṇarasairhenaṃ śabdasparśavivarjitam /</l>\n<l>ajaraṃ dhruvamakṣayyaṃ nityaṃ svātmanyavasthitam // KūrmP_1,4.7 //</l>\n</lg>\n\n<lg>\n<l>jagadyonirmahābhūtaṃ paraṃ brahma sanātanam /</l>\n<l>vigrahaḥ sarvabhūtānāmātmanādhiṣṭhitaṃ mahat // KūrmP_1,4.8 //</l>\n</lg>\n\n<lg>\n<l>anādyantamajaṃ sūkṣmaṃ triguṇaṃ prabhavāpyayam /</l>\n<l>asāṃpratamavijñeyaṃ brahmāgre samavartata // KūrmP_1,4.9 //</l>\n</lg>\n\n<lg>\n<l>guṇasāmye tadā tasmin puruṣe cātmani sthite /</l>\n<l>prākṛtaḥ pralayo jñeyo yāvad viśvasamudbhavaḥ // KūrmP_1,4.10 //</l>\n</lg>\n\n<lg>\n<l>brāhmī rātririyaṃ proktā ahaḥ sṛṣṭirudāhṛtā /</l>\n<l>aharna vidyate tasya na rātrirhyupacārataḥ // KūrmP_1,4.11 //</l>\n</lg>\n\n<lg>\n<l>niśānte pratibuddho 'sau jagadādiranādimān /</l>\n<l>sarvabhūtamayo 'vyakto hyantaryāmīśvaraḥ paraḥ // KūrmP_1,4.12 //</l>\n</lg>\n\n<lg>\n<l>prakṛtiṃ puruṣaṃ caiva praviśyāśu maheśvaraḥ /</l>\n<l>kṣobhayāmāsa yogena pareṇa parameśvaraḥ // KūrmP_1,4.13 //</l>\n</lg>\n\n<lg>\n<l>yathā mado narastrīṇāṃ yathā vā mādhavo 'nilaḥ /</l>\n<l>anupraviṣṭaḥ kṣobhāya tathāsau yogamūrtimān // KūrmP_1,4.14 //</l>\n</lg>\n\n<lg>\n<l>sa eva kṣobhako viprāḥ kṣobhyaśca parameśvaraḥ /</l>\n<l>sa saṃkocavikāsābhyāṃ pradhānatve 'pi ca sthitaḥ // KūrmP_1,4.15 //</l>\n</lg>\n\n<lg>\n<l>pradhānāt kṣobhyamāṇācca tathā puṃsaḥ purātanāt /</l>\n<l>prādurāsīnmahad bījaṃ pradhānapuruṣātmakam // KūrmP_1,4.16 //</l>\n</lg>\n\n<lg>\n<l>mahānātmā matirbrahmā prabuddhiḥ khyātirīśvaraḥ /</l>\n<l>prajñādhṛtiḥ smṛtiḥ saṃvidetasmāditi tat smṛtam // KūrmP_1,4.17 //</l>\n</lg>\n\n<lg>\n<l>vaikārikastaijasaśca bhūtādiścaiva tāmasaḥ /</l>\n<l>trividho 'yamahaṅkāro mahataḥ saṃbabhūva ha // KūrmP_1,4.18 //</l>\n</lg>\n\n<lg>\n<l>ahaṅkāro 'bimānaśca kartā mantā ca sa smṛtaḥ /</l>\n<l>ātmā ca pudgalo jīvo yataḥ sarvāḥ pravṛttayaḥ // KūrmP_1,4.19 //</l>\n</lg>\n\n<lg>\n<l>pañcabhūtānyahaṅkārāt tanmātrāṇi ca jajñire /</l>\n<l>indriyāṇi tathā devāḥ sarvaṃ tasyātmajaṃ jagat // KūrmP_1,4.20 //</l>\n</lg>\n\n<lg>\n<l>manastvavyaktajaṃ proktaṃ vikāraḥ prathamaḥ smṛtaḥ /</l>\n<l>yenāsau jāyate kartā bhūtādīṃścānupaśyati // KūrmP_1,4.21 //</l>\n</lg>\n\n<lg>\n<l>vaikārikādahaṅkārāt sargo vaikāriko 'bhavat /</l>\n<l>taijasānīndriyāṇi syurdevā vaikārikā daśa // KūrmP_1,4.22 //</l>\n</lg>\n\n<lg>\n<l>ekādaśaṃ manastatra svaguṇenobhayātmakam /</l>\n<l>bhūtatanmātrasargo 'yaṃ bhūtāderabhavan prajāḥ // KūrmP_1,4.23 //</l>\n</lg>\n\n<lg>\n<l>bhūtādistu vikurvāṇaḥ śabdamātraṃ sasarja ha /</l>\n<l>ākāśaṃ śuṣiraṃ tasmādutpannaṃ śabdalakṣaṇam // KūrmP_1,4.24 //</l>\n</lg>\n\n<lg>\n<l>ākāśastu vikurvāṇaḥ sparśamātraṃ sasarja ha /</l>\n<l>vāyurutpadyate tasmāt tasya sparśo guṇo mataḥ // KūrmP_1,4.25 //</l>\n</lg>\n\n<lg>\n<l>vāyuścāpi vikurvāṇo rūpamātraṃ sasarja ha /</l>\n<l>jyotirutpadyate vāyostadrūpaguṇamucyate // KūrmP_1,4.26 //</l>\n</lg>\n\n<lg>\n<l>jyotiścāpi vikurvāṇaṃ rasamātraṃ sasarja ha /</l>\n<l>saṃbhavanti tato 'mbhāṃsi rasādhārāṇi tāni tu // KūrmP_1,4.27 //</l>\n</lg>\n\n<lg>\n<l>āpaścāpi vikurvantyo gandhamātraṃ sasarjire /</l>\n<l>saṃghāto jāyate tasmāt tasya gandho guṇo mataḥ // KūrmP_1,4.28 //</l>\n</lg>\n\n<lg>\n<l>ākāśaṃ śabdamātraṃ yat sparśamātraṃ samāvṛṇot /</l>\n<l>dviguṇastu tato vāyuḥ śabdasparśātmako 'bhavat // KūrmP_1,4.29 //</l>\n</lg>\n\n<lg>\n<l>rūpaṃ tathaivāviśataḥ śabdasparśau guṇāvubhau /</l>\n<l>triguṇaḥ syāt tato vahniḥ sa śabdasparśarūpavān // KūrmP_1,4.30 //</l>\n</lg>\n\n<lg>\n<l>śabda sparśaśca rūpaṃ ca rasamātraṃ samāviśan /</l>\n<l>tasmāccaturguṇā āpo vijñeyāstu rasātmikāḥ // KūrmP_1,4.31 //</l>\n</lg>\n\n<lg>\n<l>śabdaḥ sparśaśca rūpaṃ ca raso gandhaṃ samāviśan /</l>\n<l>tasamāt pañcaguṇā bhūmiḥ sthūlā bhūteṣu śabdyate // KūrmP_1,4.32 //</l>\n</lg>\n\n<lg>\n<l>śāntā ghorāśca mūḍhāśca viśeṣāstena te smṛtāḥ /</l>\n<l>parasparānupraveśād dhārayanti parasparam // KūrmP_1,4.33 //</l>\n</lg>\n\n<lg>\n<l>ete sapta mahātmāno hyanyonyasya samāśrayāt /</l>\n<l>nāśaknuvan prajāḥ straṣṭumasamāgamya kṛtsnaśaḥ // KūrmP_1,4.34 //</l>\n</lg>\n\n<lg>\n<l>puruṣādhiṣṭhitātvācca avyaktānugraheṇa ca /</l>\n<l>mahādādayo viśeṣāntā hmaṇḍamutpādayanti te // KūrmP_1,4.35 //</l>\n</lg>\n\n<lg>\n<l>ekakālasamutpannaṃ jalabudbudavacca tat /</l>\n<l>viśeṣebhyo 'ṇḍamabhavad bṛhat tadudakeśayam // KūrmP_1,4.36 //</l>\n</lg>\n\n<lg>\n<l>tasmin kāryasya karaṇaṃ saṃsiddhiḥ parameṣṭhinaḥ /</l>\n<l>prākṛte 'ṇḍe vivṛttaḥ sa kṣetrajño brahmasaṃjñitaḥ // KūrmP_1,4.37 //</l>\n</lg>\n\n<lg>\n<l>sa vai śarīrī prathamaḥ sa vai puruṣa ucyate /</l>\n<l>ādikartā sa bhūtānāṃ brahmāgre samavartata // KūrmP_1,4.38 //</l>\n</lg>\n\n<lg>\n<l>yamāhuḥ puruṣaṃ haṃsaṃ pradhānāt parataḥ sthitam /</l>\n<l>hiraṇyagarbhaṃ kapilaṃ chandomūrti sanātanam // KūrmP_1,4.39 //</l>\n</lg>\n\n<lg>\n<l>merurulbamabhūt tasya jarāyuścāpi parvatāḥ /</l>\n<l>garbhodakaṃ samudrāśca tasyāsan paramātmanaḥ // KūrmP_1,4.40 //</l>\n</lg>\n\n<lg>\n<l>tasminnaṇḍe 'bhavad viśvaṃ sadevāsuramānuṣam /</l>\n<l>candrādityau sanakṣatrau sagrahau saha vāyunā // KūrmP_1,4.41 //</l>\n</lg>\n\n<lg>\n<l>adbhirdaśaguṇābhiśca bāhyato 'ṇḍaṃ samāvṛtam /</l>\n<l>āpo daśaguṇenaiva tejasā bāhyato vṛtāḥ // KūrmP_1,4.42 //</l>\n</lg>\n\n<lg>\n<l>tejo daśaguṇenaiva bāhyato vāyunāvṛtam /</l>\n<l>ākāśenāvṛto vāyuḥ khaṃ tu bhūtādināvṛtam // KūrmP_1,4.43 //</l>\n</lg>\n\n<lg>\n<l>bhūtādirmahatā tadvadavyaktenāvṛto mahān /</l>\n<l>ete lokā mahātmanaḥ sarvatattvābhimāninaḥ // KūrmP_1,4.44 //</l>\n</lg>\n\n<lg>\n<l>vasanti tatra puruṣāstadātmāno vyavasthitāḥ /</l>\n<l>īśvarā yogadharmāṇo ye cānye tattvacintakāḥ // KūrmP_1,4.45 //</l>\n</lg>\n\n<lg>\n<l>sarvajñāḥ śāntarajaso nityaṃ muditamānasāḥ /</l>\n<l>etairāvaraṇairaṇḍaṃ saptabhiḥ prākṛtairvṛtam // KūrmP_1,4.46 //</l>\n</lg>\n\n<lg>\n<l>etāvacchakyate vaktuṃ māyaiṣā gahanā dvijāḥ /</l>\n<l>etat prādhānikaṃ kāryaṃ yanmayā bījamīritam /</l>\n<l>prajāpateḥ parā mūrtiritīyaṃ vaidikī śrutiḥ // KūrmP_1,4.47 //</l>\n</lg>\n\n<lg>\n<l>brahmāṇḍametat sakalaṃ saptalokatalānvitam /</l>\n<l>dvitīyaṃ tasya devasya śarīraṃ parameṣṭhinaḥ // KūrmP_1,4.48 //</l>\n</lg>\n\n<lg>\n<l>hiraṇyagarbho bhagavān brahmā vai kanakāṇḍajaḥ /</l>\n<l>tṛtīyaṃ bhagavadrūpaṃ prāhurvedārthavedinaḥ // KūrmP_1,4.49 //</l>\n</lg>\n\n<lg>\n<l>rajoguṇamayaṃ cānyad rūpaṃ tasyaiva dhīmataḥ /</l>\n<l>caturmukhaḥ sa bhagavān jagatsṛṣṭau pravartate // KūrmP_1,4.50 //</l>\n</lg>\n\n<lg>\n<l>sṛṣṭaṃ ca pāti sakalaṃ viśvātmā viśvatomukhaḥ /</l>\n<l>sattvaṃ guṇamupāśritya viṣṇurviśveśvaraḥ svayam // KūrmP_1,4.51 //</l>\n</lg>\n\n<lg>\n<l>antakāle svayaṃ devaḥ sarvātmā parameśvaraḥ /</l>\n<l>tamoguṇaṃ samāśritya rudraḥ saṃharate jagat // KūrmP_1,4.52 //</l>\n</lg>\n\n<lg>\n<l>eko 'pi sanmahādevastridhāsau samavasthitaḥ /</l>\n<l>sargarakṣālayaguṇairnirguṇo 'pi nirañjanaḥ /</l>\n<l>ekadhā sa dvidhā caiva tridhā ca bahudhā punaḥ // KūrmP_1,4.53 //</l>\n</lg>\n\n<lg>\n<l>yogeśvaraḥ śarīrāṇi karoti vikaroti ca /</l>\n<l>nānākṛtikriyārūpanāmavanti svalīlayā // KūrmP_1,4.54 //</l>\n</lg>\n\n<lg>\n<l>hitāya caiva bhaktānāṃ sa eva grasate punaḥ /</l>\n<l>tridhā vibhajya cātmānaṃ traikālye saṃpravartate /</l>\n<l>sṛjate grasate caiva vīkṣate ca viśeṣataḥ // KūrmP_1,4.55 //</l>\n</lg>\n\n<lg>\n<l>yasmāt sṛṣṭvānugṛhṇāti grasate ca punaḥ prajāḥ /</l>\n<l>guṇātmakatvāt traikālye tasmādekaḥ sa ucyate // KūrmP_1,4.56 //</l>\n</lg>\n\n<lg>\n<l>agre hiraṇyagarbhaḥ sa prādurbhūtaḥ sanātanaḥ /</l>\n<l>āditvādādidevo 'sau ajātatvādajaḥ smṛtaḥ // KūrmP_1,4.57 //</l>\n</lg>\n\n<lg>\n<l>pātiyasmāt prajāḥ sarvāḥ prajāpatiriti smṛtaḥ /</l>\n<l>deveṣu ca mahādevo māhadeva iti smṛtaḥ // KūrmP_1,4.58 //</l>\n</lg>\n\n<lg>\n<l>bṛhattvācca smṛto brahmā paratvāt parameśvaraḥ /</l>\n<l>vaśitvādapyavaśyatvādīśvaraḥ paribhāṣitaḥ // KūrmP_1,4.59 //</l>\n</lg>\n\n<lg>\n<l>ṛṣiḥ sarvatragatvena hariḥ sarvaharo yataḥ /</l>\n<l>anutpādācca pūrvatvāt svayaṃbhūriti sa smṛtaḥ // KūrmP_1,4.60 //</l>\n</lg>\n\n<lg>\n<l>narāṇāmayano yasmāt tena nārāyaṇaḥ smṛtaḥ /</l>\n<l>haraḥ saṃsāraharaṇād vibhutvād viṣṇurucyate // KūrmP_1,4.61 //</l>\n</lg>\n\n<lg>\n<l>bhagavān sarvavijñānādavanādomiti smṛtaḥ /</l>\n<l>sarvajñaḥ sarvavijñānāt sarvaḥ sarvamayo yataḥ // KūrmP_1,4.62 //</l>\n</lg>\n\n<lg>\n<l>śivaḥ sa nirmalo yasmād vibhuḥ sarvagato yataḥ /</l>\n<l>tāraṇāt sarvaduḥ khānāṃ tārakaḥ parigīyate // KūrmP_1,4.63 //</l>\n</lg>\n\n<lg>\n<l>bahunātra kimuktena sarvaṃ brahmamayaṃ jagat /</l>\n<l>anekabhedabhinnastu krīḍate parameśvaraḥ // KūrmP_1,4.64 //</l>\n</lg>\n\n<lg>\n<l>ityeṣa prākṛtaḥ sargaḥ saṃkṣepāt kathito mayā /</l>\n<l>abuddhipūrvako viprā brāhmīṃ sṛṣṭiṃ nibodhata // KūrmP_1,4.65 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvaṃvibhāge caturtho 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>svayaṃbhuvo vivṛttasya kālasaṃkhyā dvijottamāḥ /</l>\n<l>na śakyate samākhyātuṃ bahuvarṣairapi svayam // KūrmP_1,5.1 //</l>\n</lg>\n\n<lg>\n<l>kālasaṃkhyā samāsena parārdhadvayakalpitā /</l>\n<l>sa eva syāt paraḥ kālaḥ tadante pratisṛjyate // KūrmP_1,5.2 //</l>\n</lg>\n\n<lg>\n<l>nijena tasya mānena āyurvarṣaśataṃ smṛtam /</l>\n<l>tat parākhyaṃ tadardhaṃ ca parārdhamabhidīyate // KūrmP_1,5.3 //</l>\n</lg>\n\n<lg>\n<l>kāṣṭhā pañcadaśa khyātā nimeṣā dvijasattamāḥ /</l>\n<l>kāṣṭhāstriṃśat kalā triṃśat kalā mauhūrtikī gatiḥ // KūrmP_1,5.4 //</l>\n</lg>\n\n<lg>\n<l>tāvatsaṃkhyairahorātraṃ muhūrtairmānuṣaṃ smṛtam /</l>\n<l>ahorātrāṇi tāvanti māsaḥ pakṣadvayātmakaḥ // KūrmP_1,5.5 //</l>\n</lg>\n\n<lg>\n<l>taiḥ ṣaḍbhirayanaṃ varṣaṃ dve 'yane dakṣiṇottare /</l>\n<l>ayanaṃ dakṣiṇaṃ rātrirdevānāmuttaraṃ dinam // KūrmP_1,5.6 //</l>\n</lg>\n\n<lg>\n<l>divyairvarṣasahastraistu kṛtatretādisaṃjñitam /</l>\n<l>caturyugaṃ dvādaśabhiḥ tadvibhāgaṃ nibodhata // KūrmP_1,5.7 //</l>\n</lg>\n\n<lg>\n<l>catvāryāhuḥ sahastrāṇi varṣāṇāṃ tatkṛtaṃ yugam /</l>\n<l>tasya tāvacchatī sandhyā sandhyāṃśaśca kṛtasya tu // KūrmP_1,5.8 //</l>\n</lg>\n\n<lg>\n<l>triśatī dviśatī sandhyā tathā caikaśatī kramāt /</l>\n<l>aṃśakaṃ ṣaṭśataṃ tasmāt kṛsandhyāṃśakaṃ vinā // KūrmP_1,5.9 //</l>\n</lg>\n\n<lg>\n<l>tridvyekasāhastramato vinā sandhyāṃśakena tu /</l>\n<l>tretādvāparatiṣyāṇāṃ kālajñāne prakīrtitam // KūrmP_1,5.10 //</l>\n</lg>\n\n<lg>\n<l>etad dvādaśasāhastraṃ sādhikaṃ parikalpitam /</l>\n<l>tadekasaptatiguṇaṃ manorantaramucyate // KūrmP_1,5.11 //</l>\n</lg>\n\n<lg>\n<l>brahmaṇo divase viprā manavaḥ syuścaturdaśa /</l>\n<l>svāyaṃbhuvādayaḥ sarve tataḥ sāvarṇikādayaḥ // KūrmP_1,5.12 //</l>\n</lg>\n\n<lg>\n<l>tairiyaṃ pṛthivī sarvā saptadvīpā saparvatā /</l>\n<l>pūrṇaṃ yugasahastraṃ vai paripālyā nareśvaraiḥ // KūrmP_1,5.13 //</l>\n</lg>\n\n<lg>\n<l>manvantareṇa caikena sarvāṇyevāntarāṇi vai /</l>\n<l>vyākhyātāni na saṃdehaḥ kalpaṃ kalpena caiva hi // KūrmP_1,5.14 //</l>\n</lg>\n\n<lg>\n<l>brāhmamekamahaḥ kalpastāvatī rātririṣyate /</l>\n<l>caturyugasahastraṃ tu kalpamāhurmanīṣiṇaḥ // KūrmP_1,5.15 //</l>\n</lg>\n\n<lg>\n<l>trīṇi kalpaśatāni syuḥ tathā ṣaṣṭirdvijottamāḥ /</l>\n<l>brahmaṇaḥ kathitaṃ varṣaṃ parākhyaṃ tacchataṃ viduḥ // KūrmP_1,5.16 //</l>\n</lg>\n\n<lg>\n<l>tasyānte sarvatattvānāṃ svahetau prakṛtau layaḥ /</l>\n<l>tenāyaṃ procyate sadbhiḥ prākṛtaḥ pratisaṃcaraḥ // KūrmP_1,5.17 //</l>\n</lg>\n\n<lg>\n<l>brahmanārāyaṇeśānāṃ trayāṇāṃ prakṛtau layaḥ /</l>\n<l>procyate kālayogena punareva ca saṃbhavaḥ // KūrmP_1,5.18 //</l>\n</lg>\n\n<lg>\n<l>evaṃ brahmā ca bhūtāni vāsudevo 'pi śaṅkaraḥ /</l>\n<l>kālenaiva tu sṛjyante sa eva grasate punaḥ // KūrmP_1,5.19 //</l>\n</lg>\n\n<lg>\n<l>anādireṣa bhagavān kālo 'nanto 'jaro 'maraḥ /</l>\n<l>sarvagatvāt svatantratvāt sarvātmāsau maheśvaraḥ // KūrmP_1,5.20 //</l>\n</lg>\n\n<lg>\n<l>brahmāṇo bahavo rudrā hyanye nārāyaṇādayaḥ /</l>\n<l>eko hi bhagavānīśaḥ kālaḥ kaviriti śruti // KūrmP_1,5.21 //</l>\n</lg>\n\n<lg>\n<l>ekamatra vyatītaṃ tu parārdhaṃ brahmaṇo dvijāḥ /</l>\n<l>sāṃprataṃ vartate tadvat tasya kalpo 'yamaṣṭamaḥ // KūrmP_1,5.22 //</l>\n</lg>\n\n<lg>\n<l>yo 'tītaḥ saptamaḥ kalpaḥ pādma ityucyate budhaiḥ /</l>\n<l>vārāho vartate kalpaḥ tasya vakṣyāmi vistaram // KūrmP_1,5.23 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcamo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>āsīdekārṇavaṃ ghoramavibhāgaṃ tamomayam /</l>\n<l>śāntavātādikaṃ sarvaṃ na prajñāyata kiñcana // KūrmP_1,6.1 //</l>\n</lg>\n\n<lg>\n<l>ekārṇave tadā tasmin naṣṭe sthāvarajaṅgame /</l>\n<l>tadā samabhavad brahmā sahastrākṣaḥ sahastrapāt // KūrmP_1,6.2 //</l>\n</lg>\n\n<lg>\n<l>sahastraśīrṣā puruṣo rukmavarṇastvatīndriyaḥ /</l>\n<l>brahmā nārāyaṇākhyastu suṣvāpa salile tadā // KūrmP_1,6.3 //</l>\n</lg>\n\n<lg>\n<l>imaṃ codāharantyatra ślokaṃ nārāyaṇaṃ prati /</l>\n<l>brahmasvarūpiṇaṃ devaṃ jagataḥ prabhavāpyayam // KūrmP_1,6.4 //</l>\n</lg>\n\n<lg>\n<l>āpo nārā iti proktā nāmnā pūrvamiti śrutiḥ /</l>\n<l>ayanaṃ tasya tā yasmāt tena nārāyaṇaḥ smṛtaḥ // KūrmP_1,6.5 //</l>\n</lg>\n\n<lg>\n<l>tulyaṃ yugasahastrasya naiśaṃ kālamupāsya saḥ /</l>\n<l>śarvaryante prakurute brahmatvaṃ sargakāraṇāt // KūrmP_1,6.6 //</l>\n</lg>\n\n<lg>\n<l>tatastu salile tasmin vijñāyāntargatāṃ mahīm /</l>\n<l>anumānāt taduddhāraṃ kartukāmaḥ prajāpatiḥ // KūrmP_1,6.7 //</l>\n</lg>\n\n<lg>\n<l>jalakrīḍāsu ruciraṃ vārāhaṃ rupamāsthitaḥ /</l>\n<l>adhṛṣyaṃ manasāpyanyairvāṅmayaṃ brahmasaṃjñitam // KūrmP_1,6.8 //</l>\n</lg>\n\n<lg>\n<l>pṛthivyuddharaṇārthāya praviśya ca rasātalam /</l>\n<l>daṃṣṭrayābhyujjahāraināmātmādhāro dharādharaḥ // KūrmP_1,6.9 //</l>\n</lg>\n\n<lg>\n<l>dṛṣṭvā daṃṣṭrāgravinyastāṃ pṛthivīṃ prathitapauruṣam /</l>\n<l>astuvañjanalokasthāḥ siddhā brahmarṣayo harim // KūrmP_1,6.10 //</l>\n</lg>\n\n<lg>\n<l>ṛṣaya ūcuḥ</l>\n<l>namaste devadevāya brahmaṇe parameṣṭhine /</l>\n<l>puruṣāya purāṇāya śāśvatāya jayāya ca // KūrmP_1,6.11 //</l>\n</lg>\n\n<lg>\n<l>namaḥ svayaṃbhuve tubhyaṃ straṣṭre sarvārthavedine /</l>\n<l>namo hiraṇyagarbhāya vedhase paramātmane // KūrmP_1,6.12 //</l>\n</lg>\n\n<lg>\n<l>namaste vāsudevāya viṣṇave viśvayonaye /</l>\n<l>nārāyaṇāya devāya devānāṃ hitakāriṇe // KūrmP_1,6.13 //</l>\n</lg>\n\n<lg>\n<l>namo 'stu te caturvaktre śārṅgacakrāsidhāriṇe /</l>\n<l>sarvabhūtātmabhūtāya kūṭasthāya namo namaḥ // KūrmP_1,6.14 //</l>\n</lg>\n\n<lg>\n<l>namo vedarahasyāya namaste vedayonaye /</l>\n<l>namo buddhāya śuddhāya namaste jñānarūpiṇe // KūrmP_1,6.15 //</l>\n</lg>\n\n<lg>\n<l>namo 'stvānandarūpāya sākṣiṇe jagatāṃ namaḥ /</l>\n<l>anantāyāprameyāya kāryāya karaṇāya ca // KūrmP_1,6.16 //</l>\n</lg>\n\n<lg>\n<l>namaste pañcabūtāya pañcabhūtātmane namaḥ /</l>\n<l>namo mūlaprakṛtaye māyārūpāya te namaḥ // KūrmP_1,6.17 //</l>\n</lg>\n\n<lg>\n<l>namo 'stu te varāhāya namaste matsyarūpiṇe /</l>\n<l>namo yogādhigamyāya namaḥ sakarṣaṇāya te // KūrmP_1,6.18 //</l>\n</lg>\n\n<lg>\n<l>namastrimūrtaye tubhyaṃ tridhāmne divyatejase /</l>\n<l>namaḥ siddhāya pūjyāya guṇatrayavibhāvine // KūrmP_1,6.19 //</l>\n</lg>\n\n<lg>\n<l>tamo 'stvādityavarṇāya namaste padmayonaye /</l>\n<l>namo 'mūrtāya mūrtāya mādhavāya namo namaḥ // KūrmP_1,6.20 //</l>\n</lg>\n\n<lg>\n<l>tvayaiva sṛṣṭamakhilaṃ tvayyeva layameṣyati /</l>\n<l>pālayaitajjagat sarvaṃ trātā tvaṃ śaraṇaṃ gati // KūrmP_1,6.21 //</l>\n</lg>\n\n<lg>\n<l>itthaṃ sa bhagavān viṣṇuḥ sanakādyairabhiṣṭutaḥ /</l>\n<l>prasādamakarot teṣāṃ varāhavapurīśvaraḥ // KūrmP_1,6.22 //</l>\n</lg>\n\n<lg>\n<l>tataḥ saṃsthānamānīya pṛthivīṃ pṛthivīpatiḥ /</l>\n<l>mumoca rūpaṃ manasā dhārayitvā prijāpatiḥ // KūrmP_1,6.23 //</l>\n</lg>\n\n<lg>\n<l>tasyopari jalaughasya mahatī nauriva sthitā /</l>\n<l>vitatatvācca dehasya na mahī yāti saṃplavam // KūrmP_1,6.24 //</l>\n</lg>\n\n<lg>\n<l>pṛthivīṃ tu samīkṛtya pṛthivyāṃ so 'cinod girīn /</l>\n<l>prāksargadagdhānakhilāṃstataḥ sarge 'dadhanmanaḥ // KūrmP_1,6.25 //</l>\n</lg>\n\n<p>iti śrīkūrmapurāṇe ṣaṭasāhastryāṃ saṃhitāyāṃ pūrvavibhāge ṣaṣṭho 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>sṛṣṭiṃ cintayatastasya kalpādiṣu yathā purā /</l>\n<l>abuddhipūrvakaḥ sargaḥ prādurbhūtastamomayaḥ // KūrmP_1,7.1 //</l>\n</lg>\n\n<lg>\n<l>tamo moho mahāmohastāmistraścāndhasaṃjñitaḥ /</l>\n<l>avidyā pañcaparvaiṣā prādurbhūtā mahātmanaḥ // KūrmP_1,7.2 //</l>\n</lg>\n\n<lg>\n<l>pañcadhāvasthitaḥ sargo dhyāyataḥ so 'bhimāninaḥ /</l>\n<l>saṃvṛtastamasā caiva bījakambhuvanāvṛtaḥ // KūrmP_1,7.3 //</l>\n</lg>\n\n<lg>\n<l>varhirantaścāprakāśaḥ stabdho niḥ saṃjña eva ca /</l>\n<l>mukyā nagā iti proktā mukhyasargastu sa smṛtaḥ // KūrmP_1,7.4 //</l>\n</lg>\n\n<lg>\n<l>taṃ dṛṣṭvāsādhakaṃ sargamamanyadaparaṃ prabhuḥ /</l>\n<l>tasyābhidhyāyataḥ sargastiryakstroto 'bhyavartata // KūrmP_1,7.5 //</l>\n</lg>\n\n<lg>\n<l>yasmāt tiryak pravṛttaḥ sa tiryakstrotastataḥ smṛtaḥ /</l>\n<l>paśvādayaste vikhyātā utpathagrāhiṇo dvijāḥ // KūrmP_1,7.6 //</l>\n</lg>\n\n<lg>\n<l>tamapyasādhakaṃ jñātvā sargamanyaṃ sasarja ha /</l>\n<l>ūrdhvastrota iti prokto devasargastu sāttvikaḥ // KūrmP_1,7.7 //</l>\n</lg>\n\n<lg>\n<l>te sukhapratibahulā bahirantaśca nāvṛtāḥ /</l>\n<l>prakāśā bahirantaśca svabhāvād devasaṃjñitāḥ // KūrmP_1,7.8 //</l>\n</lg>\n\n<lg>\n<l>tato 'bidhāyāyatastasya satyābhidhyāyinastadā /</l>\n<l>prādurāsīt tadāvyaktādarvākstrotastu sādhakaḥ // KūrmP_1,7.9 //</l>\n</lg>\n\n<lg>\n<l>te ca prakāśabahulāstamodriktā rajodhikāḥ /</l>\n<l>duḥ khotkaṭāḥ sattvayutā manuṣyāḥ parikīrtitā // KūrmP_1,7.10 //</l>\n</lg>\n\n<lg>\n<l>taṃ dṛṣṭvā cāparaṃ sargamamanyad bhagavānajaḥ /</l>\n<l>tasyābhidhyāyataḥ sargaṃ sargo bhūtādiko 'bhavat // KūrmP_1,7.11 //</l>\n</lg>\n\n<lg>\n<l>te 'parigrāhiṇaḥ sarve saṃvibhāgaratāḥ punaḥ /</l>\n<l>khādanāścāpyaśīlāśca bhūtādyāḥ parikīrtitāḥ /</l>\n<l>ityete pañca kathitāḥ sargā vai dvijapuṅgavāḥ // KūrmP_1,7.12 //</l>\n</lg>\n\n<lg>\n<l>prathamo mahataḥ sargo vijñeyo brahmaṇastu saḥ /</l>\n<l>tanmātrāṇāṃ dvitīyastu bhūtasargo hi sa smṛtaḥ // KūrmP_1,7.13 //</l>\n</lg>\n\n<lg>\n<l>vaikārikastṛtīyastu sarga aindriyakaḥ smṛtaḥ /</l>\n<l>ityeṣa prākṛtaḥ sargaḥ saṃbhūto 'buddhipūrvakaḥ // KūrmP_1,7.14 //</l>\n</lg>\n\n<lg>\n<l>mukhyasargaścaturthastu mukhyā vai sthāvarāḥ smṛtāḥ /</l>\n<l>tiryakstrotastu yaḥ proktastiryagyonyaḥ sa pañcamaḥ // KūrmP_1,7.15 //</l>\n</lg>\n\n<lg>\n<l>tathordhvastrotasāṃ ṣaṣṭho devasargastu sa smṛtaḥ /</l>\n<l>tator'vākstrotasāṃ sargaḥ saptamaḥ sa tu mānuṣaḥ // KūrmP_1,7.16 //</l>\n</lg>\n\n<lg>\n<l>aṣṭamo bhautikaḥ sargo bhūtādīnāṃ prakīrtitaḥ /</l>\n<l>navamaścaiva kaumāraḥ prākṛtā vaikṛtāstvime // KūrmP_1,7.17 //</l>\n</lg>\n\n<lg>\n<l>prākṛtāstu trayaḥ pūrve sargāste 'buddhipūrvakāḥ /</l>\n<l>buddhipūrvaṃ pravartante mukhyādyā munipuṅgavāḥ // KūrmP_1,7.18 //</l>\n</lg>\n\n<lg>\n<l>agre sasarja vai brahmā mānasānātmanaḥ samān /</l>\n<l>sanakaṃ sanātanaṃ caiva tathaiva ca sanandanam /</l>\n<l>ṛbhuṃ sanātkumāraṃ ca pūrvameva prajāpatiḥ // KūrmP_1,7.19 //</l>\n</lg>\n\n<lg>\n<l>pañcaite yogino viprāḥ paraṃ vairāgyamāsthitāḥ /</l>\n<l>īśvarāsaktamanaso na sṛṣṭau dadhire matim // KūrmP_1,7.20 //</l>\n</lg>\n\n<lg>\n<l>teṣvevaṃ nirapekṣeṣu lokasṛṣṭau prajāpatiḥ /</l>\n<l>mumoha māyayā sadyo māyinaḥ parameṣṭhinaḥ // KūrmP_1,7.21 //</l>\n</lg>\n\n<lg>\n<l>taṃ bodhayāmāsa sutaṃ jaganmāyo mahāmuniḥ /</l>\n<l>nārāyaṇo mahāyogī yogicittānurañjanaḥ // KūrmP_1,7.22 //</l>\n</lg>\n\n<lg>\n<l>bodhitastena viśvātmā tatāpa paramaṃ tapaḥ /</l>\n<l>sa tapyamāno bhagavān na kiñcit pratipadyata // KūrmP_1,7.23 //</l>\n</lg>\n\n<lg>\n<l>tato dīrgheṇa kālena dukhāt krodho vyajāyata /</l>\n<l>krodhāviṣṭasya netrābhyāṃ prāpatannaśru bindavaḥ // KūrmP_1,7.24 //</l>\n</lg>\n\n<lg>\n<l>bhrukuṭīkuṭilāt tasya lalāṭāt parameśvaraḥ /</l>\n<l>samutpanno mahādevaḥ śaraṇyo nīlalohitaḥ // KūrmP_1,7.25 //</l>\n</lg>\n\n<lg>\n<l>sa eva bhagavānīśastejorāśiḥ sanātanaḥ /</l>\n<l>yaṃ prapaśyanti vidvāṃsaḥ svātmasthaṃ parameśvaram // KūrmP_1,7.26 //</l>\n</lg>\n\n<lg>\n<l>oṅkāraṃ samanusmṛtya praṇamya ca kṛtāñjaliḥ /</l>\n<l>tāma bhagavān brahmā sṛjemā vividhāḥ prajāḥ // KūrmP_1,7.27 //</l>\n</lg>\n\n<lg>\n<l>niśamya bhagavān vākyaṃ śaṅkaro dharmavāhanaḥ /</l>\n<l>svātmanā sadśān rudrān sasarja manasā śivaḥ /</l>\n<l>kapardino nirātaṅkāṃstrinetrān nīlalohitān // KūrmP_1,7.28 //</l>\n</lg>\n\n<lg>\n<l>taṃ prāha bhagavān brahmā janmamṛtyuyutāḥ prajāḥ /</l>\n<l>sṛjeti so 'bravīdīśo nāhaṃ mṛtyujarānvitāḥ /</l>\n<l>prajāḥ strakṣye jagannātha sṛja tvamaśubhāḥ prajāḥ // KūrmP_1,7.29 //</l>\n</lg>\n\n<lg>\n<l>nivārya ca tadā rudraṃ sasarja kamalodbhavaḥ /</l>\n<l>sthānābhimāninaḥ sarvān gadatastān nibodhata // KūrmP_1,7.30 //</l>\n</lg>\n\n<lg>\n<l>apo 'gnirantarikṣaṃ ca dyaurvāyuḥ pṛthivī tathā /</l>\n<l>nadyaḥ samudrāḥ śailāśca vṛkṣā vīrudha eva ca // KūrmP_1,7.31 //</l>\n</lg>\n\n<lg>\n<l>lavāḥ kāṣṭhāḥ kalāścaiva muhūrtā divasāḥ kṣapāḥ /</l>\n<l>ardhamāsāśca māsāśca ayanābdayugādayaḥ // KūrmP_1,7.32 //</l>\n</lg>\n\n<lg>\n<l>sthānābimāninaḥ sṛṣṭvā sādhakānasṛjat punaḥ /</l>\n<l>marīcibhṛgvaṅgirasaṃ pulastyaṃ pulahaṃ kratum /</l>\n<l>dakṣamatriṃ vasiṣṭhaṃ ca dharmaṃ saṃkalpameva ca // KūrmP_1,7.33 //</l>\n</lg>\n\n<lg>\n<l>prāṇād brahmāsṛjad dakṣaṃ cakṣuṣaśca marīcinam /</l>\n<l>śiraso 'ṅgirasaṃ devo hṛdayād bhṛgumeva ca // KūrmP_1,7.34 //</l>\n</lg>\n\n<lg>\n<l>śrotrābhyāmatrināmānaṃ dharmaṃ ca vyavasāyataḥ /</l>\n<l>saṃkalpaṃ caiva saṃkalpāt sarvalokapitāmahaḥ // KūrmP_1,7.35 //</l>\n</lg>\n\n<lg>\n<l>pulastyaṃ ca tathodānād vyanācca pulahaṃ munim /</l>\n<l>apānāt kratumavyagraṃ samānācca vasiṣṭhakam // KūrmP_1,7.36 //</l>\n</lg>\n\n<lg>\n<l>ityete brahmaṇā sṛṣṭāḥ sādhakā gṛhamedhinaḥ /</l>\n<l>āsthāya mānavaṃ rūpaṃ dharmastaiḥ saṃpravartitaḥ // KūrmP_1,7.37 //</l>\n</lg>\n\n<lg>\n<l>tato devāsurapitṛn manuṣyāṃśca catuṣṭayam /</l>\n<l>sisṛkṣurambhāṃsyetāni svamātmānamayūyujat // KūrmP_1,7.38 //</l>\n</lg>\n\n<lg>\n<l>yuktātmanastamomātrā udriktābhūt prajāpateḥ /</l>\n<l>tato 'sya jaghanāt pūrvamasurā jajñire sutāḥ // KūrmP_1,7.39 //</l>\n</lg>\n\n<lg>\n<l>utsasarjāsurān sṛṣṭvā tāṃ tanuṃ puruṣottamaḥ /</l>\n<l>sā cotsṛṣṭā tanustena sadyo rātrirajāyata /</l>\n<l>sā tamobahulā yasmāt prajāstasyāṃsvapantyataḥ // KūrmP_1,7.40 //</l>\n</lg>\n\n<lg>\n<l>sattvamātratmikāṃ devastanumanyāmagṛhṇata /</l>\n<l>tato 'sya mukhato devā dīvyataḥ saṃprajajñire // KūrmP_1,7.41 //</l>\n</lg>\n\n<lg>\n<l>tyaktā sāpi tanustena sattvaprāyamabhūd dinam /</l>\n<l>tasmādaho dharmayuktā devatāḥ samupāsate // KūrmP_1,7.42 //</l>\n</lg>\n\n<lg>\n<l>sattvamātrātmikāmeva tato 'nyāṃ jagṛhe tanum /</l>\n<l>pitṛvanmanyamānasya pitaraḥ saṃprajajñire // KūrmP_1,7.43 //</l>\n</lg>\n\n<lg>\n<l>utsasarja pitṛn sṛṣṭvā tatastāmapi viśvasṛk /</l>\n<l>sāpaviddhā tanustena sadyaḥ sandhyā vyajāyata // KūrmP_1,7.44 //</l>\n</lg>\n\n<lg>\n<l>tasmādahardevatānāṃ rātriḥ syād devavidviṣām /</l>\n<l>tayormadhye pitṝṇāṃ tu mūrtiḥ sandhyā garīyasī // KūrmP_1,7.45 //</l>\n</lg>\n\n<lg>\n<l>tasmād devāsurāḥ sarve manavo mānavāstathā /</l>\n<l>upāsate tadā yuktā rātryahnormadhyamāṃ tanum // KūrmP_1,7.46 //</l>\n</lg>\n\n<lg>\n<l>rajomātrātmikāṃ brahmā tanumanyāmagṛhṇata /</l>\n<l>tato 'sya jajñire putrā manuṣyā rajasāvṛtāḥ // KūrmP_1,7.47 //</l>\n</lg>\n\n<lg>\n<l>tāmapyāśu sa tatyāja tanuṃ sadyaḥ prajāpatiḥ /</l>\n<l>jyotstrā sā cābhavadviprāḥ prāksandhyā yābidhīyate // KūrmP_1,7.48 //</l>\n</lg>\n\n<lg>\n<l>tataḥ sa bhagavān brahmā saṃprāpya dvijapuṅgavāḥ /</l>\n<l>mūrti tamorajaḥ prāyāṃ punarevābhyayūyujat // KūrmP_1,7.49 //</l>\n</lg>\n\n<lg>\n<l>andhakāre kṣudhāviṣṭā rākṣasāstasya jajñire /</l>\n<l>putrāstamorajaḥ prāyā balinaste niśācarāḥ // KūrmP_1,7.50 //</l>\n</lg>\n\n<lg>\n<l>sarpā yakṣāstathā būtā gandharvāḥ saṃprajajñire /</l>\n<l>rajastamobhyāmāviṣṭāṃstato 'nyānasṛjat prabhuḥ // KūrmP_1,7.51 //</l>\n</lg>\n\n<lg>\n<l>vayāṃsi vayasaḥ sṛṣṭvā avayo vakṣaso 'sṛjat /</l>\n<l>mukhato 'jān sasarjānyān udarādgāścanirmame // KūrmP_1,7.52 //</l>\n</lg>\n\n<lg>\n<l>padbhyāñcāśvān samātaṅgān rāsabhān gavayān mṛgān /</l>\n<l>uṣṭrānaśvatarāṃścaiva nyaṅkūnanyāṃśva jātayaḥ /</l>\n<l>aupadhyaḥ phalamūlinyo romabhyastasya jajñire // KūrmP_1,7.53 //</l>\n</lg>\n\n<lg>\n<l>gāyatraṃ ca ṛcaṃ caiva trivṛtsāma rathantaram /</l>\n<l>agniṣṭomaṃ ca yajñānāṃ nirmame prathamānmukhāt // KūrmP_1,7.54 //</l>\n</lg>\n\n<lg>\n<l>yajūṃṣi traiṣṭubhaṃ chandaḥ stomaṃ pañcadaśaṃ tathā /</l>\n<l>bṛhatsāma tathokthaṃ ca dakṣiṇādasṛjanmukhāt // KūrmP_1,7.55 //</l>\n</lg>\n\n<lg>\n<l>sāmāni jāgataṃ chandastomaṃ saptadaśaṃ tathā /</l>\n<l>vairūpamatirātraṃ ca paścimādasṛjanmukhāt // KūrmP_1,7.56 //</l>\n</lg>\n\n<lg>\n<l>ekaviśamatharvāṇamāptoryāmāṇameva ca /</l>\n<l>anuṣṭubhaṃ savairājamuttarādasṛjanmukhāt // KūrmP_1,7.57 //</l>\n</lg>\n\n<lg>\n<l>uccāvacāni bhūtāni gātrebhyastasya jajñire /</l>\n<l>brahmaṇo hi prajāsargaṃ sṛjatastu prajāpateḥ // KūrmP_1,7.58 //</l>\n</lg>\n\n<lg>\n<l>sṛṣṭvā catuṣṭayaṃ sargaṃ devarṣipitṛmānuṣam /</l>\n<l>tato 'sṛjacca bhūtāni sthāvarāṇi carāṇi ca // KūrmP_1,7.59 //</l>\n</lg>\n\n<lg>\n<l>yakṣān piśācān gandharvāṃstathaivāpsarasaḥ śubhāḥ /</l>\n<l>narakinnararakṣāṃsi vayaḥ puśumṛgoragān /</l>\n<l>avyayaṃ ca vyayaṃ caiva dvayaṃ sthāvarajaṅgamam // KūrmP_1,7.60 //</l>\n</lg>\n\n<lg>\n<l>teṣāṃ ye yāni karmāṇi prāksṛṣṭau pratipedire /</l>\n<l>tānyeva te prapadyante sṛjyamānāḥ punaḥ punaḥ // KūrmP_1,7.61 //</l>\n</lg>\n\n<lg>\n<l>hiṃstrāhiṃstre mṛdukrūre dharmādharmāvṛtānṛte /</l>\n<l>tadbhāvitāḥ prapadyante tasmāt tat tasya rocate // KūrmP_1,7.62 //</l>\n</lg>\n\n<lg>\n<l>mahābhūteṣu nānātvamindriyārtheṣu mūrtiṣu /</l>\n<l>viniyogaṃ ca bhūtānāṃ dhātaiva vidadhāt svayam // KūrmP_1,7.63 //</l>\n</lg>\n\n<lg>\n<l>nāmarūpaṃ ca bhūtānāṃ kṛtyānāṃ ca prapañcanam /</l>\n<l>vedaśabdebhya evādau nirmame sa maheśvaraḥ // KūrmP_1,7.64 //</l>\n</lg>\n\n<lg>\n<l>ārṣāṇi caiva nāmāni yāśca vedeṣu dṛṣṭayaḥ /</l>\n<l>śarvaryante prasūtānāṃ tānyevaibhyo dadātyajaḥ // KūrmP_1,7.65 //</l>\n</lg>\n\n<lg>\n<l>yathartāvṛtuliṅgāni nānārūpāṇi paryaye /</l>\n<l>dṛśyante tāni tānyeva tathā bhāvā yugādiṣu // KūrmP_1,7.66 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge saptamo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>evaṃ bhūtāni sṛṣṭāni sthāvarāṇi carāṇi ca /</l>\n<l>yadā cāsya prajāḥ sṛṣṭā na vyavardhanta dhīmataḥ // KūrmP_1,8.1 //</l>\n</lg>\n\n<lg>\n<l>tamomātrāvṛto brahmā tadāśocata duḥ khitaḥ /</l>\n<l>tataḥ sa vidadhe buddhimarthaniścayagāminīm // KūrmP_1,8.2 //</l>\n</lg>\n\n<lg>\n<l>athātmani samadrākṣīt tamomātrāṃ niyāmikām /</l>\n<l>rajaḥ sattvaṃ ca saṃvṛtya vartamānāṃ svadharmataḥ // KūrmP_1,8.3 //</l>\n</lg>\n\n<lg>\n<l>tamastad vyanudat paścāt rajaḥ sattvena saṃyutaḥ /</l>\n<l>tat tamaḥ pratinunnaṃ vai mithunaṃ samajāyata // KūrmP_1,8.4 //</l>\n</lg>\n\n<lg>\n<l>adharmācaraṇo viprā hiṃsā cāśubhalakṣaṇā /</l>\n<l>svāṃ tanuṃ sa tato brahmā tāmapohata bhāsvarām // KūrmP_1,8.5 //</l>\n</lg>\n\n<lg>\n<l>dvidhākarot punardehamardhena puruṣo 'bhavat /</l>\n<l>ardhena nārī puruṣo virājamasṛjat prabhuḥ // KūrmP_1,8.6 //</l>\n</lg>\n\n<lg>\n<l>nārīṃ ca śatarūpākhyāṃ yoginīṃ sasṛje śubhām /</l>\n<l>sā divaṃ pṛthivīṃ caiva mahamnā vyāpya saṃsthitā // KūrmP_1,8.7 //</l>\n</lg>\n\n<lg>\n<l>yogaiśvaryabalopetā jñānavijñānasaṃyutā /</l>\n<l>yo 'bhavat puruṣāt putro virāḍavyaktajanmanaḥ // KūrmP_1,8.8 //</l>\n</lg>\n\n<lg>\n<l>svāyaṃbhuvo manurdevaḥ so 'bhavat puruṣo muniḥ /</l>\n<l>sā devī śatarūpākhyā tapaḥ kṛtvā suduścaram // KūrmP_1,8.9 //</l>\n</lg>\n\n<lg>\n<l>bhartāraṃ brahmaṇaḥ putraṃ manumevānupadyata /</l>\n<l>tasmācca śatarūpā sā putradvayamasūyata // KūrmP_1,8.10 //</l>\n</lg>\n\n<lg>\n<l>priyavratottānapādau kanyādvayamanuttamam /</l>\n<l>tayoḥ prasūtiṃ dakṣāya manuḥ kanyāṃ dadau punaḥ // KūrmP_1,8.11 //</l>\n</lg>\n\n<lg>\n<l>prajāpatirathākūtiṃ mānaso jagṛhe ruciḥ /</l>\n<l>ākūtyāṃ mithunaṃ jajñe mānasasya ruceḥ śubham /</l>\n<l>yajñaśca dakṣiṇā caiva yābhyāṃ saṃvardhitaṃ jagat // KūrmP_1,8.12 //</l>\n</lg>\n\n<lg>\n<l>yajñasya dakṣiṇāyāṃ tu putrā dvādaśa jajñire /</l>\n<l>yāmā iti samākyatā devāḥ svāyaṃbhuve 'ntare // KūrmP_1,8.13 //</l>\n</lg>\n\n<lg>\n<l>prasūtyāṃ ca tathā dakṣaścatastro viṃśatiṃ tathā /</l>\n<l>sasarja kanyā nāmāni tāsāṃ samyam nibodhata // KūrmP_1,8.14 //</l>\n</lg>\n\n<lg>\n<l>śraddhā lakṣmīrdhṛtistuṣṭiḥ puṣṭirmedhā kriyā tathā /</l>\n<l>buddhirlajjāvapuḥ śāntiḥ siddhiḥ kīrtistrayodaśī // KūrmP_1,8.15 //</l>\n</lg>\n\n<lg>\n<l>patnyarthaṃ pratijagrāha dharmo dākṣāyaṇīḥ śubhāḥ /</l>\n<l>tābhyaḥ śiṣṭā yavīyasya ekādaśa sulocanāḥ // KūrmP_1,8.16 //</l>\n</lg>\n\n<lg>\n<l>khyātiḥ satyatha saṃbhūtiḥ smṛtiḥ prītiḥ kṣamā tathā /</l>\n<l>saṃtatiścānasūyā ca ūrjā svāhā svadhā tathā // KūrmP_1,8.17 //</l>\n</lg>\n\n<lg>\n<l>bhṛgurbhavo marīciśca tathā caivāṅgirā muniḥ /</l>\n<l>pulastyaḥ pulahaścaiva kratuḥ paramadharmavit // KūrmP_1,8.18 //</l>\n</lg>\n\n<lg>\n<l>atrirvasiṣṭho vahniśca pitaraśca yathākramam /</l>\n<l>khyātyādyā jagṛhuḥ kanyā munayo munisattamāḥ // KūrmP_1,8.19 //</l>\n</lg>\n\n<lg>\n<l>śraddhāyā ātmajaḥ kāmo darpo lakṣmīsutaḥ smṛtaḥ /</l>\n<l>dhṛtyāstu niyamaḥ putrastuṣṭyāḥ saṃtoṣa ucyate // KūrmP_1,8.20 //</l>\n</lg>\n\n<lg>\n<l>puṣṭyā lābhaḥ sutaścāpi medhāputraḥ śrutastathā /</l>\n<l>kriyāyāścābhavat putro daṇḍaḥ samaya eva ca // KūrmP_1,8.21 //</l>\n</lg>\n\n<lg>\n<l>buddhyā bodhaḥ sutastadvadapramādo vyajāyata /</l>\n<l>lajjāyā vinayaḥ putro vapuṣo vyavasāyakaḥ // KūrmP_1,8.22 //</l>\n</lg>\n\n<lg>\n<l>kṣemaḥ śāntisutaścāpi sukhaṃ siddhirajāyata /</l>\n<l>yaśaḥ kīrtisutastadvadityete dharmasūnavaḥ // KūrmP_1,8.23 //</l>\n</lg>\n\n<lg>\n<l>kāmasya harṣaḥ putro 'bhūd devānando vyajāyata /</l>\n<l>ityeṣa vai sukhodarkaḥ sargo dharmasya kīrtitaḥ // KūrmP_1,8.24 //</l>\n</lg>\n\n<lg>\n<l>jajñe hiṃsā tvadharmād vai nikṛtiṃ cānṛtaṃ sutam /</l>\n<l>nikṛtyanṛtayorjajñe bhayaṃ naraka eva ca // KūrmP_1,8.25 //</l>\n</lg>\n\n<lg>\n<l>māyā ca vedanā caiva mithunaṃ tvidametayoḥ /</l>\n<l>bhayājjajñe 'tha vai māyā mṛtyuṃ bhūtāpahāriṇam // KūrmP_1,8.26 //</l>\n</lg>\n\n<lg>\n<l>vedanā ca sutaṃ cāpi duḥ khaṃ jajñe 'tha rauravāt /</l>\n<l>mṛtyorvyādhijarāśokatṛṣṇākrodhāśca jajñire // KūrmP_1,8.27 //</l>\n</lg>\n\n<lg>\n<l>duḥ khottarāḥ smṛtā hyete sarve cādharmalakṣaṇāḥ /</l>\n<l>naiṣāṃ bhāryāsti putro vā sarve te hyūrdhvaretasaḥ // KūrmP_1,8.28 //</l>\n</lg>\n\n<lg>\n<l>ityeṣa tāmasaḥ sargo jajñe dharmaniyāmakaḥ /</l>\n<l>saṃkṣepeṇa mayā proktā visṛṣṭirmunipuṅgavā // KūrmP_1,8.29 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge 'ṣṭamo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>etacchrutvā tu vacanaṃ nāradādyā maharṣayaḥ /</l>\n<l>praṇamya varadaṃ viṣṇuṃ papracchuḥ saṃśayānvitā // KūrmP_1,9.1 //</l>\n</lg>\n\n<lg>\n<l>ṛṣaya ūcuḥ</l>\n<l>kathito bhavatā sargo mukhyādīnāṃ janārdana /</l>\n<l>idānīṃ saṃśayaṃ cemamasmākaṃ chettumarhasi // KūrmP_1,9.2 //</l>\n</lg>\n\n<lg>\n<l>kathaṃ sa bhagavānīśaḥ pūrvajo 'pi pinākadhṛk /</l>\n<l>putratvamagacchaṃbhurbrahmaṇo 'vyaktajanmanaḥ // KūrmP_1,9.3 //</l>\n</lg>\n\n<lg>\n<l>kathaṃ ca bhagavāñjajñe brahmā lokapitāmahaḥ /</l>\n<l>aṇḍajo jagatāmīśastanno vaktumihārhasi // KūrmP_1,9.4 //</l>\n</lg>\n\n<lg>\n<l>śrīkūrma uvāca</l>\n<l>śṛṇudhvamṛṣayaḥ sarve śaṅkarasyāmitaujasaḥ /</l>\n<l>putratvaṃ brahmaṇastasya padmayonitvameva ca // KūrmP_1,9.5 //</l>\n</lg>\n\n<lg>\n<l>atītakalpāvasāne tamobhūtaṃ jagat trayam /</l>\n<l>āsīdekārṇavaṃ sarvaṃ na devādyā na carṣayaḥ // KūrmP_1,9.6 //</l>\n</lg>\n\n<lg>\n<l>tatra nārāyaṇo devo nirjane nirupaplave /</l>\n<l>āśritya śeṣaśayanaṃ suṣvāpa puruṣottamaḥ // KūrmP_1,9.7 //</l>\n</lg>\n\n<lg>\n<l>sahastraśīrṣā bhūtvā sa sahastrākṣaḥ sahastrapāt /</l>\n<l>sahastrabāhuḥ sarvajñaścintyamāno manīṣibhiḥ // KūrmP_1,9.8 //</l>\n</lg>\n\n<lg>\n<l>pītavāsā viśālākṣo nīlajimūtasannibhaḥ /</l>\n<l>mahāvibhūtiryogātmā yogināṃ hṛdayālayaḥ // KūrmP_1,9.9 //</l>\n</lg>\n\n<lg>\n<l>kadācit tasya suptasya līlārthaṃ divyamadbhutam /</l>\n<l>trailokyasāraṃ vimalaṃ nābhyāṃ paṅkajamudvabhau // KūrmP_1,9.10 //</l>\n</lg>\n\n<lg>\n<l>śatayojanavistīrṇaṃ taruṇādityasannibham /</l>\n<l>divyagandhamayaṃ puṇyaṃ karṇikākesarānvitam // KūrmP_1,9.11 //</l>\n</lg>\n\n<lg>\n<l>tasyaivaṃ suciraṃ kālaṃ vartamānasya śārṅgiṇaḥ /</l>\n<l>hiraṇyagarbho bhagavāṃstaṃ deśamupacakrame // KūrmP_1,9.12 //</l>\n</lg>\n\n<lg>\n<l>sa taṃ kareṇa viśvātmā samutthāpya sanātanam /</l>\n<l>provāca madhuraṃ vākyaṃ māyayā tasya mohitaḥ // KūrmP_1,9.13 //</l>\n</lg>\n\n<lg>\n<l>asminnekārṇave ghore nirjane tamasāvṛte /</l>\n<l>ekākī ko bhavāñchete brūhi me puruṣarṣabha // KūrmP_1,9.14 //</l>\n</lg>\n\n<lg>\n<l>tasya tad vacanaṃ śrutvā vihasya garuḍadhvajaḥ /</l>\n<l>uvāca devaṃ brahmāṇaṃ meghagambhīraniḥ svanaḥ // KūrmP_1,9.15 //</l>\n</lg>\n\n<lg>\n<l>bho bho nārāyaṇaṃ devaṃ lokānāṃ prabhavāpyayam /</l>\n<l>mahāyogeśvaraṃ māṃ tvaṃ jānīhi puruṣottamam // KūrmP_1,9.16 //</l>\n</lg>\n\n<lg>\n<l>mayi paśya jagat kṛtsnaṃ tvāṃ ca lokapitāmaham /</l>\n<l>saparvatamahādvīpaṃ samudraiḥ saptabhirvṛtam // KūrmP_1,9.17 //</l>\n</lg>\n\n<lg>\n<l>evamābhāṣya viścātmā provāca puruṣaṃ hariḥ /</l>\n<l>jānannapi mahāyogī ko bhavāniti vedhasam // KūrmP_1,9.18 //</l>\n</lg>\n\n<lg>\n<l>tataḥ prahasya bhagavān brahmā vedanidhiḥ prabhuḥ /</l>\n<l>pratyuvācāmbujābhākṣaṃ sasmitaṃ ślakṣṇayā girā // KūrmP_1,9.19 //</l>\n</lg>\n\n<lg>\n<l>ahaṃ dhātā vidhātā ca svayaṃbhūḥ prapitāmahaḥ /</l>\n<l>mayyeva saṃsthitaṃ viśvaṃ brahmāhaṃ viśvatomukhaḥ // KūrmP_1,9.20 //</l>\n</lg>\n\n<lg>\n<l>śrutvā vācaṃ sa bhagavān viṣṇuḥ satyaparākramaḥ /</l>\n<l>anujñāpyātha yogena praviṣṭo brahmaṇastanum // KūrmP_1,9.21 //</l>\n</lg>\n\n<lg>\n<l>tralokyametat sakalaṃ sadevāsuramānuṣam /</l>\n<l>udare tasya devasya dṛṣṭvā vismayamāgataḥ // KūrmP_1,9.22 //</l>\n</lg>\n\n<lg>\n<l>tadāsya vaktrānniṣkramya pannagendraniketanaḥ /</l>\n<l>ajātaśatrurbhagavān pitāmahamathābravīt // KūrmP_1,9.23 //</l>\n</lg>\n\n<lg>\n<l>bhavānapyevamevādya śāśvataṃ hi mamoharam /</l>\n<l>praviśya lokān paśyaitān vicitrān puruṣarṣabha // KūrmP_1,9.24 //</l>\n</lg>\n\n<lg>\n<l>tataḥ prahlādanīṃ vāṇī śrutvā tasyābhinandya ca /</l>\n<l>śrīpaterudaraṃ bhūyaḥ praviveśa kuśadhvajaḥ // KūrmP_1,9.25 //</l>\n</lg>\n\n<lg>\n<l>tāneva lokān garbhasthānapaśyat satyavikramaḥ /</l>\n<l>paryaṭitvā tu devasya dadṛśe 'ntaṃ na vai hareḥ // KūrmP_1,9.26 //</l>\n</lg>\n\n<lg>\n<l>tato dvārāṇi sarvāṇi pihitāni mahātmanā /</l>\n<l>janārdanena brahmāsau nābhyāṃ dvāramavindata // KūrmP_1,9.27 //</l>\n</lg>\n\n<lg>\n<l>tatra yogabalenāsau praviśya kanakāṇḍajaḥ /</l>\n<l>ujjahārātmano rūpaṃ puṣkarāccaturānanaḥ // KūrmP_1,9.28 //</l>\n</lg>\n\n<lg>\n<l>virarājāravindasthaḥ padmagarbhasamadyutiḥ /</l>\n<l>brahmā svayaṃbhūrbhagavān jagadyoniḥ pitāmahaḥ // KūrmP_1,9.29 //</l>\n</lg>\n\n<lg>\n<l>samanyamāno viśveśamātmānaṃ paramaṃ padam /</l>\n<l>provāca puruṣaṃ viṣṇuṃ meghagambhīrayā girā // KūrmP_1,9.30 //</l>\n</lg>\n\n<lg>\n<l>kiṃ kṛtaṃ bhavatedānīmātmano jayakāṅkṣayā /</l>\n<l>eko 'haṃ prabalo nānyo māṃ vai ko 'bibhaviṣyati // KūrmP_1,9.31 //</l>\n</lg>\n\n<lg>\n<l>śrutvā nārāyaṇo vākyaṃ brahmaṇo lokatantriṇaḥ /</l>\n<l>sāntvapūrvamidaṃ vākyaṃ babhāṣe madhuraṃ hariḥ // KūrmP_1,9.32 //</l>\n</lg>\n\n<lg>\n<l>bhavān dhātā vidhātā ca svayaṃbhūḥ prapitāmahaḥ /</l>\n<l>na mātsaryābhiyogena dvārāṇi pihitāni me // KūrmP_1,9.33 //</l>\n</lg>\n\n<lg>\n<l>kintu līlārthamevaitanna tvāṃ bādhitumicchayā /</l>\n<l>ko hi bādhitumanvicched devadevaṃ pitāmaham // KūrmP_1,9.34 //</l>\n</lg>\n\n<lg>\n<l>na te 'nyathāvagantavyaṃ mānyo me sarvathā bhavān /</l>\n<l>sarvamanvaya kalyāṇaṃ yanmayāpahṛtaṃ tava // KūrmP_1,9.35 //</l>\n</lg>\n\n<lg>\n<l>asmācca kāraṇād brahman putro bhavatu me bhavān /</l>\n<l>padmayoniriti khyāto matpriyārthaṃ jaganmaya // KūrmP_1,9.36 //</l>\n</lg>\n\n<lg>\n<l>tataḥ sa bhagavān devo varaṃ dattvā kirīṭine /</l>\n<l>praharṣamatulaṃ gatvā punarviṣṇumabhāṣata // KūrmP_1,9.37 //</l>\n</lg>\n\n<lg>\n<l>bhavān sarvātmako 'nantaḥ sarveṣāṃ parameśvaraḥ /</l>\n<l>sarvabhūtāntarātmā vai paraṃ bahma sanātanam // KūrmP_1,9.38 //</l>\n</lg>\n\n<lg>\n<l>ahaṃ vai sarvalokānāmātmā lokamaheśvaraḥ /</l>\n<l>manmayaṃ sarvamevedaṃ brahmāhaṃ puruṣaḥ paraḥ // KūrmP_1,9.39 //</l>\n</lg>\n\n<lg>\n<l>nāvābhyāṃ vidyate hyanyo lokānāṃ parameśvaraḥ /</l>\n<l>ekā mūrtirdvidhā bhinnā nārāyaṇapitāmahau // KūrmP_1,9.40 //</l>\n</lg>\n\n<lg>\n<l>tenaivamukto brahmāṇaṃ vāsudevo 'bravīdidam /</l>\n<l>iyaṃ pratijñā bhavato vināśāya bhaviṣyati // KūrmP_1,9.41 //</l>\n</lg>\n\n<lg>\n<l>kiṃ na paśyasi yogeśaṃ brahmādhipatimavyayam /</l>\n<l>pradhānapuruṣeśānaṃ vedāhaṃ parameśvaram // KūrmP_1,9.42 //</l>\n</lg>\n\n<lg>\n<l>yaṃ na paśyanti yogīndrāḥ sāṃkhyā api maheśvaram /</l>\n<l>anādinidhanaṃ brahma tameva śaraṇaṃ vraja // KūrmP_1,9.43 //</l>\n</lg>\n\n<lg>\n<l>tataḥ kruddho 'mbujābhākṣaṃ brahmā provāca keśavam /</l>\n<l>bhavān na nūnamātmānaṃ vetti tat paramakṣaram // KūrmP_1,9.44 //</l>\n</lg>\n\n<lg>\n<l>brahmāṇaṃ jagatāmekamātmānaṃ paramaṃ padam /</l>\n<l>nāvābhyāṃ vidyate hyanyo lokānāṃ parameśvaraḥ // KūrmP_1,9.45 //</l>\n</lg>\n\n<lg>\n<l>saṃtyajya nidrāṃ vipulāṃ svamātmānaṃ vilokaya /</l>\n<l>tasya tat krodhajaṃ vākyaṃ śrutvā viṣṇurabhāṣata // KūrmP_1,9.46 //</l>\n</lg>\n\n<lg>\n<l>mā maivaṃ vada kalyāṇa parivādaṃ mahātmanaḥ /</l>\n<l>na me 'styaviditaṃ brahman nānyathāhaṃ vadāmite // KūrmP_1,9.47 //</l>\n</lg>\n\n<lg>\n<l>kintu mohayati brahman bhavantaṃ pārameśvarī /</l>\n<l>māyāśeṣaviśeṣāṇāṃ heturātmasamudbhāvā // KūrmP_1,9.48 //</l>\n</lg>\n\n<lg>\n<l>etāvaduktvā bhagavān viṣṇustūṣṇīṃ babhūva ha /</l>\n<l>jñātvā tat paramaṃ tattvaṃ svamātmānaṃ maheśvaram // KūrmP_1,9.49 //</l>\n</lg>\n\n<lg>\n<l>kuto 'pyaparimeyātmā bhūtānāṃ parameśvaraḥ /</l>\n<l>prasādaṃ brahmaṇe kartuṃ prādurāsīt tato haraḥ // KūrmP_1,9.50 //</l>\n</lg>\n\n<lg>\n<l>lalāṭanayano 'nanto jaṭāmaṇḍalamaṇḍitaḥ /</l>\n<l>triśūlapāṇirbhagavāṃstejasāṃ paramo nidhiḥ // KūrmP_1,9.51 //</l>\n</lg>\n\n<lg>\n<l>divyāṃ viśālāṃ grathitāṃ grahaiḥ sārkendutārakaiḥ /</l>\n<l>mālāmatyadbhutākārāṃ dhārayan pādalambinīm // KūrmP_1,9.52 //</l>\n</lg>\n\n<lg>\n<l>taṃ dṛṣṭvā devamīśānaṃ brahmā lokapitāmahaḥ /</l>\n<l>mohito māyayātyarthaṃ pītavāsasamabvīt // KūrmP_1,9.53 //</l>\n</lg>\n\n<lg>\n<l>ka eṣa puruṣo 'nantaḥ śūlapāṇistrilocanaḥ /</l>\n<l>tejorāśirameyātmā samāyāti janārdana // KūrmP_1,9.54 //</l>\n</lg>\n\n<lg>\n<l>tasya tad vacanaṃ śrutvā viṣṇurdānavamardanaḥ /</l>\n<l>apaśyadīśvaraṃ devaṃ jvalantaṃ vimale 'mbhasi // KūrmP_1,9.55 //</l>\n</lg>\n\n<lg>\n<l>jñātvā tatparamaṃ bhāvamaiśvaraṃ brahmabhāvanam /</l>\n<l>provācotthāya bhagavān devadevaṃ pitāmaham // KūrmP_1,9.56 //</l>\n</lg>\n\n<lg>\n<l>ayaṃ devo mahādevaḥ svayañjyotiḥ sanātanaḥ /</l>\n<l>anādinidhano 'cintyo lokānāmīśvaro mahān // KūrmP_1,9.57 //</l>\n</lg>\n\n<lg>\n<l>śaṅkaraḥ śaṃbhurīśānaḥ sarvātmā parameśvaraḥ /</l>\n<l>bhūtānāmadhipo yogī maheśo vimalaḥ śivaḥ // KūrmP_1,9.58 //</l>\n</lg>\n\n<lg>\n<l>eṣa dhātā vidhātā ca pradhānapuruṣeśvaraḥ /</l>\n<l>yaṃ prapaśyanti yatayo brahmabhāvena bhāvitāḥ // KūrmP_1,9.59 //</l>\n</lg>\n\n<lg>\n<l>sṛjatyeṣa jagat kṛtsnaṃ pāti saṃharate tathā /</l>\n<l>kālo bhūtvā mahādevaḥ kevalo niṣkalaḥ śivaḥ // KūrmP_1,9.60 //</l>\n</lg>\n\n<lg>\n<l>brahmāṇaṃ vidadhe pūrvaṃ bhavantaṃ yaḥ sanātanaḥ /</l>\n<l>vedāṃśca pradadau tubhyaṃ so 'yamāyāti śaṅkaraḥ // KūrmP_1,9.61 //</l>\n</lg>\n\n<lg>\n<l>asyaiva cāparāṃ mūrti viśvayoniṃ sanātanīm /</l>\n<l>vāsudevābhidhānāṃ māmavehi prapitāmaha // KūrmP_1,9.62 //</l>\n</lg>\n\n<lg>\n<l>kiṃ na paśyasi yogeśaṃ brahmādhipatimavyayam /</l>\n<l>divyaṃ bhavatu te cakṣuryena drakṣyasi tatparam // KūrmP_1,9.63 //</l>\n</lg>\n\n<lg>\n<l>labdhvā śaivaṃ tadā cakṣurviṣṇorlokapitāmahaḥ /</l>\n<l>bubudhe parameśānaṃ purataḥ samavasthitam // KūrmP_1,9.64 //</l>\n</lg>\n\n<lg>\n<l>sa labdhvā paramaṃ jñānamaiśvaraṃ prapitāmahaḥ /</l>\n<l>prapede śaraṇaṃ devaṃ tameva pitaraṃ śivam // KūrmP_1,9.65 //</l>\n</lg>\n\n<lg>\n<l>oṅkāraṃ samanusmṛtya saṃstabhyātmānamātmanā /</l>\n<l>atharvaśirasā devaṃ tuṣṭāva ca kṛtāñjaliḥ // KūrmP_1,9.66 //</l>\n</lg>\n\n<lg>\n<l>saṃstutastena bhagavān brahmaṇā parameśvaraḥ /</l>\n<l>avāpa paramāṃ prītiṃ vyājahāra smayanniva // KūrmP_1,9.67 //</l>\n</lg>\n\n<lg>\n<l>matsamastvaṃ na saṃdeho madbhaktaśca yato bhavān /</l>\n<l>mayaivotpāditaḥ pūrvaṃ lokasṛṣṭyarthamavyayam // KūrmP_1,9.68 //</l>\n</lg>\n\n<lg>\n<l>tvamātmā hyādipuruṣo mama dehasamudbhavaḥ /</l>\n<l>varaṃ varaya viśvātman varado 'haṃ tavānagha // KūrmP_1,9.69 //</l>\n</lg>\n\n<lg>\n<l>sa devadevavacanaṃ niśamya kamalodbhavaḥ /</l>\n<l>nirīkṣya viṣṇuṃ puruṣaṃ praṇamyāha vṛṣadhvajam // KūrmP_1,9.70 //</l>\n</lg>\n\n<lg>\n<l>bhagavan bhūtabhavyeśa mahādevāmbikāpate /</l>\n<l>tvāmeva putramicchāmi tvayā vā sadṛśaṃ satam // KūrmP_1,9.71 //</l>\n</lg>\n\n<lg>\n<l>mohito 'smi mahādeva māyayā sūkṣmayā tvayā /</l>\n<l>na jāne paramaṃ bhāvaṃ yāthātathyena te śiva // KūrmP_1,9.72 //</l>\n</lg>\n\n<lg>\n<l>tvameva deva bhaktānāṃ bhrātā mātā pitā suhṛt /</l>\n<l>prasīda tava pādābjaṃ namāmi śaraṇaṃ gataḥ // KūrmP_1,9.73 //</l>\n</lg>\n\n<lg>\n<l>sa tasya vacanaṃ śrutvā jagannātho vṛṣadhvajaḥ /</l>\n<l>vyājahāra tadā putraṃ samālokya janārdanam // KūrmP_1,9.74 //</l>\n</lg>\n\n<lg>\n<l>yadarthitaṃ bhagavatā tat kariṣyāmi putraka /</l>\n<l>vijñānamaiśvaraṃ divyamutpatsyati tavānagha // KūrmP_1,9.75 //</l>\n</lg>\n\n<lg>\n<l>tvameva sarvabhūtānāmādikartā niyojitaḥ /</l>\n<l>tathā kuruṣva deveśa mayā lokapitāmaha // KūrmP_1,9.76 //</l>\n</lg>\n\n<lg>\n<l>eṣa nārāyaṇo 'nanto mamaiva paramā tanuḥ /</l>\n<l>bhaviṣyati taveśāno yogakṣemavaho hariḥ // KūrmP_1,9.77 //</l>\n</lg>\n\n<lg>\n<l>evaṃ vyāhṛtya hastābhyāṃ prītātmā parameśvaraḥ /</l>\n<l>saṃspṛśya devaṃ brahmāṇaṃ hariṃ vacanamabravīt // KūrmP_1,9.78 //</l>\n</lg>\n\n<lg>\n<l>tṛṣṭo 'smi sarvathāhante bhaktyā tava jaganmaya /</l>\n<l>varaṃ vṛṇīṣvaṃ nahyāvāṃ vibhinnau paramārthataḥ // KūrmP_1,9.79 //</l>\n</lg>\n\n<lg>\n<l>śrutvātha devavacanaṃ viṣṇurviśvajaganmayaḥ /</l>\n<l>prāha prasannayā vācā samālokya caturmukham // KūrmP_1,9.80 //</l>\n</lg>\n\n<lg>\n<l>eṣa eva varaḥ śloghyo yadahaṃ parameśvaram /</l>\n<l>paśyāmi paramātmānaṃ bhaktirbhavatu me tvayi // KūrmP_1,9.81 //</l>\n</lg>\n\n<lg>\n<l>tathetyuktvā mahādevaḥ punarviṣṇumabhāṣata /</l>\n<l>bhavān sarvasya kāryasya kartāha'madhidaivatam // KūrmP_1,9.82 //</l>\n</lg>\n\n<lg>\n<l>manmayaṃ tvanmayaṃ caiva sarvametanna saṃśayaḥ /</l>\n<l>bhavān somastvahaṃ sūryo bhavān rātrirahaṃ dinam // KūrmP_1,9.83 //</l>\n</lg>\n\n<lg>\n<l>bhavān prakṛtiravyaktamahaṃ puruṣa eva ca /</l>\n<l>bhavān jñānamahaṃ jñātā bhavān māyāhamīśvaraḥ // KūrmP_1,9.84 //</l>\n</lg>\n\n<lg>\n<l>bhavān vidyātmikā śaktiḥ śaktimānahamīśvaraḥ /</l>\n<l>yo 'haṃ suniṣkalo devaḥ so 'pi nārāyaṇaḥ paraḥ // KūrmP_1,9.85 //</l>\n</lg>\n\n<lg>\n<l>ekībhāvena paśyanti yogino brahmavādinaḥ /</l>\n<l>tvāmanāśritya viśvātman na yogī māmupaiṣyati /</l>\n<l>pālayaitajjagat kṛtsnaṃ sadevāsuramānuṣam // KūrmP_1,9.86 //</l>\n</lg>\n\n<lg>\n<l>itīdamuktvā bhagavānanādiḥ</l>\n<l>svamāyayā mohitabhūtabhedaḥ /</l>\n<l>jagāma janmardhivināśahīnaṃ</l>\n<l>dhāmaikamavyaktamanantaśaktiḥ // KūrmP_1,9.87 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge navamo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>gate maheśvare deve svādhivāsaṃ pitāmahaḥ /</l>\n<l>tadeva sumahat padmaṃ bheje nābhisamutthitam // KūrmP_1,10.1 //</l>\n</lg>\n\n<lg>\n<l>atha dīrgheṇa kālena tatrāpratimapauruṣau /</l>\n<l>mahāsurau samāyātau bhrātarau madhukaiṭabhau // KūrmP_1,10.2 //</l>\n</lg>\n\n<lg>\n<l>krodhena mahatāviṣṭau mahāparvatavigrahau /</l>\n<l>karṇāntarasamudbhūtau devadevasya śārṅgiṇaḥ // KūrmP_1,10.3 //</l>\n</lg>\n\n<lg>\n<l>tāvāgatau samīkṣyāha nārāyaṇamajo vibhuḥ /</l>\n<l>trailokyakaṇṭakāvetāvasurau hantumarhasi // KūrmP_1,10.4 //</l>\n</lg>\n\n<lg>\n<l>tasya tad vacanaṃ śrutvā harirnārāyaṇaḥ prabhuḥ /</l>\n<l>ājñāpayāmāsa tayorvadhārthaṃ puruṣāvubhau // KūrmP_1,10.5 //</l>\n</lg>\n\n<lg>\n<l>tadājñayā mahadyuddhaṃ tayostābhyāmabhūd dvijāḥ /</l>\n<l>vyanayat kaiṭabhaṃ viṣṇurjiṣṇuśca vyanayanmadhum // KūrmP_1,10.6 //</l>\n</lg>\n\n<lg>\n<l>tataḥ padmāsanāsīnaṃ jagannāthaṃ pitāmaham /</l>\n<l>babhāṣe madhuraṃ vākyaṃ snehāviṣṭamanā hariḥ // KūrmP_1,10.7 //</l>\n</lg>\n\n<lg>\n<l>asmānmayocyamānastvaṃ padmādavatara prabho /</l>\n<l>nāhaṃ bhavantaṃ śaknomi voḍhuṃ tejāmayaṃ gurum // KūrmP_1,10.8 //</l>\n</lg>\n\n<lg>\n<l>tato 'vatīrya viśvātmā dehamāviśya cakriṇaḥ /</l>\n<l>avāca vaiṣṇavīṃ nidrāmekībhūyātha viṣṇunā // KūrmP_1,10.9 //</l>\n</lg>\n\n<lg>\n<l>sahastraśīrṣanayanaḥ śaṅkhacakragadādharaḥ /</l>\n<l>brahmā nārāyaṇākhyo 'sau suṣvāpa salile tadā // KūrmP_1,10.10 //</l>\n</lg>\n\n<lg>\n<l>so 'nubhūya ciraṃ kālamānandaṃ paramātmanaḥ /</l>\n<l>anādyanantamadvaitaṃ svātmānaṃ brahmasaṃjñitam // KūrmP_1,10.11 //</l>\n</lg>\n\n<lg>\n<l>tataḥ prabhāte yogātmā bhūtvā devaścaturmukhaḥ /</l>\n<l>sasarja sṛṣṭiṃ tadrūpāṃ vaiṣṇavaṃ bhāvamāśritaḥ // KūrmP_1,10.12 //</l>\n</lg>\n\n<lg>\n<l>purastādasṛjad devaḥ sanandaṃ sanakaṃ tathā /</l>\n<l>ṛbhuṃ sanatkumāraṃ ca purvajaṃ taṃ sanātanam // KūrmP_1,10.13 //</l>\n</lg>\n\n<lg>\n<l>te dvandvamohanirmuktāḥ paraṃ vairāgyamāsthitāḥ /</l>\n<l>viditvā paramaṃ bhāvaṃ na sṛṣṭau dadhire matim // KūrmP_1,10.14 //</l>\n</lg>\n\n<lg>\n<l>teṣvevaṃ nirapekṣeṣu lokasṛṣṭau pitāmahaḥ /</l>\n<l>babhūva naṣṭacetā vai māyayā parameṣṭhinaḥ // KūrmP_1,10.15 //</l>\n</lg>\n\n<lg>\n<l>tataḥ purāṇapuruṣo jaganmūrtirjanārdanaḥ /</l>\n<l>vyājahārātmanaḥ putraṃ mohanāśāya padmajam // KūrmP_1,10.16 //</l>\n</lg>\n\n<lg>\n<l>viṣṇuruvāca</l>\n<l>kaccinna vismṛto devaḥ śūlapāṇiḥ sanātanaḥ /</l>\n<l>yaduktavānātmano 'sau putratve tava śaṅkaraḥ // KūrmP_1,10.17 //</l>\n</lg>\n\n<lg>\n<l>avāpya saṃjñāṃ govindāt padmayoniḥ pitāmahaḥ /</l>\n<l>prajāḥ straṣṭumanāstepe tapaḥ paramaduścaram // KūrmP_1,10.18 //</l>\n</lg>\n\n<lg>\n<l>tasyaivaṃ tapyamānasya na kiñcit samavartata /</l>\n<l>tato dīrgheṇa kālena duḥ khāt krodho 'bhyajāyata // KūrmP_1,10.19 //</l>\n</lg>\n\n<lg>\n<l>krodhāviṣṭasya netrābhyāṃ prāpatannaśrubindavaḥ /</l>\n<l>tatastebhyo 'śrubindubhyo bhūtāḥ pretāstathābhavan // KūrmP_1,10.20 //</l>\n</lg>\n\n<lg>\n<l>sarvāṃstānaśrujān dṛṣṭvā brahmātmānamanindana /</l>\n<l>jahau prāṇāṃśca bhagavān krodhāviṣṭaḥ prajāpatiḥ // KūrmP_1,10.21 //</l>\n</lg>\n\n<lg>\n<l>tadā prāṇamayo rudraḥ prādurasīt prabhīrmukhāt /</l>\n<l>sahastrādityasaṃkāśo yugāntadahanopamaḥ // KūrmP_1,10.22 //</l>\n</lg>\n\n<lg>\n<l>ruroda susvaraṃ ghoraṃ devadevaḥ svayaṃ śivaḥ /</l>\n<l>rodamānaṃ tato brahmā mā rodīrityabhāṣata /</l>\n<l>rodanād rudra ityevaṃ loke khyātiṃ gamiṣyasi // KūrmP_1,10.23 //</l>\n</lg>\n\n<lg>\n<l>anyāni sapta nāmāni patnīḥ putrāṃścaśāśvatān /</l>\n<l>sthānāni caiṣāmaṣṭānāṃ dadau lokapitāmahaḥ // KūrmP_1,10.24 //</l>\n</lg>\n\n<lg>\n<l>bhavaḥ śarvastatheśānaḥ paśūnāṃ patireva ca /</l>\n<l>bhīmaścogro mahādevastāni nāmāni sapta vai // KūrmP_1,10.25 //</l>\n</lg>\n\n<lg>\n<l>sūryo jalaṃ mahī vahnirvāyurākāśameva ca /</l>\n<l>dīkṣito brāhmaṇaścandra ityetā aṣṭamūrtayaḥ // KūrmP_1,10.26 //</l>\n</lg>\n\n<lg>\n<l>sthāneṣveteṣu ye rudraṃ dhyāyanti praṇamanti ca /</l>\n<l>teṣāmaṣṭatanurdevo dadāti paramaṃ padam // KūrmP_1,10.27 //</l>\n</lg>\n\n<lg>\n<l>suvarcalā tathaivomā vikeśī ca tathā śivā /</l>\n<l>svāhā diśaśca dīkṣā ca rohiṇī ceti patnayaḥ // KūrmP_1,10.28 //</l>\n</lg>\n\n<lg>\n<l>śanaiścarastathā śukro lohitāṅgo manojavaḥ /</l>\n<l>skandaḥ sargo 'tha santāno budhaścaiṣāṃ sutāḥ smṛtāḥ // KūrmP_1,10.29 //</l>\n</lg>\n\n<lg>\n<l>evaṃprakāro bhagavān devadevo maheśvaraḥ /</l>\n<l>prajādharmaṃ ca kāma ca tyaktvā vairāgyamāśritaḥ // KūrmP_1,10.30 //</l>\n</lg>\n\n<lg>\n<l>ātmanyādhya cātmānamaiśvaraṃ bhāvamāsthitaḥ /</l>\n<l>pītvā tadakṣaraṃ brahma śāśvataṃ paramāmṛtam // KūrmP_1,10.31 //</l>\n</lg>\n\n<lg>\n<l>prajāḥ sṛjeti cādiṣṭo brahmaṇā nīlalohitaḥ /</l>\n<l>svātmanā sadṛśān rudrān sasarja manasā śivaḥ // KūrmP_1,10.32 //</l>\n</lg>\n\n<lg>\n<l>kapardino nirātaṅkān nīlakaṇṭhān pinākinaḥ /</l>\n<l>triśūlahastānṛṣṭighnān mahānandāṃstrilocanān // KūrmP_1,10.33 //</l>\n</lg>\n\n<lg>\n<l>jarāmaraṇanirmuktān mahāvṛṣabhavāhanān /</l>\n<l>vītarāgāṃśca sarvajñān koṭikoṭiśatān prabhuḥ // KūrmP_1,10.34 //</l>\n</lg>\n\n<lg>\n<l>tān dṛṣṭvā vividhān rudrāna nirmalān nīlalohitān /</l>\n<l>jarāmaraṇanirmuktān vyājaharā haraṃ guruḥ // KūrmP_1,10.35 //</l>\n</lg>\n\n<lg>\n<l>mā strākṣīrīdṛśīrdeva prajā mṛtyuvivarjitāḥ /</l>\n<l>anyāḥ sṛjasva bhūteśa janmamṛtyusamanvitāḥ // KūrmP_1,10.36 //</l>\n</lg>\n\n<lg>\n<l>tatastamāha bhagavān kaparde kāmaśāsanaḥ /</l>\n<l>nāsti me tādṛśaḥ sargaḥ sṛja tvamaśubhāḥ prajāḥ // KūrmP_1,10.37 //</l>\n</lg>\n\n<lg>\n<l>tataḥ prabhṛti devo 'sau na prasūte 'śubhāḥ prajāḥ /</l>\n<l>svātmajaireva tai rudrairnivṛttātmā hyatiṣṭhata /</l>\n<l>sthāṇutvaṃ tena tasyāsīd devadevasya śūlinaḥ // KūrmP_1,10.38 //</l>\n</lg>\n\n<lg>\n<l>jñānaṃ vairāgyamaiśvaryaṃ tapaḥ satyaṃ kṣamā dhṛtiḥ /</l>\n<l>straṣṭṛtvamātmasaṃbodho hyadhiṣṭhātṛtvameva ca // KūrmP_1,10.39 //</l>\n</lg>\n\n<lg>\n<l>avyayāni daśaitāni nityaṃ tiṣṭhanti śaṅkare /</l>\n<l>sa eva śaṅkaraḥ sākṣāt pinākī parameśvaraḥ // KūrmP_1,10.40 //</l>\n</lg>\n\n<lg>\n<l>tataḥ sa bhagavān brahmā vīkṣya devaṃ trilocanam /</l>\n<l>sahaiva mānasaiḥ putraiḥ prītivisphārilocanaḥ // KūrmP_1,10.41 //</l>\n</lg>\n\n<lg>\n<l>jñātvā parataraṃ bhāvamaiśvaraṃ jñānacakṣuṣā /</l>\n<l>tuṣṭāva jagatāmekaṃ kṛtvā śirasi cāñjalim // KūrmP_1,10.42 //</l>\n</lg>\n\n<lg>\n<l>brahmovāca</l>\n<l>namaste 'stu mahādeva namaste parameśvara /</l>\n<l>namaḥ śivāya devāya namaste brahmarūpiṇe // KūrmP_1,10.43 //</l>\n</lg>\n\n<lg>\n<l>namo 'stu te maheśāya namaḥ śāntāya hetave /</l>\n<l>pradhānapuruṣeśāya yogādhipataye namaḥ // KūrmP_1,10.44 //</l>\n</lg>\n\n<lg>\n<l>namaḥ kālāya rudrāya mahāgrāsāya śūline /</l>\n<l>namaḥ pinākahastāya trinetrāya namo namaḥ // KūrmP_1,10.45 //</l>\n</lg>\n\n<lg>\n<l>namastrimūrtaye tubhyaṃ brahmaṇo janakāya te /</l>\n<l>brahmavidyādhipataye brahmavidyāpradāyine // KūrmP_1,10.46 //</l>\n</lg>\n\n<lg>\n<l>namo vedarahasyāya kālakālāya te namaḥ /</l>\n<l>vedāntasārasārāya namo vedātmamūrtaye // KūrmP_1,10.47 //</l>\n</lg>\n\n<lg>\n<l>namo buddhāya śuddhāya yogināṃ gurave namaḥ /</l>\n<l>prahīṇaśokairvividhairbhūtaiḥ varivṛtāya te // KūrmP_1,10.48 //</l>\n</lg>\n\n<lg>\n<l>namo brahmaṇyadevāya brahmādhipataye namaḥ /</l>\n<l>triyambakāya devāya namaste parameṣṭhine // KūrmP_1,10.49 //</l>\n</lg>\n\n<lg>\n<l>namo digvāsase tubhyaṃ namo muṇḍāyā daṇḍine /</l>\n<l>anādimalahīnāya jñānagamyāya te namaḥ // KūrmP_1,10.50 //</l>\n</lg>\n\n<lg>\n<l>namastārāya tīrthāya namo yogardhihetave /</l>\n<l>namo dharmādhigamyāya yogagamyāya te namaḥ // KūrmP_1,10.51 //</l>\n</lg>\n\n<lg>\n<l>namaste niṣprapañcāya nirābhāsāya te namaḥ /</l>\n<l>brahmaṇe viśvarūpāya namaste paramātmane // KūrmP_1,10.52 //</l>\n</lg>\n\n<lg>\n<l>tvayaiva sṛṣṭamakhilaṃ tvayyeva sakalaṃ sthitam /</l>\n<l>tvayā saṃhriyate viśvaṃ pradhānādyaṃ jaganmaya // KūrmP_1,10.53 //</l>\n</lg>\n\n<lg>\n<l>tvamīśvaro mahādevaḥ paraṃ brahma maheśvaraḥ /</l>\n<l>parameṣṭhī śivaḥ śāntaḥ puruṣo niṣkalo haraḥ // KūrmP_1,10.54 //</l>\n</lg>\n\n<lg>\n<l>tvamakṣaraṃ paraṃ jyotistvaṃ kālaḥ parameśvaraḥ /</l>\n<l>tvameva puruṣo 'nantaḥ pradhānaṃ prakṛtistathā // KūrmP_1,10.55 //</l>\n</lg>\n\n<lg>\n<l>bhūmirāpo 'nalo vāyurvyomāhaṅkāra eva ca /</l>\n<l>yasya rūpaṃ namasyāmi bhavantaṃ brahmasaṃjñitam // KūrmP_1,10.56 //</l>\n</lg>\n\n<lg>\n<l>yasya dyaurabhavanmūrdhā pādau pṛthvī diśo bhujāḥ /</l>\n<l>ākāśamudaraṃ tasmai virāje praṇamāmyaham // KūrmP_1,10.57 //</l>\n</lg>\n\n<lg>\n<l>saṃtāpayati yo viśvaṃ svabhābhirbhāsayan diśaḥ /</l>\n<l>brahmatejomayaṃ nityaṃ tasmai sūryātmane namaḥ // KūrmP_1,10.58 //</l>\n</lg>\n\n<lg>\n<l>havyaṃ vahati yo nityaṃ raudrī tejomayo tanuḥ /</l>\n<l>kavyaṃ pitṛgaṇānāṃ ca tasmai vahnyātmane namaḥ // KūrmP_1,10.59 //</l>\n</lg>\n\n<lg>\n<l>āpyāyati yo nityaṃ svadhāmnā sakalaṃ jagat /</l>\n<l>pīyate devatāsaṅghaistasmai somātmane namaḥ // KūrmP_1,10.60 //</l>\n</lg>\n\n<lg>\n<l>vibhartyaśeṣabhūtāni yo 'ntaścarati sarvadā /</l>\n<l>śaktirmāheścarī tubhyaṃ tasmai vāyvātmane namaḥ // KūrmP_1,10.61 //</l>\n</lg>\n\n<lg>\n<l>sṛjatyaśeṣamevedaṃ yaḥ svakarmānurūpataḥ /</l>\n<l>svātmanyavasthitastasmai caturvaktrātmane namaḥ // KūrmP_1,10.62 //</l>\n</lg>\n\n<lg>\n<l>yaḥ śeṣaśayane śete viśvamāvṛtya māyayā /</l>\n<l>svātmānubhūtiyogena tasmai viśvātmane namaḥ // KūrmP_1,10.63 //</l>\n</lg>\n\n<lg>\n<l>vibharti śirasā nityaṃ dvisaptabhuvanātmakam /</l>\n<l>brahmāṇḍaṃ yo 'khilādhārastasmai śeṣātmane namaḥ // KūrmP_1,10.64 //</l>\n</lg>\n\n<lg>\n<l>yaḥ parānte parānandaṃ pītvā divyaikasākṣikam /</l>\n<l>nṛtyatyanantamahimā tasmai rudrātmane namaḥ // KūrmP_1,10.65 //</l>\n</lg>\n\n<lg>\n<l>yo 'ntarā sarvabhūtānāṃ niyantā tiṣṭhatīśvaraḥ /</l>\n<l>taṃ sarvasākṣiṇaṃ devaṃ namasye bhavatastanum // KūrmP_1,10.66 //</l>\n</lg>\n\n<lg>\n<l>yaṃ vinindrā jitaśvāsāḥ saṃtuṣṭāḥ samadarśinaḥ /</l>\n<l>jyotiḥ paśyanti yuñjānāstasmai yogātmane namaḥ // KūrmP_1,10.67 //</l>\n</lg>\n\n<lg>\n<l>yayā saṃtarate māyāṃ yogī saṃkṣīṇakalmaṣaḥ /</l>\n<l>apārataraparyantāṃ tasmai vidyātmane namaḥ // KūrmP_1,10.68 //</l>\n</lg>\n\n<lg>\n<l>yasya bhāsā vibhātīdamadvayaṃ tamasaḥ param /</l>\n<l>prapadye tat paraṃ tattvaṃ tadrūpaṃ parameśvaram // KūrmP_1,10.69 //</l>\n</lg>\n\n<lg>\n<l>nityānandaṃ nirādhāraṃ niṣkalaṃ paramaṃ śivam /</l>\n<l>prapadye paramātmānaṃ bhavantaṃ parameśvaram // KūrmP_1,10.70 //</l>\n</lg>\n\n<lg>\n<l>evaṃ stutvā mahādevaṃ brahmā tadbhāvabhāvitaḥ /</l>\n<l>prāñjaliḥ praṇatastasthau gṛṇan brahma sanātanam // KūrmP_1,10.71 //</l>\n</lg>\n\n<lg>\n<l>tatastasmai mahādevo divyaṃ yogamanuttamam /</l>\n<l>aiśvaryaṃ brahmasadbhāvaṃ vairāgyaṃ ca dadau haraḥ // KūrmP_1,10.72 //</l>\n</lg>\n\n<lg>\n<l>karābhyāṃ suśubhābhyāṃ ca saṃspṛśya praṇatārtihā /</l>\n<l>vyājaharā svayaṃ devaḥ so 'nugṛhya pitāmaham // KūrmP_1,10.73 //</l>\n</lg>\n\n<lg>\n<l>yattvayābhyarthitaṃ brahman putratve bhavato mama /</l>\n<l>kṛtaṃ mayā tat sakalaṃ sṛjasva vividhaṃ jagat // KūrmP_1,10.74 //</l>\n</lg>\n\n<lg>\n<l>tridhā bhinno 'smyahaṃ brahman brahmaviṣṇuharākhyayā /</l>\n<l>sargarakṣālayaguṇairniṣkalaḥ parameśvaraḥ // KūrmP_1,10.75 //</l>\n</lg>\n\n<lg>\n<l>sa tvaṃ mamāgrajaḥ putraḥ sṛṣṭihetorvinirmitaḥ /</l>\n<l>mamaiva dakṣiṇādaṅgād vāmāṅgāt puruṣottamaḥ // KūrmP_1,10.76 //</l>\n</lg>\n\n<lg>\n<l>tasya devādidevasya śaṃbhorhṛdayadeśataḥ /</l>\n<l>saṃbabhūvātha rudro 'sāvahaṃ tasyāparā tanuḥ // KūrmP_1,10.77 //</l>\n</lg>\n\n<lg>\n<l>brahmaviṣṇuśivā brahman sargasthityantahetavaḥ /</l>\n<l>vibhajyātmānameko 'pi svecchayā śaṅkaraḥ sthitaḥ // KūrmP_1,10.78 //</l>\n</lg>\n\n<lg>\n<l>tathānyāni ca rūpāṇi mama māyākṛtāni tu /</l>\n<l>nirūpaḥ kevalaḥ svaccho mahādevaḥ svabhāvataḥ // KūrmP_1,10.79 //</l>\n</lg>\n\n<lg>\n<l>ebhyaḥ parataro devastrimūrtiḥ paramā tanuḥ /</l>\n<l>māheśvarī trinayanā yogināṃ śāntidā sadā // KūrmP_1,10.80 //</l>\n</lg>\n\n<lg>\n<l>tasyā eva parāṃ mūrti māmavehi pitāmaha /</l>\n<l>śāśvataiśvaryavijñānatejoyogasamanvitām // KūrmP_1,10.81 //</l>\n</lg>\n\n<lg>\n<l>so 'haṃ grasāmi sakalamadhiṣṭhāya tamoguṇam /</l>\n<l>kālo bhūtvā na tamasā māmanyo 'bhibhaviṣyati // KūrmP_1,10.82 //</l>\n</lg>\n\n<lg>\n<l>yadā yadā hi māṃ nityaṃ vicintayasi padmaja /</l>\n<l>tadā tadā me sānnidhyaṃ bhaviṣyati tavānagha // KūrmP_1,10.83 //</l>\n</lg>\n\n<lg>\n<l>etāvaduktvā brahmāṇaṃ so 'bhivandya guruṃ haraḥ /</l>\n<l>sahaiva mānasaiḥ putraiḥ kṣaṇādantaradhīyata // KūrmP_1,10.84 //</l>\n</lg>\n\n<lg>\n<l>so 'pi yogaṃ samāsthāya sasarja vividhaṃ jagat /</l>\n<l>nārāyaṇākhyo bhagavān yathāpūrvaṃ prijāpatiḥ // KūrmP_1,10.85 //</l>\n</lg>\n\n<lg>\n<l>marīcibhṛgvaṅgirasaṃ pulastyaṃ pulahaṃ kratum /</l>\n<l>dakṣamatriṃ vasiṣṭhaṃ ca so 'sṛjad yogavidyayā // KūrmP_1,10.86 //</l>\n</lg>\n\n<lg>\n<l>nava brahmāṇa ityete purāṇe niścayaṃ gatāḥ /</l>\n<l>sarve te brahmaṇā tulyāḥ sādhakā brahmavādinaḥ // KūrmP_1,10.87 //</l>\n</lg>\n\n<lg>\n<l>saṃkalpaṃ caiva dharmaṃ ca yugadharmāṃśca śāśvatān /</l>\n<l>sthānābhimāninaḥ sarvān yathā te kathitaṃ purā // KūrmP_1,10.88 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge deśamo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>evaṃ sṛṣṭvā parīcyādīn devadevaḥ pitāmahaḥ /</l>\n<l>sahaiva mānasaiḥ putraistatāpa paramaṃ tapaḥ // KūrmP_1,11.1 //</l>\n</lg>\n\n<lg>\n<l>tasyaivaṃ tapato vaktrād rudraḥ kālāgnisannibhaḥ /</l>\n<l>triśūlapāṇirīśānaḥ pradurāsīt trilocanaḥ // KūrmP_1,11.2 //</l>\n</lg>\n\n<lg>\n<l>ardhanārīnaravapuḥ duṣprekṣyo 'tibhayaṅkaraḥ /</l>\n<l>vibhajātmānamityuktvā brahmā cāntardadhe bhayāt // KūrmP_1,11.3 //</l>\n</lg>\n\n<lg>\n<l>tathokto 'sau dvidhā strītvaṃ puruṣatvamathākarot /</l>\n<l>bibheda puruṣatvaṃ ca daśadhā caikadhā punaḥ // KūrmP_1,11.4 //</l>\n</lg>\n\n<lg>\n<l>ekādaśaite kathitā rudrāstribhuvaneśvarāḥ /</l>\n<l>kapālośādayo viprā devakārye niyojitāḥ // KūrmP_1,11.5 //</l>\n</lg>\n\n<lg>\n<l>saumyāsaumyaistathā śāntāśāntaiḥ strītvaṃ ca sa prabhuḥ /</l>\n<l>bibheda bahudhā devaḥ svarūpairasitaiḥ sitaiḥ // KūrmP_1,11.6 //</l>\n</lg>\n\n<lg>\n<l>tā vai vibhūtayo viprā viśrutāḥ śaktayo bhuvi /</l>\n<l>lakṣmyādayo yābhirīśā viśvaṃvyāpnoti śāṅkarī // KūrmP_1,11.7 //</l>\n</lg>\n\n<lg>\n<l>vibhajya purarīśānī svātmānaṃ śaṅkarād vibhoḥ /</l>\n<l>mahādevaniyogena pitāmahamupasthitā // KūrmP_1,11.8 //</l>\n</lg>\n\n<lg>\n<l>tāmāha bhagavān brahmā dakṣasya duhitā bhava /</l>\n<l>sāpi tasya niyogena prādurāsīt prajāpateḥ // KūrmP_1,11.9 //</l>\n</lg>\n\n<lg>\n<l>niyogād brahmaṇo devīṃ dadau rudrāya tāṃ satīm /</l>\n<l>dakṣād rudro 'pi jagrāha svakīyāmeva śūlabhṛt // KūrmP_1,11.10 //</l>\n</lg>\n\n<lg>\n<l>prajāpatiṃ vinindyaiṣā kālena parameśvarī /</l>\n<l>menāyāmabhavat putrī tadā himavataḥ satī // KūrmP_1,11.11 //</l>\n</lg>\n\n<lg>\n<l>sa cāpi parvatavaro dadau rudrāya pārvatīm /</l>\n<l>hitāya sarvadevānāṃ trilokasyātmano 'pi ca // KūrmP_1,11.12 //</l>\n</lg>\n\n<lg>\n<l>saiṣā māheśvarī devī śaṅkarārdhaśarīriṇī /</l>\n<l>śivā satī haimavatī surāsuranamaskṛtā // KūrmP_1,11.13 //</l>\n</lg>\n\n<lg>\n<l>tasyāḥ prabhāvamatulaṃ sarve devāḥ savāsavāḥ /</l>\n<l>vindanti munayo vetti śaṅkaro vā svayaṃ hariḥ // KūrmP_1,11.14 //</l>\n</lg>\n\n<lg>\n<l>etad vaḥ kathitaṃ viprāḥ putratvaṃ parameṣṭhinaḥ /</l>\n<l>brahmaṇaḥ padmayonitvaṃ śaṅkarasyāmitaujasaḥ // KūrmP_1,11.15 //</l>\n</lg>\n\n<lg>\n<l>sūta uvāca</l>\n<l>ityākarṇyātha munayaḥ kūrmarūpeṇa bhāṣitam /</l>\n<l>viṣṇunā punarevainaṃ praṇatā harim // KūrmP_1,11.16 //</l>\n</lg>\n\n<lg>\n<l>ṛṣaya ūcuḥ</l>\n<l>kaiṣā bhagavatī devī śaṅkarārdhaśarīriṇī /</l>\n<l>śivā satī haimavatī yathāvad brūhi pṛcchatām // KūrmP_1,11.17 //</l>\n</lg>\n\n<lg>\n<l>teṣāṃ tad vacanaṃ śrutvā munīnāṃ puruṣottamaḥ /</l>\n<l>pratyuvāca mahāyogī dhyātvā svaṃ paramaṃ padam // KūrmP_1,11.18 //</l>\n</lg>\n\n<lg>\n<l>śrīkūrma uvāca</l>\n<l>purā pitāmahenoktaṃ merupṛṣṭhe suśobhanam /</l>\n<l>rahasyametad vijñānaṃ gopanīyaṃ viśeṣataḥ // KūrmP_1,11.19 //</l>\n</lg>\n\n<lg>\n<l>sāṃkhyānāṃ paramaṃ sāṃkhyaṃ brahmavijñānamuttamam /</l>\n<l>saṃsārārṇavamagnānāṃ jantūnāmekamocanam // KūrmP_1,11.20 //</l>\n</lg>\n\n<lg>\n<l>yā sā māheśvarī śaktirjñānarūpātilālasā /</l>\n<l>vyomasaṃjñā parā kāṣṭhā seyaṃ haimavatī matā // KūrmP_1,11.21 //</l>\n</lg>\n\n<lg>\n<l>śivā sarvagatānāntā guṇātītā suniṣkalā /</l>\n<l>ekānekavibhāgasthā jñānarūpātilālasā // KūrmP_1,11.22 //</l>\n</lg>\n\n<lg>\n<l>ananyā niṣkale tattve saṃsthitā tasya tejasā /</l>\n<l>svābhāvikī ca tanmūlā prabhā bhānorivāmalā // KūrmP_1,11.23 //</l>\n</lg>\n\n<lg>\n<l>ekā māheśvarī śaktiranekopādhiyogataḥ /</l>\n<l>parāvareṇa rūpeṇa krīḍate tasya sannidhau // KūrmP_1,11.24 //</l>\n</lg>\n\n<lg>\n<l>seyaṃ karoti sakalaṃ tasyāḥ kāryamidaṃ jagat /</l>\n<l>na kāryaṃ nāpi karaṇamīśvarasyeti sūrayaḥ // KūrmP_1,11.25 //</l>\n</lg>\n\n<lg>\n<l>catastraḥ śaktayo devyāḥ svarūpatvena saṃsthitāḥ /</l>\n<l>adhiṣṭhānavaśāt tasyāḥ śṛṇudhvaṃ munipuṅgavāḥ // KūrmP_1,11.26 //</l>\n</lg>\n\n<lg>\n<l>śāntirvidyā pratiṣṭhā ca nivṛttiścetitāḥ smṛtaḥ /</l>\n<l>caturvyūhastato devaḥ procyate parameśvaraḥ // KūrmP_1,11.27 //</l>\n</lg>\n\n<lg>\n<l>anayā parayā devaḥ svātmānandaṃ samaśnute /</l>\n<l>caturṣvapi ca vedeṣu caturmūrtirmaheśvaraḥ // KūrmP_1,11.28 //</l>\n</lg>\n\n<lg>\n<l>asyāstvanādisaṃsiddhamaiśvaryamatulaṃ mahat /</l>\n<l>tatsambandhādanantāyā rudreṇa paramātmanā // KūrmP_1,11.29 //</l>\n</lg>\n\n<lg>\n<l>saiṣā sarveśvarī devī sarvabhūtapravartikā /</l>\n<l>procyate bhagavān kālo hariḥ prāṇo maheśvaraḥ // KūrmP_1,11.30 //</l>\n</lg>\n\n<lg>\n<l>tatra sarvamidaṃ protamotaṃ caivākhilaṃ jagat /</l>\n<l>sa kālo 'gnirharo rudro gīyate vedavādibhiḥ // KūrmP_1,11.31 //</l>\n</lg>\n\n<lg>\n<l>kālaḥ sṛjati bhūtāni kālaḥ saṃharate prajāḥ /</l>\n<l>sarve kālasya vaśagā na kālaḥ kasyacid vaśe // KūrmP_1,11.32 //</l>\n</lg>\n\n<lg>\n<l>pradhānaṃ puruṣastattvaṃ mahānātmā tvahaṅkṛtiḥ /</l>\n<l>kālenānyāni tattvāni samāviṣṭāni yoginā // KūrmP_1,11.33 //</l>\n</lg>\n\n<lg>\n<l>tasya sarvajagatsūtiḥ śaktirmāyeti viśrutā /</l>\n<l>tayedaṃ bhrāmayedīśo māyāvī puruṣottamaḥ // KūrmP_1,11.34 //</l>\n</lg>\n\n<lg>\n<l>saiṣā māyātmikā śaktiḥ sarvākārā sanātanī /</l>\n<l>vaiśvarūpyaṃ maheśasya sarvadā saṃprakāśayet // KūrmP_1,11.35 //</l>\n</lg>\n\n<lg>\n<l>anyāśca śaktayo mukhyāstasya devasya nirmitāḥ /</l>\n<l>jñānaśaktiḥ kriyāśaktiḥ prāṇaśaktiriti trayam // KūrmP_1,11.36 //</l>\n</lg>\n\n<lg>\n<l>sarvāsāmeva śaktīnāṃ śaktimanto vinirmitāḥ /</l>\n<l>māyayaivātha viprendrāḥ sā cānādiranantayā // KūrmP_1,11.37 //</l>\n</lg>\n\n<lg>\n<l>sarvaśaktyātmikā māyā durnivārā duratyayā /</l>\n<l>māyāvī sarvaśaktīśaḥ kālaḥ kālakāraḥ prabhuḥ // KūrmP_1,11.38 //</l>\n</lg>\n\n<lg>\n<l>karoti kālaḥ sakalaṃ saṃharet kāla eva hi /</l>\n<l>kālaḥ sthāpayate viśvaṃ kālādhīnamidaṃ jagat // KūrmP_1,11.39 //</l>\n</lg>\n\n<lg>\n<l>labdhvā devādhidevasya sannidhiṃ parameṣṭhinaḥ /</l>\n<l>anantasyākhileśasya śaṃbhoḥ kālātmanaḥ prabhoḥ // KūrmP_1,11.40 //</l>\n</lg>\n\n<lg>\n<l>pradhānaṃ puruṣo māyā māyā caivaṃ prapadyate /</l>\n<l>ekā sarvagatānantā kevalā niṣkalā śivā // KūrmP_1,11.41 //</l>\n</lg>\n\n<lg>\n<l>ekā śaktiḥ śivaiko 'pi śaktimānucyate śivaḥ /</l>\n<l>śaktayaḥ śaktimanto 'nye sarvaśaktisamudbhavāḥ // KūrmP_1,11.42 //</l>\n</lg>\n\n<lg>\n<l>śaktiśaktimatorbhedaṃ vadanti paramārthataḥ /</l>\n<l>abhedaṃ cānupaśyanti yoginastattvacintakāḥ // KūrmP_1,11.43 //</l>\n</lg>\n\n<lg>\n<l>śaktayo girajā devī śaktimanto 'tha śaṅkaraḥ /</l>\n<l>viśeṣaḥ kathyate cāyaṃ purāṇe brahmavādibhiḥ // KūrmP_1,11.44 //</l>\n</lg>\n\n<lg>\n<l>bhogyā viśveśvarī devī maheśvarapativratā /</l>\n<l>procyate bhagavān bhoktā kaparde nīlalohitaḥ // KūrmP_1,11.45 //</l>\n</lg>\n\n<lg>\n<l>mantā viśveśvaro devaḥ śaṅkaro manmathāntakaḥ /</l>\n<l>procyate matirīśānī mantavyā ca vicārataḥ // KūrmP_1,11.46 //</l>\n</lg>\n\n<lg>\n<l>ityetadakhilaṃ viprāḥ śaktiśaktimadudbhavam /</l>\n<l>procyate sarvavedeṣu munibhistattvadarśibhiḥ // KūrmP_1,11.47 //</l>\n</lg>\n\n<lg>\n<l>etat pradarśitaṃ divyaṃ devyā māhātmyamuttamam /</l>\n<l>sarvavedāntavedeṣu niścitaṃ brahmavādibhiḥ // KūrmP_1,11.48 //</l>\n</lg>\n\n<lg>\n<l>ekaṃ sarvagataṃ sūkṣmaṃ kūṭasthamacalaṃ dhruvam /</l>\n<l>yoginastat prapaśyanti mahādevyāḥ paraṃ padam // KūrmP_1,11.49 //</l>\n</lg>\n\n<lg>\n<l>ānandamakṣaraṃ brahma kevalaṃ niṣkalaṃ param /</l>\n<l>yoginastat prapaśyanti mahādevyāḥ paraṃ padam // KūrmP_1,11.50 //</l>\n</lg>\n\n<lg>\n<l>parātparataraṃ tattvaṃ śāśvataṃ śivamacyutam /</l>\n<l>anantaprakṛtau līnaṃ devyāstat paramaṃ padam // KūrmP_1,11.51 //</l>\n</lg>\n\n<lg>\n<l>śubhaṃ nirañjanaṃ śuddhaṃ nirguṇaṃ dvaitavarjitam /</l>\n<l>ātmopalabdhiviṣayaṃ devyāstat paramaṃ padam // KūrmP_1,11.52 //</l>\n</lg>\n\n<lg>\n<l>saiṣā dhātrī vidhātrī ca paramānandamicchatām /</l>\n<l>saṃsāratāpānakhilān nihantīśvarasaṃśrayā // KūrmP_1,11.53 //</l>\n</lg>\n\n<lg>\n<l>tasmād vimuktimanvicchan pārvatīṃ parameśvarīm /</l>\n<l>āśrayet sarvabhāvānāmātmabhūtāṃ śivātmikām // KūrmP_1,11.54 //</l>\n</lg>\n\n<lg>\n<l>labdhvā ca putrīṃ śarvāṇīṃ tapastaptvā suduścaram /</l>\n<l>sabhāryaḥ śaraṃ yātaḥ pārvatīṃ parameśvarīm // KūrmP_1,11.55 //</l>\n</lg>\n\n<lg>\n<l>tāṃ dṛṣṭvā jāyamānāṃ ca svecchayaiva varānanām /</l>\n<l>menā himavataḥ patnī prāhedaṃ parvateśvaram // KūrmP_1,11.56 //</l>\n</lg>\n\n<lg>\n<l>menovāca</l>\n<l>paśya bālāmimāṃ rājan rājīvasadṛśānanām /</l>\n<l>hitāya sarvabhūtānāṃ jātā ca tapasāvayoḥ // KūrmP_1,11.57 //</l>\n</lg>\n\n<lg>\n<l>so 'pi dṛṣṭvā tataḥ putrīṃ taruṇādityasannibhām /</l>\n<l>kapardinīṃ caturvaktrāṃ trinetrāmatilālasām // KūrmP_1,11.58 //</l>\n</lg>\n\n<lg>\n<l>aṣṭahastāṃ viśālākṣīṃ candrāvayavabhūṣaṇām /</l>\n<l>nirguṇāṃ saguṇāṃ sākṣāt sadasadvyaktivarjitām // KūrmP_1,11.59 //</l>\n</lg>\n\n<lg>\n<l>praṇamya śirasā bhūmau tejasā cātivihvalaḥ /</l>\n<l>bhītaḥ kṛtāñjalistasyāḥ provāca parameśvarīm // KūrmP_1,11.60 //</l>\n</lg>\n\n<lg>\n<l>hīmavānuvāca</l>\n<l>kā tvaṃ devi viśālākṣi śaśāṅkāvayavāṅkite /</l>\n<l>na jāne tvāmahaṃ vatse yathāvad brūhi pṛcchate // KūrmP_1,11.61 //</l>\n</lg>\n\n<lg>\n<l>girīndravacanaṃ śrutvā tataḥ sā parameśvarī /</l>\n<l>vyājahāra mahāśailaṃ yogināmabhayapradā // KūrmP_1,11.62 //</l>\n</lg>\n\n<lg>\n<l>devyuvāca</l>\n<l>māṃ viddha paramāṃ śaktiṃ parameśvarasamāśrayām /</l>\n<l>ananyāmavyayāmekāṃ yāṃ paśyanti mumukṣavaḥ // KūrmP_1,11.63 //</l>\n</lg>\n\n<lg>\n<l>ahaṃ vai sarvabhāvānātmā sarvāntarā śivā /</l>\n<l>śāśvataiśvaryavijñānamūrtiḥ sarvapravartikā // KūrmP_1,11.64 //</l>\n</lg>\n\n<lg>\n<l>anantānantamahimā saṃsārārṇavatāriṇī /</l>\n<l>divyaṃ dadāmi te cakṣuḥ paśya me rūpamaiśvaram // KūrmP_1,11.65 //</l>\n</lg>\n\n<lg>\n<l>etāvaduktvā vijñānaṃ dattvā himavate svayam /</l>\n<l>svaṃ rūpaṃ darśayāmāsa divyaṃ tat pārameśvaram // KūrmP_1,11.66 //</l>\n</lg>\n\n<lg>\n<l>koṭisūryapritīkāśaṃ tejobimbaṃ nirākulam /</l>\n<l>jvālāmālāsahastrāḍhyaṃ kālānalaśatopamam // KūrmP_1,11.67 //</l>\n</lg>\n\n<lg>\n<l>daṃṣṭrākarālaṃ durdharṣa jaṭāmaṇḍalamaṇḍitam /</l>\n<l>triśūlavarahastaṃ ca ghorarūpaṃ bhayānakam // KūrmP_1,11.68 //</l>\n</lg>\n\n<lg>\n<l>praśāntaṃ saumyavadanamanantāścaryasaṃyutam /</l>\n<l>candrāvayavalakṣmāṇaṃ candrakoṭisamaprabham // KūrmP_1,11.69 //</l>\n</lg>\n\n<lg>\n<l>kirīṭinaṃ gadāhastaṃ nūpurairupaśobhitam /</l>\n<l>divyamālyāmbaradharaṃ divyagandhānulepanam // KūrmP_1,11.70 //</l>\n</lg>\n\n<lg>\n<l>śaṅkhacakradharaṃ kāmyaṃ trinetraṃ kṛttivāsasam /</l>\n<l>aṇḍasthaṃ cāṇḍabāhyasthaṃ bāhyamābhyantaraṃ param // KūrmP_1,11.71 //</l>\n</lg>\n\n<lg>\n<l>sarvaśaktimayaṃ śubhraṃ sarvākāraṃ sanātanam /</l>\n<l>brahmondropendrayogīndrairvandyamānapadāmbujam // KūrmP_1,11.72 //</l>\n</lg>\n\n<lg>\n<l>sarvataḥ pāṇipādāntaṃ sarvato 'kṣiśiromukham /</l>\n<l>sarvamāvṛtya tiṣṭhantaṃ dadarśa parameśvaram // KūrmP_1,11.73 //</l>\n</lg>\n\n<lg>\n<l>dṛṣṭvā tadīdṛśaṃ rūpaṃ devyā māheśvaraṃ param /</l>\n<l>bhayena ca samāviṣṭaḥ sa rājā hṛṣṭamānasaḥ // KūrmP_1,11.74 //</l>\n</lg>\n\n<lg>\n<l>ātmanyādhāya cātmānamoṅkāraṃ samanusmaran /</l>\n<l>nāmnāmaṣṭasahastreṇa tuṣṭāva parameśvarīm // KūrmP_1,11.75 //</l>\n</lg>\n\n<lg>\n<l>hīmavānuvāca</l>\n<l>śivomā paramā śaktiranantā niṣkalāmalā /</l>\n<l>śāntā māheśvarī nityā śāśvatī paramākṣarā // KūrmP_1,11.76 //</l>\n</lg>\n\n<lg>\n<l>acintyā kevalānantyā śivātmā paramātmikā /</l>\n<l>anādiravyayā śuddhā devātmā sarvagācalā // KūrmP_1,11.77 //</l>\n</lg>\n\n<lg>\n<l>ekānekavibhāgasthā māyātītā sunirmalā /</l>\n<l>mahāmāheśvarī satyā mahādevī nirañjanā // KūrmP_1,11.78 //</l>\n</lg>\n\n<lg>\n<l>kāṣṭhā sarvāntarasthā ca cicchaktiratilālasā /</l>\n<l>nandā sarvātmikā vidyā jyotīrūpāmṛtākṣarā // KūrmP_1,11.79 //</l>\n</lg>\n\n<lg>\n<l>śāntiḥ pratiṣṭhā sarveṣāṃ nivṛttiramṛtapradā /</l>\n<l>vyomamūrtirvyomalayā vyomādhārācyutāmarā // KūrmP_1,11.80 //</l>\n</lg>\n\n<lg>\n<l>anādinidhanāmoghā kāraṇātmā kalākalā /</l>\n<l>kratuḥ prathamajā nābhiramṛtasyātmasaṃśrayā // KūrmP_1,11.81 //</l>\n</lg>\n\n<lg>\n<l>prāṇeśvarapriyā mātā mahāmahiṣaghātinī /</l>\n<l>prāṇeśvarī prāṇarūpā pradhānapuruṣeśvarī // KūrmP_1,11.82 //</l>\n</lg>\n\n<lg>\n<l>sarvaśaktikalākārā jyotsnā dyormahimāspadā /</l>\n<l>sarvakāryaniyantrī ca sarvabhūteśvareśvarī // KūrmP_1,11.83 //</l>\n</lg>\n\n<lg>\n<l>anādiravyaktaguhā mahānandā sanātanī /</l>\n<l>ākāśayoniryogasthā mahāyogeśvareśvarī // KūrmP_1,11.84 //</l>\n</lg>\n\n<lg>\n<l>mahāmāyā suduṣpūrā mūlaprakṛtirīśvarī /</l>\n<l>saṃsārayoniḥ sakalā sarvaśaktisamudbhavā // KūrmP_1,11.85 //</l>\n</lg>\n\n<lg>\n<l>saṃsārapārā durvārā durnirokṣyā durāsadā /</l>\n<l>prāṇaśaktiḥ praṇavidyā yoginī paramā kalā // KūrmP_1,11.86 //</l>\n</lg>\n\n<lg>\n<l>mahāvibhūtirdurdharṣā mūlaprakṛtisaṃbhavā /</l>\n<l>anādyanantavibhavā parārthā puruṣāraṇiḥ // KūrmP_1,11.87 //</l>\n</lg>\n\n<lg>\n<l>sargasthityantakaraṇī sudurvācyā duratyayā /</l>\n<l>śabdayoniḥ śabdamayī nādākhyā nādavigrahā // KūrmP_1,11.88 //</l>\n</lg>\n\n<lg>\n<l>pradhānapuruṣātītā pradhānapuruṣātmikā /</l>\n<l>purāṇī cinmayī puṃsāmādiḥ puruṣarūpiṇī // KūrmP_1,11.89 //</l>\n</lg>\n\n<lg>\n<l>bhūtāntarātmā kūṭasthā mahāpuruṣasaṃjñitā /</l>\n<l>janmamṛtyujarātītā sarvaśaktisamanvitā // KūrmP_1,11.90 //</l>\n</lg>\n\n<lg>\n<l>vyāpinī cānavacchinnā pradhānānupraveśinī /</l>\n<l>kṣetrajñaśaktiravyaktalakṣaṇā malavarjitā // KūrmP_1,11.91 //</l>\n</lg>\n\n<lg>\n<l>anādimāyasaṃbhinnā tritattvā prakṛtirguhā /</l>\n<l>mahāmāyāsamutpannā tāmasī pauruṣī dhruvā // KūrmP_1,11.92 //</l>\n</lg>\n\n<lg>\n<l>vyaktāvyaktātmikākṛṣṇā raktāśuklā prasūtikā /</l>\n<l>akāryā kāryajananī nityaṃ prasavadharmiṇī // KūrmP_1,11.93 //</l>\n</lg>\n\n<lg>\n<l>sargapralayanirmuktā sṛṣṭisthityantadharmiṇī /</l>\n<l>brahmagarbhā caturviśā padmanābhācyutātmikā // KūrmP_1,11.94 //</l>\n</lg>\n\n<lg>\n<l>vaidyutī śāśvatī yonirjaganmāteśvarapriyā /</l>\n<l>sarvādhārā mahārūpā sarvaiśvaryasamanvitā // KūrmP_1,11.95 //</l>\n</lg>\n\n<lg>\n<l>viśvarūpā mahāgarbhā viśveśecchānuvartinī /</l>\n<l>mahīyasī brahmayonirmahālakṣmīsamudbhāvā // KūrmP_1,11.96 //</l>\n</lg>\n\n<lg>\n<l>mahāvimānamadhyasthā mahānidrātmahetukā /</l>\n<l>sarvasādhāraṇī sūkṣmā hyavidyā pāramārthikā // KūrmP_1,11.97 //</l>\n</lg>\n\n<lg>\n<l>anantarūpānantasthā devī puruṣamohinī /</l>\n<l>anekākārasaṃsthānā kālatrayavivarjitā // KūrmP_1,11.98 //</l>\n</lg>\n\n<lg>\n<l>brahmajanmā harermūrtirbrahmaviṣṇuśivātmikā /</l>\n<l>brahmeśaviṣṇujananī brahmākhyā brahmasaṃśrayā // KūrmP_1,11.99 //</l>\n</lg>\n\n<lg>\n<l>vyaktā prathamajā brāhmī mahatī jñānarūpiṇī /</l>\n<l>vairāgyaiśvaryadharmātmā brahmamūrtirhṛdisthitā /</l>\n<l>apāṃyoniḥ svayaṃbhūtirmānasī tattvasaṃbhavā // KūrmP_1,11.100 //</l>\n</lg>\n\n<lg>\n<l>īśvarāṇī ca śarvāṇī śaṅkarārdhaśarīriṇī /</l>\n<l>bhavānī caiva rudrāṇī mahālakṣmīrathāmbikā // KūrmP_1,11.101 //</l>\n</lg>\n\n<lg>\n<l>maheśvarasamutpannā bhuktimuktiphalapradā /</l>\n<l>sarveśvarī sarvavandyā nityaṃ muditamānasā // KūrmP_1,11.102 //</l>\n</lg>\n\n<lg>\n<l>brahmendropendranamitā śaṅkarecchānuvartinī /</l>\n<l>īśvarārdhāsanagatā maheśvarapativratā // KūrmP_1,11.103 //</l>\n</lg>\n\n<lg>\n<l>sakṛdvibhāvitā sarvā samudrapariśoṣiṇī /</l>\n<l>pārvatī himavatputrī paramānandadāyinī // KūrmP_1,11.104 //</l>\n</lg>\n\n<lg>\n<l>guṇāḍhyā yogajā yogyā jñānamūrtirvikāsinī /</l>\n<l>sāvitrīkamalā lakṣmīḥ śrīranantorasi sthitā // KūrmP_1,11.105 //</l>\n</lg>\n\n<lg>\n<l>sarojanilayā mudrā yoganidrā surārdinā /</l>\n<l>sarasvatī sarvavidyā jagajjyeṣṭhā sumaṅgalā // KūrmP_1,11.106 //</l>\n</lg>\n\n<lg>\n<l>vāgdevī varadā vācyā kīrtiḥ sarvārthasādhikā /</l>\n<l>yogīśvarī brahmavidyā mahāvidyā suśobhanā // KūrmP_1,11.107 //</l>\n</lg>\n\n<lg>\n<l>guhyavidyātmavidyā ca dharmavidyātmabhāvitā /</l>\n<l>svāhā viśvaṃbharā siddhiḥ svadhā medhā dhṛtiḥ śrutiḥ // KūrmP_1,11.108 //</l>\n</lg>\n\n<lg>\n<l>nītiḥ sunītiḥ sukṛtirmādhavī naravāhinī /</l>\n<l>ajā vibhāvarī saumyā bhoginī bhogadāyinī // KūrmP_1,11.109 //</l>\n</lg>\n\n<lg>\n<l>śobhā vaṃśakarī lolā mālinī parameṣṭhinī /</l>\n<l>trailokyasundarī ramyā sundarī kāmacāriṇī // KūrmP_1,11.110 //</l>\n</lg>\n\n<lg>\n<l>mahānubhāvā sattvasthā mahāmahiṣamardanī /</l>\n<l>padmamālā pāpaharā vicitrā mukuṭānanā // KūrmP_1,11.111 //</l>\n</lg>\n\n<lg>\n<l>niryantrā yantravāhasthā nandinī bhadrakālikā /</l>\n<l>ādityavarṇā kaumārī mayūravaravāhinī // KūrmP_1,11.112 //</l>\n</lg>\n\n<lg>\n<l>niryantrā yantravāhasthā nandinī bhadrakālikā /</l>\n<l>ādityavarṇā kaumārī mayūravaravāhinī // KūrmP_1,11.113 //</l>\n</lg>\n\n<lg>\n<l>vṛṣāsanagatā gauro mahākālī surārcitā /</l>\n<l>aditirniyatā raudrī padmagarbhā vivāhanā // KūrmP_1,11.114 //</l>\n</lg>\n\n<lg>\n<l>virūpākṣī lelihānā mahāpuranivāsinī /</l>\n<l>mahāphalānavadyāṅgī kāmapūrā vibhāvarī // KūrmP_1,11.115 //</l>\n</lg>\n\n<lg>\n<l>vicitraratnamukuṭā praṇatārtiprabhañjanī /</l>\n<l>kauśikī karṣaṇī rātristridaśārtivināśinī // KūrmP_1,11.116 //</l>\n</lg>\n\n<lg>\n<l>bahurūpā surūpā ca virūpā rūpavarjitā /</l>\n<l>bhaktārtiśamanī bhavyā bhavabhāvavināśanī // KūrmP_1,11.117 //</l>\n</lg>\n\n<lg>\n<l>nirguṇā nityavibhavā niḥ sārā nirapatrapā /</l>\n<l>yaśasvinī sāmagītirbhavāṅganilayālayā // KūrmP_1,11.118 //</l>\n</lg>\n\n<lg>\n<l>dīkṣā vidyādharī dīptā mahendravinipātinī /</l>\n<l>sarvātiśāyinī vidyā sarvasiddhipradāyinī // KūrmP_1,11.119 //</l>\n</lg>\n\n<lg>\n<l>sarveśvarapriyā tārkṣyā samudrāntaravāsinī /</l>\n<l>akalaṅkā nirādhārā nityasiddhā nirāmayā // KūrmP_1,11.120 //</l>\n</lg>\n\n<lg>\n<l>kāmadhenurbṛhadgarbhā dhīmatī mohanāśinī /</l>\n<l>niḥ saṅkalpā nirātaṅkā vinayā vinayapradā // KūrmP_1,11.121 //</l>\n</lg>\n\n<lg>\n<l>jvālāmālāsahastrāḍhyā devadevī manonmanī /</l>\n<l>mahābhagavatī durgā vāsudevasamudbhavā // KūrmP_1,11.122 //</l>\n</lg>\n\n<lg>\n<l>mahendropendrabhaginī bhaktigamyā parāvarā /</l>\n<l>jñānajñeyā jarātītā vedāntaviṣayā gatiḥ // KūrmP_1,11.123 //</l>\n</lg>\n\n<lg>\n<l>dakṣiṇā dahanā dāhyā sarvabhūtanamaskṛtā /</l>\n<l>yogamāyā vibhāvajñā mahāmāyā mahīyasī // KūrmP_1,11.124 //</l>\n</lg>\n\n<lg>\n<l>saṃdhyā sarvasamudbhūtirbrahmavṛkṣāśrayānatiḥ /</l>\n<l>bījāṅkurasamudbhūtirmahāśaktirmahāmatiḥ // KūrmP_1,11.125 //</l>\n</lg>\n\n<lg>\n<l>khyātiḥ prajñā citiḥ saṃvit mahābhogīndraśāyinī /</l>\n<l>vikṛtiḥ śāṃsarī śāstrī gaṇagandharvasevitā // KūrmP_1,11.126 //</l>\n</lg>\n\n<lg>\n<l>vaiśvānarī mahāśālā devasenā guhapriyā /</l>\n<l>mahārātriḥ śivānandā śacī duḥ svapnanāśinī // KūrmP_1,11.127 //</l>\n</lg>\n\n<lg>\n<l>ijyā pūjyā jagaddhātrī durvijñeyā surūpiṇī /</l>\n<l>guhāmbikā guṇotpattirmahāpīṭhā marutsutā // KūrmP_1,11.128 //</l>\n</lg>\n\n<lg>\n<l>havyavāhāntarāgādiḥ havyavāhasamudbhavā /</l>\n<l>jagadyonirjaganmātā janmamṛtyujarātigā // KūrmP_1,11.129 //</l>\n</lg>\n\n<lg>\n<l>buddhimātā buddhimatī puruṣāntaravāsinī /</l>\n<l>tarasvinī samādhisthā trinetrā divisaṃsthitā // KūrmP_1,11.130 //</l>\n</lg>\n\n<lg>\n<l>sarvendriyamanomātā sarvabhūtahṛdi sthitā /</l>\n<l>saṃsāratāriṇī vidyā brahmavādimanolayā // KūrmP_1,11.131 //</l>\n</lg>\n\n<lg>\n<l>brahmāṇī bṛhatī brāhmī brahmabhūtā bhavāraṇiḥ /</l>\n<l>hiraṇmayī mahārātriḥ saṃsāraparivartikā // KūrmP_1,11.132 //</l>\n</lg>\n\n<lg>\n<l>sumālinī surūpā ca bhāvinī tāriṇī prabhā /</l>\n<l>unmīlanī sarvasahā sarvapratyayasākṣiṇī // KūrmP_1,11.133 //</l>\n</lg>\n\n<lg>\n<l>susaumyā candravadanā tāṇḍavāsaktamānasā /</l>\n<l>sattvaśuddhikarī śuddhirmalatrayavināśinī // KūrmP_1,11.134 //</l>\n</lg>\n\n<lg>\n<l>jagatpriyā jaganmūrtistrimūrtiramṛtāśrayā /</l>\n<l>nirāśrayā nirāhārā niraṅkuravanodbhavā // KūrmP_1,11.135 //</l>\n</lg>\n\n<lg>\n<l>candrahastā vicitrāṅgī stragviṇī padmadhāriṇī /</l>\n<l>parāvaravidhānajñā mahāpuruṣapūrvajā // KūrmP_1,11.136 //</l>\n</lg>\n\n<lg>\n<l>vidyeśvarapriyā vidyā vidyujjihvā jitaśramā /</l>\n<l>vidyāmayī sahastrākṣī sahastravadanātmajā // KūrmP_1,11.137 //</l>\n</lg>\n\n<lg>\n<l>sahastraraśmiḥ sattvasthā maheśvarapadāśrayā /</l>\n<l>kṣālinī sanmayī vyāptā taijasī padmabodhikā // KūrmP_1,11.138 //</l>\n</lg>\n\n<lg>\n<l>mahāmāyāśrayā mānyā mahādevamanoramā /</l>\n<l>vyomalakṣmīḥ siharathā cekitānāmitaprabhā // KūrmP_1,11.139 //</l>\n</lg>\n\n<lg>\n<l>vīreśvarī vimānasthā viśokāśokanāśinī /</l>\n<l>anāhatā kuṇḍalinā nalinī padmavāsinī // KūrmP_1,11.140 //</l>\n</lg>\n\n<lg>\n<l>sadānandā sadākīrtiḥ sarvabhūtāśrayasthitā /</l>\n<l>vāgdevatā brahmakalā kalātītā kalāraṇiḥ // KūrmP_1,11.141 //</l>\n</lg>\n\n<lg>\n<l>brahmaśrīrbrahmahṛdayā brahmaviṣṇuśivapriyā /</l>\n<l>vyomaśaktiḥ kriyāśaktirjñānaśaktiḥ parāgatiḥ // KūrmP_1,11.142 //</l>\n</lg>\n\n<lg>\n<l>kṣobhikā bandhikā bhedyā bhedābhedavivarjitā /</l>\n<l>abhinnābhinnasaṃsthānā vaṃśinī vaṃśahāriṇī // KūrmP_1,11.143 //</l>\n</lg>\n\n<lg>\n<l>guhyaśaktirguṇātītā sarvadā sarvatomukhī /</l>\n<l>bhaginī bhagavatpatnī sakalā kālakāriṇī // KūrmP_1,11.144 //</l>\n</lg>\n\n<lg>\n<l>sarvavit sarvatobhadrā guhyātītā guhāraṇiḥ /</l>\n<l>prakriyā yogamātā ca gaṅgā viśveśvareśvarī // KūrmP_1,11.145 //</l>\n</lg>\n\n<lg>\n<l>kapilā kāpilā kāntākanakābhākalāntarā /</l>\n<l>puṇyā puṣkariṇī bhoktrī purandarapurassarā // KūrmP_1,11.146 //</l>\n</lg>\n\n<lg>\n<l>poṣaṇī paramaiśvaryabhūtidā bhūtibhūṣaṇā /</l>\n<l>pañcabrahmasamutpattiḥ paramārthārthavigrahā // KūrmP_1,11.147 //</l>\n</lg>\n\n<lg>\n<l>dharmodayā bhānumatī yogijñeya manojavā /</l>\n<l>manoharā manorakṣā tāpasī vedarūpiṇī // KūrmP_1,11.148 //</l>\n</lg>\n\n<lg>\n<l>vedaśaktirvedamātā vedavidyāprakāśinī /</l>\n<l>yogeśvareśvarī mātā mahāśaktirmanomayī // KūrmP_1,11.149 //</l>\n</lg>\n\n<lg>\n<l>viśvāvasthā viyanmūrtirvidyunmālā vihāyasī /</l>\n<l>kiṃnarī surabhī vandyā nandinī nandivallabhā // KūrmP_1,11.150 //</l>\n</lg>\n\n<lg>\n<l>bhāratī paramānandā parāparavibhedikā /</l>\n<l>sarvapraharaṇopetā kāmyā kāmeśvareśvarī // KūrmP_1,11.151 //</l>\n</lg>\n\n<lg>\n<l>acintyācintyavibhavā hṛllekhā kanakaprabhā /</l>\n<l>kūṣmāṇḍī dhanaratnāḍhyā sugandhā gandhāyinī // KūrmP_1,11.152 //</l>\n</lg>\n\n<lg>\n<l>trivikramapadodbhūtā dhanuṣpāṇiḥ śivodayā /</l>\n<l>sudurlabhā dhanādyakṣā dhanyā piṅgalalocanā // KūrmP_1,11.153 //</l>\n</lg>\n\n<lg>\n<l>śāntiḥ prabhāvatī dīptiḥ paṅkajāyatalocanā /</l>\n<l>ādyā hṛtkamalodbhūtā gavāṃ matā raṇapriyā // KūrmP_1,11.154 //</l>\n</lg>\n\n<lg>\n<l>satkriyā girijā śuddhā nityapuṣṭā nirantarā /</l>\n<l>durgākātyāyanīcaṇḍī carcikā śāntavigrahā // KūrmP_1,11.155 //</l>\n</lg>\n\n<lg>\n<l>hiraṇyavarṇā rajanī jagadyantrapravartikā /</l>\n<l>mandarādrinivāsā ca śāradā svarṇamālinī // KūrmP_1,11.156 //</l>\n</lg>\n\n<lg>\n<l>ratnamālā ratnagarbhā pṛthvī viśvapramāthinī /</l>\n<l>padmānanā padmanibhā nityatuṣṭāmṛtodbhavā // KūrmP_1,11.157 //</l>\n</lg>\n\n<lg>\n<l>dhunvatī duḥ prakampyā ca sūryamātā dṛṣadvatī /</l>\n<l>mahendrabhaginī mānyā vareṇyā varadarpitā // KūrmP_1,11.158 //</l>\n</lg>\n\n<lg>\n<l>kalyāṇī kamalā rāmā pañcabhūtā varapradā /</l>\n<l>vācyā vareśvarī vandyā durjayā duratikramā // KūrmP_1,11.159 //</l>\n</lg>\n\n<lg>\n<l>kālarātrirmahāvegā vīrabhadrapriyā hitā /</l>\n<l>bhadrakālī jaganmātā bhaktānāṃ bhadradāyinī // KūrmP_1,11.160 //</l>\n</lg>\n\n<lg>\n<l>karālā piṅgalākārā nāmabhedāmahāmadā /</l>\n<l>yaśasvinī yaśodā ca ṣaḍadhvaparivartikā // KūrmP_1,11.161 //</l>\n</lg>\n\n<lg>\n<l>śaṅkhinī padminī sāṃkhyā sāṃkhyayogapravartikā /</l>\n<l>caitrā saṃvatsarārūḍhā jagatsaṃpūraṇīndrajā // KūrmP_1,11.162 //</l>\n</lg>\n\n<lg>\n<l>śumbhāriḥ khecarīsvasthā kambugrīvā kalipriyā /</l>\n<l>khagadhvajī khagārūḍhā parārghyā paramālinī // KūrmP_1,11.163 //</l>\n</lg>\n\n<lg>\n<l>aiśvaryavartmanilayā viraktā garuḍāsanā /</l>\n<l>jayantī hṛdguhā ramyā gahvireṣṭhā gaṇāgraṇīḥ // KūrmP_1,11.164 //</l>\n</lg>\n\n<lg>\n<l>saṃkalpasiddhā sāmyasthā sarvavijñānadāyinī /</l>\n<l>kalikalpaṣahantrī ca guhyopaniṣaduttamā // KūrmP_1,11.165 //</l>\n</lg>\n\n<lg>\n<l>niṣṭhā dṛṣṭiḥ smṛtirvyāptiḥ puṣṭistuṣṭiḥ kriyāvatī /</l>\n<l>viśvāmareśvareśānā bhuktirmuktīḥ śivāmṛtā // KūrmP_1,11.166 //</l>\n</lg>\n\n<lg>\n<l>lohitā sarpamālā ca bhīṣaṇī vanamālinī /</l>\n<l>anantaśayanānanyā naranārāyaṇodbhavā // KūrmP_1,11.167 //</l>\n</lg>\n\n<lg>\n<l>nṛsiṃhī daityamathanī śaṅkhacakragadādharā /</l>\n<l>saṃkarṣaṇasamutpattirambikāpādasaṃśrayā // KūrmP_1,11.168 //</l>\n</lg>\n\n<lg>\n<l>mahājvālā mahāmūrtiḥ sumūrtiḥ sarvakāmadhuk /</l>\n<l>suprabhā sustanā gaurī dharmakāmārthamokṣadā // KūrmP_1,11.169 //</l>\n</lg>\n\n<lg>\n<l>bhrūmadhyanilayā pūrvā purāṇapuruṣāraṇiḥ /</l>\n<l>mahāvibhūtidā madhyā sarojanayanā samā // KūrmP_1,11.170 //</l>\n</lg>\n\n<lg>\n<l>aṣṭādaśabhujānādyā nīlotpaladalaprabhā /</l>\n<l>sarvaśaktyāsanārūḍhā dharmādharmārthavarjitā // KūrmP_1,11.171 //</l>\n</lg>\n\n<lg>\n<l>vairāgyajñānaniratā nirālokā nirindriyā /</l>\n<l>vicitragahanādhārā śāśvatasthānavāsinī // KūrmP_1,11.172 //</l>\n</lg>\n\n<lg>\n<l>sthāneśvarī nirānandā triśūlavaradhāriṇī /</l>\n<l>aśeṣadevatāmūrtirdevatā varadevatā /</l>\n<l>gaṇāmbikā gireḥ putrī niśumbhavinipātinī // KūrmP_1,11.173 //</l>\n</lg>\n\n<lg>\n<l>avarṇa varṇarahitā nivarṇā bījasaṃbhavā /</l>\n<l>anantavarṇānanyasthā śaṅkarī śāntamānasā // KūrmP_1,11.174 //</l>\n</lg>\n\n<lg>\n<l>agotrā gomatī goptrī guhyarūpā guṇottarā /</l>\n<l>gaurgorgavyapriyā gauṇī gaṇeśvaranamaskṛtā // KūrmP_1,11.175 //</l>\n</lg>\n\n<lg>\n<l>satyamātrā satyasaṃdhā trisaṃdhyā saṃdhivarjitā /</l>\n<l>sarvavādāśrayā saṃkhyā saṃkhyayogasamudbhavā // KūrmP_1,11.176 //</l>\n</lg>\n\n<lg>\n<l>asaṃkhyeyāprameyākhyā śūnyā śuddhakulodbhavā /</l>\n<l>bindunādasamutpattiḥ śaṃbhuvāmā śaśiprabhā // KūrmP_1,11.177 //</l>\n</lg>\n\n<lg>\n<l>visaṅgā bhedarahitā manojñā madhusūdanī /</l>\n<l>mahāśrīḥ śrīsamutpattistamaḥ pāre pratiṣṭhitā // KūrmP_1,11.178 //</l>\n</lg>\n\n<lg>\n<l>tritattvamātā trividhā susūkṣmapadasaṃśrayā /</l>\n<l>śāntyatītā malātītā nirvikārā nirāśrayā // KūrmP_1,11.179 //</l>\n</lg>\n\n<lg>\n<l>śivākhyā cittanilayā śivajñānasvarūpiṇī /</l>\n<l>daityadānavanirmātrī kāśyapī kālakalpikā // KūrmP_1,11.180 //</l>\n</lg>\n\n<lg>\n<l>śāstrayoniḥ kriyāmūrtiścaturvargapradarśikā /</l>\n<l>nārāyaṇī narodbhūtiḥ kaumudī liṅgadhāriṇī // KūrmP_1,11.181 //</l>\n</lg>\n\n<lg>\n<l>kāmukī lalitā bhāvā parāparavibhūtidā /</l>\n<l>parāntajātamahimā baḍavā vāmalocanā // KūrmP_1,11.182 //</l>\n</lg>\n\n<lg>\n<l>subhadrā devakī sītā vedavedāṅgapāragā /</l>\n<l>manasvinī manyumātā mahāmanyusamudbhavā // KūrmP_1,11.183 //</l>\n</lg>\n\n<lg>\n<l>amṛtyuramṛtā svāhā puruhūtā puruṣṭutā /</l>\n<l>aśocyā bhinnaviṣayā hiraṇyarajatapriyā // KūrmP_1,11.184 //</l>\n</lg>\n\n<lg>\n<l>hiraṇyā rājatī haimī hemābharaṇabhūṣitā /</l>\n<l>vibhrājamānā durjñeyā jyotiṣṭomaphalapradā // KūrmP_1,11.185 //</l>\n</lg>\n\n<lg>\n<l>mahānidrāsamudbhūtiranidrā satyadevatā /</l>\n<l>dīrghākakudminī hṛdyā śāntidā śāntivardhinī // KūrmP_1,11.186 //</l>\n</lg>\n\n<lg>\n<l>lakṣmyādiśaktijananī śakticakrapravartikā /</l>\n<l>triśaktijananī janyā ṣaḍūrmiparirjitā // KūrmP_1,11.187 //</l>\n</lg>\n\n<lg>\n<l>sudhāmā karmakaraṇī yugāntadahanātmikā /</l>\n<l>saṃkarṣaṇī jagaddhātrī kāmayoniḥ kirīṭinī // KūrmP_1,11.188 //</l>\n</lg>\n\n<lg>\n<l>aindrī trailokyanamitā vaiṣṇavī parameśvarī /</l>\n<l>pradyumnadayitā dāntā yugmadṛṣṭistrilocanā // KūrmP_1,11.189 //</l>\n</lg>\n\n<lg>\n<l>madotkaṭā haṃsagatiḥ pracaṇḍā caṇḍavikramā /</l>\n<l>vṛṣāveśā viyanmātā vindhyaparvatavāsinī // KūrmP_1,11.190 //</l>\n</lg>\n\n<lg>\n<l>himavanmerunilayā kailāsagirivāsinī /</l>\n<l>cāṇūrahantṛtanayā nītijñā kāmarūpiṇī // KūrmP_1,11.191 //</l>\n</lg>\n\n<lg>\n<l>vedavidyāvratasnātā dharmaśīlānilāśanā /</l>\n<l>vīrabhadrapriyā vīrā mahākālasamudbhavā // KūrmP_1,11.192 //</l>\n</lg>\n\n<lg>\n<l>vidyādharapriyā siddhā vidyādharanirākṛtiḥ /</l>\n<l>āpyāyanī harantī ca pāvanī poṣaṇī khilā // KūrmP_1,11.193 //</l>\n</lg>\n\n<lg>\n<l>mātṛkā manmathodbhūtā vārijā vāhanapriyā /</l>\n<l>karīṣiṇī sudhāvāṇī vīṇāvādanatatparā // KūrmP_1,11.194 //</l>\n</lg>\n\n<lg>\n<l>sevitā sevikā sevyā sinīvālī garutmatī /</l>\n<l>arundhatī hiraṇyākṣī mṛgāṅkā mānadāyinī // KūrmP_1,11.195 //</l>\n</lg>\n\n<lg>\n<l>vasupradā vasumatī vasordhārā vasuṃdharā /</l>\n<l>dhārādharā varārohā varāvarasahastradā // KūrmP_1,11.196 //</l>\n</lg>\n\n<lg>\n<l>śrīphalā śrīmatī śrīśā śrīnivāsā śivapriyā /</l>\n<l>śrīdharā śrīkarī kalyā śrīdharārdhaśarīriṇī // KūrmP_1,11.197 //</l>\n</lg>\n\n<lg>\n<l>anantadṛṣṭirakṣudrā dhātrīśā dhanadapriyā /</l>\n<l>nihantrī daityasaṅghānāṃ sihikā sihavāhanā // KūrmP_1,11.198 //</l>\n</lg>\n\n<lg>\n<l>suṣeṇā candranilayā sukīrtiśchinnasaṃśayā /</l>\n<l>rasajñā rasadā rāmā lelihānāmṛtastravā // KūrmP_1,11.199 //</l>\n</lg>\n\n<lg>\n<l>nityoditā svayañjyotirutsukā mṛtajīvanī /</l>\n<l>vajradaṇḍā vajrajihvā vaidevī vajravigrahā // KūrmP_1,11.200 //</l>\n</lg>\n\n<lg>\n<l>maṅgalyā maṅgalā mālā malinā malahāriṇī /</l>\n<l>gāndharvo gāruḍī cāndrī kambalāśvatarapriyā // KūrmP_1,11.201 //</l>\n</lg>\n\n<lg>\n<l>saudāminī janānandā bhrukuṭīkuṭilānanā /</l>\n<l>karṇikārakarā kakṣyā kaṃsaprāṇāpahāriṇī // KūrmP_1,11.202 //</l>\n</lg>\n\n<lg>\n<l>yugandharā yugāvartā trisaṃdhyā harṣavardhanī /</l>\n<l>pratyakṣadevatā divyā divyagandhā divāparā // KūrmP_1,11.203 //</l>\n</lg>\n\n<lg>\n<l>śakrāsanagatā śākrī sādhvī nārī śavāsanā /</l>\n<l>iṣṭā viśiṣṭā śiṣṭeṣṭā śiṣṭāśiṣṭaprapūjitā // KūrmP_1,11.204 //</l>\n</lg>\n\n<lg>\n<l>śatarūpā śatāvartā vinatā surabhiḥ surā /</l>\n<l>surendramātā sudyumnā suṣumnā sūryasaṃsthitā // KūrmP_1,11.205 //</l>\n</lg>\n\n<lg>\n<l>samīkṣyā satpratiṣṭhā ca nivṛttirjñānapāragā /</l>\n<l>dharmaśāstrārthakuśalā dharmajñā dharmavāhanā // KūrmP_1,11.206 //</l>\n</lg>\n\n<lg>\n<l>dharmādharmavinirmātrī dhārmikāṇāṃ śivapradā /</l>\n<l>dharmaśaktirdharmamayī vidharmā viśvadharmiṇī // KūrmP_1,11.207 //</l>\n</lg>\n\n<lg>\n<l>dharmāntarā dharmameghā dharmapūrvā dhanāvahā /</l>\n<l>dharmopadeṣṭrī dharmatmā dharmagamyā dharādharā // KūrmP_1,11.208 //</l>\n</lg>\n\n<lg>\n<l>kāpālī śākalā mūrtiḥ kalā kalitavigrahā /</l>\n<l>sarvaśaktivinirmuktā sarvaśaktyāśrayāśrayā // KūrmP_1,11.209 //</l>\n</lg>\n\n<lg>\n<l>sarvā sarveśvarī sūkṣmā susūkṣmā jñānarūpiṇī /</l>\n<l>pradhānapuruṣeśeśā mahādevaikasākṣiṇī /</l>\n<l>sadāśivā viyanmūrtirviśvamūrtiramūrtikā // KūrmP_1,11.210 //</l>\n</lg>\n\n<lg>\n<l>evaṃ nāmnāṃ sahastreṇa stutvāsau himavān giriḥ /</l>\n<l>bhūyaḥ praṇamya bhītātmā provācedaṃ kṛtāñjaliḥ // KūrmP_1,11.211 //</l>\n</lg>\n\n<lg>\n<l>yadetadaiśvaraṃ rūpaṃ ghoraṃ te parameśvari /</l>\n<l>bhīto 'smi sāmprataṃ dṛṣṭvā rūpamanyat pradarśaya // KūrmP_1,11.212 //</l>\n</lg>\n\n<lg>\n<l>evamuktātha sā devī tena śailena pārvatī /</l>\n<l>saṃhṛtya darśayāmāsa svarūpamaparaṃ punaḥ // KūrmP_1,11.213 //</l>\n</lg>\n\n<lg>\n<l>nīlotpaladalaprakhyaṃ nīlotpalasugandhikam /</l>\n<l>dvinetraṃ dvibhujaṃ saumyaṃ nīlālakavibhūṣitam // KūrmP_1,11.214 //</l>\n</lg>\n\n<lg>\n<l>raktapādāmbujatalaṃ suraktakarapallavam /</l>\n<l>śrīmad viśālasaṃvṛttalalāṭatilakojjvalam // KūrmP_1,11.215 //</l>\n</lg>\n\n<lg>\n<l>bhūṣitaṃ cārusarvāṅgaṃ bhūṣaṇairatikomalam /</l>\n<l>dadhānamurasā mālāṃ viśālāṃ hemanirmitām // KūrmP_1,11.216 //</l>\n</lg>\n\n<lg>\n<l>īṣatsmitaṃ suvimboṣṭhaṃ nūpurārāvasaṃyutam /</l>\n<l>prasannavadanaṃ divyamanantamahimāspadam // KūrmP_1,11.217 //</l>\n</lg>\n\n<lg>\n<l>tadīdṛśaṃ samālokya svarūpaṃ śailasattamaḥ /</l>\n<l>bhītiṃ saṃtyajya hṛṣṭātmā babhāṣe parameśvarīm // KūrmP_1,11.218 //</l>\n</lg>\n\n<lg>\n<l>himavānuvāca</l>\n<l>adya me saphalaṃ janma adya me saphalaṃ tapaḥ /</l>\n<l>yanme sākṣāt tvamavyaktāprasannā dṛṣṭigocarā // KūrmP_1,11.219 //</l>\n</lg>\n\n<lg>\n<l>tvayā sṛṣṭaṃ jagat sarvaṃ pradhānādyantvayi sthitam /</l>\n<l>tvayyeva līyate devi tvameva ca parā gatiḥ // KūrmP_1,11.220 //</l>\n</lg>\n\n<lg>\n<l>vadanti kecit tvāmeva prakṛtiṃ prakṛteḥ parām /</l>\n<l>apare paramārthajñāḥ śiveti śivasaṃśraye // KūrmP_1,11.221 //</l>\n</lg>\n\n<lg>\n<l>tvayi pradhānaṃ puruṣo mahān brahmā tatheśvaraḥ /</l>\n<l>avidyā niyatirmāyā kalādyāḥ śataśo 'bhavan // KūrmP_1,11.222 //</l>\n</lg>\n\n<lg>\n<l>tvaṃ hi sā paramā śaktiranantā parameṣṭhinī /</l>\n<l>sarvabhedavinirmuktā sarvebhedāśrayā nijā // KūrmP_1,11.223 //</l>\n</lg>\n\n<lg>\n<l>tvāmadhiṣṭhāya yogeśi mahādevo maheśvaraḥ /</l>\n<l>pradhānādyaṃ jagat kṛtsnaṃ karoti vikaroti ca // KūrmP_1,11.224 //</l>\n</lg>\n\n<lg>\n<l>tvayaiva saṃgato devaḥ svamānandaṃ samaśnute /</l>\n<l>tvameva paramānandastvamevānandadāyinī // KūrmP_1,11.225 //</l>\n</lg>\n\n<lg>\n<l>tvamakṣaraṃ paraṃ vyoma mahajjyotirnirañjanam /</l>\n<l>śivaṃ sarvagataṃ sūkṣmaṃ paraṃ brahmā sanātanam // KūrmP_1,11.226 //</l>\n</lg>\n\n<lg>\n<l>tvaṃ śakraḥ sarvadevānāṃ brahmā brahmavidāmasi /</l>\n<l>vāyurbalavatāṃ devi yogināṃ tvaṃ kumārakaḥ // KūrmP_1,11.227 //</l>\n</lg>\n\n<lg>\n<l>ṛṣīṇāṃ ca vasiṣṭhastvaṃ vyāso vedavidāmasi /</l>\n<l>sāṃkhyānāṃ kapilo devo rudrāṇāmasi śaṅkaraḥ // KūrmP_1,11.228 //</l>\n</lg>\n\n<lg>\n<l>ādityānāmupendrastvaṃ vasūnāṃ caiva pāvakaḥ /</l>\n<l>vedānāṃ sāmavedastvaṃ gāyatrī chandasāmasi // KūrmP_1,11.229 //</l>\n</lg>\n\n<lg>\n<l>adhyātmavidyā vidyānāṃ gatīnāṃ param gatiḥ /</l>\n<l>māyā tvaṃ sarvaśaktīnāṃ kālaḥ kalayatāmasi // KūrmP_1,11.230 //</l>\n</lg>\n\n<lg>\n<l>oṅkāraḥ sarvaguhyānāṃ varṇānāṃ ca dvijāttamaḥ /</l>\n<l>āśramāṇāṃ ca gārhasthyamīśvarāṇāṃ maheśvaraḥ // KūrmP_1,11.231 //</l>\n</lg>\n\n<lg>\n<l>puṃsāṃ tvamekaḥ puruṣaḥ sarvabhūtahṛdi sthitaḥ /</l>\n<l>sarvopaniṣadāṃ devi guhyopaniṣaducyate // KūrmP_1,11.232 //</l>\n</lg>\n\n<lg>\n<l>īśānaścāsi kalpānāṃ yugānāṃ kṛtameva ca /</l>\n<l>ādityaḥ sarvamārgāṇāṃ vācāṃ devi sarasvatī // KūrmP_1,11.233 //</l>\n</lg>\n\n<lg>\n<l>tvaṃ lakṣmīścārurūpāṇāṃ viṣṇurmāyāvināmasi /</l>\n<l>arundhatī satīnāṃ tvaṃ suparṇaḥ patatāmasi // KūrmP_1,11.234 //</l>\n</lg>\n\n<lg>\n<l>sūktānāṃ pauruṣaṃ sūktaṃ jyeṣṭhasāma ca sāmasu /</l>\n<l>sāvitrī cāsi japyānāṃ yajuṣāṃ śatarudriyam // KūrmP_1,11.235 //</l>\n</lg>\n\n<lg>\n<l>parvatānāṃ mahāmerurananto bhogināmasi /</l>\n<l>sarveṣāṃ tvaṃ paraṃ brahma tvanmayaṃ sarvameva hi // KūrmP_1,11.236 //</l>\n</lg>\n\n<lg>\n<l>rūpaṃ tavośeṣakalāvihīna-</l>\n<l>magocaraṃ nirmalamekarūpam /</l>\n<l>anādimadhyāntamanantāmādyaṃ</l>\n<l>namāmi satyaṃ tamasaḥ parastāt // KūrmP_1,11.237 //</l>\n</lg>\n\n<lg>\n<l>yadeva paśyanti jagatprasūtiṃ</l>\n<l>vedāntavijñānaviniścitārthāḥ /</l>\n<l>ānandamātraṃ praṇavābhidhānaṃ</l>\n<l>tadeva rūpaṃ śaraṇaṃ prapadye // KūrmP_1,11.238 //</l>\n</lg>\n\n<lg>\n<l>aśeṣabhūtāntarasanniviṣṭaṃ</l>\n<l>pradhānapuṃyogaviyogahetum /</l>\n<l>tejomayaṃ janmavināśahīnaṃ</l>\n<l>prāṇābhidhānaṃ praṇato 'smi rūpam // KūrmP_1,11.239 //</l>\n</lg>\n\n<lg>\n<l>ādyantahīnaṃ jagadātmabhūtaṃ</l>\n<l>vibhinnasaṃsthaṃ prakṛteḥ parastāt /</l>\n<l>kūṭasthamavyaktavapustavaiva</l>\n<l>namāmi rūpaṃ puruṣābhidhānam // KūrmP_1,11.240 //</l>\n</lg>\n\n<lg>\n<l>sarvāśrayaṃ sarvajagadvidhānaṃ</l>\n<l>sarvatragaṃ janmavināśahīnam /</l>\n<l>sūkṣmaṃ vicitraṃ triguṇaṃ pradhānaṃ</l>\n<l>nato 'smi te rūpamaluptabhedam // KūrmP_1,11.241 //</l>\n</lg>\n\n<lg>\n<l>ādyaṃ mahat te puruṣātmarūpaṃ</l>\n<l>prakṛtyavasthaṃ triguṇātmabījam /</l>\n<l>aiśvaryavijñānavirāgadharmaiḥ</l>\n<l>samanvitaṃ devi nato 'smi rūpam // KūrmP_1,11.242 //</l>\n</lg>\n\n<lg>\n<l>dvisaptalokātmakamambusaṃsthaṃ</l>\n<l>vicitrabhedaṃ puruṣaikanātham /</l>\n<l>anantabhūtairadhivāsitaṃ te</l>\n<l>nato 'smi rūpaṃ jagadaṇḍasaṃjñam // KūrmP_1,11.243 //</l>\n</lg>\n\n<lg>\n<l>aśeṣavedātmakamekamādyaṃ</l>\n<l>svatejasā pūritalokabhedam /</l>\n<l>trikālahetuṃ rapameṣṭhisaṃjñaṃ</l>\n<l>namāmi rūpaṃ ravimaṇḍalastham // KūrmP_1,11.244 //</l>\n</lg>\n\n<lg>\n<l>sahastramūrdhānamanantaśaktiṃ</l>\n<l>sahastrabāhuṃ puruṣaṃ purāṇam /</l>\n<l>śayānamantaḥ salile tathaiva</l>\n<l>nārāyaṇākhyaṃ praṇato 'smi rūpam // KūrmP_1,11.245 //</l>\n</lg>\n\n<lg>\n<l>daṃṣṭrākarālaṃ tridaśābhivandyaṃ</l>\n<l>yugāntakālānalakalparūpam /</l>\n<l>aśeṣabhūtāṇḍavināśahetuṃ</l>\n<l>namāmi rūpaṃ tava kālasaṃjñam // KūrmP_1,11.246 //</l>\n</lg>\n\n<lg>\n<l>phaṇāsahastreṇa virājamānaṃ</l>\n<l>bhogīndramukhyairabhipūjyamānam /</l>\n<l>janārdanārūḍhatanuṃ prasuptaṃ</l>\n<l>nato 'smi rūpaṃ tava śeṣasaṃjñam // KūrmP_1,11.247 //</l>\n</lg>\n\n<lg>\n<l>avyāhataiśvaryamayugmanetraṃ</l>\n<l>brahmāmṛtānandarasajñamekam /</l>\n<l>yugāntaśeṣaṃ divi nṛtyamānaṃ</l>\n<l>nato 'smi rūpaṃ tava rudrasaṃjñam // KūrmP_1,11.248 //</l>\n</lg>\n\n<lg>\n<l>prahīṇaśokaṃ vimalaṃ pavitraṃ</l>\n<l>surāsurairarcitāpādapadmam /</l>\n<l>sukomalaṃ devi viśālaśumraṃ</l>\n<l>namāmi te rūpamidaṃ namāsi // KūrmP_1,11.249 //</l>\n</lg>\n\n<lg>\n<l>oṃ namaste mahādevi namaste parameśvari /</l>\n<l>namo bhagavatīśāni śivāyai te namo namaḥ // KūrmP_1,11.250 //</l>\n</lg>\n\n<lg>\n<l>tvanmayo 'haṃ tvadādhārastvameva ca gatirmama /</l>\n<l>tvāmeva śaraṇaṃ yāsye prasīda parameśvari // KūrmP_1,11.251 //</l>\n</lg>\n\n<lg>\n<l>mayā nāsti samo loke devo vādānavo 'pi vā /</l>\n<l>jaganmātaiva matputrī saṃbhūtā tapasā yataḥ // KūrmP_1,11.252 //</l>\n</lg>\n\n<lg>\n<l>eṣā tavāmbikā devi kilābhūta pitṛkanyakā /</l>\n<l>menāśeṣajaganmāturaho vuṇyasya gauravam // KūrmP_1,11.253 //</l>\n</lg>\n\n<lg>\n<l>pāhi māmamareśāni menayā saha sarvadā /</l>\n<l>namāmi tava pādābjaṃ vrajāmi śaraṇaṃ śivām // KūrmP_1,11.254 //</l>\n</lg>\n\n<lg>\n<l>aho me sumahad bhāgyaṃ mahādevīsamāgamāt /</l>\n<l>ājñāpaya mahādevi kiṃ kariṣyāmi śaṅkari // KūrmP_1,11.255 //</l>\n</lg>\n\n<lg>\n<l>etāvaduktvā vacanaṃ tadā himagirīśvaraḥ /</l>\n<l>saṃprekṣaṇamāṇo girijāṃ prāñjaliḥ pārśvato 'bhavat // KūrmP_1,11.256 //</l>\n</lg>\n\n<lg>\n<l>atha sā tasya vacanaṃ niśamya jagato 'raṇiḥ /</l>\n<l>sasmitaṃ prāha pitaraṃ smṛtvā paśupatiṃ patim // KūrmP_1,11.257 //</l>\n</lg>\n\n<lg>\n<l>devyuvāca</l>\n<l>śṛṇuṣva caitat paramaṃ guhyamīśvaragocaram /</l>\n<l>upadeśaṃ giriśreṣṭha sevitaṃ brahmavādibhiḥ // KūrmP_1,11.258 //</l>\n</lg>\n\n<lg>\n<l>yanme sākṣāt paraṃ rūpamaiśvaraṃ dṛṣṭamadbhutam /</l>\n<l>sarvaśaktisamāyuktamanantaṃ prerakaṃ param // KūrmP_1,11.259 //</l>\n</lg>\n\n<lg>\n<l>śāntaḥ samāhitamanā dambhāhaṅkāravarjitaḥ /</l>\n<l>tanniṣṭhastatparo bhūtvā tadeva śaraṇaṃ vraja // KūrmP_1,11.260 //</l>\n</lg>\n\n<lg>\n<l>bhaktyā tvananyayā tāta padbhāvaṃ paramāśritaḥ /</l>\n<l>sarvayajñatapodānaistadevārcaya sarvadā // KūrmP_1,11.261 //</l>\n</lg>\n\n<lg>\n<l>tadeva manasā paśya tad dhyāyasva japasva ca /</l>\n<l>mamopadeśāt saṃsāraṃ nāśayāmi tavānagha // KūrmP_1,11.262 //</l>\n</lg>\n\n<lg>\n<l>ahaṃ vai matparān bhaktānaiśvaraṃ yogamāsthitān /</l>\n<l>saṃsārasāgarādasmāduddharāmyacireṇa tu // KūrmP_1,11.263 //</l>\n</lg>\n\n<lg>\n<l>dhyānena karmayogena bhaktyā jñānena caiva hi /</l>\n<l>prāpyāhaṃ te giriśreṣṭha nānyathā karmakoṭibhiḥ // KūrmP_1,11.264 //</l>\n</lg>\n\n<lg>\n<l>śrutismṛtyuditaṃ samyak karma varṇāśramātmakam /</l>\n<l>adhyātmajñānasahitaṃ muktaye satataṃ kuru // KūrmP_1,11.265 //</l>\n</lg>\n\n<lg>\n<l>dharmāt saṃjāyate bhaktirbhaktyā saṃprāpyate param /</l>\n<l>śrutismṛtibhyāmudito dharmo yajñādiko mataḥ // KūrmP_1,11.266 //</l>\n</lg>\n\n<lg>\n<l>nānyato jāyate dharmo vedād dharmo hi nirbabhau /</l>\n<l>tasmānmumukṣurdharmārtho madrūpaṃ vedamāśrayet // KūrmP_1,11.267 //</l>\n</lg>\n\n<lg>\n<l>mamaivaiṣā parā śaktirvedasaṃjñā purātanī /</l>\n<l>ṛgyajuḥ sāmarūpeṇa sargādau saṃpravartate // KūrmP_1,11.268 //</l>\n</lg>\n\n<lg>\n<l>teṣāmeva ca guptyarthaṃ vedānāṃ bhagavānajaḥ /</l>\n<l>brāhmaṇādīn sasarjātha sve sve karmaṇyayojayat // KūrmP_1,11.269 //</l>\n</lg>\n\n<lg>\n<l>ye na kurvanti tad dharmaṃ tadarthaṃ brahmanirmitam /</l>\n<l>teṣāmadhastād narakāṃstāmistrādīnakalpayat // KūrmP_1,11.270 //</l>\n</lg>\n\n<lg>\n<l>na ca vedād ṛte kiñcicchāstradharmābhidhāyakam /</l>\n<l>yo 'nyatraramateso 'saunasaṃbhāṣyo dvijātibhiḥ // KūrmP_1,11.271 //</l>\n</lg>\n\n<lg>\n<l>yāni śāstrāṇi dṛśyante loke 'smin vividhānitu /</l>\n<l>śrutismṛtiviruddhāni niṣṭhā teṣāṃ hi tāmasī // KūrmP_1,11.272 //</l>\n</lg>\n\n<lg>\n<l>kāpālaṃ pañcarātraṃ ca yāmalaṃ vāmamārhatam /</l>\n<l>evaṃvidhāni cānyāni mohanārthāni tāni tu // KūrmP_1,11.273 //</l>\n</lg>\n\n<lg>\n<l>ye kuśāstrābhiyogena mohayantīha mānavān /</l>\n<l>mayā sṛṣṭāni śāstrāṇi mohāyaiṣāṃ bhavāntare // KūrmP_1,11.274 //</l>\n</lg>\n\n<lg>\n<l>vedārthavittamaiḥ kāryaṃ yat smṛtaṃ karma vaidikam /</l>\n<l>tat prayatnena kurvanti matpriyāste hi ye narāḥ // KūrmP_1,11.275 //</l>\n</lg>\n\n<lg>\n<l>varṇānāmanukampārthaṃ manniyogād virāṭ svayam /</l>\n<l>svāyaṃbhuvo manurdhārmān munīnāṃ pūrvamuktavānā // KūrmP_1,11.276 //</l>\n</lg>\n\n<lg>\n<l>śrutvā cānye 'pi munayastanmukhād dharmamuttamam /</l>\n<l>cakrurdharmapratiṣṭhārthaṃ dharmaśāstrāṇi caiva hi // KūrmP_1,11.277 //</l>\n</lg>\n\n<lg>\n<l>teṣu cāntarhiteṣvevaṃ yugānteṣu maharṣayaḥ /</l>\n<l>brahmaṇo vacanāt tāni kariṣyanti yuge yuge // KūrmP_1,11.278 //</l>\n</lg>\n\n<lg>\n<l>aṣṭādaśa purāṇāni vyāsena kathitāni tu /</l>\n<l>niyogād brahmaṇo rājaṃsteṣu dharmaḥ pratiṣṭhitaḥ // KūrmP_1,11.279 //</l>\n</lg>\n\n<lg>\n<l>anyānyupapurāṇāni tacchiṣyaiḥ kathitāni tu /</l>\n<l>yuge yuge 'tra sarveṣāṃ kartā vai dharmaśāstravit // KūrmP_1,11.280 //</l>\n</lg>\n\n<lg>\n<l>śikṣā kalpo vyākaraṇaṃ niruktaṃ chanda eva ca /</l>\n<l>jyotiḥ śāstraṃ nyāyavidyā mīmāṃsā copabṛṃhaṇam // KūrmP_1,11.281 //</l>\n</lg>\n\n<lg>\n<l>evaṃ caturdaśaitāni vidyāsthānāni sattama /</l>\n<l>caturvedaiḥ sahoktāni dharmo nānyatra vidyate // KūrmP_1,11.282 //</l>\n</lg>\n\n<lg>\n<l>evaṃ paitāmahaṃ dharmaṃ manuvyāsādayaḥ param /</l>\n<l>sthāpayanti mamādeśād yāvadābhūtasaṃplavam // KūrmP_1,11.283 //</l>\n</lg>\n\n<lg>\n<l>brahmaṇā saha te sarve saṃprāpte pratisaṃcare /</l>\n<l>parasyānte kṛtātmānaḥ praviśanti paraṃ padam // KūrmP_1,11.284 //</l>\n</lg>\n\n<lg>\n<l>tasmāt sarvaprayatnena dharmārthaṃ vedamāśrayet /</l>\n<l>dharmeṇa sahitaṃ jñānaṃ paraṃ brahma prakāśayet // KūrmP_1,11.285 //</l>\n</lg>\n\n<lg>\n<l>ye tu saṅgān parityajya māmeva śaraṇaṃ gatāḥ /</l>\n<l>upāsate sadā bhaktyā yogamaiśvaramāsthitāḥ // KūrmP_1,11.286 //</l>\n</lg>\n\n<lg>\n<l>sarvabhūtadayāvantaḥ śāntā dāntā vimatsarāḥ /</l>\n<l>amānino buddhimantastāpasāḥ śaṃsitavratāḥ // KūrmP_1,11.287 //</l>\n</lg>\n\n<lg>\n<l>maccittā madgataprāṇā majjñānakathane ratāḥ /</l>\n<l>saṃnyāsino gṛhasthāśca vanasthā brahmacāriṇaḥ // KūrmP_1,11.288 //</l>\n</lg>\n\n<lg>\n<l>teṣāṃ nityābhiyuktānāṃ māyātattvasamutthitam /</l>\n<l>nāśayāmi tamaḥ kṛtsnaṃ jñānadīpane mā cirāt // KūrmP_1,11.289 //</l>\n</lg>\n\n<lg>\n<l>te sunirdhūtatamaso jñānenaikena manmayāḥ /</l>\n<l>sadānandāstu saṃsāre na jāyante punaḥ punaḥ // KūrmP_1,11.290 //</l>\n</lg>\n\n<lg>\n<l>tasmāt sarvaprakāreṇa madbhakto matparāyaṇaḥ /</l>\n<l>māmevārcaya sarvatra menayā saha saṃgataḥ // KūrmP_1,11.291 //</l>\n</lg>\n\n<lg>\n<l>aśakto yadi me dhyātumaiśvaraṃ rūpamavyayam /</l>\n<l>tato me sakalaṃ rūpaṃ kālādyaṃ śaraṇaṃ vraja // KūrmP_1,11.292 //</l>\n</lg>\n\n<lg>\n<l>yad yat svarūpaṃ me tāta manaso gocaraṃ bhavet /</l>\n<l>tanniṣṭhastatparo bhūtvā tadarcanaparo bhava // KūrmP_1,11.293 //</l>\n</lg>\n\n<lg>\n<l>yattu me niṣkalaṃ rūpaṃ cinmātraṃ kevalaṃ śivam /</l>\n<l>sarvopādhivinirmuktamanantamamṛtaṃ param // KūrmP_1,11.294 //</l>\n</lg>\n\n<lg>\n<l>jñānenaikena tallabhyaṃ kleśena paramaṃ padam /</l>\n<l>jñānameva prapaśyanto māmeva praviśanti te // KūrmP_1,11.295 //</l>\n</lg>\n\n<lg>\n<l>tadbuddhayastadātmānastanniṣṭhāstatparāyaṇāḥ /</l>\n<l>gacchantyapunarāvṛttiṃ jñānanirdhūtakalmaṣāḥ // KūrmP_1,11.296 //</l>\n</lg>\n\n<lg>\n<l>māmanāśritya paramaṃ nirvāṇamamalaṃ padam /</l>\n<l>prāpyate na hi rājendra tato māṃ śaraṇaṃ vraja // KūrmP_1,11.297 //</l>\n</lg>\n\n<lg>\n<l>ekatvena pṛthaktvena tathā cobhayato 'pi vā /</l>\n<l>māmupāsya mahārāja tato yāsyāsi tatpadam // KūrmP_1,11.298 //</l>\n</lg>\n\n<lg>\n<l>māmanāśritya tat tattvaṃ svabhāvavimalaṃ śivam /</l>\n<l>jñāyate na hi rājendra tato māṃ śaraṇaṃ vraja // KūrmP_1,11.299 //</l>\n</lg>\n\n<lg>\n<l>tasmāt tvamakṣaraṃ rūpaṃ nityaṃ cārūpamaiśvaram /</l>\n<l>ārādhaya prayatnena tato bandhaṃ prahāsyasi // KūrmP_1,11.300 //</l>\n</lg>\n\n<lg>\n<l>karmaṇā manasā vācā śivaṃ sarvatra sarvadā /</l>\n<l>samārādhaya bhāvena tato yāsyasi tatpadam // KūrmP_1,11.301 //</l>\n</lg>\n\n<lg>\n<l>na vai paśyanti tat tattvaṃ mohitā mama māyayā /</l>\n<l>anādyanantaṃ paramaṃ maheśvaramajaṃ śivam // KūrmP_1,11.302 //</l>\n</lg>\n\n<lg>\n<l>sarvabhūtātmabhūtasthaṃ sarvādhāraṃ nirañjanam /</l>\n<l>nityānandaṃ nirābhāsaṃ nirguṇaṃ tamasaḥ param // KūrmP_1,11.303 //</l>\n</lg>\n\n<lg>\n<l>advaitamacalaṃ brahma niṣkalaṃ niṣprapañcakam /</l>\n<l>svasaṃvedyamavedyaṃ tat pare vyomni vyavasthitam // KūrmP_1,11.304 //</l>\n</lg>\n\n<lg>\n<l>sūkṣmeṇa tamasā nityaṃ veṣṭitā mama māyayā /</l>\n<l>saṃsārasāgare ghore jāyante ca punaḥ punaḥ // KūrmP_1,11.305 //</l>\n</lg>\n\n<lg>\n<l>bhaktyā tvananyayā rājan samyag jñānena caiva hi /</l>\n<l>anveṣṭavyaṃ hi tad brahma janmabandhanivṛttaye // KūrmP_1,11.306 //</l>\n</lg>\n\n<lg>\n<l>ahaṅkāraṃ ca mātsaryaṃ kāmaṃ krodhaṃ parigraham /</l>\n<l>adharmābhiniveśaṃ ca tyaktvā vairāgyamāsthitaḥ // KūrmP_1,11.307 //</l>\n</lg>\n\n<lg>\n<l>sarvabhūteṣu cātmānaṃ sarvabhūtāni cātmani /</l>\n<l>anvīkṣya cātmanātmānaṃ brahmabhūyāya kalpate // KūrmP_1,11.308 //</l>\n</lg>\n\n<lg>\n<l>brahmabhūtaḥ prasannātmā sarvabhūtābhayapradaḥ /</l>\n<l>aiśvarīṃ paramāṃ bhaktiṃ vindetānanyagāminīm // KūrmP_1,11.309 //</l>\n</lg>\n\n<lg>\n<l>vīkṣate tat paraṃ tattvamaiśvaraṃ brahmaniṣkalam /</l>\n<l>sarvasaṃsāranirmukto brahmaṇeyavāvatiṣṭhate // KūrmP_1,11.310 //</l>\n</lg>\n\n<lg>\n<l>brahmaṇo hi pratiṣṭhāyaṃ parasya paramaḥ śivaḥ /</l>\n<l>anantasyāvyayasyaikaḥ svātmādhāro maheśvaraḥ // KūrmP_1,11.311 //</l>\n</lg>\n\n<lg>\n<l>jñānena karmayogena bhaktiyogena vā nṛpa /</l>\n<l>sarvasaṃsāramuktyarthamīśvaraṃ satataṃ śraya // KūrmP_1,11.312 //</l>\n</lg>\n\n<lg>\n<l>eṣa guhyopadeśaste mayā datto girīśvara /</l>\n<l>anvīkṣya caitadakhilaṃ yatheṣṭaṃ kartumarhasi // KūrmP_1,11.313 //</l>\n</lg>\n\n<lg>\n<l>ahaṃ vai yācitā devaiḥ saṃjātā parameśvarāt /</l>\n<l>vinindya dakṣaṃ pitaraṃ maheśvaravinindakam // KūrmP_1,11.314 //</l>\n</lg>\n\n<lg>\n<l>dharmasaṃsthāpanārthāya tavārādhanakāraṇāt /</l>\n<l>menādehasamutpannā tvāmeva pitaraṃ śritā // KūrmP_1,11.315 //</l>\n</lg>\n\n<lg>\n<l>sa tvaṃ niyogād devasya brahmaṇaḥ paramātmanaḥ /</l>\n<l>pridāsyase māṃ rudrāya svayaṃvarasamāgame // KūrmP_1,11.316 //</l>\n</lg>\n\n<lg>\n<l>tatsaṃbandhācca te rājan sarve devāḥ savāsavāḥ /</l>\n<l>tvāṃ namasyanti vai tāta prasīdati ca śaṅkaraḥ // KūrmP_1,11.317 //</l>\n</lg>\n\n<lg>\n<l>tasmāt sarvaprayatnena māṃ viddhīśvaragocarām /</l>\n<l>saṃpūjya devamīśānaṃ śaraṇyaṃ śaraṇaṃ vraja // KūrmP_1,11.318 //</l>\n</lg>\n\n<lg>\n<l>sa evamukto bhagavān devadevyā girīśvaraḥ /</l>\n<l>praṇamya śirasā devīṃ prāñjaliḥ punarabravīt // KūrmP_1,11.319 //</l>\n</lg>\n\n<lg>\n<l>vistareṇa maheśāni yogaṃ māheśvaraṃ param /</l>\n<l>jñānaṃ caivātmano yogaṃ sādhanāni pracakṣva me // KūrmP_1,11.320 //</l>\n</lg>\n\n<lg>\n<l>tasyaitat paramaṃ jñānamātmayogamanuttamam /</l>\n<l>yathāvad vyājahāreśāsādhanānica vistarāt // KūrmP_1,11.321 //</l>\n</lg>\n\n<lg>\n<l>niśamya vadanāmbhojād girīndro lokapūjitaḥ /</l>\n<l>lokamātuḥ paraṃ jñānaṃ yogāsakto 'bhavatpunaḥ // KūrmP_1,11.322 //</l>\n</lg>\n\n<lg>\n<l>pradadau ca maheśāya pārvatīṃ bhāgyagauravāt /</l>\n<l>niyogād brahmaṇaḥ sādhvīṃ devānāṃ caiva saṃnidhau // KūrmP_1,11.323 //</l>\n</lg>\n\n<lg>\n<l>ya imaṃ paṭhate 'dhyāyaṃ devyā māhātmyakīrtanam /</l>\n<l>śivasya saṃnidhau bhaktyā sucistadbhāvabhāvitaḥ // KūrmP_1,11.324 //</l>\n</lg>\n\n<lg>\n<l>sarvapāpavinirmukto divyayogasamanvitaḥ /</l>\n<l>ullaṅghya brahmaṇo lokandevyāḥ sthānamavāpnuyāt // KūrmP_1,11.325 //</l>\n</lg>\n\n<lg>\n<l>yaścaitat paṭhate stotraṃ brāhmaṇānāṃ samīpataḥ /</l>\n<l>devyāḥ samāhitamanāḥ sarvapāpaiḥ pramucyate // KūrmP_1,11.326 //</l>\n</lg>\n\n<lg>\n<l>nāmnāmaṣṭasahastraṃ tu devyā yat samudīritam /</l>\n<l>jñātvār'kamaṇḍalagatāṃ saṃbhāvya parameśvarīm // KūrmP_1,11.327 //</l>\n</lg>\n\n<lg>\n<l>abhyarcya gandhapuṣpādyairbhaktiyogasamanvitaḥ /</l>\n<l>saṃsmaran paramaṃ bhāvaṃ devyā māheśvaraṃ param // KūrmP_1,11.328 //</l>\n</lg>\n\n<lg>\n<l>ananyamānaso nityaṃ japedāmaraṇād dvijaḥ /</l>\n<l>so 'ntakāle smṛtiṃ labdhvāparaṃ brahmādhigacchati // KūrmP_1,11.329 //</l>\n</lg>\n\n<lg>\n<l>athavā jāyate vipro brāhmaṇānāṃ kule śucau /</l>\n<l>pūrvasaṃskāramāhātmyād brahmavidyāmavāpya saḥ // KūrmP_1,11.330 //</l>\n</lg>\n\n<lg>\n<l>saṃprāpya yogaṃ paramaṃ divyaṃ tat pārameśvaram /</l>\n<l>śāntaḥ sarvagāto bhūtvā śivasāyujyamānapnuyāt // KūrmP_1,11.331 //</l>\n</lg>\n\n<lg>\n<l>pratyekaṃ cātha nāmāni juhuyāt savanatrayam /</l>\n<l>pūtanādikṛtairdeṣairgrahadoṣaiśca mucyate // KūrmP_1,11.332 //</l>\n</lg>\n\n<lg>\n<l>japed vāharaharnityaṃ saṃvatsaramatandritaḥ /</l>\n<l>śrīkāmaḥ pārvatīṃ devīṃ pūjayitvā vidhānataḥ // KūrmP_1,11.333 //</l>\n</lg>\n\n<lg>\n<l>saṃpūjya pārśvataḥ śaṃbhuṃ trinetraṃ bhaktisaṃyutaḥ /</l>\n<l>labhate mahatīṃ lakṣmīṃ mahādevaprasādataḥ // KūrmP_1,11.334 //</l>\n</lg>\n\n<lg>\n<l>tasmāt sarvaprayatnena japtavyaṃ hi dvijātibhiḥ /</l>\n<l>sarvapāpānodārthaṃ devyā nāma sahastrakam // KūrmP_1,11.335 //</l>\n</lg>\n\n<lg>\n<l>prasaṅgāt kathitaṃ viprā devyā māhātmyamuttamam /</l>\n<l>ataḥ paraṃ prajāsargaṃ bhṛgvādīnāṃ nibodhata // KūrmP_1,11.336 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekādaśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>bhṛgoḥ khyātyāṃ samutpannā lakṣmīrnārāyaṇapriyā /</l>\n<l>devau dhātāvidhātārau merorjāmātarau tathā // KūrmP_1,12.1 //</l>\n</lg>\n\n<lg>\n<l>āyatirniyatirmeroḥ kanye caiva mahātmanaḥ /</l>\n<l>dhātāvidhātroste bhārye tayorjātau sutāvubhau // KūrmP_1,12.2 //</l>\n</lg>\n\n<lg>\n<l>prāṇaścaiva mṛkaṇḍuśca mārkaṇḍeyo mṛkaṇḍutaḥ /</l>\n<l>tathā vedaśirā nāma prāṇasya dyutimān sutaḥ // KūrmP_1,12.3 //</l>\n</lg>\n\n<lg>\n<l>marīcerapi saṃbhūtiḥ paurṇamāsamasūyata /</l>\n<l>kanyācatuṣṭayaṃ caiva sarvalakṣaṇasaṃyutam // KūrmP_1,12.4 //</l>\n</lg>\n\n<lg>\n<l>tuṣṭirjyeṣṭhā tathā vṛṣṭiḥ kṛṣṭiścāpacitistathā /</l>\n<l>virajāḥ parvaścaiva paurṇamāsasya tau sutau // KūrmP_1,12.5 //</l>\n</lg>\n\n<lg>\n<l>kṣamā tu suṣuve putrān pulahasya prajāpateḥ /</l>\n<l>kardamaṃ ca varīyāṃsaṃ sahiṣṇuṃ munisattamam // KūrmP_1,12.6 //</l>\n</lg>\n\n<lg>\n<l>tathaiva ca kanīyāsaṃ taponirdhūtakalpaṣam /</l>\n<l>anasūyā tathaivātrerjajñe putrānakalpaṣān // KūrmP_1,12.7 //</l>\n</lg>\n\n<lg>\n<l>somaṃ durvāsasaṃ caiva dattātreyaṃ ca yoginam /</l>\n<l>smṛtiścāṅgirasaḥ putrīrjajñe lakṣaṇasaṃyutāḥ // KūrmP_1,12.8 //</l>\n</lg>\n\n<lg>\n<l>sinīvālīṃ kuhūṃ caiva rākāmanumatiṃ tathā /</l>\n<l>prītyāṃ pulastyo bhagavān dattātrimasṛjat prabhuḥ // KūrmP_1,12.9 //</l>\n</lg>\n\n<lg>\n<l>pūrvajanmani so 'gastyaḥ smṛtaḥ svāyaṃbhuve 'ntare /</l>\n<l>vedabāhuṃ tathā kanyāṃ sannatiṃ nāma nāmataḥ // KūrmP_1,12.10 //</l>\n</lg>\n\n<lg>\n<l>putrāṇāṃ ṣaṣṭisāhastraṃ saṃtatiḥ suṣuve kratoḥ /</l>\n<l>te cordhvaretasaḥ sarve bālakhilyā iti smṛtāḥ // KūrmP_1,12.11 //</l>\n</lg>\n\n<lg>\n<l>vasiṣṭhaśca tathorjāyāṃ saptaputrānajījanat /</l>\n<l>kanyāṃ ca puṇḍarīkākṣāṃ sarveśobhāsamanvitām // KūrmP_1,12.12 //</l>\n</lg>\n\n<lg>\n<l>rajohaścordhvabāhuśca savanaścānaghastathā /</l>\n<l>sutapāḥ śukra ityete sapta putrā mahaujasaḥ // KūrmP_1,12.13 //</l>\n</lg>\n\n<lg>\n<l>yo 'sau rudrātmako vahnirbrahmaṇastanayo dvijāḥ /</l>\n<l>svāhā tasmāt sutān lebhe trīnudārān mahaujasaḥ // KūrmP_1,12.14 //</l>\n</lg>\n\n<lg>\n<l>pāvakaḥ pavamānaśca śuciragniśca te trayaḥ /</l>\n<l>nirmathyaḥ pavamānaḥ syād vaidyutaḥ pāvakaḥ smṛtaḥ // KūrmP_1,12.15 //</l>\n</lg>\n\n<lg>\n<l>yaścāsau tapate sūryaḥ śuciragnistvasau smṛtaḥ /</l>\n<l>teṣāṃ tu saṃtatāvanye catvāriṃśca pañca ca // KūrmP_1,12.16 //</l>\n</lg>\n\n<lg>\n<l>pāvakaḥ pavamānaśca śucisteṣāṃ pitā ca yaḥ /</l>\n<l>ete caikonapañcāśad vahnayaḥ parikīrtitaḥ // KūrmP_1,12.17 //</l>\n</lg>\n\n<lg>\n<l>sarve tapasvinaḥ proktāḥ sarve yajñeṣu bhāginaḥ /</l>\n<l>rudrātmakāḥ smṛtāḥ sarve tripuṇḍrāṅkitamastakāḥ // KūrmP_1,12.18 //</l>\n</lg>\n\n<lg>\n<l>ayajvānaśca yajvānaḥ pitaro brahmaṇaḥ smṛtāḥ /</l>\n<l>agniṣvāttā barhiṣado dvidhā teṣāṃ vyavasthitiḥ // KūrmP_1,12.19 //</l>\n</lg>\n\n<lg>\n<l>tebhyaḥ svadhā sutāṃ jajñe menāṃ vaitaraṇīṃ tathā /</l>\n<l>te ubhe brahmavādinyau yoginyau munisattamāḥ // KūrmP_1,12.20 //</l>\n</lg>\n\n<lg>\n<l>asūta menā mainākaṃ krauñcaṃ tasyānujaṃ tathā /</l>\n<l>gaṅgā himavato jajñe sarvalokaikapāvanī // KūrmP_1,12.21 //</l>\n</lg>\n\n<lg>\n<l>svayogāgnibalād devīṃ lebhe putrīṃ maheśvarīṃ /</l>\n<l>yathāvat kathitaṃ pūrvaṃ devyā māhātmyamuttamam // KūrmP_1,12.22 //</l>\n</lg>\n\n<lg>\n<l>eṣā dakṣasya kanyānāṃ mayāpatyānusaṃtatiḥ /</l>\n<l>vyākhyātā bhavatāmadya manoḥ sṛṣṭiṃ nibodhata // KūrmP_1,12.23 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvādaśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>priyavratottānapādau manoḥ svāyaṃbhuvasya tu /</l>\n<l>dharmajñau sumahāvīryau śatarūpā vyajījanat // KūrmP_1,13.1 //</l>\n</lg>\n\n<lg>\n<l>tatastūttānapādasya dhruvo nāma suto 'bhavat /</l>\n<l>bhakto nārāyaṇe deve prāptavān sthānamuttamam // KūrmP_1,13.2 //</l>\n</lg>\n\n<lg>\n<l>dhruvāt śliṣṭiñca bhavyaṃ ca bhāryā śambhurvyajāyata /</l>\n<l>śliṣṭerādhatta succhāyā pañca putrānakalpaṣān // KūrmP_1,13.3 //</l>\n</lg>\n\n<lg>\n<l>vasiṣṭhavacanād devī tapastaptvā suduścaram /</l>\n<l>ārādhya puruṣaṃ viṣṇuṃ śālagrāme janārdanam // KūrmP_1,13.4 //</l>\n</lg>\n\n<lg>\n<l>ripuṃ ripuñjayaṃ vipraṃ vṛkalaṃ vṛṣatejasam /</l>\n<l>nārāyaṇaparān śuddhān svadharmaparipālakān // KūrmP_1,13.5 //</l>\n</lg>\n\n<lg>\n<l>riporādhatta bṛhatī cakṣuṣaṃ sarvatejasam /</l>\n<l>so 'jījanat puṣkariṇyāṃ vairaṇyāṃ cākṣuṣaṃ manum /</l>\n<l>prajāpaterātmajāyāṃ vīraṇasya mahātmanaḥ // KūrmP_1,13.6 //</l>\n</lg>\n\n<lg>\n<l>manorajāyanta daśa naḍvalāyāṃ mahaujasaḥ /</l>\n<l>kanyāyāṃ sumahāvīryā vairājasya prajāpateḥ // KūrmP_1,13.7 //</l>\n</lg>\n\n<lg>\n<l>ūruḥ pūruḥ śatadyumnastapasvī satyavāk śuciḥ /</l>\n<l>agniṣṭudatirātraśca sudyumnaścābhimanyukaḥ // KūrmP_1,13.8 //</l>\n</lg>\n\n<lg>\n<l>ūrorajanayat putrān ṣaḍāgneyī mahābalān /</l>\n<l>aṅgaṃ sumanasaṃ svātiṃ kratumaṅgirasaṃ śivam // KūrmP_1,13.9 //</l>\n</lg>\n\n<lg>\n<l>aṅgād veno 'bhavat paścād bainyo venādajāyata /</l>\n<l>yo 'sau pṛthuriti khyātaḥ prajāpālo mahābalaḥ // KūrmP_1,13.10 //</l>\n</lg>\n\n<lg>\n<l>yena dugdhā mahī pūrvaṃ prājānāṃ hitakāraṇāt /</l>\n<l>niyogād brahmaṇaḥ sārdhaṃ devendreṇa mahaujasā // KūrmP_1,13.11 //</l>\n</lg>\n\n<lg>\n<l>venaputrasya vitate purā paitāmahe makhe /</l>\n<l>sūtaḥ paurāṇiko jajñe māyārūpaḥ svayaṃ hariḥ // KūrmP_1,13.12 //</l>\n</lg>\n\n<lg>\n<l>pravaktā sarvaśāstrāṇāṃ dharmajño guṇavatsalaḥ /</l>\n<l>taṃ māṃ nitta muniśreṣṭhāḥ pūrvodbhūtaṃ sanātanam // KūrmP_1,13.13 //</l>\n</lg>\n\n<lg>\n<l>asmin manvantare vyāsaḥ kṛṣṇadvaipāyanaḥ svayam /</l>\n<l>śrāvayāmāsa māṃ prītyā purāṇaṃ puruṣo hariḥ // KūrmP_1,13.14 //</l>\n</lg>\n\n<lg>\n<l>madanvaye tu ye sūtāḥ saṃbhūtā vedavarjitāḥ /</l>\n<l>teṣāṃ purāṇavaktṛtvaṃ vṛttirāsīdajājñayā // KūrmP_1,13.15 //</l>\n</lg>\n\n<lg>\n<l>sa tu vainyaḥ pṛthurdhomān satyasaṃdho jitendriyaḥ /</l>\n<l>sārvabhaumo mahātejāḥ svadharmaparipālakaḥ // KūrmP_1,13.16 //</l>\n</lg>\n\n<lg>\n<l>tasya bālyāt prabhṛtyeva bhaktirnārāyaṇe 'bhavat /</l>\n<l>govardhanagiriṃ prāpya tapastepe jitendriyaḥ // KūrmP_1,13.17 //</l>\n</lg>\n\n<lg>\n<l>tapasā bhagavān prītaḥ śaṅkhacakragadādharaḥ /</l>\n<l>āgatya devo rājānaṃ prāha dāmodaraḥ svayam // KūrmP_1,13.18 //</l>\n</lg>\n\n<lg>\n<l>dhramikau rūpasaṃpannau sarvaśastrabhṛtāṃ varau /</l>\n<l>matprasādādasaṃdigdhaṃ putrau tava bhaviṣyataḥ /</l>\n<l>ekamuktvā hṛṣīkeśaḥ svakīyāṃ prakṛtiṃ gataḥ // KūrmP_1,13.19 //</l>\n</lg>\n\n<lg>\n<l>vainyo 'pi vedavidhinā niścalāṃ bhaktimudvahan /</l>\n<l>apālayat svakaṃ rājyaṃ nyāyena madhusūdane // KūrmP_1,13.20 //</l>\n</lg>\n\n<lg>\n<l>acirādeva tanvaṅgo bhāryā tasya sucismitā /</l>\n<l>khikhaṇḍanaṃ havirdhānamantardhānā vyajāyata // KūrmP_1,13.21 //</l>\n</lg>\n\n<lg>\n<l>śikhaṇḍano 'bhavat putraḥ suśīla iti viśrutaḥ /</l>\n<l>dhārmiko rūpasaṃpanno vedavedāṅgapāragaḥ // KūrmP_1,13.22 //</l>\n</lg>\n\n<lg>\n<l>so 'dhītya vidhivad vedān dharmeṇa tapasi sthitaḥ /</l>\n<l>matiṃ cakre bhāgyayogāt saṃnyāṃ prati dharmavit // KūrmP_1,13.23 //</l>\n</lg>\n\n<lg>\n<l>sa kṛtvā tīrthasaṃsevāṃ svādhyāye tapasi sthitaḥ /</l>\n<l>jagāma himavatpṛṣṭhaṃ kadācit siddhasevitam // KūrmP_1,13.24 //</l>\n</lg>\n\n<lg>\n<l>tatra dharmapadaṃ nāma dharmasiddhipradaṃ vanam /</l>\n<l>apaśyad yogināṃ gamyamagamyaṃ brahmavidviṣām // KūrmP_1,13.25 //</l>\n</lg>\n\n<lg>\n<l>tatra mandākinī nāma supuṇyā vimalā nadī /</l>\n<l>padmotpalavanopetā siddhāśramavibhūṣitā // KūrmP_1,13.26 //</l>\n</lg>\n\n<lg>\n<l>sa tasyā dakṣiṇe tīre munīndrairyogibhirvṛtam /</l>\n<l>supuṇyamāśramaṃ ramyamapaśyat prītisaṃyutaḥ // KūrmP_1,13.27 //</l>\n</lg>\n\n<lg>\n<l>mandākinījale strātvā saṃtarpya pitṛdevatāḥ /</l>\n<l>arcayitvā mahādevaṃ puṣpaiḥ padmotpalādibhiḥ // KūrmP_1,13.28 //</l>\n</lg>\n\n<lg>\n<l>dhyātvārkaṃsaṃsthamīśānaṃ śirasyādhāya cāñjalim /</l>\n<l>saṃprekṣamāṇo bhāsvantaṃ tuṣṭāva parameśvaram // KūrmP_1,13.29 //</l>\n</lg>\n\n<lg>\n<l>rudrādhyāyena giriśaṃ rudrasya caritena ca /</l>\n<l>anyaiśca vividhaiḥ stotraiḥ śāṃbhavairvedasaṃbhavaiḥ // KūrmP_1,13.30 //</l>\n</lg>\n\n<lg>\n<l>athāsminnantare 'paśyat tamāyāntaṃ mahāmunim /</l>\n<l>śvetāśvataranāmānaṃ mahāpāśupatottamam // KūrmP_1,13.31 //</l>\n</lg>\n\n<lg>\n<l>bhasmasaṃdigdhasavāṅgaṃ kaupīnācchādanānvitam /</l>\n<l>tapasā karṣitātmānaṃ śuklayajñopavītinam // KūrmP_1,13.32 //</l>\n</lg>\n\n<lg>\n<l>samāpya saṃstavaṃ śaṃbhorānandāstrāvilekṣaṇaḥ /</l>\n<l>vavande śirasā pādau prāñjalirvākyamabravīt // KūrmP_1,13.33 //</l>\n</lg>\n\n<lg>\n<l>dhanyo 'smyanugṛhīto 'smi yanme sākṣānmunīśvaraḥ /</l>\n<l>yogīśvaro 'dya bhagavān dṛṣṭo yogavidāṃ varaḥ // KūrmP_1,13.34 //</l>\n</lg>\n\n<lg>\n<l>aho me sumahadbhāgyaṃ tapāṃsi saphalāni me /</l>\n<l>kiṃ kariṣyāmi śiṣyo 'haṃ tava māṃ pālayānagha // KūrmP_1,13.35 //</l>\n</lg>\n\n<lg>\n<l>so 'nugṛhyātha rājānaṃ suśīlaṃ śīlasaṃyutam /</l>\n<l>śiṣyatve parijagrāha tapasā kṣīṇakalpaṣam // KūrmP_1,13.36 //</l>\n</lg>\n\n<lg>\n<l>sāṃnyāsikaṃ vidhiṃ kṛtsnaṃ kārayitvā vicakṣaṇaḥ /</l>\n<l>dadau tadaiśvaraṃ jñānaṃ svaśākhāvihitaṃ vratam // KūrmP_1,13.37 //</l>\n</lg>\n\n<lg>\n<l>aśeṣavedasāraṃ tat paśupāśavimocanam /</l>\n<l>antyāśramamiti khyātaṃ brahmādibhiranuṣṭhitam // KūrmP_1,13.38 //</l>\n</lg>\n\n<lg>\n<l>uvāca śiṣyān saṃprekṣya ye tadāśramavāsinaḥ /</l>\n<l>brāhmaṇān kṣatriyān vaiśyān brahmacaryaparāyaṇān // KūrmP_1,13.39 //</l>\n</lg>\n\n<lg>\n<l>mayā pravartitāṃ śākhāmadhītyaiveha yoginaḥ /</l>\n<l>samāsate mahādevaṃ dhyāyanto niṣkalaṃ śivam // KūrmP_1,13.40 //</l>\n</lg>\n\n<lg>\n<l>iha devo mahādevo ramamāṇaḥ sahomayā /</l>\n<l>adhyāste bhagavānīśo bhaktānāmanukampayā // KūrmP_1,13.41 //</l>\n</lg>\n\n<lg>\n<l>ihāśeṣajagaddhātā purā nārāyaṇaḥ svayam /</l>\n<l>ārādhayanmahādevaṃ lokānāṃ hitakāmyayā // KūrmP_1,13.42 //</l>\n</lg>\n\n<lg>\n<l>ihaiva devamīśānaṃ devānāmapi daivatam /</l>\n<l>ārādhya mahatīṃ siddhiṃ lebhire devadānavāḥ // KūrmP_1,13.43 //</l>\n</lg>\n\n<lg>\n<l>ihaiva munayaḥ pūrvaṃ marīcyādyā maheśvaram /</l>\n<l>dṛṣṭvā tapobalājjñānaṃ lebhire sārvakālikam // KūrmP_1,13.44 //</l>\n</lg>\n\n<lg>\n<l>tasmāt tvamapi rājendra tapoyogasamanvitaḥ /</l>\n<l>tiṣṭha nityaṃ mayā sārdhaṃ tataḥ siddhimavāpsyasi // KūrmP_1,13.45 //</l>\n</lg>\n\n<lg>\n<l>evamābhāṣya viprendro devaṃ dhyātvā pinākinam /</l>\n<l>ācacakṣe mahāmantraṃ yathāvat svārthasiddhaye // KūrmP_1,13.46 //</l>\n</lg>\n\n<lg>\n<l>sarvapāpopaśamanaṃ vedasāraṃ vimuktidam /</l>\n<l>agnirityādikaṃ puṇyamṛṣibhiḥ saṃpravartitam // KūrmP_1,13.47 //</l>\n</lg>\n\n<lg>\n<l>so 'pi tadvacanād rājā suśīlaḥ śraddhayānvitaḥ /</l>\n<l>sākṣāt pāśupato bhūtvā vedābhyāsarato 'bhavat // KūrmP_1,13.48 //</l>\n</lg>\n\n<lg>\n<l>bhasmoddhūlitasarvāṅgaḥ kandamūlaphalāśanaḥ /</l>\n<l>śānto dānto jitakrodhaḥ saṃnyāsavidhimāśritaḥ // KūrmP_1,13.49 //</l>\n</lg>\n\n<lg>\n<l>havirdhānastathāgneyyāṃ janayāmāsa satsutam /</l>\n<l>prācīnabarhiṣaṃ nāmnā dhanurvedasya pāragam // KūrmP_1,13.50 //</l>\n</lg>\n\n<lg>\n<l>prācīnabarhirbhāgavān sarvaśastrabhṛtāṃ varaḥ /</l>\n<l>samudratanayāyāṃ vai daśa putrānajījanat // KūrmP_1,13.51 //</l>\n</lg>\n\n<lg>\n<l>pracetasaste vikhyātā rājānaḥ prathitaijasaḥ /</l>\n<l>adhītavantaḥ svaṃ vedaṃ nārāyaṇaparāyaṇāḥ // KūrmP_1,13.52 //</l>\n</lg>\n\n<lg>\n<l>daśabhyastu pracetobhyo māriṣāyāṃ prajāpatiḥ /</l>\n<l>dakṣo jajñe mahābhāgo yaḥ pūrvaṃ brahmaṇaḥ sutaḥ // KūrmP_1,13.53 //</l>\n</lg>\n\n<lg>\n<l>sa tu dakṣo maheśena rudreṇa saha dhīmatā /</l>\n<l>kṛtvā vivādaṃ rudreṇa śaptaḥ prācetaso 'bhavat // KūrmP_1,13.54 //</l>\n</lg>\n\n<lg>\n<l>samāyāntaṃ mahādevo dakṣaṃ devyā gṛhaṃ haraḥ /</l>\n<l>dṛṣṭvā yathocitāṃ pūjāṃ dakṣāya pradadau svayam // KūrmP_1,13.55 //</l>\n</lg>\n\n<lg>\n<l>tadā vai tamasāviṣṭaḥ so 'dikāṃ brahmaṇaḥ sutaḥ /</l>\n<l>pūjāmanarhāmanvicchan jagāma kupito gṛham // KūrmP_1,13.56 //</l>\n</lg>\n\n<lg>\n<l>kadācit svagṛhaṃ prāptāṃ satīṃ dakṣaḥ sudurmanāḥ /</l>\n<l>bhartrā saha vinindyaināṃ bhartsayāmasā vai ruṣā // KūrmP_1,13.57 //</l>\n</lg>\n\n<lg>\n<l>anye jāmātaraḥ śreṣṭhā bhartustava pinākinaḥ /</l>\n<l>tvamapyasatsutāsmākaṃ gṛhād gaccha yathāgatam // KūrmP_1,13.58 //</l>\n</lg>\n\n<lg>\n<l>tasya tadvākyamākarṇya sā devī śaṅkarapriyā /</l>\n<l>vinindya pitaraṃ dakṣaṃ dadāhātmānamātmanā // KūrmP_1,13.59 //</l>\n</lg>\n\n<lg>\n<l>praṇamya paśubhartāraṃ bhartāraṃ kṛttivāsasam /</l>\n<l>himavadduhitā sābhūt tapasā tasya toṣitā // KūrmP_1,13.60 //</l>\n</lg>\n\n<lg>\n<l>jñātvā tadbhāgavān rudraḥ prapannārtiharo haraḥ /</l>\n<l>śaśāpa dakṣaṃ kupitaḥ samāgatyātha tadgṛham // KūrmP_1,13.61 //</l>\n</lg>\n\n<lg>\n<l>tyaktvā dehamimaṃ brahman kṣatriyāṇāṃ kulodbhavaḥ /</l>\n<l>svasyāṃ sutāyāṃ mūḍhātmā putramutpādayiṣyasi // KūrmP_1,13.62 //</l>\n</lg>\n\n<lg>\n<l>evamuktvā mahādevo yayau kālāsaparvatam /</l>\n<l>svāyaṃbhuvo 'pi kālena dakṣaḥ prācetaso 'bhavat // KūrmP_1,13.63 //</l>\n</lg>\n\n<lg>\n<l>etad vaḥ kathitaṃ sarvaṃ manoḥ svāyaṃbhuvasya tu /</l>\n<l>visargaṃ dakṣaparyantaṃ śṛṇvatāṃ pāpanāśanam // KūrmP_1,13.64 //</l>\n</lg>\n\n<p>iti śrīkūrmapurāṇe ṣaṭmāhastryāṃ saṃhitāyāṃ pūrvavibhāge trayodaśo 'dhyāyaḥ</p>\n\n</div>\n<div>\n\n<lg>\n<l>naimiṣīyā ūcuḥ</l>\n<l>devānāṃ dānavānāṃ ca gandharvoragarakṣasām /</l>\n<l>utpattiṃ vistarāt sūta brūhi vaivasvate 'ntare // KūrmP_1,14.1 //</l>\n</lg>\n\n<lg>\n<l>sa śaptaḥ śaṃbhunā pūrvaṃ dakṣaḥ prācetaso nṛpaḥ /</l>\n<l>kimakārṣonmahābuddhe śrotumicchāma sāṃpratam // KūrmP_1,14.2 //</l>\n</lg>\n\n<lg>\n<l>sūta uvāca</l>\n<l>vakṣye nārāyaṇenoktaṃ pūrvakalpānuṣaṅgikam /</l>\n<l>trikālabaddhaṃ pāpaghnaṃ prajāsargasya vistaram // KūrmP_1,14.3 //</l>\n</lg>\n\n<lg>\n<l>sa śaptaḥ śaṃbhunā pūrvaṃ dakṣaḥ prācetaso nṛpaḥ /</l>\n<l>vinindya pūrvavaireṇa gaṅgādvare 'yajad bhavam // KūrmP_1,14.4 //</l>\n</lg>\n\n<lg>\n<l>devāśca sarve bhāgārthamāhūtā viṣṇunā saha /</l>\n<l>sahaiva munibhiḥ sarvairāgatā munipuṅgavāḥ // KūrmP_1,14.5 //</l>\n</lg>\n\n<lg>\n<l>dṛṣṭvā devakulaṃ kṛtsnaṃ śaṅkareṇa vināgatam /</l>\n<l>dadhīco nāma viprarṣiḥ prācetasamathābravīt // KūrmP_1,14.6 //</l>\n</lg>\n\n<lg>\n<l>dadhīca uvāca</l>\n<l>brahmādayaḥ piśācāntā yasyājñānuvidhāyinaḥ /</l>\n<l>sa devaḥ sāṃprataṃ rudro vidhinā kiṃ na pūjyate // KūrmP_1,14.7 //</l>\n</lg>\n\n<lg>\n<l>dakṣa uvāca</l>\n<l>sarveṣveva hi yajñeṣu na bhāgaḥ parikalpitaḥ /</l>\n<l>na mantrā bhāryayā sārdhaṃ śaṅkarasyeti nejyate // KūrmP_1,14.8 //</l>\n</lg>\n\n<lg>\n<l>vihasya dakṣaṃ kupito vacaḥ prāha mahāmuniḥ /</l>\n<l>śṛṇvatāṃ sarvadevānāṃ sarvajñānamayaḥ svayam // KūrmP_1,14.9 //</l>\n</lg>\n\n<lg>\n<l>dadhīca uvāca</l>\n<l>yataḥ pravṛttirviśveṣāṃ yaścāsya parameśvaraḥ /</l>\n<l>saṃpūjyate sarvayajñairviditvā kila śaṅkaraḥ // KūrmP_1,14.10 //</l>\n</lg>\n\n<lg>\n<l>na hyaṃ śaṅkaro rudraḥ saṃhartā tāmaso haraḥ /</l>\n<l>nagnaḥ kapālī vikṛto viśvātmā nopapadyate // KūrmP_1,14.11 //</l>\n</lg>\n\n<lg>\n<l>īśvaro hi jagatstraṣṭā prabhurnārāyaṇaḥ svarāṭ /</l>\n<l>sattvātmako 'sau bhagavānijyate sarvakarmasu // KūrmP_1,14.12 //</l>\n</lg>\n\n<lg>\n<l>dadhīca uvāca</l>\n<l>kiṃ tvayā bhagavāneṣa sahastrāṃśurna dṛśyate /</l>\n<l>sarvalokaikasaṃhartā kālātmā parameśvaraḥ // KūrmP_1,14.13 //</l>\n</lg>\n\n<lg>\n<l>yaṃ gṛṇantīha vidvāṃso dhārmikā brahmavādinaḥ /</l>\n<l>so 'yaṃ sākṣī tīvrarociḥ kālātmā śāṅkarītanuḥ // KūrmP_1,14.14 //</l>\n</lg>\n\n<lg>\n<l>eṣa rudro mahādevaḥ kaparde ca ghṛṇī haraḥ /</l>\n<l>ādityo bhagavān sūryo nīlagrīvo vilohitaḥ // KūrmP_1,14.15 //</l>\n</lg>\n\n<lg>\n<l>saṃstūyate sahastrāṃśuḥ sāmagādhvaryuhotṛbhiḥ /</l>\n<l>paśyainaṃ viśvakarmāṇaṃ rudramūrti trayīmayam // KūrmP_1,14.16 //</l>\n</lg>\n\n<lg>\n<l>dakṣa uvāca</l>\n<l>ya ete dvādaśādityā āgatā yajñabhāginaḥ /</l>\n<l>sarve sūryā iti jñeyā na hyānyo vidyate raviḥ // KūrmP_1,14.17 //</l>\n</lg>\n\n<lg>\n<l>evamukte tu munayaḥ samāyātā didṛkṣavaḥ /</l>\n<l>bāḍhamityabruvan vākyaṃ tasya sāhāyyakāriṇaḥ // KūrmP_1,14.18 //</l>\n</lg>\n\n<lg>\n<l>tamasāviṣṭamanaso na paśyanti vṛṣadhvajam /</l>\n<l>sahastraśo 'tha śataśo bhūya eva vinindyate // KūrmP_1,14.19 //</l>\n</lg>\n\n<lg>\n<l>nindanto vaidikān mantrān sarvabhūtapatiṃ haram /</l>\n<l>apūjayan dakṣavākyaṃ mohitā viṣṇumāyayā // KūrmP_1,14.20 //</l>\n</lg>\n\n<lg>\n<l>devāśca sarve bhāgārthamāgatā vāsavādayaḥ /</l>\n<l>nāpaśyan devamīśānamṛte nārāyaṇaṃ harim // KūrmP_1,14.21 //</l>\n</lg>\n\n<lg>\n<l>hiraṇyagarbho bhagavān brahmā brahmavidāṃ varaḥ /</l>\n<l>paśyatāmeva sarveṣāṃ kṣaṇādantaradhīyata // KūrmP_1,14.22 //</l>\n</lg>\n\n<lg>\n<l>antarhite bhagavati dakṣo nārāyaṇaṃ harim /</l>\n<l>rakṣakaṃ jagatāṃ devaṃ jagāma śaraṇaṃ svayam // KūrmP_1,14.23 //</l>\n</lg>\n\n<lg>\n<l>pravartayāmāsa ca taṃ yajñaṃ dakṣo 'tha nirbhayaḥ /</l>\n<l>rakṣate bhagavān viṣṇuḥ śaraṇāgatarakṣakaḥ // KūrmP_1,14.24 //</l>\n</lg>\n\n<lg>\n<l>punaḥ prāha ca taṃ dakṣaṃ dadhīco bhagavānṛṣiḥ /</l>\n<l>saṃprekṣyarṣigaṇān devān sarvān vai brahmavidviṣaḥ // KūrmP_1,14.25 //</l>\n</lg>\n\n<lg>\n<l>apūjyapūjane caiva pūjyānāṃ cāpyapūjane /</l>\n<l>naraḥ pāpamavāpnoti mahad vai nātra saṃśayaḥ // KūrmP_1,14.26 //</l>\n</lg>\n\n<lg>\n<l>asatāṃ pragraho yatra satāṃ caiva vimānanā /</l>\n<l>daṇḍo devakṛtastatra sadyaḥ patati dāruṇaḥ // KūrmP_1,14.27 //</l>\n</lg>\n\n<lg>\n<l>evamuktvā tu viprarṣiḥ śaśāpeśvaravidviṣaḥ /</l>\n<l>samāgatān brāhmaṇāṃstān dakṣasāhāyyakāriṇaḥ // KūrmP_1,14.28 //</l>\n</lg>\n\n<lg>\n<l>yasmād bahiṣkṛtā vedā bhavadbhiḥ parameśvaraḥ /</l>\n<l>vinindito mahādevaḥ śaṅkaro lokavanditaḥ // KūrmP_1,14.29 //</l>\n</lg>\n\n<lg>\n<l>bhaviṣyadhvaṃ trayībāhyāḥ sarve 'pīśvaravidviṣaḥ /</l>\n<l>nindanto hyaiśvaraṃ mārgaṃ kuśāstrāsaktamānasāḥ // KūrmP_1,14.30 //</l>\n</lg>\n\n<lg>\n<l>mithyādhītasamācārā mithyājñānapralāpinaḥ /</l>\n<l>prāpya ghoraṃ kaliyugaṃ kalijaiḥ kila pīḍitāḥ // KūrmP_1,14.31 //</l>\n</lg>\n\n<lg>\n<l>tyaktvā tapobalaṃ kṛtsnaṃ gacchadhvaṃ narakān punaḥ /</l>\n<l>bhaviṣyati hṛṣīkeśaḥ svāśrito 'pi parāṅmukhaḥ // KūrmP_1,14.32 //</l>\n</lg>\n\n<lg>\n<l>evamuktvā tu viprarṣirvirarāma taponidhiḥ /</l>\n<l>jagāma manasā rudramaśeṣāghavināśanam // KūrmP_1,14.33 //</l>\n</lg>\n\n<lg>\n<l>etasminnantare devī mahādevaṃ maheśvaram /</l>\n<l>patiṃ paśupatiṃ devaṃ jñātvaitat prāha sarvadṛk // KūrmP_1,14.34 //</l>\n</lg>\n\n<lg>\n<l>devyuvāca</l>\n<l>dakṣo yajñena yajate pitā me pūrvajanmani /</l>\n<l>vinindya bhavato bhāvamātmānaṃ cāpi śaṅkara // KūrmP_1,14.35 //</l>\n</lg>\n\n<lg>\n<l>devāḥ saharṣibhiścāsaṃstatra sāhāyyakāriṇaḥ /</l>\n<l>vināśayāśu taṃ yajñaṃ varamekaṃ vṛṇomyaham // KūrmP_1,14.36 //</l>\n</lg>\n\n<lg>\n<l>evaṃ vijñāpito devyā devo devavaraḥ prabhuḥ /</l>\n<l>sasarja sahasā rudraṃ dakṣayajñajighāṃsayā // KūrmP_1,14.37 //</l>\n</lg>\n\n<lg>\n<l>sahastraśīrṣapādaṃ ca sahastrākṣaṃ mahābhujam /</l>\n<l>sahastrapāṇiṃ durdharṣaṃ yugāntānalasannibham // KūrmP_1,14.38 //</l>\n</lg>\n\n<lg>\n<l>daṃṣṭrākarālaṃ duṣprekṣyaṃ śaṅkhacakragadādharam /</l>\n<l>daṇḍahastaṃ mahānādaṃ śārṅgiṇaṃ bhūtibhūṣaṇam // KūrmP_1,14.39 //</l>\n</lg>\n\n<lg>\n<l>vīrabhadra iti khyātaṃ devadevasamanvitam /</l>\n<l>sa jātamātro deveśamupatasthe kṛtāñjaliḥ // KūrmP_1,14.40 //</l>\n</lg>\n\n<lg>\n<l>tamāha dakṣasya makhaṃ vināśaya śivostviti /</l>\n<l>vinindya māṃ sa yajate gaṅgādvāre gaṇeśvara // KūrmP_1,14.41 //</l>\n</lg>\n\n<lg>\n<l>tato bandhuprayuktena siṃhenaikena līlayā /</l>\n<l>vīrabhadreṇa dakṣasya vināśamagamat kratuḥ // KūrmP_1,14.42 //</l>\n</lg>\n\n<lg>\n<l>manyunā comayā sṛṣṭā bhadrakālī maheśvarī /</l>\n<l>tayā ca sārdhaṃ vṛṣabhaṃ samāruhya yayau gaṇaḥ // KūrmP_1,14.43 //</l>\n</lg>\n\n<lg>\n<l>anye sahastraśo rudrā nisṛṣṭāstena dhīmatā /</l>\n<l>romajā iti vikhyātāstasya sāhāyyakāriṇaḥ // KūrmP_1,14.44 //</l>\n</lg>\n\n<lg>\n<l>śūlaśaktigadāhastāṣṭaṅkopalakarāstathā /</l>\n<l>kālāgnirudrasaṃkāśā nādayanto diśo daśa // KūrmP_1,14.45 //</l>\n</lg>\n\n<lg>\n<l>sarve vṛṣāsanārūḍhāḥ sabhāryāścātibhīṣaṇāḥ /</l>\n<l>samāvṛtya gaṇaśreṣṭhaṃ yayurdakṣamakhaṃ prati // KūrmP_1,14.46 //</l>\n</lg>\n\n<lg>\n<l>sarve śaṃprāpya taṃ deśaṃ gaṅgādvāramiti śrutam /</l>\n<l>dadṛśuryajñadeśaṃ taṃ dakṣasyāmitatejasaḥ // KūrmP_1,14.47 //</l>\n</lg>\n\n<lg>\n<l>devāṅganāsahastrāḍhyamapsarogītanāditam /</l>\n<l>vīṇāveṇuninādāḍhyaṃ vedavādābhināditam // KūrmP_1,14.48 //</l>\n</lg>\n\n<lg>\n<l>dṛṣṭvā saharṣibhirdevaiḥ samāsīnaṃ prajāpatim /</l>\n<l>uvāca bhadrayā rudrairvorabhadraḥ smayanniva // KūrmP_1,14.49 //</l>\n</lg>\n\n<lg>\n<l>vayaṃ hyanucarāḥ sarve śarvasyāmitatejasaḥ /</l>\n<l>bhāgābhilapsayā prāptā bhāgān yacchadhvamīpsitān // KūrmP_1,14.50 //</l>\n</lg>\n\n<lg>\n<l>atha cet kasyacidiyamājñā munisurottamāḥ /</l>\n<l>bhāgo bhavadbhyo deyastu nāsmabhyamiti kathyatām /</l>\n<l>taṃ brūtājñāpayati yo vetsyāmo hi vayaṃ tataḥ // KūrmP_1,14.51 //</l>\n</lg>\n\n<lg>\n<l>evamuktā gaṇeśena prajāpatipuraḥ sarāḥ /</l>\n<l>devā ūcuryajñabhāge na ca mantrā iti prabhum // KūrmP_1,14.52 //</l>\n</lg>\n\n<lg>\n<l>mantrā ūcuḥ surān yūyaṃ tamopahatacetasaḥ /</l>\n<l>ye nādhvarasya rājānaṃ pūjayadhvaṃ maheśvaram // KūrmP_1,14.53 //</l>\n</lg>\n\n<lg>\n<l>īśvaraḥ sarvabhūtānāṃ sarvabhūtatanurharaḥ /</l>\n<l>pūjyate sarvayajñeṣu sarvābhyudasiddhidaḥ // KūrmP_1,14.54 //</l>\n</lg>\n\n<lg>\n<l>evamuktā apīśānaṃ māyayā naṣṭacetasaḥ /</l>\n<l>na menire yayurmantrā devān muktvā svamālayam // KūrmP_1,14.55 //</l>\n</lg>\n\n<lg>\n<l>tataḥ sa rudro bhagavān sabhāryaḥ sagaṇeśvaraḥ /</l>\n<l>spṛśan karābhyāṃ brahmarṣi dadhīcaṃ prāha devatāḥ // KūrmP_1,14.56 //</l>\n</lg>\n\n<lg>\n<l>mantrāḥ pramāṇaṃ na kṛtā yuṣmābhirbalagarvitaiḥ /</l>\n<l>yasmāt prasahya tasmād vo nāśayāmyadya garvitam // KūrmP_1,14.57 //</l>\n</lg>\n\n<lg>\n<l>ityuktvā yajñaśālāṃ tāṃ dadāha gaṇapuṅgavaḥ /</l>\n<l>gaṇeśvarāśca saṃkruddhā yūpānutpāṭya cikṣipuḥ // KūrmP_1,14.58 //</l>\n</lg>\n\n<lg>\n<l>prastotrā saha hotrā ca aśvaṃ caiva gaṇeśvarāḥ /</l>\n<l>gṛhītvā bhīṣaṇāḥ sarve gaṅgāstrotasi cikṣipuḥ // KūrmP_1,14.59 //</l>\n</lg>\n\n<lg>\n<l>vīrabhadro 'pi dīptātmā śakrasyodyacchataḥ karam /</l>\n<l>vyaṣṭambhayadadīnātmā tathānyeṣāṃ divaukasām // KūrmP_1,14.60 //</l>\n</lg>\n\n<lg>\n<l>bhagasya netre cotpāṭya karajāgreṇa līlayā /</l>\n<l>nihatya muṣṭinā dantān pūṣṇaścaivamapātayat // KūrmP_1,14.61 //</l>\n</lg>\n\n<lg>\n<l>tathā candramasaṃ devaṃ pādāṅguṣṭhena līlayā /</l>\n<l>dharṣayāmāsa balavān smayamāno gaṇeśvaraḥ // KūrmP_1,14.62 //</l>\n</lg>\n\n<lg>\n<l>vahnerhastadvayaṃ chittvā jihvāmutpāṭya līlayā /</l>\n<l>jaghāna mūrdhni pādena munīnapi munīśvarāḥ // KūrmP_1,14.63 //</l>\n</lg>\n\n<lg>\n<l>tathā viṣṇuṃ saharuḍaṃ samāyāntaṃ mahābalaḥ /</l>\n<l>vivyādha niśetairbāṇaiḥ stambhayitvā sudarśanam // KūrmP_1,14.64 //</l>\n</lg>\n\n<lg>\n<l>samālokya mahābāhurāgatya garuḍo gaṇam /</l>\n<l>jaghāna pakṣaiḥ sahasā nanādāmbunidhiryathā // KūrmP_1,14.65 //</l>\n</lg>\n\n<lg>\n<l>tataḥ sahastraśo bhadraḥ sasarja garuḍān svayam /</l>\n<l>vainateyādabhyadhikān garuḍaṃ te pradudruvuḥ // KūrmP_1,14.66 //</l>\n</lg>\n\n<lg>\n<l>tān dṛṣṭvā garuḍo dhīmān palāyata mahājavaḥ /</l>\n<l>visṛjya mādhavaṃ vegāt tadadbhutamivābhavat // KūrmP_1,14.67 //</l>\n</lg>\n\n<lg>\n<l>antarhite vainateye bhagavān padmasaṃbhavaḥ /</l>\n<l>āgatya vārayāmāsa vīrabhadraṃ ca keśavam // KūrmP_1,14.68 //</l>\n</lg>\n\n<lg>\n<l>prasādayāmāsa ca taṃ gauravāt parameṣṭhinaḥ /</l>\n<l>saṃstūya bhagavānīśaḥ sāmbastatrāgamat svayam // KūrmP_1,14.69 //</l>\n</lg>\n\n<lg>\n<l>vīkṣya devādhidevaṃ taṃ sāmbaṃ sarvagaṇairvṛtam /</l>\n<l>tuṣṭāva bhagavān brahmā dakṣaḥ sarve divaukasaḥ // KūrmP_1,14.70 //</l>\n</lg>\n\n<lg>\n<l>viśeṣāt pārvatīṃ devīmīśvarārdhaśarīriṇīm /</l>\n<l>stotrairnānāvidhairdakṣaḥ praṇamya ca kṛtāñjaliḥ // KūrmP_1,14.71 //</l>\n</lg>\n\n<lg>\n<l>tato bhagavatī devī prahasantī maheśvaram /</l>\n<l>prasannamānasā rudraṃ vacaḥ prāha ghṛṇānidhiḥ // KūrmP_1,14.72 //</l>\n</lg>\n\n<lg>\n<l>tvameva jagataḥ straṣṭā śāsitā caiva rakṣakaḥ /</l>\n<l>anugrāhyo bhagavatā dakṣaścāpi divaukasaḥ // KūrmP_1,14.73 //</l>\n</lg>\n\n<lg>\n<l>tataḥ prahasya bhagavān kaparde nīlalohitaḥ /</l>\n<l>uvāca praṇatān devān prācetasamatho haraḥ // KūrmP_1,14.74 //</l>\n</lg>\n\n<lg>\n<l>gacchadhvaṃ devatāḥ sarvāḥ prasanno bhavatāmaham /</l>\n<l>saṃpūjyaḥ sarvayajñeṣu na nindyo 'haṃ viśeṣataḥ // KūrmP_1,14.75 //</l>\n</lg>\n\n<lg>\n<l>tvaṃ cāpi śṛṇu me dakṣa vacanaṃ sarvarakṣaṇam /</l>\n<l>tyaktvā lokaiṣaṇāmetāṃ madbhakto bhava yatnataḥ // KūrmP_1,14.76 //</l>\n</lg>\n\n<lg>\n<l>bhaviṣyasi gaṇeśānaḥ kalpānte 'nugrahānmama /</l>\n<l>tāvat tiṣṭha mamādeśāt svādhikāreṣu nirvṛtaḥ // KūrmP_1,14.77 //</l>\n</lg>\n\n<lg>\n<l>evamuktvā sa bhagavān sapatnīkaḥ sahānugaḥ /</l>\n<l>adarśanamanuprāpto dakṣasyāmitatejasaḥ // KūrmP_1,14.78 //</l>\n</lg>\n\n<lg>\n<l>antarhite mahādeve śaṅkare padmasaṃbhavaḥ /</l>\n<l>vyājahāra svayaṃ dakṣamaśeṣajagato hitam // KūrmP_1,14.79 //</l>\n</lg>\n\n<lg>\n<l>brahmovāca</l>\n<l>kiṃ tavāpagato mohaḥ prasanne vṛṣabhadhvaje /</l>\n<l>yadācaṣṭa svayaṃ devaḥ pālayaitadatandritaḥ // KūrmP_1,14.80 //</l>\n</lg>\n\n<lg>\n<l>sarveṣāmeva bhūtānāṃ hṛdyeṣa vasatīśvaraḥ /</l>\n<l>paśyantyenaṃ brahmabhūtā vidvāṃso vedavādinaḥ // KūrmP_1,14.81 //</l>\n</lg>\n\n<lg>\n<l>sa ātmā sarvabhūtānāṃ sa bījaṃ paramā gatiḥ /</l>\n<l>stūyate vaidikairmantrairdevadevo maheśvaraḥ // KūrmP_1,14.82 //</l>\n</lg>\n\n<lg>\n<l>tamarcayati yo rudraṃ svātmanyekaṃ sanātanam /</l>\n<l>cetasā bhāvayuktena sa yāti paramaṃ padam // KūrmP_1,14.83 //</l>\n</lg>\n\n<lg>\n<l>tasmādanādimadhyāntaṃ vijñāya parameśvaram /</l>\n<l>karmaṇā manasā vācā samārādhaya yatnataḥ // KūrmP_1,14.84 //</l>\n</lg>\n\n<lg>\n<l>yatnāt parihareśasya nindāmātmavināśanīm /</l>\n<l>bhavanti sarvadoṣāya nindakasya kriyā yataḥ // KūrmP_1,14.85 //</l>\n</lg>\n\n<lg>\n<l>yastavaiṣa mahāyogī rakṣako viṣṇuravyayaḥ /</l>\n<l>sa devadevo bhagavān mahādevo na saṃśayaḥ // KūrmP_1,14.86 //</l>\n</lg>\n\n<lg>\n<l>manyante ye jagadyoniṃ vibhinnaṃ viṣṇumīśvarāt /</l>\n<l>mohādavedaniṣṭhatvāt te yānti narakaṃ narāḥ // KūrmP_1,14.87 //</l>\n</lg>\n\n<lg>\n<l>vedānuvartino rudraṃ devaṃ nārāyaṇaṃ tathā /</l>\n<l>ekībhāvena paśyanti muktibhājo bhavanti te // KūrmP_1,14.88 //</l>\n</lg>\n\n<lg>\n<l>yo viṣṇuḥ sa svayaṃ rudro yo rudraḥ sa janārdanaḥ /</l>\n<l>iti matvā yajed devaṃ sa yāti paramāṃ gatim // KūrmP_1,14.89 //</l>\n</lg>\n\n<lg>\n<l>sṛjatyetajjagat sarvaṃ viṣṇustat paśyatīśvaraḥ /</l>\n<l>itthaṃ jagat sarvamidaṃ rudranārāyaṇodbhavam // KūrmP_1,14.90 //</l>\n</lg>\n\n<lg>\n<l>tasmāt tyaktvā harernindāṃ viṣṇāvapi samāhitaḥ /</l>\n<l>samāśrayenmahādevaṃ śaraṇyaṃ brahmavādinām // KūrmP_1,14.91 //</l>\n</lg>\n\n<lg>\n<l>upaśrutyātha vacanaṃ viriñcasya prajāpatiḥ /</l>\n<l>jagāma śaraṇaṃ devaṃ gopatiṃ kṛttivāsasam // KūrmP_1,14.92 //</l>\n</lg>\n\n<lg>\n<l>ye 'nye śāpāgninirdagdhā dadhīcasya maharṣayaḥ /</l>\n<l>dviṣanto mohitā devaṃ saṃbabhūvuḥ kaliṣvatha // KūrmP_1,14.93 //</l>\n</lg>\n\n<lg>\n<l>tyaktvā tapobalaṃ kṛtsnaṃ viprāṇāṃ kulasaṃbhavāḥ /</l>\n<l>pūrvasaṃskāramahātmyād brahmaṇo vacanādiha // KūrmP_1,14.94 //</l>\n</lg>\n\n<lg>\n<l>muktaśāpāstataḥ sarve kalpānte rauravādiṣu /</l>\n<l>nipātyamānāḥ kālena saṃprāpyādityavarcasam /</l>\n<l>brahmāṇaṃ jagatāmīśamanujñātāḥ svayaṃbhuvā // KūrmP_1,14.95 //</l>\n</lg>\n\n<lg>\n<l>samārādhya tapoyogādīśānaṃ tridaśādhipam /</l>\n<l>bhaviṣyanti yathā pūrvaṃ śaṅkarasya prasādataḥ // KūrmP_1,14.96 //</l>\n</lg>\n\n<lg>\n<l>etad vaḥ kathitaṃ sarvaṃ dakṣayajñaniṣūdanam /</l>\n<l>śṛṇudhvaṃ dakṣaputrīṇāṃ sarvāsāṃ caiva saṃtatim // KūrmP_1,14.97 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge caturdaśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā /</l>\n<l>sasarja devān gandharvān ṛṣīṃścaivāsuroragān // KūrmP_1,15.1 //</l>\n</lg>\n\n<lg>\n<l>yadāsya sṛjamānasya na vyavardhanta tāḥ prajāḥ /</l>\n<l>tadā sasarja bhūtāni maithunenaiva dharmataḥ // KūrmP_1,15.2 //</l>\n</lg>\n\n<lg>\n<l>asiknyāṃ janayāmāsa vīraṇasya prajāpateḥ /</l>\n<l>sutāyāṃ dharmayuktāyāṃ putrāṇāṃ tu sahastrakam // KūrmP_1,15.3 //</l>\n</lg>\n\n<lg>\n<l>teṣu putreṣu naṣṭeṣu māyayā nāradasya saḥ /</l>\n<l>ṣaṣṭiṃ dakṣo 'sṛjat kanyā vairaṇyāṃ vai prajāpatiḥ // KūrmP_1,15.4 //</l>\n</lg>\n\n<lg>\n<l>dadau sa daśa dharmāya kaśyapāya trayodaśa /</l>\n<l>viṃśat sapta ca somāya catastro 'riṣṭanemine // KūrmP_1,15.5 //</l>\n</lg>\n\n<lg>\n<l>dve caiva bahuputrāya dve kṛśāśvāya dhīmate /</l>\n<l>dve caivāṅgirase tadvat tāsāṃ vakṣye 'tha nistaram // KūrmP_1,15.6 //</l>\n</lg>\n\n<lg>\n<l>arundhatī vasurjāmī lambā bhānurmarutvatī /</l>\n<l>saṃkalpā ca muhūrtā ca sādhyā viśvā ca bhāminī // KūrmP_1,15.7 //</l>\n</lg>\n\n<lg>\n<l>dharmapatnyo daśa tvetāstāsāṃ putrān nibodhata /</l>\n<l>viśvāyā viśvadevāstu sādhyā sādhyānajījanat // KūrmP_1,15.8 //</l>\n</lg>\n\n<lg>\n<l>marutvanto marutvatyāṃ vasavo 'ṣṭau vasoḥ sutāḥ /</l>\n<l>bhānostu bhānavaścaiva muhūrtā vai muhūrtajāḥ // KūrmP_1,15.9 //</l>\n</lg>\n\n<lg>\n<l>lambāyāścātha ghoṣo vai nāgavīthī tu jāmijā /</l>\n<l>pṛthivīviṣayaṃ sarvamarundatyāmajāyata /</l>\n<l>saṃkalpāyāstu saṃkalpo dharmaputrā daśa smṛtāḥ // KūrmP_1,15.10 //</l>\n</lg>\n\n<lg>\n<l>āpo dhruvaśca somaśca dharaścaivānilo 'nalaḥ /</l>\n<l>pratyūṣaśca prabhāsaśca vasavo 'ṣṭau prakīrtitāḥ // KūrmP_1,15.11 //</l>\n</lg>\n\n<lg>\n<l>āpasya putro vaitaṇḍyaḥ śramaḥ śrānto dhunistathā /</l>\n<l>dhruvasya putro bhagavān kālo lokaprakālanaḥ // KūrmP_1,15.12 //</l>\n</lg>\n\n<lg>\n<l>somasya bhagavān varcā dharasya draviṇaḥ sutaḥ /</l>\n<l>purojavo 'nilasya syādavijñātagatistathā // KūrmP_1,15.13 //</l>\n</lg>\n\n<lg>\n<l>kumāro hyanalasyāsīt senāpatiriti smṛtaḥ /</l>\n<l>devalo bhagavān yogī pratyūṣasyābhavat sutaḥ /</l>\n<l>viśvakarmā prabhāsasya śilpakartā prajāpatiḥ // KūrmP_1,15.14 //</l>\n</lg>\n\n<lg>\n<l>aditirditirdanustadvadariṣṭā surasā tathā /</l>\n<l>surabhirvinatā caiva tāmra krodhavaśā irā /</l>\n<l>kadrurmuniśca dharmajñā tatputrān vai nibodhata // KūrmP_1,15.15 //</l>\n</lg>\n\n<lg>\n<l>aṃśo dhātā bhagastvaṣṭā mitro 'tha varuṇor'yamā /</l>\n<l>vivasvān savitā pūṣā hyaṃśumān viṣṇureva ca // KūrmP_1,15.16 //</l>\n</lg>\n\n<lg>\n<l>tuṣitā nāma te pūrvaṃ cākṣuṣasyāntare manoḥ /</l>\n<l>vaivasvate 'ntare proktā ādityāścāditeḥ sutāḥ // KūrmP_1,15.17 //</l>\n</lg>\n\n<lg>\n<l>ditiḥ putradvayaṃ lebhe kaśyapād balasaṃyutam /</l>\n<l>hiraṇyakaśipuṃ jyeṣṭhaṃ hiraṇyākṣaṃ tathāparam // KūrmP_1,15.18 //</l>\n</lg>\n\n<lg>\n<l>hiraṇyakaśipurdaityo mahābalaparākramaḥ /</l>\n<l>ārādhya tapasā devaṃ brahmāṇaṃ parameṣṭhinam /</l>\n<l>dṛṣṭvālebhevarān divyān stutvāsau vividhaiḥ stavai // KūrmP_1,15.19 //</l>\n</lg>\n\n<lg>\n<l>atha tasya balād devāḥ sarva eva surarṣayaḥ /</l>\n<l>bādhitāstāḍitā jagmurdevadevaṃ pitāmaham // KūrmP_1,15.20 //</l>\n</lg>\n\n<lg>\n<l>śaraṇyaṃ śaraṇaṃ devaṃ śaṃbhuṃ sarvajaganmayam /</l>\n<l>brahmāṇaṃ lokakartāraṃ trātāraṃ puruṣaṃ param /</l>\n<l>kūṭasthaṃ jagatāmekaṃ purāṇaṃ puruṣottamam // KūrmP_1,15.21 //</l>\n</lg>\n\n<lg>\n<l>sa yācito devavarairmunibhiśca munīśvarāḥ /</l>\n<l>sarvadevahitārthāya jagāma kamalāsanaḥ // KūrmP_1,15.22 //</l>\n</lg>\n\n<lg>\n<l>saṃstūyamānaḥ praṇatairmunīndrairamarairapi /</l>\n<l>kṣīrodasyottaraṃ kūlaṃ yatrāste harirīśvaraḥ // KūrmP_1,15.23 //</l>\n</lg>\n\n<lg>\n<l>dṛṣṭvā devaṃ jagadyoniṃ viṣṇuṃ viśvaguruṃ śivam /</l>\n<l>vavande caraṇau mūrdhnā kṛtāñjalirabhāṣata // KūrmP_1,15.24 //</l>\n</lg>\n\n<lg>\n<l>brahmovāca</l>\n<l>tvaṃ gatiḥ sarvabhūtānāmananto 'syakhilātmakaḥ /</l>\n<l>vyāpī sarvāmaravapurmahāyogī sanātanaḥ // KūrmP_1,15.25 //</l>\n</lg>\n\n<lg>\n<l>tvamātmā sarvabhūtānāṃ pradhānaṃ prakṛtiḥ parā /</l>\n<l>vairāgyaiśvaryanirato rāgātīto nirañjanaḥ // KūrmP_1,15.26 //</l>\n</lg>\n\n<lg>\n<l>tvaṃ kartā caiva bhartā ca nihantā suravidviṣām /</l>\n<l>trātumarhasyananteśa trātā hi parameśvaraḥ // KūrmP_1,15.27 //</l>\n</lg>\n\n<lg>\n<l>itthaṃ sa viṣṇurbhagavān brahmaṇā saṃprabodhitaḥ /</l>\n<l>provāconnidrapadmākṣaḥ pītavāsāsuradviṣaḥ // KūrmP_1,15.28 //</l>\n</lg>\n\n<lg>\n<l>kimarthaṃ sumahāvīryāḥ saprajāpatikāḥ surāḥ /</l>\n<l>imaṃ deśamanuprāptāḥ kiṃ vā kāryaṃ karomi vaḥ // KūrmP_1,15.29 //</l>\n</lg>\n\n<lg>\n<l>devā ūcuḥ</l>\n<l>hiraṇyakaśipurnāma brahmaṇo varadarpitaḥ /</l>\n<l>bādhate bhagavan daityo devān sarvān saharṣibhiḥ // KūrmP_1,15.30 //</l>\n</lg>\n\n<lg>\n<l>avadhyaḥ sarvabhūtānāṃ tvāmṛte puruṣottama /</l>\n<l>hantumarhasi sarveṣāṃ tvaṃ trātāsi jaganmaya // KūrmP_1,15.31 //</l>\n</lg>\n\n<lg>\n<l>śrutvā taddaivatairuktaṃ sa viṣṇurlokabhāvanaḥ /</l>\n<l>vadhāya daityamukhyasya so 'sṛjat puruṣaṃ svayam // KūrmP_1,15.32 //</l>\n</lg>\n\n<lg>\n<l>meruparvatavarṣmāṇaṃ ghorarūpaṃ bhayānakam /</l>\n<l>śaṅkhacakragadāpāṇiṃ taṃ prāha garuḍadhvajaḥ // KūrmP_1,15.33 //</l>\n</lg>\n\n<lg>\n<l>hatvā taṃ daityarājaṃ tvaṃ hiraṇyakaśipuṃ punaḥ /</l>\n<l>imaṃ deśaṃ samāgantuṃ kṣipramarhasi pauruṣāt // KūrmP_1,15.34 //</l>\n</lg>\n\n<lg>\n<l>niśamya vaiṣṇavaṃ vākyaṃ praṇamya puruṣottamam /</l>\n<l>mahāpuruṣamavyaktaṃ yayau daityamahāpuram // KūrmP_1,15.35 //</l>\n</lg>\n\n<lg>\n<l>vimuñcan bhairavaṃ nādaṃ śaṅkhacakragadādharaḥ /</l>\n<l>āruhya garuḍaṃ devo mahāmerurivāparaḥ // KūrmP_1,15.36 //</l>\n</lg>\n\n<lg>\n<l>ākarṇya daityapravarā mahāmegharavopamam /</l>\n<l>samācacakṣire nādaṃ tadā daityapaterbhayāt // KūrmP_1,15.37 //</l>\n</lg>\n\n<lg>\n<l>asurā ūcuḥ</l>\n<l>kaścidāgacchati mahān puruṣo devacoditaḥ /</l>\n<l>vimuñcan bhairavaṃ nādaṃ taṃ jānīmo 'marārdana // KūrmP_1,15.38 //</l>\n</lg>\n\n<lg>\n<l>tataḥ sahāsuravarairhiraṇyakaśipuḥ svayam /</l>\n<l>saṃnaddhaiḥ sāyudhaiḥ putraiḥ prahrādādyaistadā yayau // KūrmP_1,15.39 //</l>\n</lg>\n\n<lg>\n<l>dṛṣṭvā taṃ garuḍāsīnaṃ sūryakoṭisamaprabham /</l>\n<l>puruṣaṃ parvatākāraṃ nārāyaṇamivāparam // KūrmP_1,15.40 //</l>\n</lg>\n\n<lg>\n<l>dudruvuḥ kecidanyonmamūcuḥ saṃbhrāntalocanāḥ /</l>\n<l>ayaṃ sa devo devānāṃ goptā nārāyaṇo ripuḥ // KūrmP_1,15.41 //</l>\n</lg>\n\n<lg>\n<l>asmākamavyayo nūnaṃ tatsuto vā samāgataḥ /</l>\n<l>ityuktvā śastravarṣāṇi sasṛjuḥ puruṣāya te /</l>\n<l>tāni cāśeṣato devo nāśayāmāsa līlayā // KūrmP_1,15.42 //</l>\n</lg>\n\n<lg>\n<l>tadā hiraṇyakaśipoścatvāraḥ prathitaujasaḥ /</l>\n<l>putrā nārāyaṇodbhūtaṃ yuyudhurmeghaniḥ svanāḥ /</l>\n<l>prahrādaścāpyanuhrādaḥ saṃhrādo hrāda eva ca // KūrmP_1,15.43 //</l>\n</lg>\n\n<lg>\n<l>prahrādaḥ prāhiṇod brāhmamanuhrādo 'tha vaiṣṇavam /</l>\n<l>saṃhrādaścāpi kaumāramāgneyaṃ hrāda eva ca // KūrmP_1,15.44 //</l>\n</lg>\n\n<lg>\n<l>tāni taṃ puruṣaṃ prāpya catvāryastrāṇi vaiṣṇavam /</l>\n<l>na śekurbādhituṃ viṣṇuṃ vāsudevaṃ yathā tathā // KūrmP_1,15.45 //</l>\n</lg>\n\n<lg>\n<l>athāsau caturaḥ putrān mahābāhurmahābalaḥ /</l>\n<l>pragṛhya pādeṣu karaiḥ saṃcikṣepa nanāda ca // KūrmP_1,15.46 //</l>\n</lg>\n\n<lg>\n<l>vimukteṣvatha putreṣu hiraṇyakaśipuḥ svayam /</l>\n<l>pādena tāḍayāmāsa vegenorasi taṃ balī // KūrmP_1,15.47 //</l>\n</lg>\n\n<lg>\n<l>sa tena pīḍito 'tyarthaṃ garuḍena tathā'śugaḥ /</l>\n<l>adṛśyaḥ prayayau tūrṇaṃ yatra nārāyaṇaḥ prabhuḥ /</l>\n<l>gatvā vijñāpayāmāsa pravṛttamakhilaṃ tathā // KūrmP_1,15.48 //</l>\n</lg>\n\n<lg>\n<l>saṃcintya manasā devaḥ sarvajñānamayo 'malaḥ /</l>\n<l>narasyārdhatanuṃ kṛtvā siṃhasyārdhatanuṃ tathā // KūrmP_1,15.49 //</l>\n</lg>\n\n<lg>\n<l>nṛsiṃhavapuravyakto hiraṇyakaśipoḥ pure /</l>\n<l>āvirbabhūva sahasā mohayan daityapuṅgavān // KūrmP_1,15.50 //</l>\n</lg>\n\n<lg>\n<l>daṃṣṭrākarālo yogātmā yugāntadahanopamaḥ /</l>\n<l>samāruhyātmanaḥ śaktiṃ sarvasaṃhārakārikām /</l>\n<l>bhāti nārāyaṇo 'nanto yathā madhyandine raviḥ // KūrmP_1,15.51 //</l>\n</lg>\n\n<lg>\n<l>dṛṣṭvā nṛsiṃhavapuṣaṃ prahrādaṃ jyeṣṭhaputrakam /</l>\n<l>vadhāya prerayāmāsa narasihasya so 'suraḥ // KūrmP_1,15.52 //</l>\n</lg>\n\n<lg>\n<l>imaṃ nṛsiṃhavapuṣaṃ pūrvasmād bahuśaktikam /</l>\n<l>sahaiva tvanujaiḥ sarvairnāśayāśu mayeritaḥ // KūrmP_1,15.53 //</l>\n</lg>\n\n<lg>\n<l>tatsaṃniyogādasuraḥ prahrādo viṣṇumavyayam /</l>\n<l>yuyudhe sarvayatnena narasiṃhena nirjitaḥ // KūrmP_1,15.54 //</l>\n</lg>\n\n<lg>\n<l>tataḥ saṃcodito daityo hiraṇyākṣastadānujaḥ /</l>\n<l>dhyātvā paśupaterastraṃ sasarja ca nanāda ca // KūrmP_1,15.55 //</l>\n</lg>\n\n<lg>\n<l>tasya devādidevasya viṣṇoramitatejasaḥ /</l>\n<l>na hānimakarodastraṃ yathā devasya śūlinaḥ // KūrmP_1,15.56 //</l>\n</lg>\n\n<lg>\n<l>dṛṣṭvā parāhataṃ tvastraṃ prahrādo bhāgyagauravāt /</l>\n<l>mene sarvātmakaṃ devaṃ vāsudevaṃ sanātanam // KūrmP_1,15.57 //</l>\n</lg>\n\n<lg>\n<l>saṃtyajya sarvaśastrāṇi sattvayuktena cetasā /</l>\n<l>nanāma śirasā devaṃ yogināṃ hṛdayeśayam // KūrmP_1,15.58 //</l>\n</lg>\n\n<lg>\n<l>stutvā nārāyaṇaiḥ stotraiḥ ṛgyajuḥ sāmasaṃbhavaiḥ /</l>\n<l>nivārya pitaraṃ bhrātṛn hiraṇyākṣaṃ tadābravīt // KūrmP_1,15.59 //</l>\n</lg>\n\n<lg>\n<l>ayaṃ nārāyaṇo 'nantaḥ śāśvato bhagavānajaḥ /</l>\n<l>purāṇapuruṣo devo mahāyogī jaganmayaḥ // KūrmP_1,15.60 //</l>\n</lg>\n\n<lg>\n<l>ayaṃ dhātā vidhātā ca svayañjyotirnirañjanaḥ /</l>\n<l>pradhānapuruṣastattvaṃ mūlaprakṛtiravyayaḥ // KūrmP_1,15.61 //</l>\n</lg>\n\n<lg>\n<l>īśvaraḥ sarvabhūtānāmantaryāmī guṇātigaḥ /</l>\n<l>gacchadhvamenaṃ śaraṇaṃ viṣṇumavyaktamavyayam // KūrmP_1,15.62 //</l>\n</lg>\n\n<lg>\n<l>evamukte sudurbuddhirhiraṇyakaśipuḥ svayam /</l>\n<l>provāca putramatyarthaṃ mohito viṣṇumāyayā // KūrmP_1,15.63 //</l>\n</lg>\n\n<lg>\n<l>ayaṃ sarvātmanā vadhyo nṛsiṃho 'lpaparākramaḥ /</l>\n<l>samāgato 'smadbhavanamidānīṃ kālacoditaḥ // KūrmP_1,15.64 //</l>\n</lg>\n\n<lg>\n<l>vihasya pitaraṃ putro vacaḥ prāha mahāmatiḥ /</l>\n<l>mā nindasvainamīśānaṃ bhūtānāmekamavyayam // KūrmP_1,15.65 //</l>\n</lg>\n\n<lg>\n<l>kathaṃ devo mahādevaḥ śāśvataḥ kālavarjitaḥ /</l>\n<l>kālena hanyate viṣṇuḥ kālātmā kālarūpadhṛk // KūrmP_1,15.66 //</l>\n</lg>\n\n<lg>\n<l>tataḥ suvarṇakaśipurdurātmā vidhicoditaḥ /</l>\n<l>nivārito 'pi putreṇa yuyodha harimavyayam // KūrmP_1,15.67 //</l>\n</lg>\n\n<lg>\n<l>saṃraktanayano 'nto hiraṇyanayanāgrajam /</l>\n<l>nakhairvidārayāmāsa prahrādasyaiva paśyataḥ // KūrmP_1,15.68 //</l>\n</lg>\n\n<lg>\n<l>hate hiraṇyakaśipau hiraṇyākṣo mahābalaḥ /</l>\n<l>visṛjya putraṃ prahrādaṃ dudruve bhayavihvalaḥ // KūrmP_1,15.69 //</l>\n</lg>\n\n<lg>\n<l>anuhrādādayaḥ putrā anye ca śataśo 'surāḥ /</l>\n<l>nṛsiṃhadehasaṃbhūtaiḥ siṃhairnotā yamālayam // KūrmP_1,15.70 //</l>\n</lg>\n\n<lg>\n<l>tataḥ saṃhṛtya tadrūpaṃ harirnārāyaṇaḥ prabhuḥ /</l>\n<l>svameva paramaṃ rūpaṃ yayau nārāyaṇāhvayam // KūrmP_1,15.71 //</l>\n</lg>\n\n<lg>\n<l>gate nārāyaṇe daityaḥ prahrādo 'surasattamaḥ /</l>\n<l>abhiṣekeṇa yuktena hiraṇyākṣamayojayat // KūrmP_1,15.72 //</l>\n</lg>\n\n<lg>\n<l>sa bādhayāmāsa surān raṇe jitvā munīnapi /</l>\n<l>labdhvāndhakaṃ mahāputraṃ tapasārādhya śaṅkaram // KūrmP_1,15.73 //</l>\n</lg>\n\n<lg>\n<l>devāñjitvā sadevendrān badhvāca dharaṇīmimām /</l>\n<l>nītvā rasātalaṃ cakre vandīmindīvaraprabhām // KūrmP_1,15.74 //</l>\n</lg>\n\n<lg>\n<l>tataḥ sabrahmakā devāḥ parimlānamukhaśriyaḥ /</l>\n<l>gatvā vijñāpayāmāsurviṣṇave harimandiram // KūrmP_1,15.75 //</l>\n</lg>\n\n<lg>\n<l>sa cintayitvā viśvātmā tadvadhopāyamavyayaḥ /</l>\n<l>sarvedevamayaṃ śubhraṃ vārāhaṃ vapurādadhe // KūrmP_1,15.76 //</l>\n</lg>\n\n<lg>\n<l>gatvā hiraṇyanayanaṃ hatvā taṃ puruṣottamaḥ /</l>\n<l>daṃṣṭrayoddhārayāmāsa kalpādau dharaṇīmimām // KūrmP_1,15.77 //</l>\n</lg>\n\n<p>tyaktvā varāhasaṃsthānaṃ saṃsthāpya ca suradvijān\n<l>svāmeva prakṛtiṃ divyāṃ yayau viṣṇuḥ paraṃ padam // KūrmP_1,15.78 //</l></p>\n\n<lg>\n<l>tasmin hate 'mararipau prahrādau viṣṇutatparaḥ /</l>\n<l>apālayat svakaṃrājyaṃ bhāvaṃ tyaktvā tadā'suram // KūrmP_1,15.79 //</l>\n</lg>\n\n<lg>\n<l>iyāja vidhivad devān viṣṇorārādhane rataḥ /</l>\n<l>niḥ sapatnaṃ tadā rājyaṃ tasyāsīd viṣṇuvaibhavāt // KūrmP_1,15.80 //</l>\n</lg>\n\n<lg>\n<l>tataḥ kadācidasuro brāhmaṇaṃ gṛhamāgatam /</l>\n<l>tāpasaṃ nārcayāmāsa devānāṃ caiva māyayā // KūrmP_1,15.81 //</l>\n</lg>\n\n<lg>\n<l>sa tena tāpaso 'tyarthaṃ mohitenāvamānitaḥ /</l>\n<l>śaśāpāsurarājānaṃ krodhasaṃraktalocanaḥ // KūrmP_1,15.82 //</l>\n</lg>\n\n<lg>\n<l>yattadvalaṃ samāśritya brāhmaṇānavamanyase /</l>\n<l>sā bhaktirvaiṣṇavī divyā vināśaṃ te gamiṣyati // KūrmP_1,15.83 //</l>\n</lg>\n\n<lg>\n<l>ityuktvā prayayau tūrṇaṃ prahrādasya gṛhād dvijaḥ /</l>\n<l>mumoha rājyasaṃsaktaḥ so 'pi śāpabalāt tataḥ // KūrmP_1,15.84 //</l>\n</lg>\n\n<lg>\n<l>bādhayāmāsa viprendrān na viveda janārdanam /</l>\n<l>piturvadhamanusmṛtya krodhaṃ cakre hariṃ prati // KūrmP_1,15.85 //</l>\n</lg>\n\n<lg>\n<l>tayoḥ samabhavad yuddhaṃ sughoraṃ romaharṣaṇam /</l>\n<l>nārāyaṇasya devasya prahrādasyāmaradviṣaḥ // KūrmP_1,15.86 //</l>\n</lg>\n\n<lg>\n<l>kṛtvā tu sumahad yuddhaṃ viṣṇunā tena nirjitaḥ /</l>\n<l>purvasaṃskāramāhātmyāt parasmin puruṣe harau /</l>\n<l>saṃjātaṃ tasya vijñānaṃ śaraṇyaṃ śaraṇaṃ yayau // KūrmP_1,15.87 //</l>\n</lg>\n\n<lg>\n<l>tataḥ prabhṛti daityendro hyananyāṃ bhaktimudvahan /</l>\n<l>nārāyaṇe mahāyogamavāpa puruṣottame // KūrmP_1,15.88 //</l>\n</lg>\n\n<lg>\n<l>hiraṇyakaśipoḥ putre yogasaṃsaktacetasi /</l>\n<l>avāpa tanmahad rājyamandhako 'surapuṅgavaḥ // KūrmP_1,15.89 //</l>\n</lg>\n\n<lg>\n<l>hiraṇyanetratanayaḥ śaṃbhordehasamudbhavaḥ /</l>\n<l>mandarasthāmumāṃ devīṃ cakame parvatātmajām // KūrmP_1,15.90 //</l>\n</lg>\n\n<lg>\n<l>purā dāruvane puṇye munayo gṛhamedhinaḥ /</l>\n<l>īśvarārādhanārthāya tapaśceruḥ sahastraśaḥ // KūrmP_1,15.91 //</l>\n</lg>\n\n<lg>\n<l>tataḥ kadācinmahati kālayogena dustarā /</l>\n<l>anāvṛṣṭiratīvogrā hyāsīd bhūtavināśinī // KūrmP_1,15.92 //</l>\n</lg>\n\n<lg>\n<l>sametya sarve munayo gautamaṃ tapasāṃ nidhim /</l>\n<l>ayācanta kṣudhāviṣṭā āhāraṃ prāṇadhāraṇam // KūrmP_1,15.93 //</l>\n</lg>\n\n<lg>\n<l>sa tebhyaḥ pradadāvannaṃ mṛṣṭaṃ bahutaraṃ budhaḥ /</l>\n<l>sarve bubujire viprā nirviśaṅkena cetasā // KūrmP_1,15.94 //</l>\n</lg>\n\n<lg>\n<l>gate tu dvādaśe varṣe kalpānta iva śaṅkarī /</l>\n<l>babhūva vṛṣṭirmahatī yathāpūrvamabhūjjagat // KūrmP_1,15.95 //</l>\n</lg>\n\n<lg>\n<l>tataḥ sarve munivarāḥ samāmantrya parasparam /</l>\n<l>maharṣi gautamaṃ procurgacchāma iti vegataḥ // KūrmP_1,15.96 //</l>\n</lg>\n\n<lg>\n<l>nivārayāmāsa ca tān kañcit kālaṃ yathāsukham /</l>\n<l>uṣitvā madgṛhe 'vaśyaṃ gacchadhvamiti paṇḍitāḥ // KūrmP_1,15.97 //</l>\n</lg>\n\n<lg>\n<l>tato māyāmayīṃ sṛṣṭvā kṛśāṃ gāṃ sarva eva te /</l>\n<l>samīpaṃ prāpayāmāsugautamasya mahātmanaḥ // KūrmP_1,15.98 //</l>\n</lg>\n\n<lg>\n<l>so 'nuvīkṣya kṛpāviṣṭastasyāḥ saṃrakṣaṇotsukaḥ /</l>\n<l>goṣṭhe tāṃ bandhayāmāsa spṛṣṭamātrā mamāra sā // KūrmP_1,15.99 //</l>\n</lg>\n\n<lg>\n<l>sa śokenābhisaṃtaptaḥ kāryākāryaṃ mahāmuniḥ /</l>\n<l>na paśyati sma sahasā tādṛśaṃ munayo 'bruvan // KūrmP_1,15.100 //</l>\n</lg>\n\n<lg>\n<l>govadhyeyaṃ dvijaśreṣṭha yāvat tava śarīragā /</l>\n<l>tāvat te 'nnaṃ na bhoktavyaṃ gacchāmo vayameva hi // KūrmP_1,15.101 //</l>\n</lg>\n\n<lg>\n<l>tena te muditāḥ santo devadāruvanaṃ śubham /</l>\n<l>jagmuḥ pāpavaśaṃ nītāstapaścartuṃ yathā purā // KūrmP_1,15.102 //</l>\n</lg>\n\n<lg>\n<l>sa teṣāṃ māyayā jātāṃ govadhyāṃ gautamo muniḥ /</l>\n<l>kenāpi hetunā jñātvā śaśāpātīvakopanaḥ // KūrmP_1,15.103 //</l>\n</lg>\n\n<lg>\n<l>bhaviṣyanti trayībāhyā mahāpātakibhiḥ samāḥ /</l>\n<l>babhūvuste tathā śāpājjāyamānāḥ punaḥ punaḥ // KūrmP_1,15.104 //</l>\n</lg>\n\n<lg>\n<l>sarve saṃprāpya deveśaṃ śaṅkaraṃ viṣṇumavyayam /</l>\n<l>astuvan laukikaiḥ stotrairucchiṣṭā iva sarvagau // KūrmP_1,15.105 //</l>\n</lg>\n\n<lg>\n<l>devadevau mahādevau bhaktānāmārtināśanau /</l>\n<l>kāmavṛttyā mahāyogau pāpānnastrātumarhathaḥ // KūrmP_1,15.106 //</l>\n</lg>\n\n<lg>\n<l>tadā pārśvasthitaṃ viṣṇuṃ saṃprekṣya vṛṣabhadhvajaḥ /</l>\n<l>kimeteṣāṃ bhavet kāryaṃ prāha puṇyaiṣiṇāmiti // KūrmP_1,15.107 //</l>\n</lg>\n\n<lg>\n<l>tataḥ sa bhagavān viṣṇuḥ śaraṇyo bhaktavatsalaḥ /</l>\n<l>gopatiṃ prāha viprendrānālokya praṇatān hariḥ // KūrmP_1,15.108 //</l>\n</lg>\n\n<lg>\n<l>na vedabāhye puruṣe puṇyaleśo 'pi śaṅkara /</l>\n<l>saṃgacchate mahādeva dharmo vedād vinirbabhau // KūrmP_1,15.109 //</l>\n</lg>\n\n<lg>\n<l>tathāpi bhaktavātsalyād rakṣitavyā maheśvara /</l>\n<l>asmābhiḥ sarva eveme gantāro narakānapi // KūrmP_1,15.110 //</l>\n</lg>\n\n<lg>\n<l>tasmād vai vedabāhyānāṃ rakṣaṇārthāya pāpinām /</l>\n<l>vimohanāya śāstrāṇi kariṣyāmo vṛṣadhvaja // KūrmP_1,15.111 //</l>\n</lg>\n\n<lg>\n<l>evaṃ saṃbodhito rudro mādhavena murāriṇā /</l>\n<l>cakāra mohaśāstrāṇi keśavo 'pi śiveritaḥ // KūrmP_1,15.112 //</l>\n</lg>\n\n<lg>\n<l>kāpālaṃ nākulaṃ vāmaṃ bhairavaṃ pūrvapaścimam /</l>\n<l>pañcarātraṃ pāśupataṃ tathānyāni sahastraśaḥ // KūrmP_1,15.113 //</l>\n</lg>\n\n<lg>\n<l>sṛṣṭvā tānūcaturdevau kurvāṇāḥ śāstracoditam /</l>\n<l>patanto niraye ghore bahūn kalpān punaḥ punaḥ // KūrmP_1,15.114 //</l>\n</lg>\n\n<lg>\n<l>jāyanto mānuṣe loke kṣīṇapāpacayāstataḥ /</l>\n<l>īśvarārādhanabalād gacchadhvaṃ sukṛtāṃ gatim /</l>\n<l>vartadhvaṃ matprasādena nānyathā niṣkṛtirhi vaḥ // KūrmP_1,15.115 //</l>\n</lg>\n\n<lg>\n<l>evamīśvaraviṣṇubhyāṃ coditāste maharṣayaḥ /</l>\n<l>ādeśaṃ pratyapadyanta śirasāsuravidviṣoḥ // KūrmP_1,15.116 //</l>\n</lg>\n\n<lg>\n<l>cakruste 'nyāni śāstrāṇi tatra tatra ratāḥ punaḥ /</l>\n<l>śiṣyānadhyāpayāmāsurdarśayitvā phalāni tu // KūrmP_1,15.117 //</l>\n</lg>\n\n<lg>\n<l>mohayanta imaṃ lokamavatīrya mahītale /</l>\n<l>cakāra śaṅkaro bhikṣāṃ hitāyaiṣāṃ dvijaiḥ saha // KūrmP_1,15.118 //</l>\n</lg>\n\n<lg>\n<l>kapālamālābharaṇaḥ pretabhasmāvaguṇṭhitaḥ /</l>\n<l>vimohayaṃllokamimaṃ jaṭāmaṇḍalamaṇḍitaḥ // KūrmP_1,15.119 //</l>\n</lg>\n\n<lg>\n<l>nikṣipya pārvatīṃ devīṃ viṣṇāvamitatejasi /</l>\n<l>niyojyāṅgabhavaṃ rudraṃ bhairavaṃ duṣṭanigrahe // KūrmP_1,15.120 //</l>\n</lg>\n\n<lg>\n<l>dattvā nārāyaṇe devīṃ nandinaṃ kulanandinam /</l>\n<l>saṃsthāpya tatra gaṇapān devānindrapurogamān // KūrmP_1,15.121 //</l>\n</lg>\n\n<lg>\n<l>prasthite 'tha mahādeve viṣṇurviśvatanuḥ svayam /</l>\n<l>strīrūpadhārī niyataṃ sevate sma maheśvarīm // KūrmP_1,15.122 //</l>\n</lg>\n\n<lg>\n<l>brahmā hutāśanaḥ śakro yamo 'nye surapuṅgavāḥ /</l>\n<l>siṣevire mahādevīṃ strīveśaṃ śobhanaṃ gatāḥ // KūrmP_1,15.123 //</l>\n</lg>\n\n<lg>\n<l>nandīśvaraśca bhagavān śaṃbhoratyantavallabhaḥ /</l>\n<l>dvāradeśe gaṇādhyakṣo yathāpūrvamatiṣṭhata // KūrmP_1,15.124 //</l>\n</lg>\n\n<lg>\n<l>etasminnantare daityo hyandhako nāma durmatiḥ /</l>\n<l>āhartukāmo girijāmājagāmātha mandaram // KūrmP_1,15.125 //</l>\n</lg>\n\n<lg>\n<l>saṃprāptamandhakaṃ dṛṣṭvā śaṅkaraḥ kālabhairavaḥ /</l>\n<l>nyaṣedhayadameyātmā kālarūpadharo haraḥ // KūrmP_1,15.126 //</l>\n</lg>\n\n<lg>\n<l>tayoḥ samabhavad yuddhaṃ sughoraṃ romaharṣaṇam /</l>\n<l>śūlenorasi taṃ daityamājaghāna vṛṣadhvajaḥ // KūrmP_1,15.127 //</l>\n</lg>\n\n<lg>\n<l>tataḥ sahastraśo daityaḥ sasarjāndhakasaṃjñitān /</l>\n<l>nandiṣeṇādayo daityairandhakairabhinirjitāḥ // KūrmP_1,15.128 //</l>\n</lg>\n\n<lg>\n<l>ghaṇṭākarṇo meghanādaścaṇḍeśaścaṇḍatāpanaḥ /</l>\n<l>vināyako meghavāhaḥ somanandī ca vaidyutaḥ // KūrmP_1,15.129 //</l>\n</lg>\n\n<lg>\n<l>sarve 'ndhakaṃ daityavaraṃ saṃprāpyātibalānvitāḥ /</l>\n<l>yuyudhuḥ śūlaśaktyṛṣṭigirikūṭaparaśvadhaiḥ // KūrmP_1,15.130 //</l>\n</lg>\n\n<lg>\n<l>bhrāmayitvātha hastābhyāṃ gṛhītacaraṇadvayāḥ /</l>\n<l>daityendreṇātibalinā kṣiptāste śatayojanam // KūrmP_1,15.131 //</l>\n</lg>\n\n<lg>\n<l>tato 'ndhakanisṛṣṭāste śataśo 'tha sahastraśaḥ /</l>\n<l>kālasūryapratīkāśā bhairavaṃ tvabhidudruvuḥ // KūrmP_1,15.132 //</l>\n</lg>\n\n<lg>\n<l>hā heti śabdaḥ sumahān babhūvātibhayaṅkaraḥ /</l>\n<l>yuyodha bhairavo rudraḥ śūlamādāya bhīṣaṇam // KūrmP_1,15.133 //</l>\n</lg>\n\n<lg>\n<l>dṛṣṭvāndhakānāṃ subalaṃ durjayaṃ tarjito haraḥ /</l>\n<l>jagāma śaraṇaṃ devaṃ vāsudevamajaṃ vibhum // KūrmP_1,15.134 //</l>\n</lg>\n\n<lg>\n<l>so 'sṛjad bhagavān viṣṇurdevīnāṃ śatamuttamam /</l>\n<l>devīpārśvasthito devo vināśāyāmaradviṣām // KūrmP_1,15.135 //</l>\n</lg>\n\n<lg>\n<l>tathāndhakasahastraṃ tu devībhiryamasādanam /</l>\n<l>nītaṃ keśavamāhātmyāllīlayaiva raṇājire // KūrmP_1,15.136 //</l>\n</lg>\n\n<lg>\n<l>dṛṣṭvā parāhataṃ sainyamandhako 'pi mahāsuraḥ /</l>\n<l>parāṅmukhoraṇāt tasmāt palāyata mahājavaḥ // KūrmP_1,15.137 //</l>\n</lg>\n\n<lg>\n<l>tataḥ krīḍāṃ mahādevaḥ kṛtvā dvādaśavārṣikīm /</l>\n<l>hitāya loke bhaktānāmājagāmātha mandaram // KūrmP_1,15.138 //</l>\n</lg>\n\n<lg>\n<l>saṃprāptamīśvaraṃ jñātvā sarva eva gaṇeśvarāḥ /</l>\n<l>samāgamyopatasthustaṃ bhānumantamiva dvijāḥ // KūrmP_1,15.139 //</l>\n</lg>\n\n<lg>\n<l>praviśya bhavanaṃ puṇyamayuktānāṃ durāsadam /</l>\n<l>dadarśa nandinaṃ devaṃ bhairavaṃ keśavaṃ śivaḥ // KūrmP_1,15.140 //</l>\n</lg>\n\n<lg>\n<l>praṇāmapravaṇaṃ devaṃ so 'nugṛhyātha nandinam /</l>\n<l>āghrāya mūrdhanīśānaḥ keśavaṃ pariṣasvaje // KūrmP_1,15.141 //</l>\n</lg>\n\n<lg>\n<l>dṛṣṭvā devī mahādevaṃ prītivisphāritekṣaṇā /</l>\n<l>nanāma śirasā tasya pādayorīśvarasya sā // KūrmP_1,15.142 //</l>\n</lg>\n\n<lg>\n<l>nivedya vijayaṃ tasmai śaṅkarāyātha śaṅkarī /</l>\n<l>bhairavo viṣṇumāhātmyaṃ praṇataḥ pārśvago 'vadat // KūrmP_1,15.143 //</l>\n</lg>\n\n<lg>\n<l>śrutvā tadvijayaṃ śaṃbhurvikramaṃ keśavasya ca /</l>\n<l>samāste bhagavānīśo devyā saha varāsane // KūrmP_1,15.144 //</l>\n</lg>\n\n<lg>\n<l>tato devagaṇāḥ sarve marīcipramukhā dvijāḥ /</l>\n<l>ājagmurmandaraṃ druṣṭaṃ devadevaṃ trilocanam // KūrmP_1,15.145 //</l>\n</lg>\n\n<lg>\n<l>yena tad vijitaṃ pūrvaṃ devīnāṃ śatamuttamam /</l>\n<l>samāgataṃ daityasainyamīśdarśanavāñchayā // KūrmP_1,15.146 //</l>\n</lg>\n\n<lg>\n<l>dṛṣṭvā varāsanāsīnaṃ devyā candravibhūṣaṇam /</l>\n<l>praṇemurādarād devyo gāyanti smātilālasāḥ // KūrmP_1,15.147 //</l>\n</lg>\n\n<lg>\n<l>praṇemurgirijāṃ devīṃ vāmapārśve pinākinaḥ /</l>\n<l>devāsanagataṃ devaṃ nārāyaṇamanāmayam // KūrmP_1,15.148 //</l>\n</lg>\n\n<lg>\n<l>dṛṣṭvā siṃhāsanāsīnaṃ devyā nārāyaṇena ca /</l>\n<l>praṇamya devamīśānaṃ pṛṣṭavatyo varāṅganāḥ // KūrmP_1,15.149 //</l>\n</lg>\n\n<lg>\n<l>kanyā ūcuḥ</l>\n<l>kastvaṃ vibhrājase kāntyā keyaṃ bālaraviprabhā /</l>\n<l>ko 'nvayaṃ bhti vapuṣā paṅkajāyatalocanaḥ // KūrmP_1,15.150 //</l>\n</lg>\n\n<lg>\n<l>niśamya tāsāṃ vacanaṃ vṛṣendravaravāhanaḥ /</l>\n<l>vyājahāra mahāyogī bhūtādhipatiravyayaḥ // KūrmP_1,15.151 //</l>\n</lg>\n\n<lg>\n<l>ahaṃ nārāyaṇo gaurī jaganmātā sanātanī /</l>\n<l>vibhajya saṃsthito devaḥ svātmānaṃ bahudheśvaraḥ // KūrmP_1,15.152 //</l>\n</lg>\n\n<lg>\n<l>na me viduḥ paraṃ tattvaṃ devādyā na maharṣayaḥ /</l>\n<l>eko 'yaṃ veda viśvātmā bhavānī viṣṇureva ca // KūrmP_1,15.153 //</l>\n</lg>\n\n<lg>\n<l>ahaṃ hi niṣkriyaḥ śāntaḥ kevalo niṣparigrahaḥ /</l>\n<l>māmeva keśavaṃ devamāhurdevīmathāmbikām // KūrmP_1,15.154 //</l>\n</lg>\n\n<lg>\n<l>eṣa dhātā vidhātā ca kāraṇaṃ kāryameva ca /</l>\n<l>kartā kārayitā viṣṇurbhuktimuktiphalapradaḥ // KūrmP_1,15.155 //</l>\n</lg>\n\n<lg>\n<l>bhoktā pumānaprameyaḥ saṃhartā kālarūpadhṛk /</l>\n<l>straṣṭā pātā vāsudevo viśvātmā viśvatomukhaḥ // KūrmP_1,15.156 //</l>\n</lg>\n\n<lg>\n<l>kṛṭastho hyakṣaro vyāpī yogī nārāyaṇaḥ svayam /</l>\n<l>tārakaḥ puruṣo hyātmā kevalaṃ paramaṃ padam // KūrmP_1,15.157 //</l>\n</lg>\n\n<lg>\n<l>saiṣā māheśvarī gaurī mama śaktirnirañjanā /</l>\n<l>sāntā satyā sadānandā paraṃ padamiti śrutiḥ // KūrmP_1,15.158 //</l>\n</lg>\n\n<lg>\n<l>asyāḥ sarvamidaṃ jātamatraiva layameṣyati /</l>\n<l>eṣaiva sarvabhūtānāṃ gatīnāmuttamā gatiḥ // KūrmP_1,15.159 //</l>\n</lg>\n\n<lg>\n<l>tayāhaṃ saṃgato devyā kevalo niṣkalaḥ paraḥ /</l>\n<l>paśyāmyaśeṣamevedaṃ yastad veda sa mucyate // KūrmP_1,15.160 //</l>\n</lg>\n\n<lg>\n<l>tasmādanādimadvaitaṃ viṣṇumātmānamīśvaram /</l>\n<l>ekameva vijānīdhvaṃ tato yāsyatha nirvṛtim // KūrmP_1,15.161 //</l>\n</lg>\n\n<lg>\n<l>manyante viṣṇumavyaktamātmānaṃ śraddhayānvitāḥ /</l>\n<l>ye bhinnadṛṣṭyāpīśānaṃ pūjayanto na me priyāḥ // KūrmP_1,15.162 //</l>\n</lg>\n\n<lg>\n<l>dviṣanti ye jagatsūtiṃ mohitā rauravādiṣu /</l>\n<l>pacyamānā na mucyante kalpakoṭiśatairapi // KūrmP_1,15.163 //</l>\n</lg>\n\n<lg>\n<l>tasamādaśeṣabhūtānāṃ rakṣako viṣṇuravyayaḥ /</l>\n<l>yathāvadiha vijñāya dhyeyaḥ sarvāpadi prabhuḥ // KūrmP_1,15.164 //</l>\n</lg>\n\n<lg>\n<l>śrutvā bhagavato vākyaṃ devyaḥ sarvagaṇeśvarāḥ /</l>\n<l>nemurnārāyaṇaṃ devaṃ devīṃ ca himaśailajām // KūrmP_1,15.165 //</l>\n</lg>\n\n<lg>\n<l>prārthayāmāsurīśāne bhaktiṃ bhaktajanapriye /</l>\n<l>bhavānīpādayugale nārāyaṇapadāmbuje // KūrmP_1,15.166 //</l>\n</lg>\n\n<lg>\n<l>tato nārāyaṇaṃ devaṃ gaṇeśā mātaro 'pi ca /</l>\n<l>na paśyanti jagatsūtiṃ tadbhutamivābhavat // KūrmP_1,15.167 //</l>\n</lg>\n\n<lg>\n<l>tadantare mahādaityo hyandhako manmathārditaḥ /</l>\n<l>mohito girijāṃ devīmāhartuṃ girimāyayau // KūrmP_1,15.168 //</l>\n</lg>\n\n<lg>\n<l>athānantavapuḥ śrīmān yogī nārāyaṇo 'malaḥ /</l>\n<l>tatraivāvirabhūd daityairyuddhāya puruṣottamaḥ // KūrmP_1,15.169 //</l>\n</lg>\n\n<lg>\n<l>kṛtvātha pārśve bhagavantamīśo</l>\n<l>yuddhāya viṣṇuṃ gaṇadevamukhyaiḥ /</l>\n<l>śilādaputreṇa ca mātṛkābhiḥ</l>\n<l>sa kālarudro 'bhijagāma devaḥ // KūrmP_1,15.170 //</l>\n</lg>\n\n<lg>\n<l>triśūlamādāya kṛśānukalpaṃ</l>\n<l>sa devadevaḥ prayayau purastāt /</l>\n<l>tamanvayuste gaṇarājavaryā</l>\n<l>jagāma devo 'pi sahastrabāhuḥ // KūrmP_1,15.171 //</l>\n</lg>\n\n<lg>\n<l>rarāja madhye bhagavān surāṇāṃ</l>\n<l>vivāhano vāridavarṇavarṇaḥ /</l>\n<l>tadā sumeroḥ śikharādhirūḍha-</l>\n<l>strilokadṛṣṭirbhagavānivārkaḥ // KūrmP_1,15.172 //</l>\n</lg>\n\n<lg>\n<l>jagatyanādirbhagavānameyo</l>\n<l>haraḥ sahastrākṛtirāvirāsīt /</l>\n<l>triśūlapāṇirgagane sughoṣaḥ</l>\n<l>papāta devopari puṣpavṛṣṭiḥ // KūrmP_1,15.173 //</l>\n</lg>\n\n<lg>\n<l>samāgataṃ vīkṣya gaṇeśarājaṃ</l>\n<l>samāvṛtaṃ devaripurgaṇeśaiḥ /</l>\n<l>yuyodha śakreṇa samātṛkābhi-</l>\n<l>r gaṇairaśeṣairamapapradhānaiḥ // KūrmP_1,15.174 //</l>\n</lg>\n\n<lg>\n<l>vijitya sarvānapi bāhuvīryāt</l>\n<l>sa saṃyuge śaṃbhumanantadhāma /</l>\n<l>samāyayau yatra sa kālarudro</l>\n<l>vimānamāruhya vihīnasattvaḥ // KūrmP_1,15.175 //</l>\n</lg>\n\n<lg>\n<l>dṛṣṭvāndhakaṃ samayāntaṃ bhagavān garuḍadhvajaḥ /</l>\n<l>vyājahāra mahādevaṃ bhairavaṃ bhūtibhūṣaṇam // KūrmP_1,15.176 //</l>\n</lg>\n\n<lg>\n<l>hantumarhasi daityeśamandhakaṃ lokakaṇṭakam /</l>\n<l>tvāmṛte bhagavān śakto hantā nānyo 'sya vidyate // KūrmP_1,15.177 //</l>\n</lg>\n\n<lg>\n<l>tvaṃ hartā sarvalokānāṃ kālātmā hyaiśvarī tanuḥ /</l>\n<l>stūyate vividhairmantrarvedavidbhirvicakṣaṇaiḥ // KūrmP_1,15.178 //</l>\n</lg>\n\n<lg>\n<l>sa vāsudevasya vaco niśamya bhagavān haraḥ /</l>\n<l>nirīkṣya viṣṇuṃ hanane daityandrasya matiṃ dadhau // KūrmP_1,15.179 //</l>\n</lg>\n\n<lg>\n<l>jagāma devatānīkaṃ gaṇānāṃ harṣamuttamam /</l>\n<l>stuvanti bhairavaṃ devamantarikṣacarā janāḥ // KūrmP_1,15.180 //</l>\n</lg>\n\n<lg>\n<l>jayānanta mahādeva kālamūrte sanātana /</l>\n<l>tvamagniḥ sarvabhūtānāmantaścarasi nityaśaḥ // KūrmP_1,15.181 //</l>\n</lg>\n\n<lg>\n<l>tvaṃ yatrajñastvaṃ vaṣaṭkārastvaṃ dhātā hariravyayaḥ /</l>\n<l>tvaṃ brahmā tvaṃ mahādevastvaṃ dhāma paramaṃ padam // KūrmP_1,15.182 //</l>\n</lg>\n\n<lg>\n<l>oṅkāramūrtiryogātmā trayīnetrastrilocanaḥ /</l>\n<l>mahāvibhūtirdeveśo jayāśeṣajagatpate // KūrmP_1,15.183 //</l>\n</lg>\n\n<lg>\n<l>tataḥ kālāgnirudro 'sau gṛhītvāndhakamīśvaraḥ /</l>\n<l>triśūlāgreṣu vinyasya prananarta satāṃ gatiḥ // KūrmP_1,15.184 //</l>\n</lg>\n\n<lg>\n<l>dṛṣṭvāndhakaṃ devagaṇāḥ śūlaprotaṃ pitāmahaḥ /</l>\n<l>praṇemurīśvaraṃ devaṃ bhairavaṃ bhavamocakam // KūrmP_1,15.185 //</l>\n</lg>\n\n<lg>\n<l>astuvan munayaḥ siddhā jagurgandharvikiṃnarāḥ /</l>\n<l>antarikṣe 'psaraḥ saṅghā nṛtyantisma manoramāḥ // KūrmP_1,15.186 //</l>\n</lg>\n\n<lg>\n<l>saṃsthāpito 'thaśūlāgre so 'ndhako dagdhakilbiṣaḥ /</l>\n<l>utpannākhilavijñānastuṣṭāva parameśvaram // KūrmP_1,15.187 //</l>\n</lg>\n\n<p>andhaka uvāca\n<lg>\n<l>namāmi mūrdhnā bhagavantamekaṃ</l>\n<l>samāhitā yaṃ vidurīśatattvam /</l>\n<l>purātanaṃ puṇyamanantarūpaṃ</l>\n<l>kālaṃ kaviṃ yogaviyogahetum // KūrmP_1,15.188 //</l>\n</lg></p>\n\n<lg>\n<l>daṃṣṭrākarālaṃ divi nṛtyamānaṃ</l>\n<l>hutāśavaktraṃ jvalanārkarūpam /</l>\n<l>sahastrapādākṣiśirobhiyuktaṃ</l>\n<l>bhavantamekaṃ praṇamāmi rudram // KūrmP_1,15.189 //</l>\n</lg>\n\n<lg>\n<l>jayādidevāmarapūjitāṅghre</l>\n<l>vibhāgahīnāmalatattvarūpa /</l>\n<l>tvamagnireko bahudhābhipūjyase</l>\n<l>vāyvādibhedairakhilātmarūpa // KūrmP_1,15.190 //</l>\n</lg>\n\n<lg>\n<l>tvāmekamāhuḥ puruṣaṃ purāṇam</l>\n<l>ādityavarṇaṃ tamasaḥ parastāt /</l>\n<l>tvaṃ paśyasīdaṃ paripāsyajastraṃ</l>\n<l>tvamantako yogigaṇābhijuṣṭaḥ // KūrmP_1,15.191 //</l>\n</lg>\n\n<lg>\n<l>eko 'ntarātmā bahudhā niviṣṭo</l>\n<l>deheṣu dehādiviśeṣahīnaḥ /</l>\n<l>tvamātmaśabdaṃ paramātmatattvaṃ</l>\n<l>bhavantamāhuḥ śivameva kecit // KūrmP_1,15.192 //</l>\n</lg>\n\n<lg>\n<l>tvamakṣaraṃ brahma paraṃ pavitra-</l>\n<l>mānandarūpaṃ praṇavābhidhānam /</l>\n<l>tvamīśvaro vedapadeṣu siddhaḥ</l>\n<l>svayaṃ prabho 'śeṣaviśeṣahīnaḥ // KūrmP_1,15.193 //</l>\n</lg>\n\n<lg>\n<l>tvamindrarūpo varuṇāgnirūpo</l>\n<l>haṃsaḥ prāṇo mṛtyurantāsi yajñaḥ /</l>\n<l>prajāpatirbhagavānekarudro</l>\n<l>nīlagrīvaḥ stūyase vedavidbhiḥ // KūrmP_1,15.194 //</l>\n</lg>\n\n<lg>\n<l>nārāyaṇastvaṃ jagatāmathādiḥ</l>\n<l>pitāmahastvaṃ prapitāmahaśca /</l>\n<l>vedāntaguhyopaniṣatsu gītaḥ</l>\n<l>sadāśivastvaṃ parameśvaro 'si // KūrmP_1,15.195 //</l>\n</lg>\n\n<lg>\n<l>namaḥ parastāt tamasaḥ parasmai</l>\n<l>parātmane pañcapadāntarāya /</l>\n<l>triśaktyatītāya nirañjanāya</l>\n<l>sahastraśaktyāsanasaṃsthitāya // KūrmP_1,15.196 //</l>\n</lg>\n\n<lg>\n<l>trimūrtaye 'nandapadātmamūrte</l>\n<l>jagannivāsāya jaganmayāya /</l>\n<l>namo lalāṭārpitalocanāya</l>\n<l>namo janānāṃ hṛdi saṃsthitāya // KūrmP_1,15.197 //</l>\n</lg>\n\n<lg>\n<l>phaṇīndrahārāya namo 'stu tubhyaṃ</l>\n<l>munīndrasiddhārcitapādayugma /</l>\n<l>aiśvaryadharmāsanasaṃsthitāya</l>\n<l>namaḥ parāntāya bhavodbhavāya // KūrmP_1,15.198 //</l>\n</lg>\n\n<lg>\n<l>sahastracandrārkavilocanāya</l>\n<l>namo 'stu te soma sumadhyamāya /</l>\n<l>namo 'stu te deva hiraṇyabāho</l>\n<l>namo 'mbikāyāḥ pataye mṛḍāya // KūrmP_1,15.199 //</l>\n</lg>\n\n<lg>\n<l>namo 'tiguhyāya guhāntarāya</l>\n<l>vedāntavijñānasuniścitāya /</l>\n<l>trikālahīnāmaladhāmadhāmne</l>\n<l>namo maheśāya namaḥ śivāya // KūrmP_1,15.200 //</l>\n</lg>\n\n<lg>\n<l>evaṃ stuvantaṃ bhagavān śūlāgrādavaropya tam /</l>\n<l>tuṣṭaḥ provāca hastābhyāṃ spṛṣṭvātha parameśvaraḥ // KūrmP_1,15.201 //</l>\n</lg>\n\n<lg>\n<l>prīto 'haṃ sarvathā daitya stavenānena sāṃpratam /</l>\n<l>saṃprāpya gāṇapatyaṃ me sannidhāne vasāmaraḥ // KūrmP_1,15.202 //</l>\n</lg>\n\n<lg>\n<l>arogaśchinnasaṃdeho devairapi supūjitaḥ /</l>\n<l>nandīśvarasyānucaraḥ sarvaduḥ khavivarjitaḥ // KūrmP_1,15.203 //</l>\n</lg>\n\n<lg>\n<l>evaṃ vyāhṛtamātre tu devadevena devatāḥ /</l>\n<l>gaṇeśvarā mahādevamandhakaṃ devasannidhau // KūrmP_1,15.204 //</l>\n</lg>\n\n<lg>\n<l>sahastrasūryasaṃkāśaṃ trinetraṃ candracihnitam /</l>\n<l>nīlakaṇṭhaṃ jaṭāmauliṃ śūlāsaktamahākaram // KūrmP_1,15.205 //</l>\n</lg>\n\n<lg>\n<l>dṛṣṭvā taṃ tuṣṭuvurdaityamāścaryaṃ paramaṃ gatāḥ /</l>\n<l>uvāca bhagavān viṣṇurdevadevaṃ smayanniva // KūrmP_1,15.206 //</l>\n</lg>\n\n<lg>\n<l>sthāne tava mahādeva prabhāvaḥ puruṣo mahān /</l>\n<l>nekṣate 'jñānajān doṣān gṛhṇāti ca guṇānapi // KūrmP_1,15.207 //</l>\n</lg>\n\n<lg>\n<l>itīrito 'tha bhairavo gaṇeśadevapuṅgavaiḥ /</l>\n<l>sakeśavaḥ sahāndhako jagāma śaṅkarāntikam // KūrmP_1,15.208 //</l>\n</lg>\n\n<lg>\n<l>nirīkṣya devamāgataṃ saśaṅkaraḥ sahāndhakam /</l>\n<l>samādhavaṃ samātṛkaṃ jagāma nirvṛtiṃ haraḥ // KūrmP_1,15.209 //</l>\n</lg>\n\n<lg>\n<l>pragṛhya pāṇineśvaro hiraṇyalocanātmajam /</l>\n<l>jagāma yatra śailajā vimānamīśavallabhā // KūrmP_1,15.210 //</l>\n</lg>\n\n<lg>\n<l>vilokya sā samāgataṃ bhavaṃ bhavārtihāriṇam /</l>\n<l>avāpa sāndhakaṃ sukhaṃ prasādamandhakaṃ prati // KūrmP_1,15.211 //</l>\n</lg>\n\n<lg>\n<l>athāndhako maheśvarīṃ dadarśa devapārśvagām /</l>\n<l>papāta daṇḍavatkṣitau nanāma pādapadmayoḥ // KūrmP_1,15.212 //</l>\n</lg>\n\n<lg>\n<l>namāmi devavallabhāmanādimadrijāmimām /</l>\n<l>yataḥ pradhānapūruṣau nihanti yākhilaṃ jagat // KūrmP_1,15.213 //</l>\n</lg>\n\n<lg>\n<l>vibhāti yā śivāsane śivena sākamavyayā /</l>\n<l>hiraṇmaye 'tinirmale namāmi tāmimāmajām // KūrmP_1,15.214 //</l>\n</lg>\n\n<lg>\n<l>yadantarākhilaṃ jagajjaganti yānti saṃkṣayam /</l>\n<l>namāmi yatra tāmumāmaśeṣabedavarjitām // KūrmP_1,15.215 //</l>\n</lg>\n\n<lg>\n<l>na jāyate nahīyate na vardhate ca tāmumām /</l>\n<l>namāmi yā guṇātigā girīśaputrikāmimām // KūrmP_1,15.216 //</l>\n</lg>\n\n<lg>\n<l>kṣamasva devi śailaje kṛtaṃ mayā vimāhataḥ /</l>\n<l>surāsurairyadarcitaṃ namāmi te padāmbujam // KūrmP_1,15.217 //</l>\n</lg>\n\n<lg>\n<l>itthaṃ bhagavatī gaurī bhaktinamreṇa pārvatī /</l>\n<l>saṃstutā daityapatinā putratve jagṛhe 'ndhakam // KūrmP_1,15.218 //</l>\n</lg>\n\n<lg>\n<l>tataḥ sa mātṛbhiḥ sārdhaṃ bhairavo rudrasaṃbhavaḥ /</l>\n<l>jagāmānujñayā śaṃbhoḥ pātālaṃ parameśvaraḥ // KūrmP_1,15.219 //</l>\n</lg>\n\n<lg>\n<l>yatra sā tāmasī viṣṇormūrtiḥ saṃhārakārikā /</l>\n<l>samāste hariravyakto nṛsiṃhākṛtirīśvaraḥ // KūrmP_1,15.220 //</l>\n</lg>\n\n<lg>\n<l>tato 'nantākṛtiḥ śaṃbhuḥ śeṣeṇāpi supūjitaḥ /</l>\n<l>kālāgnirudro bhagavān yuyojātmānamātmani // KūrmP_1,15.221 //</l>\n</lg>\n\n<lg>\n<l>yuñjatastasya devasya sarvā evātha mātaraḥ /</l>\n<l>bubhukṣitā mahādevaṃ praṇamyāhustriśūlinam // KūrmP_1,15.222 //</l>\n</lg>\n\n<lg>\n<l>mātara ūcuḥ</l>\n<l>bubhukṣitā mahādeva anujñā dīyatāṃ tvayā /</l>\n<l>trailokyaṃ bhakṣayiṣyāmo nānyathā tṛptirastinaḥ // KūrmP_1,15.223 //</l>\n</lg>\n\n<lg>\n<l>etāvaduktvā vacanaṃ mātaro viṣṇusaṃbhavāḥ /</l>\n<l>bhakṣayāñcakrire sarvaṃ trailokyaṃ sacarācaram // KūrmP_1,15.224 //</l>\n</lg>\n\n<lg>\n<l>tataḥ sa bhairavo devo nṛsiṃhavapuṣaṃ harim /</l>\n<l>dadhyau nārāyaṇaṃ devaṃ kṣaṇātprādurabhūddhariḥ // KūrmP_1,15.225 //</l>\n</lg>\n\n<lg>\n<l>vijñāpayāmāsa ca taṃ bhakṣayantīha mātaraḥ /</l>\n<l>nivārayāśu trailokyaṃ tvadīyā bhagavanniti // KūrmP_1,15.226 //</l>\n</lg>\n\n<lg>\n<l>saṃsmṛtā viṣṇunā devyo nṛsiṃhavapuṣā punaḥ /</l>\n<l>upatasthurmahādevaṃ narasiṃhākṛtiṃ ca tam // KūrmP_1,15.227 //</l>\n</lg>\n\n<lg>\n<l>saṃprāpya sannidhiṃ viṣṇoḥ sarvāḥ saṃhārakārikāḥ /</l>\n<l>pradaduḥ śaṃbhave śaktiṃ bhairavāyātitejase // KūrmP_1,15.228 //</l>\n</lg>\n\n<lg>\n<l>apaśyaṃstā jagatsūtiṃ nṛsiṃhamatha bhairavam /</l>\n<l>kṣaṇādekatvamāpannaṃ śeṣāhiṃ cāpi mātaraḥ // KūrmP_1,15.229 //</l>\n</lg>\n\n<lg>\n<l>vyājahāra hṛṣīkeśo ye bhaktāḥ śūlapāṇinaḥ /</l>\n<l>ye ca māṃ saṃsmarantīha pālanīyāḥ prayatnataḥ // KūrmP_1,15.230 //</l>\n</lg>\n\n<lg>\n<l>mamaiva mūrtiratulā sarvasaṃhārakārikā /</l>\n<l>maheśvarāṃśasaṃbhūtā bhuktimuktipradā tviyam // KūrmP_1,15.231 //</l>\n</lg>\n\n<lg>\n<l>ananto bhagavān kālo dvidhāvasthā mamaiva tu /</l>\n<l>tāmasī rājasī mūrtirdevadevaścaturmukhaḥ // KūrmP_1,15.232 //</l>\n</lg>\n\n<lg>\n<l>so 'yaṃ devo durādharṣaḥ kālo lokaprakālanaḥ /</l>\n<l>bhakṣayiṣyati kalpānte rudrātmā nikhilaṃ jagat // KūrmP_1,15.233 //</l>\n</lg>\n\n<lg>\n<l>yā sā vimohikā mūrtirmama nārāyaṇāhvayā /</l>\n<l>sattvodriktājagat kṛtsnaṃ saṃsthāpayati nityadā // KūrmP_1,15.234 //</l>\n</lg>\n\n<lg>\n<l>sa hi viṣṇuḥ paraṃ brahma paramātmā parā gatiḥ /</l>\n<l>mūlaprakṛtiravyaktā sadānandeti kathyate // KūrmP_1,15.235 //</l>\n</lg>\n\n<lg>\n<l>ityevaṃ bodhitā devyo viṣṇunā viśvamātaraḥ /</l>\n<l>prapedire mahādevaṃ tameva śaraṇaṃ harim // KūrmP_1,15.236 //</l>\n</lg>\n\n<lg>\n<l>etad vaḥ kathitaṃ sarvaṃ mayāndhakanibarhaṇam /</l>\n<l>māhātmyaṃ devadevasya bhairavasyāmitaujasaḥ // KūrmP_1,15.237 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcadaśo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>andake nigṛhīte vai prahlādasya mahātmanaḥ /</l>\n<l>virocano nāma suto babhūva nṛpatiḥ purā // KūrmP_1,16.1 //</l>\n</lg>\n\n<lg>\n<l>devāñjitvā sadevendrāna bahūn varṣān mahāsuraḥ /</l>\n<l>pālayāmāsa dharmeṇa trailokyaṃ sacarācaram // KūrmP_1,16.2 //</l>\n</lg>\n\n<lg>\n<l>tasyaivaṃ vartamānasya kadācid viṣṇucoditaḥ /</l>\n<l>sanatkumāro bhagavān puraṃ prāpa mahāmuniḥ // KūrmP_1,16.3 //</l>\n</lg>\n\n<lg>\n<l>dṛṣṭvā sihāsanagato brahmaputraṃ mahāsuraḥ /</l>\n<l>nanāmotthāya śirasā prāñjalirvākyamabravīt // KūrmP_1,16.4 //</l>\n</lg>\n\n<lg>\n<l>dhanyo 'smyanugṛhīto 'smi saṃprāpto me purātanaḥ /</l>\n<l>yogīśvaro 'dya bhagavān yato 'sau brahmavit svayam // KūrmP_1,16.5 //</l>\n</lg>\n\n<lg>\n<l>kimarthamāgato brahman svayaṃ devaḥ pitāmahaḥ /</l>\n<l>brūhi me brahmaṇaḥ putra kiṃ kāryaṃ karavāṇyaham // KūrmP_1,16.6 //</l>\n</lg>\n\n<lg>\n<l>so 'bravīd bhagavān devo dharmayuktaṃ mahāsuram /</l>\n<l>draṣṭumabhyāgato 'haṃ vai bhavantaṃ bhāgyavānasi // KūrmP_1,16.7 //</l>\n</lg>\n\n<lg>\n<l>sudurlabhā nītireṣā daityānāṃ daityasattama /</l>\n<l>triloke dhārmiko nūnaṃ tvādṛśo 'nyo na vidyate // KūrmP_1,16.8 //</l>\n</lg>\n\n<lg>\n<l>ityukto 'surarājastaṃ punaḥ prāha mahāmunim /</l>\n<l>dharmāṇāṃ paramaṃ dharmaṃ brūhi me brahmavittama // KūrmP_1,16.9 //</l>\n</lg>\n\n<lg>\n<l>so 'bravīd bhagavān yogī daityendrāya mahātmane /</l>\n<l>sarvaguhyatamaṃ dharmamātmajñānamanuttamam // KūrmP_1,16.10 //</l>\n</lg>\n\n<lg>\n<l>sa labdhvā paramaṃ jñānaṃ dattvā ca gurudakṣiṇām /</l>\n<l>nidhāya putre tadrājyaṃ yogābhyāsarato 'bhavat // KūrmP_1,16.11 //</l>\n</lg>\n\n<lg>\n<l>sa tasya putro matimān balirnāma mahāsuraḥ /</l>\n<l>brahmaṇyo dhārmiko 'tyarthaṃ vijigye 'tha purandaram // KūrmP_1,16.12 //</l>\n</lg>\n\n<lg>\n<l>kṛtvā tena mahad yuddhaṃ śakraḥ sarvāmarairvṛtaḥ /</l>\n<l>jagāma nirjito viṣṇuṃ devaṃ śaraṇamacyutam // KūrmP_1,16.13 //</l>\n</lg>\n\n<lg>\n<l>tadantare 'ditirdevī devamātā suduḥ khitā /</l>\n<l>daityendrāṇāṃ vadhārthāya putro me syāditi svayam // KūrmP_1,16.14 //</l>\n</lg>\n\n<lg>\n<l>tatāpa sumahad ghoraṃ taporāśistapaḥ param /</l>\n<l>prapannā viṣṇumavyaktaṃ śaraṇyaṃ śaraṇaṃ harim // KūrmP_1,16.15 //</l>\n</lg>\n\n<lg>\n<l>kṛtvā hṛtpadmakiñjalke niṣkalaṃ paramaṃ padam /</l>\n<l>vāsudevamanādyantamānandaṃ vyoma kevalam // KūrmP_1,16.16 //</l>\n</lg>\n\n<lg>\n<l>prasanno bhagavān viṣṇuḥ śaṅkhacakragadādharaḥ /</l>\n<l>āvirbabhūva yogātmā devamātuḥ puro hariḥ // KūrmP_1,16.17 //</l>\n</lg>\n\n<lg>\n<l>dṛṣṭvā samāgataṃ viṣṇumaditirbhaktisaṃyutā /</l>\n<l>mene kṛtārthamātmānaṃ toṣayāmāsa keśavam // KūrmP_1,16.18 //</l>\n</lg>\n\n<p>aditiruvāca\n<lg>\n<l>jayāśeṣaduḥ khaughanāśaikaheto</l>\n<l>jayānantamāhātmyayogābhiyukta /</l>\n<l>jayānādimadhyāntavijñānamūrte</l>\n<l>jayāśeṣakalpāmalānandarūpa // KūrmP_1,16.19 //</l>\n</lg></p>\n\n<lg>\n<l>namo viṣṇave kālarūpāya tubhyaṃ</l>\n<l>namo nārasiṃhāya śeṣāya tubhyam /</l>\n<l>namaḥ kālarudrāya saṃhārakartre</l>\n<l>namo vāsudevāya tubhyaṃ namaste // KūrmP_1,16.20 //</l>\n</lg>\n\n<lg>\n<l>namo viśvamāyāvidhānāya tubhyaṃ</l>\n<l>namo yogagamyāya satyāya tubhyam /</l>\n<l>namo dharmavijñānaniṣṭhāya tubhyaṃ</l>\n<l>namaste varāhāya bhūyo namaste // KūrmP_1,16.21 //</l>\n</lg>\n\n<lg>\n<l>namaste sahastrārkacandrābhamūrte</l>\n<l>namo vedavijñānadharmābhigamya /</l>\n<l>namo devadevādidevādideva</l>\n<l>prabho viśvayone 'tha bhūyo namaste // KūrmP_1,16.22 //</l>\n</lg>\n\n<lg>\n<l>namaḥ śaṃbhave satyaniṣṭhāya tubhyaṃ</l>\n<l>namo hetave viśvarūpāya tubhyam /</l>\n<l>namo yogapīṭhāntarasthāya tubhyaṃ</l>\n<l>śivāyaikarūpāya bhūyo namaste // KūrmP_1,16.23 //</l>\n</lg>\n\n<lg>\n<l>evaṃ sa bhagavān kṛṣṇo devamātrā jaganmayaḥ /</l>\n<l>toṣitaśchandayāmāsa vareṇa prahasanniva // KūrmP_1,16.24 //</l>\n</lg>\n\n<lg>\n<l>praṇamya śirasā bhūmau sā vabre varamuttamam /</l>\n<l>tvāmeva putraṃ devānāṃ hitāya varaye varam // KūrmP_1,16.25 //</l>\n</lg>\n\n<lg>\n<l>tathāstvityāha bhagavān prapannajanavatsalaḥ /</l>\n<l>dattvā varānaprameyastatraivāntaradhīyata // KūrmP_1,16.26 //</l>\n</lg>\n\n<lg>\n<l>tato bahutithe kāle bhagavantaṃ janārdanam /</l>\n<l>dadhāra garbhaṃ devānāṃ mātā nārāyaṇaṃ svayam // KūrmP_1,16.27 //</l>\n</lg>\n\n<lg>\n<l>samāviṣṭe hṛṣīkeśe devamāturathodaram /</l>\n<l>utpātā jajñire ghorā balervairocaneḥ pure // KūrmP_1,16.28 //</l>\n</lg>\n\n<lg>\n<l>nirīkṣya sarvānutpātān daityendro bhayavihvalaḥ /</l>\n<l>prahlādamasuraṃ vṛddhaṃ praṇamyāha pitāmaham // KūrmP_1,16.29 //</l>\n</lg>\n\n<lg>\n<l>baliruvāca</l>\n<l>pitāmaha mahāprājña jāyante 'smatpure 'dhunā /</l>\n<l>kimutpātā bhavet kāryamasmākaṃ kiṃnimittakāḥ // KūrmP_1,16.30 //</l>\n</lg>\n\n<lg>\n<l>niśamya tasya vacanaṃ ciraṃ dhyātvā mahāsuraḥ /</l>\n<l>namaskṛtya hṛṣīkeśamidaṃ vacanamabravīt // KūrmP_1,16.31 //</l>\n</lg>\n\n<lg>\n<l>prahlāda uvāca</l>\n<l>yo yajñairijyate viṣṇuryasya sarvamidaṃ jagat /</l>\n<l>dadhārāsuranāśārthaṃ mātā taṃ tridivaukasām // KūrmP_1,16.32 //</l>\n</lg>\n\n<lg>\n<l>yasmādabhinnaṃ sakalaṃ bhidyate yo 'khilādapi /</l>\n<l>sa vāsudevo devānāṃ māturdehaṃ samāviśat // KūrmP_1,16.33 //</l>\n</lg>\n\n<lg>\n<l>na yasya devā jānanti svarūpaṃ paramārthataḥ /</l>\n<l>sa viṣṇuraditerdehaṃ svecchayādya samāviśat // KūrmP_1,16.34 //</l>\n</lg>\n\n<lg>\n<l>yasmād bhavanti bhūtāni yatra saṃyānti saṃkṣayam /</l>\n<l>so 'vatīrṇo mahāyogī purāṇapuruṣo hariḥ // KūrmP_1,16.35 //</l>\n</lg>\n\n<lg>\n<l>na yatra vidyate nāmajātyādiparikalpanā /</l>\n<l>sattāmātrātmarūpo 'sau viṣṇuraṃśena jāyate // KūrmP_1,16.36 //</l>\n</lg>\n\n<lg>\n<l>yasya sā jagatāṃ mātā śaktistaddharmadhāriṇī /</l>\n<l>māyā bhagavatī lakṣmīḥ so 'vatīrṇo janārdanaḥ // KūrmP_1,16.37 //</l>\n</lg>\n\n<lg>\n<l>yasya sā tāmasī mūrtiḥ śaṅkaro rājasī tanuḥ /</l>\n<l>brahmā saṃjāyate viṣṇuraṃśenaikena sattvabhṛt // KūrmP_1,16.38 //</l>\n</lg>\n\n<lg>\n<l>itthaṃ vicintya govindaṃ bhaktinamreṇa cetasā /</l>\n<l>tameva gaccha śaraṇaṃ tato yāsyasi nirvṛtim // KūrmP_1,16.39 //</l>\n</lg>\n\n<lg>\n<l>tataḥ prahlādavacanād balirvairocanirharim /</l>\n<l>jagāma śaraṇaṃ viśvaṃ pālayāmāsa dharmataḥ // KūrmP_1,16.40 //</l>\n</lg>\n\n<lg>\n<l>kāle prāpte mahāviṣṇuṃ devānāṃ harṣavardhanam /</l>\n<l>asūta kaśyapāccainaṃ devamātāditiḥ svayam // KūrmP_1,16.41 //</l>\n</lg>\n\n<lg>\n<l>caturbhujaṃ viśālākṣaṃ śrīvatsāṅkitavakṣasam /</l>\n<l>nīlameghapratīkāśaṃ bhrājamānaṃ śriyāvṛtam // KūrmP_1,16.42 //</l>\n</lg>\n\n<lg>\n<l>upatasthuḥ surāḥ sarve siddhāḥ sādhyāśca cāraṇāḥ /</l>\n<l>upendramindrapramukhā brahmā carṣigamairvṛtaḥ // KūrmP_1,16.43 //</l>\n</lg>\n\n<lg>\n<l>kṛtopanayano vedānadhyaiṣṭa bhagavān hariḥ /</l>\n<l>samācāraṃ bharadvājāt trilokāya pradarśayan // KūrmP_1,16.44 //</l>\n</lg>\n\n<lg>\n<l>evaṃ hi laukikaṃ mārgaṃ pradarśayati sa prabhuḥ /</l>\n<l>sa yat pramāṇaṃ kurute lokastadanuvartate // KūrmP_1,16.45 //</l>\n</lg>\n\n<lg>\n<l>tataḥ kālena matimān balirvairocaniḥ svayam /</l>\n<l>yajñairyajñeśvaraṃ viṣṇumarcayāmāsa sarvagam // KūrmP_1,16.46 //</l>\n</lg>\n\n<lg>\n<l>brāhmaṇān pūjayāmāsa dattvā bahutaraṃ dhanam /</l>\n<l>brahmarṣayaḥ samājagmuryajñavāṭaṃ mahātmanaḥ // KūrmP_1,16.47 //</l>\n</lg>\n\n<lg>\n<l>vijñāya viṣṇurbhagavān bharadvājapracoditaḥ /</l>\n<l>āsthāya vāmanaṃ rūpaṃ yajñadeśamathāgamat // KūrmP_1,16.48 //</l>\n</lg>\n\n<lg>\n<l>kṛṣṇājinopavītāṅga āṣāḍhena virājitaḥ /</l>\n<l>brāhmaṇo jaṭilo vedānudgiran bhasmamaṇḍitaḥ // KūrmP_1,16.49 //</l>\n</lg>\n\n<lg>\n<l>saṃprāpyāsurarājasya samīpaṃ bhikṣuko hariḥ /</l>\n<l>svapādairvimitaṃ deśamayācata baliṃ tribhiḥ // KūrmP_1,16.50 //</l>\n</lg>\n\n<lg>\n<l>prakṣālya caraṇau viṣṇorbalirbhāsamanvitaḥ /</l>\n<l>ācāmayitvā bhṛṅgāramādāya svarṇanirmitam // KūrmP_1,16.51 //</l>\n</lg>\n\n<lg>\n<l>dāsye tavedaṃ bhavate padatrayaṃ</l>\n<l>prīṇātu devo hariravyayākṛtiḥ /</l>\n<l>vicintya devasya karāgrapallave</l>\n<l>nipātayāmāsa jalaṃ suśītalam // KūrmP_1,16.52 //</l>\n</lg>\n\n<lg>\n<l>vicakrame pṛthivīmeṣa etā-</l>\n<l>mathāntarikṣaṃ divamādidevaḥ /</l>\n<l>vyapetarāgaṃ ditijeśvaraṃ taṃ</l>\n<l>prakartukāmaḥ śaraṇaṃ prapannam // KūrmP_1,16.53 //</l>\n</lg>\n\n<lg>\n<l>ākramya lokatrayamīśapādaḥ</l>\n<l>prājāpatyād brahmalokaṃ jagāma /</l>\n<l>praṇemurādityasahastrakalpaṃ</l>\n<l>ye tatra loke nivasanti siddhāḥ // KūrmP_1,16.54 //</l>\n</lg>\n\n<lg>\n<l>athopatasthe bhagavānanādiḥ</l>\n<l>pitāmahāstoṣayāmāsa viṣṇum /</l>\n<l>bhittvā tadaṇḍasya kapālamūrdhvaṃ</l>\n<l>jagāma divyāvaraṇāni bhūyaḥ // KūrmP_1,16.55 //</l>\n</lg>\n\n<lg>\n<l>athāṇḍabhedānnipapāta śītalaṃ</l>\n<l>mahājalaṃ tat puṇyakṛdbhiścajuṣṭam /</l>\n<l>pravartate cāpi saridvarā tadā</l>\n<l>gaṅgetyuktā brahmaṇā vyomasaṃsthā // KūrmP_1,16.56 //</l>\n</lg>\n\n<lg>\n<l>gatvā mahāntaṃ prakṛtiṃ pradhānaṃ</l>\n<l>brahmāṇamekaṃ puruṣaṃ svabījam /</l>\n<l>atiṣṭhadīśasya padaṃ tadavyayaṃ</l>\n<l>dṛṣṭvā devāstatra tatra stuvanti // KūrmP_1,16.57 //</l>\n</lg>\n\n<lg>\n<l>ālokya taṃ puruṣaṃ viśvakāyaṃ</l>\n<l>mahān balirbhaktiyogena viṣṇum /</l>\n<l>nanāma nārāyaṇamekamavyayaṃ</l>\n<l>svacetasā yaṃ praṇamanti devāḥ // KūrmP_1,16.58 //</l>\n</lg>\n\n<lg>\n<l>tamabravīd bhagavānādikartā</l>\n<l>bhūtvā punarvāmano vāsudevaḥ /</l>\n<l>mamaiva daityādhipate 'dhunedaṃ</l>\n<l>lokatrayaṃ bhavatā bhāvadattam // KūrmP_1,16.59 //</l>\n</lg>\n\n<lg>\n<l>praṇamya mūrdhnā punareva daityo</l>\n<l>nipātayāmāsa jalaṃ karāgre /</l>\n<l>dāsye tavātmānamanantadhāmne</l>\n<l>trivikramāyāmitavikramāya // KūrmP_1,16.60 //</l>\n</lg>\n\n<lg>\n<l>pragṛhya sūnorapi saṃpradattaṃ</l>\n<l>prahlādasūnoratha śaṅkhapāṇiḥ /</l>\n<l>jagāda daityaṃ jagadantarātmā</l>\n<l>pātālamūlaṃ praviśeti bhūyaḥ // KūrmP_1,16.61 //</l>\n</lg>\n\n<lg>\n<l>samāsyatāṃ bhavatā tatra nityaṃ</l>\n<l>bhuktvā bhogān devatānāmalabhyān /</l>\n<l>dhyāyasva māṃ satataṃ bhaktiyogāt</l>\n<l>pravekṣyase kalpadāhe punarmām // KūrmP_1,16.62 //</l>\n</lg>\n\n<lg>\n<l>uktvaivaṃ daityasiṃhaṃ taṃ viṣṇuḥ satyaparākramaḥ /</l>\n<l>purandarāya trailokyaṃ dadau viṣṇururukramaḥ // KūrmP_1,16.63 //</l>\n</lg>\n\n<lg>\n<l>saṃstuvanti mahāyogaṃ siddhā devarṣikinnarāḥ /</l>\n<l>brahmā śakro 'tha bhagavān rudrādityamarudgaṇāḥ // KūrmP_1,16.64 //</l>\n</lg>\n\n<lg>\n<l>kṛtvaitadadbhutaṃ karma viṣṇurvāmanarūpadhṛk /</l>\n<l>paśyatāmeva sarveṣāṃ tatraivāntaradhīyata // KūrmP_1,16.65 //</l>\n</lg>\n\n<lg>\n<l>so 'pi daityavaraḥ śrīmān pātālaṃ prāpa coditaḥ /</l>\n<l>prahlādenāsuravarairviṣṇunā viṣṇutatparaḥ // KūrmP_1,16.66 //</l>\n</lg>\n\n<lg>\n<l>apṛcchad viṣṇumāhātmayaṃ bhaktiyogamanuttamam /</l>\n<l>pūjāvidhānaṃ prahlādaṃ tadāhāsau cakāra saḥ // KūrmP_1,16.67 //</l>\n</lg>\n\n<lg>\n<l>atha rathacaraṇāsiśaṅkhapāṇiṃ</l>\n<l>sarasijolacanamīśamaprameyam /</l>\n<l>śaraṇamupapayau sa bhāvayogāt</l>\n<l>praṇatagatiṃ praṇidhāya karmayogam // KūrmP_1,16.68 //</l>\n</lg>\n\n<lg>\n<l>eṣa vaḥ kathito viprā vāmanasya parākramaḥ /</l>\n<l>sa devakāryāṇi sadā karoti puruṣottamaḥ // KūrmP_1,16.69 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣoḍaśo 'dhyāya</p>\n\n</div>\n<div>\n\n<lg>\n<l>baleḥ putraśataṃ tvāsīnmahābalaparākramam /</l>\n<l>teṣāṃ pradhāno dyutimān bāṇo nāma mahābalaḥ // KūrmP_1,17.1 //</l>\n</lg>\n\n<lg>\n<l>so 'tīva śaṅkare bhakto rājā rājyamapālayat /</l>\n<l>trailokyaṃ vaśamānīya bādhayāmāsa vāsavam // KūrmP_1,17.2 //</l>\n</lg>\n\n<lg>\n<l>tataḥ śakrādayo devā gatvocuḥ kṛttivāsasam /</l>\n<l>tvadīyo bādhate hyasmān bāṇo nāma mahāsuraḥ // KūrmP_1,17.3 //</l>\n</lg>\n\n<lg>\n<l>vyāhṛto daivadaiḥ sarvairdevadevo maheśvaraḥ /</l>\n<l>dadāha bāṇasya puraṃ śareṇaikena līlayā // KūrmP_1,17.4 //</l>\n</lg>\n\n<lg>\n<l>dahyamāne pure tasmin bāṇo rudraṃ triśūlinam /</l>\n<l>yayau śaraṇamīśānaṃ gopatiṃ nīlalohitam // KūrmP_1,17.5 //</l>\n</lg>\n\n<lg>\n<l>mūrdhanyādhāya talliṅgaṃ śāṃbhavaṃ bhītavarjitaḥ /</l>\n<l>nirgatya tu purāt tasmāt tuṣṭāva parameśvaram // KūrmP_1,17.6 //</l>\n</lg>\n\n<lg>\n<l>saṃstuto bhagavānīśaḥ śaṅkaro nīlalohitaḥ /</l>\n<l>gāṇapatyena bāṇaṃ taṃ yojayāmāsa bhāvataḥ // KūrmP_1,17.7 //</l>\n</lg>\n\n<lg>\n<l>athābhavan danoḥ putrāstārādyā hyatibhīṣaṇāḥ /</l>\n<l>tārastathā śambaraśca kapilaḥ śaṅkarastathā /</l>\n<l>svarbhānurvṛṣaparvā ca prādhānyena prakīrtitāḥ // KūrmP_1,17.8 //</l>\n</lg>\n\n<lg>\n<l>surasāyāḥ sahastraṃ tu sarpāṇāmabhavad dvijāḥ /</l>\n<l>anekaśirasāṃ tadvat khecarāṇāṃ mahātmanām // KūrmP_1,17.9 //</l>\n</lg>\n\n<lg>\n<l>ariṣṭā janayāmāsa gandharvāṇāṃ sahastrakam /</l>\n<l>anantādyā mahānāgāḥ kādraveyāḥ prakīrtitāḥ // KūrmP_1,17.10 //</l>\n</lg>\n\n<lg>\n<l>tāmrā ca janayāmāsa ṣaṭ kanyā dvijapuṅgavāḥ /</l>\n<l>śukīṃ śyenīṃ ca bhāsīṃ ca sugrīvāṅgṛdhrikāṃ śucim // KūrmP_1,17.11 //</l>\n</lg>\n\n<lg>\n<l>gāstathā janayāmāsa surabhirmahiṣīstathā /</l>\n<l>irā vṛkṣalatāvallīstṛṇajātīśca sarvaśaḥ // KūrmP_1,17.12 //</l>\n</lg>\n\n<lg>\n<l>khasā vai yakṣarakṣāṃsi munirapsarasastathā /</l>\n<l>rakṣogaṇaṃ krodhavaśā janayāmāsa sattamāḥ // KūrmP_1,17.13 //</l>\n</lg>\n\n<lg>\n<l>vinatāyāśca putrau dvau prakhyātau garuḍāruṇau /</l>\n<l>tayośca garuḍo dhīmān tapastaptvā suduścaram /</l>\n<l>prasādācchūnilaḥ prāpto vāhanatvaṃ hareḥ svayam // KūrmP_1,17.14 //</l>\n</lg>\n\n<lg>\n<l>ārādhya tapasā rudraṃ mahdevaṃ tathāruṇaḥ /</l>\n<l>sārathye kalpitaḥ pūrvaṃ prītenārkasya śaṃbhunā // KūrmP_1,17.15 //</l>\n</lg>\n\n<lg>\n<l>ete kaśyapadāyādāḥ kīrtitāḥ sthāṇujaṅgamāḥ /</l>\n<l>vaivasvate 'nte hyasmiñchṛṇvatāṃ pāpanāśanāḥ // KūrmP_1,17.16 //</l>\n</lg>\n\n<lg>\n<l>saptaviṃśat sutāḥ proktāḥ somapatnyaśca suvratāḥ /</l>\n<l>ariṣṭanemipatnīnāmapatyānīha ṣoḍaśa // KūrmP_1,17.17 //</l>\n</lg>\n\n<lg>\n<l>bahuputrasya viduṣaścatastro vidyutaḥ smṛtāḥ /</l>\n<l>tadvadaṅgirasaḥ putrā ṛṣayo brahmasatkṛtāḥ // KūrmP_1,17.18 //</l>\n</lg>\n\n<lg>\n<l>kuśāśvasya tu devarṣerdevapraharaṇāḥ sutāḥ /</l>\n<l>ete yugasahastrānte jāyante punareva hi /</l>\n<l>manvantareṣu niyataṃ tulyaiḥ kāryaiḥ svanāmabhiḥ // KūrmP_1,17.19 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge saptadaśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>etānutpādya putrāṃstu prajāsaṃtānakāraṇāt /</l>\n<l>kaśyapo gotrakāmastu cacāra sumahat tapaḥ // KūrmP_1,18.1 //</l>\n</lg>\n\n<lg>\n<l>tasya vai tapato 'tyarthaṃ prādurbhūtau sutāvimau /</l>\n<l>vatsaraścāsitaścaiva tāvubhau brahmavādinau // KūrmP_1,18.2 //</l>\n</lg>\n\n<lg>\n<l>vatsarānnaidhruvo jajñe raibhyaśca sumahāyaśāḥ /</l>\n<l>raibhyasya jajñire raibhyāḥ putrā dyutimatāṃ varāḥ // KūrmP_1,18.3 //</l>\n</lg>\n\n<lg>\n<l>cyavanasya sutā patnī naidhruvasya mahātmanaḥ /</l>\n<l>sumedhā janayāmāsa putrān vai kuṇḍapāyinaḥ // KūrmP_1,18.4 //</l>\n</lg>\n\n<lg>\n<l>asitasyaikaparṇāyāṃ brahmiṣṭhaḥ samapadyata /</l>\n<l>nāmnā vai devalaḥ putro yogācāryo mahātapāḥ // KūrmP_1,18.5 //</l>\n</lg>\n\n<lg>\n<l>śāṇḍilyānāṃ paraḥ śrīmān sarvatattvārthavit sudhīḥ /</l>\n<l>prasādāt pārvatīśasya yogamuttamamāptavān // KūrmP_1,18.6 //</l>\n</lg>\n\n<lg>\n<l>śāṇḍilyā naidhru vāraibhyāstrayaḥ pakṣāstu kāśyapāḥ /</l>\n<l>naraprakṛtayo viprāḥ pulastyasya vadāmi vaḥ // KūrmP_1,18.7 //</l>\n</lg>\n\n<lg>\n<l>tṛṇabindoḥ sutā viprā nāmnā tvilavilā smṛtā /</l>\n<l>pulastyāya sa rājarṣistāṃ kanyāṃ pratyapādayat // KūrmP_1,18.8 //</l>\n</lg>\n\n<lg>\n<l>ṛṣistvailavilistasyāṃ viśravāḥ samapadyata /</l>\n<l>tasya patnyaścatastrastu paulastyakulavardhikāḥ // KūrmP_1,18.9 //</l>\n</lg>\n\n<lg>\n<l>puṣpotkaṭā ca rākā ca kaikasī devavarṇinī /</l>\n<l>rūpalāvaṇyasaṃpannāstāsāṃ vai śṛṇuta prajāḥ // KūrmP_1,18.10 //</l>\n</lg>\n\n<lg>\n<l>jyeṣṭhaṃ vaiśravaṇaṃ tasya suṣuve devarūpiṇī /</l>\n<l>kaikasī janayat putraṃ rāvaṇaṃ rākṣasādhipam // KūrmP_1,18.11 //</l>\n</lg>\n\n<lg>\n<l>kumbhakarṇaṃ śūrpaṇakhāṃ tathaiva ca vibhīṣaṇam /</l>\n<l>puṣpotkaṭā vyajanayat putrān viśravasaḥ śubhān // KūrmP_1,18.12 //</l>\n</lg>\n\n<lg>\n<l>mahodaraṃ prahastaṃ ca mahāpārśvaṃ kharaṃ tathā /</l>\n<l>kumbhīnasīṃ tathā kanyāṃ rākāyāṃ śṛṇuta prajāḥ // KūrmP_1,18.13 //</l>\n</lg>\n\n<lg>\n<l>triśirā dūṣaṇaścaiva vidyujjihvo mahābalaḥ /</l>\n<l>ityete krūrakarmāṇaḥ paulastyā rākṣasā daśa /</l>\n<l>sarve tapobalotkṛṣṭā rudrabhaktāḥ subhīṣaṇāḥ // KūrmP_1,18.14 //</l>\n</lg>\n\n<lg>\n<l>pulahasya mṛgāḥ putrāḥ sarve vyālāśca daṃṣṭriṇaḥ /</l>\n<l>bhūtāḥ piśācāḥ sarpāśca śūkarā hastinastathā // KūrmP_1,18.15 //</l>\n</lg>\n\n<lg>\n<l>anapatyaḥ kratustasmin smṛto vaivasvate 'ntare /</l>\n<l>marīceḥ kaśyapaḥ putraḥ svayameva prajāpatiḥ // KūrmP_1,18.16 //</l>\n</lg>\n\n<lg>\n<l>bhṛgorapyabhavacchukro daityācāryo mahātapāḥ /</l>\n<l>svādhyāyayoganirato harabhakto mahādyutiḥ // KūrmP_1,18.17 //</l>\n</lg>\n\n<lg>\n<l>atreḥ patnyo 'bhavan bahvyaḥ sodaryāstāḥ pativratāḥ /</l>\n<l>kṛśāśvasya tu viprendrā ghṛtācyāmiti me śrutam // KūrmP_1,18.18 //</l>\n</lg>\n\n<lg>\n<l>sa tāsu janayāmāsa svastyātreyān mahaujasaḥ /</l>\n<l>vedavedāṅganiratāṃstapasā hatakilbiṣān // KūrmP_1,18.19 //</l>\n</lg>\n\n<lg>\n<l>nāradastu vasiṣṭhāya dadau devīmarundhatīm /</l>\n<l>ūrdhvaretāstatra muniḥ śāpād dakṣasya nāradaḥ // KūrmP_1,18.20 //</l>\n</lg>\n\n<lg>\n<l>haryaśveṣu tu naṣṭeṣu māyayā nāradasya tu /</l>\n<l>śaśāpa nāradaṃ dakṣaḥ krodhasaṃraktalocanaḥ // KūrmP_1,18.21 //</l>\n</lg>\n\n<lg>\n<l>yasmānmama sutāḥ sarve bhavato māyayā dvija /</l>\n<l>kṣayaṃ nītāstvaśeṣeṇa nirapatyo bhaviṣyati // KūrmP_1,18.22 //</l>\n</lg>\n\n<lg>\n<l>arundhatyāṃ vasiṣṭhastu śaktimutpādayat sutam /</l>\n<l>śakteḥ parāśaraḥ śrīmān sarvajñastapatāṃ varaḥ // KūrmP_1,18.23 //</l>\n</lg>\n\n<lg>\n<l>ārādhya devadeveśamīśānaṃ tripurāntakam /</l>\n<l>lebhe tvapratimaṃ putraṃ kṛṣṇādvaipāyanaṃ prabhum // KūrmP_1,18.24 //</l>\n</lg>\n\n<lg>\n<l>dvaipāyanācchrako jajñe bhagavāneva śaṅkaraḥ /</l>\n<l>aṃśāṃśenāvatīryorvyāṃ svaṃ prāpa paramaṃ padam // KūrmP_1,18.25 //</l>\n</lg>\n\n<lg>\n<l>śukasyāpyabhavan putrāḥ pañcātyantatapasvinaḥ /</l>\n<l>bhūriśravāḥ prabhuḥ śaṃbhuḥ kṛṣṇo gauraśca pañcamaḥ /</l>\n<l>kanyā kīrtimatī caiva yogamātā dhṛtavratā // KūrmP_1,18.26 //</l>\n</lg>\n\n<lg>\n<l>ete 'tra vaṃśyāḥ kathitā brāhmaṇā brahmavādinām /</l>\n<l>ata ūrdhvaṃ nibodhadhvaṃ kaśyapādrājasaṃtatim // KūrmP_1,18.27 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭādaśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>aditiḥ suṣuve putramādityaṃ kaśyapāt prabhum /</l>\n<l>tasyādityasya caivasīd bhāryāṇāṃ tu catuṣṭayam /</l>\n<l>saṃjñā rājñī prabhā chāyā putrāṃstāsāṃ nibodhata // KūrmP_1,19.1 //</l>\n</lg>\n\n<lg>\n<l>saṃjñā tvāṣṭrī ca suṣuve sūryānmanumanuttamam /</l>\n<l>yamaṃ ca yamunāṃ caiva rājñī raivatameva ca // KūrmP_1,19.2 //</l>\n</lg>\n\n<lg>\n<l>prabhā prabhātamādityācchāyā sāvarṇamātmajam /</l>\n<l>śaniṃ ca tapatīṃ caiva viṣṭiṃ caiva yathākramam // KūrmP_1,19.3 //</l>\n</lg>\n\n<lg>\n<l>manostu prathamasyāsan nava putrāstu saṃyamāḥ /</l>\n<l>ikṣvākurnabhagaścaiva dhṛṣṭaḥ śaryātireva ca // KūrmP_1,19.4 //</l>\n</lg>\n\n<lg>\n<l>nariṣyantaśca nābhāgo hyariṣṭaḥ kāruṣakastathā /</l>\n<l>pṛṣadhraśca mahātejā navaite śakrasannibhāḥ // KūrmP_1,19.5 //</l>\n</lg>\n\n<lg>\n<l>ilā jyeṣṭhā variṣṭhā ca somavaṃśavivṛddhaye /</l>\n<l>budhasya gatvā bhavanaṃ somaputreṇa saṃgatā // KūrmP_1,19.6 //</l>\n</lg>\n\n<lg>\n<l>asūta saumyajaṃ devī purūravasamuttamam /</l>\n<l>pitṝṇāṃ tṛptikartāraṃ budhāditi hi naḥ śrutam // KūrmP_1,19.7 //</l>\n</lg>\n\n<lg>\n<l>saṃprāpya puṃstvamamalaṃ sudyumna iti viśrutaḥ /</l>\n<l>ilā putratrayaṃ lebhe punaḥ strītvamavindata // KūrmP_1,19.8 //</l>\n</lg>\n\n<lg>\n<l>utkalaśca gayaścaiva vinatāśvastathaiva ca /</l>\n<l>sarve te 'pratimaprakhyāḥ prapannāḥ kamalodbhavam // KūrmP_1,19.9 //</l>\n</lg>\n\n<lg>\n<l>ikṣvākoścābhavad vīro vikukṣirnāma pārthivaḥ /</l>\n<l>jyeṣṭhaḥ putraśatasyāpi daśa pañca ca tatsutāḥ // KūrmP_1,19.10 //</l>\n</lg>\n\n<lg>\n<l>teṣāñjyeṣṭhaḥ kakutstho 'bhūt kākutstho hi suyodhanaḥ /</l>\n<l>suyodhanāt pṛthuḥ śrīmān viśvakaśca pṛthoḥ sutaḥ // KūrmP_1,19.11 //</l>\n</lg>\n\n<lg>\n<l>viśvakādārdrako dhīmān yuvanāśvastu tatsutaḥ /</l>\n<l>sa gokarṇamanuprāpya yuvanāśvaḥ pratāpavān // KūrmP_1,19.12 //</l>\n</lg>\n\n<lg>\n<l>dṛṣṭvā tu gautamaṃ vipraṃ tapantamanalaprabham /</l>\n<l>praṇamya daṇḍavad bhūmau putrakāmo mahīpatiḥ /</l>\n<l>apṛcchat karmaṇā kena dhārmikaṃ prāpnuyāt sutam // KūrmP_1,19.13 //</l>\n</lg>\n\n<lg>\n<l>gautama uvāca</l>\n<l>ārādhya pūrvapuruṣaṃ nārāyaṇamanāmayam /</l>\n<l>anādinidhanaṃ devaṃ dhārmikaṃ prāpnuyāt sutam // KūrmP_1,19.14 //</l>\n</lg>\n\n<lg>\n<l>yasya putraḥ svayaṃ brahmā pautraḥ syānnīlalohitaḥ /</l>\n<l>tamādikṛṣṇamīśānamārādhyāpnoti satsutam // KūrmP_1,19.15 //</l>\n</lg>\n\n<lg>\n<l>na yasya bhagavān brahmā prabhāvaṃ vetti tattvataḥ /</l>\n<l>tamārādhya hṛṣīkeśaṃ prāpnuyāddhārmikaṃ sutam // KūrmP_1,19.16 //</l>\n</lg>\n\n<lg>\n<l>sa gautamavacaḥ śrutvā yuvanāśvo mahīpatiḥ /</l>\n<l>ārādhayanmahāyogaṃ vāsudevaṃ sanātanam // KūrmP_1,19.17 //</l>\n</lg>\n\n<lg>\n<l>tasya putro 'bhavad vīraḥ śrāvastiriti viśrutaḥ /</l>\n<l>nirmitā yena śrāvastirgauḍadeśe mahāpurī // KūrmP_1,19.18 //</l>\n</lg>\n\n<lg>\n<l>tasmācca bṛhadaśvo 'bhūt tasmāt kuvalayāśvakaḥ /</l>\n<l>dhundhumāratvamagamad dhundhuṃ hatvā mahāsuram // KūrmP_1,19.19 //</l>\n</lg>\n\n<lg>\n<l>dhundhumārasya tanayāstrayaḥ proktā dvijottamāḥ /</l>\n<l>dṛḍhāśvaścaiva daṇḍāśvaḥ kapilāśvastathaiva ca // KūrmP_1,19.20 //</l>\n</lg>\n\n<lg>\n<l>dṛḍhāśvasya pramodastu haryaśvastasya cātmajaḥ /</l>\n<l>haryaśvasya nikumbhastu nikumbhāt saṃhatāśvakaḥ // KūrmP_1,19.21 //</l>\n</lg>\n\n<lg>\n<l>kṛśāśvaśca raṇāśvaśca saṃhatāśvasya vai sutau /</l>\n<l>yuvanāśvo raṇāśvasya śakratulyabalo yudhi // KūrmP_1,19.22 //</l>\n</lg>\n\n<lg>\n<l>kṛtvā tu vāruṇīmiṣṭimṛṣīṇāṃ vai prasādataḥ /</l>\n<l>lebhe tvapratimaṃ putraṃ viṣṇubhaktamanuttamam /</l>\n<l>māndhātāraṃ mahāprājñaṃ sarvaśastrabhṛtāṃ varam // KūrmP_1,19.23 //</l>\n</lg>\n\n<lg>\n<l>māndhātuḥ purukutso 'bhūdambarīṣaśca vīryavān /</l>\n<l>mucukundaśca puṇyātmā sarve śakrasamā yudhi // KūrmP_1,19.24 //</l>\n</lg>\n\n<lg>\n<l>ambarīṣasya dāyādo yuvanāśvo 'paraḥ smṛtaḥ /</l>\n<l>harito yuvanāśvasya hāritastatsuto 'bhavat // KūrmP_1,19.25 //</l>\n</lg>\n\n<lg>\n<l>purukutsasya dāyādastrasadasyurmahāyaśāḥ /</l>\n<l>narmadāyāṃ samutpannaḥ saṃbhūtistatsuto 'bhavat // KūrmP_1,19.26 //</l>\n</lg>\n\n<lg>\n<l>viṣṇuvṛddhaḥ sutastasya tvanaraṇyo 'bhavat paraḥ /</l>\n<l>bṛhadaśavo 'naraṇyasya haryaśvastatsuto 'bhavat // KūrmP_1,19.27 //</l>\n</lg>\n\n<lg>\n<l>so 'tīva dhārmiko rājā kardamasya prajāpateḥ /</l>\n<l>prasādāddhārmikaṃ putraṃ lebhe sūryaparāyaṇam // KūrmP_1,19.28 //</l>\n</lg>\n\n<lg>\n<l>sa tu sūryaṃ samabhyarcya rājā vasumanāḥ śubham /</l>\n<l>lebhe tvapratimaṃ putraṃ tridhanvānamarindamam // KūrmP_1,19.29 //</l>\n</lg>\n\n<lg>\n<l>ayajaccāśvamedhena śatrūn jitvā dvijottamāḥ /</l>\n<l>svādhyāyavān dānaśīlastitikṣurdharmatatparaḥ // KūrmP_1,19.30 //</l>\n</lg>\n\n<lg>\n<l>ṛṣayastu samājagmuryajñavāṭaṃ mahātmanaḥ /</l>\n<l>vasiṣṭhakaśyapamukhā devāścendrapurogamāḥ // KūrmP_1,19.31 //</l>\n</lg>\n\n<lg>\n<l>tān praṇamya mahārājaḥ papraccha vinayānvitaḥ /</l>\n<l>samāpya vidhivad yajñaṃ vasiṣṭhādīn dvijottamān // KūrmP_1,19.32 //</l>\n</lg>\n\n<lg>\n<l>vasumanā uvāca</l>\n<l>kiṃsviccheyaskarataraṃ loke 'smin brāhmaṇarṣabhāḥ /</l>\n<l>yajñastapo vā saṃnyāso brūta me sarvavedinaḥ // KūrmP_1,19.33 //</l>\n</lg>\n\n<lg>\n<l>vasiṣṭha uvāca</l>\n<l>adhītya vedān vidhivat putrānutpādya dharmataḥ /</l>\n<l>iṣṭvā yajñeśvaraṃ yajñair gaccheda vanamathātmavān // KūrmP_1,19.34 //</l>\n</lg>\n\n<lg>\n<l>pulastya uvāca</l>\n<l>ārādhya tapasā devaṃ yoginaṃ parameṣṭhinam /</l>\n<l>pravrajed vidhivad yajñairiṣṭvā pūrvaṃ surottamān // KūrmP_1,19.35 //</l>\n</lg>\n\n<lg>\n<l>pulaha uvāca</l>\n<l>yamāhurekaṃ puruṣaṃ purāṇaṃ parameśvaram /</l>\n<l>tamārādhya sahastrāṃśuṃ tapasā mokṣamāpnuyāt // KūrmP_1,19.36 //</l>\n</lg>\n\n<lg>\n<l>jamadagniruvāca</l>\n<l>ajasya nābhāvadhyekamīśvareṇa samarpitam /</l>\n<l>bījaṃ bhagavatā yena sa devastapasejyate // KūrmP_1,19.37 //</l>\n</lg>\n\n<lg>\n<l>viśvāmitra uvāca</l>\n<l>yo 'gniḥ sarvātmako 'nantaḥ svayaṃbhūrviśvatomukhaḥ /</l>\n<l>sa rudrastapasogreṇa pūjyate netarairmakhaiḥ // KūrmP_1,19.38 //</l>\n</lg>\n\n<lg>\n<l>bharadvāja uvāca</l>\n<l>yo yajñairijyate devo jātavedāḥ sanātanaḥ /</l>\n<l>sa sarvadaivatatanuḥ pūjyate tapaseśvaraḥ // KūrmP_1,19.39 //</l>\n</lg>\n\n<lg>\n<l>atriruvāca</l>\n<l>yataḥ sarvamidaṃ jātaṃ yasyāpatyaṃ prajāpatiḥ /</l>\n<l>tapaḥ sumahadāsthāya pūjyate sa maheśvaraḥ // KūrmP_1,19.40 //</l>\n</lg>\n\n<lg>\n<l>gautama uvāca</l>\n<l>yataḥ pradhānapuruṣau yasya śaktimayaṃ jagat /</l>\n<l>sa devadevastapasā pūjanīyaḥ sanātanaḥ // KūrmP_1,19.41 //</l>\n</lg>\n\n<lg>\n<l>kaśyapa uvāca</l>\n<l>sahastranayano devaḥ sākṣī sa tu prajāpatiḥ /</l>\n<l>prasīdati mahāyogī pūjitastapasā paraḥ // KūrmP_1,19.42 //</l>\n</lg>\n\n<lg>\n<l>kraturuvāca</l>\n<l>prāptādhyayanayajñas labdhaputrasya caiva hi /</l>\n<l>nāntareṇa tapaḥ kaściddharmaḥ śāstreṣu dṛśyate // KūrmP_1,19.43 //</l>\n</lg>\n\n<lg>\n<l>ityākarṇya sa rājarṣistān praṇamyātihṛṣṭadhīḥ /</l>\n<l>visarjayitvā saṃpūjya tridhanvānamathābravīt // KūrmP_1,19.44 //</l>\n</lg>\n\n<lg>\n<l>ārādhayiṣye tapasā devamekākṣarāhvayam /</l>\n<l>prāṇaṃ bṛhantaṃ puruṣamādityāntarasaṃsthitam // KūrmP_1,19.45 //</l>\n</lg>\n\n<lg>\n<l>tvaṃ tu dharmarato nityaṃ pālayaitadatandritaḥ /</l>\n<l>cāturvarṇyasamāyuktamaśeṣaṃ kṣitimaṇḍalam // KūrmP_1,19.46 //</l>\n</lg>\n\n<lg>\n<l>evamuktvā sa tadrājyaṃ nidhāyātmabhave nṛpaḥ /</l>\n<l>jagāmāraṇyamanaghastapaścartumanuttamam // KūrmP_1,19.47 //</l>\n</lg>\n\n<lg>\n<l>himavacchikhare ramye devadāruvane śubhe /</l>\n<l>kandamūlaphalāhāro munyannairayajat surān // KūrmP_1,19.48 //</l>\n</lg>\n\n<lg>\n<l>saṃvatsaraśataṃ sāgraṃ taponirdhūtakalmaṣaḥ /</l>\n<l>jajāpa manasā devīṃ sāvitrariṃ vedamātaram // KūrmP_1,19.49 //</l>\n</lg>\n\n<lg>\n<l>tasyaivaṃ japato devaḥ svayaṃbhūḥ parameśvaraḥ /</l>\n<l>hiraṇyagarbho viśvātmā taṃ deśamagamat svayam // KūrmP_1,19.50 //</l>\n</lg>\n\n<lg>\n<l>dṛṣṭvā devaṃ samāyāntaṃ brahmāṇaṃ viśvatomukham /</l>\n<l>nanāma śirasā tasya pādayornāma kīrtayan // KūrmP_1,19.51 //</l>\n</lg>\n\n<lg>\n<l>namo devādhidevāya brahmaṇe paramātmane /</l>\n<l>hirṇyamūrtaye tubhyaṃ sahastrākṣāya vedhase // KūrmP_1,19.52 //</l>\n</lg>\n\n<lg>\n<l>namo dhātre vidhātre ca namo vedātmamūrtaye /</l>\n<l>sāṃkhyayogādhigamyāya namaste jñānamūrtaye // KūrmP_1,19.53 //</l>\n</lg>\n\n<lg>\n<l>namastrimūrtaye tubhyaṃ straṣṭre sarvārthavedine /</l>\n<l>puruṣāya purāṇāya yogināṃ gurave namaḥ // KūrmP_1,19.54 //</l>\n</lg>\n\n<lg>\n<l>tataḥ prasanno bhagavān viriñco viśvabhāvanaḥ /</l>\n<l>varaṃ varaya bhadraṃ te varado 'smītyabhāṣata // KūrmP_1,19.55 //</l>\n</lg>\n\n<lg>\n<l>rājovāca</l>\n<l>japeyaṃ devadeveśa gāyatrīṃ vedamātaram /</l>\n<l>bhūyo varṣaśataṃ sāgraṃ tāvadāyurbhavenmama // KūrmP_1,19.56 //</l>\n</lg>\n\n<lg>\n<l>bāḍhamityāha viśvātmā samālokya narādhipam /</l>\n<l>spṛṣṭvā karābhyāṃ suprītastatraivāntaradhīyata // KūrmP_1,19.57 //</l>\n</lg>\n\n<lg>\n<l>so 'pi labdhavaraḥ śrīmān jajāpātiprasannadhīḥ /</l>\n<l>śāntastriṣavaṇasnāyī kandamūlaphalāśanaḥ // KūrmP_1,19.58 //</l>\n</lg>\n\n<lg>\n<l>tasya pūrṇe varṣaśate bhagavānugradīdhitiḥ /</l>\n<l>prādurāsīnmahāyogī bhānormaṇḍalamadhyataḥ // KūrmP_1,19.59 //</l>\n</lg>\n\n<lg>\n<l>taṃ dṛṣṭvā vedaviduṣaṃ maṇḍalasthaṃ sanātanam /</l>\n<l>svayaṃbhuvamanādyantaṃ brahmāṇaṃ vismayaṃ gataḥ // KūrmP_1,19.60 //</l>\n</lg>\n\n<lg>\n<l>tuṣṭāva vaidikairmantraiḥ sāvitryā ca viśeṣataḥ /</l>\n<l>kṣaṇādapaśyat puruṣaṃ tameva parameśvaram // KūrmP_1,19.61 //</l>\n</lg>\n\n<lg>\n<l>caturmukhaṃ jaṭāmaulimaṣṭahastaṃ trilocanam /</l>\n<l>candrāvayavalakṣamāṇaṃ naranārītanuṃ haram // KūrmP_1,19.62 //</l>\n</lg>\n\n<lg>\n<l>bhāsayantaṃ jagat kṛtsnaṃ nīlakaṇṭhaṃ svaraśmibhiḥ /</l>\n<l>raktāmbaradharaṃ raktaṃ raktamālyānulepanam // KūrmP_1,19.63 //</l>\n</lg>\n\n<lg>\n<l>tadbhāvabhāvito dṛṣṭvā sadbhāvena pareṇa hi /</l>\n<l>nanāma śirasā rudraṃ sāvitryānena caiva hi // KūrmP_1,19.64 //</l>\n</lg>\n\n<lg>\n<l>namaste nīlakaṇṭhāya bhāsvate parameṣṭhine /</l>\n<l>trayīmayāya rudrāya kālarūpāya hetave // KūrmP_1,19.65 //</l>\n</lg>\n\n<lg>\n<l>tadā prāha mahādevo rājānaṃ prītamānasaḥ /</l>\n<l>imāni me rahasyāni nāmāni śṛṇu cānagha // KūrmP_1,19.66 //</l>\n</lg>\n\n<lg>\n<l>sarvavedeṣu gītāni saṃsāraśamanāni tu /</l>\n<l>namaskuruṣva nṛpate ebhirmāṃ satataṃ śuciḥ // KūrmP_1,19.67 //</l>\n</lg>\n\n<lg>\n<l>adhyāyaṃ śatarudrīyaṃ yajuṣāṃ sāramuddhṛtam /</l>\n<l>japasvānanyacetasko mayyāsaktamanā nṛpa // KūrmP_1,19.68 //</l>\n</lg>\n\n<lg>\n<l>brahmacārī mitāhāro bhasmaniṣṭhaḥ samāhitaḥ /</l>\n<l>japedāmaraṇād rudraṃ sa yāti paramaṃ padam // KūrmP_1,19.69 //</l>\n</lg>\n\n<lg>\n<l>ityuktvā bhagavān rudro bhaktānugrahakāmyayā /</l>\n<l>punaḥ saṃvatsaraśataṃ rājñe hyāyurakalpayat // KūrmP_1,19.70 //</l>\n</lg>\n\n<lg>\n<l>dattvāsmai tat paraṃ jñānaṃ vairāgyaṃ parameśvaraḥ /</l>\n<l>kṣaṇādantardadhe rudrastadadbhutamivābhavat // KūrmP_1,19.71 //</l>\n</lg>\n\n<lg>\n<l>rājāpi tapasā rudraṃ jajāpānanyamānasaḥ /</l>\n<l>bhasmacchannastriṣavaṇaṃ snātvā śāntaḥ samāhitaḥ // KūrmP_1,19.72 //</l>\n</lg>\n\n<lg>\n<l>japatastasya nṛpateḥ pūrṇe varṣaśate punaḥ /</l>\n<l>yogapravṛttirabhavat kālāt kālātmakaṃ param // KūrmP_1,19.73 //</l>\n</lg>\n\n<lg>\n<l>viveśa tad vedasāraṃ sthānaṃ vai parameṣṭhinaḥ /</l>\n<l>bhānoḥ sa maṇḍalaṃ śubhraṃ tato yāto maheśvaram // KūrmP_1,19.74 //</l>\n</lg>\n\n<lg>\n<l>yaḥ paṭhecchṛṇuyād vāpi rājñaścaritamuttamam /</l>\n<l>sarvapāpavinirmukto brahmaloke mahīyate // KūrmP_1,19.75 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekonaviśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>tridhanvā rājaputrastu dharmeṇāpālayanmahīm /</l>\n<l>tasya putro 'bhavad vidvāṃstrayyāruṇa iti smṛtaḥ // KūrmP_1,20.1 //</l>\n</lg>\n\n<lg>\n<l>tasya satyavrato nāma kumāro 'bhūnmahābalaḥ /</l>\n<l>bhāryā satyadhanā nāma hariścandramajījanat // KūrmP_1,20.2 //</l>\n</lg>\n\n<lg>\n<l>hariścandrasya putro 'bhūd rohito nāma vīryavān /</l>\n<l>harito rohitasyātha dhundhustasya suto 'bhavat // KūrmP_1,20.3 //</l>\n</lg>\n\n<lg>\n<l>vijayaśca sudevaśca dhundhuputrau babhūvatuḥ /</l>\n<l>vijayasyābhavat putraḥ kāruko nāma vīryavān // KūrmP_1,20.4 //</l>\n</lg>\n\n<lg>\n<l>kārukasya vṛkaḥ putrastasmād bāhurajāyata /</l>\n<l>sagarastasya putrau'bhūd rājā paramadhārmikaḥ // KūrmP_1,20.5 //</l>\n</lg>\n\n<lg>\n<l>dve bhārye sagarasyāpi prabhā bhānumatī tathā /</l>\n<l>tābhyāmārādhitaḥ prādādaurvāgnirvaramuttamam // KūrmP_1,20.6 //</l>\n</lg>\n\n<lg>\n<l>ekaṃ bhānumatī putramagṛhṇādasamañjasam /</l>\n<l>prabhā ṣaṣṭisahastraṃ tu putrāṇāṃ jagṛhe śubhā // KūrmP_1,20.7 //</l>\n</lg>\n\n<lg>\n<l>asamañsasya tanayo hyaṃśumān nāma pārthivaḥ /</l>\n<l>tasya putro dilīpastu dilīpāt tu bhagīrathaḥ // KūrmP_1,20.8 //</l>\n</lg>\n\n<lg>\n<l>yena bhāgīrathī gaṅgā tapaḥ kṛtvāvatāritā /</l>\n<l>prasādād devadevasya mahādevasya dhīmataḥ // KūrmP_1,20.9 //</l>\n</lg>\n\n<lg>\n<l>bhagīrathasya tapasā devaḥ prītamanā haraḥ /</l>\n<l>babhāra śirasā gaṅgāṃ somānte somabhūṣaṇaḥ // KūrmP_1,20.10 //</l>\n</lg>\n\n<lg>\n<l>bhagīrathasutaścāpi śruto nāma babhūva ha /</l>\n<l>nābhāgastasya dāyādaḥ sindhudvīpastato 'bhavat // KūrmP_1,20.11 //</l>\n</lg>\n\n<lg>\n<l>ayutāyuḥ sutastasya ṛtuparṇastu tatsutaḥ /</l>\n<l>ṛtuparṇasya putro 'bhūt sudāso nāma dhārmikāḥ /</l>\n<l>saudāsastasya tanayaḥ khyātaḥ kalmāṣapādakaḥ // KūrmP_1,20.12 //</l>\n</lg>\n\n<lg>\n<l>vasiṣṭhastu mahātejāḥ kṣetre kalmāṣapādake /</l>\n<l>aśmakaṃ janayāmasā tamikṣvākukuladhvajam // KūrmP_1,20.13 //</l>\n</lg>\n\n<lg>\n<l>aśmakasyotkalāyāṃ tu nakulo nāma pārthivaḥ /</l>\n<l>sa hi rāmabhayād rājā vanaṃ prāpa suduḥ khitaḥ // KūrmP_1,20.14 //</l>\n</lg>\n\n<lg>\n<l>vibhrat sa nārīkavacaṃ tasmācchataratho 'bhavat /</l>\n<l>tasmād bilibiliḥ śrīmānvṛddhaśarmācatatsutaḥ // KūrmP_1,20.15 //</l>\n</lg>\n\n<lg>\n<l>tasmād viśvasahastasmāt khaṭvāṅga iti viśrutaḥ /</l>\n<l>dīrghabāhuḥ sutastasya raghustasmādajāyata // KūrmP_1,20.16 //</l>\n</lg>\n\n<lg>\n<l>raghorajaḥ samutpanno rājā daśarathastataḥ /</l>\n<l>rāmo dāśarathirvoro dharmajño lokaviśrutaḥ // KūrmP_1,20.17 //</l>\n</lg>\n\n<lg>\n<l>bharato lakṣmaṇaścaiva śatrughnaśca mahābalaḥ /</l>\n<l>sarve śakrasamā yuddhe viṣṇuśaktisamanvitāḥ /</l>\n<l>jajñe rāvaṇanāśārthaṃ viṣṇuraṃśena viśvakṛt // KūrmP_1,20.18 //</l>\n</lg>\n\n<lg>\n<l>rāmasya subhagā bhāryā janakasyātmajā śubhā /</l>\n<l>sītā trilokavikhyātā śīlaudāryaguṇānvitā // KūrmP_1,20.19 //</l>\n</lg>\n\n<lg>\n<l>tapasā toṣitā devī janakena girīndrajā /</l>\n<l>prāyacchajjānakīṃ sītāṃ rāmamevāśritā patim // KūrmP_1,20.20 //</l>\n</lg>\n\n<lg>\n<l>prītaśca bhagavānīśastriśūlī nīlalohitaḥ /</l>\n<l>pradadau śatrunāśārthaṃ janakāyādbhutaṃ dhanuḥ // KūrmP_1,20.21 //</l>\n</lg>\n\n<lg>\n<l>sa rājā janako vidvān dātukāmaḥ sutāmimām /</l>\n<l>aghoṣayadamitraghno loke 'smin dvijapuṅgavāḥ // KūrmP_1,20.22 //</l>\n</lg>\n\n<lg>\n<l>idaṃ dhanuḥ samādātuṃ yaḥ śaknoti jagattraye /</l>\n<l>devo vā dānavo vāpi sa sītāṃ labdhumarhati // KūrmP_1,20.23 //</l>\n</lg>\n\n<lg>\n<l>vijñāya rāmo balavān janakasya gṛhaṃ prabhuḥ /</l>\n<l>bhañjayāmāsa cādāya gatvāsau līlayaiva hi // KūrmP_1,20.24 //</l>\n</lg>\n\n<lg>\n<l>udvavāha ca tāṃ kanyāṃ pārvatīmiva śaṅkaraḥ /</l>\n<l>rāmaḥ paramadharmātmā senāmiva ca ṣaṇmukhaḥ // KūrmP_1,20.25 //</l>\n</lg>\n\n<lg>\n<l>tato bahutithe kāle rājā daśarathaḥ svayam /</l>\n<l>rāmaṃ jyeṣṭhaṃ sutaṃ vīraṃ rājānaṃ kartumārabhat // KūrmP_1,20.26 //</l>\n</lg>\n\n<lg>\n<l>tasyātha patnī subhagā kaikeyī cārubhāṣiṇī /</l>\n<l>nivārayāmāsa patiṃ prāha saṃbhrāntamānasā // KūrmP_1,20.27 //</l>\n</lg>\n\n<lg>\n<l>matsutaṃ bharataṃ vīraṃ rājānaṃ kartumarhasi /</l>\n<l>pūrvameva varo yasmād datto me bhavatā yataḥ // KūrmP_1,20.28 //</l>\n</lg>\n\n<lg>\n<l>sa tasyā vacanaṃ śrutvā rājā duḥ khitamānasaḥ /</l>\n<l>bāḍhamityabravīd vākyaṃ tathā rāmo 'pi dharmavit // KūrmP_1,20.29 //</l>\n</lg>\n\n<lg>\n<l>praṇamyātha pituḥ pādau lakṣmaṇena sahācyutaḥ /</l>\n<l>yayau vanaṃ sapatnīkaḥ kṛtvā samayamātmavān // KūrmP_1,20.30 //</l>\n</lg>\n\n<lg>\n<l>saṃvatsarāṇāṃ catvāri daśa caiva mahābalaḥ /</l>\n<l>uvāsa tatra matimān lakṣmaṇena saha prabhuḥ // KūrmP_1,20.31 //</l>\n</lg>\n\n<lg>\n<l>kadācid vasato 'raṇye rāvaṇo nāma rākṣasaḥ /</l>\n<l>parivrājakaveṣeṇa sītāṃ hṛtvā yayau purīm // KūrmP_1,20.32 //</l>\n</lg>\n\n<lg>\n<l>adṛṣṭvā lakṣmaṇo rāmaḥ sītāmākulitendriyau /</l>\n<l>duḥ khaśokābhisaṃtaptau babhūvaturarindamau // KūrmP_1,20.33 //</l>\n</lg>\n\n<lg>\n<l>tataḥ kadācit kapinā sugrīveṇa dvijottamāḥ /</l>\n<l>vānarāṇāmabhūt sakhyaṃ rāmasyākliṣṭakarmaṇaḥ // KūrmP_1,20.34 //</l>\n</lg>\n\n<lg>\n<l>sugrīvasyānugo vīro hanumān nma vānaraḥ /</l>\n<l>vāyuputrau mahātejā rāmasyāsīt priyaḥ sadā // KūrmP_1,20.35 //</l>\n</lg>\n\n<lg>\n<l>sa kṛtvā paramaṃ dhairyaṃ rāmāya kṛtaniścayaḥ /</l>\n<l>ānayiṣyāmi tāṃ sītāmityuktvā vicacāra ha // KūrmP_1,20.36 //</l>\n</lg>\n\n<lg>\n<l>mahīṃ sāgaraparyantāṃ sītādarśanatatparaḥ /</l>\n<l>jagāma rāvaṇapurīṃ laṅkāṃ sāgarasaṃsthitām // KūrmP_1,20.37 //</l>\n</lg>\n\n<lg>\n<l>tatrātha nirjane deśe vṛkṣmūle śucismitām /</l>\n<l>apaśyadamalāṃ sītāṃ rākṣasībhiḥ samāvṛtām // KūrmP_1,20.38 //</l>\n</lg>\n\n<lg>\n<l>aśrupūrṇekṣaṇāṃ hṛdyāṃ saṃsmarantīmaninditām /</l>\n<l>rāmamindīvaraśyāmaṃ lakṣmaṇaṃ cātmasaṃsthitam // KūrmP_1,20.39 //</l>\n</lg>\n\n<lg>\n<l>nivedayitvā cātmānaṃ sītāyai rahasi svayam /</l>\n<l>asaṃśayāya pradadāvasyai rāmāṅgulīyakam // KūrmP_1,20.40 //</l>\n</lg>\n\n<lg>\n<l>dṛṣṭvāṅgulīyakaṃ sītā patyuḥ paramaśobhanam /</l>\n<l>mene samāgataṃ rāmaṃ prītivisphāritekṣaṇā // KūrmP_1,20.41 //</l>\n</lg>\n\n<lg>\n<l>samāśvāsya tadā sītāṃ dṛṣṭvā rāmasya cāntikam /</l>\n<l>nayiṣye tvāṃ mahābāhuruktvā rāmaṃ yayau punaḥ // KūrmP_1,20.42 //</l>\n</lg>\n\n<lg>\n<l>nivedayitvā rāmāya sītādarśanamātmavān /</l>\n<l>tasthau rāmeṇa purato lakṣmaṇena ca pūjitaḥ // KūrmP_1,20.43 //</l>\n</lg>\n\n<lg>\n<l>tataḥ sa rāmo balavān sārdhaṃ hanumatā svayam /</l>\n<l>lakṣmaṇena ca yuddhāya buddhiṃ cakre hi rakṣasām // KūrmP_1,20.44 //</l>\n</lg>\n\n<lg>\n<l>kṛtvātha vānaraśatairlaṅkāmārgaṃ mahodadheḥ /</l>\n<l>setuṃ paramadharmātmā rāvaṇaṃ hatavān prabhuḥ // KūrmP_1,20.45 //</l>\n</lg>\n\n<lg>\n<l>sapatnīkaṃ ca sasutaṃ sabhrātṛkamaridamaḥ /</l>\n<l>ānayāmāsa tāṃ sītāṃ vāyuputrasahāyavān // KūrmP_1,20.46 //</l>\n</lg>\n\n<lg>\n<l>setumadhye mahādevamīśānaṃ kṛttivāsasam /</l>\n<l>sthāpayāmāsa liṅgasthaṃ pūjayāmāsa rāghavaḥ // KūrmP_1,20.47 //</l>\n</lg>\n\n<lg>\n<l>tasya devo mahādevaḥ pārvatyā saha śaṅkaraḥ /</l>\n<l>pratyakṣameva bhagavān dattavān varamuttamam // KūrmP_1,20.48 //</l>\n</lg>\n\n<lg>\n<l>yat tvayā sthāpitaṃ liṅgaṃ drakṣyantīha dvijātayaḥ /</l>\n<l>mahāpātakasaṃyuktāsteṣāṃ pāpaṃ vinaśyatu // KūrmP_1,20.49 //</l>\n</lg>\n\n<lg>\n<l>anyāni caiva pāpāni snātasyātra mahodadhau /</l>\n<l>darśanādeva liṅgasalya nāśaṃ yānti na saṃśayaḥ // KūrmP_1,20.50 //</l>\n</lg>\n\n<lg>\n<l>yāvat sthāsyanti girayo yāvadeṣā ca medinī /</l>\n<l>yāvat setuśca tāvacca sthāsyāmyatra tirohitaḥ // KūrmP_1,20.51 //</l>\n</lg>\n\n<lg>\n<l>snānaṃ dānaṃ japaḥ śrāddhaṃ bhaviṣyatyakṣyaṃ kṛtam /</l>\n<l>smaraṇādeva liṅgasya dinapāpaṃ praṇaśyati // KūrmP_1,20.52 //</l>\n</lg>\n\n<lg>\n<l>ityuktvā bhagavāñchaṃbhuḥ pariṣvajya tu rāghavam /</l>\n<l>sanandī sagaṇo rudrastatraivāntaradhīyata // KūrmP_1,20.53 //</l>\n</lg>\n\n<lg>\n<l>rāmo 'pi pālayāmāsa rājyaṃ dharmaparāyaṇaḥ /</l>\n<l>abhiṣikto mahātejā bharatena mahābalaḥ // KūrmP_1,20.54 //</l>\n</lg>\n\n<lg>\n<l>viśeṣāḍh brāhmaṇān sarvān pūjayāmasaceśvaram /</l>\n<l>yajñena yajñahantāramaśvamedhena śaṅkaram // KūrmP_1,20.55 //</l>\n</lg>\n\n<lg>\n<l>rāmasya tanayo jajñe kuśa ityabhiviśrutaḥ /</l>\n<l>lavaśca sumahābhāgaḥ sarvatattvārthavit sudhīḥ // KūrmP_1,20.56 //</l>\n</lg>\n\n<lg>\n<l>atithistu kuśājjajñe niṣadhastatsuto 'bhavat /</l>\n<l>nalastu niṣadhasyābhūnnabhastamādajāyata // KūrmP_1,20.57 //</l>\n</lg>\n\n<lg>\n<l>nabhasaḥ puṇḍarīkākhyaḥ kṣemadhanvā ca tatsutaḥ /</l>\n<l>tasya putro 'bhavad vīro devānīkaḥ pratāpavān // KūrmP_1,20.58 //</l>\n</lg>\n\n<lg>\n<l>ahīnagustasya suto sahasvāṃstatsuto 'bhavat /</l>\n<l>tasmāccandrāvalokastu tārāpīḍastu tatsutaḥ // KūrmP_1,20.59 //</l>\n</lg>\n\n<lg>\n<l>tārāpīḍāccandragirirbhānuvittastato 'bhavat /</l>\n<l>śrutāyurabhavat tasmādete ikṣvākuvaṃśajāḥ /</l>\n<l>sarve prādhānyataḥ proktāḥ samāsena dvijottamāḥ // KūrmP_1,20.60 //</l>\n</lg>\n\n<lg>\n<l>ya imaṃ śṛṇuyānnityamikṣvākorvaṃśamuttamam /</l>\n<l>sarvapāpavinirmukto svargaloke mahīyate // KūrmP_1,20.61 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge viśo 'dhyāyaḥ</p>\n\n</div>\n<div>\n\n<lg>\n<l>romaharṣaṇa uvāca</l>\n<l>ailaḥ purūravāścātha rājā rājyamapālayat /</l>\n<l>tasya putrā babhūvurhi ṣaḍindrasamatejasaḥ // KūrmP_1,21.1 //</l>\n</lg>\n\n<lg>\n<l>āyurmāyuramāvāyurviśvāyuścaiva vīryavān /</l>\n<l>śatāyuśca śrutāyuśca divyāścaivorvaśīsutāḥ // KūrmP_1,21.2 //</l>\n</lg>\n\n<lg>\n<l>āyuṣastanayā vīrāḥ pañcaivāsan mahaujasaḥ /</l>\n<l>svarbhānutanayāyāṃ vai prabhāyāmiti naḥ śrutam // KūrmP_1,21.3 //</l>\n</lg>\n\n<lg>\n<l>nahuṣaḥ prathamasteṣāṃ dharmajño lokaviśrutaḥ /</l>\n<l>nahuṣasya tu dāyādāḥ ṣaḍindropamatejasaḥ // KūrmP_1,21.4 //</l>\n</lg>\n\n<lg>\n<l>utpannāḥ pitṛkanyāyāṃ virajāyāṃ mahābalāḥ /</l>\n<l>yatiryayātiḥ saṃyātirāyātiḥ pañcako 'śvakaḥ // KūrmP_1,21.5 //</l>\n</lg>\n\n<lg>\n<l>teṣāṃ yayātiḥ pañcānāṃ mahābalaparākramaḥ /</l>\n<l>devayānīmukhanasaḥ sutāṃ bhāryāmavāpa saḥ /</l>\n<l>śarmiṣṭhāmāsurīṃ caiva tanayāṃ vṛṣaparvaṇaḥ // KūrmP_1,21.6 //</l>\n</lg>\n\n<lg>\n<l>yaduṃ ca turvasuṃ caiva devayānī vyajāyata /</l>\n<l>druhyuṃ cānuṃ ca pūruṃ ca śarmiṣṭhā cāpyajījanat // KūrmP_1,21.7 //</l>\n</lg>\n\n<lg>\n<l>so 'bhyaṣiñcadatikramya jyeṣṭhaṃ yadumaninditam /</l>\n<l>purumeva kanīyāsaṃ piturvacanapālakam // KūrmP_1,21.8 //</l>\n</lg>\n\n<lg>\n<l>diśi dakṣiṇapūrvasyāṃ turvasuṃ putramādiśat /</l>\n<l>dakṣiṇāparayo rājā yaduṃ jyeṣṭhaṃ nyayojayat /</l>\n<l>pratīcyāmuttārāyāṃ ca druhyuṃ cānumakalpayat // KūrmP_1,21.9 //</l>\n</lg>\n\n<lg>\n<l>tairiyaṃ pṛthivī sarvā dharmataḥ paripālitā /</l>\n<l>rājāpi dārasahito navaṃ prāpa mahāyaśāḥ // KūrmP_1,21.10 //</l>\n</lg>\n\n<lg>\n<l>yadorapyabhavan putrāḥ pañca devasutopamāḥ /</l>\n<l>sahastrajit tathājyeṣṭhaḥ kroṣaṭurnālo 'jitoraghuḥ // KūrmP_1,21.11 //</l>\n</lg>\n\n<lg>\n<l>sahastrajitsutastadvacchatajinnāma pārthivaḥ /</l>\n<l>sutāḥ śatajito 'pyāsaṃstrayaḥ paramadhārmikāḥ // KūrmP_1,21.12 //</l>\n</lg>\n\n<lg>\n<l>haihayaśca hayaścaiva rājā veṇuhayaḥ paraḥ /</l>\n<l>haihayasyābhavat putro dharma ityabhiviśrutaḥ // KūrmP_1,21.13 //</l>\n</lg>\n\n<lg>\n<l>tasya putro 'bhavad viprā dharmanetraḥ pratāpavān /</l>\n<l>dharmanetrasya kīrtistu saṃjitastatsuto 'bhavat // KūrmP_1,21.14 //</l>\n</lg>\n\n<lg>\n<l>mahiṣmān saṃjitasyābhūd bhadraśreṇyastadanvayaḥ /</l>\n<l>bhadraśreṇyasya dāyādo durdamo nāma pārthivaḥ // KūrmP_1,21.15 //</l>\n</lg>\n\n<lg>\n<l>durdamasya suto dhīmān dhanako nāma vīryavān /</l>\n<l>dhanakasya tu dāyādāścatvāro lokasammatāḥ // KūrmP_1,21.16 //</l>\n</lg>\n\n<lg>\n<l>kṛtavīryaḥ kṛtāgniśca kṛtavarmā tathaiva ca /</l>\n<l>kṛtaujāśca caturtho 'bhūt kārtavīryor'juno 'bhavat // KūrmP_1,21.17 //</l>\n</lg>\n\n<lg>\n<l>sahastrabāhurdyutimān dhanurvedavidāṃ varaḥ /</l>\n<l>tasya rāmo 'bhavanmṛtyurjāmadagnyo janārdanaḥ // KūrmP_1,21.18 //</l>\n</lg>\n\n<lg>\n<l>tasya putraśatānyāsan pañca tatra mahārathāḥ /</l>\n<l>kṛtāstrā balinaḥ śūrā dharmātmāno namasvinaḥ // KūrmP_1,21.19 //</l>\n</lg>\n\n<lg>\n<l>śūraśca śūrasenaśca dhṛṣṇaḥ kṛṣṇastathaiva ca /</l>\n<l>jayadhvajaśca balavān nārāyaṇaparo nṛpaḥ // KūrmP_1,21.20 //</l>\n</lg>\n\n<lg>\n<l>śūrasenādayaḥ sarve catvāraḥ prathitaujasaḥ /</l>\n<l>rudrabhaktā mahātmānaḥ pūjayanti sma śaṅkaram // KūrmP_1,21.21 //</l>\n</lg>\n\n<lg>\n<l>jayadhvajastu matimān devaṃ nārāyaṇaṃ harim /</l>\n<l>jagāma śaraṇaṃ viṣṇuṃ daivataṃ dharmatatparaḥ // KūrmP_1,21.22 //</l>\n</lg>\n\n<lg>\n<l>tamūcuritare putrā nāyaṃ dharmastavānagha /</l>\n<l>īśvarārādhanarataḥ pitāsmākamabhūditi // KūrmP_1,21.23 //</l>\n</lg>\n\n<lg>\n<l>tānabravīnmahātejā eṣa dharmaḥ paro mama /</l>\n<l>viṣṇoraṃśena saṃbhūtā rājāno yanmahītale // KūrmP_1,21.24 //</l>\n</lg>\n\n<lg>\n<l>rājyaṃ pālayatāvaśyaṃ bhagavān puruṣottamaḥ /</l>\n<l>pūjanīyo yato viṣṇuḥ pālako jagato hariḥ // KūrmP_1,21.25 //</l>\n</lg>\n\n<lg>\n<l>sāttvikī rājasī caiva tāmasī ca svayaṃbhuvaḥ /</l>\n<l>tistrastu mūrtayaḥ proktāḥ sṛṣṭisthityantahetavaḥ // KūrmP_1,21.26 //</l>\n</lg>\n\n<lg>\n<l>sattvātmā bhagavān viṣṇuḥ saṃsthāpayati sarvadā /</l>\n<l>sṛjed brahmā rajomūrtiḥ saṃharet tāmaso haraḥ // KūrmP_1,21.27 //</l>\n</lg>\n\n<lg>\n<l>tasmānmahīpatīnāṃ tu rājyaṃ pālayatāmayam /</l>\n<l>ārādhyo bhagavān viṣṇuḥ keśavaḥ keśimardanaḥ // KūrmP_1,21.28 //</l>\n</lg>\n\n<lg>\n<l>niśamya tasya vacanaṃ bhrātaro 'nye manasvinaḥ /</l>\n<l>procuḥ saṃhārakṛd rudraḥ pūjanīyo mumukṣubhiḥ // KūrmP_1,21.29 //</l>\n</lg>\n\n<lg>\n<l>ayaṃ hi bhagavān rudraḥ sarvaṃ jagadidaṃ śivaḥ /</l>\n<l>tamoguṇaṃ samāśritya kalpānte saṃharet prabhuḥ // KūrmP_1,21.30 //</l>\n</lg>\n\n<lg>\n<l>yā sā ghoratarā mūrtirasya tejāmayī parā /</l>\n<l>saṃhared vidyayā sarvaṃ saṃsāraṃ śūlabhṛt tayā // KūrmP_1,21.31 //</l>\n</lg>\n\n<lg>\n<l>tatastānabravīd rājā vicintyāsau jayadhvajaḥ /</l>\n<l>sattvena mucyate jantuḥ sattvātmā bhagavān hariḥ // KūrmP_1,21.32 //</l>\n</lg>\n\n<lg>\n<l>tamūcurbhrātaro rudraḥ sevitaḥ sāttvikairjanaiḥ /</l>\n<l>mocayet sattvasaṃyuktaḥ pūjayeśaṃ tato haram // KūrmP_1,21.33 //</l>\n</lg>\n\n<lg>\n<l>athābravīd rājaputraḥ prahasan vai jayadhvajaḥ /</l>\n<l>svadharmo muktaye panthā nānyo munibhiraṣyate // KūrmP_1,21.34 //</l>\n</lg>\n\n<lg>\n<l>tathā ca vaiṣṇavī śaktirnṛpāṇāṃ devatā sadā /</l>\n<l>ārādhanaṃ paro dharmo purāreramitaujasaḥ // KūrmP_1,21.35 //</l>\n</lg>\n\n<lg>\n<l>tamabravīd rājaputraḥ kṛṣṇo matimatāṃ varaḥ /</l>\n<l>yadarjuno 'smajjanakaḥ svadharmaṃ kṛtavāniti // KūrmP_1,21.36 //</l>\n</lg>\n\n<lg>\n<l>evaṃ vivāde vitate śūraseno 'bravīd vacaḥ /</l>\n<l>pramāṇamṛṣayo hyatra brūyuste yat tathaiva tat // KūrmP_1,21.37 //</l>\n</lg>\n\n<lg>\n<l>tataste rājaśārdūlāḥ papracchurbrahmavādinaḥ /</l>\n<l>gatvā sarve susaṃrabdhāḥ saptarṣoṇāṃ tadāśramam // KūrmP_1,21.38 //</l>\n</lg>\n\n<lg>\n<l>tānabruvaṃste munayo vasiṣṭhādyā yathārthataḥ /</l>\n<l>yā yasyābhimatā puṃsaḥ sā hi tasyaiva devatā // KūrmP_1,21.39 //</l>\n</lg>\n\n<lg>\n<l>kintu kāryaviśeṣeṇa pūjitāśceṣṭadā nṛṇām /</l>\n<l>viśeṣāt sarvadā nāyaṃ niyamo hyanyathā nṛpāḥ // KūrmP_1,21.40 //</l>\n</lg>\n\n<lg>\n<l>nṛpāṇāṃ daivataṃ viṣṇustathaiva ca purandaraḥ /</l>\n<l>viprāṇāmagnirādityo brahmā caiva pinākadhṛk // KūrmP_1,21.41 //</l>\n</lg>\n\n<lg>\n<l>devānāṃ daivataṃ viṣṇurdānavānāṃ triśūlabhṛt /</l>\n<l>gandharvāṇāṃ tathā somo yakṣāṇāmapi kathyate // KūrmP_1,21.42 //</l>\n</lg>\n\n<lg>\n<l>vidyādharāṇāṃ vāgdevī sādhyānāṃ bhagavānraviḥ /</l>\n<l>rakṣasāṃ śaṅkaro rudraḥ kiṃnarāṇāṃ ca pārvatī // KūrmP_1,21.43 //</l>\n</lg>\n\n<lg>\n<l>ṛṣīṇāṃ daivataṃ brahmā mahādevaśca śūlabhṛt /</l>\n<l>manūnāṃ syādumā devī tathā viṣṇuḥ sabhāskaraḥ // KūrmP_1,21.44 //</l>\n</lg>\n\n<lg>\n<l>gṛhasthānāṃ ca sarve syurbrahmā vai brahmacāriṇām /</l>\n<l>vaikhānasānāmarkaḥ syād yatīnāṃ ca maheśvaraḥ // KūrmP_1,21.45 //</l>\n</lg>\n\n<lg>\n<l>bhūtānāṃ bhagavān rudraḥ kūṣmāṇḍānāṃ vināyakaḥ /</l>\n<l>sarveṣāṃ bhagavān brahmā devadevaḥ prajāpatiḥ // KūrmP_1,21.46 //</l>\n</lg>\n\n<lg>\n<l>ityevaṃ bhagavān brahmā svayaṃ devo 'bhyabhāṣata /</l>\n<l>tasmājjayadhvajo nūnaṃ viṣṇvārādhanamarhati // KūrmP_1,21.47 //</l>\n</lg>\n\n<lg>\n<l>tān praṇamyātha te jagmuḥ purīṃ paramaśobhanām /</l>\n<l>pālayāñcakrire pṛthvīṃ jitvā sarvaripūn raṇe // KūrmP_1,21.48 //</l>\n</lg>\n\n<lg>\n<l>tataḥ kadācid viprendrā videho nāma dānavaḥ /</l>\n<l>bhīṣaṇaḥ sarvasattvānāṃ purīṃ teṣāṃ samāyayau // KūrmP_1,21.49 //</l>\n</lg>\n\n<lg>\n<l>daṃṣṭrākarālo dīptātmā yugāntadahanopamaḥ /</l>\n<l>śūlamādāya sūryābhaṃ nādayan vai diśo daśa // KūrmP_1,21.50 //</l>\n</lg>\n\n<lg>\n<l>tannādaśravaṇānmartyāstatra ye nivasanti te /</l>\n<l>tatyajurjovitaṃ tvanye dudruvurbhayavihvalāḥ // KūrmP_1,21.51 //</l>\n</lg>\n\n<lg>\n<l>tataḥ sarve susaṃyattāḥ kārtavīryātmajāstadā /</l>\n<l>yuyudhurdānavaṃ śaktigirikūṭāsimudgaraiḥ // KūrmP_1,21.52 //</l>\n</lg>\n\n<lg>\n<l>tān sarvān dānavo viprāḥ śūlena prahasanniva /</l>\n<l>vārayāmāsa ghorātmā kalpānte bhairavo yathā // KūrmP_1,21.53 //</l>\n</lg>\n\n<lg>\n<l>śūrasenādayaḥ pañca rājānastu mahābalāḥ /</l>\n<l>yuddhāya kṛtasaṃrambhā videhaṃ tvabhidudruvuḥ // KūrmP_1,21.54 //</l>\n</lg>\n\n<lg>\n<l>śūro 'straṃ prāhiṇod raudraṃ śūrasenastu vāruṇam /</l>\n<l>prājāpatyaṃ tathā kṛṣṇo vāyavyaṃ dhṛṣṇa eva ca // KūrmP_1,21.55 //</l>\n</lg>\n\n<lg>\n<l>jayadhvajaśca kauberamaindramāgneyameva ca /</l>\n<l>bhañjayāmāsa śūlena tānyastrāṇi sa dānavaḥ // KūrmP_1,21.56 //</l>\n</lg>\n\n<lg>\n<l>tataḥ kṛṣṇo mahāvīryo gadāmādāya bhīṣaṇām /</l>\n<l>spṛṣṭvā mantreṇa tarasā cikṣepa na nanāda ca // KūrmP_1,21.57 //</l>\n</lg>\n\n<lg>\n<l>saṃprāpya sā gādāsyoro videhasya śilopamam /</l>\n<l>na dānavaṃ cālayituṃ śaśākāntakasaṃnibham // KūrmP_1,21.58 //</l>\n</lg>\n\n<lg>\n<l>dudruvuste bhayagrastā dṛṣṭvā tasyātipauruṣam /</l>\n<l>jayadhvajastu matimān sasmāra jagataḥ patim // KūrmP_1,21.59 //</l>\n</lg>\n\n<lg>\n<l>viṣṇuṃ grasiṣṇuṃ lokādimaprameyamanāmayam /</l>\n<l>trātāraṃ puruṣaṃ pūrvaṃ śrīpatiṃ pītavāsasam // KūrmP_1,21.60 //</l>\n</lg>\n\n<lg>\n<l>tataḥ prādurabhūccakraṃ sūryāyutasamaprabham /</l>\n<l>ādeśād vāsudevasya bhaktānugrahakāraṇāt // KūrmP_1,21.61 //</l>\n</lg>\n\n<lg>\n<l>jagrāha jagatāṃ yoniṃ smṛtvā nārāyaṇaṃ nṛpaḥ /</l>\n<l>prāhiṇod vai videhāya dānavebhyo yathā hariḥ // KūrmP_1,21.62 //</l>\n</lg>\n\n<lg>\n<l>saṃprāpya tasya ghorasya skandhadeśaṃ sudarśanam /</l>\n<l>pṛthivyāṃ pātayāmāsa śiro 'driśikharākṛti // KūrmP_1,21.63 //</l>\n</lg>\n\n<lg>\n<l>tasmin hate devaripau śīrādyā bhrātaro nṛpāḥ /</l>\n<l>samāyayuḥ purīṃ ramyāṃ bhrātaraṃ cāpyapūjayan // KūrmP_1,21.64 //</l>\n</lg>\n\n<lg>\n<l>śrutvājagāma bhagavān jayadhvajaparākramam /</l>\n<l>kārtavīryasutaṃ draṣṭuṃ viśvāmitro mahāmuniḥ // KūrmP_1,21.65 //</l>\n</lg>\n\n<lg>\n<l>tamāgatamatho dṛṣṭvā rājā saṃbhrāntamānasaḥ /</l>\n<l>samāveśyāsane ramye pūjayāmāsa bhāvataḥ // KūrmP_1,21.66 //</l>\n</lg>\n\n<lg>\n<l>uvāca bhagavān ghoraḥ prasādād bhavato 'suraḥ /</l>\n<l>nipātito mayā saṃkhye videho dānaveśvaraḥ // KūrmP_1,21.67 //</l>\n</lg>\n\n<lg>\n<l>tvadvākyācchinnasaṃdeho viṣṇuṃ satyaparākramam /</l>\n<l>prapannaḥ śaraṇaṃ tena prasādo me kṛtaḥ śubhaḥ // KūrmP_1,21.68 //</l>\n</lg>\n\n<lg>\n<l>yakṣyāmi parameśānaṃ viṣṇuṃ padmadalekṣaṇam /</l>\n<l>kathaṃ kena vidhānena saṃpūjyo harirīśvaraḥ // KūrmP_1,21.69 //</l>\n</lg>\n\n<lg>\n<l>ko 'yaṃ nārāyaṇo devaḥ kiṃprabhāvaśca suvrata /</l>\n<l>sarvametanmamācakṣva paraṃ kautūhalaṃ hi me // KūrmP_1,21.70 //</l>\n</lg>\n\n<lg>\n<l>viśvāmitra uvāca</l>\n<l>yataḥ pravṛttirbhūtānāṃ yasmin sarvamidaṃ jagat /</l>\n<l>sa viṣṇuḥ sarvabhūtātmā tamāśritya vimucyate // KūrmP_1,21.71 //</l>\n</lg>\n\n<lg>\n<l>svavarṇāśramadharmeṇa pūjyo 'yaṃ puruṣottamaḥ /</l>\n<l>akāmahatabhāvena samārādhyo na cānyathā // KūrmP_1,21.72 //</l>\n</lg>\n\n<lg>\n<l>etāvaduktvā bhagavāna viśvāmitro mahāmuniḥ /</l>\n<l>śūrādyaiḥ pūjito viprā jagāmātha svamālayam // KūrmP_1,21.73 //</l>\n</lg>\n\n<lg>\n<l>atha śūrādayo devamayajanta maheśvaram /</l>\n<l>yajñena yajñagamyaṃ taṃ niṣkāmā rudramavyayam // KūrmP_1,21.74 //</l>\n</lg>\n\n<lg>\n<l>tān vasiṣṭhastu bhagavān yājayāmāsa sarvavit /</l>\n<l>gautamo 'triragastyaśca sarve rudraparāyaṇāḥ // KūrmP_1,21.75 //</l>\n</lg>\n\n<lg>\n<l>viśvāmitrastu bhagavān jayadhvajamarindamam /</l>\n<l>yājayāmāsa bhūtādimādidevaṃ janārdanam // KūrmP_1,21.76 //</l>\n</lg>\n\n<lg>\n<l>tasya yajñe mahāyogī sākṣād devaḥ svayaṃ hariḥ /</l>\n<l>āvirāsīt sa bhagavān tadadbhutamivābhavat // KūrmP_1,21.77 //</l>\n</lg>\n\n<lg>\n<l>ya imaṃ śṛṇuyānnityaṃ jayadhvajaparākramam /</l>\n<l>sarvapāpavimuktātmā viṣṇulokaṃ sa gacchati // KūrmP_1,21.78 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekaviśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>jayadhvajasya putro 'bhūt tālājaṅgha iti smṛtaḥ /</l>\n<l>śataputrāstu tasyāsan tālajaṅghāḥ prakīrtitāḥ // KūrmP_1,22.1 //</l>\n</lg>\n\n<lg>\n<l>teṣāṃ jyeṣṭho mahāvīryo vītihotro 'bhavannṛpaḥ /</l>\n<l>vṛṣaprabhṛtayaścānye yādavāḥ puṇyakarmiṇaḥ // KūrmP_1,22.2 //</l>\n</lg>\n\n<lg>\n<l>vṛṣo vaṃśakarasteṣāṃ tasya putro 'bhavanmadhuḥ /</l>\n<l>madhoḥ putraśataṃ tvāsīd vṛṣaṇastasya vaṃśabhāk // KūrmP_1,22.3 //</l>\n</lg>\n\n<lg>\n<l>vītihotrasutaścāpi viśruto 'nanta ityuta /</l>\n<l>durjayastasya putro 'būt sarvaśāstraviśāradaḥ // KūrmP_1,22.4 //</l>\n</lg>\n\n<lg>\n<l>tasya bhāryā rūpavatī guṇaiḥ sarvairalaṅkṛtā /</l>\n<l>pativratāsīt patinā svadharmaparipālikā // KūrmP_1,22.5 //</l>\n</lg>\n\n<lg>\n<l>sa kadācinmahābhāgaḥ kālindītīrasaṃsthitām /</l>\n<l>apaśyadurvaśīṃ devīṃ gāyantīṃ madhurasvanām // KūrmP_1,22.6 //</l>\n</lg>\n\n<lg>\n<l>tataḥ kāmāhatamanāstatsamīpamupetya vai /</l>\n<l>provāca suciraṃ kālaṃ devi rantuṃ mayār'hasi // KūrmP_1,22.7 //</l>\n</lg>\n\n<lg>\n<l>sā devī nṛpatiṃ dṛṣṭvā rūpalāvaṇyasaṃyutam /</l>\n<l>reme tena ciraṃ kālaṃ kāmadevamivāparam // KūrmP_1,22.8 //</l>\n</lg>\n\n<lg>\n<l>kālāt prabuddho rājā tāmurvaśīṃ prāha śobhanām /</l>\n<l>gamiṣyāmi purīṃ ramyāṃ hasantī sābravīd vacaḥ // KūrmP_1,22.9 //</l>\n</lg>\n\n<lg>\n<l>na hyanenopabhogena bhavatā rājasundara /</l>\n<l>prītiḥ saṃjāyate mahyaṃ sthātavyaṃ vatsaraṃ punaḥ // KūrmP_1,22.10 //</l>\n</lg>\n\n<lg>\n<l>tāmabravīt sa matimān gatvā śīghrataraṃ purīm /</l>\n<l>āgamiṣyāmi bhūyo 'tra tanme 'nujñātumarhasi // KūrmP_1,22.11 //</l>\n</lg>\n\n<lg>\n<l>tamabravīt sā subhagā tathā kuru viśāṃpate /</l>\n<l>nānyayāpsarasā tāvad rantavyaṃ bhavat punaḥ // KūrmP_1,22.12 //</l>\n</lg>\n\n<lg>\n<l>omityuktvā yayau tūrṇaṃ purīṃ paramaśobhanām /</l>\n<l>gatvā pativratāṃ patnīṃ dṛṣṭvā bīto 'bhavannṛpaḥ // KūrmP_1,22.13 //</l>\n</lg>\n\n<lg>\n<l>saṃprekṣya sā guṇavatī bhāryā tasya pativratā /</l>\n<l>bhītaṃ prasannayā prāha vācā pīnapayodharā // KūrmP_1,22.14 //</l>\n</lg>\n\n<lg>\n<l>svāmin kimatra bhavato bhītiradya pravartate /</l>\n<l>tad brūhi me yathā tattvaṃ na rājñāṃ kīrtaye tvidam // KūrmP_1,22.15 //</l>\n</lg>\n\n<lg>\n<l>sa tasyā vākyamākarṇya lajjāvanatacetanaḥ /</l>\n<l>novāca kiñcinnṛpatirjñānadṛṣṭyā viveda sā // KūrmP_1,22.16 //</l>\n</lg>\n\n<lg>\n<l>na bhetavyaṃ tvayā svāmin kāryaṃ pāpaviśodhanam /</l>\n<l>bhīte tvayi mahārāja rāṣṭraṃ te nāśameṣyati // KūrmP_1,22.17 //</l>\n</lg>\n\n<lg>\n<l>tadā sa rājā dyutimān nirgatya tu purāt tataḥ /</l>\n<l>gatvā kaṇvāśramaṃ puṇyaṃ dṛṣṭvā tatra mahāmunim // KūrmP_1,22.18 //</l>\n</lg>\n\n<lg>\n<l>niśamya kaṇvavadanāt prāyaścittavidhiṃ śubham /</l>\n<l>jagāma himavatpṛṣṭhaṃ samuddiśya mahābalaḥ // KūrmP_1,22.19 //</l>\n</lg>\n\n<lg>\n<l>so 'paśyat pathi rājendro gandharvavaramuttamam /</l>\n<l>bhrājamānaṃ śriyā vyomni bhūṣitaṃ divyamālayā // KūrmP_1,22.20 //</l>\n</lg>\n\n<lg>\n<l>vīkṣya mālāmamitraghnaḥ sasmārāpsarasāṃ varām /</l>\n<l>urvaśīṃ tāṃ manaścakre tasyā eveyamarhati // KūrmP_1,22.21 //</l>\n</lg>\n\n<lg>\n<l>so 'tīva kāmuko rājā gandharveṇātha tena hi /</l>\n<l>cakāra sumahad yuddhaṃ mālāmādātumudyataḥ // KūrmP_1,22.22 //</l>\n</lg>\n\n<lg>\n<l>vijitya samare mālāṃ gṛhītvā durjayo dvijāḥ /</l>\n<l>jagāma tāmapsarasaṃ kālindīṃ draṣṭumādarāt // KūrmP_1,22.23 //</l>\n</lg>\n\n<lg>\n<l>adṛṣṭvāpsarasaṃ tatra kāmabāṇābhipīḍitaḥ /</l>\n<l>babhrāma sakalāṃ pṛthvīṃ saptadvīpasamanvitām // KūrmP_1,22.24 //</l>\n</lg>\n\n<lg>\n<l>ākramya himavatpārśvamurvaśīdarśanotsukaḥ /</l>\n<l>jagāma śailapravaraṃ hemakūṭamiti śrutam // KūrmP_1,22.25 //</l>\n</lg>\n\n<lg>\n<l>tatra tatrāpsarovaryā dṛṣṭvā taṃ siṃhavikramam /</l>\n<l>kāmaṃ saṃdadhire ghoraṃ bhūṣitaṃ citramālayā // KūrmP_1,22.26 //</l>\n</lg>\n\n<lg>\n<l>saṃsmarannurvaśīvākyaṃ tasyāṃ saṃsaktamānasaḥ /</l>\n<l>na paśyati smatāḥ sarvāgiriśṛṅgāṇijagmivān // KūrmP_1,22.27 //</l>\n</lg>\n\n<lg>\n<l>tatrāpyapsarasaṃ divyāmadṛṣṭvā kāmapīḍitaḥ /</l>\n<l>devalokaṃ mahāmeruṃ yayau devaparākramaḥ // KūrmP_1,22.28 //</l>\n</lg>\n\n<lg>\n<l>sa tatra mānasaṃ nāma sarastrailokyaviśrutam /</l>\n<l>bheje śṛṅgāṇyatikramya svabāhubalabhāvitaḥ // KūrmP_1,22.29 //</l>\n</lg>\n\n<lg>\n<l>sa tasya tīre subhagāṃ carantīmatilālasām /</l>\n<l>dṛṣṭavānanavadyāṅgīṃ tasyai mālāṃ dadau punaḥ // KūrmP_1,22.30 //</l>\n</lg>\n\n<lg>\n<l>sa mālayā tadā devīṃ bhūṣitāṃ prekṣya mohitaḥ /</l>\n<l>reme kṛtārthamātmānaṃ jānānaḥ suciraṃ tayā // KūrmP_1,22.31 //</l>\n</lg>\n\n<lg>\n<l>athorvaśī rājavaryaṃ ratānte vākyamabravīt /</l>\n<l>kiṃ kṛtaṃ bhavatā pūrvaṃ purīṃ gatvā vṛthā nṛpa // KūrmP_1,22.32 //</l>\n</lg>\n\n<lg>\n<l>sa tasyai sarvamācaṣṭa patnyā yat samudīritam /</l>\n<l>kaṇvasya darśanaṃ caiva mālāpaharaṇaṃ tathā // KūrmP_1,22.33 //</l>\n</lg>\n\n<lg>\n<l>śrutvaitad vyāhṛtaṃ tena gacchetyāha hitaiṣiṇī /</l>\n<l>śāpaṃ dāsyati te kaṇvo mamāpi bhavataḥ priyā // KūrmP_1,22.34 //</l>\n</lg>\n\n<lg>\n<l>tayāsakṛnmahārājaḥ prokto 'pi madamohitaḥ /</l>\n<l>na tatyajātha tatpārśvaṃ tatra saṃnyastamānasaḥ // KūrmP_1,22.35 //</l>\n</lg>\n\n<lg>\n<l>tatorvaśī kāmarūpā rājñe svaṃ rūpamutkaṭam /</l>\n<l>suromaśaṃ piṅgalākṣaṃ darśayāmāsa sarvadā // KūrmP_1,22.36 //</l>\n</lg>\n\n<lg>\n<l>tasyāṃ viraktacetaskaḥ smṛtvā kaṇvābhibhāṣitam /</l>\n<l>dhiṅmāmiti viniścityatapaḥ kartuṃ samārabhat // KūrmP_1,22.37 //</l>\n</lg>\n\n<lg>\n<l>saṃvatsaradvādaśakaṃ kandamūlaphalāśanaḥ /</l>\n<l>bhūya eva dvādaśakaṃ vāyubhakṣo 'bhavannṛpaḥ // KūrmP_1,22.38 //</l>\n</lg>\n\n<lg>\n<l>gatvā kaṇvāśramaṃ bhītyā tasmai sarvaṃ nyavedayat /</l>\n<l>vāsamapsarasā bhūyastapoyogamanuttamam // KūrmP_1,22.39 //</l>\n</lg>\n\n<lg>\n<l>vīkṣya taṃ rājaśārdūlaṃ prasanno bhagavānṛṣiḥ /</l>\n<l>kartukāmo hi nirbojaṃ tasyāghamidamabravīt // KūrmP_1,22.40 //</l>\n</lg>\n\n<lg>\n<l>gaccha vārāṇasīṃ divyāmīśvarādhyuṣitāṃ purīm /</l>\n<l>āste mocayituṃ lokaṃ tatra devo maheśvaraḥ // KūrmP_1,22.41 //</l>\n</lg>\n\n<lg>\n<l>snātvā saṃtarpya vidhivad gaṅgāyāndevatāḥ pitṝn /</l>\n<l>dṛṣṭvā viśveśvaraṃ liṅgaṅkilbiṣānmokṣyase 'khilāt // KūrmP_1,22.42 //</l>\n</lg>\n\n<lg>\n<l>praṇamya śirasā kaṇvamanujñāpya ca durjayaḥ /</l>\n<l>vārāṇasyāṃ haraṃ dṛṣṭvā pāpānmukto 'bhavat tataḥ // KūrmP_1,22.43 //</l>\n</lg>\n\n<lg>\n<l>jagāma svapurīṃ śubhrāṃ pālayāmāsa medinīm /</l>\n<l>yājayāmāsa taṃ kaṇvo yācito ghṛṇayā muniḥ // KūrmP_1,22.44 //</l>\n</lg>\n\n<lg>\n<l>tasya putro 'tha matimān supratīka iti śrutaḥ /</l>\n<l>babhūva jātamātraṃ taṃ rājānamupatasthire // KūrmP_1,22.45 //</l>\n</lg>\n\n<lg>\n<l>urvaśyāṃ ca mahāvīryāḥ sapta devasutopamāḥ /</l>\n<l>kanyā jagṛhire sarvā jandharvadayitā dvijāḥ // KūrmP_1,22.46 //</l>\n</lg>\n\n<lg>\n<l>eṣa va kathitaḥ samyak sahastrajita uttamaḥ /</l>\n<l>vaṃśaḥ pāpaharo nṛṇāṃ kroṣṭorapi nibodhata // KūrmP_1,22.47 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvāviśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>kroṣṭoreko 'bhavat putro vṛjinīvāniti śrutiḥ /</l>\n<l>tasya putro mahān svātiruśadgustatsuto 'bhavat // KūrmP_1,23.1 //</l>\n</lg>\n\n<lg>\n<l>uśadgorabhavat putro nāmnā citraratho balī /</l>\n<l>atha caitrarathirloke śaśabinduriti smṛtaḥ // KūrmP_1,23.2 //</l>\n</lg>\n\n<lg>\n<l>tasya putraḥ pṛthuyaśā rājābhūd dharmatatparaḥ /</l>\n<l>pṛthukarmā ca tatputrastasmāt pṛthujayo 'bhavat // KūrmP_1,23.3 //</l>\n</lg>\n\n<lg>\n<l>pṛthukīrtirabhūt tasmāt pṛthudānastato 'bhavat /</l>\n<l>pṛthuśravāstasya putrastasyāsīt pṛthusattamaḥ // KūrmP_1,23.4 //</l>\n</lg>\n\n<lg>\n<l>uśanā tasya putro 'būt siteṣustatsuto 'bhavat /</l>\n<l>tasyābhūd rukmakavacaḥ parāvṛt tasya sattamāḥ // KūrmP_1,23.5 //</l>\n</lg>\n\n<lg>\n<l>parāvṛtaḥ suto jajñe jyāmagho lokaviśrutaḥ /</l>\n<l>tasmād vidarbhaḥ saṃjajñe vidarbhāt krathakaiśikau // KūrmP_1,23.6 //</l>\n</lg>\n\n<lg>\n<l>romapādastṛtīyastu babhrustasyātmajo nṛpaḥ /</l>\n<l>dhṛtistasyābhavat putraḥ saṃstastasyāpyabhūt sutaḥ // KūrmP_1,23.7 //</l>\n</lg>\n\n<lg>\n<l>saṃstasya putro balavān nāmnā viśvasahastu saḥ /</l>\n<l>tasya putro mahāvīryaḥ prajāvān kauśikastataḥ /</l>\n<l>abhūt tasya suto dhīmān sumantustatsuto 'nalaḥ // KūrmP_1,23.8 //</l>\n</lg>\n\n<lg>\n<l>kaiśikasya sutaścediścaidyāstasyābhavan sutāḥ /</l>\n<l>teṣāṃ pradhāno jyotiṣmān vapuṣmāṃstatsuto 'bhavat // KūrmP_1,23.9 //</l>\n</lg>\n\n<lg>\n<l>vapuṣmato bṛhanmedhā śrīdevastatsuto 'bhavat /</l>\n<l>tasya vītaratho viprā rudrabhakto mahābalaḥ // KūrmP_1,23.10 //</l>\n</lg>\n\n<lg>\n<l>krathasyāpyabhavat kuntī vṛṣṇī tasyābhavat sutaḥ /</l>\n<l>vṛṣṇernivṛttirutpanno daśārhastasya tu dvijāḥ // KūrmP_1,23.11 //</l>\n</lg>\n\n<lg>\n<l>daśārhaputropyāroho jīmūtastatsuto 'bhavat /</l>\n<l>jaimūtirabhavad vīro vikṛtiḥ paravīrahā // KūrmP_1,23.12 //</l>\n</lg>\n\n<lg>\n<l>tasya bhīmarathaḥ putraḥ tasmānnavaratho 'bhavat /</l>\n<l>dānadharmarato nityaṃ samyakśīlaparāyaṇaḥ // KūrmP_1,23.13 //</l>\n</lg>\n\n<lg>\n<l>kadācinmṛgayāṃ yāto dṛṣṭvā rākṣasamūrjitam /</l>\n<l>dudrāva mahātaviṣṭo bhayena munipuṅgavāḥ // KūrmP_1,23.14 //</l>\n</lg>\n\n<lg>\n<l>anvadhāvata saṃkruddho rākṣasastaṃ mahābalaḥ /</l>\n<l>duryodhano 'gnisaṃkāśaḥ śūlāsaktamahākaraḥ // KūrmP_1,23.15 //</l>\n</lg>\n\n<lg>\n<l>rājā navaratho bhītyā nātidūrādanuttamam /</l>\n<l>apaśyat paramaṃ sthānaṃ sarasvatyā sugopitam // KūrmP_1,23.16 //</l>\n</lg>\n\n<lg>\n<l>sa tadvegena mahatā saṃprāpya matimān nṛpaḥ /</l>\n<l>vavande śirasā dṛṣṭvā sākṣād devīṃ sarasvatīm // KūrmP_1,23.17 //</l>\n</lg>\n\n<lg>\n<l>tuṣṭāva vāgbhiriṣṭābhirbaddhāñjaliramitrajit /</l>\n<l>papāta daṇḍavad bhūmau tvāmahaṃ śaraṇaṃ gataḥ // KūrmP_1,23.18 //</l>\n</lg>\n\n<lg>\n<l>namasyāmi mahādevīṃ sākṣād devīṃ sarasvatīm /</l>\n<l>vāgdevatāmanādyantāmīśvarīṃ brahmacāriṇīm // KūrmP_1,23.19 //</l>\n</lg>\n\n<lg>\n<l>namasye jagatāṃ yoniṃ yoginīṃ paramāṃ kalām /</l>\n<l>hiraṇyagarbhamahiṣīṃ trinetrāṃ candraśekharām // KūrmP_1,23.20 //</l>\n</lg>\n\n<lg>\n<l>namasye paramānandāṃ citkalāṃ brahmarūpiṇīm /</l>\n<l>pāhi māṃ parameśāni bhītaṃ śaraṇamāgatam // KūrmP_1,23.21 //</l>\n</lg>\n\n<lg>\n<l>etasminnantare kruddho rājānaṃ rākṣaseśvaraḥ /</l>\n<l>hantuṃ samāgataḥ sthānaṃ yatra devī sarasvatī // KūrmP_1,23.22 //</l>\n</lg>\n\n<lg>\n<l>samudyamya tadā śūlaṃ praveṣṭuṃ baladarpitaḥ /</l>\n<l>trilokamātustatsthānaṃ śaśāṅkādityasaṃnnibham // KūrmP_1,23.23 //</l>\n</lg>\n\n<lg>\n<l>tadantare mahad bhūtaṃ yugāntādityasannibham /</l>\n<l>śūlenorasi nirbhidya pātayāmāsa taṃ bhuvi // KūrmP_1,23.24 //</l>\n</lg>\n\n<lg>\n<l>gacchetyāha mahārāja na sthātavyaṃ tvayā punaḥ /</l>\n<l>idānīṃ nirbhayastūrṇaṃ sthāne 'smin rākṣaso hataḥ // KūrmP_1,23.25 //</l>\n</lg>\n\n<lg>\n<l>tataḥ praṇamya hṛṣṭātmā rājā navarathaḥ parām /</l>\n<l>purīṃ jagāma viprendrāḥ purandarapuropamām // KūrmP_1,23.26 //</l>\n</lg>\n\n<lg>\n<l>sthāpayāmāsa deveśīṃ tatra bhaktisamanvitaḥ /</l>\n<l>īje ca vividhairyajñairhemairdevīṃ sarasvatīm // KūrmP_1,23.27 //</l>\n</lg>\n\n<lg>\n<l>tasya cāsīd daśarathaḥ putraḥ paramadhārmikaḥ /</l>\n<l>devyā bhakto mahātejāḥ śakunistasya cātmajaḥ // KūrmP_1,23.28 //</l>\n</lg>\n\n<lg>\n<l>tasmāt karambhaḥ saṃbhūto devarāto 'bhavat tataḥ /</l>\n<l>īje sa cāśvamedhena devakṣatraśca tatsutaḥ // KūrmP_1,23.29 //</l>\n</lg>\n\n<lg>\n<l>madhustasya tu dāyādastasmāt kuruvaśo 'bhavat /</l>\n<l>putradvayamabhūt tasya sutrāmā cānureva ca // KūrmP_1,23.30 //</l>\n</lg>\n\n<lg>\n<l>anostu purukutso 'bhūdaṃśustasya ca rikthabhāk /</l>\n<l>athāṃśoḥ sattvato nāma viṣṇubhaktaḥ pratāpavān /</l>\n<l>mahātmā dānanirato dhanurvedavidāṃ varaḥ // KūrmP_1,23.31 //</l>\n</lg>\n\n<lg>\n<l>sa nāradasya vacanād vāsudevārcanānvitam /</l>\n<l>śāstraṃ pravartayāmāsa kuṇḍagolādibhiḥ śrutam // KūrmP_1,23.32 //</l>\n</lg>\n\n<lg>\n<l>tasya nāmnā tu vikhyātaṃ sāttvataṃ nāma śobhanam /</l>\n<l>pravartate mahāśāstraṃ kuṇḍādīnāṃ hitāvaham // KūrmP_1,23.33 //</l>\n</lg>\n\n<lg>\n<l>sāttvatastasya putro 'bhūt sarvaśāstraviśāradaḥ /</l>\n<l>puṇyaśloko mahārājastena vai tatpravartitam // KūrmP_1,23.34 //</l>\n</lg>\n\n<lg>\n<l>sāttvataḥ sattvasaṃpannaḥ kauśalyāṃ suṣuve sutān /</l>\n<l>andhakaṃ vai mahābhojaṃ vṛṣṇiṃ devāvṛdhaṃ nṛpam /</l>\n<l>jyeṣṭhaṃ ca bhajamānākhyaṃ dhanurvedavidāṃ varam // KūrmP_1,23.35 //</l>\n</lg>\n\n<lg>\n<l>teṣāṃ devāvṛdho rājā cacāra paramaṃ tapaḥ /</l>\n<l>putraḥ sarvaguṇopeto mama bhūyāditi prabhuḥ // KūrmP_1,23.36 //</l>\n</lg>\n\n<lg>\n<l>tasya babhruriti khyātaḥ puṇyaśloko 'bhavannṛpaḥ /</l>\n<l>dhārmiko rūpasaṃpannastattvajñānarataḥ sadā // KūrmP_1,23.37 //</l>\n</lg>\n\n<lg>\n<l>bhajamānasya sṛñjayyāṃ bhajamānā vijajñire /</l>\n<l>teṣāṃ pradhānau vikhyātau nimiḥ kṛkaṇa eva ca // KūrmP_1,23.38 //</l>\n</lg>\n\n<lg>\n<l>mahābhojakule jātā bhojā vaimārtikāstathā /</l>\n<l>vṛṣṇeḥ sumitro balavānanamitraḥ śinastathā // KūrmP_1,23.39 //</l>\n</lg>\n\n<lg>\n<l>anamitrādabhūnnighno nighnasya dvau babhūvatuḥ /</l>\n<l>prasenastu mahābhāgaḥ satrājinnāma cottamaḥ // KūrmP_1,23.40 //</l>\n</lg>\n\n<lg>\n<l>anamitrācchinirjajñe kaniṣṭhād vṛṣṇinandanāt /</l>\n<l>satyavān satyasaṃpannaḥ satyakastatsuto 'bhavat // KūrmP_1,23.41 //</l>\n</lg>\n\n<lg>\n<l>sātyakiryuyudhānastu tasyāsaṅgo 'bhavat sutaḥ /</l>\n<l>kuṇistasya suto dhīmāṃstasya putro yugandharaḥ // KūrmP_1,23.42 //</l>\n</lg>\n\n<lg>\n<l>mādrayā vṛṣṇeḥ suto jajñe pṛśnirvai yadunandanaḥ /</l>\n<l>jajñāte tanayau pṛśneḥ śvaphalkaścitrakaśca ha // KūrmP_1,23.43 //</l>\n</lg>\n\n<lg>\n<l>śvaphalkaḥ kāśirājasya sutāṃ bhāryāmavindata /</l>\n<l>tasyāmajanayat putramakrūraṃ nāma dhārmikam /</l>\n<l>upamaṅgustathā maṅguranye ca bahavaḥ sutāḥ // KūrmP_1,23.44 //</l>\n</lg>\n\n<lg>\n<l>akrūrasya smṛtaḥ putro devavāniti viśrutaḥ /</l>\n<l>upadevaśca puṇyātmā tayorviśvapramāthinau // KūrmP_1,23.45 //</l>\n</lg>\n\n<lg>\n<l>citrakasyābhavat putraḥ pṛthurvipṛthureva ca /</l>\n<l>aśvagrīvaḥ subāhuśca supārśvakagaveṣaṇau // KūrmP_1,23.46 //</l>\n</lg>\n\n<lg>\n<l>andhakāt kāśyaduhitā lebhe ca caturaḥ sutān /</l>\n<l>kukuraṃ bhajamānaṃ ca śuciṃ kambalabarhiṣam // KūrmP_1,23.47 //</l>\n</lg>\n\n<lg>\n<l>kukurasya suto vṛṣṇirvṛṣṇestu tanayo 'bhavat /</l>\n<l>kapotaromā vipulastasya putro vilomakaḥ // KūrmP_1,23.48 //</l>\n</lg>\n\n<lg>\n<l>tasyāsīt tumburusakhā vidvān putro nalaḥ kila /</l>\n<l>khyāyate tasya nāmānuranorānakadundubhiḥ // KūrmP_1,23.49 //</l>\n</lg>\n\n<lg>\n<l>sa govardhanamāsādya tatāpa vipulaṃ tapaḥ /</l>\n<l>varaṃ tasmai dadau devo brahmā lokamaheśvaraḥ // KūrmP_1,23.50 //</l>\n</lg>\n\n<lg>\n<l>vaṃśasya cākṣayāṃ kīrti gānayogamanuttamam /</l>\n<l>gurorabhyadhikaṃ viprāḥ kāmarūpitvameva ca // KūrmP_1,23.51 //</l>\n</lg>\n\n<lg>\n<l>sa labdhvā varamavyagro vareṇyaṃ vṛṣavāhanam /</l>\n<l>pūjayāmāsa gānena sthāṇuṃ tridaśapūjitam // KūrmP_1,23.52 //</l>\n</lg>\n\n<lg>\n<l>tasya gānaratasyātha bhagavānambikāpatiḥ /</l>\n<l>kanyāratnaṃ dadau devo durlabhaṃ tridaśairapi // KūrmP_1,23.53 //</l>\n</lg>\n\n<lg>\n<l>tayā sa saṅgato rājā gānayogamanuttamam /</l>\n<l>aśikṣayadamitraghnaḥ priyāṃ tāṃ bhrāntalocanām // KūrmP_1,23.54 //</l>\n</lg>\n\n<lg>\n<l>tasyāmutpādayāmāsa subhujaṃ nāma śobhanam /</l>\n<l>rūpalāvaṇyasaṃpannāṃ hrīmatīmapi kanyakām // KūrmP_1,23.55 //</l>\n</lg>\n\n<lg>\n<l>tatastaṃ jananī putraṃ bālye vayasi śobhanam /</l>\n<l>śikṣayāmāsa vidhivad gānavidyāṃ ca kanyakām // KūrmP_1,23.56 //</l>\n</lg>\n\n<lg>\n<l>kṛtopanayano vedānadhītya vidhivad guroḥ /</l>\n<l>udvavāhātmajāṃ kanyāṃ gandharvāṇāṃ tu mānasīm // KūrmP_1,23.57 //</l>\n</lg>\n\n<lg>\n<l>tasyāmutpādayāmāsa pañca putrānanuttamān /</l>\n<l>vīṇāvādanatattvajñān gānaśāstraviśāradān // KūrmP_1,23.58 //</l>\n</lg>\n\n<lg>\n<l>putraiḥ pautraiḥ sapatnīko rājā gānaviśāradaḥ /</l>\n<l>pūjayāmāsa gānena devaṃ tripuranāśanam // KūrmP_1,23.59 //</l>\n</lg>\n\n<lg>\n<l>hrīmatī cāpi yā kanyā śrīrivāyatalocanā /</l>\n<l>subāhurnāma gandharvastāmādāya yayau purīm // KūrmP_1,23.60 //</l>\n</lg>\n\n<lg>\n<l>tasyāmapyabhavan putrā gandharvasya sutejasaḥ /</l>\n<l>suṣeṇavīrasugrīvasubhojanaravāhanāḥ // KūrmP_1,23.61 //</l>\n</lg>\n\n<lg>\n<l>athāsīdabhijit putro vīrastvānakadundubheḥ /</l>\n<l>punarvasuścābhijitaḥ saṃbabhūvāhukaḥ sutaḥ // KūrmP_1,23.62 //</l>\n</lg>\n\n<lg>\n<l>āhukasyograsenaśca devakaśca dvijottamāḥ /</l>\n<l>devakasya sutā vīrā jajñire tridaśopamāḥ // KūrmP_1,23.63 //</l>\n</lg>\n\n<lg>\n<l>devavānupadevaśca sudevo devarakṣitaḥ /</l>\n<l>teṣāṃ svasāraḥ saptāsan vasudevāya tā dadau // KūrmP_1,23.64 //</l>\n</lg>\n\n<lg>\n<l>vṛkadevopadevā ca tathānyā devarakṣitā /</l>\n<l>śrīdevā śāntidevā ca sahadevā sahadevā ca suvratā /</l>\n<l>devakī cāpi tāsāṃ tu variṣṭhābhūt sumadhyamā // KūrmP_1,23.65 //</l>\n</lg>\n\n<lg>\n<l>agrasenasya putro 'bhūnnyagrodhaḥ kaṃsa eva ca /</l>\n<l>subhūmī rāṣṭrapālaśca tuṣṭimāñchaṅkureva ca // KūrmP_1,23.66 //</l>\n</lg>\n\n<lg>\n<l>bhajamānādabūt putraḥ prakhyāto 'sau vidūrathaḥ /</l>\n<l>tasya śūraḥ śamistasmāt pratikṣatrastato 'bhavat // KūrmP_1,23.67 //</l>\n</lg>\n\n<lg>\n<l>svayaṃbhojastatastasmād hṛdikaḥ śatrutāpanaḥ /</l>\n<l>kṛtavarmātha tatputro devarastatsutaḥ smṛtaḥ /</l>\n<l>sa śūrastatsuto dhīmān vasudevo 'tha tatsutaḥ // KūrmP_1,23.68 //</l>\n</lg>\n\n<lg>\n<l>vasudevāvanmahābāhurvāsudevo jagadguruḥ /</l>\n<l>babhūva devakīputro devairabhyarthito hariḥ // KūrmP_1,23.69 //</l>\n</lg>\n\n<lg>\n<l>rohiṇī ca mahābhāgā vasudevasya śobhanā /</l>\n<l>asūta patnī saṃkarṣaṃ rāmaṃ jyeṣṭhaṃ halāyudham // KūrmP_1,23.70 //</l>\n</lg>\n\n<lg>\n<l>sa eva paramātmāsau vāsudevo jaganmayaḥ /</l>\n<l>halāyudhaḥ svayaṃ sākṣāccheṣaḥ saṃkarṣaṇaḥ prabhuḥ // KūrmP_1,23.71 //</l>\n</lg>\n\n<lg>\n<l>bhṛguśāpacchalenaiva mānayan mānuṣīṃ tanum /</l>\n<l>babhūta tasyāṃ devakyāṃ rohiṇyāmapi mādhavaḥ // KūrmP_1,23.72 //</l>\n</lg>\n\n<lg>\n<l>umādehasamudbhūtā yoganidrā ca kauśīkī /</l>\n<l>niyogād vāsudevasya yaśodātanayā hyabhūt // KūrmP_1,23.73 //</l>\n</lg>\n\n<lg>\n<l>ye cānye vasudevasya vāsudevāgrajāḥ sutāḥ /</l>\n<l>prāgeva kaṃsastān sarvān jaghāna munipuṅgavāḥ // KūrmP_1,23.74 //</l>\n</lg>\n\n<lg>\n<l>suṣeṇaśca tathodāyī bhadraseno mahābalaḥ /</l>\n<l>ṛjudāso bhadradāsaḥ kīrtimānapi pūrvajaḥ // KūrmP_1,23.75 //</l>\n</lg>\n\n<lg>\n<l>hateṣveteṣu sarveṣu rohiṇī vasudevataḥ /</l>\n<l>asūta rāmaṃ lokeśaṃ balabhadraṃ halāyudham // KūrmP_1,23.76 //</l>\n</lg>\n\n<lg>\n<l>jāte 'tha rāme devānāmādimātmānamacyutam /</l>\n<l>asūta devakī kṛṣṇaṃ śrīvatsāṅkitavakṣasam // KūrmP_1,23.77 //</l>\n</lg>\n\n<lg>\n<l>revatī nāma rāmasya bhāryāsīt suguṇānvitā /</l>\n<l>tasyāmutpādayāmāsa putrau dvau niśaṭholmukau // KūrmP_1,23.78 //</l>\n</lg>\n\n<lg>\n<l>ṣoḍaśastrīsahastrāṇi kṛṣṇasyākliṣṭakarmaṇaḥ /</l>\n<l>babhūvurātmajāstāsu śataśo 'tha sahastraśaḥ // KūrmP_1,23.79 //</l>\n</lg>\n\n<lg>\n<l>cārudeṣṇaḥ sucāruśca cāruveṣo yaśodharaḥ /</l>\n<l>cāruśravāścāruyaśāḥ pradyumnaḥ śaṅkha eva ca // KūrmP_1,23.80 //</l>\n</lg>\n\n<lg>\n<l>rukmiṇya vāsudevasyāṃ mahābalaparākramāḥ /</l>\n<l>viśiṣṭāḥ sarvaputrāṇāṃ saṃbabhūvurim sutāḥ // KūrmP_1,23.81 //</l>\n</lg>\n\n<lg>\n<l>tān dṛṣṭvā tanayān vīrān raukmiṇeyāñjanārdanam /</l>\n<l>jāmbavatyabravīt kṛṣṇaṃ bhāryā tasya śucismitā // KūrmP_1,23.82 //</l>\n</lg>\n\n<lg>\n<l>mama tvaṃ puṇḍarīkākṣa viśiṣṭaṃ guṇavattamam /</l>\n<l>sureśasadṛśaṃ putraṃ dehi dānavasūdana // KūrmP_1,23.83 //</l>\n</lg>\n\n<lg>\n<l>jātbavatyā vacaḥ śrutvā jagannāthaḥ svayaṃ hariḥ /</l>\n<l>samārebhe tapaḥ kartuṃ taponidhirarindamaḥ // KūrmP_1,23.84 //</l>\n</lg>\n\n<lg>\n<l>tacchṛṇudhvaṃ muniśreṣṭhā yathāsau devakīsutaḥ /</l>\n<l>dṛṣṭvā lebhe sutaṃ rudraṃ taptvā tīvraṃ mahat tapaḥ // KūrmP_1,23.85 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge trayoviṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>atha devo hṛṣīkeśo bhagavān puruṣottamaḥ /</l>\n<l>tatāpa ghoraṃ putrārthaṃ nidānaṃ tapasastapaḥ // KūrmP_1,24.1 //</l>\n</lg>\n\n<lg>\n<l>svecchayāpyavatīrṇo 'sau kṛtakṛtyo 'pi viśvadhṛk /</l>\n<l>cacāra svātmano mūlaṃ bodhayan bhāvamaiśvaram // KūrmP_1,24.2 //</l>\n</lg>\n\n<lg>\n<l>jagāma yogibhirjuṣṭaṃ nānāpakṣisamākulam /</l>\n<l>āśramaṃ tūpamanyorvai munīndrasya mahātmanaḥ // KūrmP_1,24.3 //</l>\n</lg>\n\n<lg>\n<l>tapattrirājamārūḍhaḥ suparṇamatitejasam /</l>\n<l>śaṅkhacakragadāpāṇiḥ śrīvatsakṛtalakṣaṇaḥ // KūrmP_1,24.4 //</l>\n</lg>\n\n<lg>\n<l>nānādrumalatākīrṇaṃ nānāpuṣpopaśobhitam /</l>\n<l>ṛṣīṇāmāśramairjuṣṭaṃ vedaghoṣanināditam // KūrmP_1,24.5 //</l>\n</lg>\n\n<lg>\n<l>siṃharkṣaśarabhākīrṇaṃ śārdūlagajasaṃyutam /</l>\n<l>vimalasvādupānīyaiḥ sarobhirupaśobhitam // KūrmP_1,24.6 //</l>\n</lg>\n\n<lg>\n<l>ārāmairvividhairjuṣṭaṃ devatāyatanaiḥ śubhaiḥ /</l>\n<l>ṛṣikairṛṣiputraiśca mahāmunigaṇaistathā // KūrmP_1,24.7 //</l>\n</lg>\n\n<lg>\n<l>vedādhyayanasaṃpannaiḥ sevitaṃ cāgnihotribhiḥ /</l>\n<l>yogibhirdhyānaniratairnāsāgragatalocanaiḥ // KūrmP_1,24.8 //</l>\n</lg>\n\n<lg>\n<l>upetaṃ sarvataḥ puṇyaṃ jñānibhistattvadarśibhiḥ /</l>\n<l>nadībhirabhito juṣṭaṃ jāpakairbrahmavādibhiḥ // KūrmP_1,24.9 //</l>\n</lg>\n\n<lg>\n<l>sevitaṃ tāpasaiḥ puṇyairīśārādhanatatparaiḥ /</l>\n<l>praśāntaiḥ satyasaṃkalpairniḥ śokairnirupadravaiḥ // KūrmP_1,24.10 //</l>\n</lg>\n\n<lg>\n<l>bhasmāvadātasarvāṅgai rudrajāpyaparāyaṇaiḥ /</l>\n<l>muṇḍitairjaṭilaiḥ śuddhaistathānyaiśca śikhājaṭaiḥ /</l>\n<l>sevitaṃ tāpasairnitya jñānibhirbrahmacāribhiḥ // KūrmP_1,24.11 //</l>\n</lg>\n\n<lg>\n<l>tatrāśramavare ramye siddhāśramavibhūṣite /</l>\n<l>gaṅgā bhagavatī nityaṃ vahatyevāghanāśinī // KūrmP_1,24.12 //</l>\n</lg>\n\n<lg>\n<l>sa tānanviṣya viśvātmā tāpasān vītakalmaṣān /</l>\n<l>praṇāmenātha vacasā pūjayāmāsa mādhavaḥ // KūrmP_1,24.13 //</l>\n</lg>\n\n<lg>\n<l>te te dṛṣṭvā jagadyoniṃ śaṅkhacakragadādharam /</l>\n<l>praṇemurbhaktisaṃyuktā yogināṃ paramaṃ gurum // KūrmP_1,24.14 //</l>\n</lg>\n\n<lg>\n<l>stuvanti vaidikairmantraiḥ kṛtvā hṛdi sanātanam /</l>\n<l>procuranyonyamavyaktamādidevaṃ mahāmunim // KūrmP_1,24.15 //</l>\n</lg>\n\n<lg>\n<l>ayaṃ sa bhagavānekaḥ sākṣānnārāyaṇaḥ paraḥ /</l>\n<l>agacchatyadhunā devaḥ purāṇapuruṣaḥ svayam // KūrmP_1,24.16 //</l>\n</lg>\n\n<lg>\n<l>ayamevāvyayaḥ straṣṭā saṃhartā caiva rakṣakaḥ /</l>\n<l>amūrto mūrtimān bhūtvā munīn draṣṭumihāgataḥ // KūrmP_1,24.17 //</l>\n</lg>\n\n<lg>\n<l>eṣa dhātā vidhātā ca samāgacchati sarvagaḥ /</l>\n<l>anādirakṣayo 'nanto mahābhūto maheśvaraḥ // KūrmP_1,24.18 //</l>\n</lg>\n\n<lg>\n<l>śrutvā śrutvā haristeṣāṃ vacāṃsi vacanātigaḥ /</l>\n<l>yayau sa tūrṇaṃ govindaḥ sthānaṃ tasya mahātmanaḥ // KūrmP_1,24.19 //</l>\n</lg>\n\n<lg>\n<l>upaspṛśyātha bhāvena tīrthe tīrthe sa yādavaḥ /</l>\n<l>cakāra devakīsūnurdevarṣipitṛtarpaṇam // KūrmP_1,24.20 //</l>\n</lg>\n\n<lg>\n<l>nadīnāṃ tīrasaṃsthāni sthāpitāni munīśvaraiḥ /</l>\n<l>liṅgāni pūjayāmāsa śaṃbhoramitatejasaḥ // KūrmP_1,24.21 //</l>\n</lg>\n\n<lg>\n<l>dṛṣṭvā dṛṣṭvā samāyāntaṃ yatra yatra janārdanam /</l>\n<l>pūjayāñcakrire puṣpairakṣataistatra vāsinaḥ // KūrmP_1,24.22 //</l>\n</lg>\n\n<lg>\n<l>samīkṣya vāsudevaṃ taṃ śārṅgaśaṅkhāsidhāriṇam /</l>\n<l>tasthire niścalāḥ sarve śubhāṅgaṃ tannivāsinaḥ // KūrmP_1,24.23 //</l>\n</lg>\n\n<lg>\n<l>yāni tatrārurukṣūṇāṃ mānasāni janārdanam /</l>\n<l>dṛṣṭvā samīhitānyāsan niṣkrāmanti purāhiram // KūrmP_1,24.24 //</l>\n</lg>\n\n<lg>\n<l>athāvagāhya gaṅgāyāṃ kṛtvā devāditarpaṇam /</l>\n<l>ādāya puṣpavaryāṇi munīndrasyāviśad gṛham // KūrmP_1,24.25 //</l>\n</lg>\n\n<lg>\n<l>dṛṣṭvā taṃ yogināṃ śreṣṭhaṃ bhasmoddhūlitavigraham /</l>\n<l>jaṭācīradharaṃ śāntaṃ nanāma śirasā munim // KūrmP_1,24.26 //</l>\n</lg>\n\n<lg>\n<l>ālokya kṛṣṇamāyāntaṃ pūjayāmāsa tattvavit /</l>\n<l>āsane cāsayāmāsa yogināṃ prathamātithim // KūrmP_1,24.27 //</l>\n</lg>\n\n<lg>\n<l>uvāca vacasāṃ yoniṃ jānīmaḥ paramaṃ padam /</l>\n<l>viṣṇumavyaktasaṃsthānaṃ śiṣyabhāvena saṃsthitam // KūrmP_1,24.28 //</l>\n</lg>\n\n<lg>\n<l>svāgataṃ te hṛṣīkeśa saphalāni tapāṃsi naḥ /</l>\n<l>yad sākṣādeva viśvātmā madgehaṃ viṣṇurāgataḥ // KūrmP_1,24.29 //</l>\n</lg>\n\n<lg>\n<l>tvāṃ na paśyanti munayo yatanto 'pi hi yoginaḥ /</l>\n<l>tādṛśasyātha bhavataḥ kimāgamanakāraṇam // KūrmP_1,24.30 //</l>\n</lg>\n\n<lg>\n<l>śrutvopamanyostad vākyaṃ bhagavān keśimardanaḥ /</l>\n<l>vyājahāra mahāyogī vacanaṃ praṇipatya tam // KūrmP_1,24.31 //</l>\n</lg>\n\n<lg>\n<l>śrīkṛṣṇa uvāca</l>\n<l>bhagavan draṣṭumicchāmi girīśaṃ kṛttivāsasam /</l>\n<l>saṃprāpto bhavataḥ sthānaṃ bhagavaddarśanotsukaḥ // KūrmP_1,24.32 //</l>\n</lg>\n\n<lg>\n<l>kathaṃ sa bhagavānīśo dṛśyo yogavidāṃ varaḥ /</l>\n<l>mayācireṇa kutrāhaṃ drakṣyāmi tamumāpatim // KūrmP_1,24.33 //</l>\n</lg>\n\n<lg>\n<l>ityāha bhagavānukto dṛśyate parameśvaraḥ /</l>\n<l>bhaktyā cogreṇa tapasā tatkuruṣveha yatnataḥ // KūrmP_1,24.34 //</l>\n</lg>\n\n<lg>\n<l>iheśvaraṃ devadevaṃ munīndrā brahmavādinaḥ /</l>\n<l>dhyāyanto 'trāsate devaṃ jāpinastāpasāśca ye // KūrmP_1,24.35 //</l>\n</lg>\n\n<lg>\n<l>iha devaḥ sapatnīko bhagavān vṛṣabhadhvajaḥ /</l>\n<l>krīḍate vividhairbhūtairyogibhiḥ parivāritaḥ // KūrmP_1,24.36 //</l>\n</lg>\n\n<lg>\n<l>ihāśrame purā rudrāt tapastaptvā sudāruṇam /</l>\n<l>lebhe maheśvarād yogaṃ vasiṣṭho bhagavānṛṣiḥ // KūrmP_1,24.37 //</l>\n</lg>\n\n<lg>\n<l>ihaiva bhagavān vyasaḥ kṛṣṇadvaipāyanaḥ prabhuḥ /</l>\n<l>dṛṣṭvā taṃ paramaṃ jñānaṃ labdhavānīśvareśvaram // KūrmP_1,24.38 //</l>\n</lg>\n\n<lg>\n<l>ihāśramavare ramye tapastaptvā kapardinaḥ /</l>\n<l>avindat putrakān rudrāt surabhirbhaktisaṃyutā // KūrmP_1,24.39 //</l>\n</lg>\n\n<lg>\n<l>ihaiva devatāḥ pūrvaṃ kālād bhītā maheśvaram /</l>\n<l>dṛṣṭavanto haraṃ śrīmannirbhayā nirvṛtiṃ yayuḥ // KūrmP_1,24.40 //</l>\n</lg>\n\n<lg>\n<l>ihārādhya mahādevaṃ sāvarṇistapatāṃ varaḥ /</l>\n<l>labdhavān paramaṃ yogaṃ granthakāratvamuttamam // KūrmP_1,24.41 //</l>\n</lg>\n\n<lg>\n<l>pravartayāmāsa śubhāṃ kṛtvā vai saṃhitāṃ dvijaḥ /</l>\n<l>paurāṇikīṃ supuṇyārthāṃ sacchiṣyeṣu dvijātiṣu // KūrmP_1,24.42 //</l>\n</lg>\n\n<lg>\n<l>ihaiva saṃhitāṃ dṛṣṭvā kāpeyaḥ śāṃśapāyanaḥ /</l>\n<l>mahādevaṃ cakāremāṃ paurāṇīṃ tanniyogataḥ /</l>\n<l>dvādaśaiva sahastrāṇi ślokānāṃ puruṣottama // KūrmP_1,24.43 //</l>\n</lg>\n\n<lg>\n<l>iha pravartitā puṇyā dvyaṣṭasāhastrikottarā /</l>\n<l>vāyavīyottaraṃ nāma purāṇaṃ vedasaṃmitam /</l>\n<l>ihaiva khyāpitaṃ śiṣyaiḥ śāṃśapāyanabhāṣitam // KūrmP_1,24.44 //</l>\n</lg>\n\n<lg>\n<l>yājñavalkyo mahāyogī dṛṣṭvātra tapasā haram /</l>\n<l>cakāra tanniyogena yogaśāstramanuttamam // KūrmP_1,24.45 //</l>\n</lg>\n\n<lg>\n<l>ihaiva bhṛguṇā pūrvaṃ taptvā vai paramaṃ tapaḥ /</l>\n<l>śukro maheśvarāt putro labdho yogavidāṃ varaḥ // KūrmP_1,24.46 //</l>\n</lg>\n\n<lg>\n<l>tasmādihaiva deveśaṃ tapastaptvā maheśvaram /</l>\n<l>draṣṭumarhasi viśveśamugraṃ bhīmaṃ kapardinam // KūrmP_1,24.47 //</l>\n</lg>\n\n<lg>\n<l>evamuktvā dadau jñānamupamanyurmahāmuniḥ /</l>\n<l>vrataṃ pāśupataṃ yogaṃ kṛṣṇāyākliṣṭakarmaṇe // KūrmP_1,24.48 //</l>\n</lg>\n\n<lg>\n<l>sa tena munivaryeṇa vyāhṛto madhusūdanaḥ /</l>\n<l>tatraiva tapasā devaṃ rudramārādhayat prabhuḥ // KūrmP_1,24.49 //</l>\n</lg>\n\n<lg>\n<l>bhasmauddhūlitasarvāṅgo muṇḍo valkalasaṃyutaḥ /</l>\n<l>jajāpa rudramaniśaṃ śivaikāhitamānasaḥ // KūrmP_1,24.50 //</l>\n</lg>\n\n<lg>\n<l>tato bahutithe kāle somaḥ somārdhabhūṣaṇaḥ /</l>\n<l>adṛśyata mahādevo vyomni devyā maheśvaraḥ // KūrmP_1,24.51 //</l>\n</lg>\n\n<lg>\n<l>kirīṭinaṃ gadinaṃ citramālaṃ</l>\n<l>pinākinaṃ śūlinaṃ devadevam /</l>\n<l>śārdūlacarmāmbarasaṃvṛtāṅgaṃ</l>\n<l>devyā mahādevamasau dadarśa // KūrmP_1,24.52 //</l>\n</lg>\n\n<lg>\n<l>paraśvadhāsaktakaraṃ trinetraṃ</l>\n<l>nṛsiṃhacarmāvṛtasarvagātram /</l>\n<l>samudgirantaṃ praṇavaṃ bṛhantaṃ</l>\n<l>sahastrasūryapratimaṃ dadarśa // KūrmP_1,24.53 //</l>\n</lg>\n\n<lg>\n<l>prabhuṃ purāṇaṃ puruṣaṃ purastāt</l>\n<l>sanātanaṃ yoginamīśitāram /</l>\n<l>aṇoraṇīyāṃsamanantaśaktiṃ</l>\n<l>prāṇeśvaraṃ śaṃbhumasau dadarśa // KūrmP_1,24.54 //</l>\n</lg>\n\n<lg>\n<l>na yasya devā na pitāmaho 'pi</l>\n<l>nendro na cāgnirvaruṇo na mṛtyuḥ /</l>\n<l>prabhāvamadyāpi vadanti rudraṃ</l>\n<l>tamādidevaṃ purato dadarśa // KūrmP_1,24.55 //</l>\n</lg>\n\n<lg>\n<l>tadānvapaśyad giriśasya vāme</l>\n<l>svātmānamavyaktamanantarūpam /</l>\n<l>stuvantamīśaṃ bahubhirvacobhiḥ</l>\n<l>śaṅkhāsicakrārpitahastamādyam // KūrmP_1,24.56 //</l>\n</lg>\n\n<lg>\n<l>kṛtāñjaliṃ dakṣiṇataḥ sureśaṃ</l>\n<l>haṃsādhirūḍhaṃ puruṣaṃ dadarśa /</l>\n<l>stuvānamīśasya paraṃ prabhāvaṃ</l>\n<l>pitāmahaṃ lokaguruṃ divastham // KūrmP_1,24.57 //</l>\n</lg>\n\n<lg>\n<l>gaṇeśvarānarkasahastrakalpān</l>\n<l>nandīśvarādīnamitaprabhāvān /</l>\n<l>trilokabhartuḥ purato 'nvapaśyat</l>\n<l>kumāramagnipatimaṃ saśākham // KūrmP_1,24.58 //</l>\n</lg>\n\n<lg>\n<l>marīcimatriṃ pulahaṃ pulastyaṃ</l>\n<l>pracetasaṃ dakṣamathāpi kaṇvam /</l>\n<l>parāśaraṃ tatparato vasiṣṭhaṃ</l>\n<l>svāyaṃbhuvaṃ cāpi manuṃ dadarśa // KūrmP_1,24.59 //</l>\n</lg>\n\n<lg>\n<l>tuṣṭāva mantrairamarapradhānaṃ</l>\n<l>baddhāñjalirviṣṇurudārabuddhiḥ /</l>\n<l>praṇamya devyā giriśaṃ sabhaktyā</l>\n<l>svātmanyathātmānamasau vicintya // KūrmP_1,24.60 //</l>\n</lg>\n\n<p>śrīkṛṣṇa uvāca\n<lg>\n<l>namo 'stu te śāśvata sarvayone</l>\n<l>brahmādhipaṃ tvāmṛṣayo vadanti /</l>\n<l>tapaśca sattvaṃ ca rajastamaśca</l>\n<l>tvāmeva sarva pravadanti santaḥ // KūrmP_1,24.61 //</l>\n</lg></p>\n\n<lg>\n<l>tvaṃ brahmā hariratha viśvayoniragniḥ</l>\n<l>saṃhartā dinakaramaṇḍalādhivāsaḥ /</l>\n<l>prāṇastvaṃ hutavahavāsavādibheda-</l>\n<l>satvāmekaṃ śaraṇamupaimi devamīśam // KūrmP_1,24.62 //</l>\n</lg>\n\n<lg>\n<l>sāṃkhyāstvāṃ viguṇamathāhurekarūpaṃ</l>\n<l>yogāstvāṃ satatamupāsate hṛdistham /</l>\n<l>vedāstvāmabhidadhatīha rudramagniṃ</l>\n<l>tvāmekaṃ śaraṇamupaimi devamīśam // KūrmP_1,24.63 //</l>\n</lg>\n\n<lg>\n<l>tvātpāde kusumamathāpi patramekaṃ</l>\n<l>dattvāsau bhavati vimuktaviśvabandhaḥ /</l>\n<l>sarvāghaṃ praṇudati siddhayogijuṣṭaṃ</l>\n<l>smṛtvā te padayugalaṃ bhavatprasādāt // KūrmP_1,24.64 //</l>\n</lg>\n\n<lg>\n<l>yasyāśeṣavibhāgahīnamamalaṃ hṛdyantarāvasthitaṃ</l>\n<l>tattvaṃ jyotiranantamekamacalaṃ satyaṃ paraṃ sarvagam /</l>\n<l>sthānaṃ prāhuranādimadhyanidhanaṃ yasmādidaṃ jāyate</l>\n<l>nityaṃ tvāmahamupaimi satyavibhavaṃviśveśvarantaṃśivam // KūrmP_1,24.65 //</l>\n</lg>\n\n<lg>\n<l>oṃ namo nīlakaṇṭhāya trinetrāya ca raṃhase /</l>\n<l>mahādevāya te nityamīśānāya namo namaḥ // KūrmP_1,24.66 //</l>\n</lg>\n\n<lg>\n<l>namaḥ pinākine tubhyaṃ namo muṇḍāya daṇḍine /</l>\n<l>namaste vajrahastāya digvastrāya kapardine // KūrmP_1,24.67 //</l>\n</lg>\n\n<lg>\n<l>namo bhairavanādāya kālarūpāya daṃṣṭriṇe /</l>\n<l>nāgayajñopavītāya namaste vahniretase // KūrmP_1,24.68 //</l>\n</lg>\n\n<lg>\n<l>namo 'stu te girīśāya svāhākārāya te namaḥ /</l>\n<l>namo muktāṭṭahāsāya bhīmāya ca namo namaḥ // KūrmP_1,24.69 //</l>\n</lg>\n\n<lg>\n<l>namaste kāmanāśāya namaḥ kālapramāthine /</l>\n<l>namo bhairavaveṣāya harāya ca niṣaṅgiṇe // KūrmP_1,24.70 //</l>\n</lg>\n\n<lg>\n<l>namo 'stu te tryambakāya namaste kṛttivāsase /</l>\n<l>namo 'mbikādhipataye paśūnāṃ pataye namaḥ // KūrmP_1,24.71 //</l>\n</lg>\n\n<lg>\n<l>namaste vyomarūpāya vyomādhipataye namaḥ /</l>\n<l>naranārīśarīrāya sāṃkhyayogapravartine // KūrmP_1,24.72 //</l>\n</lg>\n\n<lg>\n<l>namo daivatanāthāya devānugataliṅgine /</l>\n<l>kumāragurave tubhyaṃ devadevāya te namaḥ // KūrmP_1,24.73 //</l>\n</lg>\n\n<lg>\n<l>tamo yajñādhipataye namaste brahmacāriṇe /</l>\n<l>mṛgavyādhāya mahate brahmādhipataye namaḥ // KūrmP_1,24.74 //</l>\n</lg>\n\n<lg>\n<l>namo haṃsāya viśvāya mohanāya namo namaḥ /</l>\n<l>yogine yogagamyāya yogamāyāya te namaḥ // KūrmP_1,24.75 //</l>\n</lg>\n\n<lg>\n<l>namaste prāṇapālāya ghaṇṭānādapriyāya ca /</l>\n<l>kapāline namastubhyaṃ jyotiṣāṃ pataye namaḥ // KūrmP_1,24.76 //</l>\n</lg>\n\n<lg>\n<l>namo namo namastubhyaṃ bhūya eva namo namaḥ /</l>\n<l>mahyaṃ sarvātmanā kāmān prayaccha parameśvara // KūrmP_1,24.77 //</l>\n</lg>\n\n<lg>\n<l>evaṃ hi bhaktyā deveśamabhiṣṭūya sa mādhavaḥ /</l>\n<l>papāta pādayorviprā devadevyoḥ sa daṇḍavat // KūrmP_1,24.78 //</l>\n</lg>\n\n<lg>\n<l>utthāpya bhagavān somaḥ kṛṣṇaṃ keśiniṣūdanam /</l>\n<l>babhāṣe madhuraṃ vākyaṃ meghagambhīraniḥ svanaḥ // KūrmP_1,24.79 //</l>\n</lg>\n\n<lg>\n<l>kimarthaṃ puṇḍarīkākṣa tapastaptaṃ tvayāvyaya /</l>\n<l>tvameva dātā sarveṣāṃ kāmānāṃ kāmināmiha // KūrmP_1,24.80 //</l>\n</lg>\n\n<lg>\n<l>tvaṃ hi sā paramā mūrtirmama nārāyaṇāhvayā /</l>\n<l>nānavāptaṃ tvayā tāta vidyate puruṣottama // KūrmP_1,24.81 //</l>\n</lg>\n\n<lg>\n<l>vettha nārāyaṇānantamātmānaṃ parameśvaram /</l>\n<l>mahādevaṃ mahāyogaṃ svena yogena keśava // KūrmP_1,24.82 //</l>\n</lg>\n\n<lg>\n<l>śrutvā tadvacanaṃ kṛṣṇaḥ prahasan vai vṛṣadhvajam /</l>\n<l>uvāca vīkṣya viśveśaṃ devīṃ ca himaśailajām // KūrmP_1,24.83 //</l>\n</lg>\n\n<lg>\n<l>jñātaṃ hi bhavatā sarvaṃ svena yogena śaṅkara /</l>\n<l>icchāmyātmasamaṃ putraṃ tvadbhaktaṃ dehi śaṅkara // KūrmP_1,24.84 //</l>\n</lg>\n\n<lg>\n<l>tathāstvityāha viśvātmā prahṛṣṭamanasā haraḥ /</l>\n<l>devīmālokya girijāṃ keśavaṃ pariṣasvaje // KūrmP_1,24.85 //</l>\n</lg>\n\n<lg>\n<l>tataḥ sā jagatāṃ mātā śaṅkarārdhaśarīriṇī /</l>\n<l>vyājahāra hṛṣīkeśaṃ devī himagirīndrajā // KūrmP_1,24.86 //</l>\n</lg>\n\n<lg>\n<l>vatsa jāne tavānantāṃ niścalāṃ sarvadācyuta /</l>\n<l>ananyāmīśvare bhaktimātmanyapi ca keśava // KūrmP_1,24.87 //</l>\n</lg>\n\n<lg>\n<l>tvaṃ hi nārāyaṇaḥ sākṣāt sarvātmā puruṣottamaḥ /</l>\n<l>prārthito daivataiḥ pūrvaṃ saṃjāto daivakīsutaḥ // KūrmP_1,24.88 //</l>\n</lg>\n\n<lg>\n<l>paśya tvamātmanātmānamātmīyamamalaṃ padam /</l>\n<l>nāvayorvidyate bheda evaṃ paśyanti sūrayaḥ // KūrmP_1,24.89 //</l>\n</lg>\n\n<lg>\n<l>imānimān varāniṣṭān matto gṛhṇīṣva keśava /</l>\n<l>sarvajñatvaṃ tathaiśvaryaṃ jñānaṃ tat pārameśvaram /</l>\n<l>īśvare niścalāṃ bhaktimātmanyapi paraṃ balam // KūrmP_1,24.90 //</l>\n</lg>\n\n<lg>\n<l>evamuktastayā kṛṣṇo mahādevyā janārdanaḥ /</l>\n<l>āśiṣaṃ śirasāhṛṅṇād devo 'pyāha maheśvaraḥ // KūrmP_1,24.91 //</l>\n</lg>\n\n<lg>\n<l>pragṛhya kṛṣṇaṃ bhagavānatheśaḥ</l>\n<l>kareṇa devyā saha devadevaḥ /</l>\n<l>saṃpūjyamāno munibhiḥ sureśai-</l>\n<l>r jagāma kailāsagiriṃ girīśaḥ // KūrmP_1,24.92 //</l>\n</lg>\n\n<p>iti śrīkūrmapūrāṇe ṣaṭsāhastryāṃ saṃhitāyāṃ pūrvavibhāge caturviśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>praviśya meruśikharaṃ kailāsaṃ kanakaprabham /</l>\n<l>rarāma bhagavān somaḥ keśavena maheśvaraḥ // KūrmP_1,25.1 //</l>\n</lg>\n\n<lg>\n<l>apaśyaṃstaṃ mahātmānaṃ kailāsagirivāsinaḥ /</l>\n<l>pūjayāñcakrire kṛṣṇaṃ devadevamathācyutam // KūrmP_1,25.2 //</l>\n</lg>\n\n<lg>\n<l>caturbāhumudārāṅgaṃ kālameghasamaprabham /</l>\n<l>kirīṭinaṃ śārṅgapāṇi śrīvatsāṅkitavakṣasam // KūrmP_1,25.3 //</l>\n</lg>\n\n<lg>\n<l>dīrghabāhuṃ viśālākṣaṃ pītavāsasamacyutam /</l>\n<l>dadhānamurasā mālāṃ vaijayantīmanuttamām // KūrmP_1,25.4 //</l>\n</lg>\n\n<lg>\n<l>bhrājamānaṃ śriyā divyaṃ yuvānamatikomalam /</l>\n<l>padmāṅghrinayanaṃ cāru susmitaṃ sugatipradam // KūrmP_1,25.5 //</l>\n</lg>\n\n<lg>\n<l>kadācit tatra līlārthaṃ devakīnandavardhanaḥ /</l>\n<l>bhrājamānaḥ śrīyā kṛṣṇaścacāra girikandare // KūrmP_1,25.6 //</l>\n</lg>\n\n<lg>\n<l>gandharvāpsarasāṃ mukhyā nāgakanyāśca kṛtsnaśaḥ /</l>\n<l>siddhā yakṣāśca gandharvāstatra tatra jaganmayam // KūrmP_1,25.7 //</l>\n</lg>\n\n<lg>\n<l>dṛṣṭvāścaryaṃ paraṃ gatvā harṣādutphullocanāḥ /</l>\n<l>mumucuḥ puṣpavarṣāṇi tasya mūrdhni mahātmanaḥ // KūrmP_1,25.8 //</l>\n</lg>\n\n<lg>\n<l>gandharvakanyakā divyāstadvadapsarasāṃ varāḥ /</l>\n<l>dṛṣṭvā cakamire kṛṣṇaṃ strastavastravibhūṣaṇāḥ // KūrmP_1,25.9 //</l>\n</lg>\n\n<lg>\n<l>kāścid gāyanti vividhāṃ gītiṃ gītaviśāradāḥ /</l>\n<l>saṃprekṣya devakīsūnuṃ sundaryaḥ kāmamohitāḥ // KūrmP_1,25.10 //</l>\n</lg>\n\n<lg>\n<l>kāścidvilāsabahulā nṛtyanti sma tadagrataḥ /</l>\n<l>saṃprekṣya saṃsthitāḥ kāścit papustadvadanāmṛtam // KūrmP_1,25.11 //</l>\n</lg>\n\n<lg>\n<l>kāścid bhūṣaṇavaryāṇi svāṅgādādāya sādaram /</l>\n<l>bhūṣayāñcakrire kṛṣṇaṃ kāminyo lokabhūṣaṇam // KūrmP_1,25.12 //</l>\n</lg>\n\n<lg>\n<l>kāścid bhūṣaṇavaryāṇi samādāya tadaṅgataḥ /</l>\n<l>svātmānaṃ būṣayāmāsuḥ svātmagairapi mādhavam // KūrmP_1,25.13 //</l>\n</lg>\n\n<lg>\n<l>kāścidāgatya kṛṣṇasya samīpaṃ kāmamohitāḥ /</l>\n<l>cucumburvadanāmbhojaṃ harermugdhamṛgekṣaṇāḥ // KūrmP_1,25.14 //</l>\n</lg>\n\n<lg>\n<l>pragṛhya kāścid govindaṃ kareṇa bhavanaṃ svakam /</l>\n<l>prāpayāmāsurlokādiṃ māyayā tasya mohitāḥ // KūrmP_1,25.15 //</l>\n</lg>\n\n<lg>\n<l>tāsāṃ sa bhagavān kṛṣṇaḥ kāmān kamalalocanaḥ /</l>\n<l>bahūni kṛtvā rūpāṇi pūrayāmāsa līlayā // KūrmP_1,25.16 //</l>\n</lg>\n\n<lg>\n<l>evaṃ vai suciraṃ kālaṃ devadevapure hariḥ /</l>\n<l>reme nārāyaṇaḥ śrīmān māyayā mohayañjagat // KūrmP_1,25.17 //</l>\n</lg>\n\n<lg>\n<l>gate bahutithe kāle dvāravatyāṃ nivāsinaḥ /</l>\n<l>babhūvurvihvalā bhītā govindavirahe janāḥ // KūrmP_1,25.18 //</l>\n</lg>\n\n<lg>\n<l>tataḥ suparṇo balavān pūrvameva visajitaḥ /</l>\n<l>kṛṣṇena mārgamāṇastaṃ himavantaṃ yayau girim // KūrmP_1,25.19 //</l>\n</lg>\n\n<lg>\n<l>adṛṣṭvā tatra govindaṃ praṇamya śirasā munim /</l>\n<l>ājagāmopamanyuṃ taṃ purīṃ dvāravatīṃ punaḥ // KūrmP_1,25.20 //</l>\n</lg>\n\n<lg>\n<l>tadantare mahādaityā rākṣasāścātibhīṣaṇāḥ /</l>\n<l>ājagmurdvārakāṃ śubhrāṃ bhīṣayantaḥ sahastraśaḥ // KūrmP_1,25.21 //</l>\n</lg>\n\n<lg>\n<l>sa tān suparṇo balavān kṛṣṇatulyaparākramaḥ /</l>\n<l>hatvā yuddhena mahatā rakṣati sma purīṃ śubhām // KūrmP_1,25.22 //</l>\n</lg>\n\n<lg>\n<l>etasminneva kāle tu nārado bhagavānṛṣiḥ /</l>\n<l>dṛṣṭvā kailāsaśikhare kṛṣṇaṃ dvāravatīṃ gataḥ // KūrmP_1,25.23 //</l>\n</lg>\n\n<lg>\n<l>taṃ dṛṣṭvā nāradamṛṣiṃ sarve tatra nivāsinaḥ /</l>\n<l>procurnārāyaṇo nāthaḥ kutrāste bhagavān hariḥ // KūrmP_1,25.24 //</l>\n</lg>\n\n<lg>\n<l>sa tānuvāca bhagavān kailasaśikhare hariḥ /</l>\n<l>ramate 'dya mahāyogīṃ taṃ dṛṣṭvāhamihāgataḥ // KūrmP_1,25.25 //</l>\n</lg>\n\n<lg>\n<l>tasyopaśrutya vacanaṃ suparṇaḥ patatāṃ varaḥ /</l>\n<l>jagāmākāśago viprāḥ kailāsaṃ girimuttamam // KūrmP_1,25.26 //</l>\n</lg>\n\n<lg>\n<l>dadarśa devakīsūnuṃ bhavane ratnamaṇḍite /</l>\n<l>varāsanasthaṃ govindaṃ devadevāntike harim // KūrmP_1,25.27 //</l>\n</lg>\n\n<lg>\n<l>upāsyamānamamarairdivyastrībhiḥ samantataḥ /</l>\n<l>mahādevagaṇaiḥ siddhairyogibhiḥ parivāritam // KūrmP_1,25.28 //</l>\n</lg>\n\n<lg>\n<l>praṇamya daṇḍavad bhūmau suparṇaḥ śaṅkaraṃ śivam /</l>\n<l>nivedayāmāsa hareḥ pravṛttiṃ dvārake pure // KūrmP_1,25.29 //</l>\n</lg>\n\n<lg>\n<l>tataḥ praṇamya śirasā śaṅkaraṃ nīlalohitam /</l>\n<l>ājagāma purīṃ kṛṣṇaḥ so 'nujñāto hareṇa tu // KūrmP_1,25.30 //</l>\n</lg>\n\n<lg>\n<l>āruhya kaśyapasutaṃ strīgaṇairabhipūjitaḥ /</l>\n<l>vacobhiramṛtāsvādairmānito madhusūdanaḥ // KūrmP_1,25.31 //</l>\n</lg>\n\n<lg>\n<l>vīkṣya yāntamamitraghnaṃ gandharvāpsarasāṃ varāḥ /</l>\n<l>anvagacchan mahoyogaṃ śaṅkhacakragadādharam // KūrmP_1,25.32 //</l>\n</lg>\n\n<lg>\n<l>visarjayitvā viśvātmā sarvā evāṅganā hariḥ /</l>\n<l>yayau sa tūrṇaṃ govindo divyāṃ dvāravatīṃ purīm // KūrmP_1,25.33 //</l>\n</lg>\n\n<lg>\n<l>gate muraripau naiva kāminyo munipuṅgavāḥ /</l>\n<l>niśeva candrarahitā vinā tena cakāśire // KūrmP_1,25.34 //</l>\n</lg>\n\n<lg>\n<l>śrutvā paurajanāstūrṇaṃ kṛṣṇāgamanamuttamam /</l>\n<l>maṇḍayāñcakrire divyāṃ purīṃ dvāravatīṃ śubhām // KūrmP_1,25.35 //</l>\n</lg>\n\n<lg>\n<l>patākābhirviśālābhirdhvajai ratnapariṣkṛtaiḥ /</l>\n<l>lājādibhiḥ purīṃ ramyāṃ bhūṣayāñcakrire tadā // KūrmP_1,25.36 //</l>\n</lg>\n\n<lg>\n<l>avādayanta vividhān vāditrān madhurasvanān /</l>\n<l>śaṅkhān sahastraśo dadhmurvoṇāvādān vitenire // KūrmP_1,25.37 //</l>\n</lg>\n\n<lg>\n<l>praviṣṭamātre govinde purīṃ dvāravatīṃ śubhām /</l>\n<l>agāyan madhuraṃ gānaṃ striyo yauvanaśālinaḥ // KūrmP_1,25.38 //</l>\n</lg>\n\n<lg>\n<l>dṛṣṭvā nanṛturīśānaṃ sthitāḥ prāsādamūrdhasu /</l>\n<l>mumucuḥ puṣpavarṣāṇi vasudevasutopari // KūrmP_1,25.39 //</l>\n</lg>\n\n<lg>\n<l>praviśya bhavanaṃ kṛṣṇa āśīrvādābhivardhitaḥ /</l>\n<l>varāsane mahāyogī bhāti devībhiranvitaḥ // KūrmP_1,25.40 //</l>\n</lg>\n\n<lg>\n<l>suramye maṇḍape śubhre śaṅkhādyaiḥ parivāritaḥ /</l>\n<l>ātmajairabhito mukhyaiḥ strīsahastraiśca saṃvṛtaḥ // KūrmP_1,25.41 //</l>\n</lg>\n\n<lg>\n<l>tatrāsanavare ramye jāmbavatyā sahācyutaḥ /</l>\n<l>bhrājate mālayā devo yathā devyā samanvitaḥ // KūrmP_1,25.42 //</l>\n</lg>\n\n<lg>\n<l>ājagmurdevagandharvā draṣṭuṃ lokādimavyayam /</l>\n<l>maharṣayaḥ pūrvajātā mārkaṇḍeyādayo dvijāḥ // KūrmP_1,25.43 //</l>\n</lg>\n\n<lg>\n<l>tataḥ sa bhagavān kṛṣṇo mārkaṇḍeyaṃ samāgatam /</l>\n<l>nanāmotthāya śirasā svāsanaṃ ca dadau hariḥ // KūrmP_1,25.44 //</l>\n</lg>\n\n<lg>\n<l>saṃpūjya tānṛṣigaṇān praṇāmena mahābhujaḥ /</l>\n<l>visarjayāmāsa harirdattvā tadabhivāñchitān // KūrmP_1,25.45 //</l>\n</lg>\n\n<lg>\n<l>tadā madhyāhnasamaye devadevaḥ svayaṃ hariḥ /</l>\n<l>snātvā śuklāmbaro bhānumupatiṣṭhat kṛtāñjaliḥ // KūrmP_1,25.46 //</l>\n</lg>\n\n<lg>\n<l>jajāpa jāpyaṃ vidhivat prekṣamāṇo divākaram /</l>\n<l>tarpayāmāsa deveśo deveśo devān munigaṇān pitṝn // KūrmP_1,25.47 //</l>\n</lg>\n\n<lg>\n<l>praviśya devabhavanaṃ mārkaṇḍeyena caiva hi /</l>\n<l>pūjayāmāsa liṅgasthaṃ bhūteśaṃ bhūtibhūṣaṇam // KūrmP_1,25.48 //</l>\n</lg>\n\n<lg>\n<l>samāpya niyamaṃ sarvaṃ niyantāsau nṛṇāṃ svayam /</l>\n<l>bhojayitvā munivaraṃ brāhmaṇānabhipūjya ca // KūrmP_1,25.49 //</l>\n</lg>\n\n<lg>\n<l>kṛtvātmayogaṃ viprendrā mārkaṇḍeyena cācyutaḥ /</l>\n<l>kathāḥ paurāṇikīḥ puṇyāścakre putrādibhirvṛtaḥ // KūrmP_1,25.50 //</l>\n</lg>\n\n<lg>\n<l>athaitat sarvamakhilaṃ dṛṣṭvā karma mahāmuniḥ /</l>\n<l>mārkaṇḍeyo hasan kṛṣṇaṃ babhāṣe madhuraṃ vacaḥ // KūrmP_1,25.51 //</l>\n</lg>\n\n<lg>\n<l>mārkaṇḍeya uvāca</l>\n<l>kaḥ samārādhyate devo bhavatā karmabhiḥ śubhaiḥ /</l>\n<l>brūhi tvaṃ karmabhiḥ pūjyo yogināṃ dhyeya eva ca // KūrmP_1,25.52 //</l>\n</lg>\n\n<lg>\n<l>tvaṃ hi tat paramaṃ brahma nirvāṇamamalaṃ padam /</l>\n<l>bhārāvataraṇārthāya jāto vṛṣṇikule prabhuḥ // KūrmP_1,25.53 //</l>\n</lg>\n\n<lg>\n<l>tamabravīnmahābāhuḥ kṛṣṇo brahmavidāṃ varaḥ /</l>\n<l>śṛṇvatāmeva putrāṇāṃ sarveṣāṃ prahasanniva // KūrmP_1,25.54 //</l>\n</lg>\n\n<lg>\n<l>śrībhagavānuvāca</l>\n<l>bhavatā kathitaṃ sarvaṃ tathyameva na saṃśayaḥ /</l>\n<l>tathāpi devamīśānaṃ pūjayāmi sanātanam // KūrmP_1,25.55 //</l>\n</lg>\n\n<lg>\n<l>na me viprāsti kartavyaṃ nānavāptaṃ kathañcana /</l>\n<l>pūjayāmi tathāpīśaṃ jānannaitat paraṃ śivam // KūrmP_1,25.56 //</l>\n</lg>\n\n<lg>\n<l>na vai paśyanti taṃ devaṃ māyayā mohitā janāḥ /</l>\n<l>tato 'haṃ svātmano mūlaṃ jñāpayan pūjayāmi tam // KūrmP_1,25.57 //</l>\n</lg>\n\n<lg>\n<l>na ca liṅgārcanāt puṇyaṃ lokesmin bhītināśanam /</l>\n<l>tathā liṅge hitāyaiṣāṃ lokānāṃ pūjayecchivam // KūrmP_1,25.58 //</l>\n</lg>\n\n<lg>\n<l>yo 'haṃ talliṅgamityāhurvedavādavido janāḥ /</l>\n<l>tato 'hamātmamīśānaṃ pūjayāmyātmanaiva tu // KūrmP_1,25.59 //</l>\n</lg>\n\n<lg>\n<l>tasyaiva paramā mūrtistanmayo 'haṃ na saṃśayaḥ /</l>\n<l>nāvayordyite bhedo vedeṣvevaṃ viniścayaḥ // KūrmP_1,25.60 //</l>\n</lg>\n\n<lg>\n<l>eṣa devo mahādevaḥ sadā saṃsārabhīrubhiḥ /</l>\n<l>dhyeyaḥ pūjyaśca vandyaśca jñeyo liṅge maheśvaraḥ // KūrmP_1,25.61 //</l>\n</lg>\n\n<lg>\n<l>mārkaṇḍeya uvāca</l>\n<l>kiṃ talliṅgaṃ suraśreṣṭha liṅge saṃpūjyate ca kaḥ /</l>\n<l>brūhi kṛṣṇa viśālākṣa gahanaṃ hyetaduttamam // KūrmP_1,25.62 //</l>\n</lg>\n\n<lg>\n<l>avyaktaṃ liṅgamityāhurānandaṃ jyotirakṣaram /</l>\n<l>vedā mahesvaraṃ devamāhurliṅginamavyayam // KūrmP_1,25.63 //</l>\n</lg>\n\n<lg>\n<l>purā caikārṇave ghore naṣṭe sthāvarajaṅgame /</l>\n<l>prabodhārthaṃ brahmaṇo me prādurbhūtaḥ svayaṃ śivaḥ // KūrmP_1,25.64 //</l>\n</lg>\n\n<lg>\n<l>tasmāt kālāt samārabhya brahmā cāhaṃ sadaiva hi /</l>\n<l>pūjayāvo mahādevaṃ lokānāṃ hitakāmyayā // KūrmP_1,25.65 //</l>\n</lg>\n\n<lg>\n<l>mārkaṇḍeya uvāca</l>\n<l>kathaṃ liṅgamabhūt pūrvamaiśvaraṃ paramaṃ padam /</l>\n<l>prabodhārthaṃ svayaṃ kṛṣṇa vaktumarhasi sāṃpratam // KūrmP_1,25.66 //</l>\n</lg>\n\n<lg>\n<l>śrībhagavānuvāca</l>\n<l>āsodekārṇavaṃ ghoramavibhāgaṃ tamomayam /</l>\n<l>madhye caikārṇave tasmin śaṅkhacakragadādharaḥ // KūrmP_1,25.67 //</l>\n</lg>\n\n<p>sahastraśīrṣā bhūtvāhaṃ sahastrākṣaḥ sahastrapāt\n<l>sahastrabāhuryuktātmā śayito 'haṃ sanātanaḥ // KūrmP_1,25.68 //</l></p>\n\n<lg>\n<l>etasminnantare dūratā paśyami hyamitaprabham /</l>\n<l>koṭisūryapratīkāśaṃ bhrājamānaṃ śriyāvṛtam // KūrmP_1,25.69 //</l>\n</lg>\n\n<lg>\n<l>caturvaraktraṃ mahāyogaṃ puruṣaṃ kāñcanaprabham /</l>\n<l>kṛṣṇājiradharaṃ devamṛgyajuḥ sāmabhiḥ stutam // KūrmP_1,25.70 //</l>\n</lg>\n\n<lg>\n<l>nimeṣamātreṇa sa māṃ prāpto yogavidāṃ varaḥ /</l>\n<l>vyājahāra svayaṃ brahmā smayamāno mahādyutiḥ // KūrmP_1,25.71 //</l>\n</lg>\n\n<lg>\n<l>kastvaṃ kuto vā kiṃ ceha tiṣṭhase vaha me prabho /</l>\n<l>ahaṃ kartā hi lokānāṃ svayaṃbhūḥ prapitāmahaḥ // KūrmP_1,25.72 //</l>\n</lg>\n\n<lg>\n<l>evamuktastadā tena brahmaṇāhamuvāca ha /</l>\n<l>ahaṃ kartāsmi lokānāṃ saṃhartā ca punaḥ punaḥ // KūrmP_1,25.73 //</l>\n</lg>\n\n<lg>\n<l>evaṃ vivāde vitate māyayā parameṣṭhinaḥ /</l>\n<l>prabodhārthaṃ paraṃ liṅgaṃ prādurbhūtaṃ śivātmakam // KūrmP_1,25.74 //</l>\n</lg>\n\n<lg>\n<l>kālānalasamaprakhyaṃ jvālāmālāsamākulam /</l>\n<l>kṣayavṛddhivinirmuktamādimadhyāntavarjitam // KūrmP_1,25.75 //</l>\n</lg>\n\n<lg>\n<l>tato māmāha bhagavānadho gaccha tvamāśu vai /</l>\n<l>antamasya vijānīma ūrdhvaṃ gacche 'hamityajaḥ // KūrmP_1,25.76 //</l>\n</lg>\n\n<lg>\n<l>tadāśu samayaṃ kṛtvā gatāvūrdhvamadhaśca dvau /</l>\n<l>pitāmaho 'pyahaṃ nāntaṃ jñātavantau samāḥ śatam // KūrmP_1,25.77 //</l>\n</lg>\n\n<lg>\n<l>tato vismayamāpannau bhītau devasya śūlinaḥ /</l>\n<l>māyayā mohitau tasya dhyāyantau viśvamīśvaram // KūrmP_1,25.78 //</l>\n</lg>\n\n<lg>\n<l>proccārantau mahānādamoṅkāraṃ paramaṃ padam /</l>\n<l>prahvāñjalipuṭopetau śaṃbhuṃ tuṣṭuvatuḥ param // KūrmP_1,25.79 //</l>\n</lg>\n\n<lg>\n<l>brahmaviṣṇū ūcatuḥ /</l>\n<l>anādimalasaṃsārarogavaidyāya śaṃbhave /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.80 //</l>\n</lg>\n\n<lg>\n<l>pralayārṇavasaṃsthāya pralayodbhūtihetave /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.81 //</l>\n</lg>\n\n<lg>\n<l>jvālāmālāvṛtāṅgāya jvalanastambharūpiṇe /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.82 //</l>\n</lg>\n\n<lg>\n<l>ādimadhyāntahīnāya svabāvāmaladīptaye /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.83 //</l>\n</lg>\n\n<lg>\n<l>mahādevāya mahate jyotiṣe 'nantatejase /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.84 //</l>\n</lg>\n\n<lg>\n<l>pradhānapuruṣeśāya vyomarūpāya vedhase /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.85 //</l>\n</lg>\n\n<lg>\n<l>nirvikārāya satyāya nityāyāmalatejase /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.86 //</l>\n</lg>\n\n<lg>\n<l>vedāntasārarūpāya kālarūpāya dhīmate /</l>\n<l>namaḥ śivāya śāntāya brahmaṇe liṅgamūrtaye // KūrmP_1,25.87 //</l>\n</lg>\n\n<lg>\n<l>evaṃ saṃstūyamānastu vyakto bhūtvā maheśvaraḥ /</l>\n<l>bhāti devo mahāyogī sūryakoṭisamaprabhaḥ // KūrmP_1,25.88 //</l>\n</lg>\n\n<lg>\n<l>vaktrakoṭisahastreṇa grasamāna ivāmbaram /</l>\n<l>sahastrahastacaraṇaḥ sūryasomāgnilocanaḥ // KūrmP_1,25.89 //</l>\n</lg>\n\n<lg>\n<l>pinākapāṇirbhagavān kṛttivāsāstriśūlabhṛt /</l>\n<l>vyālayajñopavītaśca meghadundubhiniḥ svanaḥ // KūrmP_1,25.90 //</l>\n</lg>\n\n<lg>\n<l>athovāca mahādevaḥ prīto 'haṃ surasattamau /</l>\n<l>paśyetaṃ māṃ mahādevaṃ bhayaṃ sarvaṃ pramucyatām // KūrmP_1,25.91 //</l>\n</lg>\n\n<lg>\n<l>yuvāṃ prasūtau gātrebhyo mama pūrvaṃ sanātanau /</l>\n<l>ayaṃ me dakṣiṇe pārśve brahmā lokapitāmahaḥ /</l>\n<l>vāmapārśve ca me viṣṇuḥ pālako hṛdaye haraḥ // KūrmP_1,25.92 //</l>\n</lg>\n\n<lg>\n<l>prīto 'haṃ yuvayoḥ samyak varaṃ dadmi yathepsitam /</l>\n<l>evamuktvātha māṃ devo mahādevaḥ svayaṃ śivaḥ /</l>\n<l>āliṅgya devaṃ brahmāṇaṃ prasādābhimukho 'bhavat // KūrmP_1,25.93 //</l>\n</lg>\n\n<lg>\n<l>tataḥ prahṛṣṭamanasau praṇipatya maheśvaram /</l>\n<l>ūcatuḥ prekṣya tadvaktraṃ nārāyaṇapitāmahau // KūrmP_1,25.94 //</l>\n</lg>\n\n<lg>\n<l>yadi prītiḥ samutpannā yadi deyo varaśca nau /</l>\n<l>bhaktirbhavatu nau nityaṃ tvayi deva maheśvare // KūrmP_1,25.95 //</l>\n</lg>\n\n<lg>\n<l>tataḥ sa bhagavānīśaḥ prahasan parameśvaraḥ /</l>\n<l>uvāca māṃ mahādevaḥ prītaḥ prītena cetasā // KūrmP_1,25.96 //</l>\n</lg>\n\n<lg>\n<l>deva uvāca</l>\n<l>pralayasthitisargāṇāṃ kartā tvaṃ dharaṇīpate /</l>\n<l>vatsa vatsa hare viśvaṃ pālayaitaccarācaram // KūrmP_1,25.97 //</l>\n</lg>\n\n<lg>\n<l>tridhā bhinno 'smyahaṃ viṣṇo brahmaviṣṇuharākhyayā /</l>\n<l>sargarakṣālayaguṇairnirguṇo 'pi nirañjanaḥ // KūrmP_1,25.98 //</l>\n</lg>\n\n<lg>\n<l>saṃmohaṃ tyaja bho viṣṇo pālayainaṃ pitāmaham /</l>\n<l>bhaviṣyatyeṣa bhagavāṃstava putraḥ sanātanaḥ // KūrmP_1,25.99 //</l>\n</lg>\n\n<lg>\n<l>ahaṃ ca bhavato vaktrāt kalpādau ghorarūpadhṛk /</l>\n<l>śūlapāṇirbhaviṣyāmi krodhajastava putrakaḥ // KūrmP_1,25.100 //</l>\n</lg>\n\n<lg>\n<l>evamuktvā mahādevo brahmāṇaṃ munisattama /</l>\n<l>anugṛhya ca māṃ devastatraivāntaradhīyata // KūrmP_1,25.101 //</l>\n</lg>\n\n<lg>\n<l>tataḥ prabhṛti lokeṣu liṅgārcā supratiṣṭhitā /</l>\n<l>liṅga tallayanād brahman brahmaṇaḥ paramaṃ vapuḥ // KūrmP_1,25.102 //</l>\n</lg>\n\n<lg>\n<l>etalliṅgasya māhātmyaṃ bhāṣitaṃ te mayānagha /</l>\n<l>etad budhyanti yogajñā na devā na ca dānavāḥ // KūrmP_1,25.103 //</l>\n</lg>\n\n<lg>\n<l>etaddhi paramaṃ jñānamavyaktaṃ śivasaṃjñitam /</l>\n<l>yena sūkṣmamacintyaṃ tat paśyanti jñāna vakṣuṣaḥ // KūrmP_1,25.104 //</l>\n</lg>\n\n<lg>\n<l>tasmai bhagavate nityaṃ namaskāraṃ prakurmahe /</l>\n<l>mahādevāya rudrāya devadevāya liṅgine // KūrmP_1,25.105 //</l>\n</lg>\n\n<lg>\n<l>namo vedarahasyāya nīlakaṇṭhāya vai namaḥ /</l>\n<l>vibhīṣaṇāya śāntāya sthāṇave hetave namaḥ // KūrmP_1,25.106 //</l>\n</lg>\n\n<lg>\n<l>brahmaṇe vāmadevāya trinetrāya mahīyase /</l>\n<l>śaṅkarāya maheśāya girīśāya śivāya ca // KūrmP_1,25.107 //</l>\n</lg>\n\n<lg>\n<l>namaḥ kuruṣva satataṃ dhyāyasva manasā haram /</l>\n<l>saṃsārasāgarādasmādacirāduttariṣyasi // KūrmP_1,25.108 //</l>\n</lg>\n\n<lg>\n<l>evaṃ sa vāsudevena vyāhṛto munipuṅgavaḥ /</l>\n<l>jagāma manasā devamīśānaṃ viśvatomukham // KūrmP_1,25.109 //</l>\n</lg>\n\n<lg>\n<l>praṇamya śirasā kṛṣṇamanujñāto mahāmuniḥ /</l>\n<l>jagāma cepsitaṃ deśaṃ devadevasya śūlinaḥ // KūrmP_1,25.110 //</l>\n</lg>\n\n<lg>\n<l>ya imaṃ śrāvayennityaṃ liṅgādhyāyamanuttamam /</l>\n<l>śṛṇuyād vā paṭhed vāpi sarvapāpaiḥ pramucyate // KūrmP_1,25.111 //</l>\n</lg>\n\n<lg>\n<l>śrutvā sakṛdapi hyetat tapaścaraṇamuttamam /</l>\n<l>vāsudevasya viprendrāḥ pāpaṃ muñciti mānavaḥ // KūrmP_1,25.112 //</l>\n</lg>\n\n<lg>\n<l>japed vāharaharnityaṃ brahmaloke mahīyate /</l>\n<l>evamāha mahāyogī kṛṣṇadvaipāyanaḥ prabhuḥ // KūrmP_1,25.113 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcaviṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>tato labdhavaraḥ kṛṣṇo jāmbavatyāṃ maheśvarāt /</l>\n<l>ajījananmahātmānaṃ sāmbamātmajamuttamam // KūrmP_1,26.1 //</l>\n</lg>\n\n<lg>\n<l>pradyumnasyāpyabhūt putro hyaniruddho mahābalaḥ /</l>\n<l>tāvubhau guṇasaṃpannau kṛṣṇasyaivāpare tanū // KūrmP_1,26.2 //</l>\n</lg>\n\n<lg>\n<l>hatvā ca kaṃsaṃ narakamanyāṃśca śataśo 'surān /</l>\n<l>vijitya līlayā śakraṃ jitvā bāṇaṃ mahāsuram // KūrmP_1,26.3 //</l>\n</lg>\n\n<lg>\n<l>sthāpayitvā jagat kṛtsnaṃ loke dharmāṃśca śāśvatān /</l>\n<l>cakre nārāyaṇo gantuṃ svasthānaṃ buddhimuttamām // KūrmP_1,26.4 //</l>\n</lg>\n\n<lg>\n<l>etasminnantare viprā bhṛgvādyāḥ kṛṣṇamīśvaram /</l>\n<l>ājagmurdvārakāṃ draṣṭuṃ kṛtakāryaṃ sanātanam // KūrmP_1,26.5 //</l>\n</lg>\n\n<lg>\n<l>sa tānuvāca viśvātmā praṇipatyābhipūjya ca /</l>\n<l>āsaneṣūpaviṣṭān vai saha rāmeṇa dhīmatā // KūrmP_1,26.6 //</l>\n</lg>\n\n<lg>\n<l>gamiṣye tat paraṃ sthānaṃ svakīyaṃ viṣṇusaṃjñitam /</l>\n<l>kṛtāni sarvakāryāṇi prasīdadhvaṃ munīśvarāḥ // KūrmP_1,26.7 //</l>\n</lg>\n\n<lg>\n<l>idaṃ kaliyugaṃ ghoraṃ saṃprāptamadhunāśubham /</l>\n<l>bhaviṣyanti janāḥ sarve hyasmin pāpānuvartinaḥ // KūrmP_1,26.8 //</l>\n</lg>\n\n<lg>\n<l>pravartayadhvaṃ majjñānaṃ brāhmaṇānāṃ hitāvaham /</l>\n<l>yeneme kalijaiḥ pāpairmucyante hi dvijottamāḥ // KūrmP_1,26.9 //</l>\n</lg>\n\n<lg>\n<l>ye māṃ janāḥ saṃsmaranti kalau sakṛdapi prabhum /</l>\n<l>teṣāṃ naśyatu tat pāpaṃ bhaktānāṃ puruṣottame // KūrmP_1,26.10 //</l>\n</lg>\n\n<lg>\n<l>yer'cayiṣyantimāṃ bhaktyā nityaṃ kaliyuge dvijāḥ /</l>\n<l>vidhānā vedadṛṣṭena te gamiṣyanti tat padam // KūrmP_1,26.11 //</l>\n</lg>\n\n<lg>\n<l>ye brāhmaṇā vaṃśajātā yuṣmākaṃ vai sahastraśaḥ /</l>\n<l>teṣāṃ nārāyaṇe bhaktirbhaviṣyati kalau yuge // KūrmP_1,26.12 //</l>\n</lg>\n\n<lg>\n<l>parāt parataraṃ yānti nārāyaṇaparāyaṇāḥ /</l>\n<l>na te tatra gamiṣyanti ye dviṣanti maheśvaram // KūrmP_1,26.13 //</l>\n</lg>\n\n<lg>\n<l>dhyānaṃ homaṃ tapastaptaṃ jñānaṃ yajñādiko vidhiḥ /</l>\n<l>teṣāṃ vinaśyati kṣipraṃ ye nindanti pinākinam // KūrmP_1,26.14 //</l>\n</lg>\n\n<lg>\n<l>yo māṃ samāśrayennityamekāntaṃ bhāvamāśritaḥ /</l>\n<l>vinindya devamīśānaṃ sa yāti narakāyutam // KūrmP_1,26.15 //</l>\n</lg>\n\n<lg>\n<l>tasmāt sā parihartavyā nindā paśupatau dvijāḥ /</l>\n<l>karmaṇā manasā vācā tadbhakteṣvapi yatnataḥ // KūrmP_1,26.16 //</l>\n</lg>\n\n<lg>\n<l>ye tu dakṣādhvare śaptā dadhīyena dvijottamāḥ /</l>\n<l>bhaviṣyanti kalau bhaktaiḥ parihāryāḥ prayatnataḥ // KūrmP_1,26.17 //</l>\n</lg>\n\n<lg>\n<l>dviṣanto devamīśānaṃ yuṣmākaṃ vaṃśasaṃbhavāḥ /</l>\n<l>śaptāśca gautamenorvyāṃ na saṃbhāṣyā dvijottamaiḥ // KūrmP_1,26.18 //</l>\n</lg>\n\n<lg>\n<l>ityevamuktāḥ kṛṣṇena sarva eva maharṣayaḥ /</l>\n<l>omityuktvā yayustūrṇaṃsvāni sthānāni sattamāḥ // KūrmP_1,26.19 //</l>\n</lg>\n\n<lg>\n<l>tato nārāyaṇaḥ kṛṣṇo līlayaiva jaganmayaḥ /</l>\n<l>saṃhṛtya svakulaṃ sarvaṃ yayau tat paramaṃ padam // KūrmP_1,26.20 //</l>\n</lg>\n\n<lg>\n<l>ityeṣa vaḥ samāsena rājñāṃ vaṃśo 'nukīrtitaḥ /</l>\n<l>na śakyo vistarād vaktuṃ kiṃ bhūyaḥ śrotumicchatha // KūrmP_1,26.21 //</l>\n</lg>\n\n<lg>\n<l>yaḥ paṭhecchṛṇuyād vāpi vaṃśānāṃ kathanaṃ śubham /</l>\n<l>sarvapāpavinirmuktaḥ svargaloke mahīyate // KūrmP_1,26.22 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣaḍviṃśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>kṛtaṃ tretā dvāparaṃ ca kaliśceti caturyugam /</l>\n<l>eṣāṃ svabhāvaṃ sūtādya kathayasva samāsataḥ // KūrmP_1,27.1 //</l>\n</lg>\n\n<lg>\n<l>sūta uvāca</l>\n<l>gate nārāyaṇe kṛṣṇe svameva paramaṃ padam /</l>\n<l>pārthaḥ paramadharmātmā pāṇḍavaḥ śatrutāpanaḥ // KūrmP_1,27.2 //</l>\n</lg>\n\n<lg>\n<l>kṛtvā cevottaravidhiṃ śokena mahatāvṛtaḥ /</l>\n<l>apaśyat pathi gacchantaṃ kṛṣṇadvaipāyanaṃ munim // KūrmP_1,27.3 //</l>\n</lg>\n\n<lg>\n<l>śiṣyaiḥ praśiṣyairabhitaḥ saṃvṛtaṃ brahmavādinam /</l>\n<l>papāta daṇḍavad bhūmau tyaktvā śokaṃ tadār'junaḥ // KūrmP_1,27.4 //</l>\n</lg>\n\n<lg>\n<l>uvāca paramaprītaḥ kasmād deśānmahāmune /</l>\n<l>idānīṃ gacchasi kṣipraṃ kaṃ vā deśaṃ prati prabho // KūrmP_1,27.5 //</l>\n</lg>\n\n<lg>\n<l>saṃdarśanād vai bhavataḥ śoko me vipulo gataḥ /</l>\n<l>idānīṃ mama yat kāryaṃ brūhi padmadalekṣaṇa // KūrmP_1,27.6 //</l>\n</lg>\n\n<lg>\n<l>tamuvāca mahāyogī kṛṣṇadvaipāyanaḥ svayam /</l>\n<l>upaviśya nadītire śiṣyaiḥ parivṛto muniḥ // KūrmP_1,27.7 //</l>\n</lg>\n\n<lg>\n<l>idaṃ kaliyugaṃ ghoraṃ saṃprāptaṃ pāṇḍunandana /</l>\n<l>tato gacchāmi devasya vārāṇasīṃ mahāpurīm // KūrmP_1,27.8 //</l>\n</lg>\n\n<lg>\n<l>asmin kaliyuge ghore lokāḥ pāpānuvartinaḥ /</l>\n<l>bhaviṣyanti mahāpāpā varṇāśramavivarjitāḥ // KūrmP_1,27.9 //</l>\n</lg>\n\n<lg>\n<l>nānyat paśyāmi jantūnāṃmuktvā vārāṇasīṃ purīm /</l>\n<l>sarvapāpapraśamanaṃ prāyaścittaṃ kalau yuge // KūrmP_1,27.10 //</l>\n</lg>\n\n<lg>\n<l>kṛtaṃ tretā dvāparaṃ ca sarveṣveteṣu vai narāḥ /</l>\n<l>bhaviṣyanti mahātmāno dhārmikāḥ satyavādinaḥ // KūrmP_1,27.11 //</l>\n</lg>\n\n<lg>\n<l>tvaṃ hi lokeṣu vikhyāto dhṛtimāñ janavatsalaḥ /</l>\n<l>pālayādya paraṃ dharmaṃ svakīyaṃ mucyase bhayāt // KūrmP_1,27.12 //</l>\n</lg>\n\n<lg>\n<l>evamukto bhagavatā pārthaḥ parapurañjayaḥ /</l>\n<l>pṛṣṭavān praṇipatyāsau yugadharmān dvijottamāḥ // KūrmP_1,27.13 //</l>\n</lg>\n\n<lg>\n<l>tasmai provāca sakalaṃ muniḥ satyavatīsutaḥ /</l>\n<l>praṇamya devamīśānaṃ yugadharmān sanātanān // KūrmP_1,27.14 //</l>\n</lg>\n\n<lg>\n<l>vakṣyāmi te samāsena yugadharmān nareśvara /</l>\n<l>na śakyate mayā pārtha vistareṇābhibhāṣitum // KūrmP_1,27.15 //</l>\n</lg>\n\n<lg>\n<l>ādyaṃ kṛtayugaṃ proktaṃ tatastretāyugaṃ budhaiḥ /</l>\n<l>tṛtīyaṃ dvāparaṃ pārtha caturthaṃ kalirucyate // KūrmP_1,27.16 //</l>\n</lg>\n\n<lg>\n<l>dhyānaṃ paraṃ kṛtayuge tretāyāṃ jñānamucyate /</l>\n<l>dvāpare yajñamevāhurdānameva kalau yuge // KūrmP_1,27.17 //</l>\n</lg>\n\n<lg>\n<l>brahmā kṛtayuge devastretāyāṃ bhagavān raviḥ /</l>\n<l>dvāpare daivataṃ viṣṇuḥ kalau rudro maheśvaraḥ // KūrmP_1,27.18 //</l>\n</lg>\n\n<lg>\n<l>brahmā viṣṇustathā sūryaḥ sarva eva kaliṣvapi /</l>\n<l>pūjyate bhagavān rudraścaturṣvapi pinākadhṛk // KūrmP_1,27.19 //</l>\n</lg>\n\n<lg>\n<l>ādye kṛtayuge dharmaścatuṣpādaḥ sanātanaḥ /</l>\n<l>tretāyuge tripādaḥ syād dvipādo dvāpare sthitaḥ /</l>\n<l>tripādahīnastiṣye tu sattāmātreṇa tiṣṭhati // KūrmP_1,27.20 //</l>\n</lg>\n\n<lg>\n<l>kṛte tu mithunotpattirvṛttiḥ sākṣād rasollasā /</l>\n<l>prajāstṛptāḥ sadā sarvāḥ sadānandāśca bhoginaḥ // KūrmP_1,27.21 //</l>\n</lg>\n\n<lg>\n<l>adhamottamatvaṃ nāstyāsāṃ nirviśeṣāḥ purañjaya /</l>\n<l>tulyamāyuḥ sukhaṃ rūpaṃ tāsāṃ tasmin kṛte yuge // KūrmP_1,27.22 //</l>\n</lg>\n\n<lg>\n<l>viśokāḥ sattvabahulā ekāntabahulāstathā /</l>\n<l>dhyānaniṣṭhāstaponiṣṭhā mahādevaparāyaṇāḥ // KūrmP_1,27.23 //</l>\n</lg>\n\n<lg>\n<l>tā vai niṣkāmacāriṇyo nityaṃ muditamānasāḥ /</l>\n<l>parvatodadhivāsinyo hyaniketaḥ parantapa // KūrmP_1,27.24 //</l>\n</lg>\n\n<lg>\n<l>rasollāsā kālayogāt tretākhye naśyate tataḥ /</l>\n<l>tasyāṃ siddhau praṇaṣṭāyāmanyā siddhiravartata // KūrmP_1,27.25 //</l>\n</lg>\n\n<lg>\n<l>apāṃ saukṣmye pratihate tadā meghātmanā tu vai /</l>\n<l>meghebhyaḥ stanayitnubhyaḥ pravṛttaṃ vṛṣṭisarjanam // KūrmP_1,27.26 //</l>\n</lg>\n\n<lg>\n<l>sakṛdeva tayā vṛṣṭyā saṃyukte pṛthivītale /</l>\n<l>prādurāsaṃstadā tāsāṃ vṛkṣā vai gṛhasaṃjñitāḥ // KūrmP_1,27.27 //</l>\n</lg>\n\n<lg>\n<l>sarvapratyupayogastu tāsāṃ tebhyaḥ prajāyate /</l>\n<l>vartayanti sma tebhyastāstretāyugamukhe prajāḥ // KūrmP_1,27.28 //</l>\n</lg>\n\n<lg>\n<l>tataḥ kālena mahatā tāsāmeva viparyatāt /</l>\n<l>rāgalobhātmako bhāvastadā hyākasmiko 'bhavat // KūrmP_1,27.29 //</l>\n</lg>\n\n<lg>\n<l>viparyayeṇa tāsāṃ tu tena tatkālabhāvinā /</l>\n<l>praṇaśyanti tataḥ sarve vṛkṣāste gṛhasaṃjñitāḥ // KūrmP_1,27.30 //</l>\n</lg>\n\n<lg>\n<l>tatasteṣu pranaṣṭeṣu vibhrāntā maithunodbhavāḥ /</l>\n<l>abhidhyāyanti tāṃ siddhiṃ satyābhidhyāyinastadā // KūrmP_1,27.31 //</l>\n</lg>\n\n<lg>\n<l>prādurbabhūvustāsāṃ tu vṛkṣāste gṛhasaṃjñitāḥ /</l>\n<l>vastrāṇi te prasūyante phalānyābharaṇāni ca // KūrmP_1,27.32 //</l>\n</lg>\n\n<lg>\n<l>teṣveva jāyate tāsāṃ gandhavarṇarasānvitam /</l>\n<l>amākṣikaṃ mahāvīryaṃ puṭake puṭake madhu // KūrmP_1,27.33 //</l>\n</lg>\n\n<lg>\n<l>tena tā vartayanti sma tretāyugamukhe prijāḥ /</l>\n<l>hṛṣṭapuṣṭāstayā siddhyā sarvā vai vigatajvarāḥ // KūrmP_1,27.34 //</l>\n</lg>\n\n<lg>\n<l>tataḥ kālāntareṇaiva punarlobhāvṛtāstadā /</l>\n<l>vṛkṣāṃstān paryagṛhṇanta madhu cāmākṣikaṃ balāt // KūrmP_1,27.35 //</l>\n</lg>\n\n<lg>\n<l>tāsāṃ tenāpacāreṇa punarlobhakṛtena vai /</l>\n<l>praṇaṣṭāmadhunā sārdhaṃ kalpavṛkṣāḥ kvacit kvacit // KūrmP_1,27.36 //</l>\n</lg>\n\n<lg>\n<l>śītavarṣātapaistīvrai statastā duḥ khitā bhṛśam /</l>\n<l>dvandvaiḥ saṃpīḍyamānāstu cakrurāvaraṇāni ca // KūrmP_1,27.37 //</l>\n</lg>\n\n<lg>\n<l>kṛtvā dvandvapratīghātān vārtopāyamacintayan /</l>\n<l>naṣṭeṣu madhunā sārdhaṃ kalpavṛkṣeṣu vai tadā // KūrmP_1,27.38 //</l>\n</lg>\n\n<lg>\n<l>tataḥ prādurbabhau tāsāṃ siddhistretāyuge punaḥ /</l>\n<l>vārtāyāḥ sādhikā hyanyā vṛṣṭistāsāṃ nikāmataḥ // KūrmP_1,27.39 //</l>\n</lg>\n\n<lg>\n<l>tāsāṃ vṛṣṭyūdakānīha yāni nimnairgatāni tu /</l>\n<l>avahan vṛṣṭisaṃtatyā strotaḥ sthānāni nimnagāḥ // KūrmP_1,27.40 //</l>\n</lg>\n\n<lg>\n<l>ye punastadapāṃ stokā āpannāḥ pṛthivītale /</l>\n<l>apāṃ bhūṇeśca saṃyogādoṣadhyastāstadābhavan // KūrmP_1,27.41 //</l>\n</lg>\n\n<lg>\n<l>aphālakṛṣṭāścānuptā grāmyāraṇyāścaturdaśa /</l>\n<l>ṛtupuṣpaphalaiścaiva vṛkṣagulmāśca jajñire // KūrmP_1,27.42 //</l>\n</lg>\n\n<lg>\n<l>tataḥ prādurabhūt tāsāṃ rāgo lobhaśca sarvaśaḥ /</l>\n<l>avaśyaṃ bhāvinār'the na tretāyugavaśena vai // KūrmP_1,27.43 //</l>\n</lg>\n\n<lg>\n<l>tatastāḥ paryagṛhṇanta nadīkṣetrāṇi parvatān /</l>\n<l>vṛkṣagulmauṣadhīścaiva prasahya tu yathābalam // KūrmP_1,27.44 //</l>\n</lg>\n\n<lg>\n<l>viparyayeṇa tāsāṃ tā oṣadhyo viviśurmahīm /</l>\n<l>pitāmahaniyogena dudoha pṛthivīṃ pṛthuḥ // KūrmP_1,27.45 //</l>\n</lg>\n\n<lg>\n<l>tatastā jagṛhuḥ sarvā anyonyaṃ krodhamūrchitāḥ /</l>\n<l>vasudāradhanādyāṃstu balāt kālabalena tu // KūrmP_1,27.46 //</l>\n</lg>\n\n<lg>\n<l>maryādāyāḥ pratiṣṭhārthaṃ jñātvaitad bhagavānajaḥ /</l>\n<l>sasarja kṣatriyān brahmā brāhmaṇānāṃ hitāya ca // KūrmP_1,27.47 //</l>\n</lg>\n\n<lg>\n<l>varṇāśramavyavasthāṃ ca tretāyāṃ kṛtavān prabhuḥ /</l>\n<l>yajñapravartanaṃ caiva paśuhiṃsāvivarjitam // KūrmP_1,27.48 //</l>\n</lg>\n\n<lg>\n<l>dvāpareṣvatha vidyante matibhedāḥ sadā nṛṇām /</l>\n<l>rāgo lobhastathā yuddhaṃ tattvānāmaviniścayaḥ // KūrmP_1,27.49 //</l>\n</lg>\n\n<lg>\n<l>eko vedaścatuṣpādastretāsviha vidhīyate /</l>\n<l>vedavyāsaiścaturdhā tu vyasyate dvāparādiṣu // KūrmP_1,27.50 //</l>\n</lg>\n\n<lg>\n<l>ṛṣiputraiḥ punarbhedād bhidyante dṛṣṭivibhramaiḥ /</l>\n<l>mantrabrāhmaṇavinyāsaiḥ svaravarṇaviparyayaiḥ // KūrmP_1,27.51 //</l>\n</lg>\n\n<lg>\n<l>saṃhitā ṛgyajuḥ sāmnāṃ saṃhanyante śrutarṣibhiḥ /</l>\n<l>sāmānyād vaikṛtāccaivadṛṣṭibhedaiḥ kvacit kvacit // KūrmP_1,27.52 //</l>\n</lg>\n\n<lg>\n<l>brāhmaṇaṃ kalpasūtrāṇi mantrapravacanāni ca /</l>\n<l>itihāsapurāṇāni dharmaśāstrāṇi suvrata // KūrmP_1,27.53 //</l>\n</lg>\n\n<lg>\n<l>avṛṣṭirmaraṇaṃ caiva tathaiva vāyādhyupadravāḥ /</l>\n<l>vāṅmanaḥ kāyajairduḥ sairnirvedo jāyate nṛṇām // KūrmP_1,27.54 //</l>\n</lg>\n\n<lg>\n<l>nirvedājjāyate teṣāṃ duḥ khamokṣavicāraṇā /</l>\n<l>vicāraṇācca vairāgyaṃ vairāgyād doṣadarśanam // KūrmP_1,27.55 //</l>\n</lg>\n\n<lg>\n<l>doṣāṇāṃ darśanāccaiva dvāpare jñānasaṃbhavaḥ /</l>\n<l>eṣā rajastamoyuktā vṛttirvai dvāpare smṛtā // KūrmP_1,27.56 //</l>\n</lg>\n\n<lg>\n<l>ādye kṛte tu dharmo 'sti sa tretāyāṃ pravartate /</l>\n<l>dvāpare vyākulībhūtvā praṇaśyati kalau yuge // KūrmP_1,27.57 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāṃ pūrvavibhāge saptaviṃśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>tiṣye māyāmasūyāṃ ca vadhaṃ caiva tapasvinām /</l>\n<l>sādhayanti narā nityaṃ tamasā vyākulīkṛtāḥ // KūrmP_1,28.1 //</l>\n</lg>\n\n<lg>\n<l>kalau pramārako rogaḥ satataṃ kṣud bhayaṃ tathā /</l>\n<l>anāvṛṣṭibhayaṃ ghoraṃ deśānāṃ ca viparyayaḥ // KūrmP_1,28.2 //</l>\n</lg>\n\n<lg>\n<l>adhārmikā anācārā mahākopālpacetasaḥ /</l>\n<l>anṛtaṃ vadanti te lubdhāstiṣye jātāḥ suduḥ prajāḥ // KūrmP_1,28.3 //</l>\n</lg>\n\n<lg>\n<l>duriṣṭairduradhītaiśca durācārairdurāgamaiḥ /</l>\n<l>viprāṇāṃ karmadoṣaiśca prajānāṃ jāyate bhayam // KūrmP_1,28.4 //</l>\n</lg>\n\n<lg>\n<l>nādhīyate kalau vedān na yajanti dvijātayaḥ /</l>\n<l>yajantyanyāyato vedān paṭhante cālpabuddhayaḥ // KūrmP_1,28.5 //</l>\n</lg>\n\n<lg>\n<l>śūdrāṇāṃ mantrayaunaiśca saṃbandho brāhmaṇaiḥ saha /</l>\n<l>bhaviṣyati kalau tasmiñ śayanāsanabhojanaiḥ // KūrmP_1,28.6 //</l>\n</lg>\n\n<lg>\n<l>rājānaḥ sūdrabhūyiṣṭhā brāhmaṇān bādhayanti ca /</l>\n<l>bhrūṇahatyā vīrahatyā prajāyete nareśvara // KūrmP_1,28.7 //</l>\n</lg>\n\n<lg>\n<l>snānaṃ homaṃ japaṃ dānaṃ devatānāṃ tathār'canam /</l>\n<l>anyāni caiva karmāṇi na kurvanti dvijātayaḥ // KūrmP_1,28.8 //</l>\n</lg>\n\n<lg>\n<l>vinindanti mahādevaṃ brāhmaṇān puruṣottamam /</l>\n<l>āmnāyadharmaśāstrāṇi purāṇāni kalau yuge // KūrmP_1,28.9 //</l>\n</lg>\n\n<lg>\n<l>kurvantyavedadṛṣṭāni karmāṇi vividhāni tu /</l>\n<l>svadharme 'bhirucirnaiva brāhmaṇānāṃ prijāyate // KūrmP_1,28.10 //</l>\n</lg>\n\n<lg>\n<l>kuśīlacaryāḥ pāṣaṇḍairvṛthārūpaiḥ samāvṛtāḥ /</l>\n<l>bahuyācanako loko bhaviṣyati parasparam // KūrmP_1,28.11 //</l>\n</lg>\n\n<lg>\n<l>aṭṭaśūlā janapadāḥ śivaśūlāścatuṣpathāḥ /</l>\n<l>pramadāḥ keśaśūlinyo bhaviṣyanti kalau yuge // KūrmP_1,28.12 //</l>\n</lg>\n\n<lg>\n<l>śukladantājinākhyāśca muṇḍāḥ kāṣāyavāsasaḥ /</l>\n<l>śūdrā dharmaṃ cariṣyanti yugānte samupasthite // KūrmP_1,28.13 //</l>\n</lg>\n\n<lg>\n<l>śasyacaurā bhaviṣyanti tathā cailābhimarṣiṇaḥ /</l>\n<l>caurāścaurasya hartāro harturhartā tathāparaḥ // KūrmP_1,28.14 //</l>\n</lg>\n\n<lg>\n<l>duḥ khapracuratālpāyurdehotsādaḥ sarogatā /</l>\n<l>adharmābhiniveśitvāt tamovṛttaṃ kalau smṛtam // KūrmP_1,28.15 //</l>\n</lg>\n\n<lg>\n<l>kāṣāyiṇo 'tha nirgranthāstathā kāpālikāśca ye /</l>\n<l>vedavikrayiṇaścānye tīrthavikrayiṇaḥ pare // KūrmP_1,28.16 //</l>\n</lg>\n\n<lg>\n<l>āsanasthān dvijān dṛṣṭvā na calantyalpabuddhayaḥ /</l>\n<l>tāḍayanti dvijendrāṃśca śūdrā rājopajīvinaḥ // KūrmP_1,28.17 //</l>\n</lg>\n\n<lg>\n<l>uccāsanasthāḥ śūdrāstu dvijamadhye parantapa /</l>\n<l>jñātvā na hiṃsate rājā kalau kālabalena tu // KūrmP_1,28.18 //</l>\n</lg>\n\n<lg>\n<l>puṣpaiśca hasitaiścaiva tathānyairmaṅgalairdvijāḥ /</l>\n<l>śūdrānabhyarcayantyalpaśrutabhagyabalānvitāḥ // KūrmP_1,28.19 //</l>\n</lg>\n\n<lg>\n<l>na prekṣante 'rcitāṃścāpi śūdrā dvijavarān nṛpa /</l>\n<l>sevāvasaramālokya dvāri tiṣṭhanti ca dvijāḥ // KūrmP_1,28.20 //</l>\n</lg>\n\n<lg>\n<l>vāhanasthān samāvṛtya śūdrāñ śūdropajīvinaḥ /</l>\n<l>sevante brāhmaṇāstatra stuvanti stutibhiḥ kalau // KūrmP_1,28.21 //</l>\n</lg>\n\n<lg>\n<l>adhyāpayanti vai vedāñ śūdrāñ śūdropajīvinaḥ /</l>\n<l>paṭhanti vaidikān mantrān nāstikyaṃ ghoramāśritāḥ // KūrmP_1,28.22 //</l>\n</lg>\n\n<lg>\n<l>tapoyajñaphalānāṃ ca vikretāro dvijottamāḥ /</l>\n<l>yatayaśca bhaviṣyanti śataśo 'tha sahastraśaḥ // KūrmP_1,28.23 //</l>\n</lg>\n\n<lg>\n<l>nāśayanti hyadhītāni nādhigacchanti cānagha /</l>\n<l>gāyanti laukikairgānairdaivatāni narādhipa // KūrmP_1,28.24 //</l>\n</lg>\n\n<lg>\n<l>vāmapāśupatācārāstathā vai pāñcarātrikāḥ /</l>\n<l>bhaviṣyanti kalau tasmin brāhmaṇāḥ kṣatriyāstathā // KūrmP_1,28.25 //</l>\n</lg>\n\n<lg>\n<l>jñānakarmaṇyuparate loke niṣkriyatāṃ gate /</l>\n<l>kīṭamūṣakasarpāśca dharṣayiṣyanti mānavān // KūrmP_1,28.26 //</l>\n</lg>\n\n<lg>\n<l>kurvānti cāvatārāṇi brāhmaṇānāṃ kuleṣu vai /</l>\n<l>dadhīcaśāpanirdagdhāḥ purā dakṣādhvare dvijāḥ // KūrmP_1,28.27 //</l>\n</lg>\n\n<lg>\n<l>nindanti ca mahādevaṃ tamasāviṣṭacetasaḥ /</l>\n<l>vṛthā dharmaṃ cariṣyanti kalau tasmin yugāntike // KūrmP_1,28.28 //</l>\n</lg>\n\n<lg>\n<l>ye cānye śāpanirdagdhā gautamasya mahātmanaḥ /</l>\n<l>sarve te ca bhaviṣyanti brāhmaṇādyāḥ svajātiṣu // KūrmP_1,28.29 //</l>\n</lg>\n\n<lg>\n<l>vinindanti hṛṣīkeśaṃ brāhmaṇān brahmavādinaḥ /</l>\n<l>vedabāhyavratācārā durācārā vṛthāśramāḥ // KūrmP_1,28.30 //</l>\n</lg>\n\n<lg>\n<l>mohayanti janān sarvān darśayitvā phalāni ca /</l>\n<l>tamasāviṣṭamanaso vaiḍālavṛttikādhamāḥ // KūrmP_1,28.31 //</l>\n</lg>\n\n<lg>\n<l>kalau rudro mahādevo lokānāmīśvaraḥ paraḥ /</l>\n<l>na devatā bhavennṛṇāṃ devatānāṃ ca daivatam // KūrmP_1,28.32 //</l>\n</lg>\n\n<lg>\n<l>kariṣyatyavatārāṇi śaṅkaro nīlalohitaḥ /</l>\n<l>śrautasmārtapratiṣṭhārthaṃ bhaktānāṃ hitakāmyayā // KūrmP_1,28.33 //</l>\n</lg>\n\n<lg>\n<l>upadekṣyati tajjñānaṃ śiṣyāṇāṃ brahmasaṃjñitam /</l>\n<l>sarvavedāntasāraṃ hi dharmān vedanidarśitān // KūrmP_1,28.34 //</l>\n</lg>\n\n<lg>\n<l>ye taṃ viprā niṣevante yena kenopacārataḥ /</l>\n<l>vijityakalijān doṣān yānti te paramaṃ padam // KūrmP_1,28.35 //</l>\n</lg>\n\n<lg>\n<l>anāyāsena sumahat puṇyamāpnoti mānavaḥ /</l>\n<l>anekadoṣaduṣṭasya kalereṣa mahān guṇaḥ // KūrmP_1,28.36 //</l>\n</lg>\n\n<lg>\n<l>tasmāt sarvaprayatnena prāpya māheśvaraṃ yugam /</l>\n<l>viśeṣād brāhmaṇo rudramīśānaṃ śaraṇaṃ vrajet // KūrmP_1,28.37 //</l>\n</lg>\n\n<lg>\n<l>ye namanti virūpākṣamīśānaṃ kṛttivāsasam /</l>\n<l>prasannacetaso rudraṃ te yānti paramaṃ padam // KūrmP_1,28.38 //</l>\n</lg>\n\n<lg>\n<l>yathā rudranamaskāraḥ sarvakarmaphalo dhruvam /</l>\n<l>anyadevanamaskārānna tatphalamavāpnuyāt // KūrmP_1,28.39 //</l>\n</lg>\n\n<lg>\n<l>evaṃvidhe kaliyuge doṣāṇāmekaśodhanam /</l>\n<l>mahādevanamaskāro dhyānaṃ dānamiti śrutiḥ // KūrmP_1,28.40 //</l>\n</lg>\n\n<lg>\n<l>tasmādanīśvarānanyān tyaktvā devaṃ maheśvaram /</l>\n<l>samāśrayed virūpākṣaṃ yadīcchet paramaṃ padam // KūrmP_1,28.41 //</l>\n</lg>\n\n<lg>\n<l>nārcayantīha ye rudraṃ śivaṃ tridaśavanditam /</l>\n<l>teṣāṃ dānaṃ tapo yajño vṛthā jīvitameva ca // KūrmP_1,28.42 //</l>\n</lg>\n\n<lg>\n<l>namo rudrāya mahate devadevāya śūline /</l>\n<l>tryambakāya trinetrāya yogināṃ gurave namaḥ // KūrmP_1,28.43 //</l>\n</lg>\n\n<lg>\n<l>namo 'stu vāmadevāya mahādevāya vedhase /</l>\n<l>śaṃbhave sthāṇave nityaṃ śivāya parameṣṭhine /</l>\n<l>namaḥ śomāya rudrāya mahāgrāsāya hetave // KūrmP_1,28.44 //</l>\n</lg>\n\n<lg>\n<l>prapadye 'haṃ virūpākṣaṃ śaraṇyaṃ brahmacāriṇam /</l>\n<l>mahādevaṃ mahāyogamīśānaṃ cāmbikāpatim // KūrmP_1,28.45 //</l>\n</lg>\n\n<lg>\n<l>yogināṃ yogadātāraṃ yogamāyāsamāvṛtam /</l>\n<l>yogināṃ kurumācāryaṃ yogigamyaṃ pinākinam // KūrmP_1,28.46 //</l>\n</lg>\n\n<lg>\n<l>saṃsāratāraṇaṃ rudraṃ brahmāṇaṃ brahmaṇo 'dhipam /</l>\n<l>śāśvataṃ sarvagaṃ brahmaṇyaṃ brāhmaṇapriyam // KūrmP_1,28.47 //</l>\n</lg>\n\n<lg>\n<l>kapardinaṃ kālamūrtimamūrti parameśvaram /</l>\n<l>ekamūrti mahāmūrti vedavedyaṃ divaspatim // KūrmP_1,28.48 //</l>\n</lg>\n\n<lg>\n<l>nīlakaṇṭhaṃ viśvamūrti vyāpinaṃ viśvaretasam /</l>\n<l>kālāgniṃ kāladahanaṃ kāmadaṃ kāmanāśanam // KūrmP_1,28.49 //</l>\n</lg>\n\n<lg>\n<l>namasye giriśaṃ devaṃ candrāvayavabhūṣaṇam /</l>\n<l>vilohitaṃ lelihānamāhityaṃ parameṣṭhinam /</l>\n<l>ugraṃ paśupatiṃ bhīmaṃ bhāskaraṃ tamasaḥ param // KūrmP_1,28.50 //</l>\n</lg>\n\n<lg>\n<l>ityetallakṣaṇaṃ proktaṃ yugānāṃ vai samāsataḥ /</l>\n<l>atītānāgatānāṃ vai yāvanmanvantarakṣayaḥ // KūrmP_1,28.51 //</l>\n</lg>\n\n<lg>\n<l>manvantareṇa caikena sarvāṇyevāntarāṇi vai /</l>\n<l>vyākhyātāni na saṃdehaḥ kalpaḥ kalpena caiva hi // KūrmP_1,28.52 //</l>\n</lg>\n\n<lg>\n<l>manvantareṣu sarveṣu atītānāgateṣu vai /</l>\n<l>tulyābhimāninaḥ sarve nāmarūpairbhavantyuta // KūrmP_1,28.53 //</l>\n</lg>\n\n<lg>\n<l>evamukto bhagavatā kirīṭī śvetavāhanaḥ /</l>\n<l>babhāra paramāṃ bhaktimīśāne 'vyabhicāriṇīm // KūrmP_1,28.54 //</l>\n</lg>\n\n<lg>\n<l>namaścakāra tamṛṣiṃ kṛṣṇadvaipāyanaṃ prabhum /</l>\n<l>sarvajñaṃ sarvakartāraṃ skṣād viṣṇuṃ vyavasthitam // KūrmP_1,28.55 //</l>\n</lg>\n\n<lg>\n<l>tamuvāca punarvyāsaḥ pāthaṃ parapurañjayam /</l>\n<l>karābhyāṃ suśubhābhyāṃ ca saṃspṛśya praṇataṃ muniḥ // KūrmP_1,28.56 //</l>\n</lg>\n\n<lg>\n<l>dhanyo 'syanugṛhīto 'si tvādṛśo 'nyo na vidyate /</l>\n<l>trailokye śaṅkare nūnaṃ bhaktaḥ parapurañjaya // KūrmP_1,28.57 //</l>\n</lg>\n\n<lg>\n<l>dṛṣṭavānasi taṃ devaṃ viśvākṣaṃ viśvatomukham /</l>\n<l>pratyakṣameva sarveśaṃ rudraṃ sarvajagadgurum // KūrmP_1,28.58 //</l>\n</lg>\n\n<lg>\n<l>jñānaṃ tadaiśvaraṃ divyaṃ yathāvad viditaṃ tvayā /</l>\n<l>svayameva hṛṣīkeśaḥ prītyovāca sanātanaḥ // KūrmP_1,28.59 //</l>\n</lg>\n\n<lg>\n<l>gaccha gaccha svakaṃ sthānaṃ na śokaṃ kartumarhasi /</l>\n<l>vrajasva parayā bhaktyā śaraṇyaṃ śaraṇaṃ śivam // KūrmP_1,28.60 //</l>\n</lg>\n\n<lg>\n<l>evamuktvā sa bhagavānanugṛhyārjunaṃ prabhuḥ /</l>\n<l>jagāma śaṅkarapurīṃ samārādhayituṃ bhavam // KūrmP_1,28.61 //</l>\n</lg>\n\n<lg>\n<l>pāṇḍaveyo 'pi tad vākyāt saṃprāpya śaraṇaṃ śivam /</l>\n<l>saṃtyajya sarvakarmāṇi tadbhaktiparamo 'bhavat // KūrmP_1,28.62 //</l>\n</lg>\n\n<lg>\n<l>nārjunena samaḥ śaṃbhorbhaktyā bhūto bhaviṣyati /</l>\n<l>muktvā satyavatīsūnuṃ kṛṣṇaṃ vā devakīsutam // KūrmP_1,28.63 //</l>\n</lg>\n\n<lg>\n<l>tasmai bhagavate nityaṃ namaḥ satyāya dhīmate /</l>\n<l>pārāśaryāya munaye vyāsāyāmitatejase // KūrmP_1,28.64 //</l>\n</lg>\n\n<lg>\n<l>kṛṣṇadvaipāyanaḥ sākṣād viṣṇureva sanātanaḥ /</l>\n<l>ko hyanyastattvato rudraṃ vetti taṃ parameśvaram // KūrmP_1,28.65 //</l>\n</lg>\n\n<lg>\n<l>namaḥ kurudhvaṃ tamṛṣiṃ kṛṣṇaṃ satyavatīsutam /</l>\n<l>pārāśaryaṃ mahātmānaṃ yoginaṃ viṣṇumavyayam // KūrmP_1,28.66 //</l>\n</lg>\n\n<lg>\n<l>evamuktāstu munayaḥ sarva eva samīhitāḥ /</l>\n<l>preṇemustaṃ mahātmānaṃ vyāsaṃ satyavatīsutam // KūrmP_1,28.67 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭāviṃśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>prāpya vārāṇasīṃ divyāṃ kṛṣṇadvaipāyano muniḥ /</l>\n<l>kimakārṣonmahābuddhiḥ śrotuṃ kautūhalaṃ hi naḥ // KūrmP_1,29.1 //</l>\n</lg>\n\n<lg>\n<l>sūta uvāca</l>\n<l>prāpya vārāṇasī divyāmupaspṛśya mahāmuniḥ /</l>\n<l>pūjayāmāsa jāhnavyāṃ devaṃ viśveśvaraṃ śivam // KūrmP_1,29.2 //</l>\n</lg>\n\n<lg>\n<l>tamāgataṃ puniṃ dṛṣṭvā tatra ye nivasanti vai /</l>\n<l>pūjayāñcakrire vyāsaṃ munayo munipuṅgavam // KūrmP_1,29.3 //</l>\n</lg>\n\n<lg>\n<l>papracchuḥ praṇatāḥ sarve kathāḥ pāpavināśanīḥ /</l>\n<l>mahādevāśrayāḥ puṇyā mokṣadharmān sanātanān // KūrmP_1,29.4 //</l>\n</lg>\n\n<lg>\n<l>sa cāpi kathayāmāsa sarvajño bhagavānṛṣiḥ /</l>\n<l>māhātmyaṃ devadevasya dharmān vedanidarśitān // KūrmP_1,29.5 //</l>\n</lg>\n\n<lg>\n<l>teṣāṃ madhye munīndrāṇāṃ vyāsaśiṣyo mahāmuniḥ /</l>\n<l>pṛṣṭavān jaiminirvyāsaṃ gūḍhamarthaṃ sanātanam // KūrmP_1,29.6 //</l>\n</lg>\n\n<lg>\n<l>jaiminiruvāca</l>\n<l>bhagavan saṃśayaṃ tvekaṃ chettumarhasi tattvataḥ /</l>\n<l>na vidyate hyaviditaṃ bhavatā paramarṣiṇā // KūrmP_1,29.7 //</l>\n</lg>\n\n<lg>\n<l>kecid dhyānaṃ praśaṃsanti dharmamevāpare janāḥ /</l>\n<l>anye sāṃkhyaṃ tathā yogaṃ tapastvanye maharṣayaḥ // KūrmP_1,29.8 //</l>\n</lg>\n\n<lg>\n<l>brahmacaryamatho maunamanye prāharmaharṣayaḥ /</l>\n<l>ahiṃsāṃ satyamapyanye saṃnyāsamapare viduḥ // KūrmP_1,29.9 //</l>\n</lg>\n\n<lg>\n<l>kecid dayāṃ praśaṃsanti dānamadhyayanaṃ tathā /</l>\n<l>tīrthayātrāṃ tathā kecidanye cendriyanigraham // KūrmP_1,29.10 //</l>\n</lg>\n\n<lg>\n<l>kimeteṣāṃ bhavejjyāyaḥ prabrūhi munipuṅgava /</l>\n<l>yadi vā vidyate 'pyanyad guhyaṃ tadvaktumarhasi // KūrmP_1,29.11 //</l>\n</lg>\n\n<lg>\n<l>śrutvā sa jaiminervākyaṃ kṛṣṇadvaipāyano muniḥ /</l>\n<l>prāha gambhīrayā vācā praṇamya vṛṣaketanam // KūrmP_1,29.12 //</l>\n</lg>\n\n<lg>\n<l>sādhu sādhu mahābhāga yatpṛṣṭaṃ bhavatā mune /</l>\n<l>vakṣye guhyatamād guhyaṃ śruṇvantvanye maharṣayaḥ // KūrmP_1,29.13 //</l>\n</lg>\n\n<lg>\n<l>īśvareṇa purā proktaṃ jñānametat sanātanam /</l>\n<l>gūḍhamaprājñavidviṣṭaṃ sevitaṃ sūkṣmadarśibhiḥ // KūrmP_1,29.14 //</l>\n</lg>\n\n<lg>\n<l>nāśraddadhāne dātavyaṃ nābhakte parameṣṭhinaḥ /</l>\n<l>na vedavidviṣu śubhaṃ jñānanānāṃ jñānamuttamam // KūrmP_1,29.15 //</l>\n</lg>\n\n<lg>\n<l>meruśṛṅge purā devamīśānaṃ tripuradviṣam /</l>\n<l>devāsanagatā devī mahādevamapṛcchata // KūrmP_1,29.16 //</l>\n</lg>\n\n<lg>\n<l>devyuvāca</l>\n<l>devadeva mahādeva bhaktānāmārtināśana /</l>\n<l>kathaṃ tvāṃ puruṣo devamacirādeva paśyati // KūrmP_1,29.17 //</l>\n</lg>\n\n<lg>\n<l>sāṃkhyayogastathā dhyānaṃ karmayogo 'tha vaidikaḥ /</l>\n<l>āyāsabahulā loke yāni cānyāni śaṅkara // KūrmP_1,29.18 //</l>\n</lg>\n\n<lg>\n<l>yena vibrāntacittānāṃ yogināṃ karmiṇāmapi /</l>\n<l>dṛśyo hi bhagavān sūkṣmaḥ sarveṣāmatha dehinām // KūrmP_1,29.19 //</l>\n</lg>\n\n<lg>\n<l>etad guhyatamaṃ jñānaṃ gūḍhaṃ brahmādisevitama /</l>\n<l>hitāya sarvabhaktānāṃ brūhi kāmāṅganāśana // KūrmP_1,29.20 //</l>\n</lg>\n\n<lg>\n<l>īśvara uvāca</l>\n<l>avācyametad vijñānaṃ jñānamajñairbahiṣkṛtam /</l>\n<l>vakṣye tava yathā tattvaṃ yaduktaṃ paramarṣibhiḥ // KūrmP_1,29.21 //</l>\n</lg>\n\n<lg>\n<l>paraṃ guhyatamaṃ kṣetraṃ mama vārāṇasī purī /</l>\n<l>sarveṣāmeva bhūtānāṃ saṃsārārṇavatāriṇī // KūrmP_1,29.22 //</l>\n</lg>\n\n<lg>\n<l>tatra bhaktā mahādevi madīyaṃ vratamāsthitāḥ /</l>\n<l>nivasanti mahātmānaḥ paraṃ niyamamāsthitāḥ // KūrmP_1,29.23 //</l>\n</lg>\n\n<lg>\n<l>uttamaṃ sarvatīrthānāṃ sthānānāmuttamaṃ ca tat /</l>\n<l>jñānānāmuttamaṃ jñānamavimuktaṃ paraṃ mama // KūrmP_1,29.24 //</l>\n</lg>\n\n<lg>\n<l>sthānāntaraṃ pavitrāṇi tīrthānyāyatanāni ca /</l>\n<l>śmaśānasaṃsthitānyeva divyabhūmigatāni ca // KūrmP_1,29.25 //</l>\n</lg>\n\n<lg>\n<l>bhūrloke naiva saṃlagnamantarikṣe mamālayam /</l>\n<l>ayuktāstanna paśyanti yuktāḥ paśyanti cetasā // KūrmP_1,29.26 //</l>\n</lg>\n\n<lg>\n<l>śmasānametad vikhyātamavimuktamiti śrutam /</l>\n<l>kālo bhūtvā jagadidaṃ saṃharāmyatra sundari // KūrmP_1,29.27 //</l>\n</lg>\n\n<lg>\n<l>devīdaṃ sarvaguhyānāṃ sthānaṃ priyatamaṃ mama /</l>\n<l>madbhaktāstatra gacchanti māmeva praviśanti te // KūrmP_1,29.28 //</l>\n</lg>\n\n<lg>\n<l>dattaṃ japtaṃ hutaṃ ceṣṭaṃ tapastaptaṃ kṛtaṃ ca yat /</l>\n<l>dhyānamadhyayanaṃ jñānaṃ sarvaṃ tatrākṣayaṃ bhavet // KūrmP_1,29.29 //</l>\n</lg>\n\n<lg>\n<l>janmāntarasahastreṣu yatpāpaṃ pūrvasaṃcitam /</l>\n<l>avimuktaṃ praviṣṭasya tatsarvaṃ vrajati kṣayam // KūrmP_1,29.30 //</l>\n</lg>\n\n<lg>\n<l>brāhmaṇāḥ kṣatriyā vaiśyāḥ śūdrā ye varṇasaṃkarāḥ /</l>\n<l>striyo mlecchāśca ye cānye saṃkīrṇāḥ pāpayonayaḥ // KūrmP_1,29.31 //</l>\n</lg>\n\n<lg>\n<l>koṭāḥ pipīlikāścaiva ye cānye mṛgapakṣiṇaḥ /</l>\n<l>kālena nidhanaṃ prāptā avimukte varānane // KūrmP_1,29.32 //</l>\n</lg>\n\n<lg>\n<l>candrārdhamaulayastryakṣā mahāvṛṣabhavāhanāḥ /</l>\n<l>śive mama pure devi jāyante tatra mānavāḥ // KūrmP_1,29.33 //</l>\n</lg>\n\n<lg>\n<l>nāvimukte mṛtaḥ kaścinnarakaṃ yāti kilbiṣī /</l>\n<l>īśvarānugṛhītā hi sarve yānti parāṃ gatim // KūrmP_1,29.34 //</l>\n</lg>\n\n<lg>\n<l>mokṣaṃ sudurlabhaṃ matvā saṃsāraṃ cātibhīṣaṇam /</l>\n<l>aśmanā caraṇau hatvā vārāṇasyāṃ vasennaraḥ // KūrmP_1,29.35 //</l>\n</lg>\n\n<lg>\n<l>durlabhā tapasā cāpi pūtasya parameśvari /</l>\n<l>yatra tatra vipannasya gatiḥ saṃsāramokṣaṇī // KūrmP_1,29.36 //</l>\n</lg>\n\n<lg>\n<l>prasādājjāyate hyetanmama śailendranandini /</l>\n<l>aprabuddhā na paśyanti mama māyāvimohitāḥ // KūrmP_1,29.37 //</l>\n</lg>\n\n<lg>\n<l>avimuktaṃ na sevanti mūḍhā ye tamasāvṛtāḥ /</l>\n<l>viṇmūtraretasāṃ madhye te vasanti punaḥ punaḥ // KūrmP_1,29.38 //</l>\n</lg>\n\n<lg>\n<l>hanyamāno 'pi yo vidvān vased vighnaśatairapi /</l>\n<l>sa yāti paramaṃ sthānaṃ yatra gatvā na śocati // KūrmP_1,29.39 //</l>\n</lg>\n\n<lg>\n<l>janmamṛtyujarāmuktaṃ paraṃ yāti śivālayam /</l>\n<l>apunarmaraṇānāṃ hi sā gatirmokṣakāṅkṣiṇām /</l>\n<l>yāṃ prāpya kṛtakṛtyaḥ syāditi manyanti paṇḍatāḥ // KūrmP_1,29.40 //</l>\n</lg>\n\n<lg>\n<l>na dānairna tapobhiśca na yajñairnāpi vidyayā /</l>\n<l>prāpyate gatirutkṛṣṭā yāvimukte tu labhyate // KūrmP_1,29.41 //</l>\n</lg>\n\n<lg>\n<l>nānāvarṇā vivarṇāśca caṇḍālādyā jugupsitāḥ /</l>\n<l>kilbiṣaiḥ pūrṇadehā ye viśiṣṭaiḥ pātakaistathā /</l>\n<l>bheṣajaṃ paramaṃ teṣāmavimuktaṃ vidurbudhāḥ // KūrmP_1,29.42 //</l>\n</lg>\n\n<lg>\n<l>avimuktaṃ paraṃ jñānamavimuktaṃ paraṃ padam /</l>\n<l>avimuktaṃ paraṃ tattvamavimuktaṃ paraṃ śivam // KūrmP_1,29.43 //</l>\n</lg>\n\n<lg>\n<l>kṛtvā vai naiṣṭhikīṃ dīkṣāmavimukte vasanti ye /</l>\n<l>teṣāṃ tatparamaṃ jñānaṃ dadāmyante paraṃ padam // KūrmP_1,29.44 //</l>\n</lg>\n\n<lg>\n<l>prāyāgaṃ naimiṣaṃ puṇyaṃ śrīśailo 'tha mahālayaḥ /</l>\n<l>kedāraṃ bhadrakarṇaṃ ca gayā puṣkarameva ca // KūrmP_1,29.45 //</l>\n</lg>\n\n<lg>\n<l>kurukṣetraṃ rudrakoṭirnarmadāmrātakeśvaram /</l>\n<l>śāligrāmaṃ ca kubjāmraṃ kokāmukhamanuttamam /</l>\n<l>prabhāsaṃ vijayeśānaṃ gokarṇaṃ bhadrakarṇakam // KūrmP_1,29.46 //</l>\n</lg>\n\n<lg>\n<l>etāni puṇyasthānāni trailokye viśrutāni ha /</l>\n<l>na yāsyanti paraṃ mokṣaṃ vārāṇasyāṃ yathā mṛtāḥ // KūrmP_1,29.47 //</l>\n</lg>\n\n<lg>\n<l>vārāṇasyāṃ viśeṣeṇa gaṅgā tripathagāminī /</l>\n<l>praviṣṭā nāśayet pāpaṃ janmāntaraśataiḥ kṛtam // KūrmP_1,29.48 //</l>\n</lg>\n\n<lg>\n<l>anyatra sulabhā gaṅgā śrāddhaṃ dānaṃ tapo japaḥ /</l>\n<l>vratāni sarvamevaitad vārāṇasyāṃ sudurlabham // KūrmP_1,29.49 //</l>\n</lg>\n\n<lg>\n<l>yajeta juhuyānnityaṃ dadātyarcayate 'marān /</l>\n<l>vāyubhakṣaśca satataṃ vārāṇasyāṃ stito naraḥ // KūrmP_1,29.50 //</l>\n</lg>\n\n<lg>\n<l>yadi pāpo yadi śaṭho yadi vādhārmiko naraḥ /</l>\n<l>vārāṇasīṃ samāsādya punāti sakalaṃ naraḥ // KūrmP_1,29.51 //</l>\n</lg>\n\n<lg>\n<l>vārāṇasyāṃ mahādevaṃ yer'cayanti stuvanti vai /</l>\n<l>sarvapāpavinirmuktāste vijñeyā gaṇeśvarāḥ // KūrmP_1,29.52 //</l>\n</lg>\n\n<lg>\n<l>anyatra yogajñānābhyāṃ saṃnyāsādathavānyataḥ /</l>\n<l>prāpyate tat paraṃ sthānaṃ sahastreṇaiva janmanā // KūrmP_1,29.53 //</l>\n</lg>\n\n<lg>\n<l>ye bhaktā devadeveśe vārāṇasyāṃ vasanti vai /</l>\n<l>te vindanti paraṃ mokṣamekenaiva tu janmanā // KūrmP_1,29.54 //</l>\n</lg>\n\n<lg>\n<l>yatra yogastathā jñānaṃ muktirekena janmanā /</l>\n<l>avimuktaṃ samāsādya nānyad gacchet tapovanam // KūrmP_1,29.55 //</l>\n</lg>\n\n<lg>\n<l>yato mayā na muktaṃ tadavimuktaṃ tataḥ smṛtam /</l>\n<l>tadeva guhyaṃ guhyānāmetad vijñāya mucyate // KūrmP_1,29.56 //</l>\n</lg>\n\n<lg>\n<l>jñānājñānābhiniṣṭhānāṃ paramānandamicchatām /</l>\n<l>yā gatirvihitā subhru sāvimukte mṛtasya tu // KūrmP_1,29.57 //</l>\n</lg>\n\n<lg>\n<l>yāni caivāvimuktasya dehe tūktāni kṛtsnaśaḥ /</l>\n<l>purī vārāṇasī tebhyaḥ sthānebhyo hyadhikāśubhā // KūrmP_1,29.58 //</l>\n</lg>\n\n<lg>\n<l>yatra sākṣānmahādevo dehānte svayamīśvaraḥ /</l>\n<l>vyācaṣṭe tārakaṃ brahma tatraiva hyavimuktakam // KūrmP_1,29.59 //</l>\n</lg>\n\n<lg>\n<l>yat tat parataraṃ tattvamavimuktamiti śrutam /</l>\n<l>ekena janmanā devi vārāṇasyāṃ tadāpnuyāt // KūrmP_1,29.60 //</l>\n</lg>\n\n<lg>\n<l>bhrūmadhye nābhimadhye ca hṛdaye caiva mūrdhani /</l>\n<l>yathāvimuktāditye vārāṇasyāṃ vyavasthitam // KūrmP_1,29.61 //</l>\n</lg>\n\n<lg>\n<l>varaṇāyāstathā cāsyā madhye vārāṇasī purī /</l>\n<l>tatraiva saṃsthitaṃ tattvaṃ nityamevāvimuktakam // KūrmP_1,29.62 //</l>\n</lg>\n\n<lg>\n<l>vārāṇasyāḥ paraṃ sthānaṃ na bhūtaṃ na bhaviṣyati /</l>\n<l>yatra nārāyaṇo devo mahādevo diveśvaraḥ // KūrmP_1,29.63 //</l>\n</lg>\n\n<lg>\n<l>tatra devāḥ sagandharvāḥ sayakṣoragarākṣasāḥ /</l>\n<l>upāsate māṃ satataṃ devadevaṃ pitāmaham // KūrmP_1,29.64 //</l>\n</lg>\n\n<lg>\n<l>mahāpātakino ye ca ye tebhyaḥ pāpakṛttamāḥ /</l>\n<l>vārāṇasīṃ samāsādya te yānti paramāṃ gatim // KūrmP_1,29.65 //</l>\n</lg>\n\n<lg>\n<l>tasmānmumukṣurniyato vased vai maraṇāntikam /</l>\n<l>vārāṇasyāṃ mahādevājjñānaṃ labdhvā vimucyate // KūrmP_1,29.66 //</l>\n</lg>\n\n<lg>\n<l>kintu vighnā bhaviṣyanti pāpopahatacetasaḥ /</l>\n<l>tato naiva caret pāpaṃ kāyena manasā girā // KūrmP_1,29.67 //</l>\n</lg>\n\n<lg>\n<l>etad rahasyaṃ vedānāṃ purāṇānāṃ ca suvratāḥ /</l>\n<l>avimuktāśrayaṃ jñānaṃ na kaścid vetti tattvataḥ // KūrmP_1,29.68 //</l>\n</lg>\n\n<lg>\n<l>devatānāmṛṣīṇāṃ ca śṛṇvatāṃ parameṣṭhinām /</l>\n<l>devyai devena kathitaṃ sarvapāpavināśanam // KūrmP_1,29.69 //</l>\n</lg>\n\n<lg>\n<l>yathā nārāyaṇaḥ śreṣṭho devānāṃ puruṣottamaḥ /</l>\n<l>yatheśvarāṇāṃ giriśaḥ sthānānāṃ caitaduttamam // KūrmP_1,29.70 //</l>\n</lg>\n\n<lg>\n<l>yaiḥ samārādhito rudraḥ pūrvasminneva janmani /</l>\n<l>te vindanti paraṃ kṣetramavimuktaṃ śivālayam // KūrmP_1,29.71 //</l>\n</lg>\n\n<lg>\n<l>kalikalmaṣasaṃbhūtā yeṣāmupahatā matiḥ /</l>\n<l>na teṣāṃ vedituṃ śakyaṃ sthānaṃ tat parameṣṭhinaḥ // KūrmP_1,29.72 //</l>\n</lg>\n\n<lg>\n<l>ye smaranti sadā kālaṃ vindanti ca purīmimām /</l>\n<l>teṣāṃ vinaśyati kṣipramihāmutra ca pātakam // KūrmP_1,29.73 //</l>\n</lg>\n\n<lg>\n<l>yāni ceha prakurvanti pātakāni kṛtālayāḥ /</l>\n<l>nāśayet tāni sarvāṇi devaḥ kālatanuḥ śivaḥ // KūrmP_1,29.74 //</l>\n</lg>\n\n<lg>\n<l>āgacchatāmidaṃ sthānaṃ sevituṃ mokṣakāṅkṣiṇām /</l>\n<l>mṛtānāṃ ca punarjanam na bhūyo bhavasāgare // KūrmP_1,29.75 //</l>\n</lg>\n\n<lg>\n<l>tasmāt sarvaprayatnena vārāṇasyāṃ vasennaraḥ /</l>\n<l>yogī vāpyathavāyogī pāpī vā puṇyakṛttamaḥ // KūrmP_1,29.76 //</l>\n</lg>\n\n<lg>\n<l>na vedavacanāt pitrorna caiva guruvādataḥ /</l>\n<l>matirutkramaṇīyā syādavimuktagatiṃ prati // KūrmP_1,29.77 //</l>\n</lg>\n\n<lg>\n<l>sūta uvāca</l>\n<l>ityevamuktvā bhagavān vyāso vedavidāṃ varaḥ /</l>\n<l>sahaiva śiṣyapravarairvārāṇasyāṃ cacāra ha // KūrmP_1,29.78 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvaṃvibhāge ekonatriśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>sa śiṣyaiḥ saṃvṛto dhīmān gururdvaipāyano muniḥ /</l>\n<l>jagāma vipulaṃ liṅgamoṅkāraṃ muktidāyakam // KūrmP_1,30.1 //</l>\n</lg>\n\n<lg>\n<l>tatrābhyarcya mahādevaṃ śiṣyaiḥ saha mahāmuniḥ /</l>\n<l>provāca tasya māhātmyaṃ munīnāṃ bhāvitātmanām // KūrmP_1,30.2 //</l>\n</lg>\n\n<lg>\n<l>idaṃ tad vimalaṃ liṅgamoṅkāraṃ nāma śobhanam /</l>\n<l>asya smaraṇamātreṇa mucyate sarvapātakaiḥ // KūrmP_1,30.3 //</l>\n</lg>\n\n<lg>\n<l>etat parataraṃ jñānaṃ pañcayatanamuttamam /</l>\n<l>sevitaṃ sūribhirnityaṃ vārāṇasyāṃ vimokṣadam // KūrmP_1,30.4 //</l>\n</lg>\n\n<lg>\n<l>atra sākṣānmahādevaḥ pañcāyatanavigrahaḥ /</l>\n<l>ramate bhagavān rudro jantūnāmapavargadaḥ // KūrmP_1,30.5 //</l>\n</lg>\n\n<lg>\n<l>yat tat pāśupataṃ jñānaṃ pañcārthamiti śabdyate /</l>\n<l>tadetad vimalaṃ liṅgamoṅkāre samavasthitam // KūrmP_1,30.6 //</l>\n</lg>\n\n<lg>\n<l>śāntyatītā tathā śāntirvidyā caiva parā kalā /</l>\n<l>pratiṣṭhā ca nivṛttiśca pañcārthaṃ liṅgamaiśvaram // KūrmP_1,30.7 //</l>\n</lg>\n\n<lg>\n<l>pañcānāmapi devānāṃ brahmādīnāṃ sadāśrayam /</l>\n<l>oṅkārabodhakaṃ liṅgaṃ pañcāyatanamucyate // KūrmP_1,30.8 //</l>\n</lg>\n\n<lg>\n<l>saṃsmaredaiśvaraṃ liṅgaṃ pañcāyatanamavyayam /</l>\n<l>dehānte tatparaṃ jyotirānandaṃ viśate budhaḥ // KūrmP_1,30.9 //</l>\n</lg>\n\n<lg>\n<l>atra devarṣayaḥ pūrvaṃ siddhā brahmarṣayastathā /</l>\n<l>upāsya devamīśānaṃ prāptavantaḥ paraṃ padam // KūrmP_1,30.10 //</l>\n</lg>\n\n<lg>\n<l>matsyodaryāstaṭe puṇyaṃ sthānaṃ guhyatamaṃ śubham /</l>\n<l>gocarmamātraṃ viprendrā oṅkāreśvaramuttamam // KūrmP_1,30.11 //</l>\n</lg>\n\n<lg>\n<l>kṛttivāseśvaraṃ liṅgaḥ madhyameśvaramuttamam /</l>\n<l>viśveśvaraṃ tathoṅkāraṃ kapardeśvarameva ca // KūrmP_1,30.12 //</l>\n</lg>\n\n<lg>\n<l>etāni guhyaliṅgāni vārāṇasyāṃ dvijottamāḥ /</l>\n<l>na kaścidiha jānāti vinā śaṃbhoranugrahāt // KūrmP_1,30.13 //</l>\n</lg>\n\n<lg>\n<l>evamuktvā yayau kṛṣṇaḥ pārāśaryo mahāmuniḥ /</l>\n<l>kṛttivāseśvaraṃ liṅgaṃ draṣṭuṃ devasya śūlinaḥ // KūrmP_1,30.14 //</l>\n</lg>\n\n<lg>\n<l>samabhyarcya tathā śiṣyairmāhātmyaṃ kṛttivāsasaḥ /</l>\n<l>kathayāmāsa śiṣyebhyo bhagavān brahmavittamaḥ // KūrmP_1,30.15 //</l>\n</lg>\n\n<lg>\n<l>asmin sthāne purā daityo hastī bhūtvā bhavāntikam /</l>\n<l>brāhmaṇān hantumāyāto ye 'tra nityamupāsate // KūrmP_1,30.16 //</l>\n</lg>\n\n<lg>\n<l>teṣāṃ liṅgānmahādevaḥ prādurāsīt trilocanaḥ /</l>\n<l>rakṣaṇārthaṃ dvijaśreṣṭhā bhaktānāṃ bhaktavatsalaḥ // KūrmP_1,30.17 //</l>\n</lg>\n\n<lg>\n<l>hatvā gajākṛtiṃ daityaṃ śūlenāvajñayā haraḥ /</l>\n<l>vasastasyākarot kṛttiṃ kṛttivāseśvarastataḥ // KūrmP_1,30.18 //</l>\n</lg>\n\n<lg>\n<l>atra siddhiṃ parāṃ prāptā munayo munipuṅgavāḥ /</l>\n<l>tenaiva ca śarīreṇa prāptāstat paramaṃ padam // KūrmP_1,30.19 //</l>\n</lg>\n\n<lg>\n<l>vidyā vidyeśvarā rudrāḥ śivāye ca prakīrtitāḥ /</l>\n<l>kṛttivāseśvaraṃ liṅgaṃ nityamāvṛtya saṃsthitāḥ // KūrmP_1,30.20 //</l>\n</lg>\n\n<lg>\n<l>jñātvā kaliyugaṃ ghoramadharmabahulaṃ janāḥ /</l>\n<l>kṛttivāsaṃ na muñcanti kṛtārthāste na saṃśayaḥ // KūrmP_1,30.21 //</l>\n</lg>\n\n<lg>\n<l>janmāntarasahastreṇa mokṣo 'nyatrāpyate na vā /</l>\n<l>ekena janmanā mokṣaḥ kṛttivāse tu labhyate // KūrmP_1,30.22 //</l>\n</lg>\n\n<lg>\n<l>ālayaḥ sarvasiddhānāmetat sthānaṃ vadanti hi /</l>\n<l>gopitaṃ devadevena mahādevena śaṃbhunā // KūrmP_1,30.23 //</l>\n</lg>\n\n<lg>\n<l>yuge yuge hyatra dāntā brāhmaṇā vedapārāgāḥ /</l>\n<l>upāsate mahādevaṃ japanti śatarudriyam // KūrmP_1,30.24 //</l>\n</lg>\n\n<lg>\n<l>stuvanti satataṃ devaṃ tryambakaṃ kṛttivāsasam /</l>\n<l>dhyāyanti hṛdaye devaṃ sthāṇuṃ sarvāntaraṃ śivam // KūrmP_1,30.25 //</l>\n</lg>\n\n<lg>\n<l>gāyanti siddhāḥ kila gītakāni</l>\n<l>ye vārāṇasyāṃ nivasanti viprāḥ /</l>\n<l>teṣāmathaikena bhavena muktir</l>\n<l>ye kṛttivāsaṃ śaraṇaṃ prapannāḥ // KūrmP_1,30.26 //</l>\n</lg>\n\n<lg>\n<l>saṃprāpya loke jagatāmabhīṣṭaṃ</l>\n<l>sudurlabhaṃ viprakuleṣu janma /</l>\n<l>dhyāne samādhāya japanti rudraṃ</l>\n<l>dhyāyanti citte yatayo maheśam // KūrmP_1,30.27 //</l>\n</lg>\n\n<lg>\n<l>ārādhayanti prabhumīśitāraṃ</l>\n<l>vārāṇasīmadhyagatā munindrāḥ /</l>\n<l>yajanti yajñairabhisaṃdhihīnāḥ</l>\n<l>stuvanti rudraṃ praṇamanti śaṃbhum // KūrmP_1,30.28 //</l>\n</lg>\n\n<lg>\n<l>namo bhavāyāmalayogadhāmne</l>\n<l>sthāṇuṃ prapadye giriśaṃ purāṇam /</l>\n<l>smarāmi rudraṃ hṛdaye niviṣṭaṃ</l>\n<l>jāne mahādevamanekarūpam // KūrmP_1,30.29 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāgetriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>samābhāṣya munīn dhīmān devadevasya śūlinaḥ /</l>\n<l>jagāma liṅgaṃ tad draṣṭuṃ kapardeśvaramavyayam // KūrmP_1,31.1 //</l>\n</lg>\n\n<lg>\n<l>snātvā tatra vidhānena tarpayitvā pitṝn dvijāḥ /</l>\n<l>piśācamocane tīrthe pūjayāmāsa śūlinam // KūrmP_1,31.2 //</l>\n</lg>\n\n<lg>\n<l>tatrāścaryamapaśyaṃste munayo guruṇā saha /</l>\n<l>menire kṣetramāhātmyaṃ praṇemurgiriśaṃ haram // KūrmP_1,31.3 //</l>\n</lg>\n\n<lg>\n<l>kaścidabhyājagāmedaṃ śārdūlo ghorarūpadhṛk /</l>\n<l>mṛgīmekāṃ bhakṣayituṃ kapardeśvaramuttamam // KūrmP_1,31.4 //</l>\n</lg>\n\n<lg>\n<l>tatra sā bhītahṛdayā kṛtvā kṛtvā pradakṣiṇam /</l>\n<l>dhāvamānā susaṃbhrāntā vyāghrasya vaśamāgatā // KūrmP_1,31.5 //</l>\n</lg>\n\n<lg>\n<l>tāṃ vidārya nakhaistīkṣṇaiḥ śārdūlaḥ sumahābalaḥ /</l>\n<l>jagāma cānyaṃ vijanaṃ deśaṃ dṛṣṭvā munīśvarān // KūrmP_1,31.6 //</l>\n</lg>\n\n<lg>\n<l>mṛtamātrā ca sā bālā kapardeśāgrato mṛgī /</l>\n<l>adṛśyata mahājvālā vyomni sūryasamaprabhā // KūrmP_1,31.7 //</l>\n</lg>\n\n<lg>\n<l>trinetrā nīlakaṇṭhā ca śaśāṅkāṅkitamūrdhajā /</l>\n<l>vṛṣādhirūḍhā puruṣaistādṛśaireva saṃvṛtā // KūrmP_1,31.8 //</l>\n</lg>\n\n<lg>\n<l>puṣpavṛṣṭiṃ vimuñcinti khecarāstasya mūrdhani /</l>\n<l>gaṇeśvaraḥ svayaṃ bhūtvā na dṛṣṭastatkṣaṇāt tataḥ // KūrmP_1,31.9 //</l>\n</lg>\n\n<lg>\n<l>dṛṣṭvaitadāścaryavaraṃ jaiminipramukhā dvijāḥ /</l>\n<l>kapardeśvaramāhātmyaṃ papracchurgurumacyutam // KūrmP_1,31.10 //</l>\n</lg>\n\n<lg>\n<l>teṣāṃ provāca bhagavān devāgre copaviśya saḥ /</l>\n<l>kapardeśasya māhātmyaṃ praṇamya vṛṣabhadhvajam // KūrmP_1,31.11 //</l>\n</lg>\n\n<lg>\n<l>idaṃ devasya talliṅgaṃ kapardośvaramuttamam /</l>\n<l>smṛtvaivāśeṣapāpaughaṃ kṣipramasya vimuñcati // KūrmP_1,31.12 //</l>\n</lg>\n\n<lg>\n<l>kāmakrodhādayo doṣā vārāṇasīnivāsinām /</l>\n<l>vighnāḥ sarve vinaśyanti kapardeśvarapūjanāt // KūrmP_1,31.13 //</l>\n</lg>\n\n<lg>\n<l>tasmāt sadaiva draṣṭavyaṃ kapardeśvaramuttamam /</l>\n<l>pūjitavyaṃ prayatnena stotavyaṃ vaidikaiḥ stavaiḥ // KūrmP_1,31.14 //</l>\n</lg>\n\n<lg>\n<l>dhyāyatāmatra niyataṃ yogināṃ śāntacetasām /</l>\n<l>jāyate yogasaṃsiddhiḥ sā ṣaṇmāse na saṃśayaḥ // KūrmP_1,31.15 //</l>\n</lg>\n\n<lg>\n<l>brahmahatyādayaḥ pāpā vinaśyantyasya pūjanāt /</l>\n<l>piśācamocane kuṇḍe snātasyātra samīpataḥ // KūrmP_1,31.16 //</l>\n</lg>\n\n<lg>\n<l>asmin kṣetre purā viprāstapasvī śaṃsitavrataḥ /</l>\n<l>śaṅkukarṇa iti khyātaḥ pūjayāmāsa śaṅkaram /</l>\n<l>jajāpa rudramaniśaṃ praṇavaṃ brahmarūpiṇam // KūrmP_1,31.17 //</l>\n</lg>\n\n<lg>\n<l>puṣpadhūpādibhiḥ stotrairnamaskāraiḥ pradakṣiṇaiḥ /</l>\n<l>uvāsa tatra yogātmā kṛtvā dīkṣāṃ tu naiṣṭhikīma // KūrmP_1,31.18 //</l>\n</lg>\n\n<lg>\n<l>kadācidāgataṃ pretaṃ paśyati sma kṣudhānvitam /</l>\n<l>asthicarmapinaddhāṅgaṃ niḥ śvasantaṃ muhurmuhuḥ // KūrmP_1,31.19 //</l>\n</lg>\n\n<lg>\n<l>taṃ dṛṣṭvā sa muniśreṣṭhaḥ kṛpayā parayā yutaḥ /</l>\n<l>provāca ko bhavān kasmād deśād deśamimaṃśritaḥ // KūrmP_1,31.20 //</l>\n</lg>\n\n<lg>\n<l>tasmai piśācaḥ kṣudhayā pīḍyamāno 'bravīd vacaḥ /</l>\n<l>pūrvajanmanyahaṃ vipro dhanadhānyasamanvitaḥ /</l>\n<l>putrapautrādibhiryuktaḥ kuṭumbabharaṇotsukaḥ // KūrmP_1,31.21 //</l>\n</lg>\n\n<lg>\n<l>na pūjitā mayā devā gāvo 'pyatithayastathā /</l>\n<l>na kadācit kṛtaṃ puṇyamalpaṃ vā svalpameva vā // KūrmP_1,31.22 //</l>\n</lg>\n\n<lg>\n<l>ekadā bhagavān devo govṛṣeśvaravāhanaḥ /</l>\n<l>viśveśvaro vārāṇasyāṃ dṛṣṭaḥ spṛṣṭe namaskṛtaḥ // KūrmP_1,31.23 //</l>\n</lg>\n\n<lg>\n<l>tadācireṇa kālena pañcatvamahamāgataḥ /</l>\n<l>na dṛṣṭaṃ nanmayā ghoraṃ yamasya vadanaṃ mune // KūrmP_1,31.24 //</l>\n</lg>\n\n<lg>\n<l>īdṛśīṃ yonimāpannaḥ paiśācīṃ kṣudhayānvitaḥ /</l>\n<l>pipāsayādhunākrānto na jānāmi hitāhitam // KūrmP_1,31.25 //</l>\n</lg>\n\n<lg>\n<l>yadi kañcit samuddhartumupāyaṃ paśyasi prabho /</l>\n<l>kuruṣva taṃ namastubhyaṃ tvāmahaṃ śaraṇaṃ gataḥ // KūrmP_1,31.26 //</l>\n</lg>\n\n<lg>\n<l>ityuktaḥ śaṅkukarṇo 'tha piśācamidamabravīt /</l>\n<l>tvādṛśo na hi loke 'smin vidyate puṇyakṛttamaḥ // KūrmP_1,31.27 //</l>\n</lg>\n\n<lg>\n<l>yat tvayā bhagavān pūrvaṃ dṛṣṭo viśveśvaraḥ śivaḥ /</l>\n<l>saṃspṛṣṭo vandito bhūyaḥ ko 'nyastvatsadṛśo bhuvi // KūrmP_1,31.28 //</l>\n</lg>\n\n<lg>\n<l>tena karmavipākena deśametaṃ samāgataḥ /</l>\n<l>snānaṃ kuruṣva śīghraṃ tvamasmin kuṇḍe samāhitaḥ /</l>\n<l>yenemāṃ kutsitāṃ yoniṃ kṣiprameva prahāsyasi // KūrmP_1,31.29 //</l>\n</lg>\n\n<lg>\n<l>sa evamukto muninā piśāco</l>\n<l>dayālunā devavaraṃ trinetram /</l>\n<l>smṛtvā kapardeśvaramīśitāraṃ</l>\n<l>cakre samādhāya mano 'vagāham // KūrmP_1,31.30 //</l>\n</lg>\n\n<lg>\n<l>tadāvagāḍho munisaṃnidhāne</l>\n<l>mamāra divyābharaṇopapannaḥ /</l>\n<l>adṛśyatārkapratime vimāne</l>\n<l>śaśāṅkacihnāṅkitacārumauliḥ // KūrmP_1,31.31 //</l>\n</lg>\n\n<lg>\n<l>vibhāti rudrairabhito divasthaiḥ</l>\n<l>samāvṛto yogibhairaprameyaiḥ /</l>\n<l>sabālakhilyādibhireṣa devo</l>\n<l>yathodaye bhānuraśeṣadevaḥ // KūrmP_1,31.32 //</l>\n</lg>\n\n<lg>\n<l>stuvanti siddhā divi devasaṅghā</l>\n<l>nṛtyanti divyāpsaraso 'bhirāmāḥ /</l>\n<l>muñcanti vṛṣṭiṃ kusumāmbumiśrāṃ</l>\n<l>gandharvavidyādharakiṃnarādyāḥ // KūrmP_1,31.33 //</l>\n</lg>\n\n<lg>\n<l>saṃstūyamāno 'tha munīndrasaṅghai-</l>\n<l>ravāpya bodhaṃ bhagavātprasādāt /</l>\n<l>samāviśanmaṇḍalametadagryaṃ</l>\n<l>trayīmayaṃ yatra vibhāti rudraḥ // KūrmP_1,31.34 //</l>\n</lg>\n\n<lg>\n<l>dṛṣṭvā vimuktaṃ sa piśācabhūtaṃ</l>\n<l>muniḥ prahṛṣṭo manasā maheśam /</l>\n<l>vicintya rudraṃ kavimekamagniṃ</l>\n<l>praṇamya tuṣṭāva kapardinaṃ tam // KūrmP_1,31.35 //</l>\n</lg>\n\n<p>śaṅkukarṇa uvāca\n<lg>\n<l>kapardinaṃ tvāṃ parataḥ parastād</l>\n<l>goptāramekaṃ puruṣaṃ purāṇam /</l>\n<l>vrajāmi yogeśvaramīśitāra-</l>\n<l>mādityamagniṃ kapilādhirūḍham // KūrmP_1,31.36 //</l>\n</lg></p>\n\n<lg>\n<l>tvāṃ brahmapāraṃ hṛdi sanniviṣṭaṃ</l>\n<l>hiraṇmayaṃ yoginamādimantam /</l>\n<l>vrajāmi rudraṃ śaraṇaṃ divasthaṃ</l>\n<l>mahāmuniṃ brahmamayaṃ pavitram // KūrmP_1,31.37 //</l>\n</lg>\n\n<lg>\n<l>sahastrapādākṣiśiro 'bhiyuktaṃ</l>\n<l>sahastrabāhuṃ namasaḥ parastāt /</l>\n<l>tvāṃ brahāmapāraṃ praṇamāmi śaṃbhuṃ</l>\n<l>hiraṇyagarbhādhipatiṃ trinetram // KūrmP_1,31.38 //</l>\n</lg>\n\n<lg>\n<l>yataḥ prasūtirjagato vināśo</l>\n<l>yenāvṛtaṃ sarvamidaṃ śivena /</l>\n<l>taṃ brahmapāraṃ bhagavantamīśaṃ</l>\n<l>praṇamya nityaṃ śaraṇaṃ prapadye // KūrmP_1,31.39 //</l>\n</lg>\n\n<lg>\n<l>aliṅgamālokavihīnarūpaṃ</l>\n<l>svayaṃprabhaṃ citpatimekarudram /</l>\n<l>taṃ brahmapāraṃ parameśvaraṃ tvāṃ</l>\n<l>namaskariṣye na yato 'nyadasti // KūrmP_1,31.40 //</l>\n</lg>\n\n<lg>\n<l>yaṃ yoginastyaktasabījayogā</l>\n<l>labdhvā samādhiṃ paramārthabhūtāḥ /</l>\n<l>paśyanti devaṃ praṇato 'smi nityaṃ</l>\n<l>taṃ brahmapāraṃ bhavataḥ svarūpam // KūrmP_1,31.41 //</l>\n</lg>\n\n<lg>\n<l>na yatra nāmādiviśeṣakḷpti-</l>\n<l>r na saṃdṛśe tiṣṭhati yatsvarūpam /</l>\n<l>taṃ brahmapāraṃ praṇato 'smi nityaṃ</l>\n<l>svayaṃbhuvaṃ tvāṃ śaraṇaṃ prapadye // KūrmP_1,31.42 //</l>\n</lg>\n\n<lg>\n<l>yad vedavādābhiratā videhaṃ</l>\n<l>sabrahmavijñānamabhedamekam /</l>\n<l>paśyantyanekaṃ bhavataḥ svarūpaṃ</l>\n<l>sabrahmapāraṃ praṇato 'smi nityam // KūrmP_1,31.43 //</l>\n</lg>\n\n<lg>\n<l>yataḥ pradhānaṃ puruṣaḥ purāṇo</l>\n<l>vivartate yaṃ praṇamanti devāḥ /</l>\n<l>namāmi taṃ jyotiṣi saṃniviṣṭaṃ</l>\n<l>kālaṃ bṛhantaṃ bhavataḥ svarūpam // KūrmP_1,31.44 //</l>\n</lg>\n\n<lg>\n<l>vrajāmi nityaṃ śaraṇaṃ guheśaṃ</l>\n<l>sthāṇuṃ prapadye giriśaṃ purārim /</l>\n<l>śivaṃ prapadye haramindumauliṃ</l>\n<l>pinākinaṃ tvāṃ śaraṇaṃ vrajāmi // KūrmP_1,31.45 //</l>\n</lg>\n\n<lg>\n<l>stutvaivaṃ śaṅkukarṇo 'sau bhagavantaṃ kapardinam /</l>\n<l>papāta daṇḍavad bhūmau proccaran praṇavaṃ param // KūrmP_1,31.46 //</l>\n</lg>\n\n<lg>\n<l>tatkṣaṇāt paramaṃ liṅgaṃ prādurbhūtaṃ śivātmakam /</l>\n<l>jñānamānandamadvaitaṃ koṭikālāgnisannibham // KūrmP_1,31.47 //</l>\n</lg>\n\n<lg>\n<l>śaṅkukarṇo 'tha muktātmā tadātmā sarvago 'malaḥ /</l>\n<l>nililye vimale liṅge tadbhutamivābhavat // KūrmP_1,31.48 //</l>\n</lg>\n\n<lg>\n<l>etad rahasyamākhyātaṃ māhātmyaṃ vaḥ kapardinaḥ /</l>\n<l>na kaścid vetti tamasā vidvānapyatra muhyati // KūrmP_1,31.49 //</l>\n</lg>\n\n<lg>\n<l>ya imāṃ śṛṇuyānnityaṃ kathāṃ pāpapraṇāśinīm /</l>\n<l>bhaktaḥ pāpaviśuddhātmā rudrasāmīpyamāpnuyāt // KūrmP_1,31.50 //</l>\n</lg>\n\n<lg>\n<l>paṭhecca satataṃ śuddho brahmapāraṃ mahāstavam /</l>\n<l>prātarmadhyāhnasamaye sa yogaṃ prāpnuyāt param // KūrmP_1,31.51 //</l>\n</lg>\n\n<lg>\n<l>ihaiva nityaṃ vatsyāmo devadevaṃ kapardinam /</l>\n<l>drakṣyāmaḥ satataṃ devaṃ pūjayāmo 'tha śūlinam // KūrmP_1,31.52 //</l>\n</lg>\n\n<lg>\n<l>ityuktvā bhagavān vyāsaḥ śiṣyaiḥ saha mahāmuniḥ /</l>\n<l>uvāsa tatra yuktātmā pūjayan vai kapardinam // KūrmP_1,31.53 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekatriśodhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>uṣitvā tatra bhagavān kapardeśāntike punaḥ /</l>\n<l>draṣṭuṃ yayau madhyameśaṃ bahuvarṣagaṇān prabhuḥ // KūrmP_1,32.1 //</l>\n</lg>\n\n<lg>\n<l>tatra mandākinīṃ puṇyāmṛṣisaṅganiṣevitām /</l>\n<l>nadīṃ vimalapānīyāṃ dṛṣṭvā hṛṣṭo 'bhavanmuniḥ // KūrmP_1,32.2 //</l>\n</lg>\n\n<lg>\n<l>sa tāmanvīkṣya munibhiḥ saha dvaipāyanaḥ prabhuḥ /</l>\n<l>cakāra bhāvapūtātmā snānaṃ snānavidhānavit // KūrmP_1,32.3 //</l>\n</lg>\n\n<lg>\n<l>saṃtarpya vidhivad devānṛṣīn pitṛgaṇāṃstathā /</l>\n<l>pūjayāmāsa lokādiṃ puṣpairnānāvidhairbhavam // KūrmP_1,32.4 //</l>\n</lg>\n\n<lg>\n<l>praviśya śiṣyapravaraiḥ sārdhaṃ satyavatīsutaḥ /</l>\n<l>madhyameśvaramīśānamarcayāmāsa śūlinam // KūrmP_1,32.5 //</l>\n</lg>\n\n<lg>\n<l>tataḥ pāśupatāḥ śāntā bhasmoddhūlitavigrahāḥ /</l>\n<l>draṣṭuṃ samāgatā rudraṃ madhyameśvaramīśvaram // KūrmP_1,32.6 //</l>\n</lg>\n\n<lg>\n<l>oṅkārāsaktamanaso vedādhyayanatatparāḥ /</l>\n<l>jaṭilā muṇḍitāścāpi śuklayajñopavītinaḥ // KūrmP_1,32.7 //</l>\n</lg>\n\n<lg>\n<l>kaupīnavasanāḥ kecidapare cāpyavāsasaḥ /</l>\n<l>brahmacaryaratāḥ śāntā vedāntajñānatatparāḥ // KūrmP_1,32.8 //</l>\n</lg>\n\n<lg>\n<l>dṛṣṭvā dvaipāyanaṃ viprāḥ śiṣyaiḥ parivṛtaṃ munim /</l>\n<l>pūjayitvā yathānyāyamidaṃ vacanamabruvan // KūrmP_1,32.9 //</l>\n</lg>\n\n<lg>\n<l>ko bhavān kuta āyātaḥ saha śiṣyairmahāmune /</l>\n<l>procuḥ pailādayaḥ śiṣyāstānṛṣīn brahmabhāvitān // KūrmP_1,32.10 //</l>\n</lg>\n\n<lg>\n<l>ayaṃ satyavatīsūnuḥ kṛṣṇadvaipāyano muniḥ /</l>\n<l>vyāsaḥ svayaṃ hṛṣīkeśo yena vedāḥ pṛthak kṛtāḥ // KūrmP_1,32.11 //</l>\n</lg>\n\n<lg>\n<l>yasya devo mahādevaḥ sākṣādeva pinākadhṛk /</l>\n<l>aṃśāṃśenābhavat putro nāmnā śuka iti prabhuḥ // KūrmP_1,32.12 //</l>\n</lg>\n\n<lg>\n<l>yaḥ sa sākṣānmahādevaṃ sarvabhāvena śaṅkaram /</l>\n<l>prapannaḥ parayā bhaktyā yasya tajjñānamaiśvaram // KūrmP_1,32.13 //</l>\n</lg>\n\n<lg>\n<l>tataḥ pāśupatāḥ sarve hṛṣṭasarvatanūruhāḥ /</l>\n<l>nemuravyagramanasaḥ procuḥ satyavatīsutam // KūrmP_1,32.14 //</l>\n</lg>\n\n<lg>\n<l>bhagavan bhavatā jñātaṃ vijñānaṃ parameṣṭhinaḥ /</l>\n<l>prisādād devadevasya yat tanmāheśvaraṃ param // KūrmP_1,32.15 //</l>\n</lg>\n\n<lg>\n<l>tadvadāsmākamavyaktaṃ rahasyaṃ guhyamuttamam /</l>\n<l>kṣipraṃ paśyema taṃ devaṃ śrutvā bhagavato mukhāt // KūrmP_1,32.16 //</l>\n</lg>\n\n<lg>\n<l>visarjayitvā tāñchiṣyān sumantupramukhāṃstataḥ /</l>\n<l>provāca tatparaṃ jñānaṃ yogibhyo yogavittamaḥ // KūrmP_1,32.17 //</l>\n</lg>\n\n<lg>\n<l>tatkṣaṇādeva vimalaṃ saṃbhūtaṃ jyotiruttamam /</l>\n<l>līnāstatraiva te viprāḥ kṣaṇādantaradhīyata // KūrmP_1,32.18 //</l>\n</lg>\n\n<lg>\n<l>tataḥ śiṣyān samāhūya bhagavān brahmavittamaḥ /</l>\n<l>provāca madhyameśasya māhātmyaṃ pailapūrvakān // KūrmP_1,32.19 //</l>\n</lg>\n\n<lg>\n<l>asmin sthāne svayaṃ devo devyā saha maheśvaraḥ /</l>\n<l>ramate bhagavān nityaṃ rudraiśca parivāritaḥ // KūrmP_1,32.20 //</l>\n</lg>\n\n<lg>\n<l>atra pūrvaṃ hṛṣīkeśo viśvātmā devakīsutaḥ /</l>\n<l>uvāsa vatsaraṃ kṛṣṇaḥ sadā pāśupatairvṛtaḥ // KūrmP_1,32.21 //</l>\n</lg>\n\n<lg>\n<l>bhasmoddhūlitasarvāṅgo rudrādhyayanatatparaḥ /</l>\n<l>ārādhayan hariḥ śaṃbhuṃ kṛtvā pāśupataṃ vratam // KūrmP_1,32.22 //</l>\n</lg>\n\n<lg>\n<l>tasya te bahavaḥ śiṣyā brahmacaryaparāyaṇāḥ /</l>\n<l>labdhvā tadvacanājjñānaṃ dṛṣṭavanto maheśvaram // KūrmP_1,32.23 //</l>\n</lg>\n\n<lg>\n<l>tasya devo mahādevaḥ pratyakṣaṃ nīlalohitaḥ /</l>\n<l>dadau kṛṣṇāsya bhagavāna varado varamuttamam // KūrmP_1,32.24 //</l>\n</lg>\n\n<lg>\n<l>yer'cayiṣyanti govindaṃ madbhaktā vidhipūrvakam /</l>\n<l>teṣāṃ tadaiśvaraṃ jñānamutpatsyati jaganmaya // KūrmP_1,32.25 //</l>\n</lg>\n\n<lg>\n<l>namasyor'cayitavyaśca dhyātavyo matparairjanaiḥ /</l>\n<l>bhaviṣyasi na saṃdeho matprasādād dvijātibhiḥ // KūrmP_1,32.26 //</l>\n</lg>\n\n<lg>\n<l>ye 'tra drakṣyanti deveśaṃ snātvā rudraṃ pinākinam /</l>\n<l>brahmahatyādikaṃ pāpaṃ teṣāmāśu vinaśyati // KūrmP_1,32.27 //</l>\n</lg>\n\n<lg>\n<l>prāṇāṃstyajanti ye martyāḥ pāpakarmaratā api /</l>\n<l>te yānti tat paraṃ sthānaṃ nātra kāryā vicāraṇā // KūrmP_1,32.28 //</l>\n</lg>\n\n<lg>\n<l>dhanyāstu khalu te viprā mandākinyāṃ kṛtodakāḥ /</l>\n<l>arcayanti mahādevaṃ madhyameśvaramīśvaram // KūrmP_1,32.29 //</l>\n</lg>\n\n<lg>\n<l>snānaṃ dānaṃ tapaḥ śrāddhaṃ piṇḍanirvapaṇaṃ tviha /</l>\n<l>ekaikaśaḥ kṛtaṃ viprāḥ punātyāsaptamaṃ kulam // KūrmP_1,32.30 //</l>\n</lg>\n\n<lg>\n<l>saṃnihatyāmupaspṛśya rāhugraste divākare /</l>\n<l>yat phalaṃ labhate martyastasmād daśaguṇaṃ tviha // KūrmP_1,32.31 //</l>\n</lg>\n\n<lg>\n<l>evamuktvā mahāyogī madhyameśānti ke prabhuḥ /</l>\n<l>uvāsa suciraṃ kālaṃ pūjayan vai maheśvaram // KūrmP_1,32.32 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvātriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>tataḥ sarvāṇi guhyāni tīrthānyāyatanāni ca /</l>\n<l>jagāma bhagavān vyāso jaiminipramukhairvṛtaḥ // KūrmP_1,33.1 //</l>\n</lg>\n\n<lg>\n<l>prayāgaṃ paramaṃ tīrthaṃ prayāgādadhikaṃ śubham /</l>\n<l>viśvarūpaṃ tathā tīrthaṃ tālatīrthamanuttamam // KūrmP_1,33.2 //</l>\n</lg>\n\n<lg>\n<l>ākāśākhyaṃ mahātīrthaṃ tīrthaṃ caivārṣabhaṃ param /</l>\n<l>svarnolaṃ ca mahātīrthaṃ gaurītīrthamanuttamam // KūrmP_1,33.3 //</l>\n</lg>\n\n<lg>\n<l>prājāpatyaṃ tathā tīrthaṃ svargadvāraṃ tathaiva ca /</l>\n<l>jambukeśvaramityuktaṃ dharmākhyaṃ tīrthamuttamam // KūrmP_1,33.4 //</l>\n</lg>\n\n<lg>\n<l>gayātīrthaṃ mahātīrthaṃ tīrthaṃ caiva mahānadī /</l>\n<l>nārāyaṇaṃ paraṃ tīrthaṃ vāyutīrthamanuttamam // KūrmP_1,33.5 //</l>\n</lg>\n\n<lg>\n<l>jñānatīrthaṃ paraṃ guhyaṃ vārāhaṃ tīrthamuttamam /</l>\n<l>yamatīrthaṃ mahāpuṇyaṃ tīrthaṃ saṃvartakaṃ śubham // KūrmP_1,33.6 //</l>\n</lg>\n\n<lg>\n<l>agnitīrthaṃ dvijaśreṣṭhāḥ kalaśeśvaramuttamam /</l>\n<l>nāgatīrthaṃ somatīrthaṃ sūryatīrthaṃ tathaiva ca // KūrmP_1,33.7 //</l>\n</lg>\n\n<lg>\n<l>parvatākhyaṃ mahāguhyaṃ maṇikarṇamanuttamam /</l>\n<l>ghaṭotkacaṃ tīrthavaraṃ śrītīrthaṃ ca pitāmaham // KūrmP_1,33.8 //</l>\n</lg>\n\n<lg>\n<l>gaṅgātīrthaṃ tu deveśaṃ yayātestīrthamuttamam /</l>\n<l>kāpilaṃ caiva someśaṃ brahmatīrthamanuttamam // KūrmP_1,33.9 //</l>\n</lg>\n\n<lg>\n<l>atra liṅgaṃ purānīya brahmā snātuṃ yadā gataḥ /</l>\n<l>tadānīṃ sthāpayāmāsa viṣṇustalliṅgamaiśvaram // KūrmP_1,33.10 //</l>\n</lg>\n\n<lg>\n<l>tataḥ snātvā samāgatya brahmā provāca taṃ harim /</l>\n<l>mayānītamidaṃ liṅgaṃ kasmāt sthāpitavānasi // KūrmP_1,33.11 //</l>\n</lg>\n\n<lg>\n<l>tamāha viṣṇustvatto 'pi rudre bhaktirdṛḍhā mama /</l>\n<l>tasmāt pratiṣṭhitaṃ liṅgaṃnāmnā tava bhaviṣyati // KūrmP_1,33.12 //</l>\n</lg>\n\n<lg>\n<l>bhūteśvaraṃ tathā tīrthaṃ tīrthaṃ dharmasamudbhavam /</l>\n<l>gandharvatīrthaṃ paramaṃ vāhneyaṃ tīrthamuttamam // KūrmP_1,33.13 //</l>\n</lg>\n\n<lg>\n<l>daurvāsikaṃ vyomatīrthaṃ candratīrthaṃ dvijottamāḥ /</l>\n<l>citrāṅgadeśvaraṃ puṇyaṃ puṇyaṃ vidyādhareśvaram // KūrmP_1,33.14 //</l>\n</lg>\n\n<lg>\n<l>kedāratīrthamugrākhyaṃ kālañjaramanuttamam /</l>\n<l>sārasvataṃ prabhāsaṃ ca bhadrakarṇaṃ hradaṃ śubham // KūrmP_1,33.15 //</l>\n</lg>\n\n<lg>\n<l>laukikākhyaṃ mahātīrthaṃ tīrthaṃ caiva vṛṣadhvajam /</l>\n<l>hiraṇyagarbhaṃ goprekṣyaṃ tīrthaṃ caiva vṛṣadhvajam // KūrmP_1,33.16 //</l>\n</lg>\n\n<lg>\n<l>upaśāntaṃ śivaṃ caiva vyāghreśvaramanuttamam /</l>\n<l>trilocanaṃ mahātīrthaṃ lolārkaṃ cottarāhvayam // KūrmP_1,33.17 //</l>\n</lg>\n\n<lg>\n<l>kapālamocanaṃ tīrthaṃ brahmahatyāvināśanam /</l>\n<l>śukreśvaraṃ mahāpuṇyamānandapuramuttamam // KūrmP_1,33.18 //</l>\n</lg>\n\n<lg>\n<l>evamādīni tīrthāni prādhānyāt kathitāni tu /</l>\n<l>na śakyaṃ vistarād vaktuṃ tīrthasaṃkhyā dvijāttamāḥ // KūrmP_1,33.19 //</l>\n</lg>\n\n<lg>\n<l>teṣu sarveṣu tīrtheṣu snātvābhyarcya pinākinam /</l>\n<l>upoṣya tatra tatrāsau pārāśaryo mahāmuniḥ // KūrmP_1,33.20 //</l>\n</lg>\n\n<lg>\n<l>tarpayitvā pitṝn devān kṛtvā piṇḍapridānakam /</l>\n<l>jagāma punarevāpi yatra viśveśvaraḥ śivaḥ // KūrmP_1,33.21 //</l>\n</lg>\n\n<lg>\n<l>snātvābhyarcya paraṃ liṅgaṃ śiṣyaiḥ saha mahāmuniḥ /</l>\n<l>uvāca śiṣyān dharmātmā svān deśān gantumarhathā // KūrmP_1,33.22 //</l>\n</lg>\n\n<lg>\n<l>te praṇamya mahātmānaṃ jagmuḥ pailādayo dvijāḥ /</l>\n<l>vāsaṃ ca tatra niyato vārāṇasyāṃ cakāra saḥ // KūrmP_1,33.23 //</l>\n</lg>\n\n<lg>\n<l>śānto dāntastriṣavaṇaṃsnātvābhyarcya pinākinam /</l>\n<l>bhaikṣāhāro viśuddhātmā brahmacaryaparāyaṇaḥ // KūrmP_1,33.24 //</l>\n</lg>\n\n<lg>\n<l>kadācid vasatā tatra vyāsenāmitatejasā /</l>\n<l>bhramamāṇena bhikṣā tu naiva labdhā dvijottamāḥ // KūrmP_1,33.25 //</l>\n</lg>\n\n<lg>\n<l>tataḥ krodhāvṛtatanurnarāṇāmiha vāsinām /</l>\n<l>vighnaṃ sṛjāmi sarveṣāṃ yena siddhirvihīyate // KūrmP_1,33.26 //</l>\n</lg>\n\n<lg>\n<l>tatkṣaṇe sā mahādevī śaṅkarārdhaśarīriṇī /</l>\n<l>prādurāsīt svayaṃ prītyā veṣaṃ kṛtvā tu mānuṣam // KūrmP_1,33.27 //</l>\n</lg>\n\n<lg>\n<l>bho bho vyāsa mahābuddhe śaptavyā bhavatā na hi /</l>\n<l>gṛhāṇa bhikṣāṃ mattastvamuktvaivaṃ pradadau śivā // KūrmP_1,33.28 //</l>\n</lg>\n\n<lg>\n<l>uvāca ca mahādevī krodhanastvaṃ bhavān yataḥ /</l>\n<l>iha kṣetre na vastavyaṃ kṛtaghno 'si tvayā sadā // KūrmP_1,33.29 //</l>\n</lg>\n\n<lg>\n<l>evamuktaḥ sa bhagavān dhyānājjñātvā parāṃ śivām /</l>\n<l>uvāca praṇato bhūtvā stutvā ca pravaraiḥ stavaiḥ // KūrmP_1,33.30 //</l>\n</lg>\n\n<lg>\n<l>caturdaśyāmathāṣṭamyāṃ praveśaṃ dehi śāṅkari /</l>\n<l>evamastvityanujñāya devī cāntaradhīyata // KūrmP_1,33.31 //</l>\n</lg>\n\n<lg>\n<l>evaṃ sa bhagavān vyāso mahāyogī purātanaḥ /</l>\n<l>jñātvā kṣetraguṇān sarvān sthitastasyātha pārśvataḥ // KūrmP_1,33.32 //</l>\n</lg>\n\n<lg>\n<l>evaṃ vyāsaṃ sthitaṃ jñātvā kṣetraṃ sevanti paṇḍitāḥ /</l>\n<l>tasmāt sarvaprayatnena vārāṇasyāṃ vasennaraḥ // KūrmP_1,33.33 //</l>\n</lg>\n\n<lg>\n<l>sūta uvāca</l>\n<l>yaḥ paṭhedavimuktasya māhātmyaṃ śṛṇuyādapi /</l>\n<l>śrāvayed vā dvijān śāntān so 'piyātiparāṅgatim // KūrmP_1,33.34 //</l>\n</lg>\n\n<lg>\n<l>śrāddhe vā daivike kārye rātrāvahani vā dvijāḥ /</l>\n<l>nadīnāṃ caiva tīreṣu devatāyataneṣu ca // KūrmP_1,33.35 //</l>\n</lg>\n\n<lg>\n<l>snātvā samāhitamanā dambhamātsaryavarjitaḥ /</l>\n<l>japedīśaṃ namaskṛtya sa yāti paramāṃ gatim // KūrmP_1,33.36 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge trayastriśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>māhātmyamavimuktasya yathāvat tadudīritam /</l>\n<l>idānīṃ tu prayāgasya māhātmyaṃ brūhi suvrata // KūrmP_1,34.1 //</l>\n</lg>\n\n<lg>\n<l>yāni tīrthāni tatraiva viśrutāni mahānti vai /</l>\n<l>idānīṃ kathayāsmākaṃ sūta sarvārthavid bhavān // KūrmP_1,34.2 //</l>\n</lg>\n\n<lg>\n<l>sūta uvāca</l>\n<l>śṛṇudhvamṛṣayaḥ sarve vistareṇa bravīmi vaḥ /</l>\n<l>prayāgasya ca māhātmyaṃ yatra devaḥ pitāmahaḥ // KūrmP_1,34.3 //</l>\n</lg>\n\n<lg>\n<l>mārkaṇḍeyena kathitaṃ kaunteyāya mahātmane /</l>\n<l>yathā yudhiṣṭhirāyaitat tadvakṣye bhavatāmaham // KūrmP_1,34.4 //</l>\n</lg>\n\n<lg>\n<l>nihatya kauravāna sarvān bhrātṛbhiḥ saha pārthivaḥ /</l>\n<l>śokena mahātāviṣṭā mumoha sa yudhiṣṭhiraḥ // KūrmP_1,34.5 //</l>\n</lg>\n\n<lg>\n<l>acireṇātha kālena mārkaṇḍeyo mahātapāḥ /</l>\n<l>saṃprāpto hāstinapuraṃ rājadvāre sa tiṣṭhati // KūrmP_1,34.6 //</l>\n</lg>\n\n<lg>\n<l>dvārapālo 'pi taṃ dṛṣṭvā rājñaḥ kathitavān drutam /</l>\n<l>mārkaṇḍeyo draṣṭumicchaṃstvāmāste dvāryasau muniḥ // KūrmP_1,34.7 //</l>\n</lg>\n\n<lg>\n<l>tvarito dharmaputrastu dvārametyāha tatparam /</l>\n<l>svāgataṃ te mahāprājña svāgataṃ te mahāmune // KūrmP_1,34.8 //</l>\n</lg>\n\n<lg>\n<l>adya me saphalaṃ janma adya me tāritaṃ kulam /</l>\n<l>adya me pitarastuṣṭāstvayi tuṣṭe mahāmune // KūrmP_1,34.9 //</l>\n</lg>\n\n<lg>\n<l>siṃhāsanamupasthāpya pādaśaucārcanādibhiḥ /</l>\n<l>yudhiṣṭhiro mahātmeti pūjayāmāsa taṃ munim // KūrmP_1,34.10 //</l>\n</lg>\n\n<lg>\n<l>mārkaṇḍeyastatastuṣṭaḥ provāca sa yudhiṣṭhiram /</l>\n<l>kimarthaṃ muhyase vidvan sarvaṃ jñātvāhamāgataḥ // KūrmP_1,34.11 //</l>\n</lg>\n\n<lg>\n<l>tato yudhiṣṭhiro rājā praṇamyāha mahāmunim /</l>\n<l>kathaya tvaṃ samāsena yena mucyeta kilbiṣaiḥ // KūrmP_1,34.12 //</l>\n</lg>\n\n<lg>\n<l>nihatā vahavo yuddhe puṃso niraparādhinaḥ /</l>\n<l>asmābhiḥ kauravaiḥ sārdhaṃ prasaṅgānmunipuṅgava // KūrmP_1,34.13 //</l>\n</lg>\n\n<lg>\n<l>yena hiṃsāsamudbhūtājjanmāntarakṛtādapi /</l>\n<l>mucyate pātakādasmāt tad bhavān vaktumarhati // KūrmP_1,34.14 //</l>\n</lg>\n\n<lg>\n<l>mārkaṇḍeya uvāca</l>\n<l>śṛṇu rājan mahābhāga yanmāṃ pṛcchasi bhārat /</l>\n<l>prayāgagamanaṃ śreṣṭhaṃ narāṇāṃ pāpanāśanam // KūrmP_1,34.15 //</l>\n</lg>\n\n<lg>\n<l>tatra devo mahādevo rudro viśvāmareśvaraḥ /</l>\n<l>samāste bhagavān brahmā svayaṃbhūrapi daivadaiḥ // KūrmP_1,34.16 //</l>\n</lg>\n\n<lg>\n<l>yudhiṣṭhira uvāca</l>\n<l>bhagavañcchrotumicchāmi prayāgagamane phalam /</l>\n<l>mṛtānāṃ kā gatistatra snātānāmapi kiṃ phalam // KūrmP_1,34.17 //</l>\n</lg>\n\n<lg>\n<l>ye vasanti prayāge tu brūhi teṣāṃ tu kiṃ phalam /</l>\n<l>bhavatā viditaṃ hyetat tanme brūhi namo 'stu te // KūrmP_1,34.18 //</l>\n</lg>\n\n<lg>\n<l>mārkaṇḍeya uvāca</l>\n<l>kathayiṣyāmi te vatsa yā ceṣṭā yacca tatphalam /</l>\n<l>purā maharṣibhiḥ samyak kathyamānaṃ mayā śrutam // KūrmP_1,34.19 //</l>\n</lg>\n\n<lg>\n<l>etat prajāpatikṣetraṃ triṣu lokeṣu viśrutam /</l>\n<l>atra snātvā divaṃ yānti ye mṛtāste 'punarbhavāḥ // KūrmP_1,34.20 //</l>\n</lg>\n\n<lg>\n<l>tatra brahmādayo devā rakṣāṃ kurvanti saṃgatāḥ /</l>\n<l>bahūnyanyāni tīrthāni sarvapāpāpahāni tu // KūrmP_1,34.21 //</l>\n</lg>\n\n<lg>\n<l>kathituṃ neha śaknomi bahuvarṣaśatairapi /</l>\n<l>saṃkṣepeṇa pravakṣyāmi prayāgasyeha kīrtanam // KūrmP_1,34.22 //</l>\n</lg>\n\n<lg>\n<l>ṣaṣṭirdhanuḥ sahastrāṇi yāni rakṣanti jāhnavīm /</l>\n<l>yamunāṃ rakṣati sadā savitā saptavāhanaḥ // KūrmP_1,34.23 //</l>\n</lg>\n\n<lg>\n<l>prayāge tu viśeṣeṇa svayaṃ vasati vāsavaḥ /</l>\n<l>maṇḍalaṃ rakṣati hariḥ sarvadevaiśca sammitam // KūrmP_1,34.24 //</l>\n</lg>\n\n<lg>\n<l>nyagrodhaṃ rakṣate nityaṃ śūlapāṇirmaheśvaraḥ /</l>\n<l>sthānaṃ rakṣanti vai devāḥ sarvapāpaharaṃ śubham // KūrmP_1,34.25 //</l>\n</lg>\n\n<lg>\n<l>svakarmaṇāvṛto loko naiva gacchati tatpadam /</l>\n<l>svalpaṃ svalpataraṃ pāpaṃ yadā tasya narādhipa /</l>\n<l>prayāgaṃ smaramāṇasya sarvamāyāti saṃkṣayam // KūrmP_1,34.26 //</l>\n</lg>\n\n<lg>\n<l>darśanāt tasya tīrthasya nāma saṃkīrtanādapi /</l>\n<l>muttikālambhanād vāpi naraḥ pāpāt pramucyate // KūrmP_1,34.27 //</l>\n</lg>\n\n<lg>\n<l>pañca kuṇḍāni rājendra yeṣāṃ madhye tu jāhnavī /</l>\n<l>prayāgaṃ viśataḥ puṃsaḥ pāpaṃ naśyati tatkṣaṇāt // KūrmP_1,34.28 //</l>\n</lg>\n\n<lg>\n<l>yojanānāṃ sahastreṣu gaṅgāṃ yaḥ smarate naraḥ /</l>\n<l>api duṣkṛtakarmāsau labhate paramāṃ gatim // KūrmP_1,34.29 //</l>\n</lg>\n\n<lg>\n<l>kīrtanānmucyate pāpād dṛṣṭvā bhadrāṇi paśyati /</l>\n<l>tathopaspṛśya rājendra svargaloke mahīyate // KūrmP_1,34.30 //</l>\n</lg>\n\n<lg>\n<l>vyādhito yadi vā dīnaḥ krūddho vāpi bhavennaraḥ /</l>\n<l>gaṅgāyamunamāsādya tyajet prāṇān prayatnataḥ // KūrmP_1,34.31 //</l>\n</lg>\n\n<lg>\n<l>dīptakāñcanavarṇābhairvimānairbhānuvarṇibhiḥ /</l>\n<l>īpsitāṃllabhate kāmān vadanti munipuṅgavāḥ // KūrmP_1,34.32 //</l>\n</lg>\n\n<lg>\n<l>sarvaratnamayairdivyairnānādhvajasamākulaiḥ /</l>\n<l>varāṅganāsamākīrṇairmodate śubhalakṣaṇaḥ // KūrmP_1,34.33 //</l>\n</lg>\n\n<lg>\n<l>gītavāditranirghoṣaiḥ prasuptaḥ pratibudhyate /</l>\n<l>yāvanna smarate janma tāpat svarge mahīyate // KūrmP_1,34.34 //</l>\n</lg>\n\n<lg>\n<l>tasmāt svargāt paribhraṣṭaḥ kṣīṇakarmā narottama /</l>\n<l>hiraṇyaratnasaṃpūrṇe samṛddhe jāyate kule // KūrmP_1,34.35 //</l>\n</lg>\n\n<lg>\n<l>tadeva smarate tīrthaṃ smaraṇāt tatra gacchati /</l>\n<l>deśastho yadi vāraṇye videśe yadi vā gṛhe // KūrmP_1,34.36 //</l>\n</lg>\n\n<lg>\n<l>prayāgaṃ smaramāṇastu yastu prāṇān parityajet /</l>\n<l>brahmalokamavāpnoti vadanti munipuṅgavāḥ // KūrmP_1,34.37 //</l>\n</lg>\n\n<lg>\n<l>sarvakāmaphalā vṛkṣā mahī yatra hiraṇmayī /</l>\n<l>ṛṣayo munayaḥ siddhāstatra loke sa gacchati // KūrmP_1,34.38 //</l>\n</lg>\n\n<lg>\n<l>strīsahastrākule ramye mandākinyāstaṭe śubhe /</l>\n<l>modate munibhiḥ sārdhaṃ svakṛteneha karmaṇā // KūrmP_1,34.39 //</l>\n</lg>\n\n<lg>\n<l>siddhacāraṇagandharvaiḥ pūjyate divi daivataiḥ /</l>\n<l>tataḥ svargāt paribhraṣṭo jambudvīpapatirbhavet // KūrmP_1,34.40 //</l>\n</lg>\n\n<lg>\n<l>tataḥ śubhāni karmāṇi cintayānaḥ punaḥ punaḥ /</l>\n<l>guṇavān vittasaṃpanno bhavatīha na saṃśayaḥ /</l>\n<l>karmaṇā manasā vācā satyadharmapratiṣṭhitaḥ // KūrmP_1,34.41 //</l>\n</lg>\n\n<lg>\n<l>gaṅgāyamunayormadhye yastu grāmaṃ pratīcchati /</l>\n<l>suvarṇamatha muktāṃ vā tathaivānyān pratigrahān // KūrmP_1,34.42 //</l>\n</lg>\n\n<lg>\n<l>svakārye pitṛkārye vā devatābhyarcane 'pi vā /</l>\n<l>niṣphalaṃ tasya tat tīrthaṃ yāvat tatphalamaśnute // KūrmP_1,34.43 //</l>\n</lg>\n\n<lg>\n<l>atastīrthe na gṛhṇīyāt puṇyeṣvāyataneṣu ca /</l>\n<l>nimitteṣu ca sarveṣu apramatto dvijo bhavet // KūrmP_1,34.44 //</l>\n</lg>\n\n<lg>\n<l>kapilāṃ pāṭalāvarṇāṃ yastu dhenuṃ prayacchati /</l>\n<l>svarṇaśṛṅgīṃ raupyakhurāṃ cailakaṇṭhāṃ payasvinīm // KūrmP_1,34.45 //</l>\n</lg>\n\n<lg>\n<l>yāvad romāṇi tasyā vai santi gātreṣu sattama /</l>\n<l>tāvad varṣasahastrāṇi rudraloke mahīyate // KūrmP_1,34.46 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge catustriśo 'dhyāyaḥ</p>\n\n</div>\n<div>\n\n<lg>\n<l>mārkaṇḍeya uvāca</l>\n<l>kathayiṣyāmi te vatsa tīrthayātrāvidhikramam /</l>\n<l>ārṣeṇa tu vidhānena yathā dṛṣṭaṃ yathā śrutam // KūrmP_1,35.1 //</l>\n</lg>\n\n<lg>\n<l>prayāgatīrthayātrārtho yaḥ prayāti naraḥ kvacit /</l>\n<l>balīvardaṃ samārūḍhaḥ śṛṇu tasyāpi yatphalam // KūrmP_1,35.2 //</l>\n</lg>\n\n<lg>\n<l>narake vasate ghore samāḥ kalpaśatāyutam /</l>\n<l>tato nivartate ghoro gavāṃ krodho hi dāruṇaḥ /</l>\n<l>salilaṃ ca na gṛhṇanti pitarastasya dehinaḥ // KūrmP_1,35.3 //</l>\n</lg>\n\n<lg>\n<l>yastu putrāṃstathā bālān snāpayet pāyayet tathā /</l>\n<l>yathātmanā tathā sarvān dānaṃ vipreṣu dāpayet // KūrmP_1,35.4 //</l>\n</lg>\n\n<lg>\n<l>aiśvaryāllobhamohād vā gacched yānena yo naraḥ /</l>\n<l>niṣphalaṃ tasya tat tīrthaṃ tasamādyānaṃ vivarjayet // KūrmP_1,35.5 //</l>\n</lg>\n\n<lg>\n<l>gaṅgāyamunayormadhye yastu kanyāṃ prayacchati /</l>\n<l>ārṣeṇa tu vivāhena yathā vibhavavistaram // KūrmP_1,35.6 //</l>\n</lg>\n\n<lg>\n<l>na sa paśyati taṃ ghoraṃ narakaṃ tena karmaṇā /</l>\n<l>uttarān sa kurūn gatvā modate kālamakṣayam // KūrmP_1,35.7 //</l>\n</lg>\n\n<lg>\n<l>vaṭamūlaṃ samāśritya yastu prāṇān parityajet /</l>\n<l>sarvalokānatikramya rudralokaṃ sa gacchati // KūrmP_1,35.8 //</l>\n</lg>\n\n<lg>\n<l>tatra brahmādayo devā diśaśca sadigīśvarāḥ /</l>\n<l>lokapālāśca siddhāśca pitaro lokasaṃmatāḥ // KūrmP_1,35.9 //</l>\n</lg>\n\n<lg>\n<l>sanatkumārapramukhāstathā brahmarṣayo 'pare /</l>\n<l>nāgāḥ supārṇāḥ siddhāśca tathā nityaṃ samāsate /</l>\n<l>hariśca bhagavānāste prajāpatipuraskṛtaḥ // KūrmP_1,35.10 //</l>\n</lg>\n\n<lg>\n<l>gaṅgāyamunayormadhye pṛthivyā jaghanaṃ smṛtam /</l>\n<l>prayāgaṃ rājaśārdūla triṣu lokeṣu viśrutam // KūrmP_1,35.11 //</l>\n</lg>\n\n<lg>\n<l>tatrābhiṣekaṃ yaḥ kuryāt saṃgame saṃśitavrataḥ /</l>\n<l>tulyaṃ phalavāpnoti rājasūyāśvamedhayoḥ // KūrmP_1,35.12 //</l>\n</lg>\n\n<lg>\n<l>na mātṛvacanāt tāta na lokavacanādapi /</l>\n<l>matirutkramaṇīyā te prayāgagāmanaṃ prati // KūrmP_1,35.13 //</l>\n</lg>\n\n<lg>\n<l>daśa tīrtha sahastrāṇi ṣaṣṭikoṭyastathāpare /</l>\n<l>teṣāṃ sānnidhyamatraiva tīrthānāṃ kurunandana // KūrmP_1,35.14 //</l>\n</lg>\n\n<lg>\n<l>yā gatiryogayuktasya sattvasthasya manīṣiṇaḥ /</l>\n<l>sā gatistyajataḥ prāṇān gaṅgāyamunasaṃgame // KūrmP_1,35.15 //</l>\n</lg>\n\n<lg>\n<l>na te jīvanti loke 'smin yatra tatra yudhiṣṭhira /</l>\n<l>ye prayāgaṃ na saṃprāptāstriṣu lokeṣu viśrutam // KūrmP_1,35.16 //</l>\n</lg>\n\n<lg>\n<l>evaṃ dṛṣṭvā tu tat tīrthaṃ prayāgaṃ paramaṃ padam /</l>\n<l>mucyate sarvapāpebhyaḥ śaśāṅka iva rāhuṇā // KūrmP_1,35.17 //</l>\n</lg>\n\n<lg>\n<l>kambalāśvatarau nāgau yamunādakṣiṇe taṭe /</l>\n<l>tatra snātvā ca pītvā ca mucyate sarvapātakaiḥ // KūrmP_1,35.18 //</l>\n</lg>\n\n<lg>\n<l>tatra gatvā naraḥ sthānaṃ mahādevasya dhīmataḥ /</l>\n<l>ātmānaṃ tārayet pūrvaṃ daśātītān daśāparān // KūrmP_1,35.19 //</l>\n</lg>\n\n<lg>\n<l>kṛtvābhiṣekaṃ tu naraḥ so 'śvamedhaphalaṃ labhet /</l>\n<l>svargalokamavāpnoti yāvadāhūtasaṃplavam // KūrmP_1,35.20 //</l>\n</lg>\n\n<lg>\n<l>pūrvapārśve tu gaṅgāyāstrailokyakhyātimān nṛpa /</l>\n<l>avacaḥ sarvasāmudraḥ pratiṣṭhānaṃ ca viśrutam // KūrmP_1,35.21 //</l>\n</lg>\n\n<lg>\n<l>brahmacārī jitakrodhastrirātraṃ yadi tiṣṭhati /</l>\n<l>sarvapāpaviśuddhātmā so 'śvamedhaphalaṃ labhet // KūrmP_1,35.22 //</l>\n</lg>\n\n<lg>\n<l>uttareṇa pratiṣṭhānaṃ bhāgīrathyāstu savyataḥ /</l>\n<l>haṃsaprapatanaṃ nāma tīrthaṃ trailokyaviśrutam // KūrmP_1,35.23 //</l>\n</lg>\n\n<lg>\n<l>aśvamedhaphalaṃ tatra smṛtamātrāt tu jāyate /</l>\n<l>yāvaccandraśca sūryaśca tāvat svarge mahīyate // KūrmP_1,35.24 //</l>\n</lg>\n\n<lg>\n<l>urvaśīpuline ramye vipule haṃsapāṇḍure /</l>\n<l>parityajatiyaḥ prāṇān śṛṇu tasyāpi yat phalam // KūrmP_1,35.25 //</l>\n</lg>\n\n<lg>\n<l>ṣaṣṭivarṣasahastrāṇi ṣaṣṭivarṣaśatāni ca /</l>\n<l>āste sa pitṛbhiḥ sārdhaṃ svargaloke narādhipa // KūrmP_1,35.26 //</l>\n</lg>\n\n<lg>\n<l>athaṃ saṃdhyāvaṭe ramye brahmacārī jitendriyaḥ /</l>\n<l>naraḥ śucirupāsīta brahmalokamavāpnuyāt // KūrmP_1,35.27 //</l>\n</lg>\n\n<lg>\n<l>koṭitīrthaṃ samāśritya yastu prāṇān parityajet /</l>\n<l>koṭivarṣasahastrāṇi svargaloke mahīyate // KūrmP_1,35.28 //</l>\n</lg>\n\n<lg>\n<l>yatra gaṅgā mahābhāgā bahutīrthatapovanā /</l>\n<l>siddhakṣetraṃ hi tajjñeyaṃ nātra kāryā vicāraṇā // KūrmP_1,35.29 //</l>\n</lg>\n\n<lg>\n<l>kṣitau tārayate martyān nāgāṃstārayate 'pyadhaḥ /</l>\n<l>divi tārayate devāṃstena tripathagā smṛtā // KūrmP_1,35.30 //</l>\n</lg>\n\n<lg>\n<l>yāvadasthīni gaṅgāyāṃ tiṣṭhanti puruṣasya tu /</l>\n<l>tāvad varṣasahastrāṇi svargaloke mahīyate // KūrmP_1,35.31 //</l>\n</lg>\n\n<lg>\n<l>tīrthānāṃ paramaṃ tīrthaṃ nadīnāṃ paramā nadī /</l>\n<l>mokṣadā sarvabhūtānāṃ mahāpātakināmapi // KūrmP_1,35.32 //</l>\n</lg>\n\n<lg>\n<l>sarvatra sulabhā gaṅgā triṣu sthāneṣu durlabhā /</l>\n<l>gaṅgādvāre prayāge ca gaṅgāsāgarasaṃgame // KūrmP_1,35.33 //</l>\n</lg>\n\n<lg>\n<l>sarveṣāme bhūtānāṃ pāpopahatacetasām /</l>\n<l>gatimanveṣamāṇānāṃ nāsti gaṅgāsamā gatiḥ // KūrmP_1,35.34 //</l>\n</lg>\n\n<lg>\n<l>pavitrāṇāṃ pavitraṃ ca maṅgalānāṃ ca maṅgalam /</l>\n<l>māheśvarāt paribhraṣṭā sarvapāpaharā śubhā // KūrmP_1,35.35 //</l>\n</lg>\n\n<lg>\n<l>kṛte yuge tu tīrthāni tretāyāṃ puṣkaraṃ param /</l>\n<l>dvāpare tu kurukṣetraṃ kalau gaṅgāṃ viśiṣyate // KūrmP_1,35.36 //</l>\n</lg>\n\n<lg>\n<l>gaṅgāmeva niṣeveta prayāge tu viśeṣataḥ /</l>\n<l>nānyat kaliyugodbhūtaṃ malaṃ hantuṃ suduṣkṛtam // KūrmP_1,35.37 //</l>\n</lg>\n\n<lg>\n<l>akāmo vā sakāmo vā gaṅgāyāṃ yo vipadyate /</l>\n<l>sa mṛto jāyate svarge narakaṃ ca na paśyati // KūrmP_1,35.38 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcatriṃśo 'dhyāyaḥ</p>\n\n</div>\n<div>\n\n<lg>\n<l>mārkaṇḍeya uvāca</l>\n<l>ṣaṣṭistīrthasahastrāṇi ṣaṣṭistīrthaśatāni ca /</l>\n<l>māghamāse gamiṣyanti gaṅgāyamunasaṃgamam // KūrmP_1,36.1 //</l>\n</lg>\n\n<lg>\n<l>gavāṃ śatasahastrasya samyag dattasya yat phalam /</l>\n<l>prayāge māghamāse tu tryahaṃ snātasya tat phalam // KūrmP_1,36.2 //</l>\n</lg>\n\n<lg>\n<l>gaṅgāyamunayormadhye kārṣāgniṃ yastu sādhayet /</l>\n<l>ahīnāṅgo 'pyarogaśca pañcendriyasamanvitaḥ // KūrmP_1,36.3 //</l>\n</lg>\n\n<lg>\n<l>yāvanti romakūpāṇi tasya gātreṣu mānada /</l>\n<l>tāvad varṣasahastrāṇi svargaloke mahīyate // KūrmP_1,36.4 //</l>\n</lg>\n\n<lg>\n<l>tataḥ svargāt paribhraṣṭo jambūdvīpapatirbhavet /</l>\n<l>sa bhuktvā vipulān bhogāṃstat tīrthaṃ bhajate punaḥ // KūrmP_1,36.5 //</l>\n</lg>\n\n<lg>\n<l>jalapraveśaṃ yaḥ kuryāt saṃgame lokaviśrute /</l>\n<l>rāhugrasto yathā somo vimuktaḥ sarvapātakaiḥ // KūrmP_1,36.4 //</l>\n</lg>\n\n<lg>\n<l>somalokamavāpnoti somena saha modate /</l>\n<l>ṣaṣṭiṃ varṣasahastrāṇi ṣaṣṭiṃ varṣaśatāni ca // KūrmP_1,36.7 //</l>\n</lg>\n\n<lg>\n<l>svargataḥ śakraloke 'sau munigandharvasevitaḥ /</l>\n<l>tato bhraṣṭastu rājendra samṛddhe jāyate kule // KūrmP_1,36.8 //</l>\n</lg>\n\n<lg>\n<l>adhaḥ śirāstvayodhārāmurdhvapādaḥ pibennaraḥ /</l>\n<l>śataṃ varṣasahastrāṇi svargaloke mahīyate // KūrmP_1,36.9 //</l>\n</lg>\n\n<lg>\n<l>tasmād bhraṣṭastu rājendra agnihotrī bhavennaraḥ /</l>\n<l>bhuktvā tu vipulān bhogāṃstat tīrthaṃ bhajate punaḥ // KūrmP_1,36.10 //</l>\n</lg>\n\n<lg>\n<l>yaḥ svadehaṃ vikarted vā śakunibhyaḥ prayacchati /</l>\n<l>vihagairupabhuktasya śṛṇu tasyāpi yatphalam // KūrmP_1,36.11 //</l>\n</lg>\n\n<lg>\n<l>śataṃ varṣasahastrāṇi somaloke mahīyate /</l>\n<l>tatastasmāt paribhraṣṭo rājā bhavati dhārmikaḥ // KūrmP_1,36.12 //</l>\n</lg>\n\n<lg>\n<l>guṇavān rūpasaṃpanno vidvān supriyavākyavān /</l>\n<l>bhuktvā tu vipulān bhogāṃstatatīrthaṃ bhajate punaḥ // KūrmP_1,36.13 //</l>\n</lg>\n\n<lg>\n<l>uttare yamunātīre prayāgasya tu dakṣiṇe /</l>\n<l>ṛṇapramocanaṃ nāma tīrthaṃ tu paramaṃ smṛtam // KūrmP_1,36.14 //</l>\n</lg>\n\n<lg>\n<l>ekarātroṣitaḥ snātvā ṛṇaistatra pramucyate /</l>\n<l>sūryalokamavāpnoti anṛṇaśca sadā bhavet // KūrmP_1,36.15 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣaṭtriṃśo 'dhyāyaḥ</p>\n\n</div>\n<div>\n\n<lg>\n<l>mārkaṇḍaya uvāca</l>\n<l>tapanasya sutā devī triṣu lokeṣu viśrutā /</l>\n<l>samāgatā mahābhāgā yamunā yatra nimnagā // KūrmP_1,37.1 //</l>\n</lg>\n\n<lg>\n<l>yenaiva niḥ sṛtā gaṅgā tenaiva yamunā gatā /</l>\n<l>yojanānāṃ sahastreṣu kīrtanāt pāpanāśanī // KūrmP_1,37.2 //</l>\n</lg>\n\n<lg>\n<l>tatra snātvā ca pītvā ca yamunāyāṃ yudhiṣṭhira /</l>\n<l>sarvapāpavinirmuktaḥ punātyāsaptamaṃ kulam /</l>\n<l>prāṇāṃstyajati yastatra sa yāti paramāṃ gatim // KūrmP_1,37.3 //</l>\n</lg>\n\n<lg>\n<l>agnitīrthamiti khyātaṃ yamunādakṣiṇa taṭe /</l>\n<l>paścime dharmarājasya tīrthaṃ tvanarakaṃ smṛtam /</l>\n<l>tatra snātvā divaṃ yānti ye mṛtāste 'punarbhavāḥ // KūrmP_1,37.4 //</l>\n</lg>\n\n<lg>\n<l>kṛṣṇapakṣe caturdaśyāṃ snātvā saṃtarpayecchuciḥ /</l>\n<l>dharmarājaṃ mahāpāpairmucyate nātra saṃśayaḥ // KūrmP_1,37.5 //</l>\n</lg>\n\n<lg>\n<l>daśa tīrthasahastrāṇi triṃśatkoṭyastathāparāḥ /</l>\n<l>prayāge saṃsthitāni syurevamāhurmanīṣiṇaḥ // KūrmP_1,37.6 //</l>\n</lg>\n\n<lg>\n<l>tistraḥ koṭyor'dhakoṭī ca tīrthānāṃ vāyurabravīt /</l>\n<l>divi bhūmyantarikṣe ca tatsarvaṃ jāhnavī smṛtā // KūrmP_1,37.7 //</l>\n</lg>\n\n<lg>\n<l>yatra gaṅgā mahābhāgā sa deśastat tapovanam /</l>\n<l>siddhikṣetraṃ tu tajjñeyaṃ gaṅgātīrasamāśritam // KūrmP_1,37.8 //</l>\n</lg>\n\n<lg>\n<l>yatra devo mahādevo devyā saha maheśvaraḥ /</l>\n<l>āste vaṭeśvaro nityaṃ tat tīrthaṃ tat tapovanam // KūrmP_1,37.9 //</l>\n</lg>\n\n<lg>\n<l>idaṃ satyaṃ dvijātīnāṃ sādhūnāmātmajasya ca /</l>\n<l>suhṛdāṃ ca japet karṇe śiṣyasyānugatasya tu // KūrmP_1,37.10 //</l>\n</lg>\n\n<lg>\n<l>idaṃ dhanyamidaṃ svargyamidaṃ medhyamidaṃ sukham /</l>\n<l>idaṃ puṇyamidaṃ ramyaṃ pāvanaṃ dharmyamuttamam // KūrmP_1,37.11 //</l>\n</lg>\n\n<lg>\n<l>maharṣoṇāmidaṃ guhyaṃ sarvapāpapramocanam /</l>\n<l>atrādhītya dvijo 'dhyāyaṃ nirmalatvamavāpnuyāt // KūrmP_1,37.12 //</l>\n</lg>\n\n<lg>\n<l>yaścedaṃ śṛṇuyānnityaṃ tīrthaṃ puṇyaṃ sadā śuciḥ /</l>\n<l>jātismaritvaṃ labhate nākapṛṣṭhe ca modate // KūrmP_1,37.13 //</l>\n</lg>\n\n<lg>\n<l>prāpyante tānitīrthāni sadbhiḥ śiṣṭānudarśibhiḥ /</l>\n<l>snāhi tīrtheṣu kauravya na ca vakramatirbhava // KūrmP_1,37.14 //</l>\n</lg>\n\n<lg>\n<l>evamuktvā sa bhagavān mārkaṇḍeyo mahāmuniḥ /</l>\n<l>tīrtāni kathayāmāsa pṛthivyāṃ yāni kānicit // KūrmP_1,37.15 //</l>\n</lg>\n\n<lg>\n<l>bhūsamudrādisaṃsthānaṃ pramāṇaṃ jyotiṣāṃ sthitam /</l>\n<l>pṛṣṭaḥ provāca sakalamuktvātha prayayo muniḥ // KūrmP_1,37.16 //</l>\n</lg>\n\n<lg>\n<l>ya idaṃ kalyamutthāya paṭhate 'tha śṛṇoti vā /</l>\n<l>mucyate sarvapāpebhyo rudralokaṃ sa gacchati // KūrmP_1,37.17 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ purvavibhāge saptatriṃśo 'dhyāyaḥ</p>\n\n</div>\n<div>\n\n<lg>\n<l>śrīkūrma uvāca</l>\n<l>evamuktāstu munayo naimiṣīyā mahāmatim /</l>\n<l>papracchuruttaraṃ sūtaṃ pṛthivyādivinirṇayam // KūrmP_1,38.1 //</l>\n</lg>\n\n<lg>\n<l>ṛṣaya ūcuḥ</l>\n<l>kathito bhavatā sūta sargaḥ svayaṃbhuvaḥ śubhaḥ /</l>\n<l>idānīṃ śrotumicchāmastrilokasyāsya maṇḍalam // KūrmP_1,38.2 //</l>\n</lg>\n\n<lg>\n<l>yāvantaḥ sāgarā dvīpāstathā varṣāṇi parvatāḥ /</l>\n<l>vanāni saritaḥ sūryagrahāṇāṃ sthitireva ca // KūrmP_1,38.3 //</l>\n</lg>\n\n<lg>\n<l>yadādhāramidaṃ kṛtsnaṃ yeṣāṃ pṛthvī purā tviyam /</l>\n<l>nṛpāṇāṃ tatsamāsena sūta vaktumihārhasi // KūrmP_1,38.4 //</l>\n</lg>\n\n<lg>\n<l>sūta uvāca</l>\n<l>vakṣye devādidevāya viṣṇave prabhaviṣṇave /</l>\n<l>namaskṛtvāprameyāya yaduktaṃ tena dhīmatā // KūrmP_1,38.5 //</l>\n</lg>\n\n<lg>\n<l>svāyaṃbhuvasya tu manoḥ prāgukto yaḥ priyavrataḥ /</l>\n<l>putrastasyābhavan putrāḥ prajāpatisamā daśa // KūrmP_1,38.6 //</l>\n</lg>\n\n<lg>\n<l>agnīdhraścāgnibāhuśca vapuṣmān dyutimāṃstathā /</l>\n<l>medhā medhātithirhavyaḥ savanaḥ putra eva ca // KūrmP_1,38.7 //</l>\n</lg>\n\n<lg>\n<l>jyotiṣmān daśamasteṣāṃ mahābalaparākramaḥ /</l>\n<l>dhārmiko dānanirataḥ sarvabhūtānukampakaḥ // KūrmP_1,38.8 //</l>\n</lg>\n\n<lg>\n<l>medhāgnibāhuputrāstu trayo yogaparāyaṇāḥ /</l>\n<l>jātismarā mahābhāgā na rājye dadhire matim // KūrmP_1,38.9 //</l>\n</lg>\n\n<lg>\n<l>priyavrato 'bhyaṣiñcad vai saptadvīpeṣu sapta tān /</l>\n<l>jambudvīpeśvaraṃ putramagnīdhramakaronnṛpaḥ // KūrmP_1,38.10 //</l>\n</lg>\n\n<lg>\n<l>plakṣdvīpeśvaraścaiva tena medhātithiḥ kṛtaḥ /</l>\n<l>śālmaleśaṃ vapuṣmantaṃ narendramabhiṣiktavān // KūrmP_1,38.11 //</l>\n</lg>\n\n<lg>\n<l>jyotiṣmantaṃ kuśadvīpe rājānaṃ kṛtavān prabhuḥ /</l>\n<l>dyutimantaṃ ca rājānaṃ krauñcadvīpe samādiśat // KūrmP_1,38.12 //</l>\n</lg>\n\n<lg>\n<l>śākadvīpeśvaraṃ cāpi havyaṃ cakre priyavrataḥ /</l>\n<l>puṣkarādhipatiṃ cakre savanaṃ ca prajāpatiḥ // KūrmP_1,38.13 //</l>\n</lg>\n\n<lg>\n<l>puṣkare savanasyāpi mahāvītaḥ suto 'bhavat /</l>\n<l>dhātikiścaiva dvāvetau putrau putravatāṃ varau // KūrmP_1,38.14 //</l>\n</lg>\n\n<lg>\n<l>mahāvītaṃ smṛtaṃ varṣaṃ tasya nāmnā mahātmanaḥ /</l>\n<l>nāmnā tu dhātakeścāpi dhātakīkhaṇḍamucyate // KūrmP_1,38.15 //</l>\n</lg>\n\n<lg>\n<l>śākadvīpeśvarasyātha havyasyāpyabhavan sutāḥ /</l>\n<l>jaladaśca kumāraśca sukumāro maṇīcakaḥ /</l>\n<l>kusumottaro 'tha modākiḥ saptamaḥ syānmahādrumaḥ // KūrmP_1,38.16 //</l>\n</lg>\n\n<lg>\n<l>jaladaṃ jaladasyātha varṣaṃ prathamamucyate /</l>\n<l>kumārasya tu kaumāraṃ tṛtīyaṃ sukumārakam // KūrmP_1,38.17 //</l>\n</lg>\n\n<lg>\n<l>maṇīcakaṃ caturthaṃ tu pañcamaṃ kusumottaram /</l>\n<l>modākaṃ ṣaṣṭhamityuktaṃ saptamaṃ tu mahādrumam // KūrmP_1,38.18 //</l>\n</lg>\n\n<lg>\n<l>krauñcadvīpeśvarasyāpi sutā dyutimato 'bhavan /</l>\n<l>kuśalaḥ prathamasteṣāṃ dvitīyastu manoharaḥ // KūrmP_1,38.19 //</l>\n</lg>\n\n<lg>\n<l>uṣṇastṛtīyaḥ saṃproktaścaturthaḥ pravaraḥ smṛtaḥ /</l>\n<l>andhakāro muniścaiva dundubhiścaiva saptamaḥ /</l>\n<l>teṣāṃ svanāmabhirdeśāḥ krauñcadvīpāśrayāḥ śubhāḥ // KūrmP_1,38.20 //</l>\n</lg>\n\n<lg>\n<l>jyotiṣmataḥ kuśadvīpe saptaivāsan mahaujasaḥ /</l>\n<l>udbhedo veṇumāṃścaivāśvaratho lambano dhṛtiḥ /</l>\n<l>ṣaṣṭhaḥ prabhākāraścāpi saptamaḥ kapilaḥ smṛtaḥ // KūrmP_1,38.21 //</l>\n</lg>\n\n<lg>\n<l>svanāmacihnitān yatra tathā varṣāṇi suvratāḥ /</l>\n<l>jñeyāni sapta tānyeṣu dvīpeṣvevaṃ na yo mataḥ // KūrmP_1,38.22 //</l>\n</lg>\n\n<lg>\n<l>śālmaladvīpanāthasya sutāścāsan vapuṣmataḥ /</l>\n<l>śvetaśca haritaścaiva jīmūto rohitastathā /</l>\n<l>vaidyutau mānasaścaiva saptamaḥ suprabho mataḥ // KūrmP_1,38.23 //</l>\n</lg>\n\n<lg>\n<l>plakṣadvīpeśvarasyāpi sapta medhātitheḥ sutāḥ /</l>\n<l>jyeṣṭhaḥ śāntabhayasteṣāṃ śiśiraśca sukhodayaḥ /</l>\n<l>ānandaśca śivaścaiva kṣemakaśca dhruvastathā // KūrmP_1,38.24 //</l>\n</lg>\n\n<lg>\n<l>plakṣadvīpādiṣu jñeyaḥ śākadvīpāntikeṣu vai /</l>\n<l>varṇāśramavibhāgena svadharmo muktaye dvijāḥ // KūrmP_1,38.25 //</l>\n</lg>\n\n<lg>\n<l>jambudvīpeśvarasyāpi putrāstvāsan mahābalāḥ /</l>\n<l>agnīdhrasya dvijaśreṣṭhāstannāmāni nibodhata // KūrmP_1,38.26 //</l>\n</lg>\n\n<lg>\n<l>nābhiḥ kiṃpuruṣaścaiva tathā haririlāvṛtaḥ /</l>\n<l>ramyo hiraṇvāṃśca kururbhadrāśvaḥ ketumāhalakaḥ // KūrmP_1,38.27 //</l>\n</lg>\n\n<lg>\n<l>jambudvīpeśvaro rājā sa cāgnīdhro mahāmatiḥ /</l>\n<l>vibhajya navadhā tebhyo yathānyāyaṃ dadau punaḥ // KūrmP_1,38.28 //</l>\n</lg>\n\n<lg>\n<l>nābhestu dakṣiṇaṃ varṣaṃ himāhvaṃ pradadau punaḥ /</l>\n<l>hemakūṭaṃ tato varṣaṃ dadau kiṃpuruṣāya tu // KūrmP_1,38.29 //</l>\n</lg>\n\n<lg>\n<l>tṛtīyaṃ naiṣadhaṃ varṣaṃ haraye dattavān pitā /</l>\n<l>ilāvṛtāya pradadau merumadhyamilāvṛtam // KūrmP_1,38.30 //</l>\n</lg>\n\n<lg>\n<l>nīlācalāśritaṃ varṣaṃ ramyāya pradadau pitā /</l>\n<l>śvetaṃ yaduttaraṃ varṣaṃ pitrā dattaṃ hiraṇvate // KūrmP_1,38.31 //</l>\n</lg>\n\n<lg>\n<l>yaduttaraṃ śṛṅgavato varṣaṃ tat kuruve dadau /</l>\n<l>meroḥ pūrveṇa yad varṣaṃ bhadrāśvāya nyavedayat /</l>\n<l>gandhamādanavarṣaṃ tu ketumālāya dattavān // KūrmP_1,38.32 //</l>\n</lg>\n\n<lg>\n<l>varṣeṣveteṣu tān putrānabhiṣicya narādhipaḥ /</l>\n<l>saṃsārakaṣṭatāṃ jñātvā tapastepe vanaṃ gataḥ // KūrmP_1,38.33 //</l>\n</lg>\n\n<lg>\n<l>himāhvayaṃ tu yasyaitannābherāsīnmahātmanaḥ /</l>\n<l>tasyarṣabho 'bhavat putro marudevyāṃ mahādyutiḥ // KūrmP_1,38.34 //</l>\n</lg>\n\n<lg>\n<l>ṛṣabhād bharato jajñe vīraḥ putraśatāgrajaḥ /</l>\n<l>so 'bhiṣicyarṣabhaḥ putraṃ bharataṃ pṛthivīpatiḥ /</l>\n<l>vānaprasthāśramaṃ gatvā tapastepe yathāvidhi // KūrmP_1,38.35 //</l>\n</lg>\n\n<lg>\n<l>tapasā karṣito 'tyarthaṃ kṛśo dhamanisaṃtataḥ /</l>\n<l>jñānayogarato bhūtvā mahāpāśupato 'bhavat // KūrmP_1,38.36 //</l>\n</lg>\n\n<lg>\n<l>sumatirbharatasyābhūt putraḥ paramadhārmikaḥ /</l>\n<l>sumatestaijasastasmādindridyumno vyajāyata // KūrmP_1,38.37 //</l>\n</lg>\n\n<lg>\n<l>parameṣṭhī sutastasmāt pratīhārastadanvayaḥ /</l>\n<l>pratiharteti vikhyāta utpannastasya cātmajaḥ // KūrmP_1,38.38 //</l>\n</lg>\n\n<lg>\n<l>bhavastasmādathodgīthaḥ prastāvastatsuto 'bhavat /</l>\n<l>pṛthustatastato rakto raktasyāpi gayaḥ sutaḥ // KūrmP_1,38.39 //</l>\n</lg>\n\n<lg>\n<l>naro gayasya tanayastasya putro virāḍabhūt /</l>\n<l>tasya putro mahāvīryo dhīmāṃstasmādajāyata // KūrmP_1,38.40 //</l>\n</lg>\n\n<lg>\n<l>mahānto 'pi tataścābhūd bhauvanastatsuto 'bhavat /</l>\n<l>tvaṣṭā tvaṣṭuśca virajo rajastasyāpyabhūt sutaḥ // KūrmP_1,38.41 //</l>\n</lg>\n\n<lg>\n<l>śatajid rajasastasya jajñe putraśataṃ dvijāḥ /</l>\n<l>teṣāṃ pradhāno balavān viśvajyotiriti smṛtaḥ // KūrmP_1,38.42 //</l>\n</lg>\n\n<lg>\n<l>ārādhya devaṃ brahmāṇaṃ kṣemakaṃ nāma pārthivam /</l>\n<l>asūta putraṃ dharmajñaṃ mahābāhumarindamam // KūrmP_1,38.43 //</l>\n</lg>\n\n<lg>\n<l>ete purastād rājāno mahāsattvā mahaujasaḥ /</l>\n<l>eṣāṃ vaṃśaprasūtaiśca bhukteyaṃ pṛthivī purā // KūrmP_1,38.44 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭātriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>ataḥ paraṃ pravakṣyāmi saṃkṣepeṇa dvijottamāḥ /</l>\n<l>trailokyasyāsya mānaṃ vo na śakyaṃ vistareṇa tu // KūrmP_1,39.1 //</l>\n</lg>\n\n<lg>\n<l>bhūrloko 'tha bhuvarlokaḥ svarloko 'tha mahastataḥ /</l>\n<l>janastapaśca satyaṃ ca lokāstvaṇḍodbhavā matāḥ // KūrmP_1,39.2 //</l>\n</lg>\n\n<lg>\n<l>sūryācandramasoryāvat kiraṇairavabhāsate /</l>\n<l>tāvad bhūrloka ākhyātaḥ purāṇe dvijapuṅgavāḥ // KūrmP_1,39.3 //</l>\n</lg>\n\n<lg>\n<l>yāvatpramāṇo bhūrloko vistarāt parimaṇḍalāt /</l>\n<l>bhuvarloko 'pi tāvānsyānmaṇḍalād bhāskarasya tu // KūrmP_1,39.4 //</l>\n</lg>\n\n<lg>\n<l>ūrdhvaṃyanmaṇḍalād vyomadhruvoyāvadvyavasthitaḥ /</l>\n<l>svarlokaḥ sa samākhyātastatra vāyostu nemayaḥ // KūrmP_1,39.5 //</l>\n</lg>\n\n<lg>\n<l>āvahaḥ pravahaścaiva tathaivānuvahaḥ paraḥ /</l>\n<l>saṃvaho vivahaścātha tadūrdhvaṃ syāt parāvahaḥ // KūrmP_1,39.6 //</l>\n</lg>\n\n<lg>\n<l>tathā parivahaścordhvaṃ vāyorvai sapta nemayaḥ /</l>\n<l>bhūmeryojanalakṣe tu bhānorvai maṇḍalaṃ sthitam // KūrmP_1,39.7 //</l>\n</lg>\n\n<lg>\n<l>lakṣe divākarasyāpi maṇḍalaṃ śaśinaḥ smṛtam /</l>\n<l>nakṣatramaṇḍalaṃ kṛtsnaṃ tallakṣeṇa prakāśate // KūrmP_1,39.8 //</l>\n</lg>\n\n<lg>\n<l>dvelakṣe hyuttare viprā budho nakṣatramaṇḍalāt /</l>\n<l>tāvatpramāṇabhāge tu budhasyāpyuśanāḥ sthitaḥ // KūrmP_1,39.9 //</l>\n</lg>\n\n<lg>\n<l>aṅgārako 'pi śukrasya tatpramāṇo vyavasthitaḥ /</l>\n<l>lakṣadvayena bhaumasya sthito devapurohitaḥ // KūrmP_1,39.10 //</l>\n</lg>\n\n<lg>\n<l>saurirdvilakṣeṇa guror grahāṇāmatha maṇḍalam /</l>\n<l>saptarṣimaṇḍalaṃ tasmāllakṣamātre prikāśate // KūrmP_1,39.11 //</l>\n</lg>\n\n<lg>\n<l>ṛṣīṇāṃ maṇḍalādūrdhvaṃ lakṣamātre sthito dhruvaḥ /</l>\n<l>meḍhībhūtaḥ samastasya jyotiścakrasya vai dhruvaḥ /</l>\n<l>tatra dharmaḥ sa bhagavān viṣṇurnārāyaṇaḥ sthitaḥ // KūrmP_1,39.12 //</l>\n</lg>\n\n<lg>\n<l>navayojanasāhastro viṣkambhaḥ savituḥ smṛtaḥ /</l>\n<l>triguṇastasya vistāro maṇḍalasya pramāṇataḥ // KūrmP_1,39.13 //</l>\n</lg>\n\n<lg>\n<l>dviguṇastasya vistārād vistāraḥ śaśinaḥ smṛtaḥ /</l>\n<l>tulyastayostu svarbhānurbhūtvādhastāt prasarpati // KūrmP_1,39.14 //</l>\n</lg>\n\n<lg>\n<l>addhṛtya pṛthivīcchāyāṃ nirmito maṇḍalākṛtiḥ /</l>\n<l>svarbhānostu vṛhat sthānaṃ tṛtīyaṃ yat tamomayam // KūrmP_1,39.15 //</l>\n</lg>\n\n<lg>\n<l>candrasya ṣoḍaśo bhāgo bhārgavasya vidhīyate /</l>\n<l>bhārgavāt pādahīnastu vijñeyo vai bṛhaspatiḥ // KūrmP_1,39.16 //</l>\n</lg>\n\n<lg>\n<l>bṛhaspateḥ pādahīnau vakrasaurāvubhau smṛtau /</l>\n<l>vistārānmaṇḍalāccaiva pādahīnastayorbudhaḥ // KūrmP_1,39.17 //</l>\n</lg>\n\n<lg>\n<l>tārānakṣatrarūpāṇi vapuṣmantīha yāni vai /</l>\n<l>budhena tāni tulyāni vistārānmaṇḍalāt tathā // KūrmP_1,39.18 //</l>\n</lg>\n\n<lg>\n<l>tārānakṣatrarūpāṇi hīnāni tu parasparāt /</l>\n<l>śatāni pañca catvāri trīṇi dve caiva yojane // KūrmP_1,39.19 //</l>\n</lg>\n\n<lg>\n<l>sarvāvaranikṛṣṭāni tārakāmaṇḍalāni tu /</l>\n<l>yojanānyardhamātrāṇi tebhyo hrasvaṃ na vidyate // KūrmP_1,39.20 //</l>\n</lg>\n\n<lg>\n<l>upariṣṭāt trayasteṣāṃ grahā ye dūrasarpiṇaḥ /</l>\n<l>sauro 'ṅgirāśca vakraśca jñeyā mandavicāriṇaḥ // KūrmP_1,39.21 //</l>\n</lg>\n\n<lg>\n<l>tebhyo 'dhastācca catvāraḥ punaranye mahāgrahāḥ /</l>\n<l>sūryaḥ saumo budhaścaiva bhārgavaścaiva śīghragāḥ // KūrmP_1,39.22 //</l>\n</lg>\n\n<lg>\n<l>dakṣiṇāyanamārgastho yadā carati raśmimān /</l>\n<l>tadā sarvagrahāṇāṃ sa sūryo 'dhastāt prasarpati // KūrmP_1,39.23 //</l>\n</lg>\n\n<lg>\n<l>vistīrṇaṃ maṇḍalaṃ kṛtvā tasyordhvaṃ carate śaśī /</l>\n<l>nakṣatramaṇḍalaṃ kṛtsnaṃ somādūrdhvaṃ prasarpati // KūrmP_1,39.24 //</l>\n</lg>\n\n<lg>\n<l>nakṣatrebhyo budhaścordhvaṃ budhādūrdhvaṃ tu bhārgavaḥ /</l>\n<l>vakrastu bhārgavādūrdhvaṃ vakrādūrdhvaṃ bṛhaspatiḥ // KūrmP_1,39.25 //</l>\n</lg>\n\n<lg>\n<l>tasmācchanaiścaro 'puyūrdhvaṃ tasmāt saptarṣimaṇḍalam /</l>\n<l>ṛṣīṇāṃ caiva saptānāndhru vaścordhvaṃ vyavasthitaḥ // KūrmP_1,39.26 //</l>\n</lg>\n\n<lg>\n<l>yojanānāṃ sahastrāṇi bhāskarasya ratho nava /</l>\n<l>īṣādaṇḍastathaiva syād dviguṇo dvijasattamāḥ // KūrmP_1,39.27 //</l>\n</lg>\n\n<lg>\n<l>sārdhakoṭistathā sapta niyutānyadhikāni tu /</l>\n<l>yojanānāṃ tu tasyākṣastatra cakraṃ pratiṣṭhitam // KūrmP_1,39.28 //</l>\n</lg>\n\n<lg>\n<l>trinābhimati pañcāre ṣaṣṇeminyakṣayātmake /</l>\n<l>saṃvatsarameya kṛtsnaṃ kālacakraṃ pratiṣṭhitam // KūrmP_1,39.29 //</l>\n</lg>\n\n<lg>\n<l>catkāriṃśat sahastrāṇi dvitīyo 'kṣo vivasvataḥ /</l>\n<l>pañcānyāni tu sārdhāni syandanasya dvijottamāḥ // KūrmP_1,39.30 //</l>\n</lg>\n\n<lg>\n<l>akṣapramāṇamubhayoḥ pramāṇaṃ tadyugārdhayoḥ /</l>\n<l>hrasvo 'kṣastadyugārdhena dhruvādhāre rathasya tu // KūrmP_1,39.31 //</l>\n</lg>\n\n<lg>\n<l>dvitīye 'kṣe tu taccakraṃ saṃsthitaṃ mānasācale /</l>\n<l>hayāśca sapta chandāṃsi tannāmāni nibodhata // KūrmP_1,39.32 //</l>\n</lg>\n\n<lg>\n<l>gāyatrī ca bṛhatyuṣṇik jagatī paṅktireva ca /</l>\n<l>anaṣṭup triṣṭubityuktāśchandāṃsi harayo hareḥ // KūrmP_1,39.33 //</l>\n</lg>\n\n<lg>\n<l>mānasopari māhendrī prācyāṃ diśi mahāpurī /</l>\n<l>dakṣiṇe na yamasyātha varuṇasya tu paścime // KūrmP_1,39.34 //</l>\n</lg>\n\n<lg>\n<l>uttareṇa tu somasya tannāmāni nibodhata /</l>\n<l>amarāvatī saṃyamanī sukhā caiva vibhā kramāt // KūrmP_1,39.35 //</l>\n</lg>\n\n<lg>\n<l>kāṣṭhāṃ gato dakṣiṇataḥ kṣipteṣuriva sarpati /</l>\n<l>jyotiṣāṃ cakramādāya devadevaḥ prajāpatiḥ // KūrmP_1,39.36 //</l>\n</lg>\n\n<lg>\n<l>divasasya ravirmadhye sarvakālaṃ vyavasthitaḥ /</l>\n<l>saptadvīpeṣu viprendrā niśāmadhyasya saṃmukham // KūrmP_1,39.37 //</l>\n</lg>\n\n<lg>\n<l>udayāstamane caiva sarvakālaṃ tu saṃmukhe /</l>\n<l>aśeṣāsu diśāsveva tathaiva vidiśāsu ca // KūrmP_1,39.38 //</l>\n</lg>\n\n<lg>\n<l>kulālacakraparyanto bhramanneṣa yatheśvaraḥ /</l>\n<l>karotyahastathā rātriṃ vimuñcan medinīṃ dvijāḥ // KūrmP_1,39.39 //</l>\n</lg>\n\n<lg>\n<l>divākarakarairetat pūritaṃ bhuvanatrayam /</l>\n<l>trailokyaṃ kathitaṃ sadbhirlokānāṃ munipuṅgavāḥ // KūrmP_1,39.40 //</l>\n</lg>\n\n<lg>\n<l>ādityamūlamakhilaṃ trilokaṃ nātra saṃśayaḥ /</l>\n<l>bhavatyasmāt jagat kṛtsnaṃ sadevāsuramānuṣam // KūrmP_1,39.41 //</l>\n</lg>\n\n<lg>\n<l>rudrendropendracandrāṇāṃ viprendrāṇāṃ divaukasām /</l>\n<l>dyutirdyutimatāṃ kṛtsnaṃ yattejaḥ sārvalaukikam // KūrmP_1,39.42 //</l>\n</lg>\n\n<lg>\n<l>sarvātmā sarvalokeśo mahādevaḥ prajāpatiḥ /</l>\n<l>sūrya eva trilokasya mūlaṃ paramadaivatam // KūrmP_1,39.43 //</l>\n</lg>\n\n<lg>\n<l>dvādaśānye tathādityā devāste ye 'dhikāriṇaḥ /</l>\n<l>nirvahanti padaṃ tasya tadaṃśā viṣṇumūrtayaḥ // KūrmP_1,39.44 //</l>\n</lg>\n\n<lg>\n<l>sarve namasyanti sahastrabhānuṃ</l>\n<l>gandharvadevoragakinvannarādyāḥ /</l>\n<l>yajanti yajñairvividhairdvijendrā-</l>\n<l>śchandomayaṃ brahmamayaṃ purāṇam // KūrmP_1,39.45 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāryā pūrvavibhāge ekonacatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>sa ratho 'dhiṣṭhito devairādityairvasubhistathā /</l>\n<l>gandharvairapsarobhiśca grāmaṇīsarparākṣasaiḥ // KūrmP_1,40.1 //</l>\n</lg>\n\n<lg>\n<l>dhātār'yamātha mitraśca varuṇaḥ śakra eva ca /</l>\n<l>vivasvānatha pūṣā ca parjanyaścāṃśureva ca // KūrmP_1,40.2 //</l>\n</lg>\n\n<lg>\n<l>bhagastvaṣṭā ca viṣṇuśca dvādaśaite divākarāḥ /</l>\n<l>āpyāyanti vai bhānuṃ vasantādiṣu vai kramāt // KūrmP_1,40.3 //</l>\n</lg>\n\n<lg>\n<l>pulastyaḥ pulahaścātrirvasiṣṭhaścāṅgirā bhṛguḥ /</l>\n<l>bharadvājo gautamaśca kaśyapaḥ kratureva ca // KūrmP_1,40.4 //</l>\n</lg>\n\n<lg>\n<l>jamadagniḥ kauśikaśca munayo brahmavādinaḥ /</l>\n<l>stuvanti devaṃ vividhaiśchandobhiste yathākramam // KūrmP_1,40.5 //</l>\n</lg>\n\n<lg>\n<l>rathakṛcca rathaujśca rathacitraḥ subāhukaḥ /</l>\n<l>rathasvano 'tha varuṇaḥ suṣeṇaḥ senajit tathā // KūrmP_1,40.6 //</l>\n</lg>\n\n<lg>\n<l>tārkṣyaścāriṣṭanemiśca rathajit satyajit tathā /</l>\n<l>grāmaṇyo devadevasya kurvate 'bhīśusaṃgraham // KūrmP_1,40.7 //</l>\n</lg>\n\n<lg>\n<l>atha hetiḥ prahetiśca pauruṣeyo vadhastathā /</l>\n<l>sarpo vyāghrastathāpaśca vāto vidyud divākaraḥ // KūrmP_1,40.8 //</l>\n</lg>\n\n<lg>\n<l>brahmopetaśca viprendrā yajñopetastathaiva ca /</l>\n<l>rākṣasapravarā hyete prayānti purataḥ kramāt // KūrmP_1,40.9 //</l>\n</lg>\n\n<lg>\n<l>vāsukiḥ kaṅkanīraśca takṣakaḥ sarpapuṅgavaḥ /</l>\n<l>elāpatraḥ śaṅkhapālastathairāvatasaṃjñitaḥ // KūrmP_1,40.10 //</l>\n</lg>\n\n<lg>\n<l>dhanañjayo mahāpadmastathā karkoṭako dvijāḥ /</l>\n<l>kambalāśvataraścaiva vahantyenaṃ yathākramam // KūrmP_1,40.11 //</l>\n</lg>\n\n<lg>\n<l>tumbururnārado hāhā hūhūrviśvāvasustathā /</l>\n<l>ugraseno vasurucirarvāvasurathāparaḥ // KūrmP_1,40.12 //</l>\n</lg>\n\n<lg>\n<l>citrasenastathorṇāyurdhṛtarāṣṭro dvijottamāḥ /</l>\n<l>sūryavarcā dvādaśaite gandharvā gāyatāṃ varāḥ /</l>\n<l>gāyanti vividhairgānairbhānuṃ ṣaḍjādibhiḥ kramāt // KūrmP_1,40.13 //</l>\n</lg>\n\n<lg>\n<l>kratusthalāpsarovaryā tathānyā puñjikasthalā /</l>\n<l>menakā sahajanyā ca pramlocā ca dvijottamāḥ // KūrmP_1,40.14 //</l>\n</lg>\n\n<lg>\n<l>anumlocā ghṛtīcī ca viśvācī corvaśī tathā /</l>\n<l>anyā ca pūrvacittiḥ syādanyā caiva tilottamā // KūrmP_1,40.15 //</l>\n</lg>\n\n<lg>\n<l>tāṇḍavairvividhairenaṃ vasantādiṣu vai kramāt /</l>\n<l>toṣayanti mahādevaṃ bhānumātmānamavyayam // KūrmP_1,40.16 //</l>\n</lg>\n\n<lg>\n<l>evaṃ devā vasantyarke dvau dvau māsau krameṇa tu /</l>\n<l>sūryamāpyāyayantyete tejasā tejasāṃ nidhim // KūrmP_1,40.17 //</l>\n</lg>\n\n<lg>\n<l>grathitaiḥ svairvacobhistu stuvanti munayo ravim /</l>\n<l>gandharvāpsarasaścainaṃ nṛtyageyairupāsate // KūrmP_1,40.18 //</l>\n</lg>\n\n<lg>\n<l>grāmaṇīyakṣabhūtāni kurvate 'bhīṣusaṃgraham /</l>\n<l>sarpā vahanti deveśaṃ yātudhānāḥ prayānti ca // KūrmP_1,40.19 //</l>\n</lg>\n\n<lg>\n<l>bālakhilyā nayantyastaṃ parivāryodayād ravim /</l>\n<l>ete tapanti varṣanti bhānti vānti sṛjanti ca /</l>\n<l>bhūtānāmaśubhaṃ karma vyapohantīha kīrtitāḥ // KūrmP_1,40.20 //</l>\n</lg>\n\n<lg>\n<l>ete sahaiva sūryeṇa bhramanti divi sānugāḥ /</l>\n<l>vimāne ca sthito nityaṃ kāmage vātaraṃhasi // KūrmP_1,40.21 //</l>\n</lg>\n\n<lg>\n<l>varṣantaśca tapantaśca hlādayantaśca vai prajāḥ /</l>\n<l>gopayantīha bhūtāni sarvāṇīhāyugakṣayāt // KūrmP_1,40.22 //</l>\n</lg>\n\n<lg>\n<l>eteṣāmeva devānāṃ yathāvīryaṃ yathātapaḥ /</l>\n<l>yathāyogaṃ yathāsattvaṃ sa eṣa tapati prabhuḥ // KūrmP_1,40.23 //</l>\n</lg>\n\n<lg>\n<l>ahorātravyavasthānakāraṇaṃ sa prajāpatiḥ /</l>\n<l>pitṛdevamanuṣyādīn sa sadāpyāyed raviḥ // KūrmP_1,40.24 //</l>\n</lg>\n\n<lg>\n<l>tatra devo mahādevo bhāsvān sākṣānmaheśvaraḥ /</l>\n<l>bhāsate vedaviduṣāṃ nīlagrīvaḥ sanātanaḥ // KūrmP_1,40.25 //</l>\n</lg>\n\n<lg>\n<l>sa eṣa devo bhagavān parameṣṭhī prajāpatiḥ /</l>\n<l>sthānaṃ tad vidurādityaṃ vedajñā vedavigraham // KūrmP_1,40.26 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge catvāriśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>evameṣa mahādevo devadevaḥ pitāmahaḥ /</l>\n<l>karoti niyataṃ kālaṃ kālātmā hyaiśvarī tanuḥ // KūrmP_1,41.1 //</l>\n</lg>\n\n<lg>\n<l>tasya ye raśmayo viprāḥ sarvalokapradīpakāḥ /</l>\n<l>teṣāṃ śreṣṭhāḥ punaḥ sapta raśmayo grahayonayaḥ // KūrmP_1,41.2 //</l>\n</lg>\n\n<lg>\n<l>suṣumno harikeśaśca viśvakarmā tathaiva ca /</l>\n<l>viśvavyacāḥ punaścānyaḥ saṃyadvasurataḥ paraḥ // KūrmP_1,41.3 //</l>\n</lg>\n\n<lg>\n<l>arvāvasuriti khyātaḥ svarāḍanyaḥ prakīrtitaḥ /</l>\n<l>supumnaḥ sūryaraśmistu puṣṇāti śiśiradyutim // KūrmP_1,41.4 //</l>\n</lg>\n\n<lg>\n<l>tiryagūrdhvapracāro 'sau suṣumnaḥ paripaṭhyate /</l>\n<l>harikeśastu yaḥ prokto raśmirnakṣatrapoṣakaḥ // KūrmP_1,41.5 //</l>\n</lg>\n\n<lg>\n<l>viśvakarmā tathā raśmirbudhaṃ puṣṇāti sarvadā /</l>\n<l>viśvavyacāstu yo raśmiḥ śukraṃ puṣṇāti nityadā // KūrmP_1,41.6 //</l>\n</lg>\n\n<lg>\n<l>saṃyadvasuriti khyātaḥ sa puṣṇāti ca lohitam /</l>\n<l>vṛhaspatiṃ prapuṣṇāti raśmirarvāvasuḥ prabhoḥ /</l>\n<l>śanaiścaraṃ prapuṣṇāti saptamastu surāṭ tathā // KūrmP_1,41.7 //</l>\n</lg>\n\n<lg>\n<l>evaṃ sūryaprabhāvena sarvā nakṣatratārakāḥ /</l>\n<l>vardhante vardhitā nityaṃ nityamāpyāyayanti ca // KūrmP_1,41.8 //</l>\n</lg>\n\n<lg>\n<l>divyānāṃ pārthivānāṃ ca naiśānāṃ caiva sarvaśaḥ /</l>\n<l>ādānānnityamādityastejasāṃ tamasāṃ prabhuḥ // KūrmP_1,41.9 //</l>\n</lg>\n\n<lg>\n<l>ādatte sa tu nāḍīnāṃ sahastreṇa samantataḥ /</l>\n<l>nādeyāṃścaiva sāmudrān kūpyāṃścaiva sahastradṛk /</l>\n<l>sthāvarāñjaṅgamāṃścaiva yacca kulyādikaṃ payaḥ // KūrmP_1,41.10 //</l>\n</lg>\n\n<lg>\n<l>tasya raśmisahastraṃ tacchītavarṣoṣṇanistravam /</l>\n<l>tāsāṃ catuḥ śataṃ nāḍyo varṣante citramūrtayaḥ // KūrmP_1,41.11 //</l>\n</lg>\n\n<lg>\n<l>vandanāścaiva yājyāśca ketanā bhūtanāstathā /</l>\n<l>amṛtā nāma tāḥ sarvā raśmayo vṛṣṭisarjanāḥ // KūrmP_1,41.12 //</l>\n</lg>\n\n<lg>\n<l>himodvāhāśca tā nāḍyo raśmayastriśataṃ punaḥ /</l>\n<l>raśmyo meṣyaśca pauṣyaśca hlādinyo himasarjanāḥ /</l>\n<l>candrāstā nāmataḥ sarvāḥ pītābhāḥ syurgabhastayaḥ // KūrmP_1,41.13 //</l>\n</lg>\n\n<lg>\n<l>śukrāśca kakubhaścaiva gāvo viśvabhṛtastathā /</l>\n<l>śukrāstā nāmataḥ sarvāstrividhā gharmasarjanāḥ // KūrmP_1,41.14 //</l>\n</lg>\n\n<lg>\n<l>samaṃ bibharti tābhiḥ sa manuṣyapitṛdevatāḥ /</l>\n<l>manuṣyānauṣadheneha svadhayā ca pitṝnapi /</l>\n<l>amṛtena surān sarvāṃstribhistrariṃstarpayatyasau // KūrmP_1,41.15 //</l>\n</lg>\n\n<lg>\n<l>vasante graiṣmike caiva śataiḥ sa tapati tribhiḥ /</l>\n<l>śaradyapi ca varṣāsu caturbhaiḥ saṃpravarṣati /</l>\n<l>hemante śiśire caiva himamutsṛjati tribhiḥ // KūrmP_1,41.16 //</l>\n</lg>\n\n<lg>\n<l>varuṇo māghamāse tu sūryaḥ pūṣā tu phalgune /</l>\n<l>caitre māsi bhavedaṃśo dhātā vaiśākhatāpanaḥ // KūrmP_1,41.17 //</l>\n</lg>\n\n<lg>\n<l>jyeṣṭhāmūle bhavedindraḥ āṣāḍhe savitā raviḥ /</l>\n<l>vivasvān śrāvaṇe māsi prauṣṭhapadyāṃ bhagaḥ smṛtaḥ // KūrmP_1,41.18 //</l>\n</lg>\n\n<lg>\n<l>parjanyo 'śvayuji tvaṣṭākārtike māsi bhāskaraḥ /</l>\n<l>mārgaśīrṣa bhavenmitraḥ pauṣe viṣṇuḥ sanātanaḥ // KūrmP_1,41.19 //</l>\n</lg>\n\n<lg>\n<l>pañcaraśmisahastrāṇi varuṇasyārkakarmaṇi /</l>\n<l>ṣaḍbhiḥ sahastraiḥ pūṣā tu devoṃśaḥ saptabhistathā // KūrmP_1,41.20 //</l>\n</lg>\n\n<lg>\n<l>dhātāṣṭabhiḥ sahastraistu navabhistu śatakratuḥ /</l>\n<l>vivasvān daśabhiḥ pāti pātyekādaśabhirbhagaḥ // KūrmP_1,41.21 //</l>\n</lg>\n\n<lg>\n<l>saptabhistapate mitrastvaṣṭā caivāṣṭabhistapet /</l>\n<l>aryamā daśabhaiḥ pāti parjanyo navabhistapet /</l>\n<l>ṣaḍbhī raśmisahastraistu viṣṇustapati viśvasṛk // KūrmP_1,41.22 //</l>\n</lg>\n\n<lg>\n<l>vasante kapilaḥ sūryo grīṣme kāñcanasaprabhaḥ /</l>\n<l>śveto varṣāsu varṇena pāṇḍuraḥ śaradi prabhuḥ /</l>\n<l>hemante tāmravarṇaḥ syācchiśire lohito raviḥ // KūrmP_1,41.23 //</l>\n</lg>\n\n<lg>\n<l>oṣadhīṣu balaṃ dhatte svadhāmapi pitṛṣvatha /</l>\n<l>sūryo 'maratvamamṛte trayaṃ triṣu niyacchati // KūrmP_1,41.24 //</l>\n</lg>\n\n<lg>\n<l>anye cāṣṭau grahā jñeyāḥ sūryeṇādhiṣṭhitā dvijāḥ /</l>\n<l>candramāḥ somaputraśca śukraścaiva bṛhaspatiḥ /</l>\n<l>bhaumo mandastathā rāhuḥ ketumānapi cāṣṭamaḥ // KūrmP_1,41.25 //</l>\n</lg>\n\n<lg>\n<l>sarve dhruve nibaddhā vai grahāste vātaraśmibhiḥ /</l>\n<l>bhrāmyamāṇā yathāyogaṃ bhramantyanudivākaram // KūrmP_1,41.26 //</l>\n</lg>\n\n<lg>\n<l>alātacakravad yānti vātacakreritā dvijāḥ /</l>\n<l>yasmād vahati tān vāyuḥ pravahastena sa smṛtaḥ // KūrmP_1,41.27 //</l>\n</lg>\n\n<lg>\n<l>rathastricakraḥ somasya kundābhāstasya vājinaḥ /</l>\n<l>vāmadakṣiṇato yuktā daśa tena niśākaraḥ // KūrmP_1,41.28 //</l>\n</lg>\n\n<lg>\n<l>vīthyāśrayāṇi carati nakṣatrāṇi raviryathā /</l>\n<l>hrāsavṛddhī ca viprendrā dhruvādhārāṇi sarvadā // KūrmP_1,41.29 //</l>\n</lg>\n\n<lg>\n<l>sa somaḥ śuklapakṣe tu bhāskare parataḥ sthite /</l>\n<l>āpūryate parasyāntaḥ satataṃ divasakramāt // KūrmP_1,41.30 //</l>\n</lg>\n\n<lg>\n<l>kṣīṇāyitaṃ suraiḥ somamāpyāyati nityadā /</l>\n<l>ekena raśminā viprāḥ suṣumnākhyena bhāskaraḥ // KūrmP_1,41.31 //</l>\n</lg>\n\n<lg>\n<l>eṣā sūryasya vīryeṇa somasyāpyāyitā tanuḥ /</l>\n<l>paurṇamāsyāṃ sa dṛśyeta saṃpūrṇe divasakramāt // KūrmP_1,41.32 //</l>\n</lg>\n\n<lg>\n<l>saṃpūrṇamardhamāsena taṃ somamamṛtātmakam /</l>\n<l>pibanti devatā viprā yataste 'mṛtabhojanāḥ // KūrmP_1,41.33 //</l>\n</lg>\n\n<lg>\n<l>tataḥ pañcadaśe bhāge kiñcicchiṣṭe kalātmake /</l>\n<l>aparāhṇe pitṛgaṇā jaghanyaṃ paryupāsate // KūrmP_1,41.34 //</l>\n</lg>\n\n<lg>\n<l>pibanti dvikalaṃ kālaṃ śiṣṭā tasya kalā tuyā /</l>\n<l>sudhāmṛtamayīṃ puṇyāṃ tāmandoramṛtātmikām // KūrmP_1,41.35 //</l>\n</lg>\n\n<lg>\n<l>niḥ sṛtaṃ tadamāvāsyāṃ gabhastibhyaḥ svadhāmṛtam /</l>\n<l>māsatṛptimapāpyagryāṃ pitaraḥ santi nirvṛtāḥ // KūrmP_1,41.36 //</l>\n</lg>\n\n<lg>\n<l>na somasya vināśaḥ syāt sudhā devaistu pīyate /</l>\n<l>evaṃ sūryanimittasya kṣayo vṛddhiśca sattamāḥ // KūrmP_1,41.37 //</l>\n</lg>\n\n<lg>\n<l>somaputrasya cāṣṭābhirvājibhirvāyuvegibhiḥ /</l>\n<l>vārijaiḥ syandano yuktastenāsau yāti sarvataḥ // KūrmP_1,41.38 //</l>\n</lg>\n\n<lg>\n<l>śukrasya bhūmijairaśvaiḥ syandano daśabhirvṛtaḥ /</l>\n<l>aṣṭabiścātha bhaumasya ratho haimaḥ suśobhanaḥ // KūrmP_1,41.39 //</l>\n</lg>\n\n<lg>\n<l>bṛhaspaterathāṣṭāśvaḥ syandano hemanirmitaḥ /</l>\n<l>rathastamomayo 'ṣṭāśvo mandasyāyasanirmitaḥ /</l>\n<l>svarbhānorbhāskarāreśca tathā ṣaḍbhirhayairvṛtaḥ // KūrmP_1,41.40 //</l>\n</lg>\n\n<lg>\n<l>ete mahāgrahāṇāṃ vai samākhyātā rathā nava /</l>\n<l>sarve dhruve mahābhāgā nibaddhā vātaraśmibhiḥ // KūrmP_1,41.41 //</l>\n</lg>\n\n<lg>\n<l>graharkṣatārādhiṣṇyāni dhruve baddhānyeśeṣataḥ /</l>\n<l>bhramanti bhrāmayantyenaṃ sarvāṇyanilaraśmibhiḥ // KūrmP_1,41.42 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekacatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>dhruvādūrdhvaṃ maharlokaḥ koṭiyojanavistṛtaḥ /</l>\n<l>kalpādhikāriṇastatra saṃsthitā dvijapuṅgavāḥ // KūrmP_1,42.1 //</l>\n</lg>\n\n<lg>\n<l>janaloko maharlokāt tathā koṭidvayātamakaḥ /</l>\n<l>sanandanādayastatra saṃsthitā brahmaṇaḥ sutāḥ // KūrmP_1,42.2 //</l>\n</lg>\n\n<lg>\n<l>jalokāt tapolokaḥ koṭitrayasamanvitaḥ /</l>\n<l>vairājāstatra vai devāḥ sthitā dāhavivarjitāḥ // KūrmP_1,42.3 //</l>\n</lg>\n\n<lg>\n<l>prājāpatyāt satyalokaḥ koṭiṣaṭkena saṃyutaḥ /</l>\n<l>apunarmārakāstatra brahmalokastu sa smṛtaḥ // KūrmP_1,42.4 //</l>\n</lg>\n\n<lg>\n<l>atra lokagururbrahmā viśvātmā viśvatomukhaḥ /</l>\n<l>āste sa yogibhirnityaṃ pītvā yogāmṛtaṃ param // KūrmP_1,42.5 //</l>\n</lg>\n\n<lg>\n<l>viśanti yatayaḥ śāntā naiṣṭhikā brahmacāriṇaḥ /</l>\n<l>yoginastāpasāḥ siddhā jāpakāḥ parameṣṭhinam // KūrmP_1,42.6 //</l>\n</lg>\n\n<lg>\n<l>dvāraṃ tadyogināmekaṃ gacchatāṃ paramaṃ padam /</l>\n<l>tatra gatvā na śocanti sa viṣṇuḥ sa ca śaṅkaraḥ // KūrmP_1,42.7 //</l>\n</lg>\n\n<lg>\n<l>sūryakoṭipratīkāśaṃ puraṃ tasya durāsadam /</l>\n<l>na me varṇayituṃ śakyaṃ jvālāmālāsamākulam // KūrmP_1,42.8 //</l>\n</lg>\n\n<lg>\n<l>tatra nārāyaṇasyāpi bhavanaṃ brahmaṇaḥ pure /</l>\n<l>śete tatra hariḥ śrīmān māyī māyāmayaḥ paraḥ // KūrmP_1,42.9 //</l>\n</lg>\n\n<lg>\n<l>sa viṣṇulokaḥ kathitaḥ punarāvṛttivarjitaḥ /</l>\n<l>yānti tatra mahātmāno ye prapannā janārdanam // KūrmP_1,42.10 //</l>\n</lg>\n\n<lg>\n<l>ūrdhvaṃ tad brahmasadanāt puraṃ jyotirmayaṃ śubham /</l>\n<l>vahninā ca parikṣiptaṃ tatrāste bhagavān bhavaḥ // KūrmP_1,42.11 //</l>\n</lg>\n\n<lg>\n<l>devyā saha mahādevaścintyamāno manīṣibhiḥ /</l>\n<l>yogibhiḥ śatasāhastrairbhūtai rudraiśca saṃvṛtaḥ // KūrmP_1,42.12 //</l>\n</lg>\n\n<lg>\n<l>tatra te yānti niyatā dvijā vai brahmacāriṇaḥ /</l>\n<l>madādevaparāḥ śāntāstāpasā brahmavādinaḥ // KūrmP_1,42.13 //</l>\n</lg>\n\n<lg>\n<l>nirmamā nirahaṅkārāḥ kāmakrodhavivarjitāḥ /</l>\n<l>drakṣyanti brahmaṇā yuktā rudralokaḥ sa vai smṛtaḥ // KūrmP_1,42.14 //</l>\n</lg>\n\n<lg>\n<l>ete sapta mahālokāḥ pṛthivyāḥ parikīrtitāḥ /</l>\n<l>mahātalādayaścādhaḥ pātālāḥ santi vai dvijāḥ // KūrmP_1,42.15 //</l>\n</lg>\n\n<lg>\n<l>mahātalaṃ ca pātālaṃ sarvaratnopaśobhitam /</l>\n<l>prāsādairvividhaiḥ śubhrairdevatāyatanairyutam // KūrmP_1,42.16 //</l>\n</lg>\n\n<lg>\n<l>anantena ca saṃyuktaṃ mucukundena dhīmatā /</l>\n<l>nṛpeṇa balinā caiva pātālasvargavāsinā // KūrmP_1,42.17 //</l>\n</lg>\n\n<lg>\n<l>śailaṃ rasātalaṃ viprāḥ śārkaraṃ hi talātalam /</l>\n<l>pītaṃ sutalamityuktaṃ nitalaṃ vidrumaprabham /</l>\n<l>sitaṃ hi vitalaṃ proktaṃ talaṃ caiva sitetaram // KūrmP_1,42.18 //</l>\n</lg>\n\n<lg>\n<l>suparṇena muniśreṣṭhāstathā vāsukinā śubham /</l>\n<l>rasātalamiti khyātaṃ tathānyaiśca niṣevitam // KūrmP_1,42.19 //</l>\n</lg>\n\n<lg>\n<l>virocanahiraṇyākṣatakṣakādyaiśca sevitam /</l>\n<l>talātalamiti khyātaṃ sarvaśobhāsamanvitam // KūrmP_1,42.20 //</l>\n</lg>\n\n<lg>\n<l>vainateyādibhiścaiva kālanemipurogamaiḥ /</l>\n<l>pūrvadevaiḥ samākīrṇaṃ sutalaṃ ca tathāparaiḥ // KūrmP_1,42.21 //</l>\n</lg>\n\n<lg>\n<l>nitalaṃ yavanādyaiśca tārakāgnimukhaistathā /</l>\n<l>mahāntakādyairnāgaiśca prahmādenāsureṇa ca // KūrmP_1,42.22 //</l>\n</lg>\n\n<lg>\n<l>vitalaṃ caiva vikhyātaṃ kambalāhīndrasevitam /</l>\n<l>mahājambhena vīreṇa hayagrīveṇa vai tathā // KūrmP_1,42.23 //</l>\n</lg>\n\n<lg>\n<l>śaṅkukarṇena saṃbhinnaṃ tathā namucipūrvakaiḥ /</l>\n<l>tathānyairvivadhairnāgaistalaṃ caiva suśobhanam // KūrmP_1,42.24 //</l>\n</lg>\n\n<lg>\n<l>teṣāmadhastānnarakā māyādyāḥ parikīrtitāḥ /</l>\n<l>pāpinasteṣu pacyante na te varṇayituṃ kṣamāḥ // KūrmP_1,42.25 //</l>\n</lg>\n\n<lg>\n<l>pātālānāmadhaścāste śeṣākhyā vaiṣṇavī tanuḥ /</l>\n<l>kālāgnirudro yogātmā nārasiṃho 'pi mādhavaḥ // KūrmP_1,42.26 //</l>\n</lg>\n\n<lg>\n<l>yo 'nantaḥ paṭhyete devo nāgarūpī janārdanaḥ /</l>\n<l>tadādhāramidaṃ sarvaṃ sa kālāgnimapāśritaḥ // KūrmP_1,42.27 //</l>\n</lg>\n\n<lg>\n<l>tamāviśya mahāyogī kālastadvadanotthitaḥ /</l>\n<l>viṣajvālāmayo 'nte 'sau jagat saṃharati svayam // KūrmP_1,42.28 //</l>\n</lg>\n\n<lg>\n<l>sahastramāyo 'pratimaḥ saṃhartā śaṅkarodbhavaḥ /</l>\n<l>tāmasī śāṃbhavī mūrtiḥ kālo lokaprakālanaḥ // KūrmP_1,42.29 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvicatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>etad brahmāṇḍamākhyātaṃ caturdaśavidhaṃ mahat /</l>\n<l>ataḥ paraṃ pravakṣyāmi bhūrlokasyāsya nirṇayam // KūrmP_1,43.1 //</l>\n</lg>\n\n<lg>\n<l>jambudvīpaḥ pradhāno 'yaṃ plakṣaḥ śālmala eva ca /</l>\n<l>kuśaḥ krauñcaśca śākaśca puṣkaraścaiva saptamaḥ // KūrmP_1,43.2 //</l>\n</lg>\n\n<lg>\n<l>ete sapta mahādvīpāḥ samudraiḥ saptabhirvṛtāḥ /</l>\n<l>dvīpād dvīpo mahānuktaḥ sāgarādapi sāgaraḥ // KūrmP_1,43.3 //</l>\n</lg>\n\n<lg>\n<l>kṣārodekṣurasodaśca surodaśca ghṛtodakaḥ /</l>\n<l>dadhyodaḥ kṣīrasalilaḥ svādūdaśceti sāgarāḥ // KūrmP_1,43.4 //</l>\n</lg>\n\n<lg>\n<l>pañcāśatkoṭivistīrṇā sasamudrā dharā smṛtā /</l>\n<l>dvīpaiśca saptabhiryuktā yojanānāṃ samāsataḥ // KūrmP_1,43.5 //</l>\n</lg>\n\n<lg>\n<l>jambūdvīpaḥ samastānāṃ dvīpānāṃ madhyataḥ śubhaḥ /</l>\n<l>tasya madhye mahāmerurviśrutaḥ kanakaprabhaḥ // KūrmP_1,43.6 //</l>\n</lg>\n\n<lg>\n<l>caturaśītisāhastro yojanaistasya cocchrayaḥ /</l>\n<l>praviṣṭaḥ ṣoḍaśādhastāddvātriṃśanmūrdhni vistṛtaḥ // KūrmP_1,43.7 //</l>\n</lg>\n\n<lg>\n<l>mūle ṣoḍaśasāhastro vistārastasya sarvataḥ /</l>\n<l>bhūpadmāsyāsya śailo 'sau karṇikātvena saṃsthitaḥ // KūrmP_1,43.8 //</l>\n</lg>\n\n<lg>\n<l>himavān hemakūṭaśca niṣadhaścāsya dakṣiṇe /</l>\n<l>nīlaḥ śvetaśca śṛṅgī ca uttare varṣaparvatāḥ // KūrmP_1,43.9 //</l>\n</lg>\n\n<lg>\n<l>lakṣapramāṇau dvau madhye daśahīnāstathā pare /</l>\n<l>sahastradvitayocchrāyāstāvadvistāriṇaśca te // KūrmP_1,43.10 //</l>\n</lg>\n\n<lg>\n<l>bhārataṃ dakṣiṇaṃ varṣaṃ tataḥ kiṃpuruṣaṃ smṛtam /</l>\n<l>harivarṣaṃ tathaivānyanmerordakṣiṇato dvijāḥ // KūrmP_1,43.11 //</l>\n</lg>\n\n<lg>\n<l>ramyakaṃ cottaraṃ varṣaṃ tasyaivānuhiraṇmayam /</l>\n<l>uttarāḥ kuravaścaiva yathaite bharatāstathā // KūrmP_1,43.12 //</l>\n</lg>\n\n<lg>\n<l>navasāhastramekaikameteṣāṃ dvijasattamāḥ /</l>\n<l>ilāvṛtaṃ ca tanmadhye tanmadhye merurucchritaḥ // KūrmP_1,43.13 //</l>\n</lg>\n\n<lg>\n<l>meroścaturdiśaṃ tatra navasāhastravistṛtam /</l>\n<l>ilāvṛtaṃ mahābhāgāścātvārastatra parvatāḥ /</l>\n<l>viṣkambhā racitā meroryojanāyutamucchritāḥ // KūrmP_1,43.14 //</l>\n</lg>\n\n<lg>\n<l>pūrveṇa mandaro nāma dakṣiṇe gandhamādanaḥ /</l>\n<l>vipulaḥ paścime pārśve supārśvaścottare smṛtaḥ // KūrmP_1,43.15 //</l>\n</lg>\n\n<lg>\n<l>kadambasteṣu jambuśca pippalo vaṭa eva ca /</l>\n<l>jambūdvīpasya sā jambūrnāmaheturmaharṣayaḥ // KūrmP_1,43.16 //</l>\n</lg>\n\n<lg>\n<l>mahāgajapramāṇāni jambvāstasyāḥ phalāni ca /</l>\n<l>patanti bhūbhṛtaḥ pṛṣṭhe śīryamāṇāni sarvataḥ // KūrmP_1,43.17 //</l>\n</lg>\n\n<lg>\n<l>rasena tasyāḥ prakhyātā tatra jambūnadīti vai /</l>\n<l>sarit pravartate cāpi pīyate tatra vāsibhiḥ // KūrmP_1,43.18 //</l>\n</lg>\n\n<lg>\n<l>na svedo na ca daurgandhyaṃ na jarā nendriyakṣayaḥ /</l>\n<l>tatpānāt susthamanasāṃ narāṇāṃ tatra jāyate // KūrmP_1,43.19 //</l>\n</lg>\n\n<lg>\n<l>tīramṛttatra saṃprāpya vāyunā suviśoṣitā /</l>\n<l>jāmbūnadākhyaṃ bhavati suvarṇaṃ siddhabhūṣaṇam // KūrmP_1,43.20 //</l>\n</lg>\n\n<lg>\n<l>bhadrāśvaḥ pūrvato meroḥ ketumālaśca paścime /</l>\n<l>varṣe dve tu muniśreṣṭhāstayormadhye ilāvṛtam // KūrmP_1,43.21 //</l>\n</lg>\n\n<lg>\n<l>vanaṃ caitrarathaṃ pūrve dakṣiṇe gandhamādanam /</l>\n<l>vaibhrājaṃ paścime vidyāduttare saviturvanam // KūrmP_1,43.22 //</l>\n</lg>\n\n<lg>\n<l>aruṇodaṃ mahābhadramasitodaṃ ca mānasam /</l>\n<l>sarāṃsyetāni catvāri devayogyāni sarvadā // KūrmP_1,43.23 //</l>\n</lg>\n\n<lg>\n<l>sitāntaśca kumudvāṃśca kururī mālyavāṃstathā /</l>\n<l>vaikaṅko maṇiśailaśca ṛkṣavāṃścācalottamāḥ // KūrmP_1,43.24 //</l>\n</lg>\n\n<lg>\n<l>mahānīlo 'tha rucakaḥ sabindurmandarastathā /</l>\n<l>veṇumāṃścaiva meghaśca niṣadho devaparvataḥ /</l>\n<l>ityete devaracitāḥ siddhāvāsāḥ prakīrtitāḥ // KūrmP_1,43.25 //</l>\n</lg>\n\n<lg>\n<l>aruṇodasya sarasaḥ pūrvataḥ kesarācalaḥ /</l>\n<l>trikūṭaśikharaścaiva pataṅgo rucakastathā // KūrmP_1,43.26 //</l>\n</lg>\n\n<lg>\n<l>niṣadho vasudhāraśca kaliṅgastriśikhaḥ śubhaḥ /</l>\n<l>samūlo vasudhāraśca kuravaścaiva sānumān // KūrmP_1,43.27 //</l>\n</lg>\n\n<lg>\n<l>tāmrātaśca viśālaśca kumudo veṇurvataḥ /</l>\n<l>ekaśṛṅgo mahāśailo gajaśailaḥ piśācakaḥ // KūrmP_1,43.28 //</l>\n</lg>\n\n<lg>\n<l>pañcaśailo 'tha kailāso himavāṃśacācalottamaḥ /</l>\n<l>ityete devacaritā utkaṭāḥ parvatottamāḥ // KūrmP_1,43.29 //</l>\n</lg>\n\n<lg>\n<l>mahābhadrasya saraso dakṣiṇe kesarācalaḥ /</l>\n<l>śikhivāsaśca vaidūryaḥ kapilo gandhamādanaḥ // KūrmP_1,43.30 //</l>\n</lg>\n\n<lg>\n<l>jārudhiśca sugandhiśca śrīśṛṅgaścācalottamaḥ /</l>\n<l>supārśvaśca supakṣaśca kaṅkaḥ kapila eva ca // KūrmP_1,43.31 //</l>\n</lg>\n\n<lg>\n<l>piñjaro bhadraśailaśca surasaśca mahābalaḥ /</l>\n<l>añjano madhumāṃstadvat kumudo mukuṭastathā // KūrmP_1,43.32 //</l>\n</lg>\n\n<lg>\n<l>sahastraśikharaścaiva pāṇḍuraḥ kṛṣṇa eva ca /</l>\n<l>pārijāto mahāśailastathaiva kapilodakaḥ // KūrmP_1,43.33 //</l>\n</lg>\n\n<lg>\n<l>suṣeṇaḥ puṇḍarīkaśca mahāmeghastathaiva ca /</l>\n<l>ete parvatarājānaḥ siddhagandharvasevitāḥ // KūrmP_1,43.34 //</l>\n</lg>\n\n<lg>\n<l>asitodasya sarasaḥ paścime kesarācalaḥ /</l>\n<l>śaṅkhakūṭo 'tha vṛṣabho haṃso nāgastathā paraḥ // KūrmP_1,43.35 //</l>\n</lg>\n\n<lg>\n<l>kālāñjanaḥ śukraśailo nīlaḥ kamala eva ca /</l>\n<l>puṣpakaśca sumeghaśca vārāho virajāstathā /</l>\n<l>mayūraḥ kapilaścaiva mahākapila eva ca // KūrmP_1,43.36 //</l>\n</lg>\n\n<lg>\n<l>ityete devagandharvasiddhasaṅghaniṣevitāḥ /</l>\n<l>saraso mānasasyeha uttare kesarācalāḥ // KūrmP_1,43.37 //</l>\n</lg>\n\n<lg>\n<l>eteṣāṃ śailamukhyānāmantareṣu yathākramam /</l>\n<l>santi caivāntaradroṇyaḥ sarāṃsi ca vanāni ca // KūrmP_1,43.38 //</l>\n</lg>\n\n<lg>\n<l>vasanti tatra munayaḥ siddhāśca brahmabhāvitāḥ /</l>\n<l>prasannāḥ śāntarajasaḥ sarvaduḥ khavivarjitāḥ // KūrmP_1,43.39 //</l>\n</lg>\n\n<p>iti śrīkūrmapurāṇe ṣaṭsāhastryāṃ sahitāyāṃ pūrvavibhāge tricatvāriśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>caturdaśasahastraṇi yojanānāṃ mahāpurī /</l>\n<l>merorupari vikhyātā devadevasya vedhasaḥ // KūrmP_1,44.1 //</l>\n</lg>\n\n<lg>\n<l>tatrāste bhagavān brahmā viśvātmā viśvabhāvanaḥ /</l>\n<l>upāsyamāno yogīndrairmunīndropendraśaṅkaraiḥ // KūrmP_1,44.2 //</l>\n</lg>\n\n<lg>\n<l>tatra deveśvareśānaṃ viśvātmānaṃ prajāpatim /</l>\n<l>sanatkumāro bhagavānupāste nityameva hi // KūrmP_1,44.3 //</l>\n</lg>\n\n<lg>\n<l>sa siddhairṛṣigandharvaiḥ pūjyamānaḥ surairapi /</l>\n<l>samāste yogayuktatmā pītvā tatparamāmṛtam // KūrmP_1,44.4 //</l>\n</lg>\n\n<lg>\n<l>tatra devādidevasya śaṃbhoramitatejasaḥ /</l>\n<l>dīptamāyatanaṃ śubhraṃ purastād brahmaṇaḥ sthitam // KūrmP_1,44.5 //</l>\n</lg>\n\n<lg>\n<l>divyakāntisamāyuktaṃ caturdhāraṃ suśobhanam /</l>\n<l>maharṣigaṇasaṃkīrṇaṃ brahmavidbhirniṣevitam // KūrmP_1,44.6 //</l>\n</lg>\n\n<lg>\n<l>devyā saha mahādevaḥ śaśāṅkārkāgnilocanaḥ /</l>\n<l>ramate tatra viśveśaḥ pramathaiḥ pramatheśvaraḥ // KūrmP_1,44.7 //</l>\n</lg>\n\n<lg>\n<l>tatra vedavidaḥ śāntā munayo brahmacāriṇaḥ /</l>\n<l>pūjayanti mahādevaṃ tāpasāḥ satyavādinaḥ // KūrmP_1,44.8 //</l>\n</lg>\n\n<lg>\n<l>teṣāṃ sākṣānmahādevo munīnāṃ brahmavādinām /</l>\n<l>gṛhṇāti pūjāṃ śirasā pārvatyā parameśvaraḥ // KūrmP_1,44.9 //</l>\n</lg>\n\n<lg>\n<l>tatraiva parvatavare śakrasya paramā purī /</l>\n<l>nāmnāmarāvatī pūrve sarvaśobhāsamanvitā // KūrmP_1,44.10 //</l>\n</lg>\n\n<lg>\n<l>tamindramapsaraḥ saṅghā gandharvā gītatatparāḥ /</l>\n<l>upāsate sahastrākṣaṃ devāstatra sahastraśaḥ // KūrmP_1,44.11 //</l>\n</lg>\n\n<lg>\n<l>ye dhārmikā vedavido yāgahomaparāyaṇāḥ /</l>\n<l>teṣāṃ tat paramaṃ sthānaṃ devānāmapi durlabham // KūrmP_1,44.12 //</l>\n</lg>\n\n<lg>\n<l>tasya dakṣiṇadigbhāge vahneramitatejasaḥ /</l>\n<l>tejovatī nāma purī divyāścaryasamanvitā // KūrmP_1,44.13 //</l>\n</lg>\n\n<lg>\n<l>tatrāste bhagavān vahnirbhrājamānaḥ svatejasā /</l>\n<l>japināṃ homināṃ sthānaṃ dānavānāṃ durāsadam // KūrmP_1,44.14 //</l>\n</lg>\n\n<lg>\n<l>dakṣiṇe parvatavare yamasyāpi mahāpurī /</l>\n<l>nāmnā saṃyamanī divyā siddhagandharvasevitā // KūrmP_1,44.15 //</l>\n</lg>\n\n<lg>\n<l>tatra vaivasvataṃ devaṃ devādyāḥ paryupāsate /</l>\n<l>sthānaṃ tat satyasaṃdhānāṃ loke puṇyakṛtāṃ nṛṇām // KūrmP_1,44.16 //</l>\n</lg>\n\n<lg>\n<l>tasyāstu paścime bhāge nirṛtestu mahātmanaḥ /</l>\n<l>rakṣovatī nāma purī rākṣasaiḥ sarvato vṛtā // KūrmP_1,44.17 //</l>\n</lg>\n\n<lg>\n<l>tatra taṃ nirṛtiṃ devaṃ rākṣasāḥ paryupāsate /</l>\n<l>gacchanti tāṃ dharmaratā ye vai tāmasavṛttayaḥ // KūrmP_1,44.18 //</l>\n</lg>\n\n<lg>\n<l>paścime parvatavare varuṇasya mahāpurī /</l>\n<l>nāmnā suddhavatī puṇyā sarvakāmardhisaṃyutā // KūrmP_1,44.19 //</l>\n</lg>\n\n<lg>\n<l>tatrāpsarogaṇaiḥ siddhaiḥ sevyamāno 'marādhipaḥ /</l>\n<l>āste sa varuṇo rājā tatra gacchanti ye 'mbudāḥ /</l>\n<l>tīrthayātrāparī nityaṃ ye ca loke 'dhamarṣiṇaḥ // KūrmP_1,44.20 //</l>\n</lg>\n\n<lg>\n<l>tasyā uttaradigbhāge vāyorapi mahāpurī /</l>\n<l>nāmnā gandhavatī puṇyā tatrāste 'sau prabhañjanaḥ // KūrmP_1,44.21 //</l>\n</lg>\n\n<lg>\n<l>apsarogaṇagandharvaiḥ sevyamāno 'maraprabhuḥ /</l>\n<l>prāṇāyāmaparāmartyāsthānantadyānti śāśvatam // KūrmP_1,44.22 //</l>\n</lg>\n\n<lg>\n<l>tasyāḥ pūrveṇa digbhāge somasya paramā purī /</l>\n<l>nāmnā kāntimatī śubhrā tatra somo virājate // KūrmP_1,44.23 //</l>\n</lg>\n\n<lg>\n<l>tatra ye bhoganiratā svadharmaṃ puryapāsate /</l>\n<l>teṣāṃ tad racitaṃ sthānaṃ nānābhogasamanvitam // KūrmP_1,44.24 //</l>\n</lg>\n\n<lg>\n<l>tasyāśca pūrvadigbhāge śaṅkarasya mahāpurī /</l>\n<l>nāmnā yaśovatī puṇyā sarveṣāṃ sudurāsadā // KūrmP_1,44.25 //</l>\n</lg>\n\n<lg>\n<l>tatreśānasya bhavanaṃ rudraviṣṇutanoḥ śubham /</l>\n<l>ghameśvarasya vipulaṃ tatrāste sa gaṇairvṛtaḥ // KūrmP_1,44.26 //</l>\n</lg>\n\n<lg>\n<l>tatra bhogābhilipsūnāṃ bhaktānāṃ parameṣṭhinaḥ /</l>\n<l>nivāsaḥ kalpitaḥ pūrvaṃ devadevena śūlinā // KūrmP_1,44.27 //</l>\n</lg>\n\n<lg>\n<l>viṣṇupādād viniṣkrāntā plāvayitvendumaṇḍalam /</l>\n<l>samantād brahmaṇaḥ puryāṃ gaṅgā patati vai divaḥ // KūrmP_1,44.28 //</l>\n</lg>\n\n<lg>\n<l>sā tatra patitā dikṣu caturdhā hyabhavad dvijāḥ /</l>\n<l>sītā cālakanandā ca sucakṣurbhadranāmikā // KūrmP_1,44.29 //</l>\n</lg>\n\n<lg>\n<l>pūrveṇa sītā śailāt tu śailaṃ yātyantarikṣataḥ /</l>\n<l>tataśca pūrvavarṣeṇa bhadrāśvenaiti cārṇavam // KūrmP_1,44.30 //</l>\n</lg>\n\n<lg>\n<l>tathaivālakanandā ca dakṣiṇādetya bhāratam /</l>\n<l>prayāti sāgaraṃ bhittvā saptabhedā dvijottamāḥ // KūrmP_1,44.31 //</l>\n</lg>\n\n<lg>\n<l>sucakṣuḥ paścimagirīnatītya sakalāṃstathā /</l>\n<l>paścimaṃ ketumālākhyaṃ varṣaṃ gatvaiti cārṇavam // KūrmP_1,44.32 //</l>\n</lg>\n\n<lg>\n<l>bhadrā tathottaragirīnuttarāṃśca tathā kurūn /</l>\n<l>atītya cottarāmbhodhiṃ samabhyeti maharṣayaḥ // KūrmP_1,44.33 //</l>\n</lg>\n\n<lg>\n<l>ānīlaniṣadhāyāmau mālyavān gandhamādanaḥ /</l>\n<l>tayormadhyagato meruḥ karṇikākārasaṃsthitaḥ // KūrmP_1,44.34 //</l>\n</lg>\n\n<lg>\n<l>bhāratāḥ ketumālāśca bhadrāśvāḥ kuravastathā /</l>\n<l>patrāṇi lokapadmasya maryādāśailabāhyataḥ // KūrmP_1,44.35 //</l>\n</lg>\n\n<lg>\n<l>jaṭharo devakūṭaśca maryādāparvatāvubhau /</l>\n<l>dakṣiṇottaramāyāmāvānīlaniṣadhāyatau // KūrmP_1,44.36 //</l>\n</lg>\n\n<lg>\n<l>gandhamādanakailāsau pūrvapaścāyatāvubhau /</l>\n<l>aśītiyojanāyāmāvarṇavāntarvyavasthitau // KūrmP_1,44.37 //</l>\n</lg>\n\n<lg>\n<l>niṣadhaḥ pāriyātraśca maryādāparvatāvimau /</l>\n<l>meroḥ paścimadigbhāge yathāpūrvau tathā sthitau // KūrmP_1,44.38 //</l>\n</lg>\n\n<lg>\n<l>triśṛṅgo jārudhaistadvaduttare varṣaparvatau /</l>\n<l>pūrvapaścāyatāvetau arṇavāntarvyavasthitau // KūrmP_1,44.39 //</l>\n</lg>\n\n<lg>\n<l>maryādāparvatāḥ proktā aṣṭāviha mayā dvijāḥ /</l>\n<l>jaṭharādyāḥ sthitā meroścaturdikṣu maharṣayaḥ // KūrmP_1,44.40 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāṃ pūrvavibhāge catuścatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>ketumāle narāḥ kālāḥ sarve panasabhojanāḥ /</l>\n<l>striyaścotpalapatrābhā jīvanti ca varṣāyutam // KūrmP_1,45.1 //</l>\n</lg>\n\n<lg>\n<l>bhadrāśve puruṣāḥ śuklāḥ striyaścandrāṃśusannibhāḥ /</l>\n<l>daśa varṣasahastrāṇi jīvante āmrabhojanāḥ // KūrmP_1,45.2 //</l>\n</lg>\n\n<lg>\n<l>ramyake puruṣā nāryo ramante rajataprabhāḥ /</l>\n<l>daśavarṣasahastrāṇi śatāni daśa pañca ca /</l>\n<l>jīvanti caiva sattvasthā nyagrodhaphalabhojanāḥ // KūrmP_1,45.3 //</l>\n</lg>\n\n<lg>\n<l>hiraṇmaye hiraṇyābhāḥ sarve ca lakucāśanāḥ /</l>\n<l>ekādaśasahastrāṇi śatāni daśa pañca ca /</l>\n<l>jīvanti puruṣā nāryo devalokasthitā iva // KūrmP_1,45.4 //</l>\n</lg>\n\n<lg>\n<l>trayodaśasahastrāṇi śatāni daśa pañca ca /</l>\n<l>jīvanti kuruvarṣe tu śyāmāṅgāḥ kṣīrabhojanāḥ // KūrmP_1,45.5 //</l>\n</lg>\n\n<lg>\n<l>sarve mithunajātāśca nityaṃ sukhaniṣevinaḥ /</l>\n<l>candradvīpe mahādevaṃ yajanti satataṃ śivam // KūrmP_1,45.6 //</l>\n</lg>\n\n<lg>\n<l>tathā kiṃpuruṣe viprā mānavā hemasannibhāḥ /</l>\n<l>daśavarṣahastrāṇi jīvanti plakṣabhojanāḥ // KūrmP_1,45.7 //</l>\n</lg>\n\n<lg>\n<l>yajanti satataṃ devaṃ caturmūrti caturmukham /</l>\n<l>dhyāne manaḥ samādhāya sādaraṃ bhaktisaṃyutāḥ // KūrmP_1,45.8 //</l>\n</lg>\n\n<lg>\n<l>tathā ca harivarṣe tu mahārajatasannibhāḥ /</l>\n<l>daśavarṣasahastrāṇi jīvantīkṣurasāśinaḥ // KūrmP_1,45.9 //</l>\n</lg>\n\n<lg>\n<l>tatra nārāyaṇaṃ devaṃ viśvayoniṃ sanātanam /</l>\n<l>upāsate sadā viṣṇuṃ mānavā viṣṇubhāvitāḥ // KūrmP_1,45.10 //</l>\n</lg>\n\n<lg>\n<l>tatra candraprabhaṃ śubhraṃ śuddhasphaṭikanirmitam /</l>\n<l>vimānaṃ vāsudevasya pārijātavanāśritam // KūrmP_1,45.11 //</l>\n</lg>\n\n<lg>\n<l>caturdhāramanopamyaṃ catustoraṇasaṃyutam /</l>\n<l>prākārairdaśabhiryuktaṃ durādharṣaṃ sudurgamam // KūrmP_1,45.12 //</l>\n</lg>\n\n<lg>\n<l>sphāṭikairmaṇḍapairyuktaṃ devarājagṛhopamam /</l>\n<l>svarṇastambhasahastraiśca sarvataḥ samalaṅkṛtam // KūrmP_1,45.13 //</l>\n</lg>\n\n<lg>\n<l>hemasopānasaṃyuktaṃ nānāratnopaśobhitam /</l>\n<l>divyasiṃhāsanopetaṃ sarvaśobhāsamanvitam // KūrmP_1,45.14 //</l>\n</lg>\n\n<lg>\n<l>sarobhiḥ svādupānīyairnadībhiścopaśobhitam /</l>\n<l>nārāyaṇaparaiḥ śuddhairvedādhyayanatatparaiḥ // KūrmP_1,45.15 //</l>\n</lg>\n\n<lg>\n<l>yogibhiśca samākīrṇaṃ dhyāyadbhiḥ puruṣaṃ harim /</l>\n<l>stuvadbhiḥ satataṃ mantrairnamasyadbhiśca mādhavam // KūrmP_1,45.16 //</l>\n</lg>\n\n<lg>\n<l>tatra devādidevasya viṣṇoramitatejasaḥ /</l>\n<l>rājānaḥ sarvakālaṃ tu mahimānaṃ prakurvate // KūrmP_1,45.17 //</l>\n</lg>\n\n<lg>\n<l>gāyanti caiva nṛtyanti vilāsinyo manoramāḥ /</l>\n<l>striyo yauvanaśālinyaḥ sadā maṇḍanatatparāḥ // KūrmP_1,45.18 //</l>\n</lg>\n\n<lg>\n<l>ilāvṛte padmavarṇā jambūphalarasāśinaḥ /</l>\n<l>trayodaśa sahastrāṇi varṣāṇāṃ vai sthirāyuṣaḥ // KūrmP_1,45.19 //</l>\n</lg>\n\n<lg>\n<l>bhārate tu striyaḥ puṃso nānāvarṇāḥ prakīrtitāḥ /</l>\n<l>nānādevārcane yuktā nānākarmāṇi kurvate /</l>\n<l>paramāyuḥ smṛtaṃ teṣāṃ śataṃ varṣāṇi suvratāḥ // KūrmP_1,45.20 //</l>\n</lg>\n\n<lg>\n<l>nānāhārāśca jīvanti puṇyapāpanimittataḥ /</l>\n<l>navayojanasāhastraṃ varṣametat prakīrtitam /</l>\n<l>karmabhūmiriyaṃ viprā narāṇāmadhikāriṇām // KūrmP_1,45.21 //</l>\n</lg>\n\n<lg>\n<l>mahendro malayaḥ sahyaḥ śuktimānṛkṣaparvataḥ /</l>\n<l>vindhyaśca pāriyātraśca saptātra kulaparvatāḥ // KūrmP_1,45.22 //</l>\n</lg>\n\n<lg>\n<l>indradyumnaḥ kaśerumāṃstāmravarṇo gabhastimān /</l>\n<l>nāgadvīpastathā saumyo gandharvastvatha vāruṇaḥ // KūrmP_1,45.23 //</l>\n</lg>\n\n<lg>\n<l>ayaṃ tu navamasteṣāṃ dvīpaḥ sāgarasaṃvṛtaḥ /</l>\n<l>yojanānāṃ sahastraṃ tu dvīpo 'yaṃ dakṣiṇottaraḥ // KūrmP_1,45.24 //</l>\n</lg>\n\n<lg>\n<l>pūrve kirātāstasyānte paśicame yavanāstathā /</l>\n<l>brāhmaṇāḥ kṣatriyā vaiśya madhye śūdrāstathaiva ca // KūrmP_1,45.25 //</l>\n</lg>\n\n<lg>\n<l>ijyāyuddhavaṇijyābhirvartayantyatra mānavāḥ /</l>\n<l>stravante pāvanā nadyaḥ parvatebhyo viniḥ sṛtāḥ // KūrmP_1,45.26 //</l>\n</lg>\n\n<lg>\n<l>śatadruścandrabhāgā ca sarayūryamunā tathā /</l>\n<l>irāvatī vitastā ca vipāśā devikā kuhūḥ // KūrmP_1,45.27 //</l>\n</lg>\n\n<lg>\n<l>gomatī dhūtapāpā ca bāhudā ca dṛṣadvatī /</l>\n<l>kauśikī lohitā caiva himavatpādaniḥ sṛtāḥ // KūrmP_1,45.28 //</l>\n</lg>\n\n<lg>\n<l>vedasmṛtirvedavatī vrataghnī tridivā tathā /</l>\n<l>parṇāśā vandanā caiva sadānīrā manoramā // KūrmP_1,45.29 //</l>\n</lg>\n\n<lg>\n<l>carmaṇvatī tathā dūryā vidiśā vetravatyapi /</l>\n<l>śigruḥ svaśilpāpi tathā pāriyātrāśrayāḥ smṛtāḥ // KūrmP_1,45.30 //</l>\n</lg>\n\n<lg>\n<l>narmadā surasā śoṇa daśārṇā ca mahānadī /</l>\n<l>mandākinī citrakūṭā tāmasī ca piśācikā // KūrmP_1,45.31 //</l>\n</lg>\n\n<lg>\n<l>citrotpalā vipāśā ca mañjulā vāluvāhinī /</l>\n<l>ṛkṣavatpādajā nadyaḥ sarvapāpaharā nṛṇām // KūrmP_1,45.32 //</l>\n</lg>\n\n<lg>\n<l>tāpī payoṣṇī nirvindhyā śīghrodā ca mahānadī /</l>\n<l>veṇyā vaitaraṇī caiva balākā ca kumudvatī // KūrmP_1,45.33 //</l>\n</lg>\n\n<lg>\n<l>toyā caiva mahāgairī durgā cāntaḥ śilā tathā /</l>\n<l>vindhyapādaprasūtāstā nadyaḥ puṇyajalāḥ śubhāḥ // KūrmP_1,45.34 //</l>\n</lg>\n\n<lg>\n<l>sodāvarī bhīmarathī kṛṣṇā varṇā ca matsarī /</l>\n<l>tuṅgabhdrā suprayogā kāverī ca dvijottamāḥ /</l>\n<l>dakṣiṇāpathagā nadyaḥ sahyapādaviniḥ sṛtāḥ // KūrmP_1,45.35 //</l>\n</lg>\n\n<lg>\n<l>ṛtumālā tāmraparṇo puṣpavatyutpalāvatī /</l>\n<l>malayānniḥ sṛtā nadyaḥ sarvāḥ śītajalāḥ smṛtāḥ // KūrmP_1,45.36 //</l>\n</lg>\n\n<lg>\n<l>ṛṣikulyā trisāmā ca mandagā mandagāminī /</l>\n<l>rūpā pālāsinī caiva ṛṣikā vaṃśakāriṇī /</l>\n<l>śuktimatpādasaṃjātāḥ sarvapāpaharā nṛṇām // KūrmP_1,45.37 //</l>\n</lg>\n\n<lg>\n<l>āsāṃ nadyupanadyaśca śataśo dvijapuṅgavāḥ /</l>\n<l>sarvapāpaharāḥ puṇyāḥ snānadānādikarmasu // KūrmP_1,45.38 //</l>\n</lg>\n\n<lg>\n<l>tāsvime kurupāñcālā madhyadeśādayo janāḥ /</l>\n<l>pūrvadeśādikāścaiva kāmarūpanivāsinaḥ // KūrmP_1,45.39 //</l>\n</lg>\n\n<lg>\n<l>puṇḍrāḥ kaliṅgāmagadhā dākṣiṇātyāścakṛtsnaśaḥ /</l>\n<l>tathāparāntāḥ saurāṣṭrāḥ śūdrābhīrāstathār'budāḥ // KūrmP_1,45.40 //</l>\n</lg>\n\n<lg>\n<l>mālakā mālavāścaiva pāriyātranivāsinaḥ /</l>\n<l>sauvīrāḥ saindhavā hūṇā śālvāḥ kalpanivāsinaḥ // KūrmP_1,45.41 //</l>\n</lg>\n\n<lg>\n<l>madrā rāmāstathāmbaṣṭhāḥ pārasīkāstathaiva ca /</l>\n<l>āsāṃ pibanti salilaṃ vasanti saritāṃ sadā // KūrmP_1,45.42 //</l>\n</lg>\n\n<lg>\n<l>catvāri bhārate varṣe yugāni kavayo 'bruvan /</l>\n<l>kṛtaṃ tretā dvāparaṃ ca kaliścānyatra na kvacit // KūrmP_1,45.43 //</l>\n</lg>\n\n<lg>\n<l>yāni kiṃpuruṣādyāni varṣāṇyaṣṭau maharṣayaḥ /</l>\n<l>na teṣu śoko nāyāso nodvegaḥ kṣudbhayaṃ na ca // KūrmP_1,45.44 //</l>\n</lg>\n\n<lg>\n<l>svasthāḥ prajā nirātaṅkāḥ sarvaduḥ khavivarjitāḥ /</l>\n<l>ramanti vividhairbhāvaiḥ sarvāśca sthirayauvanāḥ // KūrmP_1,45.45 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcacatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>hemakūṭagireḥ śṛṅge mahākūṭaiḥ suśobhanam /</l>\n<l>sphāṭikaṃ devadevasya vimānaṃ parameṣṭhinaḥ // KūrmP_1,46.1 //</l>\n</lg>\n\n<lg>\n<l>atha devādidevasya bhūteśasya triśūlinaḥ /</l>\n<l>devāḥ siddhagaṇā yakṣāḥ pūjāṃ nityaṃ prakurvate // KūrmP_1,46.2 //</l>\n</lg>\n\n<lg>\n<l>sa devo giriśaḥ sārdhaṃ mahādevyā maheśvaraḥ /</l>\n<l>bhūtaiḥ parivṛto nityaṃ bhāti tatra pinākadhṛk // KūrmP_1,46.3 //</l>\n</lg>\n\n<lg>\n<l>vibhaktacāruśikharaḥ kailāso yatra parvataḥ /</l>\n<l>nivāsaḥ koṭiyakṣāṇāṃ kuberasya ca dhīmataḥ /</l>\n<l>tatrāpi devadevasya bhavasyāyatanaṃ mahat // KūrmP_1,46.4 //</l>\n</lg>\n\n<lg>\n<l>mandākinī tatra divyā ramyā suvimalodakā /</l>\n<l>nadī nānāvidhaiḥ padmairanekaiḥ samalaṅkṛtā // KūrmP_1,46.5 //</l>\n</lg>\n\n<lg>\n<l>devadānavagandharvayakṣarākṣasakiṃnaraiḥ /</l>\n<l>upaspṛṣṭajalā nityaṃ supuṇyā sumanoramā // KūrmP_1,46.6 //</l>\n</lg>\n\n<lg>\n<l>anyāśca nadyaḥ śataśaḥ svarṇapadmairalaṅkṛtāḥ /</l>\n<l>tāsāṃ kūleṣu devasya sthānāni parameṣṭhinaḥ /</l>\n<l>devarṣigaṇajuṣṭāni tathā nārāyaṇasya ca // KūrmP_1,46.7 //</l>\n</lg>\n\n<lg>\n<l>sitāntaśikhare cāpi pārijātavanaṃ śubham /</l>\n<l>tatra śakrasya vipulaṃ bhavanaṃ ratnamaṇḍitam /</l>\n<l>sphāṭikastambhasaṃyuktaṃ hemagopurasaṃyutam // KūrmP_1,46.8 //</l>\n</lg>\n\n<lg>\n<l>tatrātha devadevasya viṣṇorviśvāmareśituḥ /</l>\n<l>supuṇyaṃ bhavanaṃ ramyaṃ sarvaratnopaśobhitam // KūrmP_1,46.9 //</l>\n</lg>\n\n<lg>\n<l>tatra nārāyaṇaḥ śrīmān lakṣmyā saha jagatpatiḥ /</l>\n<l>āste sarvāmaraśreṣṭhaḥ pūjyamānaḥ sanātanaḥ // KūrmP_1,46.10 //</l>\n</lg>\n\n<lg>\n<l>tathā ca vasudhāre tu vasūnāṃ ratnamaṇḍitam /</l>\n<l>sthānānāmaṣṭakaṃ puṇyaṃ durādharṣaṃ suradviṣām // KūrmP_1,46.11 //</l>\n</lg>\n\n<lg>\n<l>ratnadhāre girivare saptarṣoṇāṃ mahātmanām /</l>\n<l>saptāśramāṇi puṇyāni siddhāvāsayutāni tu // KūrmP_1,46.12 //</l>\n</lg>\n\n<lg>\n<l>tatra haimaṃ caturdvāraṃ vajranīlādimaṇḍitam /</l>\n<l>supuṇyaṃ sumahat sthānaṃ brahmaṇo 'vyaktajanmanaḥ // KūrmP_1,46.13 //</l>\n</lg>\n\n<lg>\n<l>tatra devarṣayo viprāḥ siddhā brahmarṣayo 'pare /</l>\n<l>upāsate sadā devaṃ pitāmahamajaṃ param // KūrmP_1,46.14 //</l>\n</lg>\n\n<lg>\n<l>sa taiḥ saṃpūjito nityaṃ devyā saha caturmukhaḥ /</l>\n<l>āste hitāya lokānāṃ śāntānāṃ paramā gatiḥ // KūrmP_1,46.15 //</l>\n</lg>\n\n<lg>\n<l>athaikaśṛṅgaśikhare mahāpadmairalaṅkṛtam /</l>\n<l>svacchāmṛtajalaṃ puṇyaṃ sugandhaṃ sumahat saraḥ // KūrmP_1,46.16 //</l>\n</lg>\n\n<lg>\n<l>jaigīṣavyāśramaṃ tatra yogīndrairupaśobhitam /</l>\n<l>tatrāsau bhagavān nityamāste śiṣyaiḥ samāvṛtaḥ /</l>\n<l>praśāntadoṣairakṣudrairbrahmavidbhirmahātmabhiḥ // KūrmP_1,46.17 //</l>\n</lg>\n\n<lg>\n<l>śaṅkho manoharaścaiva kauśikaḥ kṛṣṇa eva ca /</l>\n<l>sumanā vedanādaśca śiṣyāstasya pradhānataḥ // KūrmP_1,46.18 //</l>\n</lg>\n\n<lg>\n<l>sarve yogaratāḥ śāntā bhasmoddhūlitavigrahāḥ /</l>\n<l>upāsate mahāvīryā brahmavidyāparāyaṇāḥ // KūrmP_1,46.19 //</l>\n</lg>\n\n<lg>\n<l>teṣāmanugrihārthāya yatīnāṃ śāntacetasām /</l>\n<l>sānnidhyaṃ kurute bhūyo devyā saha maheśvaraḥ // KūrmP_1,46.20 //</l>\n</lg>\n\n<lg>\n<l>anyānicāśramāṇi syustasmin girivarottame /</l>\n<l>munīnāṃ yuktamanasāṃ sarāṃsi saritastathā // KūrmP_1,46.21 //</l>\n</lg>\n\n<lg>\n<l>teṣu yogaratā viprā jāpakāḥ saṃyatendriyāḥ /</l>\n<l>brahmaṇyāsaktamanaso ramante jñānatatparāḥ // KūrmP_1,46.22 //</l>\n</lg>\n\n<lg>\n<l>ātmanyātmānamādhāya śikhāntāntaramāsthitam /</l>\n<l>dhāyāyanti devamīśānaṃ yena sarvamidaṃ tatam // KūrmP_1,46.23 //</l>\n</lg>\n\n<lg>\n<l>sumeghe vāsavasthānaṃ sahastrādityasaṃnibham /</l>\n<l>tatrāste bhagavānindraḥ śacyā saha sureśvaraḥ // KūrmP_1,46.24 //</l>\n</lg>\n\n<lg>\n<l>gajaśaile tu durgāyā bhavanaṃ maṇitāraṇam /</l>\n<l>āste bhagavatī durgā tatra sākṣānmaheśvarī // KūrmP_1,46.25 //</l>\n</lg>\n\n<lg>\n<l>upāsyamānā vividhaiḥ śaktibhedairitastataḥ /</l>\n<l>pītvā yogāmṛtaṃ labdhvā sākṣādānandamaiśvaram // KūrmP_1,46.26 //</l>\n</lg>\n\n<lg>\n<l>sunīlasya gireḥ śṛṅge nānādhātusamujjvale /</l>\n<l>rākṣasānāṃ purāṇi syuḥ sarāṃsi śataśo dvijāḥ // KūrmP_1,46.27 //</l>\n</lg>\n\n<lg>\n<l>tathā puraśataṃ viprāḥ śataśṛṅge mahācale /</l>\n<l>sphāṭikastambhasaṃyuktaṃ yakṣāṇāmamitaujasām // KūrmP_1,46.28 //</l>\n</lg>\n\n<lg>\n<l>śvetodaragireḥ śṛṅge suparṇasya mahātmanaḥ /</l>\n<l>prākāragopuropetaṃ maṇitoraṇamaṇḍitam // KūrmP_1,46.29 //</l>\n</lg>\n\n<lg>\n<l>sa tatra garuḍaḥ śrīmān sākṣād viṣṇurivāparaḥ /</l>\n<l>dhyātvāste tat paraṃ jyotirātmānaṃ viṣṇumavyayam // KūrmP_1,46.30 //</l>\n</lg>\n\n<lg>\n<l>anyacca bhavanaṃ puṇyaṃ śrīśṛṅge munipuṅgavāḥ /</l>\n<l>śrīdevyāḥ sarvaratnāḍhyaṃ haimaṃ sumaṇitoraṇam // KūrmP_1,46.31 //</l>\n</lg>\n\n<lg>\n<l>tatra sā paramā śaktirviṣṇoratimanoramā /</l>\n<l>anantavibhavā lakṣmīrjagatsaṃmohanotsukā // KūrmP_1,46.32 //</l>\n</lg>\n\n<lg>\n<l>adhyāste devagandharvasiddhacāraṇavanditā /</l>\n<l>vicintya jagatoyoniṃ svaśaktikiraṇojjvalā // KūrmP_1,46.33 //</l>\n</lg>\n\n<lg>\n<l>tatraiva devadevasya viṣṇorāyatanaṃ mahat /</l>\n<l>sarāṃsi tatra catvāri vicitrakamalāśrayā // KūrmP_1,46.34 //</l>\n</lg>\n\n<lg>\n<l>tathā sahastraśikhare vidyādharapurāṣṭakam /</l>\n<l>ratnasopānasaṃyuktaṃ sarobhiścopaśobhitam // KūrmP_1,46.35 //</l>\n</lg>\n\n<lg>\n<l>nadyo vimalapānīyāścitranīlotpalākarāḥ /</l>\n<l>karṇikāravanaṃ dvivyaṃ tatrāste śaṅkaromayā // KūrmP_1,46.36 //</l>\n</lg>\n\n<lg>\n<l>pāriyātre mahāśaile mahālakṣmyāḥ puraṃ śubham /</l>\n<l>ramyaprāsādasaṃyuktaṃ ghaṇṭācāmarabhūṣitam // KūrmP_1,46.37 //</l>\n</lg>\n\n<lg>\n<l>nṛtyadbhirapsaraḥ saṅghairitaścetaśca śobhitam /</l>\n<l>mṛdaṅgamurajodghuṣṭaṃ vīṇāveṇunināditam // KūrmP_1,46.38 //</l>\n</lg>\n\n<lg>\n<l>gandharvakiṃnarākīrṇaṃ saṃvṛtaṃ siddhapuṅgavaiḥ /</l>\n<l>bhāsvadbhittisamākīrṇaṃ mahāprāsādasaṃkulam // KūrmP_1,46.39 //</l>\n</lg>\n\n<lg>\n<l>gaṇeśvarāṅganājuṣṭaṃ dhārmikāṇāṃ sudarśanam /</l>\n<l>tatra sā vasate devī nityaṃ yogaparāyaṇā // KūrmP_1,46.40 //</l>\n</lg>\n\n<lg>\n<l>mahālakṣmīrmahādevī triśūlavaradhāriṇī /</l>\n<l>trinetrā sarvaśasaktībhiḥ saṃvṛtā sadasanmayā /</l>\n<l>paśyanti tatra munayaḥ siddhā ye brahmavādinaḥ // KūrmP_1,46.41 //</l>\n</lg>\n\n<lg>\n<l>supārśvasyottare bhāge sarasvatyāḥ purottamam /</l>\n<l>sarāṃsi siddhajuṣṭāni devabhogyāni sattamāḥ // KūrmP_1,46.42 //</l>\n</lg>\n\n<lg>\n<l>pāṇḍurasya gireḥ śṛṅge vicitradrumasaṃkule /</l>\n<l>sandharvāṇāṃ puraśataṃ divyastrībhiḥ samāvṛtam // KūrmP_1,46.43 //</l>\n</lg>\n\n<lg>\n<l>teṣu nityaṃ madotsiktā varanāryastathaiva ca /</l>\n<l>krīḍanti muditā nityaṃ vilāsairbhogatatparāḥ // KūrmP_1,46.44 //</l>\n</lg>\n\n<lg>\n<l>añjanasya gireḥ śṛṅge nārīṇāṃ puramuttamam /</l>\n<l>vasanti tatrāpsaraso rambhādyā ratilālasāḥ // KūrmP_1,46.45 //</l>\n</lg>\n\n<lg>\n<l>citrasenādayo yatra samāyāntyarthinaḥ sadā /</l>\n<l>sā purī sarvaratnāḍhyā naikaprastravaṇairyutā // KūrmP_1,46.46 //</l>\n</lg>\n\n<lg>\n<l>anekāni purāṇi syuḥ kaumude cāpi suvratāḥ /</l>\n<l>rudrāṇāṃ śāntarajasāmīśvarārpitacetasām // KūrmP_1,46.47 //</l>\n</lg>\n\n<lg>\n<l>teṣu rudrā mahāyogā maheśāntaracāriṇaḥ /</l>\n<l>samāsate paraṃ jyotirārūḍhāḥ sthānamuttamam // KūrmP_1,46.48 //</l>\n</lg>\n\n<lg>\n<l>piñjarasya gireḥ śṛṅge gaṇeśānāṃ puratrayam /</l>\n<l>nandīśvarasya kapile tatrāste suyaśā yatiḥ // KūrmP_1,46.49 //</l>\n</lg>\n\n<lg>\n<l>tathā ca jārudhaiḥ śṛṅge devadevasya dhīmataḥ /</l>\n<l>dīptamāyatanaṃ puṇyaṃ bhāskarasyāmitaujasaḥ // KūrmP_1,46.50 //</l>\n</lg>\n\n<lg>\n<l>tasyaivottaradigbhāge candrasthānamanuttamam /</l>\n<l>ramate tatra ramyo 'sau bhagavān śītadīdhitiḥ // KūrmP_1,46.51 //</l>\n</lg>\n\n<lg>\n<l>anyacca bhavanaṃ divyaṃ haṃsaśaile maharṣayaḥ /</l>\n<l>sahastrayojanāyāmaṃ suvarṇamaṇitoraṇam // KūrmP_1,46.52 //</l>\n</lg>\n\n<lg>\n<l>tatrāste bhagavān brahmā siddhasaṅghairabhiṣṭutaḥ /</l>\n<l>sāvitryā saha viśvātmā vāsudevādibhiryutaḥ // KūrmP_1,46.53 //</l>\n</lg>\n\n<lg>\n<l>tasya dakṣiṇadigbhāge siddhānāṃ puramuttamam /</l>\n<l>sanandanādayo yatra vasanti munipuṅgavāḥ // KūrmP_1,46.54 //</l>\n</lg>\n\n<lg>\n<l>pañcaśailasya śikhare dānavānāṃ puratrayam /</l>\n<l>nātidūreṇa tasyātha daityacāryasya dhīmataḥ // KūrmP_1,46.55 //</l>\n</lg>\n\n<lg>\n<l>sugandhaśailaśikhare saridbhirupaśobhitam /</l>\n<l>kardamasyāśramaṃ puṇyaṃ tatrāste bhagavānṛṣiḥ // KūrmP_1,46.56 //</l>\n</lg>\n\n<lg>\n<l>tasyaiva pūrvadigbhāge kiñcid vai dakṣiṇāśrite /</l>\n<l>sanatkumāro bhagavāṃstatrāste brahmavittamaḥ // KūrmP_1,46.57 //</l>\n</lg>\n\n<lg>\n<l>sarveṣveteṣu śaileṣu tatānyeṣu munīśvarāḥ /</l>\n<l>sarāṃsi vimalā nadyo devānāmālayāni ca // KūrmP_1,46.58 //</l>\n</lg>\n\n<lg>\n<l>siddhaliṅgāni puṇyāni munibhiḥ sthāpitāni tu /</l>\n<l>vanyānyāśramavaryāṇi saṃkhyātuṃ naiva śaknuyām // KūrmP_1,46.59 //</l>\n</lg>\n\n<lg>\n<l>eṣa saṃkṣepataḥ prokto jambūdvīpasya vistaraḥ /</l>\n<l>na śakyaṃ vistarād vaktuṃ mayā varṣaśatairapi // KūrmP_1,46.60 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣaṭcatvāriśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>jambūdvīpasya vistārād dviguṇena samantataḥ /</l>\n<l>saṃveṣṭayitvā kṣārodaṃ plakṣadvīpo vyavasthitaḥ // KūrmP_1,47.1 //</l>\n</lg>\n\n<lg>\n<l>plakṣadvīpe ca viprendrāḥ saptāsan kulaparvatāḥ /</l>\n<l>ṛjvāyatāḥ suparvāṇaḥ siddhasaṅghaniṣevitāḥ // KūrmP_1,47.2 //</l>\n</lg>\n\n<lg>\n<l>gomedaḥ prathamasteṣāṃ dvitīyaścandra ucyate /</l>\n<l>nārādo dundubhiścaiva somaśca ṛṣabhastathā /</l>\n<l>vaibhrājaḥ saptamaḥ prokto brahmaṇo 'tyantavallabhaḥ // KūrmP_1,47.3 //</l>\n</lg>\n\n<lg>\n<l>tatra devarṣigandharvaiḥ siddhaiśca bhagavānajaḥ /</l>\n<l>upāsyate sa viśvātmā sākṣī sarvasya viśvasṛk // KūrmP_1,47.4 //</l>\n</lg>\n\n<lg>\n<l>teṣu puṇyā janapadā nādhayo vyādhayo na ca /</l>\n<l>na tatra pāpakartāraḥ puruṣā vā kathañcana // KūrmP_1,47.5 //</l>\n</lg>\n\n<lg>\n<l>teṣāṃ nadyaśca saptaiva varṣāṇāṃ tu samudragāḥ /</l>\n<l>tāsu brahmarṣayo nityaṃ pitāmahapupāsate // KūrmP_1,47.6 //</l>\n</lg>\n\n<lg>\n<l>anutaptā śikhī caiva vipāpā tridivā kṛtā /</l>\n<l>amṛtā sukṛtā caiva nāmataḥ parikīrtitāḥ // KūrmP_1,47.7 //</l>\n</lg>\n\n<lg>\n<l>kṣudranadyastvasaṃkhyātāḥ sarāṃsi subahūnyapi /</l>\n<l>na caiteṣu yugāvasthā puruṣā vai cirāyuṣaḥ // KūrmP_1,47.8 //</l>\n</lg>\n\n<lg>\n<l>āryakāḥ kuravāścaiva vidaśā bhāvinastathā /</l>\n<l>brahmakṣatriyaviṭśūdrāstasmin dvīpe prakīrtitāḥ // KūrmP_1,47.9 //</l>\n</lg>\n\n<lg>\n<l>ijyate bhagavān somo varṇaistatra nivāsibhiḥ /</l>\n<l>teṣāṃ ca somasāyujyaṃ sārūpyaṃ munipuṅgavāḥ // KūrmP_1,47.10 //</l>\n</lg>\n\n<lg>\n<l>sarve dharmaparā nityaṃ nityaṃ muditamānasāḥ /</l>\n<l>pañcavarṣasahastrāṇi jīvanti ca nirāmayāḥ // KūrmP_1,47.11 //</l>\n</lg>\n\n<lg>\n<l>plakṣadvīpapramāṇaṃ tu dviguṇena samantataḥ /</l>\n<l>saṃveṣṭyekṣurasāmbhodhiṃ śālmaliḥ saṃvyavasthitaḥ // KūrmP_1,47.12 //</l>\n</lg>\n\n<lg>\n<l>sapta varṣāṇi tatrāpi saptaiva kulaparvatāḥ /</l>\n<l>ṛjvāyatāḥ suparvāṇaḥ sapta nadyaśca suvratāḥ // KūrmP_1,47.13 //</l>\n</lg>\n\n<lg>\n<l>kumudaśconnataścaiva tṛtīyaśca balāhakaḥ /</l>\n<l>droṇaḥ kaṅkastu mahiṣaḥ kakudvān sapta parvatāḥ // KūrmP_1,47.14 //</l>\n</lg>\n\n<lg>\n<l>yonī toyā vitṛṣṇā ca candrā śuklā vimocanī /</l>\n<l>nivṛttiścaiti tā nadyaḥ smṛtā pāpaharā nṛṇām // KūrmP_1,47.15 //</l>\n</lg>\n\n<lg>\n<l>na teṣu vidyate lobhaḥ krodho vā dvijasattamāḥ /</l>\n<l>na caivāsti yugāvasthā janā jīvantyanāmayāḥ // KūrmP_1,47.16 //</l>\n</lg>\n\n<lg>\n<l>yajanti satataṃ tatra varṇā vāyuṃ sanātanam /</l>\n<l>teṣāṃ tasyātha sāyujyaṃ sārūpyaṃ ca salokatā // KūrmP_1,47.17 //</l>\n</lg>\n\n<lg>\n<l>kapilā brāhmaṇāḥ proktā rājānaścāruṇāstathā /</l>\n<l>pītā vaiśyāḥ smṛtāḥ kṛṣṇā dvīpe 'smin vṛṣalā dvijāḥ // KūrmP_1,47.18 //</l>\n</lg>\n\n<lg>\n<l>śālmalasya tu vistārād dviguṇena samantataḥ /</l>\n<l>saṃveṣṭya tu surodābdhiṃ kuśadvīpo vyavasthitaḥ // KūrmP_1,47.19 //</l>\n</lg>\n\n<lg>\n<l>vidrumaścaiva hemaśca dyutimān puṣpavāṃstathā /</l>\n<l>kuśeśayo hariścātha mandaraḥ sapta parvatāḥ // KūrmP_1,47.20 //</l>\n</lg>\n\n<p>dhutapāpā śivā caiva pavitrā saṃmatā tathā /</p>\n\n<l>vidyudambhā mahī ceti nadyastatra jalāvahāḥ // KūrmP_1,47.21 //</l>\n\n<lg>\n<l>anyāśca śataśoviprā nadyo maṇijalāḥ śubhāḥ /</l>\n<l>tāsu brahmāṇamīśānaṃ devādyāḥ paryupāsate // KūrmP_1,47.22 //</l>\n</lg>\n\n<lg>\n<l>brāhmaṇā draviṇo viprāḥ kṣatriyāḥ śuṣmiṇastathā /</l>\n<l>vaiśyāḥ snehāstu mandehāḥ śūdrāstatra prakīrtitāḥ // KūrmP_1,47.23 //</l>\n</lg>\n\n<lg>\n<l>sarve vijñānasaṃpannā maitrādiguṇasaṃyutāḥ /</l>\n<l>yathoktakāriṇaḥ sarve sarve bhūtahite ratāḥ // KūrmP_1,47.24 //</l>\n</lg>\n\n<lg>\n<l>yajanti vividhairyajñairbrahmāṇaṃ parameṣṭhinam /</l>\n<l>teṣāṃ ca brahmasāyujyaṃ sārūpyaṃ ca salokatā // KūrmP_1,47.25 //</l>\n</lg>\n\n<lg>\n<l>kuśadvīpasya vistārād dviguṇena samantataḥ /</l>\n<l>krauñcadvīpastato viprā veṣṭayitvā ghṛtodadhim // KūrmP_1,47.26 //</l>\n</lg>\n\n<lg>\n<l>krauñco vāmanakaścaiva tṛtīyaścāndhakārakaḥ /</l>\n<l>devāvṛcca vivindaśca puṇḍarīkastathaiva ca /</l>\n<l>nāmnā ca saptamaḥ proktaḥ parvato dundubhisvanaḥ // KūrmP_1,47.27 //</l>\n</lg>\n\n<lg>\n<l>gaurī kumudvitī caiva saṃdhyā rātrirmanojavā /</l>\n<l>khyātiśca puṇḍarīkāca nadyaḥ prādhānyataḥ smṛtāḥ // KūrmP_1,47.28 //</l>\n</lg>\n\n<lg>\n<l>puṣkarāḥ puṣkalā dhanyāstiṣyāstasya krameṇa vai /</l>\n<l>brāhmaṇāḥ kṣatriyā vaiśyāḥ śūdrāścaiva dvijottamāḥ // KūrmP_1,47.29 //</l>\n</lg>\n\n<lg>\n<l>arcayanti mahādevaṃ yajñadānasamādhibhiḥ /</l>\n<l>vratopavāsairvividhairhemaiḥ svādhyāyatarpaṇaiḥ // KūrmP_1,47.30 //</l>\n</lg>\n\n<lg>\n<l>teṣāṃ vai rudrasāyujyaṃ sārūpyaṃ cātidurlabham /</l>\n<l>salokatā ca sāmīpyaṃ jāyate tatprasādataḥ // KūrmP_1,47.31 //</l>\n</lg>\n\n<lg>\n<l>krauñcadvīpasya vistārād dviguṇena samantataḥ /</l>\n<l>śākadvīpaḥ sthito viprā āveṣṭya dadhisāgaram // KūrmP_1,47.32 //</l>\n</lg>\n\n<lg>\n<l>udayo raivataścaiva śyāmāko 'stagiristathā /</l>\n<l>āmbikeyastathā ramyaḥ keśarī ceti parvatāḥ // KūrmP_1,47.33 //</l>\n</lg>\n\n<lg>\n<l>sukumārī kumārī ca nalinī reṇukā tathā /</l>\n<l>ikṣukā dhenukā caiva gabhastiśceti nimnagāḥ // KūrmP_1,47.34 //</l>\n</lg>\n\n<lg>\n<l>āsāṃ pibantaḥ salilaṃ jīvante tatra mānavāḥ /</l>\n<l>anāmayā hyaśokāśca rāgadveṣavivarjitāḥ // KūrmP_1,47.35 //</l>\n</lg>\n\n<lg>\n<l>magāśca magadhāścaiva mānavā mandagāstathā /</l>\n<l>brāhmaṇāḥ kṣatriyā vaiśyāḥ śūdrāścātra krameṇa tu // KūrmP_1,47.36 //</l>\n</lg>\n\n<lg>\n<l>yajanti satataṃ devaṃ sarvalokaikasākṣiṇam /</l>\n<l>vratopavāsairvividhairdevadevaṃ divākaram // KūrmP_1,47.37 //</l>\n</lg>\n\n<lg>\n<l>teṣāṃ sūryeṇa sāyujyaṃ sāmīpyaṃ ca sarūpatā /</l>\n<l>salokatā ca viprendrā jāyate tatprasādataḥ // KūrmP_1,47.38 //</l>\n</lg>\n\n<lg>\n<l>śākadvīpaṃ samāvṛtya kṣīrodaḥ sāgaraḥ sthitaḥ /</l>\n<l>śvetadvīpaśca tanmadhye nārāyaṇaparāyaṇāḥ // KūrmP_1,47.39 //</l>\n</lg>\n\n<lg>\n<l>tatra puṇyā janapadā nānāścaryasamanvitāḥ /</l>\n<l>śvetāstatra narā nityaṃ jāyante viṣṇutatparāḥ // KūrmP_1,47.40 //</l>\n</lg>\n\n<lg>\n<l>nādhayo vyādhayastatra jarāmṛtyubhayaṃ na ca /</l>\n<l>krodhalobhavinirmuktā māyāmātsaryavarjitāḥ // KūrmP_1,47.41 //</l>\n</lg>\n\n<lg>\n<l>nityapuṣṭā nirātaṅkā nityānandāśca bhoginaḥ /</l>\n<l>nārāyaṇaparāḥ sarve nārāyaṇaparāyaṇāḥ // KūrmP_1,47.42 //</l>\n</lg>\n\n<lg>\n<l>kecid dhyānaparā nityaṃ yoginaḥ saṃyatendriyāḥ /</l>\n<l>kecijjapanti tapyanti kecid vijñānino 'pare // KūrmP_1,47.43 //</l>\n</lg>\n\n<lg>\n<l>anye nirbojayogena brahmabhāvena bhāvitāḥ /</l>\n<l>dhyāyanti tat paraṃ vyoma vāsudevaṃ paraṃ padam // KūrmP_1,47.44 //</l>\n</lg>\n\n<lg>\n<l>ekāntino nirālambā mahābhāgavatāḥ pare /</l>\n<l>paśyanti paramaṃ brahma viṣṇavākhyaṃ tamasaḥ paraṃ // KūrmP_1,47.45 //</l>\n</lg>\n\n<lg>\n<l>sarve caturbhujākārāḥ śaṅkhacakragadādharāḥ /</l>\n<l>supītavāsasaḥ sarve śrīvatsāṅkitavakṣasaḥ // KūrmP_1,47.46 //</l>\n</lg>\n\n<lg>\n<l>anye maheśvaraparāstripuṇḍrāṅkitamastakāḥ /</l>\n<l>svayogodbhūtakiraṇā mahāgaruḍavāhanāḥ // KūrmP_1,47.47 //</l>\n</lg>\n\n<lg>\n<l>sarvaśaktisamāyuktā nityānandāśca nirmalāḥ /</l>\n<l>vasanti tatra puruṣā viṣṇorantaracāriṇaḥ // KūrmP_1,47.48 //</l>\n</lg>\n\n<lg>\n<l>tatra nārāyaṇasyānyad durgamaṃ duratikramam /</l>\n<l>nārāyaṇaṃ nāma puraṃ vyāsādyairupaśobhitam // KūrmP_1,47.49 //</l>\n</lg>\n\n<lg>\n<l>hemaprākārasaṃsuktaṃ sphāṭikairmaṇḍapairyutam /</l>\n<l>prabhāsahastrakalilaṃ durādharṣaṃ suśobhanam /</l>\n<l>harmyaprākārasaṃyuktamaṭṭālakasamākulam // KūrmP_1,47.50 //</l>\n</lg>\n\n<lg>\n<l>hemagopurasāhastrairnānāratnopaśobhitaiḥ /</l>\n<l>śubhrāstaraṇasaṃyuktaṃ vicitraiḥ samalaṅkṛtam // KūrmP_1,47.51 //</l>\n</lg>\n\n<lg>\n<l>nandanairvividhākāraiḥ stravantībhīśca śobhitam /</l>\n<l>sarobhiḥ sarvato yuktaṃ vīṇāveṇunināditam // KūrmP_1,47.52 //</l>\n</lg>\n\n<lg>\n<l>patākābhirvicitrābhiranekābhiśca śobhitam /</l>\n<l>vīthībhiḥ sarvato yuktaṃ sopānai ratnabhūṣitaiḥ // KūrmP_1,47.53 //</l>\n</lg>\n\n<lg>\n<l>nārīśatasahastrāḍhyaṃ divyagoyasamanvitam /</l>\n<l>haṃsakāraṇḍavākīrṇaṃ cakravākopaśobhitam /</l>\n<l>caturdvāramanaupamyamagamyaṃ devavidviṣām // KūrmP_1,47.54 //</l>\n</lg>\n\n<lg>\n<l>tatra tatrāpsaraḥ saṅdhairnṛtyadbhirupaśobhitam /</l>\n<l>nānāgītavidhānajñairdevānāmapi durlabhaiḥ // KūrmP_1,47.55 //</l>\n</lg>\n\n<lg>\n<l>nānāvilāsasaṃpannaiḥ kāmukairatikomalaiḥ /</l>\n<l>prabhūtacandravadanairnūpurārāvasaṃyutaiḥ // KūrmP_1,47.56 //</l>\n</lg>\n\n<lg>\n<l>īṣatsmitaiḥ subimboṣṭhairbālamugdhamṛgekṣaṇaiḥ /</l>\n<l>aśeṣavibhavopetairbhūṣitaistanumadhyamaiḥ // KūrmP_1,47.57 //</l>\n</lg>\n\n<lg>\n<l>surājahaṃsacalanaiḥ suveṣairmadhurasvanaiḥ /</l>\n<l>saṃlāpālāpakuśalairdivyābharaṇabhūṣaitaiḥ // KūrmP_1,47.58 //</l>\n</lg>\n\n<lg>\n<l>stanabhāravinamraiśca madaghūrṇitalocanaiḥ /</l>\n<l>nānāvarṇavicitrāṅgairnānābhogaratipriyaiḥ // KūrmP_1,47.59 //</l>\n</lg>\n\n<lg>\n<l>praphullakusumodyānairitaścetaśca śobhitam /</l>\n<l>asaṃkhyeyaguṇaṃ śuddhamāgamyaṃ tridaśairapi // KūrmP_1,47.60 //</l>\n</lg>\n\n<lg>\n<l>śrīmatpavitraṃ devasya śrīpateramitaujasaḥ /</l>\n<l>tasya madhye 'titejaskamuccaprākāratoraṇam // KūrmP_1,47.61 //</l>\n</lg>\n\n<lg>\n<l>sthānaṃ pad vaiṣṇavaṃ divyaṃ yogināmapi durlabham /</l>\n<l>tanmadhye bhagavānekaḥ puṇḍarīkadaladyutiḥ /</l>\n<l>śete 'śeṣajagatsūtiḥ śeṣāhiśayane hariḥ // KūrmP_1,47.62 //</l>\n</lg>\n\n<lg>\n<l>vicintyamāno yogīndraiḥ sanandanapurogamaiḥ /</l>\n<l>svātmānandāmṛtaṃ pītvā paraṃ tat tamasaḥ param // KūrmP_1,47.63 //</l>\n</lg>\n\n<lg>\n<l>supītavasano 'nanto mahāmāyo mahābhujaḥ /</l>\n<l>kṣīrodakanyayā nityaṃ gṛhītacaraṇadvayaḥ // KūrmP_1,47.64 //</l>\n</lg>\n\n<lg>\n<l>sā ca devī jagadvandyā pādamūle haripriyā /</l>\n<l>samāste tanmanā nityaṃ pītvā nārāyaṇāmṛtam // KūrmP_1,47.65 //</l>\n</lg>\n\n<lg>\n<l>na tatrādhārmikā yānti na ca devāntarāśrayāḥ /</l>\n<l>vaikuṇṭhaṃ nāma tat sthānaṃ tridaśairapi vanditam // KūrmP_1,47.66 //</l>\n</lg>\n\n<lg>\n<l>na me 'tra bhavati prajñā kṛtsnaśastannirūpaṇe /</l>\n<l>etāvacchakyate vaktuṃ nārāyaṇapuraṃ hi tat // KūrmP_1,47.67 //</l>\n</lg>\n\n<lg>\n<l>sa eva paramaṃ brahma vāsudevaḥ sanātanaḥ /</l>\n<l>śete nārāyaṇaḥ śrīmān māyayā mohayañjagat // KūrmP_1,47.68 //</l>\n</lg>\n\n<lg>\n<l>nārāyaṇādidaṃ jātaṃ tasminneva vyavasthitam /</l>\n<l>tamevābhyeti kalpānte sa eva paramā gatiḥ // KūrmP_1,47.69 //</l>\n</lg>\n\n<p>iti śrīkūrmapurāṇe ṣaṭsāhstryāṃ saṃhitāyāṃ pūrvavibhāge saptacatvāriṃśodhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>śākadvīpasya vistārād dviguṇena vyavasthitaḥ /</l>\n<l>kṣīrārṇavaṃ samāśritya dvīpaḥ puṣkarasaṃvṛtaḥ // KūrmP_1,48.1 //</l>\n</lg>\n\n<lg>\n<l>eka evātra viprendrāḥ parvato mānasottaraḥ /</l>\n<l>yojanānāṃ sahastrāṇi sārdhaṃ pañcāśaducchritaḥ /</l>\n<l>tāvadeva ca vistīrṇaḥ sarvataḥ parimaṇḍalaḥ // KūrmP_1,48.2 //</l>\n</lg>\n\n<lg>\n<l>sa eva dvīpaḥ paścārdhe mānasottarasaṃjñitaḥ /</l>\n<l>eka eva mahāsānuḥ saṃniveśād dvidhā kṛtaḥ // KūrmP_1,48.3 //</l>\n</lg>\n\n<lg>\n<l>tasmin dvīpe smṛtau dvau tu puṇyau janapadau śubhau /</l>\n<l>aparau mānasasyātha parvatasyānumaṇḍalau /</l>\n<l>mahāvītaṃ smṛtaṃ varṣaṃ dhātakīkhaṇḍameva ca // KūrmP_1,48.4 //</l>\n</lg>\n\n<lg>\n<l>svādūdakenodadhinā puṣkaraḥ parivāritaḥ /</l>\n<l>tasmin dvīpe mahāvṛkṣo nyagrodho 'marapūjitaḥ // KūrmP_1,48.5 //</l>\n</lg>\n\n<lg>\n<l>tasmin nivasati brahmā viśvātmā viśvabhāvanaḥ /</l>\n<l>tatraiva muniśārdūlāḥ śivanārāyaṇālayaḥ // KūrmP_1,48.6 //</l>\n</lg>\n\n<lg>\n<l>vasatyatra mahādevo haror'ddhahariravyayaḥ /</l>\n<l>saṃpūjyamāno brahmādyaiḥ kumārādyaiśca yogibhiḥ /</l>\n<l>gandharvaiḥ kinnarairyakṣairīśvaraḥ kṛṣṇapiṅgalaḥ // KūrmP_1,48.7 //</l>\n</lg>\n\n<lg>\n<l>svasthāstatra prajāḥ sarvā brahmaṇā sadṛśatviṣaḥ /</l>\n<l>nirāmayā viśokāśca rāgadveṣavivarjitāḥ // KūrmP_1,48.8 //</l>\n</lg>\n\n<lg>\n<l>satyānṛte na tatrāstāṃ nottamādhamamadhyamāḥ /</l>\n<l>na varṇāśramadharmāśca na nadyo na ca parvatāḥ // KūrmP_1,48.9 //</l>\n</lg>\n\n<lg>\n<l>pareṇa puṣkarasyātha sthito mahān /</l>\n<l>svādūdakasamudrastu samantād dvijasattamāḥ // KūrmP_1,48.10 //</l>\n</lg>\n\n<lg>\n<l>pareṇa tasya mahatī dṛśyate lokasaṃsthitiḥ /</l>\n<l>kāñcanī dviguṇā bhūmiḥ sarvā caiva śilopamā // KūrmP_1,48.11 //</l>\n</lg>\n\n<lg>\n<l>tasyāḥ pareṇa śailastu maryādātmātmamaṇḍalaḥ /</l>\n<l>prakāśaścāprakāśaśca lokālokaḥ sa ucyate // KūrmP_1,48.12 //</l>\n</lg>\n\n<lg>\n<l>yojanānāṃ sahastrāṇi daśa tasyocchrayaḥ smṛtaḥ /</l>\n<l>tāvāneva ca vistāro lokāloko mahāgiriḥ // KūrmP_1,48.13 //</l>\n</lg>\n\n<lg>\n<l>samāvṛtya tu taṃ śailaṃ sarvato vai tamaḥ sthitam /</l>\n<l>tamaścāṇḍakaṭāhena samantāt pariveṣṭitam // KūrmP_1,48.14 //</l>\n</lg>\n\n<lg>\n<l>etai sapta mahālokāḥ pātālāḥ saptakīrtitāḥ /</l>\n<l>brahmāṇḍasyaiṣa vistāraḥ saṃkṣepeṇa mayoditaḥ // KūrmP_1,48.15 //</l>\n</lg>\n\n<lg>\n<l>aṇḍānāmīdṛśānāṃ tu koṭyo jñeyāḥ sahastraśaḥ /</l>\n<l>sarvagatvāt pradhānasya kāraṇasyāvyayātmanaḥ // KūrmP_1,48.16 //</l>\n</lg>\n\n<lg>\n<l>aṇḍeṣveteṣu sarveṣu bhuvanāni caturdaśa /</l>\n<l>tatra tatra caturvaktrā rudrā nārāyaṇādayaḥ // KūrmP_1,48.17 //</l>\n</lg>\n\n<lg>\n<l>daśottaramathaikaikamaṇḍāvaraṇasaptakam /</l>\n<l>samantāt saṃsthitaṃ viprā yatra yānti manīṣiṇaḥ // KūrmP_1,48.18 //</l>\n</lg>\n\n<lg>\n<l>anantamekamavyaktanādinidhanaṃ mahat /</l>\n<l>atītya vartate sarvaṃ jagat prakṛtirakṣaram // KūrmP_1,48.19 //</l>\n</lg>\n\n<lg>\n<l>anantatvamanantasya yataḥ saṃkhyā na vidyate /</l>\n<l>tadavyaktamiti jñeyaṃ tad brahma paramaṃ padam // KūrmP_1,48.20 //</l>\n</lg>\n\n<lg>\n<l>ananta eṣa sarvatra sarvasthāneṣu paṭhyate /</l>\n<l>tasya pūrvaṃ mayāpyuktaṃ yattanmāhātmyamavyayam // KūrmP_1,48.21 //</l>\n</lg>\n\n<lg>\n<l>gataḥ sa eṣa sarvatra sarvasthāneṣu vartate /</l>\n<l>bhūmau rasātale caiva ākāśe pavane 'nale /</l>\n<l>arṇaveṣu ca sarveṣu divi caiva na saśayaḥ // KūrmP_1,48.22 //</l>\n</lg>\n\n<lg>\n<l>tathā tamasi sattve ca eṣa eva mahādyutiḥ /</l>\n<l>anekadhā vibhaktāṅgaḥ krīḍate puruṣottamaḥ // KūrmP_1,48.23 //</l>\n</lg>\n\n<lg>\n<l>maheśvaraḥ paro 'vyaktādaṇḍamavyaktasaṃbhavam /</l>\n<l>aṇḍād brahmā samutpannastena sṛṣṭamidaṃ jagat // KūrmP_1,48.24 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭacatvāriṃśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>atītānāgatānīha yāni manvantarāṇi tu /</l>\n<l>tāni tvaṃ kathayāsmākaṃ vyāsāṃśca dvāpare yuge // KūrmP_1,49.1 //</l>\n</lg>\n\n<lg>\n<l>vedaśākhāpraṇayanaṃ devadevasya dhīmataḥ /</l>\n<l>tathāvatārān dharmārthamīśānasya kalau yuge // KūrmP_1,49.2 //</l>\n</lg>\n\n<lg>\n<l>kiyanto devadevasya śiṣyāḥ kaliyugeṣu vai /</l>\n<l>etat sarvaṃ samāsena sūta vaktumihārhasi // KūrmP_1,49.3 //</l>\n</lg>\n\n<lg>\n<l>sūta uvāca</l>\n<l>manuḥ svāyaṃbhuvaḥ pūrvaṃ tataḥ svārociṣo manuḥ /</l>\n<l>uttamastāmasaścaiva raivataścākṣuṣastathā // KūrmP_1,49.4 //</l>\n</lg>\n\n<lg>\n<l>ṣaḍete manavo 'tītāḥ sāṃprataṃ tu raveḥ sutaḥ /</l>\n<l>vaivasvato 'yaṃ yasyaitat saptamaṃ vartate 'ntaram // KūrmP_1,49.5 //</l>\n</lg>\n\n<lg>\n<l>svāyaṃbhuvaṃ tu kathitaṃ kalpādāvantaraṃ mayā /</l>\n<l>ata ūrdhvaṃ nibodhadhvaṃ manoḥ svārociṣasya tu // KūrmP_1,49.6 //</l>\n</lg>\n\n<lg>\n<l>pārāvatāśca tuṣitā devāḥ svārociṣe 'ntare /</l>\n<l>vipaścinnāma devendro babhūvāsurasūdanaḥ // KūrmP_1,49.7 //</l>\n</lg>\n\n<lg>\n<l>ūrjastambhastathā prāṇo dānto 'tha vṛṣabhastathā /</l>\n<l>timiraścārvarīvāṃśca sapta saptarṣayo 'bhavan // KūrmP_1,49.8 //</l>\n</lg>\n\n<lg>\n<l>caitrakiṃpuruṣādyāśca sutāḥ svārociṣasya tu /</l>\n<l>dvitīyamatadākhyātamantaraṃ śṛṇu cottaram // KūrmP_1,49.9 //</l>\n</lg>\n\n<lg>\n<l>tṛtīye 'pyantare viprā uttamo nāma vai manuḥ /</l>\n<l>suśāntistatra devendro babhūvāmitrakarṣaṇaḥ // KūrmP_1,49.10 //</l>\n</lg>\n\n<lg>\n<l>sudhāmānastathā satyāḥ śivāścātha pratardanāḥ /</l>\n<l>vaśavartinaśca pañcaite gaṇā dvādaśakāḥ smṛtāḥ // KūrmP_1,49.11 //</l>\n</lg>\n\n<lg>\n<l>rajordhvaścordhvabāhuśca sabalaścānayastathā /</l>\n<l>sutapāḥ śukra ityete sapta saptarṣayo 'bhavan // KūrmP_1,49.12 //</l>\n</lg>\n\n<lg>\n<l>tāmasasyāntare devāḥ surā vāharayastathā /</l>\n<l>satyāśca sudhiyaścaiva saptaviṃśatikā gaṇāḥ // KūrmP_1,49.13 //</l>\n</lg>\n\n<lg>\n<l>śibirindrastathaivāsīcchatayajñopalakṣaṇaḥ /</l>\n<l>babhūva śaṅkare bhakto mahādevārcane rataḥ // KūrmP_1,49.14 //</l>\n</lg>\n\n<lg>\n<l>jyotirdharmā pṛthuḥ kāvyaścaitrognirvanakastathā /</l>\n<l>pīvarastvṛṣayo hyete sapta tatrāpi cāntare // KūrmP_1,49.15 //</l>\n</lg>\n\n<lg>\n<l>pañcame cāpi viprendrā raivato nāma nāmataḥ /</l>\n<l>manurvasuśca tatrendro babhūvāsuramardanaḥ // KūrmP_1,49.16 //</l>\n</lg>\n\n<lg>\n<l>amitābhā bhūtarayā vaikuṇṭhāḥ svacchamedhasaḥ /</l>\n<l>ete devagaṇāstatra caturdaśa caturdaśa // KūrmP_1,49.17 //</l>\n</lg>\n\n<lg>\n<l>hiraṇyaromā vedaśrīrūrdhvabāhustathaiva ca /</l>\n<l>vedabāhuḥ sudhāmā ca parjanyaśca mahāmuniḥ /</l>\n<l>ete saptarṣayo viprāstatrāsan raivate 'ntare // KūrmP_1,49.18 //</l>\n</lg>\n\n<lg>\n<l>svārociṣaścottamaśca tāmaso raivatastathā /</l>\n<l>priyavratānvayā hyete catvāro manavaḥ smṛtāḥ // KūrmP_1,49.19 //</l>\n</lg>\n\n<lg>\n<l>ṣaṣṭhe manvantare cāsīccākṣuṣastu manurdvijāḥ /</l>\n<l>manojavastathaivendro devānapi nibodhataḥ // KūrmP_1,49.20 //</l>\n</lg>\n\n<lg>\n<l>ādyāḥ prasūtā bhāvyāśca pṛthugāśca divaukasaḥ /</l>\n<l>mahānubhāvā lekhyāśca pañcaite hyaṣṭakā gaṇāḥ // KūrmP_1,49.21 //</l>\n</lg>\n\n<lg>\n<l>sumedhā virajāścaiva haviṣmānuttamo madhuḥ /</l>\n<l>atināmā sahiṣṇuśca saptāsannṛṣayaḥ śubhāḥ // KūrmP_1,49.22 //</l>\n</lg>\n\n<lg>\n<l>vivasvataḥ suto viprāḥ śrāddhadevo mahādyutiḥ /</l>\n<l>manuḥ sa vartate dhīmān sāṃprataṃ saptame 'ntare // KūrmP_1,49.23 //</l>\n</lg>\n\n<lg>\n<l>ādityā vasavo rudrā devāstatra marudgaṇāḥ /</l>\n<l>purandarastathaivendro babhūva paravīrahā // KūrmP_1,49.24 //</l>\n</lg>\n\n<lg>\n<l>vasiṣṭhaḥ kaśyapaścātrirjamadagniśca gautamaḥ /</l>\n<l>viśvāmitro bharadvājaḥ sapta saptarṣayo 'bhavan // KūrmP_1,49.25 //</l>\n</lg>\n\n<lg>\n<l>viṣṇuśaktiranaupamyā sattvodriktā sthitā sthitau /</l>\n<l>tadaṃśabhūtā rājānaḥ sarve ca tridivaukasaḥ // KūrmP_1,49.26 //</l>\n</lg>\n\n<lg>\n<l>svāyaṃbhuve 'ntare pūrvamākūtyāṃ mānasaḥ sutaḥ /</l>\n<l>ruceḥ prajāpateryajñastadaṃśenābhavad dvijāḥ // KūrmP_1,49.27 //</l>\n</lg>\n\n<lg>\n<l>tataḥ punarasau devaḥ prāpte svārociṣe 'ntare /</l>\n<l>tuṣitāyāṃ samutpannastuṣitaiḥ saha daivataiḥ // KūrmP_1,49.28 //</l>\n</lg>\n\n<lg>\n<l>auttame 'pyantare viṣṇuḥ satyaiḥ saha surottamaiḥ /</l>\n<l>satyāyāmabhavat satyaḥ satyarūpo janārdanaḥ // KūrmP_1,49.29 //</l>\n</lg>\n\n<lg>\n<l>tāmasasyāntare caiva saṃprāpte punareva hi /</l>\n<l>haryāyāṃ haribhirdevairharirevābhavaddhariḥ // KūrmP_1,49.30 //</l>\n</lg>\n\n<lg>\n<l>raivate 'pyantare caiva saṃbhūtyāṃ mānaso 'bhavat /</l>\n<l>saṃbhūto mānasaiḥ sārdhaṃ devaiḥ saha mahādyutiḥ // KūrmP_1,49.31 //</l>\n</lg>\n\n<lg>\n<l>cākṣuṣe 'pyantare caiva vaikuṇṭhaḥ puruṣottamaḥ /</l>\n<l>vikuṇṭhāyāmasau jajñe vaikuṇṭhairdaivataiḥ saha // KūrmP_1,49.32 //</l>\n</lg>\n\n<lg>\n<l>manvantare 'tra saṃprāpte tathā vaivasvate 'ntare /</l>\n<l>vāmanaḥ kaśyapād viṣṇuradityāṃ saṃbabhūva ha // KūrmP_1,49.33 //</l>\n</lg>\n\n<lg>\n<l>tribhiḥ kramairimāṃllokāñjitvā yena mahātmanā /</l>\n<l>purandarāya trailokyaṃ dattaṃ nihatakaṇṭakam // KūrmP_1,49.34 //</l>\n</lg>\n\n<lg>\n<l>ityetāstanavastasya sapta manvantareṣu vai /</l>\n<l>sapta caivābhavan viprā yābhiḥ saṃrakṣitāḥ prajāḥ // KūrmP_1,49.35 //</l>\n</lg>\n\n<lg>\n<l>yasmād viṣṭamidaṃ kṛtsnaṃ vāmanena mahātmanā /</l>\n<l>tasmāt sa vai smṛto viṣṇurviśerdhātoḥ praveśanāt // KūrmP_1,49.36 //</l>\n</lg>\n\n<lg>\n<l>eṣa sarvaṃ sṛjatyādau pāti hanti ca keśavaḥ /</l>\n<l>bhūtāntarātmā bhagavān nārāyaṇa iti śrutiḥ // KūrmP_1,49.37 //</l>\n</lg>\n\n<lg>\n<l>ekāṃśena jagat sarvaṃ vyāpya nārāyaṇaḥ sthitaḥ /</l>\n<l>caturdhā saṃsthito vyāpī saguṇo nirguṇo 'pi ca // KūrmP_1,49.38 //</l>\n</lg>\n\n<lg>\n<l>ekā bhagavato mūrtirjñānarūpā śivāmalā /</l>\n<l>vāsudevābhidhānā sā guṇātītā suniṣkalā // KūrmP_1,49.39 //</l>\n</lg>\n\n<lg>\n<l>dvitīyā kālasaṃjñānyā tāmasī śeṣasaṃjñitā /</l>\n<l>nihanti sakalaṃ cānte vaiṣṇavī paramā tanuḥ // KūrmP_1,49.40 //</l>\n</lg>\n\n<lg>\n<l>sattvodriktā tathaivānyā pradyumneti ca saṃjñitā /</l>\n<l>jagat sthāpayate sarvaṃ sa viṣṇuḥ prakṛtirdhruvā // KūrmP_1,49.41 //</l>\n</lg>\n\n<lg>\n<l>caturtho vāsudevasya mūrtirbrāhmīti saṃjñitā /</l>\n<l>rājasī cāniruddhākhyā pradyumnaḥ sṛṣṭikārikā // KūrmP_1,49.42 //</l>\n</lg>\n\n<lg>\n<l>yaḥ svapityakhilaṃ bhūtvā pradyumnena saha prabhuḥ /</l>\n<l>nārāyaṇākhyo brahmāsau prijāsargaṃ karoti saḥ // KūrmP_1,49.43 //</l>\n</lg>\n\n<lg>\n<l>yā sā nārāyaṇatanuḥ pradyumnākhyā munīśvarāḥ /</l>\n<l>tayā saṃmohayed viśvaṃ sadevāsuramānuṣam // KūrmP_1,49.44 //</l>\n</lg>\n\n<lg>\n<l>saiva sarvajagatsūtiḥ prakṛtiḥ parikīrtitā /</l>\n<l>vāsudevo hyanantātmā kevalo nirguṇo hariḥ // KūrmP_1,49.45 //</l>\n</lg>\n\n<lg>\n<l>pradhānaṃ puruṣaḥ kālastattvatrayamanuttamam /</l>\n<l>vāsudevātmakaṃ nityametad vijñāya mucyate // KūrmP_1,49.46 //</l>\n</lg>\n\n<lg>\n<l>ekaṃ cedaṃ catuṣpādaṃ caturdhā punaracyutaḥ /</l>\n<l>bibheda vāsudevo 'sau pradyumno hariravyayaḥ // KūrmP_1,49.47 //</l>\n</lg>\n\n<lg>\n<l>kṛṣṇadvaipāyano vyāso viṣṇurnārāyaṇaḥ svayam /</l>\n<l>apāntaratamāḥ pūrvaṃ svecchayā hyabhavaddhariḥ // KūrmP_1,49.48 //</l>\n</lg>\n\n<lg>\n<l>anādyantaṃ paraṃ brahma na devā narṣayo viduḥ /</l>\n<l>eko 'yaṃ veda bhagavān vyāso nārāyaṇaḥ prabhuḥ // KūrmP_1,49.49 //</l>\n</lg>\n\n<lg>\n<l>ityetad viṣṇumāhātmyamuktaṃ vo munipuṅgavāḥ /</l>\n<l>etat satyaṃ punaḥ satyamevaṃ jñātvā na muhyati // KūrmP_1,49.50 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekonapañcāśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>asmin manvantare pūrvaṃ vartamāne mahān vibhuḥ /</l>\n<l>dvāpare prathame vyāso manuḥ svāyaṃbhuvo mataḥ // KūrmP_1,50.1 //</l>\n</lg>\n\n<lg>\n<l>bibheda bahudhā vedaṃ niyogād brahmaṇaḥ prabhoḥ /</l>\n<l>dvitīye dvāpare caiva vedavyāsaḥ prajāpatiḥ // KūrmP_1,50.2 //</l>\n</lg>\n\n<lg>\n<l>tṛtīye cośanā vyāsaścaturthe syād bṛhaspatiḥ /</l>\n<l>savitā pañcame vyāsaḥ ṣaṣṭhe mṛtyuḥ prakīrtitaḥ // KūrmP_1,50.3 //</l>\n</lg>\n\n<lg>\n<l>saptame ca tathaivendro vasiṣṭhaścāṣṭame mataḥ /</l>\n<l>sārasvataśca navame tridhāmā daśame smṛtaḥ // KūrmP_1,50.4 //</l>\n</lg>\n\n<lg>\n<l>ekādaśe tu trivṛṣaḥ śatatejāstataḥ paraḥ /</l>\n<l>trayodaśe tathā dharmastarakṣustu caturdaśe // KūrmP_1,50.5 //</l>\n</lg>\n\n<lg>\n<l>tryāruṇirvai pañcadaśe ṣoḍaśe tu dhanañjayaḥ /</l>\n<l>kṛtañjayaḥ saptadaśe hyaṣṭādaśe ṛtañjayaḥ // KūrmP_1,50.6 //</l>\n</lg>\n\n<lg>\n<l>tato vyāso bharadvājastasmādūrdhvaṃ tu gautamaḥ /</l>\n<l>rājaśravāścaikaviṃśastasmācchuṣmāyaṇaḥ paraḥ // KūrmP_1,50.7 //</l>\n</lg>\n\n<lg>\n<l>tṛṇabindustrayoviṃśe vālmīkistatparaḥ smṛtaḥ /</l>\n<l>pañcaviśe tathā śaktiḥ ṣaḍviṃśe tu parāśaraḥ // KūrmP_1,50.8 //</l>\n</lg>\n\n<lg>\n<l>saptaviṃśe tathā vyāso jātūkarṇo mahāmuniḥ /</l>\n<l>aṣṭāviṃśe punaḥ prāpte hyasmin vai dvāpare dvijāḥ /</l>\n<l>parāśarasuto vyāsaḥ kṛṣṇadvaipāyano 'bhavat // KūrmP_1,50.9 //</l>\n</lg>\n\n<lg>\n<l>sa eva sarvavedānāṃ purāṇānāṃ pradarśakaḥ /</l>\n<l>pārāśaryo mahāyogī kṛṣṇadvaipāyano hariḥ // KūrmP_1,50.10 //</l>\n</lg>\n\n<lg>\n<l>ārādhya devamīśānaṃ dṛṣṭvā sāmbaṃ trilocanam /</l>\n<l>tatprasādādasau vyāsaṃ vedānāmakarot prabhuḥ // KūrmP_1,50.11 //</l>\n</lg>\n\n<lg>\n<l>atha śiṣyān prijagrāha caturo vedapāragān /</l>\n<l>jaiminiṃ ca sumantuṃ ca vaiśampāyanameva ca /</l>\n<l>pailaṃ teṣāṃ caturthaṃ ca pañcamaṃ māṃ mahāmuniḥ // KūrmP_1,50.12 //</l>\n</lg>\n\n<lg>\n<l>ṛgvedaśrāvakaṃ pailaṃ jagrāha sa mahāmuniḥ /</l>\n<l>yajurvedapravaktāraṃ vaiśampāyanameva ca // KūrmP_1,50.13 //</l>\n</lg>\n\n<lg>\n<l>jaiminiṃ sāmavedasya śrāvakaṃ sonvapadyata /</l>\n<l>tathaivātharvavedasya sumantumṛṣisattamam /</l>\n<l>itihāsapurāṇāni pravaktuṃ māmayojayat // KūrmP_1,50.14 //</l>\n</lg>\n\n<lg>\n<l>eka āsīdyajurvedastaṃ caturdhā vyakalpayat /</l>\n<l>cāturhetramabhūd yasmiṃstena yajñamathākarot // KūrmP_1,50.15 //</l>\n</lg>\n\n<lg>\n<l>ādhvaryavaṃ yajurbhiḥ syādṛgbhirhetraṃ dvijottamāḥ /</l>\n<l>audgātraṃ sāmabhiścakre brahmatvaṃ cāpyatharvabhiḥ // KūrmP_1,50.16 //</l>\n</lg>\n\n<lg>\n<l>tataḥ sa ṛca uddhṛtya ṛgvedaṃ kṛtavān prabhuḥ /</l>\n<l>yajūṃṣi ca yajurvedaṃ sāmavedaṃ ca sāmabhiḥ // KūrmP_1,50.17 //</l>\n</lg>\n\n<lg>\n<l>ekaviṃśatibhedena ṛgvedaṃ kṛtavān purā /</l>\n<l>śākhānāṃ tu śatenaiva yajurvedamathākarot // KūrmP_1,50.18 //</l>\n</lg>\n\n<lg>\n<l>sāmavedaṃ sahastreṇa śākhānāṃ prabibheda saḥ /</l>\n<l>atharvāṇamatho vedaṃ bibheda navakena tu // KūrmP_1,50.19 //</l>\n</lg>\n\n<lg>\n<l>bhedairaṣṭādaśairvyāsaḥ purāṇaṃ kṛtavān prabhuḥ /</l>\n<l>so 'yamekaścatuṣpādo vedaḥ pūrvaṃ purātanāt // KūrmP_1,50.20 //</l>\n</lg>\n\n<lg>\n<l>oṅkāro brahmaṇo jātaḥ sarvadoṣaviśodhanaḥ /</l>\n<l>vedavedyo hi bhagavān vāsudevaḥ sanātanaḥ // KūrmP_1,50.21 //</l>\n</lg>\n\n<lg>\n<l>sa gīyate paro vede yo vedainaṃ sa vedavit /</l>\n<l>etat parataraṃ brahma jyotirānandamuttamam // KūrmP_1,50.22 //</l>\n</lg>\n\n<lg>\n<l>vedavākyoditaṃ tattvaṃ vāsudevaḥ paraṃ padam /</l>\n<l>vedavedyamimaṃ vetti vedaṃ vedaparo muniḥ // KūrmP_1,50.23 //</l>\n</lg>\n\n<lg>\n<l>avedaṃ paramaṃ vetti vedaniṣṭhaḥ sadeśvaraḥ /</l>\n<l>sa vedavedyo bhagavān vedamūrtirmaheśvaraḥ /</l>\n<l>sa eva vedo vedyaśca tamevāśritya mucyate // KūrmP_1,50.24 //</l>\n</lg>\n\n<lg>\n<l>ityedakṣaraṃ vedyamoṅkāraṃ vedamavyayam /</l>\n<l>avedaṃ ca vijānāti pārāśaryo mahāmuniḥ // KūrmP_1,50.25 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcāśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>vedavyāsāvatārāṇi dvāpare kathitāni tu /</l>\n<l>mahādevāvatārāṇi kalau śṛṇuta suvratāḥ // KūrmP_1,51.1 //</l>\n</lg>\n\n<lg>\n<l>ādye kaliyuge śveto devadevo mahādyutiḥ /</l>\n<l>nāmnā hitāya viprāṇāmabhūd vaivasvate 'ntare // KūrmP_1,51.2 //</l>\n</lg>\n\n<lg>\n<l>himavacchikhare ramye chagale parvatottame /</l>\n<l>tasya śiṣyāḥ śikhāyuktā vabhūvuramitaprabhāḥ // KūrmP_1,51.3 //</l>\n</lg>\n\n<lg>\n<l>śvetaḥ śvetaśikhaścaiva śvetāsyaḥ śvetalohitaḥ /</l>\n<l>catvāraste mahātmāno brāhmaṇā vedapāragāḥ // KūrmP_1,51.4 //</l>\n</lg>\n\n<lg>\n<l>subhāno damanaścātha suhotraḥ kaṅkaṇastathā /</l>\n<l>lokākṣiratha yogīndro jaigīṣavyastu saptame // KūrmP_1,51.5 //</l>\n</lg>\n\n<lg>\n<l>aṣṭame dadhivāhaḥ syānnavame vṛṣabhaḥ prabhuḥ /</l>\n<l>bhṛgustu daśame proktastasmādugraḥ paraḥ smṛtaḥ // KūrmP_1,51.6 //</l>\n</lg>\n\n<lg>\n<l>dvādaśe 'triḥ samākhyāto balī cātha trayodaśe /</l>\n<l>caturdaśe gautamastu vedaśīrṣā tataḥ param // KūrmP_1,51.7 //</l>\n</lg>\n\n<lg>\n<l>gokarṇaścābhavat tasmād guhāvāsaḥ śikhaṇḍyatha /</l>\n<l>jaṭāmālyaṭṭahāsaśca dāruko lāṅgalī kramāt // KūrmP_1,51.8 //</l>\n</lg>\n\n<lg>\n<l>śvetastathā paraḥ śūlī ḍiṇḍī muṇḍī ca vai kramāt /</l>\n<l>sahiṣṇuḥ somaśarmā ca nakulīśo 'ntime prabhuḥ // KūrmP_1,51.9 //</l>\n</lg>\n\n<lg>\n<l>vaivasvate 'ntare śaṃbhoravatārāstriśūlinaḥ /</l>\n<l>aṣṭāviṃśatirākhyātā hyante kaliyuge prabhoḥ /</l>\n<l>tīrthe kāyāvatāre syād deveśo nakulīśvaraḥ // KūrmP_1,51.10 //</l>\n</lg>\n\n<lg>\n<l>tatra devādidevasya catvāraḥ sutapodhanāḥ /</l>\n<l>śiṣyā babhūvuścānyeṣāṃ pratyekaṃ munipuṅgavāḥ // KūrmP_1,51.11 //</l>\n</lg>\n\n<lg>\n<l>prasannamanaso dāntā aiśvarīṃ bhaktimāśritāḥ /</l>\n<l>krameṇa tān pravakṣyāmi yogino yogavittamān // KūrmP_1,51.12 //</l>\n</lg>\n\n<lg>\n<l>śvetaḥ śvetaśikhaścaiva śvetāsyaḥ śvetalohitaḥ /</l>\n<l>dundubhiḥ śatarūpaśca ṛcīkaḥ ketumāṃstathā /</l>\n<l>vikeśaśca viśokaśca viśāpaśśāpanāśanaḥ // KūrmP_1,51.13 //</l>\n</lg>\n\n<lg>\n<l>sumukho durmukhaścaiva durdamo duratikramaḥ /</l>\n<l>sanaḥ sanātanaścaiva mukāraśca sanandanaḥ // KūrmP_1,51.14 //</l>\n</lg>\n\n<lg>\n<l>dālabhyaśca mahāyogī dharmātmano mahaujasaḥ /</l>\n<l>sudhāmā virajāścaiva śaṅkhapātraja eva ca // KūrmP_1,51.15 //</l>\n</lg>\n\n<lg>\n<l>sārasvatastathā megho ghanavāhaḥ suvāhanaḥ /</l>\n<l>kapilaścāsuriścaiva voḍhuḥ pañcaśikho muniḥ // KūrmP_1,51.16 //</l>\n</lg>\n\n<lg>\n<l>parāśaraśca gargaśca bhārgavaścāṅgirāstathā /</l>\n<l>balabandhurnirāmitraḥ ketuśṛṅgastapodhanaḥ // KūrmP_1,51.17 //</l>\n</lg>\n\n<lg>\n<l>lambodaraśca lambaśca lāmbākṣo lambakeśakaḥ /</l>\n<l>sarvajñaḥ samabuddhiśca sādhyaḥ satyastathaiva ca // KūrmP_1,51.18 //</l>\n</lg>\n\n<lg>\n<l>śudhāmā kāśyapaścaiva vasiṣṭho virajāstathā /</l>\n<l>atrirugrastathā caiva śravaṇo 'tha śraviṣṭhakaḥ // KūrmP_1,51.19 //</l>\n</lg>\n\n<lg>\n<l>kuṇiśca kuṇibāhuśca kuśarīraḥ kunetrakaḥ /</l>\n<l>kaśyapohyuśanā caiva cyavano 'tha bṛhaspatiḥ // KūrmP_1,51.20 //</l>\n</lg>\n\n<lg>\n<l>utathyo vāmadevaśca mahākāyo mahānilaḥ /</l>\n<l>vācaśravāḥ supīkaśca śyāvāśvaḥ sapathīśvaraḥ // KūrmP_1,51.21 //</l>\n</lg>\n\n<lg>\n<l>hariṇyanābhaḥ kauśalyo lokākṣiḥ kuthumistathā /</l>\n<l>sumanturvarcarī vidvān kabandhaḥ kuśikandharaḥ // KūrmP_1,51.22 //</l>\n</lg>\n\n<lg>\n<l>plakṣo dārbhāyaṇiścaiva ketumān gautamastathā /</l>\n<l>bhallāpī madhupiṅgaśca śvetaketustaponidhiḥ // KūrmP_1,51.23 //</l>\n</lg>\n\n<lg>\n<l>uśijo bṛhadukthaśca devalaḥ kapireva ca /</l>\n<l>śālihotro 'gniveśyaśca yuvanāśvaḥ śaradvasuḥ // KūrmP_1,51.24 //</l>\n</lg>\n\n<lg>\n<l>chagalaḥ kuṇḍakarṇaśca kumbhaścaiva pravāhakaḥ /</l>\n<l>ulūko vidyutaścaiva śādvalo hyāśvalāyanaḥ // KūrmP_1,51.25 //</l>\n</lg>\n\n<lg>\n<l>akṣapādaḥ kumāraśca ulūko vatsa eva ca /</l>\n<l>kuśikaścaiva gargaśca mitrako ṛṣya eva ca // KūrmP_1,51.26 //</l>\n</lg>\n\n<lg>\n<l>śiṣyā ete mahātmānaḥ sarvovarteṣu yoginām /</l>\n<l>vimalā brahmabhūyiṣṭhā jñānayogaparāyaṇāḥ // KūrmP_1,51.27 //</l>\n</lg>\n\n<lg>\n<l>kurvanti cāvatārāṇi brāhmaṇānāṃ hitāya hi /</l>\n<l>yogeśvarāṇāmādeśād vedasaṃsthāpanāya vai // KūrmP_1,51.28 //</l>\n</lg>\n\n<lg>\n<l>ye brāhmaṇāḥ saṃsmaranti namasyanti ca sarvadā /</l>\n<l>tarpayantyarcayantyetān brahmavidyāmavāpnuyuḥ // KūrmP_1,51.29 //</l>\n</lg>\n\n<lg>\n<l>idaṃ vaivasvataṃ proktamantaraṃ vistareṇa tu /</l>\n<l>bhaviṣyati ca sāvarṇo dakṣasāvarṇa eva ca // KūrmP_1,51.30 //</l>\n</lg>\n\n<lg>\n<l>daśamo brahmasāvarṇo dharmasāvarṇa eva ca /</l>\n<l>dvādaśo rudrasāvarṇo rocamānastrayodaśaḥ /</l>\n<l>bhautyaścaturdaśaḥ prokto bhaviṣyā manavaḥ kramāt // KūrmP_1,51.31 //</l>\n</lg>\n\n<lg>\n<l>ayaṃ vaḥ kathito hyaṃśaḥ pūrvo nārāyaṇeritaḥ /</l>\n<l>bhūtabhavyairvartamānairākhyānairupabṛṃhitaḥ // KūrmP_1,51.32 //</l>\n</lg>\n\n<lg>\n<l>yaḥ paṭhecchṛṇuyād vāpi śrāvayed vā dvijottamān /</l>\n<l>sa sarvapāpanirmukto brahmaṇā saha modate // KūrmP_1,51.33 //</l>\n</lg>\n\n<lg>\n<l>paṭhed devālaye snātvā nadītīreṣu caiva hi /</l>\n<l>nārāyaṇaṃ namaskṛtya bhāvena puruṣottamam // KūrmP_1,51.34 //</l>\n</lg>\n\n<lg>\n<l>namo devādidevāya devānāṃ paramātmane /</l>\n<l>puruṣāya purāṇāya viṣṇave kūrmarūpiṇe // KūrmP_1,51.35 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekapañcāśo 'dhyāyaḥ</p>\n\n<p>uparivibhāgaḥ</p>\n\n<lg>\n<l>ṛṣaya ūcuḥ</l>\n<l>bhavatā kathitaḥ samyak sargaḥ svāyaṃbhuvastataḥ /</l>\n<l>brahmāṇḍasyāsya vistāro manvantaraviniścayaḥ // KūrmP_2,1.1 //</l>\n</lg>\n\n<lg>\n<l>tatreśvareśvaro devo varṇibhirdharmatatparaiḥ /</l>\n<l>jñānayogaratairnityamārādhyaḥ kathitastvayā // KūrmP_2,1.2 //</l>\n</lg>\n\n<lg>\n<l>tadvadāśeṣasaṃsāraduḥ khanāśamanuttamam /</l>\n<l>jñānaṃ brahmaikaviṣayaṃ yena paśyema tatparam // KūrmP_2,1.3 //</l>\n</lg>\n\n<lg>\n<l>tvaṃ hi nārāyaṇātsākṣāt kṛṣṇadvaipāyanāt prabho /</l>\n<l>avāptākhilavijñānastattvāṃ pṛcchāmahe punaḥ // KūrmP_2,1.4 //</l>\n</lg>\n\n<lg>\n<l>śrutvā munīnāṃ tad vākyaṃ kṛṣṇadvaipāyanaṃ prabhum /</l>\n<l>sūtaḥ paurāṇikaḥ smṛtvā bhāṣituṃ hyupacakrame // KūrmP_2,1.5 //</l>\n</lg>\n\n<lg>\n<l>athāsminnantare vyāsaḥ kṛṣṇadvaipāyanaḥ svayam /</l>\n<l>ājagāma muniśreṣṭhā yatra satraṃ samāsate // KūrmP_2,1.6 //</l>\n</lg>\n\n<lg>\n<l>taṃ dṛṣṭvā vedavidvāṃsaṃ kālameghasamadyutim /</l>\n<l>vyāsaṃ kamalapatrākṣaṃ praṇemurdvijapuṅgavāḥ // KūrmP_2,1.7 //</l>\n</lg>\n\n<lg>\n<l>papāta daṇḍavad bhūmau dṛṣṭvāsau romaharṣaṇaḥ /</l>\n<l>pradakṣiṇīkṛtya guruṃ prāñjaliḥ pārśvago 'bhavat // KūrmP_2,1.8 //</l>\n</lg>\n\n<lg>\n<l>pṛṣṭāste 'nāmayaṃ viprāḥ śaunakādyā mahāmunim /</l>\n<l>samāśvāsyāsanaṃ tasmai tadyogyaṃ samakalpayan // KūrmP_2,1.9 //</l>\n</lg>\n\n<lg>\n<l>athaitānabravīd vākyaṃ parāśarasutaḥ prabhuḥ /</l>\n<l>kaccinna tapaso hāniḥ svādhyāyasya śrutasya ca // KūrmP_2,1.10 //</l>\n</lg>\n\n<lg>\n<l>tataḥ sa sūtaḥ svaguruṃ praṇamyāha mahāmunim /</l>\n<l>jñānaṃ tad brahmaviṣayaṃ munīnāṃ vaktumarhasi // KūrmP_2,1.11 //</l>\n</lg>\n\n<lg>\n<l>ime hi munayaḥ śāntāstāpasā dharmatatparāḥ /</l>\n<l>śuśrūṣā jāyate caiṣāṃ vaktumarhasi tattvataḥ // KūrmP_2,1.12 //</l>\n</lg>\n\n<lg>\n<l>jñānaṃ vimuktidaṃ divyaṃ yanme sākṣāt tvayoditam /</l>\n<l>munīnāṃ vyāhṛtaṃ pūrvaṃ viṣṇunā kūrmarūpiṇā // KūrmP_2,1.13 //</l>\n</lg>\n\n<lg>\n<l>śrutvā sūtasya vacanaṃ muniḥ satyavatīsutaḥ /</l>\n<l>praṇamya śirasā rudraṃ vacaḥ prāha sukhāvaham // KūrmP_2,1.14 //</l>\n</lg>\n\n<lg>\n<l>vyāsa uvāca</l>\n<l>vakṣye devo mahādevaḥ pṛṣṭo yogīśvaraiḥ purā /</l>\n<l>sanatkumārapramukhaiḥ svayaṃ yatsamabhāṣata // KūrmP_2,1.15 //</l>\n</lg>\n\n<lg>\n<l>sanatkumāraḥ sanakastathaiva ca sanandanaḥ /</l>\n<l>aṅgirā rudrasahito bhṛguḥ paramadharmavit // KūrmP_2,1.16 //</l>\n</lg>\n\n<lg>\n<l>kaṇādaḥ kapilo yogī vāmadevo mahāmuniḥ /</l>\n<l>śukro vasiṣṭho bhagavān sarve saṃyatamānasāḥ // KūrmP_2,1.17 //</l>\n</lg>\n\n<lg>\n<l>parasparaṃ vicāryaite saṃśayāviṣṭacetasaḥ /</l>\n<l>taptavantastapo ghoraṃ puṇye badarikāśrame // KūrmP_2,1.18 //</l>\n</lg>\n\n<lg>\n<l>apaśyaṃste mahāyogamṛṣiṃ dharmasutaṃ śucim /</l>\n<l>nārāyaṇamanādyantaṃ nareṇa sahitaṃ tadā // KūrmP_2,1.19 //</l>\n</lg>\n\n<lg>\n<l>saṃstūya vividhaiḥ stotraiḥ sarve vedasamudbhavaiḥ /</l>\n<l>praṇemurbhaktisaṃyuktā yogino yogavittamam // KūrmP_2,1.20 //</l>\n</lg>\n\n<lg>\n<l>vijñāya vāñchitaṃ teṣāṃ bhagavānapi sarvavit /</l>\n<l>prāha gambhīrayā vācā kimarthaṃ tapyate tapaḥ // KūrmP_2,1.21 //</l>\n</lg>\n\n<lg>\n<l>abruvan hṛṣṭamanaso viśvātmānaṃ sanātanam /</l>\n<l>sākṣānnārāyaṇaṃ devamāgataṃ siddhisūcakam // KūrmP_2,1.22 //</l>\n</lg>\n\n<lg>\n<l>vayaṃ saṃśayamāpannāḥ sarve vai brahmavādinaḥ /</l>\n<l>bhavantamekaṃ śaraṇaṃ prapannāḥ puruṣottamam // KūrmP_2,1.23 //</l>\n</lg>\n\n<lg>\n<l>tvaṃ hi tad vettha paramaṃ sarvajño bhagavānṛṣiḥ /</l>\n<l>nārāyaṇaḥ svayaṃ sākṣāt purāṇo 'vyaktapūruṣaḥ // KūrmP_2,1.24 //</l>\n</lg>\n\n<lg>\n<l>nahyanyo vidyate vettā tvāmṛte parameśvara /</l>\n<l>śuśrūṣāsmākamakhilaṃ saṃśayaṃ chettumarhasi // KūrmP_2,1.25 //</l>\n</lg>\n\n<lg>\n<l>kiṃ kāraṇamidaṃ kṛtsnaṃ ko 'nusaṃsarate sadā /</l>\n<l>kaścidātmā ca kā muktiḥ saṃsāraḥ kiṃnimittakaḥ // KūrmP_2,1.26 //</l>\n</lg>\n\n<lg>\n<l>kaḥ saṃsārayatīśānaḥ ko vā sarvaṃ prapaśyati /</l>\n<l>kiṃ tat parataraṃ brahma sarvaṃ no vaktumarhasi // KūrmP_2,1.27 //</l>\n</lg>\n\n<lg>\n<l>evamukte tu munayaḥ prāpaśyan puruṣottamam /</l>\n<l>vihāya tāpasaṃ rūpaṃ saṃsthitaṃ svena tejasā // KūrmP_2,1.28 //</l>\n</lg>\n\n<lg>\n<l>vibhrājamānaṃ vimalaṃ prabhāmaṇḍalamaṇḍitam /</l>\n<l>śrīvatsavakṣasaṃ devaṃ taptajāmbūnadaprabham // KūrmP_2,1.29 //</l>\n</lg>\n\n<lg>\n<l>śaṅkhacakragadāpāṇiṃ śārṅgahastaṃ śriyāvṛtam /</l>\n<l>na dṛṣṭastatkṣaṇādeva narastasyaiva tejasā // KūrmP_2,1.30 //</l>\n</lg>\n\n<lg>\n<l>tadantare mahādevaḥ śaśāṅkāṅkitaśekharaḥ /</l>\n<l>prasādābhimukho rudraḥ prādurāsīnmaheśvaraḥ // KūrmP_2,1.31 //</l>\n</lg>\n\n<lg>\n<l>nirīkṣya te jagannāthaṃ trinetraṃ candrabhūṣaṇam /</l>\n<l>tuṣṭuvurhṛṣṭamanaso bhaktyā taṃ parameśvaram // KūrmP_2,1.32 //</l>\n</lg>\n\n<lg>\n<l>jayeśvara mahādeva jaya bhūtapate śiva /</l>\n<l>jayāśeṣamunīśāna tapasābhiprapūjita // KūrmP_2,1.33 //</l>\n</lg>\n\n<lg>\n<l>sahasramūrte viśvātman jagadyantrapravartaka /</l>\n<l>jayānanta jagajjanmatrāṇasaṃhārakāraṇa // KūrmP_2,1.34 //</l>\n</lg>\n\n<lg>\n<l>sahasracaraṇeśāna śaṃbho yogīndravandita /</l>\n<l>jayāmbikāpate deva namaste parameśvara // KūrmP_2,1.35 //</l>\n</lg>\n\n<lg>\n<l>saṃstuto bhagavānīśastryambako bhaktavatsalaḥ /</l>\n<l>samāliṅgya hṛṣīkeśaṃ prāha gambhīrayā girā // KūrmP_2,1.36 //</l>\n</lg>\n\n<lg>\n<l>kimarthaṃ puṇḍarīkākṣa munīndrā brahmavādinaḥ /</l>\n<l>imaṃ samāgatā deśaṃ kiṃ vā kāryaṃ mayācyuta // KūrmP_2,1.37 //</l>\n</lg>\n\n<lg>\n<l>ākarṇya bhagavadvākyaṃ devadevo janārdanaḥ /</l>\n<l>prāha devo mahādevaṃ prasādābhimukhaṃ sthitam // KūrmP_2,1.38 //</l>\n</lg>\n\n<lg>\n<l>ime hi munayo deva tāpasāḥ kṣīṇakalmaṣāḥ /</l>\n<l>abhyāgatā māṃ śaraṇaṃ samyagdarśanakāṅkṣiṇaḥ // KūrmP_2,1.39 //</l>\n</lg>\n\n<lg>\n<l>yadi prasanno bhagavān munīnāṃ bhāvitātmanām /</l>\n<l>sannidhau mama tajjñānaṃ divyaṃ vaktumihārhasi // KūrmP_2,1.40 //</l>\n</lg>\n\n<lg>\n<l>tvaṃ hi vettha svamātmānaṃ na hyanyo vidyate śiva /</l>\n<l>tatastvamātmanātmānaṃ munīndrebhyaḥ pradarśaya // KūrmP_2,1.41 //</l>\n</lg>\n\n<lg>\n<l>evamuktvā hṛṣīkeśaḥ provāca munipuṅgavān /</l>\n<l>pradarśayan yogasiddhiṃ nirīkṣya vṛṣabhadhvajam // KūrmP_2,1.42 //</l>\n</lg>\n\n<lg>\n<l>saṃdarśanānmaheśasya śaṅkarasyātha śūlinaḥ /</l>\n<l>kṛtārthaṃ svayamātmānaṃ jñātumarhatha tattvataḥ // KūrmP_2,1.43 //</l>\n</lg>\n\n<lg>\n<l>praṣṭumarhatha viśveśaṃ pratyakṣaṃ purataḥ sthitam /</l>\n<l>mamaiva sannidhāveṣa yathāvad vaktumīśvaraḥ // KūrmP_2,1.44 //</l>\n</lg>\n\n<lg>\n<l>niśamya viṣṇuvacanaṃ praṇamya vṛṣabhadhvajam /</l>\n<l>sanatkumārapramukhāḥ pṛcchanti sma maheśvaram // KūrmP_2,1.45 //</l>\n</lg>\n\n<lg>\n<l>athāsminnantare divyamāsanaṃ vimalaṃ śivam /</l>\n<l>kimapyacintyaṃ gaganādīśvarārhaṃ samudbabhau // KūrmP_2,1.46 //</l>\n</lg>\n\n<lg>\n<l>tatrāsasāda yogātmā viṣṇunā saha viśvakṛt /</l>\n<l>tejasā pūrayan viśvaṃ bhāti devo maheśvaraḥ // KūrmP_2,1.47 //</l>\n</lg>\n\n<lg>\n<l>taṃ te devādideveśaṃ śaṅkaraṃ brahmavādinaḥ /</l>\n<l>vibhrājamānaṃ vimale tasmin dadṛśurāsane // KūrmP_2,1.48 //</l>\n</lg>\n\n<lg>\n<l>yaṃ prapaśyantiyogasthāḥ svātmanyātmānamīśvaramā /</l>\n<l>ananyatejasaṃ śāntaṃ śivaṃ dadṛśire kila // KūrmP_2,1.49 //</l>\n</lg>\n\n<lg>\n<l>yataḥ prasūtirbhūtānāṃ yatraitat pravilīyate /</l>\n<l>tamāsanasthaṃ bhūtānāmīśaṃ dadṛśire kila // KūrmP_2,1.50 //</l>\n</lg>\n\n<lg>\n<l>yadantarā sarvametad yato 'bhinnamidaṃ jagat /</l>\n<l>sa vāsudevamāsīnaṃ tamīśaṃ dadṛśuḥ kila // KūrmP_2,1.51 //</l>\n</lg>\n\n<lg>\n<l>provāca pṛṣṭo bhagavān munīnāṃ parameśvaraḥ /</l>\n<l>nirīkṣya puṇḍarīkākṣaṃ svātmayogamanuttamam // KūrmP_2,1.52 //</l>\n</lg>\n\n<lg>\n<l>tacchṛṇudhvaṃ yathānyāyamucyamānaṃ mayānaghāḥ /</l>\n<l>praśāntamānasāḥ sarve jñānamīśvarabhāṣitam // KūrmP_2,1.53 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) prathamo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>avācyametad vijñānamātmaguhyaṃ sanātanam /</l>\n<l>yanna devā vijānanti yatanto 'pi dvijātayaḥ // KūrmP_2,2.1 //</l>\n</lg>\n\n<lg>\n<l>idaṃ jñānaṃ samāśritya brahmabhūtā dvijottamāḥ /</l>\n<l>na saṃsāraṃ prapadyante pūrve 'pi brahmavādinaḥ // KūrmP_2,2.2 //</l>\n</lg>\n\n<lg>\n<l>guhyād guhyatamaṃ sākṣād gopanīyaṃ prayatnataḥ /</l>\n<l>vakṣye bhaktimatāmadya yuṣmākaṃ brahmavādinām // KūrmP_2,2.3 //</l>\n</lg>\n\n<lg>\n<l>ātmāyaḥ kevalaḥ svasthaḥ śāntaḥ sūkṣmaḥ sanātanaḥ /</l>\n<l>asti sarvāntaraḥ sākṣāccinmātrastamasaḥ paraḥ // KūrmP_2,2.4 //</l>\n</lg>\n\n<lg>\n<l>so 'ntaryāmī sa puruṣaḥ sa prāṇaḥ sa maheśvaraḥ /</l>\n<l>sa kālo 'gnistadavyaktaṃ sa evedamiti śrutiḥ // KūrmP_2,2.5 //</l>\n</lg>\n\n<lg>\n<l>asmād vijāyate viśvamatraiva pravilīyate /</l>\n<l>sa māyī māyayā baddhaḥ karoti vividhāstanūḥ // KūrmP_2,2.6 //</l>\n</lg>\n\n<lg>\n<l>na cāpyayaṃ saṃsarati na ca saṃsārayet prabhuḥ /</l>\n<l>nāyaṃ pṛthvī na salilaṃ na tejaḥ pavano nabhaḥ // KūrmP_2,2.7 //</l>\n</lg>\n\n<lg>\n<l>na prāṇe na mano 'vyaktaṃ na śabdaḥ sparśa eva ca /</l>\n<l>na rūparasagandhāśca nāhaṃ kartā na vāgapi // KūrmP_2,2.8 //</l>\n</lg>\n\n<lg>\n<l>na pāṇipādau no pāyurna copasthaṃ dvijottamāḥ /</l>\n<l>na kartā na ca bhoktā vā na ca prakṛtipūruṣau /</l>\n<l>na māyā naiva ca prāścaitanyaṃ paramārthataḥ // KūrmP_2,2.9 //</l>\n</lg>\n\n<lg>\n<l>yathā prakāśatamasoḥ sambandho nopapadyate /</l>\n<l>tadvadaikyaṃ na saṃbandhaḥ prapañcaparamātmanoḥ // KūrmP_2,2.10 //</l>\n</lg>\n\n<lg>\n<l>chāyātapau yathā loke parasparavilakṣaṇau /</l>\n<l>tadvat prapañcapuruṣau vibhinnau paramārthataḥ // KūrmP_2,2.11 //</l>\n</lg>\n\n<lg>\n<l>yadyātmā malino 'svastho vikārī syāt svabhāvataḥ /</l>\n<l>nahi tasya bhavenmuktirjanmāntaraśatairapi // KūrmP_2,2.12 //</l>\n</lg>\n\n<lg>\n<l>paśyanti munayo yuktāḥ svātmānaṃ paramārthataḥ /</l>\n<l>vikārahīnaṃ nirduḥ khamānandātmānamavyayam // KūrmP_2,2.13 //</l>\n</lg>\n\n<lg>\n<l>ahaṃ kartā sukhī duḥ khī kṛśaḥ sthūleti yā matiḥ /</l>\n<l>sā cāhaṅkārakartṛtvādātmanyāropyate janaiḥ // KūrmP_2,2.14 //</l>\n</lg>\n\n<lg>\n<l>vadanti vedavidvāṃsaḥ sākṣiṇaṃ prakṛteḥ param /</l>\n<l>bhoktāramakṣaraṃ śuddhaṃ sarvatra samavasthitam // KūrmP_2,2.15 //</l>\n</lg>\n\n<lg>\n<l>tasmādajñānamūlo hi saṃsāraḥ sarvadehinām /</l>\n<l>ajñānādanyathā jñānaṃ tacca prakṛtisaṃgatam // KūrmP_2,2.16 //</l>\n</lg>\n\n<lg>\n<l>nityoditaḥ svayaṃ jyotiḥ sarvagaḥ puruṣaḥ paraḥ /</l>\n<l>ahaṅkārāvivekena kartāhamiti manyate // KūrmP_2,2.17 //</l>\n</lg>\n\n<lg>\n<l>paśyanti ṛṣayo 'vyaktaṃ nityaṃ sadasadātmakam /</l>\n<l>pradhānaṃ prakṛtiṃ buddhvā kāraṇaṃ brahmavādinaḥ // KūrmP_2,2.18 //</l>\n</lg>\n\n<lg>\n<l>tenāyaṃ saṃgato hyātmā kūṭastho 'pi nirañjanaḥ /</l>\n<l>svātmānamakṣaraṃ brahma nāvabuddhyeta tattvataḥ // KūrmP_2,2.19 //</l>\n</lg>\n\n<lg>\n<l>anātmanyātmavijñānaṃ tasmād duḥ khaṃ tathetaram /</l>\n<l>ragadveṣādayo doṣāḥ sarve bhrāntinibandhanāḥ // KūrmP_2,2.20 //</l>\n</lg>\n\n<lg>\n<l>karmaṇyasya bhaved doṣaḥ puṇyāpuṇyamiti sthitiḥ /</l>\n<l>tadvaśādeva sarveṣāṃ sarvadehasamudbhavaḥ // KūrmP_2,2.21 //</l>\n</lg>\n\n<lg>\n<l>nityaḥ sarvatrago hyātmā kūṭastho doṣavarjitaḥ /</l>\n<l>ekaḥ sa bhidyate śaktyā māyayā na svabhāvataḥ // KūrmP_2,2.22 //</l>\n</lg>\n\n<lg>\n<l>tasmādadvaitamevāhurmunayaḥ paramārthataḥ /</l>\n<l>bhedo vyaktasvabhāvena sā ca māyātmasaṃśrayā // KūrmP_2,2.23 //</l>\n</lg>\n\n<lg>\n<l>yathā hi dhūmasaṃparkānnākāśo malino bhavet /</l>\n<l>antaḥ karaṇajairbhāvairātmā tadvanna lipyate // KūrmP_2,2.24 //</l>\n</lg>\n\n<lg>\n<l>yathā svaprabhayā bhāti kevalaḥ sphaṭiko 'malaḥ /</l>\n<l>upādhihīno vimalastathaivātmā prakāśate // KūrmP_2,2.25 //</l>\n</lg>\n\n<lg>\n<l>jñānasvūpamevāhurjagadetad vicakṣaṇāḥ /</l>\n<l>arthasvarūpamevājñāḥ paśyantyanye kudṛṣṭayaḥ // KūrmP_2,2.26 //</l>\n</lg>\n\n<lg>\n<l>kūṭastho nirguṇo vyāpī caitanyātmā svabhāvataḥ /</l>\n<l>dṛśyate hyartharūpeṇa puruṣairbhrāntidṛṣṭibhiḥ // KūrmP_2,2.27 //</l>\n</lg>\n\n<lg>\n<l>yathā saṃlakṣyate raktaḥ kevalaḥ sphaṭiko janaiḥ /</l>\n<l>raktikādyupadhānena tadvat paramapūruṣaḥ // KūrmP_2,2.28 //</l>\n</lg>\n\n<lg>\n<l>tasmādātmākṣaraḥ śuddho nityaḥ sarvagato 'vyayaḥ /</l>\n<l>upāsitavyo mantavyaḥ śrotavyaśca mumukṣubhiḥ // KūrmP_2,2.29 //</l>\n</lg>\n\n<lg>\n<l>yadā manasi caitanyaṃ bhāti sarvatragaṃ sadā /</l>\n<l>yogino 'vyavadhānena tadā saṃpadyate svayam // KūrmP_2,2.30 //</l>\n</lg>\n\n<lg>\n<l>yadā sarvāṇi būtāni svātmanyevābhipaśyati /</l>\n<l>sarvabhūteṣu cātmānaṃ brahma saṃpadyate tadā // KūrmP_2,2.31 //</l>\n</lg>\n\n<lg>\n<l>yadā sarvāṇi bhūtāni samādhistho na paśyati /</l>\n<l>ekībhūtaḥ pareṇāsau tadā bhavati kevalaḥ // KūrmP_2,2.32 //</l>\n</lg>\n\n<lg>\n<l>yadā sarve pramucyante kāmā ye 'sya hṛdi sthitāḥ /</l>\n<l>tadāsāvamṛtībhūtaḥ kṣemaṃ gacchati paṇḍitaḥ // KūrmP_2,2.33 //</l>\n</lg>\n\n<lg>\n<l>yadā bhūtapṛthagbhāvamekasthamanupaśyati /</l>\n<l>tata eva ca vistāraṃ brahma saṃpadyate tadā // KūrmP_2,2.34 //</l>\n</lg>\n\n<lg>\n<l>yadā paśyati cātmānaṃ kevalaṃ paramārthataḥ /</l>\n<l>māyāmātraṃ jagat kṛtsnaṃ tadā bhavati nirvṛtaḥ // KūrmP_2,2.35 //</l>\n</lg>\n\n<lg>\n<l>yadā janmajarāduḥ khavyādhīnāmekabheṣajam /</l>\n<l>kevalaṃ brahmavijñānaṃ jāyate 'sau tadā śivaḥ // KūrmP_2,2.36 //</l>\n</lg>\n\n<lg>\n<l>yathā nadīnadā loke sāgareṇaikatāṃ yayuḥ /</l>\n<l>tadvadātmākṣareṇāsau niṣkalenaikatāṃ vrajet // KūrmP_2,2.37 //</l>\n</lg>\n\n<lg>\n<l>tasmād vijñānamevāsti na prapañco na saṃsṛtiḥ /</l>\n<l>ajñānenāvṛtaṃ loko vijñānaṃ tena muhyati // KūrmP_2,2.38 //</l>\n</lg>\n\n<lg>\n<l>tajjñānaṃ nirmalaṃ sūkṣmaṃ nirvikalpaṃ yadavyayam /</l>\n<l>ajñānamitarat sarvaṃ vijñānamiti me matam // KūrmP_2,2.39 //</l>\n</lg>\n\n<lg>\n<l>etad vaḥ paramaṃ sāṃkhyaṃ bhāṣitaṃ jñānamuttamam /</l>\n<l>sarvavedāntasāraṃ hi yogastatraikacittatā // KūrmP_2,2.40 //</l>\n</lg>\n\n<lg>\n<l>yogāt saṃjāyate jñānaṃ jñānād yogaḥ pravartate /</l>\n<l>yogajñānābhiyuktasya nāvāpyaṃ vidyate kvacit // KūrmP_2,2.41 //</l>\n</lg>\n\n<lg>\n<l>yadeva yogino yānti sāṃkhyaistadadhigamyate /</l>\n<l>ekaṃ sāṃkhyaṃ ca yogaṃ ca yaḥ paśyati sa tattvavit // KūrmP_2,2.42 //</l>\n</lg>\n\n<lg>\n<l>anye ca yogino viprā aiśvaryāsaktacetasaḥ /</l>\n<l>majjanti tatra tatraiva na tvātmaiṣāmiti śrutiḥ // KūrmP_2,2.43 //</l>\n</lg>\n\n<lg>\n<l>yattat sarvagataṃ divyamaiśvaryamacalaṃ mahat /</l>\n<l>jñānayogābhiyuktastu dehānte tadavāpnuyāt // KūrmP_2,2.44 //</l>\n</lg>\n\n<lg>\n<l>eṣa ātmāhamavyakto māyāvī parameśvaraḥ /</l>\n<l>kīrtitaḥ sarvavedeṣu sarvātmā sarvatomukhaḥ // KūrmP_2,2.45 //</l>\n</lg>\n\n<lg>\n<l>sarvakāmaḥ sarvarasaḥ sarvagandho 'jaro 'maraḥ /</l>\n<l>sarvataḥ pāṇipādo 'hamantaryāmī sanātanaḥ // KūrmP_2,2.46 //</l>\n</lg>\n\n<lg>\n<l>apāṇipādo javano grahītā hṛdi saṃsthitaḥ /</l>\n<l>acakṣurapi paśyāmi tathākarṇaḥ śṛṇomyaham // KūrmP_2,2.47 //</l>\n</lg>\n\n<lg>\n<l>vedāhaṃ sarvamevedaṃ na māṃ jānāti kaścana /</l>\n<l>prāhurmahāntaṃ puruṣaṃ māmekaṃ tattvadarśinaḥ // KūrmP_2,2.48 //</l>\n</lg>\n\n<lg>\n<l>paśyanti ṛṣayo hetumātmanaḥ sūkṣmadarśinaḥ /</l>\n<l>nirguṇāmalarūpasya yattadaiśvaryamuttamam // KūrmP_2,2.49 //</l>\n</lg>\n\n<lg>\n<l>yanna devā vijānanti mohitā mama māyayā /</l>\n<l>vakṣye samāhitā yūyaṃ śṛṇudhvaṃ brahmavādinaḥ // KūrmP_2,2.50 //</l>\n</lg>\n\n<lg>\n<l>nāhaṃ praśāstā sarvasya māyātītaḥ svabhāvataḥ /</l>\n<l>prerayāmi tathāpīdaṃ kāraṇaṃ sūrayo viduḥ // KūrmP_2,2.51 //</l>\n</lg>\n\n<lg>\n<l>yanme guhyatamaṃ dehaṃ sarvagaṃ tattvadarśinaḥ /</l>\n<l>praviṣṭā mama sāyujyaṃ labhante yogino 'vyayam // KūrmP_2,2.52 //</l>\n</lg>\n\n<lg>\n<l>teṣāṃ hi vaśamāpannā māyā me viśvarūpiṇī /</l>\n<l>labhante paramāṃ śuddhiṃ nirvāṇaṃ te mayā saha // KūrmP_2,2.53 //</l>\n</lg>\n\n<lg>\n<l>na teṣāṃ punarāvṛttiḥ kalpakoṭiśatairapi /</l>\n<l>prasādānmama yogīndrā etad vedānuśāsanam // KūrmP_2,2.54 //</l>\n</lg>\n\n<lg>\n<l>nāputraśiṣyayogibhyo dātavyaṃ brahmavādibhiḥ /</l>\n<l>maduktametad vijñānaṃ sāṃkhyayogasamāśrayam // KūrmP_2,2.55 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) dvitīyo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>avyaktādabhavat kālaḥ pradhānaṃ puruṣaḥ paraḥ /</l>\n<l>tebhyaḥ sarvamidaṃ jātaṃ tasmād brahmamayaṃ jagat // KūrmP_2,3.1 //</l>\n</lg>\n\n<lg>\n<l>sarvataḥ pāṇipādaṃ tat sarvato 'kṣiśiromukham /</l>\n<l>sarvataḥ śrutimalloke sarvamāvṛtya tiṣṭhati // KūrmP_2,3.2 //</l>\n</lg>\n\n<lg>\n<l>sarvendriyaguṇābhāsaṃ sarvendriyavivarjitam /</l>\n<l>sarvādhāraṃ sadānandamavyaktaṃ dvaitavarjitam // KūrmP_2,3.3 //</l>\n</lg>\n\n<lg>\n<l>sarvopamānarahitaṃ pramāṇātītagocaram /</l>\n<l>nirvikalpaṃ nirābhāsaṃ sarvāvāsaṃ parāmṛtam // KūrmP_2,3.4 //</l>\n</lg>\n\n<lg>\n<l>abhinnaṃ bhinnasaṃsthānaṃ śāśvataṃ dhru vamavyayam /</l>\n<l>nirguṇaṃ paramaṃ vyoma tajjñānaṃ sūrayo viduḥ // KūrmP_2,3.5 //</l>\n</lg>\n\n<lg>\n<l>sa ātmā sarvabhūtānāṃ sa bāhyābhyantaraḥ paraḥ /</l>\n<l>so 'haṃ sarvatragaḥ śānto jñānātmā parameśvaraḥ // KūrmP_2,3.6 //</l>\n</lg>\n\n<lg>\n<l>mayā tatamidaṃ viśvaṃ jagadavyaktamūrtinā /</l>\n<l>matsthāni sarvabhūtāni yastaṃ veda sa vedavit // KūrmP_2,3.7 //</l>\n</lg>\n\n<lg>\n<l>pradhānaṃ puruṣaṃ caiva tattvadvayamudāhṛtam /</l>\n<l>tayoranādiruddiṣṭaḥ kālaḥ saṃyojakaḥ paraḥ // KūrmP_2,3.8 //</l>\n</lg>\n\n<lg>\n<l>trayametadanādyantamavyakte samavasthitam /</l>\n<l>tadātmakaṃ tadanyat syāt tadrūpaṃ māmakaṃ viduḥ // KūrmP_2,3.9 //</l>\n</lg>\n\n<lg>\n<l>mahadādyaṃ viśeṣāntaṃ saṃprasūte 'khilaṃ jagat /</l>\n<l>yā sā prakṛtiruddiṣṭā mohinī sarvadehinām // KūrmP_2,3.10 //</l>\n</lg>\n\n<lg>\n<l>puruṣaḥ prakṛtistho hi bhuṅkteyaḥ prākṛtān guṇān /</l>\n<l>ahaṅkāravimuktatvāt procyate pañcaviṃśakaḥ // KūrmP_2,3.11 //</l>\n</lg>\n\n<lg>\n<l>ādyo vikāraḥ prakṛtermahānātmeti kathyate /</l>\n<l>vijñānaśaktirvijñātā hyahaṅkārastadutthitaḥ // KūrmP_2,3.12 //</l>\n</lg>\n\n<lg>\n<l>eka eva mahānātmā so 'haṅkāro 'bhidhīyate /</l>\n<l>sa jīvaḥ so 'ntarātmeti gīyate tattvacintakaiḥ // KūrmP_2,3.13 //</l>\n</lg>\n\n<lg>\n<l>tena vedayate sarvaṃ sukhaṃ duḥkhaṃ ca janmasu /</l>\n<l>sa vijñānātmakastasya manaḥ syādupakārakam // KūrmP_2,3.14 //</l>\n</lg>\n\n<lg>\n<l>tenāvivekatastasmāt saṃsāraḥ puruṣasya tu /</l>\n<l>sa cāvivekaḥ prakṛtau saṅgāt kālena so 'bhavat // KūrmP_2,3.15 //</l>\n</lg>\n\n<lg>\n<l>kālaḥ sṛjati bhūtāni kālaḥ saṃharati prajāḥ /</l>\n<l>sarve kālasya vaśagā na kālaḥ kasyacid vaśe // KūrmP_2,3.16 //</l>\n</lg>\n\n<lg>\n<l>so 'ntarā sarvamevedaṃ niyacchati sanātanaḥ /</l>\n<l>procyate bhagavān prāṇaḥ sarvajñaḥ puruṣottamaḥ // KūrmP_2,3.17 //</l>\n</lg>\n\n<lg>\n<l>sarvendriyebhyaḥ paramaṃ mana āhurmanīṣiṇaḥ /</l>\n<l>manasaścāpyahaṅkāramahaṅkārānmahān paraḥ // KūrmP_2,3.18 //</l>\n</lg>\n\n<lg>\n<l>mahataḥ paramavyaktamavyaktāt puruṣaḥ paraḥ /</l>\n<l>puruṣād bhagavān prāṇastasya sarvamidaṃ jagat // KūrmP_2,3.19 //</l>\n</lg>\n\n<lg>\n<l>prāṇāt parataraṃ vyoma vyomātīto 'gnirīśvaraḥ /</l>\n<l>so 'haṃ sarvatragaḥ śānto jñānātmā parameśvaraḥ /</l>\n<l>nāsti mattaḥ paraṃ bhūtaṃ māṃ vijñāya vimucyate // KūrmP_2,3.20 //</l>\n</lg>\n\n<lg>\n<l>nityaṃ hi nāsti jagati bhūtaṃ sthāvarajaṅgamam /</l>\n<l>ṛte māmekamavyaktaṃ vyomarūpaṃ maheśvaram // KūrmP_2,3.21 //</l>\n</lg>\n\n<lg>\n<l>so 'haṃ sṛjāmi sakalaṃ saṃharāmi sadā jagat /</l>\n<l>māyī māyāmayo devaḥ kālena saha saṅgataḥ // KūrmP_2,3.22 //</l>\n</lg>\n\n<lg>\n<l>matsannidhāveṣa kālaḥ karoti sakalaṃ jagat /</l>\n<l>niyojayatyanantātmā hyetad vedānuśāsanam // KūrmP_2,3.23 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) tṛtīyo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>vakṣye samāhitā yūyaṃ śṛṇudhvaṃ brahmavādinaḥ /</l>\n<l>māhātmyaṃ devadevasya yenedaṃ saṃpravartate // KūrmP_2,4.1 //</l>\n</lg>\n\n<lg>\n<l>nāhaṃ tapobhirvividhairna dānena na cejyayā /</l>\n<l>śakyo hi puruṣairjñātumṛte bhaktimanuttamām // KūrmP_2,4.2 //</l>\n</lg>\n\n<lg>\n<l>ahaṃ hi sarvabhāvānāmantastiṣṭhāmi sarvagaḥ /</l>\n<l>māṃ sarvasākṣiṇaṃ loko na jānāti munīśvarāḥ // KūrmP_2,4.3 //</l>\n</lg>\n\n<lg>\n<l>yasyāntarā sarvamidaṃ yo hi sarvāntaraḥ paraḥ /</l>\n<l>so 'handhātā vidhātā ca kālo 'gnirviśvatomukhaḥ // KūrmP_2,4.4 //</l>\n</lg>\n\n<lg>\n<l>na māṃ paśyanti munayaḥ sarve 'pi tridivaukasaḥ /</l>\n<l>brahmā ca manavaḥ śakro ye cānye prathitaujasaḥ // KūrmP_2,4.5 //</l>\n</lg>\n\n<lg>\n<l>gṛṇanti satataṃ vedā māmekaṃ parameśvaram /</l>\n<l>yajanti vividhairagniṃ brāhmaṇā vaidikairmakhaiḥ // KūrmP_2,4.6 //</l>\n</lg>\n\n<lg>\n<l>sarve lokā namasyanti brahmā lokapitāmahaḥ /</l>\n<l>dhyāyanti yogino devaṃ bhūtādhipatimīśvaram // KūrmP_2,4.7 //</l>\n</lg>\n\n<lg>\n<l>ahaṃ hi sarvahaviṣāṃ bhoktā caiva phalapradaḥ /</l>\n<l>sarvadevatanurbhūtvā sarvātmā sarvasaṃsthitaḥ // KūrmP_2,4.8 //</l>\n</lg>\n\n<lg>\n<l>māṃ paśyantīha vidvāṃśo dhārmikā vedavādinaḥ /</l>\n<l>teṣāṃ sannihito nityaṃ ye bhaktyā māmupāsate // KūrmP_2,4.9 //</l>\n</lg>\n\n<lg>\n<l>brāhmaṇāḥ kṣatriyā vaiśyā dhārmikā māmupāsate /</l>\n<l>teṣāṃ dadāmi tat sthānamānandaṃ paramaṃ padam // KūrmP_2,4.10 //</l>\n</lg>\n\n<lg>\n<l>anye 'pi ye vikarmasthāḥ śūdrādyā nīcajātayaḥ /</l>\n<l>bhaktimantaḥ pramucyante kālena mayi saṃgatāḥ // KūrmP_2,4.11 //</l>\n</lg>\n\n<lg>\n<l>na madbhaktā vinaśyanti madbhaktā vītakalmaṣāḥ /</l>\n<l>ādāvetat pratijñātaṃ na me bhaktaḥ praṇaśyati // KūrmP_2,4.12 //</l>\n</lg>\n\n<lg>\n<l>yo vai nindati taṃ mūḍho devadevaṃ sa nindati /</l>\n<l>yo hi taṃ pūjayed bhaktyā sa pūjayati māṃ sadā // KūrmP_2,4.13 //</l>\n</lg>\n\n<lg>\n<l>patraṃ puṣpaṃ phalaṃ toyaṃ madārādhanakāraṇāt /</l>\n<l>yo me dadāti niyataḥ sa me bhaktaḥ priyo mataḥ // KūrmP_2,4.14 //</l>\n</lg>\n\n<lg>\n<l>ahaṃ hi jagatāmādau brahmāṇaṃ parameṣṭhinam /</l>\n<l>vidhāya dattavān vedānaśeṣānātmaniḥ sṛtān // KūrmP_2,4.15 //</l>\n</lg>\n\n<lg>\n<l>ahameva hi sarveṣāṃ yogināṃ gururavyayaḥ /</l>\n<l>dhārmikāṇāṃ ca goptāhaṃ nihantā vedavidviṣām // KūrmP_2,4.16 //</l>\n</lg>\n\n<lg>\n<l>ahaṃ vai sarvasaṃsārānmocako yogināmiha /</l>\n<l>saṃsāraheturevāhaṃ sarvasaṃsāravarjitaḥ // KūrmP_2,4.17 //</l>\n</lg>\n\n<lg>\n<l>ahameva hi saṃhartā straṣṭāhaṃ paripālakaḥ /</l>\n<l>māyāvī māmīkā śaktirmāyā lokavimohinī // KūrmP_2,4.18 //</l>\n</lg>\n\n<lg>\n<l>mamaiva ca parā śaktiryā sā vidyeti gīyate /</l>\n<l>nāśayāmi tayā māyāṃ yogināṃ hṛdi saṃsthitaḥ // KūrmP_2,4.19 //</l>\n</lg>\n\n<lg>\n<l>ahaṃ hi sarvaśaktīnāṃ pravartakanivartakaḥ /</l>\n<l>ādhārabhūtaḥ sarvāsāṃ nidhānamamṛtasya ca // KūrmP_2,4.20 //</l>\n</lg>\n\n<lg>\n<l>ekā sarvāntarā śaktiḥ karoti vividhaṃ jagat /</l>\n<l>āsthāya brahmāṇo rūpaṃ manmayī madadhiṣṭhitā // KūrmP_2,4.21 //</l>\n</lg>\n\n<lg>\n<l>anyā ca śaktirvipulā saṃsthāpayati me jagat /</l>\n<l>bhūtvā nārāyaṇo 'nanto jagannātho jaganmayaḥ // KūrmP_2,4.22 //</l>\n</lg>\n\n<lg>\n<l>tṛtīyā mahatī śaktirnihanti sakalaṃ jagat /</l>\n<l>tāmasī me samākhyātā kālākhyā rudrarūpiṇī // KūrmP_2,4.23 //</l>\n</lg>\n\n<lg>\n<l>dhyānena māṃ prapaśyanti kecijjñānena cāpare /</l>\n<l>apare bhaktiyogena karmayogena cāpare // KūrmP_2,4.24 //</l>\n</lg>\n\n<lg>\n<l>sarveṣāmeva bhaktānāmiṣṭaḥ priyataro mama /</l>\n<l>yo hi jñānena māṃ nityamārādhayati nānyathā // KūrmP_2,4.25 //</l>\n</lg>\n\n<lg>\n<l>anye ca ye trayo bhaktā madārādhanakāṅkṣiṇaḥ /</l>\n<l>te 'pi māṃ prāpnuvantyeva nāvartante ca vai punaḥ // KūrmP_2,4.26 //</l>\n</lg>\n\n<lg>\n<l>mayā tatamidaṃ kṛtsanaṃ pradhānapuruṣātmakam /</l>\n<l>mayyeva saṃsthitaṃ viśvaṃ mayā saṃpreryate jagat // KūrmP_2,4.27 //</l>\n</lg>\n\n<lg>\n<l>nāhaṃ prerayitā viprāḥ paramaṃ yogamāśritaḥ /</l>\n<l>prerayāmi jagatkṛtsnametadyo veda so 'mṛtaḥ // KūrmP_2,4.28 //</l>\n</lg>\n\n<lg>\n<l>paśyāmyaśeṣamevedaṃ vartamānaṃ svabhāvataḥ /</l>\n<l>karoti kālo bhagavān mahāyogeśvaraḥ svayam // KūrmP_2,4.29 //</l>\n</lg>\n\n<lg>\n<l>yogaḥ saṃprocyate yogī māyā śāstreṣu sūribhiḥ /</l>\n<l>yogeśvaro 'sau bhagavān mahādevo mahān prabhuḥ // KūrmP_2,4.30 //</l>\n</lg>\n\n<lg>\n<l>mahattvaṃ sarvatattvānāṃ paratvāt parameṣṭhinaḥ /</l>\n<l>procyate bhagavān brahmā mahān brahmamayo 'malaḥ // KūrmP_2,4.31 //</l>\n</lg>\n\n<lg>\n<l>yo māmevaṃ vijānāti mahāyogeśvareśvaram /</l>\n<l>so 'vikalpena yogena yujyate nātra saṃśayaḥ // KūrmP_2,4.32 //</l>\n</lg>\n\n<lg>\n<l>so 'haṃ prerayitā devaḥ paramānandamāśritaḥ /</l>\n<l>nṛtyāmi yogī satataṃ yastad veda sa vedavit // KūrmP_2,4.33 //</l>\n</lg>\n\n<lg>\n<l>iti guhyatamaṃ jñānaṃ sarvavedeṣu niṣṭhitam /</l>\n<l>prasannacetase deyaṃ dhārmikāyāhitāgnaye // KūrmP_2,4.34 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) caturtho 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>etāvaduktvā bhagavān yogināṃ parameśvaraḥ /</l>\n<l>nanarta paramaṃ bhāvamaiśvaraṃ saṃpradarśayan // KūrmP_2,5.1 //</l>\n</lg>\n\n<lg>\n<l>taṃ te dadṛśurīśānaṃ tejasāṃ paramaṃ nidhim /</l>\n<l>nṛtyamānaṃ mahādevaṃ viṣṇunā gagane 'male // KūrmP_2,5.2 //</l>\n</lg>\n\n<lg>\n<l>yaṃ viduryogatattvajñā yogino yatamānasāḥ /</l>\n<l>tamīśaṃ sarvabhūtānāmākaśe dadṛśuḥ kila // KūrmP_2,5.3 //</l>\n</lg>\n\n<lg>\n<l>yasya māyāmayaṃ sarvaṃ yenedaṃ preryate jagat /</l>\n<l>nṛtyamānaḥ svayaṃ viprairviśveśaḥ khalu dṛśyate // KūrmP_2,5.4 //</l>\n</lg>\n\n<lg>\n<l>yat pādapaṅkajaṃ smṛtvā puruṣo 'jñānajaṃ bhayam /</l>\n<l>jahati nṛtyamānaṃ taṃ bhūteśaṃ dadṛśuḥ kila // KūrmP_2,5.5 //</l>\n</lg>\n\n<lg>\n<l>yaṃ vinidrā jitaśvāsāḥ śāntā bhaktisamanvitāḥ /</l>\n<l>jyotirmayaṃ prapaśyanti sa yogī dṛśyate kila // KūrmP_2,5.6 //</l>\n</lg>\n\n<lg>\n<l>yo 'jñānānmocayet kṣipraṃ prasanno bhaktavatsalaḥ /</l>\n<l>tameva mocakaṃ rudramākāśe dadṛśuḥ param // KūrmP_2,5.7 //</l>\n</lg>\n\n<lg>\n<l>sahasraśirasaṃ devaṃ sahasracaraṇākṛtim /</l>\n<l>sahasrabāhuṃ jaṭilaṃ candrārdhakṛtaśekharam // KūrmP_2,5.8 //</l>\n</lg>\n\n<lg>\n<l>vasānaṃ carma vaiyāghraṃ śūlāsaktamahākaram /</l>\n<l>daṇḍapāṇiṃ trayīnetraṃ sūryasomāgnilocanam // KūrmP_2,5.9 //</l>\n</lg>\n\n<lg>\n<l>brahmāṇḍaṃ tejasā svena sarvamāvṛtya ca sthitam /</l>\n<l>daṃṣṭrākarālaṃ durdharṣaṃ sūryakoṭisamaprabham // KūrmP_2,5.10 //</l>\n</lg>\n\n<lg>\n<l>aṇḍasthaṃ cāṇḍabāhyasthaṃ bāhyamabhyantaraṃ param /</l>\n<l>sṛjantamanalajvālaṃ dahantamakhilaṃ jagat /</l>\n<l>nṛtyantaṃ dadṛśurdevaṃ viśvakarmāṇamīśvaram // KūrmP_2,5.11 //</l>\n</lg>\n\n<lg>\n<l>mahādevaṃ mahāyogaṃ devānāmapi daivatam /</l>\n<l>paśūnāṃ patimīśānaṃ jyotiṣāṃ jyotiravyayam // KūrmP_2,5.12 //</l>\n</lg>\n\n<lg>\n<l>pinākinaṃ viśālākṣaṃ bheṣajaṃ bhavarogiṇām /</l>\n<l>kālātmānaṃ kālakālaṃ devadevaṃ maheśvaram // KūrmP_2,5.13 //</l>\n</lg>\n\n<lg>\n<l>umāpatiṃ virūpākṣaṃ yogānandamayaṃ param /</l>\n<l>jñānavairāgyanilayaṃ jñānayogaṃ sanātanam // KūrmP_2,5.14 //</l>\n</lg>\n\n<lg>\n<l>śāśvataiśvaryavibhavaṃ dharmādhāraṃ durāsadam /</l>\n<l>mahendropendranamitaṃ maharṣigaṇavanditam // KūrmP_2,5.15 //</l>\n</lg>\n\n<lg>\n<l>ādhāraṃ sarvaśaktīnāṃ mahāyogeśvareśvaram /</l>\n<l>yogināṃ paramaṃ brahma yogināṃ yogavanditam /</l>\n<l>yogināṃ hṛdi tiṣṭhantaṃ yogamāyāsamāvṛtam // KūrmP_2,5.16 //</l>\n</lg>\n\n<lg>\n<l>kṣaṇena jagato yoniṃ nārāyaṇamanāmayam /</l>\n<l>īśvareṇaikatāpannamapaśyan brahmavādinaḥ // KūrmP_2,5.17 //</l>\n</lg>\n\n<lg>\n<l>dṛṣṭvā tadaiśvaraṃ rūpaṃ rudranārāyaṇātmakam /</l>\n<l>kṛtārthaṃ menire santaḥ svātmānaṃ brahmavādinaḥ // KūrmP_2,5.18 //</l>\n</lg>\n\n<lg>\n<l>sanatkumāraḥ sanako bhṛguśca</l>\n<l>sanātanaścaiva sanandanaśca /</l>\n<l>rudro 'ṅgirā vāmadevātha śukro</l>\n<l>maharṣiratriḥ kapilo marīciḥ // KūrmP_2,5.19 //</l>\n</lg>\n\n<lg>\n<l>dṛṣṭvātha rudraṃ jagadīśitāraṃ</l>\n<l>taṃ padmanābhāśritavāmabhāgam /</l>\n<l>dhyātvā hṛdisthaṃ praṇipatya mūrdhnā</l>\n<l>baddhvāñjaliṃ sveṣu śiraḥsu bhūyaḥ // KūrmP_2,5.20 //</l>\n</lg>\n\n<lg>\n<l>oṅkāramuccārya vilokya devam</l>\n<l>antaḥśarīre nihitaṃ guhāyām /</l>\n<l>samastuvan brahmamayairvacobhir</l>\n<l>ānandapūrṇāyatamānasāste // KūrmP_2,5.21 //</l>\n</lg>\n\n<p>munaya ūcuḥ\n<lg>\n<l>tvāmekamīśaṃ puruṣaṃ purāṇaṃ</l>\n<l>prāṇeśvaraṃ rudramanantayogam /</l>\n<l>namāma sarve hṛdi sanniviṣṭaṃ</l>\n<l>pracetasaṃ brahmamayaṃ pavitram // KūrmP_2,5.22 //</l>\n</lg></p>\n\n<lg>\n<l>tvāṃ paśyanti munayo brahmayoniṃ</l>\n<l>dāntāḥ śāntā vimalaṃ rukmavarṇam /</l>\n<l>dhyātvātmasthamacalaṃ sve śarīre</l>\n<l>kaviṃ parebhyaḥ paramaṃ tatparaṃ ca // KūrmP_2,5.23 //</l>\n</lg>\n\n<lg>\n<l>tvattaḥ prasūtā jagataḥ prasūtiḥ</l>\n<l>sarvātmabhūstvaṃ paramāṇubhūtaḥ /</l>\n<l>aṇoraṇīyān mahato mahīyāṃ-</l>\n<l>stvāmeva sarvaṃ pravadanti santaḥ // KūrmP_2,5.24 //</l>\n</lg>\n\n<lg>\n<l>hiraṇyagarbho jagadantarātmā</l>\n<l>tvatto 'dhijātaḥ puruṣaḥ purāṇaḥ /</l>\n<l>saṃjāyamāno bhavatā visṛṣṭo</l>\n<l>yathāvidhānaṃ sakalaṃ sasarja // KūrmP_2,5.25 //</l>\n</lg>\n\n<lg>\n<l>tvatto vedāḥ sakalāḥ saṃprasūtā-</l>\n<l>stvayyevānte saṃsthitiṃ te labhante /</l>\n<l>paśyāmastvāṃ jagato hetubhūtaṃ</l>\n<l>nṛtyantaṃ sve hṛdaye sanniviṣṭam // KūrmP_2,5.26 //</l>\n</lg>\n\n<lg>\n<l>tvayaivedaṃ bhrāmyate brahmacakraṃ</l>\n<l>māyāvī tvaṃ jagatāmekanāthaḥ /</l>\n<l>namāmastvāṃ śaraṇaṃ saṃprapannā</l>\n<l>yogātmānaṃ citpatiṃ divyanṛtyam // KūrmP_2,5.27 //</l>\n</lg>\n\n<lg>\n<l>paśyāmastvāṃ paramākāśamadhye</l>\n<l>nṛtyantaṃ te mahimānaṃ smarāmaḥ /</l>\n<l>sarvātmānaṃ bahudhā sanniviṣṭaṃ</l>\n<l>brahmānandamanubhūyānubhūya // KūrmP_2,5.28 //</l>\n</lg>\n\n<lg>\n<l>oṅkāraste vācako muktibījaṃ</l>\n<l>tvamakṣaraṃ prakṛtau gūḍharūpam /</l>\n<l>tattvāṃ satyaṃ pravadantīha santaḥ</l>\n<l>svayaṃprabhaṃ bhavato yatprakāśam // KūrmP_2,5.29 //</l>\n</lg>\n\n<lg>\n<l>stuvanti tvāṃ satataṃ sarvavedā</l>\n<l>namanti tvāmṛṣayaḥ kṣīṇadoṣāḥ /</l>\n<l>śāntātmānaḥ satyasaṃdhā variṣṭhaṃ</l>\n<l>viśanti tvāṃ yatayo brahmaniṣṭhāḥ // KūrmP_2,5.30 //</l>\n</lg>\n\n<lg>\n<l>eko vedo bahuśākho hyanantas</l>\n<l>tvāmevaikaṃ bodhayatyekarūpam /</l>\n<l>vedyaṃ tvāṃ śaraṇaṃ ye prapannā-</l>\n<l>steṣāṃ śāntiḥ śāśvatī netareṣām // KūrmP_2,5.31 //</l>\n</lg>\n\n<lg>\n<l>bhavānīśo 'nādimāṃstejorāśir</l>\n<l>brahmā viśvaṃ parameṣṭhī variṣṭhaḥ /</l>\n<l>svātmānandamanubhūyādhiśete</l>\n<l>svayaṃ jyotiracalo nityamuktaḥ // KūrmP_2,5.32 //</l>\n</lg>\n\n<lg>\n<l>eko rudrastvaṃ karoṣīha viśvaṃ</l>\n<l>tvaṃ pālayasyakhilaṃ viśvarūpaḥ /</l>\n<l>tvāmevānte nilayaṃ vindatīdaṃ</l>\n<l>namāmastvāṃ śaraṇaṃ saṃprapannāḥ // KūrmP_2,5.33 //</l>\n</lg>\n\n<lg>\n<l>tvāmekamāhuḥ kavimekarudraṃ</l>\n<l>prāṇaṃ bṛhantaṃ harimagnimīśam /</l>\n<l>indraṃ mṛtyumanilaṃ cekitānaṃ</l>\n<l>dhātāramādityamanekarūpam // KūrmP_2,5.34 //</l>\n</lg>\n\n<lg>\n<l>tvamakṣaraṃ paramaṃ veditavyaṃ</l>\n<l>tvamasya viśvasya paraṃ nidhānam /</l>\n<l>tvamavyayaḥ śāśvatadharmagoptā</l>\n<l>sanātanastvaṃ puruṣottamo 'si // KūrmP_2,5.35 //</l>\n</lg>\n\n<lg>\n<l>tvameva viṣṇuścaturānanastvaṃ</l>\n<l>tvameva rudro bhagavānadhīśaḥ /</l>\n<l>tvaṃ viśvanābhiḥ prakṛtiḥ pratiṣṭhā</l>\n<l>sarveśvarastvaṃ parameśvaro 'si // KūrmP_2,5.36 //</l>\n</lg>\n\n<lg>\n<l>tvāmekamāhuḥ puruṣaṃ purāṇa-</l>\n<l>mādityavarṇaṃ tamasaḥ parastāt /</l>\n<l>cinmātramavyaktamacintyarūpaṃ</l>\n<l>khaṃ brahma śūnyaṃ prakṛtiṃ nirguṇaṃ ca // KūrmP_2,5.37 //</l>\n</lg>\n\n<lg>\n<l>yadantarā sarvamidaṃ vibhāti</l>\n<l>yadavyayaṃ nirmalamekarūpam /</l>\n<l>kimapyacintyaṃ tava rūpametat</l>\n<l>tadantarā yatpratibhāti tattvam // KūrmP_2,5.38 //</l>\n</lg>\n\n<lg>\n<l>yogeśvaraṃ rudramanantaśaktiṃ</l>\n<l>parāyaṇaṃ brahmatanuṃ pavitram /</l>\n<l>namāma sarve śaraṇārthinastvāṃ</l>\n<l>prasīda bhūtādhipate maheśa // KūrmP_2,5.39 //</l>\n</lg>\n\n<lg>\n<l>tvatpādapadmasmaraṇādaśeṣa-</l>\n<l>saṃsārabījaṃ vilayaṃ prayāti /</l>\n<l>mano niyamya praṇidhāya kāyaṃ</l>\n<l>prasādayāmo vayamekamīśam // KūrmP_2,5.40 //</l>\n</lg>\n\n<lg>\n<l>namo bhavāyāstu bhavodbhavāya</l>\n<l>kālāya sarvāya harāya tubhyam /</l>\n<l>namo 'stu rudrāya kapardine te</l>\n<l>namo 'gnaye deva namaḥ śivāya // KūrmP_2,5.41 //</l>\n</lg>\n\n<lg>\n<l>tataḥ sa bhagavān devaḥ kapardī vṛṣavāhanaḥ /</l>\n<l>saṃhṛtya paramaṃ rūpaṃ prakṛtistho 'bhavad bhavaḥ // KūrmP_2,5.42 //</l>\n</lg>\n\n<lg>\n<l>te bhavaṃ bhūtabhavyeśaṃ pūrvavat samavasthitam /</l>\n<l>dṛṣṭvā nārāyaṇaṃ devaṃ vismitā vākyamabruvan // KūrmP_2,5.43 //</l>\n</lg>\n\n<lg>\n<l>bhagavan bhūtabhavyeśa govṛṣāṅkitaśāsana /</l>\n<l>dṛṣṭvā te paramaṃ rūpaṃ nirvṛtāḥ sma sanātana // KūrmP_2,5.44 //</l>\n</lg>\n\n<lg>\n<l>bhavatprasādādamale parasmin parameśvare /</l>\n<l>asmākaṃ jāyate bhaktistvayyevāvyabhicāriṇī // KūrmP_2,5.45 //</l>\n</lg>\n\n<lg>\n<l>idānīṃ śrotumicchāmo māhātmyaṃ tava śaṅkara /</l>\n<l>bhūyo 'pi tava yannityaṃ yāthātmyaṃ parameṣṭhinaḥ // KūrmP_2,5.46 //</l>\n</lg>\n\n<lg>\n<l>sa teṣāṃ vākyamākarṇya yogināṃ yogasiddhidaḥ /</l>\n<l>prāhaḥ gambhīrayā vācā samālokya ca mādhavam // KūrmP_2,5.47 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) pañcamo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>śṛṇudhvamṛṣayaḥ sarve yathāvat parameṣṭhinaḥ /</l>\n<l>vakṣyāmīśasya māhātmyaṃ yattadvedavido viduḥ // KūrmP_2,6.1 //</l>\n</lg>\n\n<lg>\n<l>sarvalokaikanirmātā sarvalokaikarakṣitā /</l>\n<l>sarvalokaikasaṃhartā sarvātmāhaṃ sanātanaḥ // KūrmP_2,6.2 //</l>\n</lg>\n\n<lg>\n<l>sarveṣāmeva vastūnāmantaryāmī pitā hyaham /</l>\n<l>madhye cāntaḥ sthitaṃ sarvaṃ nāhaṃ sarvatra saṃsthitaḥ // KūrmP_2,6.3 //</l>\n</lg>\n\n<lg>\n<l>bhavadbhiradbhutaṃ dṛṣṭaṃ yatsvarūpaṃ tu māmakam /</l>\n<l>mamaiṣā hyupamā viprā māyayā darśitā mayā // KūrmP_2,6.4 //</l>\n</lg>\n\n<lg>\n<l>sarveṣāmeva bhāvānāmantarā samavasthitaḥ /</l>\n<l>prerayāmi jagat kṛtsnaṃ kriyāśāktiriyaṃ mama // KūrmP_2,6.5 //</l>\n</lg>\n\n<lg>\n<l>yayedaṃ ceṣṭate viśvaṃ tatsvabhāvānuvarti ca /</l>\n<l>so 'haṃ kālo jagat kṛtsnaṃ prerayāmi kalātmakam // KūrmP_2,6.6 //</l>\n</lg>\n\n<lg>\n<l>ekāṃśena jagat kṛtsnaṃ karomi munipuṅgavāḥ /</l>\n<l>saṃharāmyekarūpeṇa dvidhāvasthā mamaiva tu // KūrmP_2,6.7 //</l>\n</lg>\n\n<lg>\n<l>ādimadhyāntanirmukto māyātattvapravartakaḥ /</l>\n<l>kṣobhayāmi ca sargādau pradhānapuruṣāvubhau // KūrmP_2,6.8 //</l>\n</lg>\n\n<lg>\n<l>tābhyāṃ saṃjāyate viśvaṃ saṃyuktābhyāṃ parasparam /</l>\n<l>mahadādikrameṇaiva mama tejo vijṛmbhate // KūrmP_2,6.9 //</l>\n</lg>\n\n<lg>\n<l>yo hi sarvajagatsākṣī kālacakrapravartakaḥ /</l>\n<l>hiraṇyagarbho mārtaṇḍaḥ so 'pi maddehasaṃbhavaḥ // KūrmP_2,6.10 //</l>\n</lg>\n\n<lg>\n<l>tasmai divyaṃ svamaiśvaryaṃ jñānayogaṃ sanātanam /</l>\n<l>dattavānātmajān vedān kalpādau caturo dvijāḥ // KūrmP_2,6.11 //</l>\n</lg>\n\n<lg>\n<l>sa manniyogato devo brahmā madbhāvabhāvitaḥ /</l>\n<l>divyaṃ tanmāmakaiśvaryaṃ sarvadā vahati svayam // KūrmP_2,6.12 //</l>\n</lg>\n\n<lg>\n<l>sa sarvalokanirmātā manniyogena sarvavit /</l>\n<l>bhūtvā caturmukhaḥ sargaṃ sṛjatyevātmasaṃbhavaḥ // KūrmP_2,6.13 //</l>\n</lg>\n\n<lg>\n<l>yo 'pi nārāyaṇo 'nanto lokānāṃ prabhavāvyayaḥ /</l>\n<l>mamaiva paramā mūrtiḥ karoti paripālanam // KūrmP_2,6.14 //</l>\n</lg>\n\n<lg>\n<l>yo 'ntakaḥ sarvabhūtānāṃ rudraḥ kālātmakaḥ prabhuḥ /</l>\n<l>madājñayāsau satataṃ saṃhariṣyati me tanuḥ // KūrmP_2,6.15 //</l>\n</lg>\n\n<lg>\n<l>havyaṃ vahati devānāṃ kavyaṃ kavyāśināmapi /</l>\n<l>pākaṃ ca kurute vahniḥ so 'pi macchakticoditaḥ // KūrmP_2,6.16 //</l>\n</lg>\n\n<lg>\n<l>bhuktamāhārajātaṃ ca pacate tadaharniśam /</l>\n<l>vaiśvānaro 'gnirbhagavānīśvarasya niyogataḥ // KūrmP_2,6.17 //</l>\n</lg>\n\n<lg>\n<l>yo 'pi sarvāmbhasāṃ yonirvaruṇo devapuṅgavaḥ /</l>\n<l>so 'pi saṃjīvayet kṛtsnamīśasyaiva niyogataḥ // KūrmP_2,6.18 //</l>\n</lg>\n\n<lg>\n<l>yo 'ntastiṣṭhati bhūtānāṃ bahirdevaḥ prabhañjanaḥ /</l>\n<l>madājñayāsau bhūtānāṃ śarīrāṇi bibharti hi // KūrmP_2,6.19 //</l>\n</lg>\n\n<lg>\n<l>yo 'pi saṃjīvano nṝṇāṃ devānāmamṛtākaraḥ /</l>\n<l>somaḥ sa manniyogena coditaḥ kila vartate // KūrmP_2,6.20 //</l>\n</lg>\n\n<lg>\n<l>yaḥ svabhāsā jagat kṛtsnaṃ prakāśayati sarvadā /</l>\n<l>sūryo vṛṣṭiṃ vitanute śāstreṇaiva svayaṃbhuvaḥ // KūrmP_2,6.21 //</l>\n</lg>\n\n<lg>\n<l>yo 'pyaśeṣajagacchāstā śakraḥ sarvāmareśvaraḥ /</l>\n<l>yajvanāṃ phalado devo vartate 'sau madājñayā // KūrmP_2,6.22 //</l>\n</lg>\n\n<lg>\n<l>yaḥ praśāstā hyasādhūnāṃ vartate niyamādiha /</l>\n<l>yamo vaivasvato devo devadevaniyogataḥ // KūrmP_2,6.23 //</l>\n</lg>\n\n<lg>\n<l>yo 'pi sarvadhanādhyakṣo dhanānāṃ saṃpradāyakaḥ /</l>\n<l>so 'pīśvaraniyogena kubero vartate sadā // KūrmP_2,6.24 //</l>\n</lg>\n\n<lg>\n<l>yaḥ sarvarakṣasāṃ nāthastāmasānāṃ phalapradaḥ /</l>\n<l>manniyogādasau devo vartate nirṛtiḥ sadā // KūrmP_2,6.25 //</l>\n</lg>\n\n<lg>\n<l>vetālagaṇabhūtānāṃ svāmī bhogaphalapradaḥ /</l>\n<l>īśānaḥ kila bhaktānāṃ so 'pi tiṣṭhanmamājñayā // KūrmP_2,6.26 //</l>\n</lg>\n\n<lg>\n<l>yo vāmadevo 'ṅgirasaḥ śiṣyo rudragaṇāgraṇīḥ /</l>\n<l>rakṣako yogināṃ nityaṃ vartate 'sau madājñayā // KūrmP_2,6.27 //</l>\n</lg>\n\n<lg>\n<l>yaśca sarvajagatpūjyo vartate vighnakārakaḥ /</l>\n<l>vināyako dharmanetā so 'pi madvacanāt kila // KūrmP_2,6.28 //</l>\n</lg>\n\n<lg>\n<l>yo 'pi brahmavidāṃ śreṣṭho devasenāpatiḥ prabhuḥ /</l>\n<l>skando 'sau vartate nityaṃ svayaṃbhūrvidhicoditaḥ // KūrmP_2,6.29 //</l>\n</lg>\n\n<lg>\n<l>ye ca prajānāṃ patayo marīcyādyā maharṣayaḥ /</l>\n<l>sṛjanti vividhaṃ lokaṃ parasyaiva niyogataḥ // KūrmP_2,6.30 //</l>\n</lg>\n\n<lg>\n<l>yā ca śrīḥ sarvabhūtānāṃ dadāti vipulāṃ śriyam /</l>\n<l>patnī nārāyaṇasyāsau vartate madanugrahāt // KūrmP_2,6.31 //</l>\n</lg>\n\n<lg>\n<l>vācaṃ dadāti vipulāṃ yā ca devī sarasvatī /</l>\n<l>sāpīśvaraniyogena coditā saṃpravartate // KūrmP_2,6.32 //</l>\n</lg>\n\n<lg>\n<l>yāśeṣapuruṣān ghorānnarakāt tārayiṣyati /</l>\n<l>sāvitrī saṃsmṛtā devī devājñānuvidhāyinī // KūrmP_2,6.33 //</l>\n</lg>\n\n<lg>\n<l>pārvatī paramā devī brahmavidyāpradāyinī /</l>\n<l>yāpi dhyātā viśeṣeṇa sāpi madvacanānugā // KūrmP_2,6.34 //</l>\n</lg>\n\n<lg>\n<l>yo 'nantamahimānantaḥ śeṣo 'śeṣāmaraprabhuḥ /</l>\n<l>dadhāti śirasā lokaṃ so 'pi devaniyogataḥ // KūrmP_2,6.35 //</l>\n</lg>\n\n<lg>\n<l>yo 'gniḥ saṃvartako nityaṃ vaḍavārūpasaṃsthitaḥ /</l>\n<l>pibatyakhilamambhodhimīśvarasya niyogataḥ // KūrmP_2,6.36 //</l>\n</lg>\n\n<lg>\n<l>ye caturdaśa loke 'smin manavaḥ prathitaujasaḥ /</l>\n<l>pālayanti prajāḥ sarvāste 'pi tasya niyogataḥ // KūrmP_2,6.37 //</l>\n</lg>\n\n<lg>\n<l>ādityā vasavo rudrā marutaśca tathāśvinau /</l>\n<l>anyāśca devatāḥ sarvā macchāstreṇaiva dhiṣṭhitāḥ // KūrmP_2,6.38 //</l>\n</lg>\n\n<lg>\n<l>gandharvā garuḍā ṛkṣāḥ siddhāḥ sādhyāścacāraṇāḥ /</l>\n<l>yakṣarakṣaḥ piśācāśca sthitāḥ śāstre svayaṃbhuvaḥ // KūrmP_2,6.39 //</l>\n</lg>\n\n<lg>\n<l>kalākāṣṭhānimeṣāśca muhūrtā divasāḥ kṣapāḥ /</l>\n<l>ṛtavaḥ pakṣamāsāśca sthitāḥ śāstre prajāpateḥ // KūrmP_2,6.40 //</l>\n</lg>\n\n<lg>\n<l>yugamanvantarāṇyeva mama tiṣṭhanti śāsane /</l>\n<l>parāścaiva parārdhāśca kālabhedāstathā pare // KūrmP_2,6.41 //</l>\n</lg>\n\n<lg>\n<l>caturvidhāni bhūtāni sthāvarāṇi carāṇi ca /</l>\n<l>niyogādeva vartante devasya paramātmanaḥ // KūrmP_2,6.42 //</l>\n</lg>\n\n<lg>\n<l>pātālāni ca sarvāṇi bhuvanāni ca śāsanāt /</l>\n<l>brahmāṇḍāni ca vartante sarvāṇyeva svayaṃbhuvaḥ // KūrmP_2,6.43 //</l>\n</lg>\n\n<lg>\n<l>atītānyapyasaṃkhyāni brahmāṇḍāni mamājñayā /</l>\n<l>pravṛttāni padārthaughaiḥ sahitāni samantataḥ // KūrmP_2,6.44 //</l>\n</lg>\n\n<lg>\n<l>brahmāṇḍāni bhaviṣyanti saha vastubhirātmagaiḥ /</l>\n<l>vahiṣyanti sadaivājñāṃ parasya paramātmanaḥ // KūrmP_2,6.45 //</l>\n</lg>\n\n<lg>\n<l>bhūmirāpo 'nalo vāyuḥ khaṃ mano buddhireva ca /</l>\n<l>bhūtādirādiprakṛtirniyoge mama vartate // KūrmP_2,6.46 //</l>\n</lg>\n\n<lg>\n<l>yāśeṣajagatāṃ yonirmohinī sarvadehinām /</l>\n<l>māyā vivartate nityaṃ sāpīśvaraniyogataḥ // KūrmP_2,6.47 //</l>\n</lg>\n\n<lg>\n<l>yo vai dehabhṛtāṃ devaḥ puruṣaḥ paṭhyate paraḥ /</l>\n<l>ātmāsau vartate nityamīśvarasya niyogataḥ // KūrmP_2,6.48 //</l>\n</lg>\n\n<lg>\n<l>vidhūya mohakalilaṃ yayā paśyati tat padam /</l>\n<l>sāpi vidyā maheśasya niyogavaśavartinī // KūrmP_2,6.49 //</l>\n</lg>\n\n<lg>\n<l>bahunātra kimuktena mama śaktyātmakaṃ jagat /</l>\n<l>mayaiva preryate kṛtsnaṃ mayyeva pralayaṃ vrajet // KūrmP_2,6.50 //</l>\n</lg>\n\n<lg>\n<l>ahaṃ hi bhagavānīśaḥ svayaṃ jyotiḥ sanātanaḥ /</l>\n<l>paramātmā paraṃ brahma matto hyanyanna vidyate // KūrmP_2,6.51 //</l>\n</lg>\n\n<lg>\n<l>ityetat paramaṃ jñānaṃ yuṣmākaṃ kathitaṃ mayā /</l>\n<l>jñātvā vimucyate janturjanmasaṃsārabandhanāt // KūrmP_2,6.52 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) ṣaṣṭho 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>śṛṇudhvamṛṣayaḥ sarve prabhāvaṃ parameṣṭhinaḥ /</l>\n<l>yaṃ jñātvā puruṣo mukto na saṃsāre patet punaḥ // KūrmP_2,7.1 //</l>\n</lg>\n\n<lg>\n<l>parāt parataraṃ brahma śāśvataṃ niṣkalaṃ dhruvam /</l>\n<l>nityānandaṃ nirvikalpaṃ taddhāma paramaṃ mama // KūrmP_2,7.2 //</l>\n</lg>\n\n<lg>\n<l>ahaṃ brahmavidāṃ brahmā svayaṃbhūrviśvatomukhaḥ /</l>\n<l>māyāvināmahaṃ devaḥ purāṇo hariravyayaḥ // KūrmP_2,7.3 //</l>\n</lg>\n\n<lg>\n<l>yogināmasmyahaṃ śaṃbhuḥ strīṇāṃ devī girīndrajā /</l>\n<l>ādityānāmahaṃ viṣṇurvasūnāmasmi pāvakaḥ // KūrmP_2,7.4 //</l>\n</lg>\n\n<lg>\n<l>rudrāṇāṃ śaṅkaraścāhaṃ garuḍaḥ patatāmaham /</l>\n<l>airāvato gajendrāṇāṃ rāmaḥ śastrabhṛtāmaham // KūrmP_2,7.5 //</l>\n</lg>\n\n<lg>\n<l>ṛṣīṇāṃ ca vasiṣṭho 'haṃ devānāṃ ca śatakratuḥ /</l>\n<l>śilpināṃ viśvakarmāhaṃ prahlādo 'smyamaradviṣām // KūrmP_2,7.6 //</l>\n</lg>\n\n<lg>\n<l>munīnāmapyahaṃ vyāso gaṇānāṃ ca vināyakaḥ /</l>\n<l>vīrāṇāṃ vīrabhadro 'haṃ siddhānāṃ kapilo muniḥ // KūrmP_2,7.7 //</l>\n</lg>\n\n<lg>\n<l>parvatānāmahaṃ merurnakṣatrāṇāṃ ca candramāḥ /</l>\n<l>vajraṃ praharaṇānāṃ ca vratānāṃ satyamasmyaham // KūrmP_2,7.8 //</l>\n</lg>\n\n<lg>\n<l>ananto bhogināṃ devaḥ senānīnāṃ ca pāvakiḥ /</l>\n<l>āśramāṇāṃ ca gārhasthamīśvarāṇāṃ maheśvaraḥ // KūrmP_2,7.9 //</l>\n</lg>\n\n<lg>\n<l>mahākalpaśca kalpānāṃ yugānāṃ kṛtamasmyaham /</l>\n<l>kuberaḥ sarvayakṣāṇāṃ gaṇeśānāṃ ca vīrakaḥ // KūrmP_2,7.10 //</l>\n</lg>\n\n<lg>\n<l>prajāpatīnāṃ dakṣo 'haṃ nirṛtiḥ sarvarakṣasām /</l>\n<l>vāyurbalavatāmasmi dvīpānāṃ puṣkaro 'smyaham // KūrmP_2,7.11 //</l>\n</lg>\n\n<lg>\n<l>mṛgendrāṇāṃ ca siṃho 'haṃ yantrāṇāṃ dhanureva ca /</l>\n<l>vedānāṃ sāmavedo 'haṃ yajuṣāṃ śatarudriyam // KūrmP_2,7.12 //</l>\n</lg>\n\n<lg>\n<l>sāvitrī sarvajapyānāṃ guhyānāṃ praṇavo 'smyaham /</l>\n<l>sūktānāṃ pauruṣaṃ sūktaṃ jyeṣṭhasāma ca sāmasu // KūrmP_2,7.13 //</l>\n</lg>\n\n<lg>\n<l>sarvavedārthaviduṣāṃ manuḥ svāyaṃbhuvo 'smyaham /</l>\n<l>brahmāvartastu deśānāṃ kṣetrāṇāmavimuktakam // KūrmP_2,7.14 //</l>\n</lg>\n\n<lg>\n<l>vidyānāmātmavidyāhaṃ jñānānāmaiśvaraṃ param /</l>\n<l>bhūtānāmasmyahaṃ vyoma sattvānāṃ mṛtyureva ca // KūrmP_2,7.15 //</l>\n</lg>\n\n<lg>\n<l>pāśānāmasmyahaṃ māyā kālaḥ kalayatāmaham /</l>\n<l>gatīnāṃ muktirevāhaṃ pareṣāṃ parameśvaraḥ // KūrmP_2,7.16 //</l>\n</lg>\n\n<lg>\n<l>yaccānyadapi loke 'smin sattvaṃ tejobalādhikam /</l>\n<l>tatsarvaṃ pratijānīdhvaṃ mama tejovijṛmbhitam // KūrmP_2,7.17 //</l>\n</lg>\n\n<lg>\n<l>ātmānaḥ paśavaḥ proktāḥ sarve saṃsāravartinaḥ /</l>\n<l>teṣāṃ patirahaṃ devaḥ smṛtaḥ paśupatirbudhaiḥ // KūrmP_2,7.18 //</l>\n</lg>\n\n<lg>\n<l>māyāpāśena badhnāmi paśūnetān svalīlayā /</l>\n<l>māmeva mocakaṃ prāhuḥ paśūnāṃ vedavādinaḥ // KūrmP_2,7.19 //</l>\n</lg>\n\n<lg>\n<l>māyāpāśena baddhānāṃ mocako 'nyo na vidyate /</l>\n<l>māmṛte paramātmānaṃ bhūtādhipatimavyayam // KūrmP_2,7.20 //</l>\n</lg>\n\n<lg>\n<l>caturviṃśatitattvāni māyā karma guṇā iti /</l>\n<l>ete pāśāḥ paśupateḥ kleśāśca paśubandhanāḥ // KūrmP_2,7.21 //</l>\n</lg>\n\n<lg>\n<l>mano buddhirahaṅkāraḥ khānilāgnijalāni bhūḥ /</l>\n<l>etāḥ prakṛtayastvaṣṭau vikārāśca tathāpare // KūrmP_2,7.22 //</l>\n</lg>\n\n<lg>\n<l>śrotraṃ tvakcakṣuṣī jihvā ghrāṇaṃ caiva tu pañcamam /</l>\n<l>pāyūpasthaṃ karau pādau vāk caiva daśamī matā // KūrmP_2,7.23 //</l>\n</lg>\n\n<lg>\n<l>śabdaḥ sparśaśca rūpaṃ ca raso gandhastathaiva ca /</l>\n<l>trayoviṃśatiretāni tattvāni prākṛtāni tu // KūrmP_2,7.24 //</l>\n</lg>\n\n<lg>\n<l>caturviṃśakamavyaktaṃ pradhānaṃ guṇalakṣaṇam /</l>\n<l>anādimadhyanidhanaṃ kāraṇaṃ jagataḥ param // KūrmP_2,7.25 //</l>\n</lg>\n\n<lg>\n<l>sattvaṃ rajastamaśceti guṇatrayamudāhṛtam /</l>\n<l>sāmyāvasthitimeteṣāmavyaktaṃ prakṛtiṃ viduḥ // KūrmP_2,7.26 //</l>\n</lg>\n\n<lg>\n<l>sattvaṃ jñānaṃ tamo 'jñānaṃ rajo miśramudāhṛtam /</l>\n<l>guṇānāṃ buddhivaiṣamyād vaiṣamyaṃ kavayo viduḥ // KūrmP_2,7.27 //</l>\n</lg>\n\n<lg>\n<l>dharmādharmāviti proktau pāśau dvau bandhasaṃjñitau /</l>\n<l>mayyarpitāni karmāṇi nibandhāya vimuktaye // KūrmP_2,7.28 //</l>\n</lg>\n\n<lg>\n<l>avidyāmasmitāṃ rāgaṃ dveṣaṃ cābhiniveśakam /</l>\n<l>kleśākhyānacalān prāhuḥ pāśānātmanibandhanān // KūrmP_2,7.29 //</l>\n</lg>\n\n<lg>\n<l>eteṣāmeva pāśānāṃ māyā kāraṇamucyate /</l>\n<l>mūlaprakṛtiravyaktā sā śaktirmayi tiṣṭhati // KūrmP_2,7.30 //</l>\n</lg>\n\n<lg>\n<l>sa eva mūlaprakṛtiḥ pradhānaṃ puruṣo 'pi ca /</l>\n<l>vikārā mahadādīni devadevaḥ sanātanaḥ // KūrmP_2,7.31 //</l>\n</lg>\n\n<lg>\n<l>sa eva bandhaḥ sa ca bandhakartā</l>\n<l>sa eva pāśaḥ paśavaḥ sa eva /</l>\n<l>sa veda sarvaṃ na ca tasya vettā</l>\n<l>tamāhuragryaṃ puruṣaṃ purāṇam // KūrmP_2,7.32 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) saptamo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>anyad guhyatamaṃ jñānaṃ vakṣye brāhmaṇapuṅgavāḥ /</l>\n<l>yenāsau tarate janturghoraṃ saṃsārasāgaram // KūrmP_2,8.1 //</l>\n</lg>\n\n<lg>\n<l>ahaṃ brahmamayaḥ śāntaḥ śāśvato nirmalo 'vyayaḥ /</l>\n<l>ekākī bhagavānuktaḥ kevalaḥ parameśvaraḥ // KūrmP_2,8.2 //</l>\n</lg>\n\n<lg>\n<l>mama yonirmahad brahma tatra garbhaṃ dadhāmyaham /</l>\n<l>mūlaṃ māyābhidhānaṃ tu tato jātamidaṃ jagat // KūrmP_2,8.3 //</l>\n</lg>\n\n<lg>\n<l>pradhānaṃ puruṣo hyatmā mahān bhūtādireva ca /</l>\n<l>tanmātrāṇi mahābhūtānīndriyāṇi ca jajñire // KūrmP_2,8.4 //</l>\n</lg>\n\n<lg>\n<l>tato 'ṇḍamabhavaddhaimaṃ sūryakoṭisamaprabham /</l>\n<l>tasmin jajñe mahābrahmā macchaktyā copabṛṃhitaḥ // KūrmP_2,8.5 //</l>\n</lg>\n\n<lg>\n<l>ye cānye bahavo jīvā manmayāḥ sarva eva te /</l>\n<l>na māṃ paśyanti pitaraṃ māyayā mama mohitāḥ // KūrmP_2,8.6 //</l>\n</lg>\n\n<lg>\n<l>yāśca yoniṣu sarvāsu saṃbhavanti hi mūrtayaḥ /</l>\n<l>tāsāṃ māyā parā yonirmāmeva pitaraṃ viduḥ // KūrmP_2,8.7 //</l>\n</lg>\n\n<lg>\n<l>yo māmevaṃ vijānāti bījinaṃ pitaraṃ prabhum /</l>\n<l>sa dhīraḥ sarvalokeṣu na mohamadhigacchati // KūrmP_2,8.8 //</l>\n</lg>\n\n<lg>\n<l>īśānaḥ sarvavidyānāṃ bhūtānāṃ parameśvaraḥ /</l>\n<l>oṅkāramūrtirbhagavānahaṃ brahmā prajāpatiḥ // KūrmP_2,8.9 //</l>\n</lg>\n\n<lg>\n<l>samaṃ sarveṣu bhūteṣu tiṣṭhantaṃ parameśvaram /</l>\n<l>vinaśyatsvavinaśyantaṃ yaḥ paśyati sa paśyati // KūrmP_2,8.10 //</l>\n</lg>\n\n<lg>\n<l>samaṃ paśyan hi sarvatra samavasthitamīśvaram /</l>\n<l>na hinastyātmanātmānaṃ tato yāti parāṅgatim // KūrmP_2,8.11 //</l>\n</lg>\n\n<lg>\n<l>viditvā sapta sūkṣmāṇi ṣaḍaṅgaṃ ca maheśvaram /</l>\n<l>pradhānaviniyogajñaḥ paraṃ brahmādhigacchati // KūrmP_2,8.12 //</l>\n</lg>\n\n<lg>\n<l>sarvajñatā tṛptiranādibodhaḥ</l>\n<l>svatantratā nityamaluptaśaktiḥ /</l>\n<l>anantaśaktiśca vibhorviditvā</l>\n<l>ṣaḍāhuraṅgāni maheśvarasya // KūrmP_2,8.13 //</l>\n</lg>\n\n<lg>\n<l>tanmātrāṇi mana ātmā ca tāni</l>\n<l>sūkṣmāṇyāhuḥ sapta tattvātmakāni /</l>\n<l>yā sā hetuḥ prakṛtiḥ sā pradhānaṃ</l>\n<l>bandhaḥ prokto viniyogo 'pi tena // KūrmP_2,8.14 //</l>\n</lg>\n\n<lg>\n<l>yā sā śaktiḥ prakṛtau līnarūpā</l>\n<l>vedeṣūktā kāraṇaṃ brahmayoniḥ /</l>\n<l>tasyā ekaḥ parameṣṭhī parastā-</l>\n<l>nmaheśvaraḥ puruṣaḥ satyarūpaḥ // KūrmP_2,8.15 //</l>\n</lg>\n\n<lg>\n<l>brahmā yogī paramātmā mahīyān</l>\n<l>vyomavyāpī vedavedyaḥ purāṇaḥ /</l>\n<l>eko rudro mṛtyuravyaktamekaṃ</l>\n<l>bījaṃ viśvaṃ deva ekaḥ sa eva // KūrmP_2,8.16 //</l>\n</lg>\n\n<lg>\n<l>tamevaikaṃ prāhuranye 'pyanekaṃ</l>\n<l>tvekātmānaṃ kecidanyattathāhuḥ /</l>\n<l>aṇoraṇīyān mahato 'sau mahīyān</l>\n<l>mahādevaḥ procyate vedavidbhiḥ // KūrmP_2,8.17 //</l>\n</lg>\n\n<lg>\n<l>evaṃ hi yo veda guhāśayaṃ paraṃ</l>\n<l>prabhuṃ purāṇaṃ puruṣaṃ viśvarūpam /</l>\n<l>hiraṇmayaṃ buddhimatāṃ parāṃ gatiṃ</l>\n<l>sa buddhimān buddhimatītya tiṣṭhati // KūrmP_2,8.18 //</l>\n</lg>\n\n<p>iti śrīkūrmapārāṇe ṣaṭsāhastryāṃ saṃhitāyāmuparivibhāge (īśvaragītāsu) aṣṭamo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>niṣkalo nirmalo nityo niṣkriyaḥ parameśvaraḥ /</l>\n<l>tanno vada mahādeva viśvarūpaḥ kathaṃ bhavān // KūrmP_2,9.1 //</l>\n</lg>\n\n<lg>\n<l>īśvara uvāca</l>\n<l>nāhaṃ viśvo na viśvaṃ ca māmṛte vidyate dvijāḥ /</l>\n<l>māyānimittamatrāsti sā cātmānamapāśritā // KūrmP_2,9.2 //</l>\n</lg>\n\n<lg>\n<l>anādinidhanā śaktirmāyāvyaktasamāśrayā /</l>\n<l>tannimittaḥ prapañco 'yamavyaktādabhavat khalu // KūrmP_2,9.3 //</l>\n</lg>\n\n<lg>\n<l>avyaktaṃ kāraṇaṃ prāhurānandaṃ jyotirakṣaram /</l>\n<l>ahameva paraṃ brahma matto hyanyanna vidyate // KūrmP_2,9.4 //</l>\n</lg>\n\n<lg>\n<l>tasmānme viśvarūpatvaṃ niścitaṃ brahmavādibhiḥ /</l>\n<l>ekatve ca pṛthaktve ca proktametannidarśanam // KūrmP_2,9.5 //</l>\n</lg>\n\n<lg>\n<l>ahaṃ tat paramaṃ brahma paramātmā sanātanaḥ /</l>\n<l>akāraṇaṃ dvijāḥ prokto na doṣo hyātmanastathā // KūrmP_2,9.6 //</l>\n</lg>\n\n<lg>\n<l>anantā śaktayo 'vyakte māyādyāḥ saṃsthitā dhruvāḥ /</l>\n<l>tasmin divi sthitaṃ nityamavyaktaṃ bhāti kevalam // KūrmP_2,9.7 //</l>\n</lg>\n\n<lg>\n<l>yābhistallakṣyate bhinnamabhinnaṃ tu svabhāvataḥ /</l>\n<l>ekayā mama sāyujyamanādinidhanaṃ dhruvam // KūrmP_2,9.8 //</l>\n</lg>\n\n<lg>\n<l>puṃso 'bhūdanyayā bhūtiranyayā tattirohitam /</l>\n<l>anādimadhyaṃ tiṣṭhantaṃ yujyate 'vidyayā kila // KūrmP_2,9.9 //</l>\n</lg>\n\n<lg>\n<l>tadetat paramaṃ vyaktaṃ prabhāmaṇḍalamaṇḍitam /</l>\n<l>tadakṣaraṃ paraṃ jyotistad viṣṇoḥ paramaṃ padam // KūrmP_2,9.10 //</l>\n</lg>\n\n<lg>\n<l>tatra sarvamidaṃ protamotaṃ caivākhilaṃ jagat /</l>\n<l>tadeva ca jagat kṛtsnaṃ tad vijñāya vimucyate // KūrmP_2,9.11 //</l>\n</lg>\n\n<lg>\n<l>yato vāco nivartante aprāpya manasā saha /</l>\n<l>ānandaṃ brahmaṇo vidvān vibheti na kutaścana // KūrmP_2,9.12 //</l>\n</lg>\n\n<lg>\n<l>vedāhametaṃ puruṣaṃ mahānta-</l>\n<l>mādityavarṇaṃ tamasaḥ parastāt /</l>\n<l>tad vijñāya parimucyeta vidvān</l>\n<l>nityānandī bhavati brahmabhūtaḥ // KūrmP_2,9.13 //</l>\n</lg>\n\n<lg>\n<l>yasmāt paraṃ nāparamasti kiñcit</l>\n<l>yajjyotiṣāṃ jyotirekaṃ divistham /</l>\n<l>tadevātmānaṃ manyamāno 'tha vidvān</l>\n<l>ātmānandī bhavati brahmabhūtaḥ // KūrmP_2,9.14 //</l>\n</lg>\n\n<lg>\n<l>tadavyayaṃ kalilaṃ gūḍhadehaṃ</l>\n<l>brahmānandamamṛtaṃ viśvadhāma /</l>\n<l>vadantyevaṃ brāhmaṇā brahmaniṣṭhā</l>\n<l>yatra gatvā na nivarteta bhūyaḥ // KūrmP_2,9.15 //</l>\n</lg>\n\n<lg>\n<l>hiraṇmaye paramākāśatattve</l>\n<l>yadarciṣi pravibhātīva tejaḥ /</l>\n<l>tadvijñāne paripaśyanti dhīrā</l>\n<l>vibhrājamānaṃ vimalaṃ vyoma dhāma // KūrmP_2,9.16 //</l>\n</lg>\n\n<lg>\n<l>tataḥ paraṃ paripaśyanti dhīrā</l>\n<l>ātmanyātmānamanubhūyānubhūya /</l>\n<l>svayaṃprabhaḥ parameṣṭhī mahīyān</l>\n<l>brahmānandī bhagavānīśa eṣaḥ // KūrmP_2,9.17 //</l>\n</lg>\n\n<lg>\n<l>eko devaḥ sarvabhūteṣu gūḍhaḥ</l>\n<l>sarvavyāpī sarvabhūtāntarātmā /</l>\n<l>tamevaikaṃ ye 'nupaśyanti dhīrās</l>\n<l>teṣāṃ śāntiḥ śāśvatī netareṣām // KūrmP_2,9.18 //</l>\n</lg>\n\n<lg>\n<l>sarvānanaśirogrīvaḥ sarvabhūtaguhāśayaḥ /</l>\n<l>sarvavyāpī ca bhagavān na tasmādanyadiṣyate // KūrmP_2,9.19 //</l>\n</lg>\n\n<lg>\n<l>ityetadaiśvaraṃ jñānamuktaṃ vo munipuṅgavāḥ /</l>\n<l>gopanīyaṃ viśeṣeṇa yogināmapi durlabham // KūrmP_2,9.20 //</l>\n</lg>\n\n<p>iti śrīkūrmapārāṇe ṣaṭsāhastryāṃ saṃhitāyāmuparivibhāge (īśvaragītāsu) navamo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>aliṅgamekamavyaktaṃ liṅgaṃ brahmeti niścitam /</l>\n<l>svayañjyotiḥ paraṃ tattvaṃ pare vyomni vyavasthitam // KūrmP_2,10.1 //</l>\n</lg>\n\n<lg>\n<l>avyaktaṃ kāraṇaṃ yattadakṣaraṃ paramaṃ padam /</l>\n<l>nirguṇaṃ śuddhavijñānaṃ tad vai paśyanti sūrayaḥ // KūrmP_2,10.2 //</l>\n</lg>\n\n<lg>\n<l>tanniṣṭhāḥ śāntasaṃkalpā nityaṃ tadbhāvabhāvitāḥ /</l>\n<l>paśyanti tat paraṃ brahma yattalliṅgamiti śrutiḥ // KūrmP_2,10.3 //</l>\n</lg>\n\n<lg>\n<l>anyathā nahi māṃ draṣṭuṃ śakyaṃ vai munipuṅgavāḥ /</l>\n<l>nahi tad vidyate jñānaṃ yatastajjñāyate param // KūrmP_2,10.4 //</l>\n</lg>\n\n<lg>\n<l>etattatparamaṃ jñānaṃ kevalaṃ kavayo viduḥ /</l>\n<l>ajñānamitarat sarvaṃ yasmānmāyāmayaṃ jagat // KūrmP_2,10.5 //</l>\n</lg>\n\n<lg>\n<l>yajjñānaṃ nirmalaṃ sūkṣmaṃ nirvikalpaṃ yadavyayam /</l>\n<l>mamātmāsau tadevemiti prāhurvipaścitaḥ // KūrmP_2,10.6 //</l>\n</lg>\n\n<lg>\n<l>ye 'pyanekaṃ prapaśyanti te 'pi paśyanti tatparam /</l>\n<l>āśritāḥ paramāṃ niṣṭhāṃ buddhvaikaṃ tattvamavyayam // KūrmP_2,10.7 //</l>\n</lg>\n\n<lg>\n<l>ye punaḥ paramaṃ tattvamekaṃ vānekamīśvaram /</l>\n<l>bhaktyā māṃ saṃprapaśyanti vijñeyāste tadātmakāḥ // KūrmP_2,10.8 //</l>\n</lg>\n\n<lg>\n<l>sākṣādeva prapaśyanti svātmānaṃ parameśvaram /</l>\n<l>nityānandaṃ nirvikalpaṃ satyarūpamiti sthitiḥ // KūrmP_2,10.9 //</l>\n</lg>\n\n<lg>\n<l>bhajante paramānandaṃ sarvagaṃ yattadātmakam /</l>\n<l>svātmanyavasthitāḥ śāntāḥ pare 'vyakte parasya tu // KūrmP_2,10.10 //</l>\n</lg>\n\n<lg>\n<l>eṣā vimuktiḥ paramā mama sāyujyamuttamam /</l>\n<l>nirvāṇaṃ brahmaṇā caikyaṃ kaivalyaṃ kavayo viduḥ // KūrmP_2,10.11 //</l>\n</lg>\n\n<lg>\n<l>tasmādanādimadhyāntaṃ vastvekaṃ paramaṃ śivam /</l>\n<l>sa īśvaro mahādevastaṃ vijñāya vimucyate // KūrmP_2,10.12 //</l>\n</lg>\n\n<lg>\n<l>na tatra sūryaḥ pravibhātīha candro</l>\n<l>na nakṣatrāṇi tapano nota vidyut /</l>\n<l>tadbhāsedamakhilaṃ bhāti nityaṃ</l>\n<l>tannityabhāsamacalaṃ sadvibhāti // KūrmP_2,10.13 //</l>\n</lg>\n\n<lg>\n<l>nityoditaṃ saṃvidā nirvikalpaṃ</l>\n<l>śuddhaṃ bṛhantaṃ paramaṃ yadvibhāti /</l>\n<l>atrāntaraṃ brahmavido 'tha nityaṃ</l>\n<l>paśyanti tattvamacalaṃ yat sa īśaḥ // KūrmP_2,10.14 //</l>\n</lg>\n\n<lg>\n<l>nityānandamamṛtaṃ satyarūpaṃ</l>\n<l>śuddhaṃ vadanti puruṣaṃ sarvavedāḥ /</l>\n<l>tadevedamiti praṇaveneśitāraṃ</l>\n<l>dhāyāyanti vedārthaviniścitārthāḥ // KūrmP_2,10.15 //</l>\n</lg>\n\n<lg>\n<l>na bhūmirāpo na mano na vahniḥ</l>\n<l>prāṇo 'nilo gaganaṃ nota buddhiḥ /</l>\n<l>na cetano 'nyat paramākāśamadhye</l>\n<l>vibhāti devaḥ śiva eva kevalaḥ // KūrmP_2,10.16 //</l>\n</lg>\n\n<lg>\n<l>ityetaduktaṃ paramaṃ rahasyaṃ</l>\n<l>jñānāmṛtaṃ sarvavedeṣu gūḍham /</l>\n<l>jānāti yogī vijane 'tha deśe</l>\n<l>yuñjīta yogaṃ prayato hyajasram // KūrmP_2,10.17 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) daśamo 'dhyāyaḥ</p>\n\n</div>\n<div>\n\n<lg>\n<l>īśvara uvāca</l>\n<l>ataḥ paraṃ pravakṣyāmi yogaṃ paramadurlabham /</l>\n<l>yenātmānaṃ prapaśyanti bhānumantamiveśvaram // KūrmP_2,11.1 //</l>\n</lg>\n\n<lg>\n<l>yogāgnirdahati kṣipramaśeṣaṃ pāpapañjaram /</l>\n<l>prasannaṃ jāyate jñānaṃ sākṣānnirvāṇasiddhidam // KūrmP_2,11.2 //</l>\n</lg>\n\n<lg>\n<l>yogātsaṃjāyate jñānaṃ jñānād yogaḥ pravartate /</l>\n<l>yogajñānābhiyuktasya prasīdati maheśvaraḥ // KūrmP_2,11.3 //</l>\n</lg>\n\n<lg>\n<l>ekakālaṃ dvikālaṃ vā trikālaṃ nityameva vā /</l>\n<l>ye yuñjantīha madyogaṃ te vijñeyā maheśvarāḥ // KūrmP_2,11.4 //</l>\n</lg>\n\n<lg>\n<l>yogastu dvividho jñeyo hyabhāvaḥ prathamo mataḥ /</l>\n<l>aparastu mahāyogaḥ sarvayogottamottamaḥ // KūrmP_2,11.5 //</l>\n</lg>\n\n<lg>\n<l>śūnyaṃ sarvanirābhāsaṃ svarūpaṃ yatra cintyate /</l>\n<l>abhāvayogaḥ sa prokto yenātmānaṃ prapaśyati // KūrmP_2,11.6 //</l>\n</lg>\n\n<lg>\n<l>yatra paśyati cātmānaṃ nityānandaṃ nirañjanam /</l>\n<l>mayaikyaṃ sa mahāyogo bhāṣitaḥ parameśvaraḥ // KūrmP_2,11.7 //</l>\n</lg>\n\n<lg>\n<l>ye cānye yogināṃ yogāḥ śrūyante granthavistare /</l>\n<l>sarve te brahmayogasya kalāṃ nārhanti ṣoḍaśīm // KūrmP_2,11.8 //</l>\n</lg>\n\n<lg>\n<l>yatra sākṣāt prapaśyanti vimuktā viśvamīśvaram /</l>\n<l>sarveṣāmeva yogānāṃ sa yogaḥ paramo mataḥ // KūrmP_2,11.9 //</l>\n</lg>\n\n<lg>\n<l>sahasraśo 'tha śataśo ye ceśvarabahiṣkṛtāḥ /</l>\n<l>na te paśyanti māmekaṃ yogino yatamānasāḥ // KūrmP_2,11.10 //</l>\n</lg>\n\n<lg>\n<l>prāṇāyāmastathā dhyānaṃ pratyāhāro 'tha dhāraṇā /</l>\n<l>samādhiśca muniśreṣṭhā yamo niyama āsanam // KūrmP_2,11.11 //</l>\n</lg>\n\n<lg>\n<l>mayyekacittatāyogo vṛttyantaranirodhataḥ /</l>\n<l>tatsādhanānyaṣṭadhā tu yuṣmākaṃ kathitāni tu // KūrmP_2,11.12 //</l>\n</lg>\n\n<lg>\n<l>ahiṃsā satyamasteyaṃ brahmacaryāparigrahau /</l>\n<l>yamāḥ saṃkṣepataḥ proktāścittaśuddhipradā nṛṇām // KūrmP_2,11.13 //</l>\n</lg>\n\n<lg>\n<l>karmaṇā manasā vācā sarvabhūteṣu sarvadā /</l>\n<l>akleśajananaṃ proktaṃ tvahiṃsā paramarṣibhiḥ // KūrmP_2,11.14 //</l>\n</lg>\n\n<lg>\n<l>ahiṃsāyāḥ paro dharmo nāstyahiṃsā paraṃ sukham /</l>\n<l>vidhinā yā bhaveddhiṃsā tvahiṃsaiva prakīrtitā // KūrmP_2,11.15 //</l>\n</lg>\n\n<lg>\n<l>satyena sarvamāpnoti satye sarvaṃ pratiṣṭhitam /</l>\n<l>yathārthakathanācāraḥ satyaṃ proktaṃ dvijātibhiḥ // KūrmP_2,11.16 //</l>\n</lg>\n\n<lg>\n<l>paradravyāpaharaṇaṃ cauryād vātha balena vā /</l>\n<l>steyaṃ tasyānācaraṇādasteyaṃ dharmasādhanam // KūrmP_2,11.17 //</l>\n</lg>\n\n<lg>\n<l>karmaṇā manasā vācā sarvāvasthāsu sarvadā /</l>\n<l>sarvatra maithunatyāgaṃ brahmacaryaṃ pracakṣate // KūrmP_2,11.18 //</l>\n</lg>\n\n<lg>\n<l>dravyāṇāmapyanādānamāpadyapi yathecchayā /</l>\n<l>aparigraha ityāhustaṃ prayatnena pālayet // KūrmP_2,11.19 //</l>\n</lg>\n\n<lg>\n<l>tapaḥ svādhyāyasaṃtoṣāḥ śaucamīśvarapūjanam /</l>\n<l>samāsānniyamāḥ proktā yogasiddhipradāyinaḥ // KūrmP_2,11.20 //</l>\n</lg>\n\n<lg>\n<l>upavāsaparākādikṛcchracāndrāyaṇādibhiḥ /</l>\n<l>śarīraśoṣaṇaṃ prāhustāpasāstapa uttamam // KūrmP_2,11.21 //</l>\n</lg>\n\n<lg>\n<l>vedāntaśatarudrīyapraṇavādijapaṃ budhāḥ /</l>\n<l>sattvaśuddhikaraṃ puṃsāṃ svādhyāyaṃ paricakṣate // KūrmP_2,11.22 //</l>\n</lg>\n\n<lg>\n<l>svādhyāyasya trayo bhedā vācikopāṃśumānasāḥ /</l>\n<l>uttarottaravaiśiṣṭyaṃ prāhurvedārthavedinaḥ // KūrmP_2,11.23 //</l>\n</lg>\n\n<lg>\n<l>yaḥ śabdabodhajananaḥ pareṣāṃ śṛṇvatāṃ sphuṭam /</l>\n<l>svādhyāyo vācikaḥ prokta upāṃśoratha lakṣaṇam // KūrmP_2,11.24 //</l>\n</lg>\n\n<lg>\n<l>oṣṭhayoḥ spandamātreṇa parasyāśabdabodhakaḥ /</l>\n<l>upāṃśureṣa nirdiṣṭaḥ sāhasro vācikājjapaḥ // KūrmP_2,11.25 //</l>\n</lg>\n\n<lg>\n<l>yatpadākṣarasaṅgatyā parispandanavarjitam /</l>\n<l>cintanaṃ sarvaśabdānāṃ mānasaṃ taṃ japaṃ viduḥ // KūrmP_2,11.26 //</l>\n</lg>\n\n<lg>\n<l>yadṛcchālābhato nityamalaṃ puṃso bhavediti /</l>\n<l>yā dhīstāmṛṣayaḥ prāhuḥ saṃtoṣaṃ sukhalakṣaṇam // KūrmP_2,11.27 //</l>\n</lg>\n\n<lg>\n<l>bāhyamābhyantaraṃ śaucaṃ dvidhā proktaṃ dvijottamāḥ /</l>\n<l>mṛjjalābhyāṃ smṛtaṃ bāhyaṃ manaḥśuddhirathāntaram // KūrmP_2,11.28 //</l>\n</lg>\n\n<lg>\n<l>stutismaraṇapūjābhirvāṅmanaḥkāyakarmabhiḥ /</l>\n<l>suniścalā śive bhaktiretadīśvarapūjanam // KūrmP_2,11.29 //</l>\n</lg>\n\n<lg>\n<l>yamāḥ saniyamāḥ proktāḥ prāṇāyāmaṃ nibodhata /</l>\n<l>prāṇaḥ svadehajo vāyurāyāmastannirodhanam // KūrmP_2,11.30 //</l>\n</lg>\n\n<lg>\n<l>uttamādhamamadhyatvāt tridhāyaṃ pratipāditaḥ /</l>\n<l>sa eva dvividhaḥ proktaḥ sagarbho 'garbha eva ca // KūrmP_2,11.31 //</l>\n</lg>\n\n<lg>\n<l>mātrādvādaśako mandaścaturviṃśatimātrikaḥ /</l>\n<l>madhyamaḥ prāṇasaṃrodhaḥ ṣaṭtriṃśanmātrikottamaḥ // KūrmP_2,11.32 //</l>\n</lg>\n\n<lg>\n<l>prasvedakampanotthānajanakatvaṃ yathākramam /</l>\n<l>mandamadhyamamukhyānāmānandāduttamottamaḥ // KūrmP_2,11.33 //</l>\n</lg>\n\n<lg>\n<l>sagarbhamāhuḥ sajapamagarbhaṃ vijapaṃ budhāḥ /</l>\n<l>etad vai yogināmuktaṃ prāṇāyāmasya lakṣaṇam // KūrmP_2,11.34 //</l>\n</lg>\n\n<lg>\n<l>savyāhṛtiṃ sapraṇavāṃ gāyatrīṃ śirasā saha /</l>\n<l>trirjapedāyataprāṇaḥ prāṇāyāmaḥ sa ucyate // KūrmP_2,11.35 //</l>\n</lg>\n\n<lg>\n<l>recakaḥ pūrakaścaiva prāṇāyāmo 'tha kumbhakaḥ /</l>\n<l>procyate sarvaśāstreṣu yogibhiryatamānasaiḥ // KūrmP_2,11.36 //</l>\n</lg>\n\n<lg>\n<l>recako 'jastraniśvāsāt pūrakastannirodhataḥ /</l>\n<l>sāmyena saṃsthitiryā sā kumbhakaḥ parigīyate // KūrmP_2,11.37 //</l>\n</lg>\n\n<lg>\n<l>indriyāṇāṃ vicaratāṃ viṣayeṣu svabhāvataḥ /</l>\n<l>nigrahaḥ procyate sadbhiḥ pratyāhārastu sattamāḥ // KūrmP_2,11.38 //</l>\n</lg>\n\n<lg>\n<l>hṛtpuṇḍarīke nābhyāṃ vā mūrdhni parvatamastake /</l>\n<l>evamādiṣu deśeṣu dhāraṇā cittabandhanam // KūrmP_2,11.39 //</l>\n</lg>\n\n<lg>\n<l>deśāvasthitimālambya buddheryā vṛttisaṃtatiḥ /</l>\n<l>vṛttyantarairasaṃsṛṣṭā taddhyānaṃ sūrayo viduḥ // KūrmP_2,11.40 //</l>\n</lg>\n\n<lg>\n<l>ekākāraḥ samādhiḥ syād deśālambanavarjitaḥ /</l>\n<l>pratyayo hyarthamātreṇa yogasādhanamuttamam // KūrmP_2,11.41 //</l>\n</lg>\n\n<lg>\n<l>dhāraṇā dvādaśāyāmā dhyānaṃ dvādaśadhāraṇāḥ /</l>\n<l>dhyānaṃ dvādaśakaṃ yāvat samādhirabhidhīyate // KūrmP_2,11.42 //</l>\n</lg>\n\n<lg>\n<l>āsanaṃ svastikaṃ proktaṃ padmamardhāsanaṃ tathā /</l>\n<l>sādhanānāṃ ca sarveṣāmetatsādhanamuttamam // KūrmP_2,11.43 //</l>\n</lg>\n\n<lg>\n<l>ūrvorupari viprendrāḥ kṛtvā pādatale ubhe /</l>\n<l>samāsītātmanaḥ padmametadāsanamuttamam // KūrmP_2,11.44 //</l>\n</lg>\n\n<lg>\n<l>ekaṃ pādamathaikasmin vinyasyoruṇi sattamāḥ /</l>\n<l>āsītārdhāsanamidaṃ yogasādhanamuttamam // KūrmP_2,11.45 //</l>\n</lg>\n\n<lg>\n<l>ubhe kṛtvā pādatale jānūrvorantareṇa hi /</l>\n<l>samāsītātmanaḥ proktamāsanaṃ svastikaṃ param // KūrmP_2,11.46 //</l>\n</lg>\n\n<lg>\n<l>adeśakāle yogasya darśanaṃ hi na vidyate /</l>\n<l>agnyabhyāse jale vāpi śuṣkaparṇacaye tathā // KūrmP_2,11.47 //</l>\n</lg>\n\n<lg>\n<l>jantuvyāpte śmaśāne ca jīrṇagoṣṭhe catuṣpathe /</l>\n<l>saśabde sabhaye vāpi caityavalmīkasaṃcaye // KūrmP_2,11.48 //</l>\n</lg>\n\n<lg>\n<l>aśubhe durjanākrānte maśakādisamanvite /</l>\n<l>nācared dehabādhe vā daurmanasyādisaṃbhave // KūrmP_2,11.49 //</l>\n</lg>\n\n<lg>\n<l>sugupte suśubhe deśe guhāyāṃ parvatasya tu /</l>\n<l>nadyāstīre puṇyadeśe devatāyatane tathā // KūrmP_2,11.50 //</l>\n</lg>\n\n<lg>\n<l>gṛhe vā suśubhe ramye vijane jantuvarjite /</l>\n<l>yuñjīta yogī satatamātmānaṃ matparāyaṇaḥ // KūrmP_2,11.51 //</l>\n</lg>\n\n<lg>\n<l>namaskṛtya tu yogīndrān saśiṣyāṃśca vināyakam /</l>\n<l>guruṃ caivātha māṃ yogī yuñjīta susamāhitaḥ // KūrmP_2,11.52 //</l>\n</lg>\n\n<lg>\n<l>āsanaṃ svastikaṃ baddhvā padmamardhamathāpi vā /</l>\n<l>nāsikāgre samāṃ dṛṣṭimīṣadunmīlitekṣaṇaḥ // KūrmP_2,11.53 //</l>\n</lg>\n\n<lg>\n<l>kṛtvātha nirbhayaḥ śāntastyaktvā māyāmayaṃ jagat /</l>\n<l>svātmanyavasthitaṃ devaṃ cintayet parameśvaram // KūrmP_2,11.54 //</l>\n</lg>\n\n<lg>\n<l>śikhāgre dvādaśāṅgulye kalpayitvātha paṅkajam /</l>\n<l>dharmakandasamudbhūtaṃ jñānanālaṃ suśobhanam // KūrmP_2,11.55 //</l>\n</lg>\n\n<lg>\n<l>aiśvaryāṣṭadalaṃ śvetaṃ paraṃ vairāgyakarṇikam /</l>\n<l>cintayet paramaṃ kośaṃ karṇikāyāṃ hiraṇmayam // KūrmP_2,11.56 //</l>\n</lg>\n\n<lg>\n<l>sarvaśaktimayaṃ sākṣād yaṃ prāhurdivyamavyayam /</l>\n<l>oṅkāravācyamavyaktaṃ raśmijālasamākulam // KūrmP_2,11.57 //</l>\n</lg>\n\n<lg>\n<l>cintayet tatra vimalaṃ paraṃ jyotiryadakṣaram /</l>\n<l>tasmin jyotiṣi vinyasyasvātmānaṃ tadabhedataḥ // KūrmP_2,11.58 //</l>\n</lg>\n\n<lg>\n<l>dhyāyītākāśamadhyasthamīśaṃ paramakāraṇam /</l>\n<l>tadātmā sarvago bhūtvā na kiñcidapi cintayet // KūrmP_2,11.59 //</l>\n</lg>\n\n<lg>\n<l>etad guhyatamaṃ dhyānaṃ dhyānāntaramathocyate /</l>\n<l>cintayitvā tu pūrvoktaṃ hṛdaye padmamuttamam // KūrmP_2,11.60 //</l>\n</lg>\n\n<lg>\n<l>ātmānamatha kartāraṃ tatrānalasamatviṣam /</l>\n<l>madhye vahniśikhākāraṃ puruṣaṃ pañcaviṃśakam // KūrmP_2,11.61 //</l>\n</lg>\n\n<lg>\n<l>cintayet paramātmānaṃ tanmadhye gaganaṃ param /</l>\n<l>oṅkarabodhitaṃ tattvaṃ śāśvataṃ śivamacyutam // KūrmP_2,11.62 //</l>\n</lg>\n\n<lg>\n<l>avyaktaṃ prakṛtau līnaṃ paraṃ jyotiranuttamam /</l>\n<l>tadantaḥ paramaṃ tattvamātmādhāraṃ nirañjanam // KūrmP_2,11.63 //</l>\n</lg>\n\n<lg>\n<l>dhyāyīta tanmayo nityamekarūpaṃ maheśvaram /</l>\n<l>viśodhya sarvatattvāni praṇavenāthavā punaḥ // KūrmP_2,11.64 //</l>\n</lg>\n\n<lg>\n<l>saṃsthāpya mayi cātmānaṃ nirmale parame pade /</l>\n<l>plāvayitvātmano dehaṃ tenaiva jñānavāriṇā // KūrmP_2,11.65 //</l>\n</lg>\n\n<lg>\n<l>madātmā manmayo bhasma gṛhītvā hyagnihotrajam /</l>\n<l>tenoddhṛtya tu sarvāṅgamagnirityādimantrataḥ /</l>\n<l>cintayet svātmanīśānaṃ paraṃ jyotiḥ svarūpiṇam // KūrmP_2,11.66 //</l>\n</lg>\n\n<lg>\n<l>eṣa pāśupato yogaḥ paśupāśavimuktaye /</l>\n<l>sarvavedāntasāro 'yamatyāśramamiti śrutiḥ // KūrmP_2,11.67 //</l>\n</lg>\n\n<lg>\n<l>etat parataraṃ guhyaṃ matsāyujyopapādakam /</l>\n<l>dvijātīnāṃ tu kathitaṃ bhaktānāṃ brahmacāriṇām // KūrmP_2,11.68 //</l>\n</lg>\n\n<lg>\n<l>brahmacaryamahiṃsā ca kṣamā śaucaṃ tapo damaḥ /</l>\n<l>saṃtoṣaḥ satyamāstikyaṃ vratāṅgāni viśeṣataḥ // KūrmP_2,11.69 //</l>\n</lg>\n\n<lg>\n<l>ekenāpyatha hīnena vratamasya tu lupyate /</l>\n<l>tasmādātmaguṇopeto madvrataṃ voḍhumarhati // KūrmP_2,11.70 //</l>\n</lg>\n\n<lg>\n<l>vītarāgabhayakrodhā manmayā māmupāśritāḥ /</l>\n<l>bahavo 'nena yogena pūtā madbhāvamāgatāḥ // KūrmP_2,11.71 //</l>\n</lg>\n\n<lg>\n<l>ye yathā māṃ prapadyante tāṃstathaiva bhajāmyaham /</l>\n<l>jñānayogena māṃ tasmād yajeta parameśvaram // KūrmP_2,11.72 //</l>\n</lg>\n\n<lg>\n<l>athavā bhaktiyogena vairāgyeṇa pareṇa tu /</l>\n<l>cetasā bodhayuktena pūjayenmāṃ sadā śuciḥ // KūrmP_2,11.73 //</l>\n</lg>\n\n<lg>\n<l>sarvakarmāṇi saṃnyasya bhikṣāśī niṣparigrahaḥ /</l>\n<l>prāpnoti mama sāyujyaṃ guhyametanmayoditam // KūrmP_2,11.74 //</l>\n</lg>\n\n<lg>\n<l>adveṣṭā sarvabhūtānāṃ maitraḥ karuṇa eva ca /</l>\n<l>nirmamo nirahaṅkāro yo madbhaktaḥ sa me priyaḥ // KūrmP_2,11.75 //</l>\n</lg>\n\n<lg>\n<l>saṃtuṣṭaḥ satataṃ yogī yatātmā dṛḍhaniścayaḥ /</l>\n<l>mayyarpitamano buddhiryo madbhaktaḥ sa me priyaḥ // KūrmP_2,11.76 //</l>\n</lg>\n\n<lg>\n<l>yasmānnodvijate loko lokānnodvijate ca yaḥ /</l>\n<l>harṣāmarṣabhayodvegairmukto yaḥ sa hi me priyaḥ // KūrmP_2,11.77 //</l>\n</lg>\n\n<lg>\n<l>anapekṣaḥ śucirdakṣa udāsīno gatavyathaḥ /</l>\n<l>sarvārambhaparityāgī bhaktimān yaḥ sa me priyaḥ // KūrmP_2,11.78 //</l>\n</lg>\n\n<lg>\n<l>tulyanindāstutirmaunī saṃtuṣṭo yena kenacit /</l>\n<l>aniketaḥ sthiramatirmadbhakto māmupaiṣyati // KūrmP_2,11.79 //</l>\n</lg>\n\n<lg>\n<l>sarvakarmāṇyapi sadā kurvāṇo matparāyaṇaḥ /</l>\n<l>matprasādādavāpnoti śāśvataṃ paramaṃ padam // KūrmP_2,11.80 //</l>\n</lg>\n\n<lg>\n<l>cetasā sarvakarmāṇi mayi saṃnyasya matparaḥ /</l>\n<l>nirāśīrnirmamo bhūtvā māmekaṃ śaraṇaṃ vrajet // KūrmP_2,11.81 //</l>\n</lg>\n\n<lg>\n<l>tyaktvā karmaphalāsaṅgaṃ nityatṛpto nirāśrayaḥ /</l>\n<l>karmaṇyabhipravṛtto 'pi naiva tena nibadhyate // KūrmP_2,11.82 //</l>\n</lg>\n\n<lg>\n<l>nirāśīryatacittātmā tyaktasarvaparigrahaḥ /</l>\n<l>śārīraṃ kevalaṃ karma kurvannāpnoti tatpadam // KūrmP_2,11.83 //</l>\n</lg>\n\n<lg>\n<l>yadṛcchālābhatuṣṭasya dvandvātītasya caiva hi /</l>\n<l>kurvato matprasādārthaṃ karma saṃsāranāśanam // KūrmP_2,11.84 //</l>\n</lg>\n\n<lg>\n<l>manmanā mannamaskāro madyājī matparāyaṇaḥ /</l>\n<l>māmupaiṣyati yogīśaṃ jñātvā māṃ parameśvaram // KūrmP_2,11.85 //</l>\n</lg>\n\n<lg>\n<l>madbuddhayo māṃ satataṃ bodhayantaḥ parasparam /</l>\n<l>kathayantaśca māṃ nityaṃ mama sāyujyamāpnuyuḥ // KūrmP_2,11.86 //</l>\n</lg>\n\n<lg>\n<l>evaṃ nityābhiyuktānāṃ māyeyaṃ karmasānvagam /</l>\n<l>nāśayāmi tamaḥ kṛtsnaṃ jñānadīpena bhāsvatā // KūrmP_2,11.87 //</l>\n</lg>\n\n<lg>\n<l>madbuddhayo māṃ satataṃ pūjayantīha ye janāḥ /</l>\n<l>teṣāṃ nityābhiyuktānāṃ yogakṣemaṃ vahāmyaham // KūrmP_2,11.88 //</l>\n</lg>\n\n<lg>\n<l>ye 'nye ca kāmabhogārthaṃ yajante hyanyadevatāḥ /</l>\n<l>teṣāṃ tadantaṃ vijñeyaṃ devatānugataṃ phalam // KūrmP_2,11.89 //</l>\n</lg>\n\n<lg>\n<l>ye cānyadevatābhaktāḥ pūjayantīha devatāḥ /</l>\n<l>madbhāvanāsamāyuktā mucyante te 'pi bhāvataḥ // KūrmP_2,11.90 //</l>\n</lg>\n\n<lg>\n<l>tasmādanīśvarānanyāṃstyaktvā devānaśeṣataḥ /</l>\n<l>māmeva saṃśrayedīśaṃ sa yāti paramaṃ padam // KūrmP_2,11.91 //</l>\n</lg>\n\n<lg>\n<l>tyaktvā putrādiṣu snehaṃ niḥ śoko niṣparigrahaḥ /</l>\n<l>yajeccāmaraṇālliṅge viraktaḥ parameśvaram // KūrmP_2,11.92 //</l>\n</lg>\n\n<lg>\n<l>ye 'rcayanti sadā liṅgaṃ tyaktvā bhogānaśeṣataḥ /</l>\n<l>ekena janmanā teṣāṃ dadāmi paramaiśvaram // KūrmP_2,11.93 //</l>\n</lg>\n\n<lg>\n<l>parānandātmakaṃ liṅgaṃ kevalaṃ sannirañjanam /</l>\n<l>jñānātmakaṃ sarvagataṃ yogināṃ hṛdi saṃsthitam // KūrmP_2,11.94 //</l>\n</lg>\n\n<lg>\n<l>ye cānye niyatā bhaktā bhāvayitvā vidhānataḥ /</l>\n<l>yatra kvacana talliṅgamarcayanti maheśvaram // KūrmP_2,11.95 //</l>\n</lg>\n\n<lg>\n<l>jale vā vahnimadhye vāvyomni sūrye 'thavānyataḥ /</l>\n<l>ratnādau bhāvayitveśamarcayelliṅgamaiśvaram // KūrmP_2,11.96 //</l>\n</lg>\n\n<lg>\n<l>sarvaṃ liṅgamayaṃ hyetat sarvaṃ liṅge pratiṣṭhitam /</l>\n<l>tasmālliṅge 'rcayedīśaṃ yatra kvacana śāśvatam // KūrmP_2,11.97 //</l>\n</lg>\n\n<lg>\n<l>agnau kriyāvatāmapsu vyomni sūrye manīṣiṇām /</l>\n<l>kāṣṭhādiṣveva mūrkhāṇāṃ hṛdi liṅgantuyoginām // KūrmP_2,11.98 //</l>\n</lg>\n\n<lg>\n<l>yadyanutpannavijñāno viraktaḥ prītisaṃyutaḥ /</l>\n<l>yāvajjīvaṃ japed yuktaḥ praṇavaṃ brahmaṇo vapuḥ // KūrmP_2,11.99 //</l>\n</lg>\n\n<lg>\n<l>athavā śatarudrīyaṃ japedāmaraṇād dvijaḥ /</l>\n<l>ekākī yatacittātmā sa yāti paramaṃ padam // KūrmP_2,11.100 //</l>\n</lg>\n\n<lg>\n<l>vased vāmaraṇād vipro vārāṇasyāṃ samāhitaḥ /</l>\n<l>so 'pīśvaraprasādena yāti tat paramaṃ padam // KūrmP_2,11.101 //</l>\n</lg>\n\n<lg>\n<l>tatrotkramaṇakāle hi sarveṣāmeva dehinām /</l>\n<l>dadāti tat paraṃ jñānaṃ yena mucyeta bandhanāt // KūrmP_2,11.102 //</l>\n</lg>\n\n<lg>\n<l>varṇāśramavidhiṃ kṛtsnaṃ kurvāṇo matparāyaṇaḥ /</l>\n<l>tenaiva janmanā jñānaṃ labdhvā yāti śivaṃ padam // KūrmP_2,11.103 //</l>\n</lg>\n\n<lg>\n<l>ye 'pi tatra vasantīha nīcā vā pāpayonayaḥ /</l>\n<l>sarve taranti saṃsāramīśvarānugrahād dvijāḥ // KūrmP_2,11.104 //</l>\n</lg>\n\n<lg>\n<l>kintu vighnā bhaviṣyanti pāpopahatacetasām /</l>\n<l>dharmaṃ samāśrayet tasmānmuktaye niyataṃ dvijāḥ // KūrmP_2,11.105 //</l>\n</lg>\n\n<lg>\n<l>etad rahasyaṃ vedānāṃ na deyaṃ yasya kasya cit /</l>\n<l>dhārmikāyaiva dātavyaṃ bhaktāya brahmacāriṇe // KūrmP_2,11.106 //</l>\n</lg>\n\n<lg>\n<l>vyāsa uvāca</l>\n<l>ityetaduktvā bhagavānātmayogamanuttamam /</l>\n<l>vyājahāra samāsīnaṃ nārāyaṇamanāmayam // KūrmP_2,11.107 //</l>\n</lg>\n\n<lg>\n<l>mayaitad bhāṣitaṃ jñānaṃ hitārthaṃ brahmavādinām /</l>\n<l>dātavyaṃ śāntacittebhyaḥ śiṣyebhyo bhavatā śivam // KūrmP_2,11.108 //</l>\n</lg>\n\n<lg>\n<l>uktvaivamatha yogīndrānabravīd bhagavānajaḥ /</l>\n<l>hitāya sarvabhaktānāṃ dvijātīnāṃ dvijottamāḥ // KūrmP_2,11.109 //</l>\n</lg>\n\n<lg>\n<l>bhavanto 'pi hi majjñānaṃ śiṣyāṇāṃ vidhipūrvakam /</l>\n<l>upadekṣyanti bhaktānāṃ sarveṣāṃ vacanānmama // KūrmP_2,11.110 //</l>\n</lg>\n\n<lg>\n<l>ayaṃ nārāyaṇo yo 'hamīśvaro nātra saṃśayaḥ /</l>\n<l>nāntaraṃ ye prapaśyanti teṣāṃ deyamidaṃ param // KūrmP_2,11.111 //</l>\n</lg>\n\n<lg>\n<l>mamaiṣā paramā mūrtirnārāyaṇasamāhvayā /</l>\n<l>sarvabhūtātmabhūtasthā śāntā cākṣarasaṃjñitā // KūrmP_2,11.112 //</l>\n</lg>\n\n<lg>\n<l>ye tvanyathā prapaśyanti loke bhedadṛśo janāḥ /</l>\n<l>na te māṃ saṃprapaśyanti jāyante ca punaḥ punaḥ // KūrmP_2,11.113 //</l>\n</lg>\n\n<lg>\n<l>ye tvimaṃ viṣṇumavyaktaṃ māṃ vā devaṃ maheśvaram /</l>\n<l>ekībhāvena paśyanti na teṣāṃ punarudbhavaḥ // KūrmP_2,11.114 //</l>\n</lg>\n\n<lg>\n<l>tasmādanādinidhanaṃ viṣṇumātmānamavyayam /</l>\n<l>māmeva saṃprapaśyadhvaṃ pūjayadhvaṃ tathaiva hi // KūrmP_2,11.115 //</l>\n</lg>\n\n<lg>\n<l>ye 'nyathā māṃ prapaśyanti matvemaṃ devatāntaram /</l>\n<l>te yānti narakān ghorān nāhaṃ teṣuvyavasthitaḥ // KūrmP_2,11.116 //</l>\n</lg>\n\n<lg>\n<l>mūrkhaṃ vā paṇḍitaṃ vāpi brāhmaṇaṃ vā madāśrayam /</l>\n<l>mocayāmi śvapākaṃ vā na nārāyaṇanindakam // KūrmP_2,11.117 //</l>\n</lg>\n\n<lg>\n<l>tasmādeṣa mahāyogī madbhaktaiḥ puruṣottamaḥ /</l>\n<l>arcanīyo namaskāryo matprītijananāya hi // KūrmP_2,11.118 //</l>\n</lg>\n\n<lg>\n<l>evamuktvā samāliṅgya vāsudevaṃ pinākadhṛk /</l>\n<l>antarhito 'bhavat teṣāṃ sarveṣāmeva paśyatām // KūrmP_2,11.119 //</l>\n</lg>\n\n<lg>\n<l>nārāyaṇo 'pi bhagavāṃstāpasaṃ veṣamuttamam /</l>\n<l>jagrāha yoginaḥ sarvāṃstyaktvā vai paramaṃ vapuḥ // KūrmP_2,11.120 //</l>\n</lg>\n\n<lg>\n<l>jñātaṃ bhavadbhiramalaṃ prasādāt parameṣṭhinaḥ /</l>\n<l>sākṣādeva maheśasya jñānaṃ saṃsāranāśanam // KūrmP_2,11.121 //</l>\n</lg>\n\n<lg>\n<l>gacchadhvaṃ vijvarāḥ sarve vijñānaṃ parameṣṭhinaḥ /</l>\n<l>pravartayadhvaṃ śiṣyebhyo dhārmikebhyo munīśvarāḥ // KūrmP_2,11.122 //</l>\n</lg>\n\n<lg>\n<l>idaṃ bhaktāya śāntāya dhārmikāyāhitāgnaye /</l>\n<l>vijñānamaiśvaraṃ deyaṃ brāhmaṇāya viśeṣataḥ // KūrmP_2,11.123 //</l>\n</lg>\n\n<lg>\n<l>evamuktvā sa viśvātmā yogināṃ yogavittamaḥ /</l>\n<l>nārāyaṇo mahāyogī jagāmādarśanaṃ svayam // KūrmP_2,11.124 //</l>\n</lg>\n\n<lg>\n<l>te 'pi devādideveśaṃ namaskṛtya maheśvaram /</l>\n<l>nārāyaṇaṃ ca bhūtādiṃ svāni sthānāni bhejire // KūrmP_2,11.125 //</l>\n</lg>\n\n<lg>\n<l>sanatkumāro bhagavān saṃvartāya mahāmuniḥ /</l>\n<l>dattavānaiśvaraṃ jñānaṃ so 'pi satyavratāya tu // KūrmP_2,11.126 //</l>\n</lg>\n\n<lg>\n<l>sanandano 'pi yogīndraḥ pulahāya maharṣaye /</l>\n<l>pradadau gautamāyātha pulaho 'pi prajāpatiḥ // KūrmP_2,11.127 //</l>\n</lg>\n\n<lg>\n<l>aṅgirā vedaviduṣe bharadvājāya dattavān /</l>\n<l>jaigīṣavyāya kapilastathā pañcaśikhāya ca // KūrmP_2,11.128 //</l>\n</lg>\n\n<lg>\n<l>parāśaro 'pi sanakāt pitā me sarvatattvadṛk /</l>\n<l>lebhetatparamaṃ jñānaṃ tasmād vālmīkirāptavān // KūrmP_2,11.129 //</l>\n</lg>\n\n<lg>\n<l>mamovāca purā devaḥ satīdehabhavāṅgajaḥ /</l>\n<l>vāmadevo mahāyogī rudraḥ kila pinākadhṛk // KūrmP_2,11.130 //</l>\n</lg>\n\n<lg>\n<l>nārāyaṇo 'pi bhagavān devakītanayo hariḥ /</l>\n<l>arjunāya svayaṃ sākṣāt dattavānidamuttamam // KūrmP_2,11.131 //</l>\n</lg>\n\n<lg>\n<l>yadahaṃ labdhavān rudrād vāmadevādanuttamam /</l>\n<l>viśeṣād giriśe bhaktistasmādārabhya me 'bhavat // KūrmP_2,11.132 //</l>\n</lg>\n\n<lg>\n<l>śaraṇyaṃ śaraṇaṃ rudraṃ prapanno 'haṃ viśeṣataḥ /</l>\n<l>bhūteśaṃ giraśaṃ sthāṇuṃ devadevaṃ triśūlinam // KūrmP_2,11.133 //</l>\n</lg>\n\n<lg>\n<l>bhavanto 'pi hi taṃ devaṃ śaṃbhuṃ govṛṣavāhanam /</l>\n<l>prapadyadhvaṃ sapatnīkāḥ saputrāḥ śaraṇaṃ śivam // KūrmP_2,11.134 //</l>\n</lg>\n\n<lg>\n<l>vartadhvaṃ tatprasādena karmayogena śaṅkaram /</l>\n<l>pūjayadhvaṃ mahādevaṃ gopatiṃ bhūtibhūṣaṇam // KūrmP_2,11.135 //</l>\n</lg>\n\n<lg>\n<l>evamukte 'tha munayaḥ śaunakādyā maheśvaram /</l>\n<l>praṇemuḥ śāśvataṃ sthāṇuṃ vyāsaṃ satyavatīsutam // KūrmP_2,11.136 //</l>\n</lg>\n\n<lg>\n<l>abruvan hṛṣṭamanasaḥ kṛṣṇadvaipāyanaṃ prabhum /</l>\n<l>sākṣādeva hṛṣīkeśaṃ sarvalokamaheśvaram // KūrmP_2,11.137 //</l>\n</lg>\n\n<lg>\n<l>bhavatprasādādacalā śaraṇye govṛṣadhvaje /</l>\n<l>idānīṃ jāyate bhaktiryā devairapi durlabhā // KūrmP_2,11.138 //</l>\n</lg>\n\n<lg>\n<l>kathayasva muniśreṣṭha karmayogamanuttamam /</l>\n<l>yenāsau bhagavānīśaḥ samārādhyo mumukṣubhiḥ // KūrmP_2,11.139 //</l>\n</lg>\n\n<lg>\n<l>tvatsaṃnidhāveṣa sūtaḥ śṛṇotu bhagavadvacaḥ /</l>\n<l>tadvadākhilalokānāṃ rakṣaṇaṃ dharmasaṃgraham // KūrmP_2,11.140 //</l>\n</lg>\n\n<lg>\n<l>yaduktaṃ devadevena viṣṇunā kūrmarūpiṇā /</l>\n<l>pṛṣṭena munibhiḥ pūrvaṃ śakreṇāmṛtamanthane // KūrmP_2,11.141 //</l>\n</lg>\n\n<lg>\n<l>śrutvā satyavatīsūnuḥ karmayogaṃ sanātanam /</l>\n<l>munīnāṃ bhāṣitaṃ kṛṣṇaḥ provāca susamāhitaḥ // KūrmP_2,11.142 //</l>\n</lg>\n\n<lg>\n<l>ya imaṃ paṭhate nityaṃ saṃvādaṃ kṛttivāsasaḥ /</l>\n<l>sanatkumārapramukhaiḥ sarvapāpaiḥ pramucyate // KūrmP_2,11.143 //</l>\n</lg>\n\n<lg>\n<l>śrāvayed vā dvijān śuddhān brahmacaryaparāyaṇān /</l>\n<l>yo vā vicārayedarthaṃ sa yāti paramāṃ gatim // KūrmP_2,11.144 //</l>\n</lg>\n\n<lg>\n<l>yaścaitacchṛṇuyānnityaṃ bhaktiyukto dṛḍhavrataḥ /</l>\n<l>sarvapāpavinirmukto brahmaloke mahīyate // KūrmP_2,11.145 //</l>\n</lg>\n\n<lg>\n<l>tasmāt sarvaprayatnena paṭhitavyo manīṣibhiḥ /</l>\n<l>śrotavyaścātha mantavyo viśeṣād brāhmaṇaiḥ sadā // KūrmP_2,11.146 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) ekādaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>śṛṇudhvamṛṣayaḥ sarve vakṣyamāṇaṃ sanātanam /</l>\n<l>karmayogaṃ brāhmaṇānāmātyantikaphalapradam // KūrmP_2,12.1 //</l>\n</lg>\n\n<lg>\n<l>āmnāyasiddhamakhilaṃ brihmaṇānupradarśitam /</l>\n<l>ṛṣīṇāṃ śṛṇvatāṃ pūrvaṃ manurāha prajāpatiḥ // KūrmP_2,12.2 //</l>\n</lg>\n\n<lg>\n<l>sarvapāpaharaṃ puṇyamṛṣisaṅghairniṣevitam /</l>\n<l>samāhitadhiyo yūyaṃ śṛṇudhvaṃ gadato mama // KūrmP_2,12.3 //</l>\n</lg>\n\n<lg>\n<l>kṛtopanayano vedānadhīyīta dvijottamāḥ /</l>\n<l>garbhāṣṭame 'ṣṭame vābde svasūtroktavidhānataḥ // KūrmP_2,12.4 //</l>\n</lg>\n\n<lg>\n<l>daṇḍī ca mekhalī sūtrī kṛṣṇājinadharo muniḥ /</l>\n<l>bhikṣāhāro guruhito vīkṣamāṇo gururmukham // KūrmP_2,12.5 //</l>\n</lg>\n\n<lg>\n<l>kārpāsamupavītārthaṃ nirmitaṃ brahmaṇā purā /</l>\n<l>brāhmaṇānāṃ trivit sūtraṃ kauśaṃ vā vastrameva vā // KūrmP_2,12.6 //</l>\n</lg>\n\n<lg>\n<l>sadopavītī caiva syāt sadā baddhaśikho dvijaḥ /</l>\n<l>anyathā yat kṛtaṃ karma tad bhavatyayathākṛtam // KūrmP_2,12.7 //</l>\n</lg>\n\n<lg>\n<l>vasedavikṛtaṃ vāsaḥ kārpāsaṃ vā kaṣāyakam /</l>\n<l>tadeva paridhānīyaṃ śuklamacchidramuttamam // KūrmP_2,12.8 //</l>\n</lg>\n\n<lg>\n<l>uttaraṃ tu samākhyātaṃ vāsaḥ kṛṣṇājinaṃ śubham /</l>\n<l>abhāve gavyamajinaṃ rauravaṃ vā vidhīyate // KūrmP_2,12.9 //</l>\n</lg>\n\n<lg>\n<l>uddhṛtya dakṣiṇaṃ bāhuṃ savye bāhau samarpitam /</l>\n<l>upavītaṃ bhavennityaṃ nivītaṃ kaṇṭhasajjane // KūrmP_2,12.10 //</l>\n</lg>\n\n<lg>\n<l>savyaṃ bāhuṃ samuddhṛtya dakṣiṇe tu dhṛtaṃ dvijāḥ /</l>\n<l>prācīnāvītamityuktaṃ pitrye karmaṇi yojayet // KūrmP_2,12.11 //</l>\n</lg>\n\n<lg>\n<l>agnyagāre gavāṃ goṣṭhe home japye tathaiva ca /</l>\n<l>svādhyāye bhojane nityaṃ brāhmaṇānāṃ ca sannidhau // KūrmP_2,12.12 //</l>\n</lg>\n\n<lg>\n<l>upāsane gurūṇāṃ ca saṃdhyayoḥ sādhusaṃgame /</l>\n<l>upavītī bhavennityaṃ vidhireṣa sanātanaḥ // KūrmP_2,12.13 //</l>\n</lg>\n\n<lg>\n<l>mauñjī trivṛt samā ślakṣaṇā kāryā viprasya mekhalā /</l>\n<l>muñjābhāve kuśenāhurgranthinaikena vā tribhiḥ // KūrmP_2,12.14 //</l>\n</lg>\n\n<lg>\n<l>dhārayed bailvapālāśau daṇḍau keśāntakau dvijaḥ /</l>\n<l>yajñārhavṛkṣajaṃ vātha saumyamavraṇameva ca // KūrmP_2,12.15 //</l>\n</lg>\n\n<lg>\n<l>sāyaṃ prātardvijaḥ saṃdhyāmupāsīta samāhitaḥ /</l>\n<l>kāmāllobhād bhayānmohāt tyaktena patito bhavet // KūrmP_2,12.16 //</l>\n</lg>\n\n<lg>\n<l>agnikāryaṃ tataḥ kuryāt sāyaṃ prātaḥ prasannadhīḥ /</l>\n<l>snātvā saṃtarpayed devānṛṣīn pitṛgaṇāṃstathā // KūrmP_2,12.17 //</l>\n</lg>\n\n<lg>\n<l>devatābhyarcanaṃ kuryāt puṣpaiḥ patreṇa vāmbubhiḥ /</l>\n<l>abhivādanaśīlaḥ syānnityaṃ vṛddheṣu dharmataḥ // KūrmP_2,12.18 //</l>\n</lg>\n\n<lg>\n<l>asāvahaṃ bho nāmeti samyak praṇatipūrvakam /</l>\n<l>āyurārogyasiddhyarthaṃ tandrādiparivarjitaḥ // KūrmP_2,12.19 //</l>\n</lg>\n\n<lg>\n<l>āyuṣṇān bhava saumyeti vācyo vipro 'bhivādane /</l>\n<l>akāraścāsya nāmno 'nte vācyaḥ pūrvākṣaraḥ plutaḥ // KūrmP_2,12.20 //</l>\n</lg>\n\n<lg>\n<l>na kuryād yo 'bhivādasya dvijaḥ pratyabhivādanam /</l>\n<l>nābhivādyaḥ sa viduṣā yathā śūdrastathaiva saḥ // KūrmP_2,12.21 //</l>\n</lg>\n\n<lg>\n<l>vyatyastapāṇinā kāryamupasaṃgrahaṇaṃ guroḥ /</l>\n<l>savyena savyaḥ spraṣṭavyo dakṣiṇena tu dakṣiṇaḥ // KūrmP_2,12.22 //</l>\n</lg>\n\n<lg>\n<l>laukikaṃ vaidikaṃ cāpi tathādhyātmikameva vā /</l>\n<l>ādadīta yato jñānaṃ taṃ pūrvamabhivādayet // KūrmP_2,12.23 //</l>\n</lg>\n\n<lg>\n<l>nodakaṃ dhārayed bhaikṣaṃ puṣpāṇi samidhastathā /</l>\n<l>evaṃvidhāni cānyāni na daivādyeṣu karmasu // KūrmP_2,12.24 //</l>\n</lg>\n\n<lg>\n<l>brāhmaṇaṃ kuśalaṃ pṛcchet kṣatrabandhumanāmayam /</l>\n<l>vaiśyaṃ kṣemaṃ samāgamya śūdramārogyameva tu // KūrmP_2,12.25 //</l>\n</lg>\n\n<lg>\n<l>upādhyāyaḥ pitā jyeṣṭho bhrātā caiva mahīpatiḥ /</l>\n<l>mātulaḥ śvaśurastrātā mātāmahapitāmahau /</l>\n<l>varṇajyeṣṭhaḥ pitṛvyaśca puṃso 'tra guravaḥ smṛtāḥ // KūrmP_2,12.26 //</l>\n</lg>\n\n<lg>\n<l>mātā mātāmahī gurvo piturmātuśca sodarāḥ /</l>\n<l>śvaśrūḥ pitāmahījyeṣṭhā dhātrī ca guravaḥ striyaḥ // KūrmP_2,12.27 //</l>\n</lg>\n\n<lg>\n<l>ityukto guruvargo 'yaṃ mātṛtaḥ pitṛto dvijāḥ /</l>\n<l>anuvartanameteṣāṃ manovākkāyakarmabhiḥ // KūrmP_2,12.28 //</l>\n</lg>\n\n<lg>\n<l>guruṃ dṛṣṭvā samuttiṣṭhedabhivādya kṛtāñjaliḥ /</l>\n<l>naitairupaviśet sārdhaṃ vivadennātmakāraṇāt // KūrmP_2,12.29 //</l>\n</lg>\n\n<lg>\n<l>jīvitārthamapi dveṣād gurubhirnaiva bhāṣaṇam /</l>\n<l>udito 'pi guṇairanyairgurudveṣī patatyadhaḥ // KūrmP_2,12.30 //</l>\n</lg>\n\n<lg>\n<l>gurūṇāmapi sarveṣāṃ pūjyāḥ pañca viśeṣataḥ /</l>\n<l>teṣāmādyāstrayaḥ śreṣṭhāsteṣāṃ mātā supūjitā // KūrmP_2,12.31 //</l>\n</lg>\n\n<lg>\n<l>yo bhāvayati yā sūte yena vidyopadiśyate /</l>\n<l>jyeṣṭho bhrātā ca bhartā ca pañcaite guravaḥ smṛtāḥ // KūrmP_2,12.32 //</l>\n</lg>\n\n<lg>\n<l>ātmanaḥ sarvayatnena prāṇatyāgena vā punaḥ /</l>\n<l>pūjanīyā viśeṣeṇa pañcaite bhūtimicchatā // KūrmP_2,12.33 //</l>\n</lg>\n\n<lg>\n<l>yāvat pitā ca mātā ca dvāvetau nirvikāriṇau /</l>\n<l>tāvat sarvaṃ parityajya putraḥ syāt tatparāyaṇaḥ // KūrmP_2,12.34 //</l>\n</lg>\n\n<lg>\n<l>pitā mātā ca suprītau syātāṃ putraguṇairyadi /</l>\n<l>sa putraḥ sakalaṃ dharmamāpnuyāt tena karmaṇā // KūrmP_2,12.35 //</l>\n</lg>\n\n<lg>\n<l>nāsti mātṛsamaṃ daivaṃ nāsti pitṛsamo guruḥ /</l>\n<l>tayoḥ pratyupakāro 'pi na kathañcana vidyate // KūrmP_2,12.36 //</l>\n</lg>\n\n<lg>\n<l>tayornityaṃ priyaṃ kuryāt karmaṇā manasā girā /</l>\n<l>na tābhyāmananujñāto dharmamanyaṃ samācaret // KūrmP_2,12.37 //</l>\n</lg>\n\n<lg>\n<l>varjayitvā muktiphalaṃ nityaṃ naimittikaṃ tathā /</l>\n<l>dharmasāraḥ samuddiṣṭaḥ pretyānantaphalapradaḥ // KūrmP_2,12.38 //</l>\n</lg>\n\n<lg>\n<l>samyagārādhya vaktāraṃ visṛṣṭastadanujñayā /</l>\n<l>śiṣyo vidyāphalaṃ bhuṅkte pretya cāpadyate divi // KūrmP_2,12.39 //</l>\n</lg>\n\n<lg>\n<l>yo bhrātaraṃ pitṛsamaṃ jyeṣṭhaṃ mūrkho 'vamanyate /</l>\n<l>tena doṣeṇa sa pretya nirayaṃ ghoramṛcchati // KūrmP_2,12.40 //</l>\n</lg>\n\n<lg>\n<l>puṃsā vartmaniviṣṭena pūjyo bhartā tu sarvadā /</l>\n<l>yāti dātari loke 'smin upakārāddhi gauravam // KūrmP_2,12.41 //</l>\n</lg>\n\n<lg>\n<l>yenarā bhartṛpiṇḍārthaṃ svān prāṇān saṃtyajanti hi /</l>\n<l>teṣāmathākṣayāṃllokān provāca bhagavān manuḥ // KūrmP_2,12.42 //</l>\n</lg>\n\n<lg>\n<l>mātulāṃśca pitṛvyāṃśca śvaśurānṛtvijo gurūn /</l>\n<l>asāvahamiti brūyuḥ pratyutthāya yavīyasaḥ // KūrmP_2,12.43 //</l>\n</lg>\n\n<lg>\n<l>avācyo dīkṣito nāmnā yavīyānapi yo bhavet /</l>\n<l>bhobhavatpūrvakaṃ tvenamabhibhāṣeta dharmavit // KūrmP_2,12.44 //</l>\n</lg>\n\n<lg>\n<l>abhivādyāśca pūjyaśca śirasā vandya eva ca /</l>\n<l>brāhmaṇaḥ kṣatriyādyaiśca śrīkāmaiḥ sādaraṃ sadā // KūrmP_2,12.45 //</l>\n</lg>\n\n<lg>\n<l>nābhivādyāstu vipreṇa kṣatriyādyāḥ kathañcana /</l>\n<l>jñānakarmaguṇopetā yadyapyete bahuśrutāḥ // KūrmP_2,12.46 //</l>\n</lg>\n\n<lg>\n<l>brāhmaṇaḥ sarvavarṇānāṃ svasti kuryāditi sthitiḥ /</l>\n<l>savarṇeṣu savarṇānāṃ kāryamevābhivādanam // KūrmP_2,12.47 //</l>\n</lg>\n\n<lg>\n<l>gururagnirdvijātīnāṃ varṇānāṃ brāhmaṇo guruḥ /</l>\n<l>patireko guruḥ strīṇāṃ sarvatrābhyāgato guruḥ // KūrmP_2,12.48 //</l>\n</lg>\n\n<lg>\n<l>vidyā karma vayo bandhurvittaṃ bhavati pañcamam /</l>\n<l>mānyasthānāni pañcāhuḥ pūrvaṃ pūrvaṃ gurūttarāt // KūrmP_2,12.49 //</l>\n</lg>\n\n<lg>\n<l>pañcānāṃ triṣu varṇeṣu bhūyāṃsi balavanti ca /</l>\n<l>yatra syuḥ so 'tra mānārhaḥ śūdro 'pi daśamīṃ gataḥ // KūrmP_2,12.50 //</l>\n</lg>\n\n<lg>\n<l>panthā deyo brāhmaṇāya striyai rājñe hyacakṣuṣe /</l>\n<l>vṛddhāya bhārabugnāya rogiṇe durbalāya ca // KūrmP_2,12.51 //</l>\n</lg>\n\n<lg>\n<l>bhikṣāmāhṛtya śiṣṭānāṃ gṛhebhyaḥ prayato 'nvaham /</l>\n<l>nivedya gurave 'śnīyād vāgyatastadanujñayā // KūrmP_2,12.52 //</l>\n</lg>\n\n<lg>\n<l>bhavatpūrvaṃ cared bhaikṣyamupanīto dvijottamaḥ /</l>\n<l>bhavanmadhyaṃ tu rājanyo vaiśyastu bhavaduttaram // KūrmP_2,12.53 //</l>\n</lg>\n\n<lg>\n<l>mātaraṃ vā svasāraṃ vā māturvā bhaginīṃ nijām /</l>\n<l>bhikṣeta bhikṣāṃ prathamaṃ yā cainaṃ na vimānayet // KūrmP_2,12.54 //</l>\n</lg>\n\n<lg>\n<l>sajātīyagṛheṣveva sārvavarṇikameva vā /</l>\n<l>bhaikṣyasya caraṇaṃ proktaṃ patitādiṣu varjitam // KūrmP_2,12.55 //</l>\n</lg>\n\n<lg>\n<l>vedayajñairahīnānāṃ praśastānāṃ svakarmasu /</l>\n<l>brahmacaryāhared bhaikṣaṃ gṛhebhyaḥ prayato 'nvaham // KūrmP_2,12.56 //</l>\n</lg>\n\n<lg>\n<l>guroḥ kule na bhikṣeta na jñātikulabandhuṣu /</l>\n<l>alābhe tvanyagehānāṃ pūrvaṃ pūrvaṃ vivarjayet // KūrmP_2,12.57 //</l>\n</lg>\n\n<lg>\n<l>sarvaṃ vā vicared grāmaṃ pūrvoktānāmasaṃbhave /</l>\n<l>niyamya prayato vācaṃ diśastvanavalokayan // KūrmP_2,12.58 //</l>\n</lg>\n\n<lg>\n<l>samāhṛtya tu tad bhaikṣaṃ yāvadarthamamāyayā /</l>\n<l>bhuñjīta prayato nityaṃ vāgyato 'nanyamānasaḥ // KūrmP_2,12.59 //</l>\n</lg>\n\n<lg>\n<l>bhaikṣyeṇa vartayennityaṃ naikānnādī bhaved vratī /</l>\n<l>bhaikṣyeṇa vratino vṛttirupavāsasamā smṛtā // KūrmP_2,12.60 //</l>\n</lg>\n\n<lg>\n<l>pūjayedaśanaṃ nityamadyāccaitadakutsayan /</l>\n<l>dṛṣṭvā hṛṣyet prasīdecca pratinandecca sarvaśaḥ // KūrmP_2,12.61 //</l>\n</lg>\n\n<lg>\n<l>anārogyamanāyuṣyamasvargyaṃ cātibhojanam /</l>\n<l>apuṇyaṃ lokavidviṣṭaṃ tasmāt tatparivarjayet // KūrmP_2,12.62 //</l>\n</lg>\n\n<lg>\n<l>prāṅmukho 'nnāni bhuñjīta sūryābhimukha eva vā /</l>\n<l>nādyādudaṅmukho nityaṃ vidhireṣa sanātanaḥ // KūrmP_2,12.63 //</l>\n</lg>\n\n<lg>\n<l>prakṣālya pāṇipādau ca bhuñjāno dvirupaspṛśet /</l>\n<l>śucau deśe samāsīno bhuktvā ca dvirupaspṛśet // KūrmP_2,12.64 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāmuparivibhāge dvādaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>bhuktvā pītvā ca suptvā ca snātvā rathyopasarpaṇe /</l>\n<l>oṣṭhāvalamokau spṛṣṭvā vāso viparidhāya ca // KūrmP_2,13.1 //</l>\n</lg>\n\n<lg>\n<l>retomūtrapurīṣāṇāmutsarge 'yuktabhāṣaṇe /</l>\n<l>ṣṭhīvitvādhyayanārambhe kāsaśvāsāgame tathā // KūrmP_2,13.2 //</l>\n</lg>\n\n<lg>\n<l>catvaraṃ vā śmaśānaṃ vā samākramya dvijottamaḥ /</l>\n<l>saṃdhyayorubhayostadvadācānto 'pyācamet punaḥ // KūrmP_2,13.3 //</l>\n</lg>\n\n<lg>\n<l>caṇḍālamlecchasaṃbhāṣe strīśūdrocchiṣṭabhāṣaṇe /</l>\n<l>ucchiṣṭaṃ puruṣaṃ spṛṣṭvā bhojyaṃ cāpi tathāvidham /</l>\n<l>ācāmedaśrupāte vā lohitasya tathaiva ca // KūrmP_2,13.4 //</l>\n</lg>\n\n<lg>\n<l>bhojane saṃdhyayoḥ snātvā pītvā mūtrapurīṣayoḥ /</l>\n<l>ācānto 'pyācamet suptvā sakṛtsakṛdathānyataḥ // KūrmP_2,13.5 //</l>\n</lg>\n\n<lg>\n<l>agnergavāmathālambhe spṛṣṭvā prayatameva vā /</l>\n<l>strīṇāmathātmanaḥ sparśe nīvīṃ vā paridhāya ca // KūrmP_2,13.6 //</l>\n</lg>\n\n<lg>\n<l>upaspṛśejjalaṃ vārdraṃ tṛṇaṃ vā bhūmimeva vā /</l>\n<l>keśānāṃ cātmanaḥ sparśe vāsaso 'kṣālitasya ca // KūrmP_2,13.7 //</l>\n</lg>\n\n<lg>\n<l>anuṣṇābhiraphenābiraduṣṭābhiśca dharmataḥ /</l>\n<l>śaucepsuḥ sarvadācāmedāsīnaḥ prāgudaṅmukhaḥ // KūrmP_2,13.8 //</l>\n</lg>\n\n<lg>\n<l>śiraḥ prāvṛtya kaṇṭhaṃ vā muktakacchasikho 'pi vā /</l>\n<l>akṛtvā pādayoḥ śaucamācānto 'pyaśucirbhavet // KūrmP_2,13.9 //</l>\n</lg>\n\n<lg>\n<l>sopānatko jalastho vā noṣṇīṣī vācamed budhaḥ /</l>\n<l>na caiva varṣadhārābhirna tiṣṭhan noddhṛtodakaiḥ // KūrmP_2,13.10 //</l>\n</lg>\n\n<lg>\n<l>naikahastārpitajalairvinā sūtreṇa vā punaḥ /</l>\n<l>na pādukāsanastho vā bahirjānurathāpi vā // KūrmP_2,13.11 //</l>\n</lg>\n\n<lg>\n<l>na jalpan na hasan prekṣan śayānaḥ prahva eva ca /</l>\n<l>nāvīkṣitābhiḥ phenādyairupetābhirathāpi vā // KūrmP_2,13.12 //</l>\n</lg>\n\n<lg>\n<l>śūdrāśucikaronmuktairna kṣārābhistathaiva ca /</l>\n<l>na caivāṅgulibhiḥ śabdaṃ na kurvan nānyamānasaḥ // KūrmP_2,13.13 //</l>\n</lg>\n\n<lg>\n<l>na varṇarasaduṣṭābhirna caiva pradarodakaiḥ /</l>\n<l>na pāṇikṣubhitābhirvā na bahiṣkakṣa eva vā // KūrmP_2,13.14 //</l>\n</lg>\n\n<lg>\n<l>hṛdgābhiḥ pūyate vipraḥ kaṇṭhyābhiḥ kṣatriyaḥ śuciḥ /</l>\n<l>prāśitābhistathāvaiśyaḥ strīśūdrau sparśato 'ntataḥ // KūrmP_2,13.15 //</l>\n</lg>\n\n<lg>\n<l>aṅguṣṭhamūlāntarato rekhāyāṃ brāhmamucyate /</l>\n<l>antarāṅguṣṭhadeśinyo pitṝṇāṃ tīrthamuttamam // KūrmP_2,13.16 //</l>\n</lg>\n\n<lg>\n<l>kaniṣṭhāmūlataḥ paścāt prājāpatyaṃ pracakṣate /</l>\n<l>aṅgulyagre smṛtaṃ daivaṃ tadevārṣaṃ prakīrtitam // KūrmP_2,13.17 //</l>\n</lg>\n\n<lg>\n<l>mūle vā daivamārṣaṃ syādāgneyaṃ madhyataḥ smṛtaṃ /</l>\n<l>tadeva saumikaṃ tīrthametajjñātvā na muhyati // KūrmP_2,13.18 //</l>\n</lg>\n\n<lg>\n<l>brāhmeṇaiva tu tīrthena dvijo nityamupaspṛśet /</l>\n<l>kāyena vātha daivena tu pitryeṇa vai dvijāḥ // KūrmP_2,13.19 //</l>\n</lg>\n\n<lg>\n<l>triḥ prāśnīyādapaḥ pūrvaṃ brāhmaṇaḥ prayatastataḥ /</l>\n<l>saṃmṛjyāṅguṣṭhamūlena mukhaṃ vai samupaspṛśet // KūrmP_2,13.20 //</l>\n</lg>\n\n<lg>\n<l>aṅguṣṭhānāmikābhyāṃ tu spṛśennetradvayaṃ tataḥ /</l>\n<l>tarjanyaṅguṣṭhayogena spṛśennāsāpṛṭadvayam // KūrmP_2,13.21 //</l>\n</lg>\n\n<lg>\n<l>kaniṣṭhāṅguṣṭhayogena śravaṇe samupaspṛśet /</l>\n<l>sarvāsāmatha yogena hṛdayaṃ tu talena vā /</l>\n<l>saṃspṛśed vā śirastadvadaṅguṣṭhenāthavā dvayam // KūrmP_2,13.22 //</l>\n</lg>\n\n<lg>\n<l>triḥ prāśnīyād yadambhastu suprītāstena devatāḥ /</l>\n<l>brahmā viṣṇurmaheśaśca bhavantītyanuśuśrumaḥ // KūrmP_2,13.23 //</l>\n</lg>\n\n<lg>\n<l>gaṅgā ca yamunā caiva prīyete parimārjanāt /</l>\n<l>saṃspṛṣṭayorlocanayoḥ prīyete śaśibhāskarau // KūrmP_2,13.24 //</l>\n</lg>\n\n<lg>\n<l>nāsatyadastrau prīyete spṛṣṭe nāsāpuṭadvaye /</l>\n<l>karṇayoḥ spṛṣṭayostadvat prīyete cānilānalau // KūrmP_2,13.25 //</l>\n</lg>\n\n<lg>\n<l>saṃspṛṣṭe hṛdaye cāsya prīyante sarvadevatāḥ /</l>\n<l>mūrdhni saṃsparśanādekaḥ prītaḥ sa puruṣo bhavet // KūrmP_2,13.26 //</l>\n</lg>\n\n<lg>\n<l>nocchiṣṭaṃ kurvate mukhyā vipruṣo 'ṅgaṃ nayanti yāḥ /</l>\n<l>dantavad dantalagneṣu jihvāsparśe 'śucirbhavet // KūrmP_2,13.27 //</l>\n</lg>\n\n<lg>\n<l>spṛśānti bindavaḥ pādau ya ācāmayataḥ parān /</l>\n<l>bhūmigaiste samā jñeyā na tairaprayato bhavet // KūrmP_2,13.28 //</l>\n</lg>\n\n<lg>\n<l>maduparke ca some ca tāmbūlasya ca bhakṣaṇe /</l>\n<l>phalamūle cekṣudaṇḍe na doṣaṃ prāha ve manuḥ // KūrmP_2,13.29 //</l>\n</lg>\n\n<lg>\n<l>pracaraṃścānnapāneṣu dravyahasto bhavennaraḥ /</l>\n<l>bhūmau nikṣipya tad dravyamācamyābhyukṣayet tu tat // KūrmP_2,13.30 //</l>\n</lg>\n\n<lg>\n<l>taijasaṃ vai samādāya yadyucchiṣṭo bhaved dvijaḥ /</l>\n<l>bhūmau nikṣipya tad dravyamācamyābhyukṣayet tu tat // KūrmP_2,13.31 //</l>\n</lg>\n\n<lg>\n<l>yadyamatraṃ samādāya bhaveduccheṣaṇānvitaḥ /</l>\n<l>anidhāyaiva tad dravyamācāntaḥ śucitāmiyāt /</l>\n<l>vastrādiṣu vikalpaḥ syāt tatsaṃspṛṣṭvācamediha // KūrmP_2,13.32 //</l>\n</lg>\n\n<lg>\n<l>araṇye 'nudake rātrau cauravyāghrākule pathi /</l>\n<l>kṛtvā mūtraṃ purīṣaṃ vā dravyahasto na duṣyati // KūrmP_2,13.33 //</l>\n</lg>\n\n<lg>\n<l>nidhāya dakṣiṇe karṇe brahmasūtramudaṅmukhaḥ /</l>\n<l>ahni kuryācchakṛnmūtraṃ rātrau ced dakṣiṇāmukhaḥ // KūrmP_2,13.34 //</l>\n</lg>\n\n<lg>\n<l>antardhāya mahīṃ kāṣṭhaiḥ patrairloṣṭhatṛṇena vā /</l>\n<l>prāvṛtya ca śiraḥ kuryād viṇmūtrasya visarjanam // KūrmP_2,13.35 //</l>\n</lg>\n\n<lg>\n<l>chāyākūpanadīgoṣṭhacaityāmbhaḥ pathi bhasmasu /</l>\n<l>agnau caiva śmaśāne ca viṇmūtre na samācaret // KūrmP_2,13.36 //</l>\n</lg>\n\n<lg>\n<l>na gomaye na kṛṣṭe vā mahāvṛkṣe na śāḍvale /</l>\n<l>na tiṣṭhan vā na nirvāsā na ca parvatamastake // KūrmP_2,13.37 //</l>\n</lg>\n\n<lg>\n<l>na jīrṇadevāyatane na valmīke kadācana /</l>\n<l>na sasattveṣu garteṣu na gacchan vā samācaret // KūrmP_2,13.38 //</l>\n</lg>\n\n<lg>\n<l>tuṣāṅgārakapāleṣu rājamārge tathaiva ca /</l>\n<l>na kṣetre na vile vāpi na tīrthe na catuṣpathe // KūrmP_2,13.39 //</l>\n</lg>\n\n<lg>\n<l>nodyānodasamīpe vā noṣare na parāśucau /</l>\n<l>na sopānatpāduko vā chatrī vā nāntarikṣake // KūrmP_2,13.40 //</l>\n</lg>\n\n<lg>\n<l>na caivābhimukhe strīṇāṃ gurubrāhmaṇayorgavām /</l>\n<l>na devadevālayayorapāmapi kadācana // KūrmP_2,13.41 //</l>\n</lg>\n\n<lg>\n<l>na jyotīṃṣi nirīkṣanvānasaṃdhyābhimukho 'pivā /</l>\n<l>pratyādityaṃ pratyanalaṃ pratisomaṃ tathaiva ca // KūrmP_2,13.42 //</l>\n</lg>\n\n<lg>\n<l>āhṛtya mṛttikāṃ kūlāllepagandhāpakarṣaṇam /</l>\n<l>kuryādatandritaḥ śaucaṃ viśuddhairuddhṛtodakaiḥ // KūrmP_2,13.43 //</l>\n</lg>\n\n<lg>\n<l>nāharenmṛttikāṃ vipraḥ pāṃśulānna ca kardamāt /</l>\n<l>na mārgānnoṣarād deśācchaucaśiṣṭāṃ parasya ca // KūrmP_2,13.44 //</l>\n</lg>\n\n<lg>\n<l>na devāyatanāt kūpād grāmānna ca jalāt tathā /</l>\n<l>upaspṛśet tato nityaṃ pūrvoktena vidhānataḥ // KūrmP_2,13.45 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge trayodaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>evaṃ daṇḍādibhiryuktaḥ śaucācārasamanvitaḥ /</l>\n<l>āhūto 'dhyayanaṃ kuryād vīkṣamāṇo gurormukham // KūrmP_2,14.1 //</l>\n</lg>\n\n<lg>\n<l>nityamudyatapāṇiḥ syāt sādhvācāraḥ susaṃyataḥ /</l>\n<l>āsyatāmiti coktaḥ sannāsītābhimukhaṃ guroḥ // KūrmP_2,14.2 //</l>\n</lg>\n\n<lg>\n<l>pratiśravaṇasaṃbhāṣe śayāno na samācaret /</l>\n<l>nāsīno na ca bhuñjāno na tiṣṭhanna parāṅmukhaḥ // KūrmP_2,14.3 //</l>\n</lg>\n\n<lg>\n<l>nīcaṃ śayyāsanaṃ cāsya sarvadā gurusannidhau /</l>\n<l>gurostu cakṣurviṣaye na yatheṣṭāsano bhavet // KūrmP_2,14.4 //</l>\n</lg>\n\n<lg>\n<l>nodāharedasya nāma parokṣamapi kevalam /</l>\n<l>na caivāsyānukurvota gatibhāṣaṇaceṣṭitam // KūrmP_2,14.5 //</l>\n</lg>\n\n<lg>\n<l>guroryatra parīvādo nindā cāpi pravartate /</l>\n<l>karṇaiṃ tatra pidhātavyau gantavyaṃ vā tato 'nyataḥ // KūrmP_2,14.6 //</l>\n</lg>\n\n<lg>\n<l>dūrastho nārcayedenaṃ na kruddho nāntike striyāḥ /</l>\n<l>na caivāsyottaraṃ brūyāt sthito nāsīta sannidhau // KūrmP_2,14.7 //</l>\n</lg>\n\n<lg>\n<l>udakumbhaṃ kuśān puṣpaṃ samidho 'syāharet sadā /</l>\n<l>mārjanaṃ lepanaṃ nityamaṅgānāṃ vai samācaret // KūrmP_2,14.8 //</l>\n</lg>\n\n<lg>\n<l>nāsya nirmālyaśayanaṃ pādukopānahāvapi /</l>\n<l>ākramedāsanaṃ cāsya chāyādīn vā kadācana // KūrmP_2,14.9 //</l>\n</lg>\n\n<lg>\n<l>sādhayed dantakāṣṭhādīn labdhaṃ cāsmai nivedayet /</l>\n<l>anāpṛcchya na gantavyaṃ bhavet priyahite rataḥ // KūrmP_2,14.10 //</l>\n</lg>\n\n<lg>\n<l>na pādau sārayedasya saṃnidhāne kadācana /</l>\n<l>jṛmbhitaṃ hasitaṃ caiva kaṇṭhaprāvaraṇaṃ tathā /</l>\n<l>varjayet sannidhau nityamavasphocanameva ca // KūrmP_2,14.11 //</l>\n</lg>\n\n<lg>\n<l>yathākālamadhīyīta yāvanna vimanā guruḥ /</l>\n<l>āsītādho guroḥ kūrce phalake vā samāhitaḥ // KūrmP_2,14.12 //</l>\n</lg>\n\n<lg>\n<l>āsane śayane yāne naiva tiṣṭhet kadācana /</l>\n<l>dhāvantamanudhāveta gacchantamanugacchati // KūrmP_2,14.13 //</l>\n</lg>\n\n<lg>\n<l>go 'śvoṣṭrayānaprāsādaprastareṣu kaṭeṣu ca /</l>\n<l>āsīta guruṇā sārdhaṃ śilāphalakanauṣu ca // KūrmP_2,14.14 //</l>\n</lg>\n\n<lg>\n<l>jitendriyaḥ syāt satataṃ vaśyātmākrodhanaḥ śuciḥ /</l>\n<l>prayuñjīta sadā vācaṃ madhurāṃ hitabhāṣiṇīm // KūrmP_2,14.15 //</l>\n</lg>\n\n<lg>\n<l>gandhamālyaṃ rasaṃ kalyāṃ śuktaṃ prāṇivihiṃsanam /</l>\n<l>abhyaṅgaṃ cāñcanopānacchatradhāraṇameva ca // KūrmP_2,14.16 //</l>\n</lg>\n\n<lg>\n<l>kāmaṃ lobhaṃ bhayaṃ nidrāṃ gītavāditranartanam /</l>\n<l>ātarjanaṃ parīvādaṃ strīprekṣālambhanaṃ tathā /</l>\n<l>paropaghātaṃ paiśunyaṃ prayatnena vivarjayet // KūrmP_2,14.17 //</l>\n</lg>\n\n<lg>\n<l>udakumbhaṃ sumanaso gośakṛnmṛttikāṃ kuśān /</l>\n<l>āhared yāvadarthāni bhaikṣyaṃ cāharahaścaret // KūrmP_2,14.18 //</l>\n</lg>\n\n<lg>\n<l>kṛtaṃ ca lavaṇaṃ sarvaṃ varjyaṃ paryuṣitaṃ ca yat /</l>\n<l>anṛtyadarśo satataṃ bhaved gītādiniḥ spṛhaḥ // KūrmP_2,14.19 //</l>\n</lg>\n\n<lg>\n<l>nādityaṃ vai samīkṣeta na cared dantadhāvanam /</l>\n<l>ekāntamaśucistrībhiḥ śūdrāntyairabhibhāṣaṇam // KūrmP_2,14.20 //</l>\n</lg>\n\n<lg>\n<l>gurūcchiṣṭaṃ bheṣajārthaṃ prayuñjīta na kāmataḥ /</l>\n<l>kalāpakarṣaṇasnānaṃ nācareddhi kadācana // KūrmP_2,14.21 //</l>\n</lg>\n\n<lg>\n<l>na kuryānmānasaṃ vipro gurostyāge kadācana /</l>\n<l>mohādvā yadi vā lobhāt tyaktena patito bhavet // KūrmP_2,14.22 //</l>\n</lg>\n\n<lg>\n<l>laukikaṃ vaidikaṃ cāpi tathādhyātmikameva ca /</l>\n<l>ādadīta yato jñānaṃ na taṃ druhyet kadācana // KūrmP_2,14.23 //</l>\n</lg>\n\n<lg>\n<l>gurorapyavaliptasya kāryākāryamajānataḥ /</l>\n<l>utpathapratipannasya manustyāgaṃ samabravīt // KūrmP_2,14.24 //</l>\n</lg>\n\n<lg>\n<l>gurorgurau sannihite guruvad bhaktimācaret /</l>\n<l>na cātisṛṣṭo guruṇā svān gurūnabivādayet // KūrmP_2,14.25 //</l>\n</lg>\n\n<lg>\n<l>vidyāguruṣvetadeva nityā vṛttiḥ svayoniṣu /</l>\n<l>pratiṣedhatsu cādharmāddhitaṃ copadiśatsvapi // KūrmP_2,14.26 //</l>\n</lg>\n\n<lg>\n<l>śreyaḥsu guruvad vṛttiṃ nityameva samācaret /</l>\n<l>guruputreṣu dāreṣu guroścaiva svabandhuṣu // KūrmP_2,14.27 //</l>\n</lg>\n\n<lg>\n<l>bālaḥ samānajanmā vā śiṣyo vā yajñakarmaṇi /</l>\n<l>adhyāpayan gurusuto guruvanmānamarhati // KūrmP_2,14.28 //</l>\n</lg>\n\n<lg>\n<l>utsādanaṃ vai gātrāṇāṃ snāpanocchiṣṭabhojane /</l>\n<l>na kuryād guruputrasya pādayoḥ śaucameva ca // KūrmP_2,14.29 //</l>\n</lg>\n\n<lg>\n<l>guruvat paripūjyāstu savarṇā guruyoṣitaḥ /</l>\n<l>asavarṇāstu saṃpūjyāḥ pratyutthānābhivādanaiḥ // KūrmP_2,14.30 //</l>\n</lg>\n\n<lg>\n<l>abhyañjanaṃ snāpanaṃ ca gātrotsādanameva ca /</l>\n<l>gurupatnyā na kāryāṇi keśānāṃ ca prasādhanam // KūrmP_2,14.31 //</l>\n</lg>\n\n<lg>\n<l>gurupatnī tu yuvatī nābhivādyeha pādayoḥ /</l>\n<l>kurvota vandanaṃ bhūmyāmasāvahamiti bruvan // KūrmP_2,14.32 //</l>\n</lg>\n\n<lg>\n<l>viproṣya pādagrahaṇamanvahaṃ cābhivādanam /</l>\n<l>gurudāreṣu kurvota satāṃ dharmamanusmaran // KūrmP_2,14.33 //</l>\n</lg>\n\n<lg>\n<l>mātṛṣvasā mātulānī śvaśrūścātha pitṛṣvasā /</l>\n<l>saṃpūjyā gurupatnīva samāstā gurubhāryayā // KūrmP_2,14.34 //</l>\n</lg>\n\n<lg>\n<l>bhrāturbhāryopasaṃgrāhyā savarṇāhanyahanyapi /</l>\n<l>viproṣya tūpasaṃgrāhyā jñātisaṃbandhiyoṣitaḥ // KūrmP_2,14.35 //</l>\n</lg>\n\n<lg>\n<l>piturbhaginyāṃ mātuśca jyāyasyāṃ ca svasaryapi /</l>\n<l>mātṛvad vṛttimātiṣṭhenmāt tābhyo garīyasī // KūrmP_2,14.36 //</l>\n</lg>\n\n<lg>\n<l>evamācārasaṃpannamātmavantamadāmbhikam /</l>\n<l>vedamadhyāpayed dharmaṃ purāṇāṅgāni nityaśaḥ // KūrmP_2,14.37 //</l>\n</lg>\n\n<lg>\n<l>saṃvatsaroṣite śiṣye gururjñānamanirdiśan /</l>\n<l>harate duṣkṛtaṃ tasya śiṣyasya vasato guruḥ // KūrmP_2,14.38 //</l>\n</lg>\n\n<lg>\n<l>ācāryaputraḥ śuśrūṣurjñānado dhārmikaḥ śuciḥ /</l>\n<l>śakto 'nnador'tho svaḥsādhuradhyāpyā daśa dharmataḥ // KūrmP_2,14.39 //</l>\n</lg>\n\n<lg>\n<l>kṛtajñaśca tathādrohī medhāvī śubhakṛnnaraḥ /</l>\n<l>āptaḥ priyo 'tha vidhivat ṣaḍadhyāpyā dvijātayaḥ /</l>\n<l>eteṣu brahmaṇo dānamanyatra tu yathoditān // KūrmP_2,14.40 //</l>\n</lg>\n\n<lg>\n<l>ācamya saṃyato nityamadhīyīta udaṅmukhaḥ /</l>\n<l>upasaṃgṛhya tatpādau vīkṣamāṇo gurormukham /</l>\n<l>adhīṣva bho iti brūyād virāmo 'stviti cāramet // KūrmP_2,14.41 //</l>\n</lg>\n\n<lg>\n<l>prākkūlān paryupāsīnaḥ pavitraiścaiva pāvitaḥ /</l>\n<l>prāṇāyāmaistribhiḥ pūtastata oṅkāramarhati // KūrmP_2,14.42 //</l>\n</lg>\n\n<lg>\n<l>brāhmaṇaḥ praṇavaṃ kuryādante ca vidhivad dvijaḥ /</l>\n<l>kuryādadhyayanaṃ nityaṃ sa brahmāñjalipūrvataḥ // KūrmP_2,14.43 //</l>\n</lg>\n\n<lg>\n<l>sarveṣāmeva bhūtānāṃ vedaścakṣuḥ sanātanam /</l>\n<l>adhīyītāpyayaṃ nityaṃ brāhmaṇyāccyavate 'nyathā // KūrmP_2,14.44 //</l>\n</lg>\n\n<lg>\n<l>yo 'dhīyīta ṛco nityaṃ kṣīrāhutyā sa devatāḥ /</l>\n<l>prīṇāti tarpayantyenaṃ kāmaistṛptāḥ sadaiva hi // KūrmP_2,14.45 //</l>\n</lg>\n\n<lg>\n<l>yajūṃṣyadhīte niyataṃ dadhnā prīṇāti devatāḥ /</l>\n<l>sāmānyadhīte prīṇāti ghṛtāhutibhiranvaham // KūrmP_2,14.46 //</l>\n</lg>\n\n<lg>\n<l>atharvāṅgiraso nityaṃ madhvā prīṇāti devatāḥ /</l>\n<l>dharmāṅgāni purāṇāni māṃsaistarpayate surān // KūrmP_2,14.47 //</l>\n</lg>\n\n<lg>\n<l>apāṃ samīpe niyato naityakaṃ vidhimāśritaḥ /</l>\n<l>gāyatrīmapyadhīyīta gatvāraṇyaṃ samāhitaḥ // KūrmP_2,14.48 //</l>\n</lg>\n\n<lg>\n<l>sahasraparamāṃ devīṃ śatamadhyāṃ daśāvarām /</l>\n<l>gāyatrīṃ vai japennityaṃ japayajñaḥ prakīrtitaḥ // KūrmP_2,14.49 //</l>\n</lg>\n\n<lg>\n<l>gāyatrīṃ caiva vedāṃśca tulayātolayat prabhuḥ /</l>\n<l>ekataścaturo vedān gāyatrīṃ ca tathaikataḥ // KūrmP_2,14.50 //</l>\n</lg>\n\n<lg>\n<l>oṅkāramāditaḥ kṛtvā vyāhṛtīstadanantaram /</l>\n<l>tato 'dhīyīta sāvitrīmekāgraḥ śraddhayānvitaḥ // KūrmP_2,14.51 //</l>\n</lg>\n\n<lg>\n<l>purākalpe samutpannā bhūrbhuvaḥsvaḥ sanātanāḥ /</l>\n<l>mahāvyāhṛtayastistraḥ sarvāśubhanibarhaṇāḥ // KūrmP_2,14.52 //</l>\n</lg>\n\n<lg>\n<l>pradhānaṃ puruṣaḥ kālo viṣṇurbrahmā maheśvaraḥ /</l>\n<l>sattvaṃ rajastamastistraḥ kramād vyāhṛtayaḥ smṛtāḥ // KūrmP_2,14.53 //</l>\n</lg>\n\n<lg>\n<l>oṅkārastat paraṃ brahma sāvitrī syāt tadakṣaram /</l>\n<l>eṣa mantro mahāyogaḥ sārāt sāra udāhṛtaḥ // KūrmP_2,14.54 //</l>\n</lg>\n\n<lg>\n<l>yo 'dhīte 'hanyahanyetāṃ gāyatrīṃ vedamātaram /</l>\n<l>vijñāyārthaṃ brahmacārī sa yāti paramāṃ gatim // KūrmP_2,14.55 //</l>\n</lg>\n\n<lg>\n<l>gāyatrī vedajananī gāyatrī lokapāvanī /</l>\n<l>na gāyatryāḥ paraṃ japyametad vijñāya mucyate // KūrmP_2,14.56 //</l>\n</lg>\n\n<lg>\n<l>śrāvaṇasya tu māsasya paurṇamāsyāṃ dvijottamāḥ /</l>\n<l>āṣāḍhyāṃ proṣṭhapadyāṃ vā vedopākaraṇaṃ smṛtam // KūrmP_2,14.57 //</l>\n</lg>\n\n<lg>\n<l>utsṛjya grāmanagaraṃ māsān vipror'ddhapañcamān /</l>\n<l>adhīyīta śucau deśe brahmacārī samāhitaḥ // KūrmP_2,14.58 //</l>\n</lg>\n\n<lg>\n<l>puṣye tu chandasāṃ kuryād bahirutsarjanaṃ dvijaḥ /</l>\n<l>māghaśuklasya vā prāpte pūrvāhne prathame 'hani // KūrmP_2,14.59 //</l>\n</lg>\n\n<lg>\n<l>chandāṃsyūrdhvamathobhyasyecchuklapakṣeṣu vai dvijaḥ /</l>\n<l>vedāṅgāni purāṇāni kṛṣṇapakṣe ca mānavam // KūrmP_2,14.60 //</l>\n</lg>\n\n<lg>\n<l>imān nityamanadhyāyānadīyāno vivarjayet /</l>\n<l>adhyāpanaṃ ca kurvāṇo hyabhyasyannapi yatnataḥ // KūrmP_2,14.61 //</l>\n</lg>\n\n<lg>\n<l>karṇaśrave 'nile rātrau divā pāṃśusamūhane /</l>\n<l>vidyutstanitavarṣeṣu maholkānāṃ ca saṃplave /</l>\n<l>ākālikamanadhyāyameteṣvāha prajāpatiḥ // KūrmP_2,14.62 //</l>\n</lg>\n\n<lg>\n<l>etānabhyuditān vidyād yadā prāduṣkṛtāgniṣu /</l>\n<l>tadā vidyādanadhyāyamanṛtau cābhradarśane // KūrmP_2,14.63 //</l>\n</lg>\n\n<lg>\n<l>nirghāte bhūmicalane jyotiṣāṃ copasarjane /</l>\n<l>etānākālikān vidyādanadhyāyānṛtāvapi // KūrmP_2,14.64 //</l>\n</lg>\n\n<lg>\n<l>prāduṣkṛteṣvagniṣu tu vidyutstanitanisvane /</l>\n<l>sajyotiḥ syādanadhyāyaḥ śeṣarātrau yathā divā // KūrmP_2,14.65 //</l>\n</lg>\n\n<lg>\n<l>nityānadhyāya eva syād grāmeṣu nagareṣu ca /</l>\n<l>dharmanaipuṇyakāmānāṃ pūtigandhe ca nityaśaḥ // KūrmP_2,14.66 //</l>\n</lg>\n\n<lg>\n<l>antaḥ śavagate grāme vṛṣalasya ca sannidhau /</l>\n<l>anadhyāyo rudyamāne samavāye janasya ca // KūrmP_2,14.67 //</l>\n</lg>\n\n<lg>\n<l>udake madhyarātre ca viṇmūtre ca visarjane /</l>\n<l>ucchiṣṭaḥ śrāddhabuk caiva manasāpi na cintayet // KūrmP_2,14.68 //</l>\n</lg>\n\n<lg>\n<l>pratigṛhya dvijo vidvānekodiṣṭasya ketanam /</l>\n<l>tryahaṃ na kīrtayed brahma rājño rāhośca sūtake // KūrmP_2,14.69 //</l>\n</lg>\n\n<lg>\n<l>yāvadeko 'nudiṣṭasya sneho gandhaśca tiṣṭhati /</l>\n<l>viprasya viduṣo dehe tāvad brahma na kīrtayet // KūrmP_2,14.70 //</l>\n</lg>\n\n<lg>\n<l>śayānaḥ prauḍhapādaśca kṛtvā caivāvasakthikām /</l>\n<l>nādhīyītāmiṣaṃ jagdhvā sūtakānnādyameva ca // KūrmP_2,14.71 //</l>\n</lg>\n\n<lg>\n<l>nīhāre bāṇaśabde ca saṃdhyayorubhayorapi /</l>\n<l>amāvāsyāṃ caturdaśyāṃ paurṇamāsyaṣṭamīṣu ca // KūrmP_2,14.72 //</l>\n</lg>\n\n<lg>\n<l>upākarmaṇi cotsarge trirātraṃ kṣapaṇaṃ smṛtam /</l>\n<l>aṣṭakāsu tvahorātraṃ ṛtvantyāsu ca rātriṣu // KūrmP_2,14.73 //</l>\n</lg>\n\n<lg>\n<l>mārgaśīrṣe tathā pauṣe māghamāse tathaiva ca /</l>\n<l>tistro 'ṣṭakāḥ samākhyātā kṛṣṇapakṣetu sūribhiḥ // KūrmP_2,14.74 //</l>\n</lg>\n\n<lg>\n<l>śleṣmātakasya chāyāyāṃ śālmalermadhukasya ca /</l>\n<l>kadācidapi nādhyeyaṃ kovidārakapitthayoḥ // KūrmP_2,14.75 //</l>\n</lg>\n\n<lg>\n<l>samānavidye ca mṛte tathā sabrahmacāriṇi /</l>\n<l>ācārye saṃsthite vāpi trirātraṃ kṣapaṇaṃ smṛtam // KūrmP_2,14.76 //</l>\n</lg>\n\n<lg>\n<l>chidrāṇyetāni viprāṇāṃye 'nadhyāyaḥ prakīrtitāḥ /</l>\n<l>hiṃsanti rākṣasāsteṣu tasmādetān vivarjayet // KūrmP_2,14.77 //</l>\n</lg>\n\n<lg>\n<l>naityake nāstyanadhyāyaḥ saṃdhyopāsana eva ca /</l>\n<l>upākarmaṇi karmānte homamantreṣu caiva hi // KūrmP_2,14.78 //</l>\n</lg>\n\n<lg>\n<l>ekāmṛcamathaikaṃ vā yajuḥ sāmāthavā punaḥ /</l>\n<l>aṣṭakādyāsvadhīyīta mārute cātivāyati // KūrmP_2,14.79 //</l>\n</lg>\n\n<lg>\n<l>anadhyāyastu nāṅgeṣu netihāsapurāṇayoḥ /</l>\n<l>na dharmaśāstreṣvanyeṣu parvaṇyetāni varjayet // KūrmP_2,14.80 //</l>\n</lg>\n\n<lg>\n<l>eṣa dharmaḥ samāsena kīrtito brahmacāriṇām /</l>\n<l>brahmaṇābhihitaḥ pūrvamṛṣīṇāṃ bhāvitātmanām // KūrmP_2,14.81 //</l>\n</lg>\n\n<lg>\n<l>yo 'nyatra kurute yatnamanadhītya śrutiṃ dvijaḥ /</l>\n<l>sa saṃmūḍho na saṃbhāṣyo vedabāhyo dvijātibhiḥ // KūrmP_2,14.82 //</l>\n</lg>\n\n<lg>\n<l>na vedapāṭhamātreṇa saṃtuṣṭo vai bhaved dvijaḥ /</l>\n<l>pāṭhamātrāvasannastu paṅke gauriva sīdati // KūrmP_2,14.83 //</l>\n</lg>\n\n<lg>\n<l>yo 'dhītya vidhivad vedaṃ vedārthaṃ na vicārayet /</l>\n<l>sasānvayaḥ śūdrakalpaḥ pātratāṃ na prapadyate // KūrmP_2,14.84 //</l>\n</lg>\n\n<lg>\n<l>yadi tvātyantikaṃ vāsaṃ kartumicchati vai gurau /</l>\n<l>yuktaḥ paricaredenamāśarīravimokṣaṇāt // KūrmP_2,14.85 //</l>\n</lg>\n\n<lg>\n<l>gatvā vanaṃ vā vidhivajjuhuyājjātavedasam /</l>\n<l>adhīyīta sadā nityaṃ brahmaniṣṭhaḥ samāhitaḥ // KūrmP_2,14.86 //</l>\n</lg>\n\n<lg>\n<l>sāvitrīṃ śatarudrīyaṃ vedāntāṃśca viśeṣataḥ /</l>\n<l>abhyaset satataṃ yukte bhasmasnānaparāyaṇaḥ // KūrmP_2,14.87 //</l>\n</lg>\n\n<lg>\n<l>etad vidhānaṃ paramaṃ purāṇaṃ</l>\n<l>vedāgame samyagiheritaṃ vaḥ /</l>\n<l>purā maharṣipravarābhipṛṣṭaḥ</l>\n<l>svāyaṃbhuvo yanmanurāha devaḥ // KūrmP_2,14.88 //</l>\n</lg>\n\n<lg>\n<l>evamīśvarasamarpitāntaro</l>\n<l>yo 'nutiṣṭhati vidhiṃ vidhānavit /</l>\n<l>mohajālamapahāya so 'mṛto</l>\n<l>yāti tat padamanāmayaṃ śivam // KūrmP_2,14.89 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge caturdaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>vedaṃ vedau tathā vedān vedān vā caturo dvijāḥ /</l>\n<l>adhītya cādhigamyārthaṃ tataḥ snāyād dvijottamaḥ // KūrmP_2,15.1 //</l>\n</lg>\n\n<lg>\n<l>gurave tu varaṃ dattvā snāyīta tadanujñayā /</l>\n<l>cīrṇavrato 'tha yuktātmā saśaktaḥ snātumarhati // KūrmP_2,15.2 //</l>\n</lg>\n\n<lg>\n<l>vaiṇavīṃ dhārayed yaṣṭimantarvāsastathottaram /</l>\n<l>yajñopavītadvitayaṃ sodakaṃ ca kamaṇḍalum // KūrmP_2,15.3 //</l>\n</lg>\n\n<lg>\n<l>chatraṃ coṣṇīṣamamalaṃ pāduke cāpyupānahau /</l>\n<l>raukme ca kuṇḍale vedaṃ kṛttakeśanakhaḥ śuciḥ // KūrmP_2,15.4 //</l>\n</lg>\n\n<lg>\n<l>svādhyāye nityayuktaḥ syād bahirmālyaṃ na dhārayet /</l>\n<l>anyatrakāñcanād vipronaraktāṃ bibhṛyāt strajam // KūrmP_2,15.5 //</l>\n</lg>\n\n<lg>\n<l>śuklāmbaradharo nityaṃ sugandhaḥ priyadarśanaḥ /</l>\n<l>na jīrṇamalavadvāsā bhaved vai vibhave sati // KūrmP_2,15.6 //</l>\n</lg>\n\n<lg>\n<l>na raktamulbaṇaṃ cānyadhṛtaṃ vāso na kuṇḍikām /</l>\n<l>nopānahau strajaṃ cātha pāduke ca prayojayet // KūrmP_2,15.7 //</l>\n</lg>\n\n<lg>\n<l>upavītamalaṅkāraṃ darbhān kṛṣṇājināni ca /</l>\n<l>nāpasavyaṃ parīdadhyād vāso na vikṛtaṃ vaset // KūrmP_2,15.8 //</l>\n</lg>\n\n<lg>\n<l>āhared vidhivad dārān sadṛśānātmanaḥ śubhān /</l>\n<l>rūpalakṣaṇasaṃyuktān yonidoṣavivarjitān // KūrmP_2,15.9 //</l>\n</lg>\n\n<lg>\n<l>amātṛgotraprabhavāmasamānarṣigotrajām /</l>\n<l>āhared brāhmaṇo bhāryāṃ śīlaśaucasamanvitām // KūrmP_2,15.10 //</l>\n</lg>\n\n<lg>\n<l>ṛtukālābhigāmī syād yāvat putro 'bhijāyate /</l>\n<l>varjayet pratiṣiddhāni prayatnena dināni tu // KūrmP_2,15.11 //</l>\n</lg>\n\n<lg>\n<l>ṣaṣṭhyaṣṭamīṃ pañcadaśīṃ dvādaśīṃ ca caturdaśīm /</l>\n<l>brahmacārī bhavennityaṃ tadvajjanmatrayāhani // KūrmP_2,15.12 //</l>\n</lg>\n\n<lg>\n<l>ādadhītāvasathyāgniṃ juhuyājjātavedasam /</l>\n<l>vratāni snātako nityaṃ pāvanāni ca pālayet // KūrmP_2,15.13 //</l>\n</lg>\n\n<lg>\n<l>vedoditaṃ svakaṃ karma nityaṃ kuryādatandritaḥ /</l>\n<l>akurvāṇaḥ patatyāśu narakānatibhīṣaṇān // KūrmP_2,15.14 //</l>\n</lg>\n\n<lg>\n<l>abyaset prayato vedaṃ mahāyajñān na hāpayet /</l>\n<l>kuryād gṛhyāṇi karmāṇi saṃdhyopāsanameva ca // KūrmP_2,15.15 //</l>\n</lg>\n\n<lg>\n<l>sakhyaṃ samādhaikaiḥ kuryādupeyādīśvaraṃ sadā /</l>\n<l>daivatānyapi gaccheta kuryād bhāryābhipoṣaṇam // KūrmP_2,15.16 //</l>\n</lg>\n\n<lg>\n<l>na dharmaṃ khyāpayed vidvān na pāpaṃ gūhayedapi /</l>\n<l>kurvotātmahitaṃ nityaṃ sarvabhūtānikampakaḥ // KūrmP_2,15.17 //</l>\n</lg>\n\n<lg>\n<l>vayasaḥ karmaṇor'thasya śrutasyābhijanasya ca /</l>\n<l>veṣavāgbuddhisārūpyamācaran vicaret sadā // KūrmP_2,15.18 //</l>\n</lg>\n\n<lg>\n<l>śrutismṛtyuditaḥ samyak sādhubhiryaśca sevitaḥ /</l>\n<l>tamācāraṃ niṣeveta nehetānyatra karhicit // KūrmP_2,15.19 //</l>\n</lg>\n\n<lg>\n<l>yenāsya pitaro yātā yena yātāḥ pitāmahāḥ /</l>\n<l>tena yāyāt satāṃ mārgaṃ tena gacchan na riṣyati // KūrmP_2,15.20 //</l>\n</lg>\n\n<lg>\n<l>nityaṃ svādhyāyaśīlaḥ syānnityaṃ yajñopavītavān /</l>\n<l>satyavādī jitakrodho brahmabhūyāya kalpate // KūrmP_2,15.21 //</l>\n</lg>\n\n<lg>\n<l>saṃdhyāsnānaparo nityaṃ brahmayajñuparāyaṇaḥ /</l>\n<l>anasūyī mṛdurdānto gṛhasthaḥ pretya vardhate // KūrmP_2,15.22 //</l>\n</lg>\n\n<lg>\n<l>vītarāgabhayakrodho lobhamohavivarjitaḥ /</l>\n<l>sāvitrījāpyanirataḥ śrāddhakṛnmucyate gṛhī // KūrmP_2,15.23 //</l>\n</lg>\n\n<lg>\n<l>mātāpitrorhite yukto gobrāhmaṇahite rataḥ /</l>\n<l>dānto yajvā devabhakto brahmaloke mahīyate // KūrmP_2,15.24 //</l>\n</lg>\n\n<lg>\n<l>trivargasevī satataṃ devatānāṃ ca pūjanam /</l>\n<l>kuryādaharaharnityaṃ namasyet prayataḥ surān // KūrmP_2,15.25 //</l>\n</lg>\n\n<lg>\n<l>vibhāgaśīlaḥ satataṃ kṣamāyukto dayālukaḥ /</l>\n<l>gṛhasthastu samākhyāto na gṛheṇa gṛhī bhavet // KūrmP_2,15.26 //</l>\n</lg>\n\n<lg>\n<l>kṣamā dayā ca vijñānaṃ satyaṃ caiva damaḥ śamaḥ /</l>\n<l>adhyātmanirataṃ jñānametad brāhmaṇalakṣaṇam // KūrmP_2,15.27 //</l>\n</lg>\n\n<lg>\n<l>etasmānna pramādyeta viśeṣeṇa dvijottamaḥ /</l>\n<l>yathāśaktiṃ caran karma ninditāni vivarjayet // KūrmP_2,15.28 //</l>\n</lg>\n\n<lg>\n<l>vidhūya mohakalilaṃ labdhvā yogamanuttamam /</l>\n<l>gṛhastho mucyate bandhāt nātra kāryā vicāraṇā // KūrmP_2,15.29 //</l>\n</lg>\n\n<lg>\n<l>vigarhātikramākṣepahiṃsābandhavadhātmanām /</l>\n<l>anyamanyusamutthānāṃ doṣāṇāṃ marṣaṇaṃ kṣamā // KūrmP_2,15.30 //</l>\n</lg>\n\n<lg>\n<l>svaduḥ kheṣviva kāruṇyaṃ paraduḥ kheṣu sauhṛdāt /</l>\n<l>dayeti munayaḥ prāhuḥ sākṣād dharmasya sādhanam // KūrmP_2,15.31 //</l>\n</lg>\n\n<lg>\n<l>caturdaśānāṃ vidyānāṃ dhāraṇaṃ hi yatārthataḥ /</l>\n<l>vijñānamiti tad vidyād yena dharmo vivardhate // KūrmP_2,15.32 //</l>\n</lg>\n\n<lg>\n<l>adhītya vidhivad vidyāmarthaṃ caivopalabhya tu /</l>\n<l>dharmakāryānnivṛttaścenna tad vijñānamiṣyate // KūrmP_2,15.33 //</l>\n</lg>\n\n<lg>\n<l>satyena lokāñjayati satyaṃ tatparamaṃ padam /</l>\n<l>yathābhūtapravād tu satyamāhurmanīṣiṇaḥ // KūrmP_2,15.34 //</l>\n</lg>\n\n<lg>\n<l>damaḥ śarīroparamaḥ śamaḥ prajñāprisādajaḥ /</l>\n<l>adhyātmamakṣaraṃ vidyād yatra gatvā na śocati // KūrmP_2,15.35 //</l>\n</lg>\n\n<lg>\n<l>yayā sa devo bhagavān vidyayā vedyate paraḥ /</l>\n<l>sākṣād devo mahādevastajjñānamiti kīrtitam // KūrmP_2,15.36 //</l>\n</lg>\n\n<lg>\n<l>tanniṣṭhastatparo vidvānnityamakrodhanaḥ śuciḥ /</l>\n<l>mahāyajñaparo vipro labhate tadanuttamam // KūrmP_2,15.37 //</l>\n</lg>\n\n<lg>\n<l>dharmasyāyatanaṃ yatnāccharīraṃ paripālayet /</l>\n<l>na hi dehaṃ vinā rudraḥ puruṣairvidyate paraḥ // KūrmP_2,15.38 //</l>\n</lg>\n\n<lg>\n<l>nityadharmārthakāmeṣu yujyeta niyato dvijaḥ /</l>\n<l>na dharmavarjitaṃ kāmamarthaṃ vā manasā smaret // KūrmP_2,15.39 //</l>\n</lg>\n\n<lg>\n<l>sīdannapi hi dharmeṇa na tvadharmaṃ samācaret /</l>\n<l>dharmo hi bhagavān devo gatiḥ sarveṣu jantuṣu // KūrmP_2,15.40 //</l>\n</lg>\n\n<lg>\n<l>bhūtānāṃ priyakārī syāt na paradrohakarmadhīḥ /</l>\n<l>na vedadevatānindāṃ kuryāt taiśca na saṃvaset // KūrmP_2,15.41 //</l>\n</lg>\n\n<lg>\n<l>yastvimaṃ niyataṃ vipro dharmādhyāyaṃ paṭhecchuciḥ /</l>\n<l>adhyāpayet śrāvayed vā brahmaloke mahīyate // KūrmP_2,15.42 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge pañcadaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>na hiṃsyāt sarvabhūtāninānṛtaṃ vāvadet kvacit /</l>\n<l>nāhitaṃ nāpriyaṃ vākyaṃ na stenaḥ syād kadācana // KūrmP_2,16.1 //</l>\n</lg>\n\n<lg>\n<l>tṛṇaṃ vā yadi vā śākaṃ mṛdaṃ vā jalameva vā /</l>\n<l>parasyāpaharañjanturnarakaṃ pratipadyate // KūrmP_2,16.2 //</l>\n</lg>\n\n<lg>\n<l>na rājñaḥ pratigṛhṇīyānna śūdrapatitādapi /</l>\n<l>na cānyasmādaśaktaśca ninditān varjayed budhaḥ // KūrmP_2,16.3 //</l>\n</lg>\n\n<lg>\n<l>nityaṃ yācanako na syāt punastaṃ naiva yācayet /</l>\n<l>prāṇānapaharatyevaṃ yācakastasya durmatiḥ // KūrmP_2,16.4 //</l>\n</lg>\n\n<lg>\n<l>na devadravyahārī syād viśeṣeṇa dvijottamaḥ /</l>\n<l>brahmasvaṃ vā nāpaharedāpadyapi kadācana // KūrmP_2,16.5 //</l>\n</lg>\n\n<lg>\n<l>na viṣaṃ viṣamityāhurbrahmasvaṃ viṣamucyate /</l>\n<l>devasvaṃ cāpi yatnena sadā pariharet tataḥ // KūrmP_2,16.6 //</l>\n</lg>\n\n<lg>\n<l>puṣpe śākrodake kāṣṭhe tathā mūle phale tṛṇe /</l>\n<l>adattādānamasteyaṃ manuḥ prāha prajāpatiḥ // KūrmP_2,16.7 //</l>\n</lg>\n\n<lg>\n<l>grahītavyāni puṣpāṇi devārcanavidhau dvijāḥ /</l>\n<l>naikasmādeva niyatamananujñāya kevalam // KūrmP_2,16.8 //</l>\n</lg>\n\n<lg>\n<l>tṛṇaṃ kāṣṭhaṃ phalaṃ puṣpaṃ prakāśaṃ vai hared budhaḥ /</l>\n<l>dharmārthaṃ kevalaṃ viprā hyanyathā patito bhavet // KūrmP_2,16.9 //</l>\n</lg>\n\n<lg>\n<l>tilamudgayavādīnāṃ muṣṭirgrāhyā pathi sthitaiḥ /</l>\n<l>kṣudhārtairnānyathā viprā dharmavidbhiriti sthitiḥ // KūrmP_2,16.10 //</l>\n</lg>\n\n<lg>\n<l>na dharmasyāpadeśena pāpaṃ kṛtvā vrataṃ caret /</l>\n<l>vratena pāpaṃ pracchādya kurvan strīśūdradambhanam // KūrmP_2,16.11 //</l>\n</lg>\n\n<lg>\n<l>pretyeha cedṛśo vipro garhyate brahmavādibhiḥ /</l>\n<l>chadmanācaritaṃ yacca vrataṃ rakṣāṃsi gacchati // KūrmP_2,16.12 //</l>\n</lg>\n\n<lg>\n<l>aliṅgī liṅgiveṣeṇa yo vṛttimupajīvati /</l>\n<l>sa liṅgināṃ haredenastiryagyonau ca jāyate // KūrmP_2,16.13 //</l>\n</lg>\n\n<lg>\n<l>baiḍālavratinaḥ pāpā loke dharmavināśakāḥ /</l>\n<l>sadyaḥ patanti pāpeṣu karmaṇastasya tat phalam // KūrmP_2,16.14 //</l>\n</lg>\n\n<lg>\n<l>pāṣaṇḍino vikarmasthān vāmācārāṃstathaiva ca /</l>\n<l>pañcarātrān pāśupatān vāṅmātreṇāpi nārcayet // KūrmP_2,16.15 //</l>\n</lg>\n\n<lg>\n<l>vedanindāratān martyān devanindāratāṃstathā /</l>\n<l>dvijanindāratāṃścaiva manasāpi na cintayet // KūrmP_2,16.16 //</l>\n</lg>\n\n<lg>\n<l>yājanaṃ yonisaṃbandhaṃ sahavāsaṃ ca bhāṣaṇam /</l>\n<l>kurvāṇaḥ patate jantustasmād yatnena varjayet // KūrmP_2,16.17 //</l>\n</lg>\n\n<lg>\n<l>devadrohād gurudrohaḥ koṭikoṭiguṇādhikaḥ /</l>\n<l>jñānāpavādo nāstikyaṃ tasmāt koṭiguṇādhikam // KūrmP_2,16.18 //</l>\n</lg>\n\n<lg>\n<l>gobhiśca daivatairvipraiḥ kṛṣyā rājopasevayā /</l>\n<l>kulānyakulatāṃ yānti yāni hīnāni dharmataḥ // KūrmP_2,16.19 //</l>\n</lg>\n\n<lg>\n<l>kuvivāhaiḥ kriyālopairvedānadhyayanena ca /</l>\n<l>kulānyakulatāṃ yānti brāhmaṇātikrameṇa ca // KūrmP_2,16.20 //</l>\n</lg>\n\n<lg>\n<l>anṛtāt pāradāryācca tathābhakṣyasya bhakṣaṇāt /</l>\n<l>aśrautadharmācaraṇāt kṣipraṃ naśyati vai kulam // KūrmP_2,16.21 //</l>\n</lg>\n\n<lg>\n<l>aśrotriyeṣu vai dānād vṛṣaleṣu tathaiva ca /</l>\n<l>vihitācārahīneṣu kṣipraṃ naśyati vai kulam // KūrmP_2,16.22 //</l>\n</lg>\n\n<lg>\n<l>nādhārmikairvṛte grāme na vyādhibahule bhṛśam /</l>\n<l>na śūdrarājye nivasenna pāṣaṇḍajanairvṛte // KūrmP_2,16.23 //</l>\n</lg>\n\n<lg>\n<l>himavadvindhyayormadhye pūrvapaścimayoḥ śubham /</l>\n<l>muktvā samudrayordeśaṃ nānyatra nivased dvijaḥ // KūrmP_2,16.24 //</l>\n</lg>\n\n<lg>\n<l>kṛṣṇo vā yatra carati mṛgo nityaṃ svabhāvataḥ /</l>\n<l>puṇyāśca viśrutā nadyastatra vā nivased dvijaḥ // KūrmP_2,16.25 //</l>\n</lg>\n\n<lg>\n<l>ardhakrośānnadīkūlaṃ varjayitvā dvijottamaḥ /</l>\n<l>nānyatra nivaset puṇyaṃ nāntyajagrāmasannidhau // KūrmP_2,16.26 //</l>\n</lg>\n\n<lg>\n<l>na saṃvasecca patitairna caṇḍālairna pukkasaiḥ /</l>\n<l>na mūrkhairnāvaliptaiśca nāntyairnāntyāvasāyibhiḥ // KūrmP_2,16.27 //</l>\n</lg>\n\n<lg>\n<l>ekaśayyāsanaṃ paṅktirbhāṇḍapakvānnamiśraṇam /</l>\n<l>yājanādhyāpane yonistathaiva sahabhojanam // KūrmP_2,16.28 //</l>\n</lg>\n\n<lg>\n<l>sahādhyāyastu daśamaḥ sahayājanameva ca /</l>\n<l>ekādaśa samuddiṣṭā doṣāḥ sāṅkaryasaṃjñitāḥ // KūrmP_2,16.29 //</l>\n</lg>\n\n<lg>\n<l>samīpe vā vyavasthānāt pāpaṃ saṃkramate nṛṇām /</l>\n<l>tasmāt sarvaprayatnena sāṅkaryaṃ parivarjayet // KūrmP_2,16.30 //</l>\n</lg>\n\n<lg>\n<l>ekapaṅktyupaviṣṭā ye na spṛśanti parasparam /</l>\n<l>bhasmanā kṛtamaryādā na teṣāṃ saṃkaro bhavet // KūrmP_2,16.31 //</l>\n</lg>\n\n<lg>\n<l>agninā bhasmanā caiva salilenāvasekataḥ /</l>\n<l>dvāreṇa stambhamārgeṇa ṣaḍbhiḥ paṅktirvibhidyate // KūrmP_2,16.32 //</l>\n</lg>\n\n<lg>\n<l>na kuryācchuṣkavairāṇi vivādaṃ ca na paiśunam /</l>\n<l>parakṣetre gāṃ dhayantīṃ na cācakṣīta kasyacit /</l>\n<l>na saṃvadet sūtake ca na kañcinmarmaṇi spṛśet // KūrmP_2,16.33 //</l>\n</lg>\n\n<lg>\n<l>na sūryapariveṣaṃ vā nendracāpaṃ śavāgnikam /</l>\n<l>parasmai kathayed vidvān śaśinaṃ vā kadācana // KūrmP_2,16.34 //</l>\n</lg>\n\n<lg>\n<l>na kuryād bahubhiḥ sārdhaṃ virodhaṃ bandhubhistathā /</l>\n<l>ātmanaḥ pratikūlāni pareṣāṃ na samācaret // KūrmP_2,16.35 //</l>\n</lg>\n\n<lg>\n<l>tithiṃ pakṣasya na brūyāt na nakṣatrāṇi nirdiśet /</l>\n<l>nodakyāmabhibhāṣeta nāśuciṃ vā dvijottamaḥ // KūrmP_2,16.36 //</l>\n</lg>\n\n<lg>\n<l>na devaguruviprāṇāṃ dīyamānaṃ tu vārayet /</l>\n<l>na cātmānaṃ praśaṃsed vā paranindāṃ ca varjayet /</l>\n<l>vedanindāṃ devanindāṃ prayatnena vivarjayet // KūrmP_2,16.37 //</l>\n</lg>\n\n<lg>\n<l>yastu devānṛṣīn viprānvedān vā nindati dvijaḥ /</l>\n<l>na tasya niṣkṛtirdṛṣṭā śāstreṣviha munīśvarāḥ // KūrmP_2,16.38 //</l>\n</lg>\n\n<lg>\n<l>nindayed vai guruṃ devaṃ vedaṃ vā sopabṛṃhaṇam /</l>\n<l>kalpakoṭiśataṃ sāgraṃ raurave pacyate naraḥ // KūrmP_2,16.39 //</l>\n</lg>\n\n<lg>\n<l>tūṣṇīmāsīta nindāyāṃ na brūyāt kiñciduttaram /</l>\n<l>karṇau pidhāya gantavyaṃ na caitānavalokayet // KūrmP_2,16.40 //</l>\n</lg>\n\n<lg>\n<l>varjayed vai rahasyāni pareṣāṃ gūhayed budhaḥ /</l>\n<l>vivādaṃ svajanaiḥ sārdhaṃ na kuryād vai kadācana // KūrmP_2,16.41 //</l>\n</lg>\n\n<lg>\n<l>na pāpaṃ pāpināṃ brūyādapāpaṃ vā dvijāttamāḥ /</l>\n<l>satenatulyadoṣaḥ syānmithyā dvirdeṣavān bhavet // KūrmP_2,16.42 //</l>\n</lg>\n\n<lg>\n<l>yāni mithyābhiśastānāṃ patantyaśrūṇi rodanāt /</l>\n<l>tāniputrān paśūnghninti teṣāṃ mithyābhiśaṃsinām // KūrmP_2,16.43 //</l>\n</lg>\n\n<lg>\n<l>brihmahatyāsurāpāne steyagurvaṅganāgame /</l>\n<l>dṛṣṭaṃ viśodhanaṃ vṛddhairnāsti mithyābhiśaṃsane // KūrmP_2,16.44 //</l>\n</lg>\n\n<lg>\n<l>nekṣetodyantamādityaṃ śaśinaṃ cānimittataḥ /</l>\n<l>nāstaṃ yāntaṃ na vāristhaṃ nopasṛṣṭaṃ na maghyagam /</l>\n<l>tirohitaṃ vāsasā vā nādarśāntaragāminam // KūrmP_2,16.45 //</l>\n</lg>\n\n<lg>\n<l>na nagnāṃ striyamīkṣeta puruṣaṃ vā kadācana /</l>\n<l>na ca mūtraṃ purīṣaṃ vā na ca saṃspṛṣṭamaithunam /</l>\n<l>nāśuciḥ sūryasomādīn grahānālokayed budhaḥ // KūrmP_2,16.46 //</l>\n</lg>\n\n<lg>\n<l>patitavyaṅgacaṇḍālānucchiṣṭān nāvalokayet /</l>\n<l>nābhibhāṣeta ca paramucchiṣṭo vāvaguṇṭhitaḥ // KūrmP_2,16.47 //</l>\n</lg>\n\n<lg>\n<l>na paśyet pretasaṃsparśaṃ na kruddhasya gurormukham /</l>\n<l>na tailodakayośchāyāṃ na patnīṃ bhojane sati /</l>\n<l>nāmuktabandhanāṅgāṃ vā nonmattaṃ mattameva vā // KūrmP_2,16.48 //</l>\n</lg>\n\n<lg>\n<l>nāśnīyāt bhāryayā sārdhaṃnaināmīkṣeta cāśnatīm /</l>\n<l>kṣuvantīṃ jṛmbhamāṇāṃ vā nāsanasthāṃ yathāsukham // KūrmP_2,16.49 //</l>\n</lg>\n\n<lg>\n<l>nodake cātmano rūpaṃ na kūlaṃ śvabhrameva vā /</l>\n<l>na laṅghayecca mūtraṃ vā nādhitiṣṭhet kadācana // KūrmP_2,16.50 //</l>\n</lg>\n\n<lg>\n<l>na śūdrāya matiṃ dadyāt kṛśaraṃ pāyasaṃ dadhi /</l>\n<l>nocchiṣṭaṃ vā madhu ghṛtaṃ na ca kṛṣṇājinaṃ haviḥ // KūrmP_2,16.51 //</l>\n</lg>\n\n<lg>\n<l>na caivāsmai vrataṃ dadyānna ca dharmaṃ vaded budhaḥ /</l>\n<l>na ca krodhavaśaṃ gacched dveṣaṃ rāgaṃ ca varjayet // KūrmP_2,16.52 //</l>\n</lg>\n\n<lg>\n<l>lobhaṃ dambhaṃ tathā yatnādasūyāṃ jñānakutsanam /</l>\n<l>īrṣyāṃ madaṃ tathā śokaṃ mohaṃ ca parivarjayet // KūrmP_2,16.53 //</l>\n</lg>\n\n<lg>\n<l>na kuryāt kasyacit pīḍāṃ sutaṃ śiṣyaṃ ca tāḍayet /</l>\n<l>na hīnānupaseveta na ca tīkṣṇamatīn kvacit // KūrmP_2,16.54 //</l>\n</lg>\n\n<lg>\n<l>nātmānaṃ cāvamanyeta dainyaṃ yatnena varjayet /</l>\n<l>na viśiṣṭānasatkuryāt nātmānaṃ vā śaped budhaḥ // KūrmP_2,16.55 //</l>\n</lg>\n\n<lg>\n<l>na nakhairvilikhed bhūmiṃ gāṃ ca saṃveśayenna hi /</l>\n<l>na nadīṣu nadīṃ brūyāt parvateṣu ca parvatān // KūrmP_2,16.56 //</l>\n</lg>\n\n<lg>\n<l>āvāse bhojane vāpi na tyajet hasayāyinam /</l>\n<l>nāvagāhedapo nagno vahniṃ nātivrajet padā // KūrmP_2,16.57 //</l>\n</lg>\n\n<lg>\n<l>śiro 'bhyaṅgāvaśiṣṭena tailenāṅgaṃ na lepayet /</l>\n<l>na sarpaśastraiḥ krīḍeta svāni khāni na saṃspṛśet /</l>\n<l>romāṇi ca rahasyāni nāśiṣṭena saha vrajet // KūrmP_2,16.58 //</l>\n</lg>\n\n<lg>\n<l>na pāṇipādavāṅnetracāpalyaṃ samupāśrayet /</l>\n<l>na śiśnodaracāpalyaṃ na ca śravaṇayoḥ kvacit // KūrmP_2,16.59 //</l>\n</lg>\n\n<lg>\n<l>na cāṅganakhavādaṃ vai kuryānnāñjalinā pibet /</l>\n<l>nābhihanyājjalaṃ padbhyāṃ pāṇinā vā kadācana // KūrmP_2,16.60 //</l>\n</lg>\n\n<lg>\n<l>na śātayediṣṭakābhiḥ phalāni na phalena ca /</l>\n<l>na mlecchabhāṣāṃ śikṣeta nākarṣecca padāsanam // KūrmP_2,16.61 //</l>\n</lg>\n\n<lg>\n<l>na bhedanamavasphoṭaṃ chedanaṃ vā vilekhanam /</l>\n<l>kuryād vimardanaṃ dhīmān nākasmādeva niṣphalam // KūrmP_2,16.62 //</l>\n</lg>\n\n<lg>\n<l>notsaṅgebhakṣayed bhakṣyaṃ vṛthā ceṣṭāṃ ca nācaret /</l>\n<l>na nṛtyedathavā gāyenna vāditrāṇi vādayet // KūrmP_2,16.63 //</l>\n</lg>\n\n<lg>\n<l>na saṃhatābhyāṃ pāṇibhyāṃ kaṇḍūyedātmanaḥ śiraḥ /</l>\n<l>na laukikaiḥ stavairdevāṃstoṣayed bāhyajairapi // KūrmP_2,16.64 //</l>\n</lg>\n\n<lg>\n<l>nākṣaiḥ krīḍenna dhāveta nāpsu viṇmūtramācaret /</l>\n<l>nocchiṣṭaḥ saṃviśennityaṃ na nagnaḥ snānamācaret // KūrmP_2,16.65 //</l>\n</lg>\n\n<lg>\n<l>na gacchenna paṭhed vāpi na caiva svaśiraḥ spṛśet /</l>\n<l>na dantairnakharomāṇi chindyāt suptaṃ na bodhayet // KūrmP_2,16.66 //</l>\n</lg>\n\n<lg>\n<l>na bālātapamāsevet pretadhūmaṃ vivarjayet /</l>\n<l>naikaḥ supyācchūnyagṛhe svayaṃ nopānahau haret // KūrmP_2,16.67 //</l>\n</lg>\n\n<lg>\n<l>nākāraṇād vā niṣṭhīvenna bāhubhyāṃ nadīṃ taret /</l>\n<l>na pādakṣālanaṃ kuryāt pādenaiva kadācana // KūrmP_2,16.68 //</l>\n</lg>\n\n<lg>\n<l>nāgnau pratāpayet pādau na kāṃsye dhāvayed budhaḥ /</l>\n<l>nābhiprāsarayed devaṃ brāhmaṇān gāmathāpi vā /</l>\n<l>vāyvagniguruviprān vā sūryaṃ vā śaśinaṃ prati // KūrmP_2,16.69 //</l>\n</lg>\n\n<lg>\n<l>aśuddhaḥ śayanaṃ yānaṃ svādhyāyaṃ snānavāhanam /</l>\n<l>bahirniṣkramaṇaṃ caiva na kurvota kathañcana // KūrmP_2,16.70 //</l>\n</lg>\n\n<lg>\n<l>svapnamadhyayanaṃ snānamudvartaṃ bhojanaṃ gatim /</l>\n<l>ubhayoḥ saṃdhyayornityaṃ madhyāhne caiva varjayet // KūrmP_2,16.71 //</l>\n</lg>\n\n<lg>\n<l>na spṛśet pāṇinocchiṣṭo viprogobrāhmaṇānalān /</l>\n<l>na cāsanaṃ padā vāpi na devapratimāṃ spṛśet // KūrmP_2,16.72 //</l>\n</lg>\n\n<lg>\n<l>nāśuddho 'gniṃ paricarenna devān kīrtayedṛṣīn /</l>\n<l>nāvagāhedagādhāmbu dhārayennānimittataḥ // KūrmP_2,16.73 //</l>\n</lg>\n\n<lg>\n<l>na vāmahastenoddhatya pibed vaktreṇa vā jalam /</l>\n<l>nottaredanupaspṛśya nāpsu retaḥ samutsṛjet // KūrmP_2,16.74 //</l>\n</lg>\n\n<lg>\n<l>amedhyaliptamanyad vā lohitaṃ vā viṣāṇi vā /</l>\n<l>vyatikramenna stravantīṃ nāpsu maithunamācaret /</l>\n<l>caityaṃ vṛkṣaṃ na vai chindyānnāpsu ṣṭhīvanamācaret // KūrmP_2,16.75 //</l>\n</lg>\n\n<lg>\n<l>nāsthibhasmakapālāni na keśānna ca kaṇṭakān /</l>\n<l>tuṣāṅgārakarīṣaṃ vā nādhitiṣṭhet kadācana // KūrmP_2,16.76 //</l>\n</lg>\n\n<lg>\n<l>na cāgniṃ laṅghayed dhīmān nopadadhyādadhaḥ kvacit /</l>\n<l>na cainaṃ pādataḥ kuryānmukhena na dhamed budhaḥ // KūrmP_2,16.77 //</l>\n</lg>\n\n<lg>\n<l>na kūpamavaroheta nāvekṣetāśuciḥ kvacit /</l>\n<l>agnau na ca kṣipedagniṃ nādbhiḥ praśamayet tathā // KūrmP_2,16.78 //</l>\n</lg>\n\n<lg>\n<l>suhṛnmaraṇamārtiṃ vā na svayaṃ śrāvayet parān /</l>\n<l>apaṇyaṃ kūṭapaṇyaṃ vā vikraye na prayojayet // KūrmP_2,16.79 //</l>\n</lg>\n\n<lg>\n<l>na vahniṃ mukhaniśvāsair jvālayennāśucirbudhaḥ /</l>\n<l>puṇyasthānodakasthāne sīmāntaṃ vā kṛṣenna tu // KūrmP_2,16.80 //</l>\n</lg>\n\n<lg>\n<l>na bhindyāt pūrvasamayamabhyupetaṃ kadācana /</l>\n<l>parasparaṃ paśūn vyālān pakṣiṇo nāvabodhayet // KūrmP_2,16.81 //</l>\n</lg>\n\n<lg>\n<l>parabādhaṃ na kurvota jalavātātapādibhiḥ /</l>\n<l>kārayitvā svakarmāṇi kārūn paścānna vañcayet /</l>\n<l>sāyaṃprātar gṛhadvārān bhikṣārthaṃ nāvaghaṭṭayet // KūrmP_2,16.82 //</l>\n</lg>\n\n<lg>\n<l>bahirmālyaṃ bahirgandhaṃ bhāryayā saha bhojanam /</l>\n<l>vigṛhya vādaṃ kudvārapraveśaṃ ca vivarjayet // KūrmP_2,16.83 //</l>\n</lg>\n\n<lg>\n<l>na khādanbrāhmaṇastiṣṭhenna jalped vā hasan budhaḥ /</l>\n<l>svamagniṃ naiva hastena spṛśennāpsu ciraṃ vaset // KūrmP_2,16.84 //</l>\n</lg>\n\n<lg>\n<l>na pakṣakeṇopadhamenna śūrpeṇa na pāṇinā /</l>\n<l>mukhe naiva dhamedagniṃ mukhādagnirajāyata // KūrmP_2,16.85 //</l>\n</lg>\n\n<lg>\n<l>parastriyaṃ na bhāṣeta nāyājyaṃ yājayed dvijaḥ /</l>\n<l>naikaścaret sabhāṃ vipraḥ samavāyaṃ ca varjayet // KūrmP_2,16.86 //</l>\n</lg>\n\n<lg>\n<l>na devāyatanaṃ gacchet kadācid vāpradakṣiṇam /</l>\n<l>na vījayed vā vastreṇa na devāyatane svapet // KūrmP_2,16.87 //</l>\n</lg>\n\n<lg>\n<l>naiko 'dhvānaṃ prapadyeta nādhārmikajanaiḥ saha /</l>\n<l>na vyādhidūṣitairvāpi na śūdraiḥ patitena vā // KūrmP_2,16.88 //</l>\n</lg>\n\n<lg>\n<l>nopānadvarjito vātha jalādirahitastathā /</l>\n<l>na rātrau nāriṇā sārdhaṃ na vinā ca kamaṇḍalum /</l>\n<l>nāgnigobrāhmaṇādīnāmantareṇa vrajet kvacit // KūrmP_2,16.89 //</l>\n</lg>\n\n<lg>\n<l>na vatsatantrīṃ vitatāmatikrāmet kvacid dvijaḥ /</l>\n<l>na ninded yoginaḥ siddhān vratino vāyatīṃstathā // KūrmP_2,16.90 //</l>\n</lg>\n\n<lg>\n<l>devatāyatanaṃ prājño devānāṃ caiva satriṇām /</l>\n<l>nākrāmet kāmataśchāyāṃ brāhmaṇānāṃ ca gorapi // KūrmP_2,16.91 //</l>\n</lg>\n\n<lg>\n<l>svāṃ tu nākramayecchāyāṃ patitādyairna rogibhiḥ /</l>\n<l>nāṅgārabhasmakeśādiṣvadhitiṣṭhet kadācana // KūrmP_2,16.92 //</l>\n</lg>\n\n<lg>\n<l>varjayenmārjanīreṇuṃ snānavastraghacodakam /</l>\n<l>na bhakṣayedabhakṣyāṇi nāpeyaṃ ca pibed dvijaḥ // KūrmP_2,16.93 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ṣoḍaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>nādyācchūdrasya vipro 'nnaṃ mohād vā yadi vānyataḥ /</l>\n<l>sa śūdrayoniṃ vrajati yastu bhuṅkte hyanāpadi // KūrmP_2,17.1 //</l>\n</lg>\n\n<lg>\n<l>ṣaṇmāsān yo dvijo bhuṅkte śūdrasyānnaṃ vigarhitam /</l>\n<l>jīvanneva bhavecchūdro mṛtaḥ śvā cābhijāyate // KūrmP_2,17.2 //</l>\n</lg>\n\n<lg>\n<l>brāhmaṇakṣatriyaviśāṃ śūdrasya ca munīśvarāḥ /</l>\n<l>yasyānnenodarasthena mṛtastadyonimāpnuyāt // KūrmP_2,17.3 //</l>\n</lg>\n\n<lg>\n<l>rājānnaṃ nartakānnaṃ ca takṣṇo 'nnaṃ carmakāriṇaḥ /</l>\n<l>gaṇānnaṃ gaṇikānnaṃ ca ṣaṇḍhānnaṃ caiva varjayet // KūrmP_2,17.4 //</l>\n</lg>\n\n<lg>\n<l>cakropajīvirajakataskaradhvajināṃ tathā /</l>\n<l>gāndharvalohakārānnaṃ sūtakānnaṃ ca varjayet // KūrmP_2,17.5 //</l>\n</lg>\n\n<lg>\n<l>kulālacitrakarmānnaṃ vārdhuṣeḥ patitasya ca /</l>\n<l>paunarbhavacchatrikayorabhiśastasya caiva hi // KūrmP_2,17.6 //</l>\n</lg>\n\n<lg>\n<l>suvarṇakāraśailūṣavyādhabaddhāturasya ca /</l>\n<l>cikitsakasya caivānnaṃ puṃścalyā daṇḍikasya ca // KūrmP_2,17.7 //</l>\n</lg>\n\n<lg>\n<l>stenanāstikayorannaṃ devatānindakasya ca /</l>\n<l>somavikrayiṇaścānnaṃ śvapākasya viśeṣataḥ // KūrmP_2,17.8 //</l>\n</lg>\n\n<lg>\n<l>bhāryājitasya caivānnaṃ yasya copapatirgṛhe /</l>\n<l>utsṛṣṭasya kadaryasya tathaivocchiṣṭabhojinaḥ // KūrmP_2,17.9 //</l>\n</lg>\n\n<lg>\n<l>apāṅktyānnaṃ ca saṅghānnaṃ śastrājīvasya caiva hi /</l>\n<l>klībasaṃnyāsinoścānnaṃ mattonmattasya caiva hi /</l>\n<l>bhītasya ruditasyānnamavakruṣṭaṃ parikṣutam // KūrmP_2,17.10 //</l>\n</lg>\n\n<lg>\n<l>brahmadviṣaḥ pāparuceḥ śrāddhānnaṃ sūtakasya ca /</l>\n<l>vṛthāpākasya caivānnaṃ śāvānnaṃ śvaśurasya ca // KūrmP_2,17.11 //</l>\n</lg>\n\n<lg>\n<l>aprajānāṃ tu nārīṇāṃ bhṛtakasya tathaiva ca /</l>\n<l>kārukānnaṃ viśeṣeṇa śastravikrayiṇastathā // KūrmP_2,17.12 //</l>\n</lg>\n\n<lg>\n<l>śauṇḍānnaṃ ghāṭikānnaṃ ca bhiṣajāmannameva ca /</l>\n<l>viddhaprajananasyānnaṃ parivittyannameva ca // KūrmP_2,17.13 //</l>\n</lg>\n\n<lg>\n<l>punarbhuvo viśeṣeṇa tathaiva didhiṣūpateḥ /</l>\n<l>avajñātaṃ cāvadhūtaṃ saroṣaṃ vismayānvitam /</l>\n<l>gurorapi na bhoktavyamannaṃ saṃskāravarjitam // KūrmP_2,17.14 //</l>\n</lg>\n\n<lg>\n<l>duṣkṛtaṃ hi manuṣyasya sarvamanne vyavasthitam /</l>\n<l>yo yasyānnaṃ samaśnāti sa tasyāśnāni kilbiṣam // KūrmP_2,17.15 //</l>\n</lg>\n\n<lg>\n<l>ārdhikaḥ kulamitraśca svagopālaśca nāpitaḥ /</l>\n<l>ete śūdreṣu bhojyānnā yaścātmānaṃ nivedayet // KūrmP_2,17.16 //</l>\n</lg>\n\n<lg>\n<l>kuśīlavaḥ kumbhakāraḥ kṣetrakarmaka eva ca /</l>\n<l>ete śūdreṣu bhojyānnā dattvā svalpaṃ paṇaṃ budhaiḥ // KūrmP_2,17.17 //</l>\n</lg>\n\n<lg>\n<l>pāyasaṃ snehapakvaṃ yad gorasaṃ caiva saktavaḥ /</l>\n<l>piṇyākaṃ caiva tailaṃ ca śūdrād grāhyaṃ dvijātibhiḥ // KūrmP_2,17.18 //</l>\n</lg>\n\n<lg>\n<l>vṛntākaṃ nālikāśākaṃ kusumbhāśmantakaṃ tathā /</l>\n<l>palāṇḍuṃ laśunaṃ śuktaṃ niryāsaṃ caiva varjayet // KūrmP_2,17.19 //</l>\n</lg>\n\n<lg>\n<l>chatrākaṃ viḍvarāhaṃ ca śelaṃ peyūṣameva ca /</l>\n<l>vilayaṃ sumukhaṃ caiva kavakāni ca varjayet // KūrmP_2,17.20 //</l>\n</lg>\n\n<lg>\n<l>gṛñjanaṃ kiṃśukaṃ caiva kakubhāṇḍaṃ tathaiva ca /</l>\n<l>udumbaramalābuṃ ca jagdhvā patati vai dvijaḥ // KūrmP_2,17.21 //</l>\n</lg>\n\n<lg>\n<l>vṛthā kṛśarasaṃyāvaṃ pāyasāpūpameva ca /</l>\n<l>anupākṛtamāṃsaṃ ca devānnāni havīṃṣi ca // KūrmP_2,17.22 //</l>\n</lg>\n\n<lg>\n<l>yavāgūṃ mātuliṅgaṃ ca matsyānapyanupākṛtān /</l>\n<l>nīpaṃ kapitthaṃ plakṣaṃ ca prayatnena vivarjayet // KūrmP_2,17.23 //</l>\n</lg>\n\n<lg>\n<l>piṇyākaṃ coddhṛtasnehaṃ devadhānya tathaiva ca /</l>\n<l>rātrau ca tilasaṃbaddhaṃ prayatnena dadhi tyajet // KūrmP_2,17.24 //</l>\n</lg>\n\n<lg>\n<l>nāśnīyāt payasā takraṃ na bījānyupajīvayet /</l>\n<l>kriyāduṣṭaṃ bhāvaduṣṭamasatsaṃsargi varjayet // KūrmP_2,17.25 //</l>\n</lg>\n\n<lg>\n<l>keśakīṭāvapannaṃ ca sahṛllekhaṃ ca nityaśaḥ /</l>\n<l>śvāghrātaṃ ca punaḥ siddhaṃ caṇḍālāvekṣitaṃ tathā // KūrmP_2,17.26 //</l>\n</lg>\n\n<lg>\n<l>udakyayā ca patitairgavā cāghrātameva ca /</l>\n<l>anarcitaṃ puryuṃ ṣitaṃ paryāyānnaṃ ca nityaśaḥ // KūrmP_2,17.27 //</l>\n</lg>\n\n<lg>\n<l>kākakukkuṭasaṃspṛṣṭaṃ kṛmibhiścaiva saṃyutam /</l>\n<l>manuṣyairapyavaghrātaṃ kuṣṭhinā spṛṣṭameva ca // KūrmP_2,17.28 //</l>\n</lg>\n\n<lg>\n<l>na rajasvalayā dattaṃ na puṃścālyā saroṣayā /</l>\n<l>malabadvāsasā vāpi paravāso 'tha varjayet // KūrmP_2,17.29 //</l>\n</lg>\n\n<lg>\n<l>vivatsāyāśca goḥ kṣīramauṣṭraṃ vānirdaśaṃ tathā /</l>\n<l>āvikaṃ sandhinīkṣīramapeyaṃ manurabravīt // KūrmP_2,17.30 //</l>\n</lg>\n\n<lg>\n<l>balākaṃ haṃsadātyūhaṃ kalaviṅkaṃ śukaṃ tathā /</l>\n<l>kuraraṃ ca cakoraṃ ca jālapādaṃ ca kokilam // KūrmP_2,17.31 //</l>\n</lg>\n\n<lg>\n<l>vāyasaṃ khañjarīṭaṃ ca śyenaṃ gṛdhraṃ tathaiva ca /</l>\n<l>ulūkaṃ cakravākaṃ ca bhāsaṃ pārāvatānapi /</l>\n<l>kapotaṃ ṭiṭṭibhaṃ caiva grāmakukkuṭameva ca // KūrmP_2,17.32 //</l>\n</lg>\n\n<lg>\n<l>siṃhavyāghraṃ ca mārjāraṃ śvānaṃ śūkarameva ca /</l>\n<l>śṛgālaṃ markaṭaṃ caiva gardabhaṃ ca na bhakṣayet // KūrmP_2,17.33 //</l>\n</lg>\n\n<lg>\n<l>na bhakṣayet sarvamṛgān pakṣiṇo 'nyān vanecarān /</l>\n<l>jalecarān sthalacarān prāṇinaśceti dhāraṇā // KūrmP_2,17.34 //</l>\n</lg>\n\n<lg>\n<l>godhā kūrmaḥ śaśaḥ śvāvicchalyakaśceti sattamāḥ /</l>\n<l>bhakṣyāḥ pañcanakhā nityaṃ manurāha prijāpatiḥ // KūrmP_2,17.35 //</l>\n</lg>\n\n<lg>\n<l>matsyān saśalkān bhuñjīyān māṃsaṃ rauravamevaca /</l>\n<l>nivedya devatābhyastu brāhmaṇebhyastu nānyathā // KūrmP_2,17.36 //</l>\n</lg>\n\n<lg>\n<l>mayūraṃ tittiraṃ caiva kapotaṃ ca kapiñjalam /</l>\n<l>vādhrīṇasaṃ bakaṃ bhakṣyaṃ mīnahaṃsaparājitāḥ // KūrmP_2,17.37 //</l>\n</lg>\n\n<lg>\n<l>śapharaṃ siṃhatuṇḍaṃ ca tathā pāṭhīnarohitau /</l>\n<l>matsyāścaite samuddiṣṭā bhakṣaṇāya dvijottamāḥ // KūrmP_2,17.38 //</l>\n</lg>\n\n<lg>\n<l>prokṣitaṃ bhakṣayedeṣāṃ māṃsaṃ ca dvijakāmyayā /</l>\n<l>yathāvidhi niyuktaṃ ca prāṇānāmapi cātyaye // KūrmP_2,17.39 //</l>\n</lg>\n\n<lg>\n<l>bhakṣayennaiva māṃsāni śeṣabhojī na lipyate /</l>\n<l>auṣadhārthamaśaktau vā niyogād yajñakāraṇāt // KūrmP_2,17.40 //</l>\n</lg>\n\n<lg>\n<l>āmantritastu yaḥ śrāddhe daive vā māṃsamutsṛjet /</l>\n<l>yāvanti paśuromāṇi tāvato narakān vrajet // KūrmP_2,17.41 //</l>\n</lg>\n\n<lg>\n<l>adeyaṃ cāpyapeyaṃ ca tathaivāspṛśyameva ca /</l>\n<l>dvijātīnāmanālokyaṃ nityaṃ madyamiti sthitiḥ // KūrmP_2,17.42 //</l>\n</lg>\n\n<lg>\n<l>tasmāt sarvaprakāreṇa madyaṃ nityaṃ vivarjayet /</l>\n<l>pītvā patati karmabhyastvasaṃbhāṣyo bhaved dvijaḥ // KūrmP_2,17.43 //</l>\n</lg>\n\n<lg>\n<l>bhakṣayitvā hyabhakṣyāṇi pītvāpeyānyapi dvijaḥ /</l>\n<l>nādhikārī bhavet tāvad yāvad tanna jahātyadhaḥ // KūrmP_2,17.44 //</l>\n</lg>\n\n<lg>\n<l>tasmāt pariharennityamabhakṣyāṇi prayatnataḥ /</l>\n<l>apeyāni ca vipro vai tathā ced yāti rauravam // KūrmP_2,17.45 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge saptadaśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>ahanyahani kartavyaṃ brāhmaṇānāṃ mahāmune /</l>\n<l>tadācakṣvākhilaṃ karma yena mucyeta bandhanāt // KūrmP_2,18.1 //</l>\n</lg>\n\n<lg>\n<l>vyāsa uvāca</l>\n<l>vakṣye samāhitā yūyaṃ śṛṇudhvaṃ gadato mama /</l>\n<l>ahanyahani kartavyaṃ brāhmaṇānāṃ kramād vidhim // KūrmP_2,18.2 //</l>\n</lg>\n\n<lg>\n<l>brāhme muhūrte tūtthāya dharmamarthaṃ ca cintayet /</l>\n<l>kāyakleśaṃ tadudbhūtaṃ dhyāyīta manaseśvaram // KūrmP_2,18.3 //</l>\n</lg>\n\n<lg>\n<l>uṣaḥ kāle 'tha saṃprāpte kṛtvā cāvaśyakaṃ budhaḥ /</l>\n<l>snāyānnadīṣu suddhāsu śaucaṃ kṛtvā yathāvidhi // KūrmP_2,18.4 //</l>\n</lg>\n\n<lg>\n<l>prātaḥ snānena pūyante ye 'pi pāpakṛto janāḥ /</l>\n<l>tasmāt sarvaprayatnena prātaḥ snānaṃ samācaret // KūrmP_2,18.5 //</l>\n</lg>\n\n<lg>\n<l>prātaḥ snānaṃ praśaṃsanti dṛṣṭādṛṣṭakaraṃ śubham /</l>\n<l>ṛṣīṇāmṛṣitā nityaṃ prātaḥ snānānna saṃśayaḥ // KūrmP_2,18.6 //</l>\n</lg>\n\n<lg>\n<l>mukhe suptasya satataṃ lālā yāḥ saṃstravanti hi /</l>\n<l>tato naivācaret karma akṛtvā snānamāditaḥ // KūrmP_2,18.7 //</l>\n</lg>\n\n<lg>\n<l>alakṣmīḥ kālakarṇo ca duḥ svapnaṃ durvicintitam /</l>\n<l>prātaḥ snānena pāpāni pūyante nātra saṃśayaḥ // KūrmP_2,18.8 //</l>\n</lg>\n\n<lg>\n<l>na ca snānaṃ vinā puṃsāṃ pāvanaṃ karma susmṛtam /</l>\n<l>home japye viśeṣeṇa tasmāt snānaṃ samācaret // KūrmP_2,18.9 //</l>\n</lg>\n\n<lg>\n<l>aśaktāvaśiraskaṃ vā snānamasya vidhīyate /</l>\n<l>ārdreṇa vāsasā vātha mārjanaṃ kāpilaṃ smṛtam // KūrmP_2,18.10 //</l>\n</lg>\n\n<lg>\n<l>asāmarthye samutpanne snānamevaṃ samācaret /</l>\n<l>brāhmādīni yathāśaktau snānānyāhurmanīṣiṇaḥ // KūrmP_2,18.11 //</l>\n</lg>\n\n<lg>\n<l>brāhmamāgneyamuddiṣṭaṃ vāyavyaṃ divyameva ca /</l>\n<l>vāruṇaṃ yaugikaṃ tadvat ṣoḍhā snānaṃ prakīrtitam // KūrmP_2,18.12 //</l>\n</lg>\n\n<lg>\n<l>brāhmaṃ tu mārjanaṃ mantraiḥ kuśaiḥ sodakabindubhiḥ /</l>\n<l>āgneyaṃ bhasmanā pādamastakāddehadhūlanam // KūrmP_2,18.13 //</l>\n</lg>\n\n<lg>\n<l>gavāṃ hi rajasā proktaṃ vāyavyaṃ snānamuttamam /</l>\n<l>yattu sātapavarṣeṇa snānaṃ tad divyamucyate // KūrmP_2,18.14 //</l>\n</lg>\n\n<lg>\n<l>vāruṇaṃ cāvagāhastu mānasaṃ tvātmavedanam /</l>\n<l>yaugikaṃ snānamākhyātaṃ yogo viṣṇuvicintanam // KūrmP_2,18.15 //</l>\n</lg>\n\n<lg>\n<l>ātmatīrthamiti khyātaṃ sevitaṃ brahmavādibhiḥ /</l>\n<l>manaḥ śucikaraṃ puṃsāṃ nityaṃ tat snānamācaret // KūrmP_2,18.16 //</l>\n</lg>\n\n<lg>\n<l>śaktaśced vāruṇaṃ vidvān prājāpatyaṃ tathaiva ca /</l>\n<l>prakṣālya dantakāṣṭhaṃ vai bhakṣayitvā vidhānataḥ // KūrmP_2,18.17 //</l>\n</lg>\n\n<lg>\n<l>ācamya prayato nityaṃ snānaṃ prātaḥ samācaret /</l>\n<l>madhyāṅgulisamasthaulyaṃ dvādaśāṅgulasaṃmitam // KūrmP_2,18.18 //</l>\n</lg>\n\n<lg>\n<l>satvacaṃ dantakāṣṭhaṃ syāt tadagreṇa tu dhāvayet /</l>\n<l>kṣīravṛkṣasamudbhūtaṃ mālatīsaṃbhavaṃ śubham /</l>\n<l>apāmārgaṃ ca bilvaṃ ca karavīraṃ viśeṣataḥ // KūrmP_2,18.19 //</l>\n</lg>\n\n<lg>\n<l>varjayitvā ninditāni gṛhītvaikaṃ yathoditam /</l>\n<l>parihṛtya dinaṃ pāpaṃ bhakṣayed vai vidhānavit // KūrmP_2,18.20 //</l>\n</lg>\n\n<lg>\n<l>notpāṭayeddantakāṣṭaṃnāṅgulyā dhāvayet kvacit /</l>\n<l>prakṣālya bhaṅktvā tajjahyācchucaudeśe samāhitaḥ // KūrmP_2,18.21 //</l>\n</lg>\n\n<lg>\n<l>snātvā saṃtarpayed devānṛṣīn pitṛgaṇāṃstathā /</l>\n<l>ācamya mantravannityaṃ punarācamya vāgyataḥ // KūrmP_2,18.22 //</l>\n</lg>\n\n<lg>\n<l>saṃmārjya mantrairātmānaṃ kuśaiḥ sodakabindubhiḥ /</l>\n<l>āpo hiṣṭhā vyāhṛtibhiḥ sāvitryā vāruṇaiḥ śubhaiḥ // KūrmP_2,18.23 //</l>\n</lg>\n\n<lg>\n<l>oṅkāravyāhṛtiyutāṃ gāyatrīṃ vedamātaram /</l>\n<l>japtvā jalāñjaliṃ dadyād bhāskaraṃ prati tanmanāḥ // KūrmP_2,18.24 //</l>\n</lg>\n\n<lg>\n<l>prākkūleṣu samāsīno darbheṣu susamāhitaḥ /</l>\n<l>prāṇāyāmatrayaṃ kṛtvā dhyāyet saṃdhyāmiti śrutiḥ // KūrmP_2,18.25 //</l>\n</lg>\n\n<lg>\n<l>yā saṃdhyā sā jagatsūtirmāyātītā hi niṣkalā /</l>\n<l>aiśvarī tu parāśaktistattvatrayasamudbhavā // KūrmP_2,18.26 //</l>\n</lg>\n\n<lg>\n<l>dhyātvār'kamaṇḍalagatāṃ sāvitrīṃ vai japan budhaḥ /</l>\n<l>prāṅmukhaḥ satataṃ vipraḥ saṃdhyopāsanamācaret // KūrmP_2,18.27 //</l>\n</lg>\n\n<lg>\n<l>saṃdhyāhīno 'śucirnityamanarhaḥ sarvakarmasu /</l>\n<l>yadanyat kurute kiñcinna tasya phalamāpnuyāt // KūrmP_2,18.28 //</l>\n</lg>\n\n<lg>\n<l>ananyacetasaḥ śāntā brāhmaṇā vedapāragāḥ /</l>\n<l>upāsya vidhivat saṃdhyāṃ prāptāḥ pūrvaṃ parāṃ gatim // KūrmP_2,18.29 //</l>\n</lg>\n\n<lg>\n<l>yo 'nyatra kurute yatnaṃ dharmakārye dvijottamaḥ /</l>\n<l>vihāya saṃdhyāpraṇatiṃ sa yāti narakāyutam // KūrmP_2,18.30 //</l>\n</lg>\n\n<lg>\n<l>tasmāt sarvaprayatnena saṃdhyopāsanamācaret /</l>\n<l>upāsito bhavet tena devo yogatanuḥ paraḥ // KūrmP_2,18.31 //</l>\n</lg>\n\n<lg>\n<l>sahasraparamāṃ nityaṃ śatamadhyāṃ daśāvarām /</l>\n<l>sāvitrariṃ vai japed vidvān prāṅmukhaḥ prayataḥ sthitaḥ // KūrmP_2,18.32 //</l>\n</lg>\n\n<lg>\n<l>athopatiṣṭhedādityamudayantaṃ samāhitaḥ /</l>\n<l>mantraistu vividhaiḥ saurerṛgyajuḥ sāmasaṃbhavaiḥ // KūrmP_2,18.33 //</l>\n</lg>\n\n<lg>\n<l>upasthāya mahāyogaṃ devadevaṃ divākaram /</l>\n<l>kurvota praṇatiṃ bhūmau mūrdhnā tenaiva mantrataḥ // KūrmP_2,18.34 //</l>\n</lg>\n\n<lg>\n<l>oṃ khakholkāya śāntāya kāraṇatrayahetave /</l>\n<l>nivedayāmi cātmānaṃ namaste jñānarūpiṇe /</l>\n<l>namaste ghṛṇine tubhyaṃ sūryāya brahmarūpiṇe // KūrmP_2,18.35 //</l>\n</lg>\n\n<lg>\n<l>tvameva brahma paramamāpo jyotī raso 'mṛtam /</l>\n<l>bhūrbhuvaḥ svastvamoṅkāraḥ sarve rudrāḥ sanātanāḥ /</l>\n<l>puruṣaḥ sanmaho 'tastvāṃ praṇamāmi kapardinam // KūrmP_2,18.36 //</l>\n</lg>\n\n<lg>\n<l>tvameva viśvaṃ bahudhā sadasat sūyate ca yat /</l>\n<l>namo rudrāya sūryāya tvāmahaṃ śaraṇaṃ gataḥ // KūrmP_2,18.37 //</l>\n</lg>\n\n<lg>\n<l>pracetase namastubhyaṃ namo mīḍhuṣṭamāya te /</l>\n<l>namo namaste rudrāya tvāmahaṃ śaraṇaṃ gataḥ // KūrmP_2,18.38 //</l>\n</lg>\n\n<lg>\n<l>hiraṇyabāhave tubhyaṃ hiraṇyapataye namaḥ /</l>\n<l>ambikāpataye tubhyamumāyāḥ pataye namaḥ // KūrmP_2,18.39 //</l>\n</lg>\n\n<lg>\n<l>namo 'stu nīlagrīvāya namastubhyaṃ pinākine /</l>\n<l>vilohitāya bhargāya sahasrākṣāya te namaḥ // KūrmP_2,18.40 //</l>\n</lg>\n\n<lg>\n<l>namo haṃsāya te nityamādityāya namo 'stu te /</l>\n<l>namaste vajrahastāya tryambakāya namo 'stu te // KūrmP_2,18.41 //</l>\n</lg>\n\n<lg>\n<l>prapadye tvāṃ virūpākṣaṃ mahāntaṃ parameśvaram /</l>\n<l>hiraṇmayaṃ gṛhe guptamātmānaṃ sarvadehinām // KūrmP_2,18.42 //</l>\n</lg>\n\n<lg>\n<l>namasyāmi paraṃ jyotirbrahmāṇaṃ tvāṃ parāṃ gatim /</l>\n<l>viśvaṃ paśupatiṃ bhīmaṃ naranārīśarīriṇam // KūrmP_2,18.43 //</l>\n</lg>\n\n<lg>\n<l>namaḥ sūryāya rudrāya bhāsvate parameṣṭhine /</l>\n<l>ugrāya sarvabhaktāya tvāṃ prapadye sadaiva hi // KūrmP_2,18.44 //</l>\n</lg>\n\n<lg>\n<l>etad vai sūryahṛdayaṃ japtvā stavamanuttamam /</l>\n<l>prātaḥ kāle 'tha madhyāhne namaskuryād divākaram // KūrmP_2,18.45 //</l>\n</lg>\n\n<lg>\n<l>idaṃ putrāya śiṣyāya dhārmikāya dvijātaye /</l>\n<l>pradeyaṃ sūryahṛdayaṃ brahmaṇā tu pradarśitam // KūrmP_2,18.46 //</l>\n</lg>\n\n<lg>\n<l>sarvapāpapraśamanaṃ vedasārasamudbhavam /</l>\n<l>brāhmaṇānāṃ hitaṃ puṇyamṛṣisaṅghairniṣevitam // KūrmP_2,18.47 //</l>\n</lg>\n\n<lg>\n<l>athāgamya gṛhaṃ vipraḥ samācamya yathāvidhi /</l>\n<l>prajvālya vihniṃ vidhivajjuhuyājjātavedasam // KūrmP_2,18.48 //</l>\n</lg>\n\n<lg>\n<l>ṛtvikputro 'tha patnī vā śiṣyo vāpi sahodaraḥ /</l>\n<l>prāpyānujñāṃ viśeṣeṇa juhuyurvā yatāvidhi // KūrmP_2,18.49 //</l>\n</lg>\n\n<lg>\n<l>pavitrapāṇiḥ pūtātmā śuklāmbaradharottaraḥ /</l>\n<l>ananyamānaso vahniṃ juhuyāt saṃyatendriyaḥ // KūrmP_2,18.50 //</l>\n</lg>\n\n<lg>\n<l>vinā darbheṇa yatkarma vinā sūtreṇa vā punaḥ /</l>\n<l>rākṣasaṃ tadbhavet sarvaṃ nāmutreha phalapradam // KūrmP_2,18.51 //</l>\n</lg>\n\n<lg>\n<l>daivatāni namaskuryād deyasārānnivedayet /</l>\n<l>dadyāt puṣpādikaṃ teṣāṃ vṛddhāṃścaivābhivādayet // KūrmP_2,18.52 //</l>\n</lg>\n\n<lg>\n<l>guruṃ caivāpyupāsīta hitaṃ cāsya samācaret /</l>\n<l>vedābhyāsaṃ tataḥ kuryāt prayatnācchaktito dvijaḥ // KūrmP_2,18.53 //</l>\n</lg>\n\n<lg>\n<l>japedadhyāpayecchiṣyān dhārayecca vicārayet /</l>\n<l>avekṣeta ca śāstrāṇi dharmādīni dvijottamaḥ /</l>\n<l>vaidikāṃścaiva nigamān vedāṅgāni veśiṣataḥ // KūrmP_2,18.54 //</l>\n</lg>\n\n<lg>\n<l>upeyādīśvaraṃ cātha yogakṣemaprasiddhaye /</l>\n<l>sādhayed vividhānarthān kuṭumbārthe tato dvijaḥ // KūrmP_2,18.55 //</l>\n</lg>\n\n<lg>\n<l>tato madhyāhnasamaye snānārthaṃ mṛdamāharet /</l>\n<l>puṣpākṣatān kuśatilān gomayaṃ śuddhameva ca // KūrmP_2,18.56 //</l>\n</lg>\n\n<lg>\n<l>nadīṣu devakhāteṣu taḍāgeṣu saraḥsu ca /</l>\n<l>snānaṃ samācarennityaṃ gartaprastravaṇeṣu ca // KūrmP_2,18.57 //</l>\n</lg>\n\n<lg>\n<l>parakīyanipāneṣu na snāyād vai kadācana /</l>\n<l>pañcapiṇḍān samuddhṛtya snāyād vāsaṃbhave punaḥ // KūrmP_2,18.58 //</l>\n</lg>\n\n<lg>\n<l>mṛdaikayā śiraḥ kṣālyaṃ dvābhyāṃ nābhestathopari /</l>\n<l>adhaśca tisṛbhiḥ kāyaṃ pādau ṣaḍbhistathaiva ca // KūrmP_2,18.59 //</l>\n</lg>\n\n<lg>\n<l>mṛttikā ca samuddiṣṭā tvārdrāmalakamātrikā /</l>\n<l>gomayasya pramāṇaṃ tat tenāṅgaṃ lepayet tataḥ // KūrmP_2,18.60 //</l>\n</lg>\n\n<lg>\n<l>lepayitvā tu tīrasthastalliṅgaireva mantrataḥ /</l>\n<l>prakṣālyācamya vidhivat tataḥ snāyāt samāhitaḥ // KūrmP_2,18.61 //</l>\n</lg>\n\n<lg>\n<l>abhimantrya jalaṃ mantraistalliṅgairvāruṇaiḥ śubhaiḥ /</l>\n<l>bhāvapūtastadavyaktaṃ dhyāyan vai viṣṇumavyayam // KūrmP_2,18.62 //</l>\n</lg>\n\n<lg>\n<l>āpo nārāyaṇodbhūtāstā evāsyāyanaṃ punaḥ /</l>\n<l>tasmānnārāyaṇaṃ devaṃ snānakāle smared budhaḥ // KūrmP_2,18.63 //</l>\n</lg>\n\n<lg>\n<l>procya soṃkāramādityaṃ trirnimajjejjalāśaye /</l>\n<l>ācāntaḥ punarācāmenmantreṇānena mantravit // KūrmP_2,18.64 //</l>\n</lg>\n\n<lg>\n<l>antaścarasi bhūteṣu guhāyāṃ viśvato mukhaḥ /</l>\n<l>tvaṃ yajñastvaṃ vaṣaṭkāra āpo jyotī raso 'mṛtam // KūrmP_2,18.65 //</l>\n</lg>\n\n<lg>\n<l>drupadāṃ vā trirabhyasyed vyāhṛtipraṇavānvitām /</l>\n<l>sāvitrīṃ vā japed vidvān tathā caivāghamarṣaṇam // KūrmP_2,18.66 //</l>\n</lg>\n\n<lg>\n<l>tataḥ saṃmārjanaṃ kuryādāpo hi ṣṭhā mayobhuvaḥ /</l>\n<l>idamāpaḥ pravahata vyāhṛtibhistathaiva ca // KūrmP_2,18.67 //</l>\n</lg>\n\n<lg>\n<l>tato 'bhimantrya tat tīrthamāpo hiṣṭhādimantrakaiḥ /</l>\n<l>antarjalagato magno japet triraghamarṣaṇam // KūrmP_2,18.68 //</l>\n</lg>\n\n<lg>\n<l>tripadāṃ vātha sāvitrīṃ tadviṣṇoḥ paramaṃ padam /</l>\n<l>āvartayed vā praṇavaṃ devaṃ vā saṃsmareddharim // KūrmP_2,18.69 //</l>\n</lg>\n\n<lg>\n<l>drupadādiva yo mantro yajurvede pratiṣṭhitaḥ /</l>\n<l>antarjale trirāvartya sarvapāpaiḥ pramucyate // KūrmP_2,18.70 //</l>\n</lg>\n\n<lg>\n<l>apaḥ pāṇau samādāya japtvā vai mārjane kṛte /</l>\n<l>vinyasya mūrdhni tat toyaṃ mucyate sarvapātakaiḥ // KūrmP_2,18.71 //</l>\n</lg>\n\n<lg>\n<l>yathāśvamedhaḥ kraturāṭ sarvapāpāpanodanaḥ /</l>\n<l>tathāghamarṣaṇaṃ sūktaṃ sarvapāpāpanodanam // KūrmP_2,18.72 //</l>\n</lg>\n\n<lg>\n<l>athopatiṣṭhedādityaṃ mūrdhni puṣpānvitāñjalim /</l>\n<l>prakṣipyālokayed devamudvayaṃ tamasaspari // KūrmP_2,18.73 //</l>\n</lg>\n\n<lg>\n<l>udutyaṃ citramityete taccakṣuriti mantrataḥ /</l>\n<l>haṃsaḥ śuciṣadetena sāvitryā ca viśeṣataḥ // KūrmP_2,18.74 //</l>\n</lg>\n\n<lg>\n<l>anyaiśca vaidikairmantraiḥ sauraiḥ pāpapraṇāśanaiḥ /</l>\n<l>sāvitrīṃ vai japet paścājjapayajñaḥ sa vai smṛtaḥ // KūrmP_2,18.75 //</l>\n</lg>\n\n<lg>\n<l>vividhāni pavitrāṇi guhyavidyāstathaiva ca /</l>\n<l>śatarudrīyamatharvaśiraḥ saurāṃśca śaktitaḥ // KūrmP_2,18.76 //</l>\n</lg>\n\n<lg>\n<l>prākkūleṣu samāsīnaḥ kuśeṣu prāṅmukhaḥ śuciḥ /</l>\n<l>tiṣṭhaṃścedīkṣamāṇor'kaṃ japyaṃ kuryāt samāhitaḥ // KūrmP_2,18.77 //</l>\n</lg>\n\n<lg>\n<l>sphāṭikendrākṣarudrākṣaiḥ putrajīvasamudbhavaḥ /</l>\n<l>kartavyā tvakṣamālā syāduttarāduttamā smṛtā // KūrmP_2,18.78 //</l>\n</lg>\n\n<lg>\n<l>japakāle na bhāṣeta nānyāni prekṣayed budhaḥ /</l>\n<l>na kampayecchirogrīvāṃ dantānnaiva prakāśayet // KūrmP_2,18.79 //</l>\n</lg>\n\n<lg>\n<l>guhyakā rākṣasā siddhā haranti prasabhaṃ yataḥ /</l>\n<l>ekānte suśubhe deśe tasmājjapyaṃ samācaret // KūrmP_2,18.80 //</l>\n</lg>\n\n<lg>\n<l>caṇḍālāśaucapatitān dṛṣṭvācamya punarjapet /</l>\n<l>taireva bhāṣaṇaṃ kṛtvā snātvā caiva japet punaḥ // KūrmP_2,18.81 //</l>\n</lg>\n\n<lg>\n<l>ācamya prayato nityaṃ japedaśucidarśane /</l>\n<l>saurān mantrān śaktito vai pāvamānīstu kāmataḥ // KūrmP_2,18.82 //</l>\n</lg>\n\n<lg>\n<l>yadi syāt klinnavāsā vai vārimadhyagato japet /</l>\n<l>anyathā tu śucau bhūmyāṃ darbheṣu susamāhitaḥ // KūrmP_2,18.83 //</l>\n</lg>\n\n<lg>\n<l>pradakṣiṇaṃ samāvṛtya namaskṛtvā tataḥ kṣitau /</l>\n<l>ācamya ca yathāśāstraṃ śaktyā svādhyāyamācaret // KūrmP_2,18.84 //</l>\n</lg>\n\n<lg>\n<l>tataḥ saṃtarpayed devānṛṣīn pitṛgaṇāṃstathā /</l>\n<l>adāvoṅkāramuccārya namo 'nte tarpayāmi vaḥ // KūrmP_2,18.85 //</l>\n</lg>\n\n<lg>\n<l>devān brahmaḥṛṣīṃścaiva tarpayedakṣatodakaiḥ /</l>\n<l>tilodakaiḥ pitṝn bhaktyā svasūtroktavidhānataḥ // KūrmP_2,18.86 //</l>\n</lg>\n\n<lg>\n<l>anvārabdhena savyena pāṇinā dakṣiṇena tu /</l>\n<l>devarṣostarpayed dhīmānudakāñjalibhiḥ pitan // KūrmP_2,18.87 //</l>\n</lg>\n\n<lg>\n<l>yajñopavītī devānāṃ nivītī ṛṣītarpaṇe /</l>\n<l>prācīnāvītī pitrye tu svena tīrthena bhāvataḥ // KūrmP_2,18.88 //</l>\n</lg>\n\n<lg>\n<l>niṣpīḍya snānavastraṃ tu samācamya ca vāgyataḥ /</l>\n<l>svairmantrairarcayed devān puṣpaiḥ patrairathāmbubhiḥ // KūrmP_2,18.89 //</l>\n</lg>\n\n<lg>\n<l>brahmāṇaṃ śaṅkaraṃ sūryaṃ tathaiva madhusūdanam /</l>\n<l>anyāṃścābhimatān devān bhaktyā cākrodhano 'tvaraḥ // KūrmP_2,18.90 //</l>\n</lg>\n\n<lg>\n<l>pradadyād vātha puṣpāṇi sūktena pauruṣeṇa tu /</l>\n<l>āpo vā devatāḥ sarvāstena samyak samarcitāḥ // KūrmP_2,18.91 //</l>\n</lg>\n\n<lg>\n<l>dhyātvā praṇavapūrvaṃ vai daivatāni samāhitaḥ /</l>\n<l>namaskāreṇa puṣpāṇi vinyased vai pṛthak pṛthak // KūrmP_2,18.92 //</l>\n</lg>\n\n<lg>\n<l>na viṣṇvārādhanāt puṇyaṃ vidyate karma vaidikam /</l>\n<l>tasmādanādimadhyāntaṃ nityamārādhayeddharim // KūrmP_2,18.93 //</l>\n</lg>\n\n<lg>\n<l>tadviṣṇoriti mantreṇa sūktena puruṣeṇa tu /</l>\n<l>naitābhyāṃ sadṛśo mantro sūktena puruṣeṇa tu /</l>\n<l>naitābhyāṃ sadṛśo mantro vedeṣūktaścaturṣvapi // KūrmP_2,18.94 //</l>\n</lg>\n\n<lg>\n<l>nivedayeta svātmānaṃ viṣṇāvamalatejasi /</l>\n<l>tadātmā tanmanāḥ śāntastadviṣṇoriti mantrataḥ // KūrmP_2,18.95 //</l>\n</lg>\n\n<lg>\n<l>athavā devamīśānaṃ bhagavantaṃ sanātanam /</l>\n<l>ārādhayenmahādevaṃ bhāvapūto maheśvaram // KūrmP_2,18.96 //</l>\n</lg>\n\n<lg>\n<l>mantreṇa rudrāgāyatryā praṇavenātha vā punaḥ /</l>\n<l>īśānenātha vā rudraistryambakena samāhitaḥ // KūrmP_2,18.97 //</l>\n</lg>\n\n<lg>\n<l>puṣpaiḥ patrairathādbhirvā candanādyairmaheśvaram /</l>\n<l>uktvā namaḥ śivāyeti mantreṇānena yojayet // KūrmP_2,18.98 //</l>\n</lg>\n\n<lg>\n<l>namaskuryānmahādevaṃ ṛtaṃ satyamitiśvaram /</l>\n<l>nivedayīta svātmānaṃ yo brahmāṇamitīśvaram // KūrmP_2,18.99 //</l>\n</lg>\n\n<lg>\n<l>pradakṣiṇaṃ dvijaḥ kuryāt pañca brahmāṇi vai japan /</l>\n<l>dhyāyīta devamīśānaṃ vyomamadhyagataṃ śivam // KūrmP_2,18.100 //</l>\n</lg>\n\n<lg>\n<l>athāvalokayedarkaṃ haṃsaḥ suciṣadityṛcā /</l>\n<l>kuryāt pañca mahāyajñān gṛhaṃ gatvā samāhitaḥ // KūrmP_2,18.101 //</l>\n</lg>\n\n<lg>\n<l>devayajñaṃ pitṛyajñaṃ bhūtayajñaṃ tathaiva ca /</l>\n<l>mānuṣyaṃ brahmayajñaṃ ca pañca yajñān pracakṣate // KūrmP_2,18.102 //</l>\n</lg>\n\n<lg>\n<l>yadi syāt tarpaṇādarvāk brahmayajñaḥ kṛto na hi /</l>\n<l>kṛtvā manuṣyayajñaṃ vai tataḥ svādhyāyamācaret // KūrmP_2,18.103 //</l>\n</lg>\n\n<lg>\n<l>agneḥ paścimato deśe bhūtayajñānta eva vā /</l>\n<l>kuśapuñje samāsīnaḥ kuśapāṇiḥ samāhitaḥ // KūrmP_2,18.104 //</l>\n</lg>\n\n<lg>\n<l>śālāgnau laukike vāgnau jale bhūbhyāmathāpivā /</l>\n<l>vaiśvadevaṃ tataḥ kuryād devayajñaḥ sa vai smṛtaḥ // KūrmP_2,18.105 //</l>\n</lg>\n\n<lg>\n<l>yadi syāllaukike pakvaṃ tato 'nnaṃ tatra hūyate /</l>\n<l>śālāgnau tatra devānnaṃ vidhireṣa sanātanaḥ // KūrmP_2,18.106 //</l>\n</lg>\n\n<lg>\n<l>devebhyastu hutādannāccheṣād bhūtabaliṃ haret /</l>\n<l>bhūtayajñaḥ sa vai jñeyo bhūtidaḥ sarvadehinām // KūrmP_2,18.107 //</l>\n</lg>\n\n<lg>\n<l>śvabhyaśca śvapacebhyaśca patitādibhya eva ca /</l>\n<l>dadyād bhūmau baliṃ tvannaṃ pakṣibhyo 'tha dvijottamaḥ // KūrmP_2,18.108 //</l>\n</lg>\n\n<lg>\n<l>sāyaṃ cānnasya siddhasya patnyamantraṃ baliṃ haret /</l>\n<l>bhūtayajñastvayaṃ nityaṃ sāyaṃ prātarvidhīyate // KūrmP_2,18.109 //</l>\n</lg>\n\n<lg>\n<l>ekaṃ tu bhojayed vipraṃ pitṝnuddiśya sattamam /</l>\n<l>nityaśrāddhaṃ taduddiṣṭaṃ pitṛyajño gatipradaḥ // KūrmP_2,18.110 //</l>\n</lg>\n\n<lg>\n<l>uddhṛtya vā yathāśakti kiñcidannaṃ samāhitaḥ /</l>\n<l>vedatattvārthaviduṣe dvijāyaivopapādayet // KūrmP_2,18.111 //</l>\n</lg>\n\n<lg>\n<l>pūjayedatithiṃ nityaṃ namasyedarcayed dvijam /</l>\n<l>manovākkarmabhiḥ śāntamāgataṃ svagṛha tataḥ // KūrmP_2,18.112 //</l>\n</lg>\n\n<lg>\n<l>hantakāramathāgraṃ vā bhikṣāṃ vā śaktito dvijaḥ /</l>\n<l>dadyādatithaye nityaṃ budhyeta parameśvaram // KūrmP_2,18.113 //</l>\n</lg>\n\n<lg>\n<l>bhikṣāmāhurgrāsamātramagraṃ tasyāścaturguṇam /</l>\n<l>puṣkalaṃ hantakāraṃ tu taccaturguṇamucyate // KūrmP_2,18.114 //</l>\n</lg>\n\n<lg>\n<l>godohamātraṃ kālaṃ vai pratīkṣyo hyatithiḥ svayam /</l>\n<l>abhyāgatān yathāśakti pūjayedatithiṃ yathā // KūrmP_2,18.115 //</l>\n</lg>\n\n<lg>\n<l>bhikṣāṃ vai bhikṣave dadyād vidhivad brahmacāriṇe /</l>\n<l>dadyādannaṃ yathāśakti tvarthibhyo lobhavarjitaḥ // KūrmP_2,18.116 //</l>\n</lg>\n\n<lg>\n<l>sarveṣāmapyalābhe tu annaṃ gobhyo nivedayet /</l>\n<l>bhuñjīta bandhubhiḥ sārdhaṃ vāgyato 'nnamakutsayan // KūrmP_2,18.117 //</l>\n</lg>\n\n<lg>\n<l>akṛtvā tu dvijaḥ pañca mahāyajñān dvijottamāḥ /</l>\n<l>bhṛñjīta cet sa mūḍhātmā tiryagyoniṃ sagacchati // KūrmP_2,18.118 //</l>\n</lg>\n\n<lg>\n<l>vedābhyāso 'nvahaṃ śaktyā mahāyajñakriyā kṣamā /</l>\n<l>nāśayatyāśu pāpāni devānāmarcanaṃ tathā // KūrmP_2,18.119 //</l>\n</lg>\n\n<lg>\n<l>yo mohādathavālasyādakṛtvā devatārcanam /</l>\n<l>bhuṅkte sa yāti narakān śūkareṣvabhijāyate // KūrmP_2,18.120 //</l>\n</lg>\n\n<lg>\n<l>tasmāt sarvaprayatnena kṛtvā karmāṇi vai dvijāḥ /</l>\n<l>bhuñjīta svajanaiḥ sārdhaṃ sayāti paramāṃ gatim // KūrmP_2,18.121 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge aṣṭādaśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>prāṅmukho 'nnāni bhuñjīta sūryābhimukha eva vā /</l>\n<l>āsīnastvāsane śuddhe bhūmyāṃ pādau nidhāya tu // KūrmP_2,19.1 //</l>\n</lg>\n\n<lg>\n<l>āyuṣyaṃ prāṅmukho bhuṅkte yaśasyaṃ dakṣiṇāmukhaḥ /</l>\n<l>śriyaṃ pratyaṅmukho bhuṅkte ṛtaṃ bhuṅkte udaṅmukhāḥ // KūrmP_2,19.2 //</l>\n</lg>\n\n<lg>\n<l>pañcārdre bhojanaṃ kuryād bhūmau pātraṃ nidhāya tu /</l>\n<l>upavāsena tattulyaṃ manurāha prajāpatiḥ // KūrmP_2,19.3 //</l>\n</lg>\n\n<lg>\n<l>upalipte śucau deśe pādau prakṣālya vai karau /</l>\n<l>ācamyārdrānano 'krodhaḥ pañcārdre bhojanaṃ caret // KūrmP_2,19.4 //</l>\n</lg>\n\n<lg>\n<l>mahāvyahṛtibhistvannaṃ paridhāyodakena tu /</l>\n<l>amṛtopastaraṇamasītyāpośānakriyāṃ caret // KūrmP_2,19.5 //</l>\n</lg>\n\n<lg>\n<l>svāhāpraṇavasaṃyuktāṃ prāṇāyādyāhutiṃ tataḥ /</l>\n<l>apānāya tato hutvā vyānāya tadanantaram // KūrmP_2,19.6 //</l>\n</lg>\n\n<lg>\n<l>udānāya tataḥ kuryāt samānāyeti pañcamīm /</l>\n<l>vijñāya tattvameteṣāṃ juhuyādātmani dvijaḥ // KūrmP_2,19.7 //</l>\n</lg>\n\n<lg>\n<l>śeṣamannaṃ yathākāmaṃ bhuñjītavyaṃ janairyutam /</l>\n<l>dhyātvā tanmanasā devamātmānaṃ vai prajāpatim // KūrmP_2,19.8 //</l>\n</lg>\n\n<lg>\n<l>amṛtāpidhānamasītyupariṣṭādapaḥ pibet /</l>\n<l>ācāntaḥ punarācāmedāyaṃ gauriti mantrataḥ // KūrmP_2,19.9 //</l>\n</lg>\n\n<lg>\n<l>drupadāṃ vā trirāvartya sarvapāpapraṇāśanīm /</l>\n<l>prāṇānāṃ granthirasītyālabhed hṛdayaṃ tataḥ // KūrmP_2,19.10 //</l>\n</lg>\n\n<lg>\n<l>ācamyāṅguṣṭhamātreti pādāṅguṣṭhe 'tha dakṣiṇe /</l>\n<l>niḥ stravayed hastajalamūrdhvahastaḥ samāhitaḥ // KūrmP_2,19.11 //</l>\n</lg>\n\n<lg>\n<l>hutānumantraṇaṃ kuryāt śraddhāyāmiti mantrataḥ /</l>\n<l>athākṣareṇa svātmānaṃ yojayed brahmaṇeti hi // KūrmP_2,19.12 //</l>\n</lg>\n\n<lg>\n<l>sarveṣāmeva yāgānāmātmayāgaḥ paraḥ smṛtaḥ /</l>\n<l>yo 'nena vidhinā kuryāt sa yāti brahmaṇaḥ kṣayam // KūrmP_2,19.13 //</l>\n</lg>\n\n<lg>\n<l>yajñopavītī bhuñjīta straggandhālaṅkṛtaḥ śuciḥ /</l>\n<l>sāyaṃprāparnāntarā vai saṃdhyāyāṃ tu viśeṣataḥ // KūrmP_2,19.14 //</l>\n</lg>\n\n<lg>\n<l>nādyāt sūryagrahāt pūrvamahni sāyaṃ śaśigrahāt /</l>\n<l>grahakāle ca nāśnīyāt snātvāśnīyāt tu muktayoḥ // KūrmP_2,19.15 //</l>\n</lg>\n\n<lg>\n<l>mukte śaśini bhuñjīta yadi na syānmahāniśā /</l>\n<l>amuktayorastaṅgatayoradyād dṛṣṭvā pare 'hani // KūrmP_2,19.16 //</l>\n</lg>\n\n<lg>\n<l>nāśnīyāt prekṣamāṇānāmapradāyaiva durmatiḥ /</l>\n<l>na yajñaśiṣṭādand vā na kruddho nānyamānasaḥ // KūrmP_2,19.17 //</l>\n</lg>\n\n<lg>\n<l>ātmārthaṃ bhojanaṃ yasya ratyarthaṃ yasya maithunam /</l>\n<l>vṛtyarthaṃ yasya cādhītaṃ niṣphalaṃ tasya jīvitam // KūrmP_2,19.18 //</l>\n</lg>\n\n<lg>\n<l>yadbhuṅkte veṣṭitaśirā yacca bhuṅkte udaṅmukhaḥ /</l>\n<l>sopānatkaśca yad bhuṅkte sarvaṃ vidyāt tadāsuram // KūrmP_2,19.19 //</l>\n</lg>\n\n<lg>\n<l>nārdharātre na madhyāhne nājīrṇe nārdravastradhṛk /</l>\n<l>na ca bhinnāsanagato na śayānaḥ sthito 'pi vā // KūrmP_2,19.20 //</l>\n</lg>\n\n<lg>\n<l>na bhinnabhājane caiva na bhūmyāṃ na ca pāṇiṣu /</l>\n<l>nocchiṣṭo ghṛtamādadyānna mūrdhānaṃ spṛśedapi // KūrmP_2,19.21 //</l>\n</lg>\n\n<lg>\n<l>na brahma kīrtayan vāpi na niḥ śeṣaṃ na bhāryayā /</l>\n<l>nāndhakāre na cākāśe na ca devālayādiṣu // KūrmP_2,19.22 //</l>\n</lg>\n\n<lg>\n<l>naikavastrastu bhuñjīta na yānaśayanasthitaḥ /</l>\n<l>na pādukānirgato 'tha na hasan vilapannapi // KūrmP_2,19.23 //</l>\n</lg>\n\n<lg>\n<l>bhuktvaivaṃ sukhamāsthāya tadannaṃ pariṇāmayet /</l>\n<l>itihāsapurāṇābhyāṃ vedārthānupabṛṃhayet // KūrmP_2,19.24 //</l>\n</lg>\n\n<lg>\n<l>tataḥ saṃdhyāmupāsīta pūrvoktavidhinā dvijaḥ /</l>\n<l>āsīnastu japed devīṃ gāyatrīṃ paścimāṃ prati // KūrmP_2,19.25 //</l>\n</lg>\n\n<lg>\n<l>na tiṣṭhati tu yaḥ purvāṃ nāste saṃdhyāṃ tu paścimām /</l>\n<l>sa śūdreṇa samo loke sarvadharmavivarjitaḥ // KūrmP_2,19.26 //</l>\n</lg>\n\n<lg>\n<l>hutvāgniṃ vidhivanmantrairbhuktvā yajñāvaśiṣṭakam /</l>\n<l>sabhṛtyabāndhavajanaḥ svapecchuṣkapado niśi // KūrmP_2,19.27 //</l>\n</lg>\n\n<lg>\n<l>nottarābhimukhaḥ svapyāt paścimābhimukho na ca /</l>\n<l>na cākāśe na nagno vā nāśucirnāsane kvacit // KūrmP_2,19.28 //</l>\n</lg>\n\n<lg>\n<l>na śīrṇāyāṃ tu khaṭvāyāṃ śūnyāgāre na caiva hi /</l>\n<l>nānuvaṃśaṃ na pālāśe śayane vā kadācana // KūrmP_2,19.29 //</l>\n</lg>\n\n<lg>\n<l>ityetadakhilenoktamahanyahani vai mayā /</l>\n<l>brāhmaṇānāṃ kṛtyajātamapavargaphalapradam // KūrmP_2,19.30 //</l>\n</lg>\n\n<lg>\n<l>nāstikyādathavālasyāt brāhmaṇo na karoti yaḥ /</l>\n<l>sa yāti narakān ghorān kākayonau ca jāyate // KūrmP_2,19.31 //</l>\n</lg>\n\n<lg>\n<l>nānyo vimuktaye panthā muktvāśramavidhiṃ svakam /</l>\n<l>tasmāt karmāṇi kurvota tuṣṭaye parameṣṭhinaḥ // KūrmP_2,19.32 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ekonaviṃśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>atha śrāddhamamāvāsyāṃ prāpya kāryaṃ dvijottamaiḥ /</l>\n<l>piṇḍānvāhāryakaṃ bhaktyā bhuktimuktiphalapradam // KūrmP_2,20.1 //</l>\n</lg>\n\n<lg>\n<l>piṇḍānvāhāryakaṃ śrāddhaṃ kṣīṇe rājani śasyate /</l>\n<l>aparāhne dvijātīnāṃ praśastenāmiṣeṇa ca // KūrmP_2,20.2 //</l>\n</lg>\n\n<lg>\n<l>pratipatprabhṛti hyanyāstithayaḥ kṛṣṇapakṣake /</l>\n<l>caturdaśīṃ varjayitvā praśastā hyuttarottarāḥ // KūrmP_2,20.3 //</l>\n</lg>\n\n<lg>\n<l>amāvāsyāṣṭakāstistraḥ pauṣamāsādiṣu triṣu /</l>\n<l>tistraścānvaṣṭakāḥ puṇyā māghī pañcadaśī tathā // KūrmP_2,20.4 //</l>\n</lg>\n\n<lg>\n<l>trayodaśī maghāyuktā varṣāsu tu viśeṣataḥ /</l>\n<l>śasyāpākaśrāddhakālā nityāḥ proktā dine dine // KūrmP_2,20.5 //</l>\n</lg>\n\n<lg>\n<l>naimittikaṃ tu kartavyaṃ grahaṇe candrasūryayoḥ /</l>\n<l>bāndhavānāṃ ca maraṇe nārakī syādato 'nyathā // KūrmP_2,20.6 //</l>\n</lg>\n\n<lg>\n<l>kāmyāni caiva śrāddhāni śasyānte grahaṇādiṣu /</l>\n<l>ayane viṣuve caiva vyatīpāte 'pyanantakam // KūrmP_2,20.7 //</l>\n</lg>\n\n<lg>\n<l>saṃkrāntyamakṣayaṃ śrāddhaṃ tathā janmadineṣvapi /</l>\n<l>nakṣatreṣu ca sarveṣu kāryaṃ kāmyaṃ viśeṣataḥ // KūrmP_2,20.8 //</l>\n</lg>\n\n<lg>\n<l>svargaṃ ca labhate kṛtvā kṛttikāsu dvijottamaḥ /</l>\n<l>apatyamatha rohiṇyāṃ saumye tu brahmavarcasam // KūrmP_2,20.9 //</l>\n</lg>\n\n<lg>\n<l>raudrāṇāṃ karmaṇāṃ siddhimārdrāyāṃ śauryameva ca /</l>\n<l>punarvasau tathā bhūmiṃ śriyaṃ puṣye tathaiva ca // KūrmP_2,20.10 //</l>\n</lg>\n\n<lg>\n<l>sarvān kāmāṃstathā sārpe pitrye saubhāgyameva ca /</l>\n<l>aryamṇe tu dhanaṃ vindyāt phālgunyāṃ pāpanāśanam // KūrmP_2,20.11 //</l>\n</lg>\n\n<lg>\n<l>jñātiśraiṣṭhyaṃ tathā haste citrāyāṃ ca bahūn sutān /</l>\n<l>vāṇijyasiddhiṃ svātau tu viśākhāsu suvarṇakam // KūrmP_2,20.12 //</l>\n</lg>\n\n<lg>\n<l>maitre bahūni mitrāṇi rājyaṃ śākre tathaiva ca /</l>\n<l>mūle kṛṣiṃ labhed yānasiddhimāpye samudrataḥ // KūrmP_2,20.13 //</l>\n</lg>\n\n<lg>\n<l>sarvān kāmān vaiśvadeve śraiṣṭhyaṃ tu śravaṇe punaḥ /</l>\n<l>śraviṣṭhāyāṃ tathā kāmān vāruṇe ca paraṃ balam // KūrmP_2,20.14 //</l>\n</lg>\n\n<lg>\n<l>ajaikapāde kupyaṃ syādahirbudhne gṛhaṃ śubham /</l>\n<l>revatyāṃ bahavo gāvo hyaśvinyāṃ turagāṃstathā /</l>\n<l>yāmye 'tha jīvanaṃ tat syādyadi śrāddhaṃ prayacchati // KūrmP_2,20.15 //</l>\n</lg>\n\n<lg>\n<l>ādityavāre tvārogyaṃ candre saubhāgyameva ca /</l>\n<l>kauje sarvatra vijayaṃ sarvān kāmān budhasya tu // KūrmP_2,20.16 //</l>\n</lg>\n\n<lg>\n<l>vidyāmabhīṣṭā jīve tu dhanaṃ vai bhārgave punaḥ /</l>\n<l>śamaiśvare labhedāyuḥ pratipatsu sutān śubhān // KūrmP_2,20.17 //</l>\n</lg>\n\n<lg>\n<l>kanyakāṃ vai dvitīyāyāṃ tṛtīyāyāṃ tu vandinaḥ /</l>\n<l>paśūnkṣudrāṃścaturthyāṃ tu pañcamyāṃśobhanān sutān // KūrmP_2,20.18 //</l>\n</lg>\n\n<lg>\n<l>ṣaṣṭyāṃ dyūtaṃ kṛṣiṃ cāpi saptamyāṃ labhate naraḥ /</l>\n<l>aṣṭamyāmapi vāṇijyaṃ labhate śrāddhadaḥ sadā // KūrmP_2,20.19 //</l>\n</lg>\n\n<lg>\n<l>syānnavamyāmekakhuraṃ daśamyāṃ dvikhuraṃ bahu /</l>\n<l>ekādaśyāṃ tathā rūpyaṃ brahmavarcasvinaḥ sutān // KūrmP_2,20.20 //</l>\n</lg>\n\n<lg>\n<l>dvādaśyāṃ jātarūpaṃ ca rajataṃ kupyameva ca /</l>\n<l>jñātiśraiṣṭhyaṃ trayodaśyāṃ caturdaśyāṃ tu kruprajāḥ /</l>\n<l>pañcadaśyāṃ sarvakāmānāpnoti śrāddhadaḥ sadā // KūrmP_2,20.21 //</l>\n</lg>\n\n<lg>\n<l>tasmācchrāddhaṃ na kartavyaṃ caturdaśyāṃ dvijātibhiḥ /</l>\n<l>śastreṇa tu hatānāṃ vai tatra śrāddhaṃ prakalpayet // KūrmP_2,20.22 //</l>\n</lg>\n\n<lg>\n<l>dravyabrāhmaṇasaṃpattau na kālaniyamaḥ kṛtaḥ /</l>\n<l>tasmād bhogāpavargārthaṃ śrāddhaṃ kuryurdvijātayaḥ // KūrmP_2,20.23 //</l>\n</lg>\n\n<lg>\n<l>karmārambheṣu sarveṣu kuryādābhyudayaṃ punaḥ /</l>\n<l>putrajanmādiṣu śrāddhaṃ pārvaṇaṃ parvaṇi smṛtam // KūrmP_2,20.24 //</l>\n</lg>\n\n<lg>\n<l>ahanyahani nityaṃ syāt kāmyaṃ naimittikaṃ punaḥ /</l>\n<l>ekoddiṣṭādi vijñeyaṃ vṛddhiśrāddhaṃ tu pārvaṇam // KūrmP_2,20.25 //</l>\n</lg>\n\n<lg>\n<l>etat pañcavidhaṃ śrāddhaṃ manunā parikīrtitam /</l>\n<l>yātrāyāṃ ṣaṣṭhamākhyātaṃ tatprayatnena pālayet // KūrmP_2,20.26 //</l>\n</lg>\n\n<lg>\n<l>śuddhaye saptamaṃ śrāddhaṃ brahmaṇā paribhāṣitam /</l>\n<l>daivikaṃ cāṣṭamaṃ śrāddhaṃ yatkṛtvā mucyate bhayāt // KūrmP_2,20.27 //</l>\n</lg>\n\n<lg>\n<l>saṃdhyārātryorna kartavyaṃ rāhoranyatra darśanāt /</l>\n<l>deśānāṃ ca viśeṣeṇa bhavet puṇyamanantakam // KūrmP_2,20.28 //</l>\n</lg>\n\n<lg>\n<l>gaṅgāyāmakṣayaṃ śrāddhaṃ prayāge 'marakaṇṭake /</l>\n<l>gāyanti pitaro gāthāṃ kīrtayanti manīṣiṇaḥ // KūrmP_2,20.29 //</l>\n</lg>\n\n<lg>\n<l>eṣṭavyā bahavaḥ putrāḥ śīlavanto guṇānvitāḥ /</l>\n<l>teṣāṃ tu samavetānāṃ yadyeko 'pi gāyāṃ vrajet // KūrmP_2,20.30 //</l>\n</lg>\n\n<lg>\n<l>gayāṃ prāpyānuṣaṅgeṇa yadi śrāddhaṃ samācaret /</l>\n<l>tāritāḥ pitarastena sa yāti paramāṃ gatim // KūrmP_2,20.31 //</l>\n</lg>\n\n<lg>\n<l>varāhaparvate caiva gaṅgāyāṃ vai viśeṣataḥ /</l>\n<l>vārāṇasyāṃ viśeṣeṇa yatra devaḥ svayaṃ haraḥ // KūrmP_2,20.32 //</l>\n</lg>\n\n<lg>\n<l>gaṅgādvāre prabhāse ca bilvake nīlaparvate /</l>\n<l>kurukṣetre ca kubjāmre bhṛgutuṅge mahālaye // KūrmP_2,20.33 //</l>\n</lg>\n\n<lg>\n<l>kedāre phalgutīrthe ca naimiṣāraṇya eva ca /</l>\n<l>sarasvatyāṃ viśeṣeṇa puṣkareṣu viśeṣataḥ // KūrmP_2,20.34 //</l>\n</lg>\n\n<lg>\n<l>narmadāyāṃ kuśāvarte śrīśaile bhadrakarṇake /</l>\n<l>vetravatyāṃ vipāśāyāṃ godāvaryāṃ viśeṣataḥ // KūrmP_2,20.35 //</l>\n</lg>\n\n<lg>\n<l>evamādiṣu cānyeṣu tīrtheṣu pulineṣu ca /</l>\n<l>nadīnāṃ caiva tīreṣu tuṣyanti pitaraḥ sadā // KūrmP_2,20.36 //</l>\n</lg>\n\n<lg>\n<l>vrīhibhiśca yavairmāṣairadbhirmūlaphalena vā /</l>\n<l>śyāmākaiśca yavaiḥ śākairnovāraiśca priyaṅgubhiḥ /</l>\n<l>gaudhūmaiśca tilairmudgairmāsaṃ prīṇayate pitṝn // KūrmP_2,20.37 //</l>\n</lg>\n\n<lg>\n<l>āmrān pāne ratānikṣūn mṛdvīkāṃśca sadāḍimān /</l>\n<l>vidāryāśca bharaṇḍāśca śrāddhakāle prādapayet // KūrmP_2,20.38 //</l>\n</lg>\n\n<lg>\n<l>lājān madhuyutān dadyāt saktūn śarkarayā saha /</l>\n<l>dadyācchrāddhe prayatnena śṛṅgāṭakakaśerukān // KūrmP_2,20.39 //</l>\n</lg>\n\n<lg>\n<l>dvau māsau matsyamāṃsena trīn māsān hāriṇenatu /</l>\n<l>aurabhreṇātha caturaḥ śākuneneha pañca tu // KūrmP_2,20.40 //</l>\n</lg>\n\n<lg>\n<l>ṣaṇmāsāṃśchāgamāṃsena pārṣatenātha sapta vai /</l>\n<l>aṣṭāveṇasya māṃsena rauraveṇa navaiva tu // KūrmP_2,20.41 //</l>\n</lg>\n\n<lg>\n<l>daśamāsāṃstu tṛpyanti varāhamahiṣāmiṣaiḥ /</l>\n<l>śaśakūrmaryormāṃsena māsānekādaśaiva tu // KūrmP_2,20.42 //</l>\n</lg>\n\n<lg>\n<l>saṃvatsaraṃ tu gavyena payasā pāyasena tu /</l>\n<l>vārdhroṇasasya māṃsena tṛptirdvādaśavārṣikī // KūrmP_2,20.43 //</l>\n</lg>\n\n<lg>\n<l>kālaśākaṃ mahāśalkaṃ khaṅgalohāmiṣaṃ madhu /</l>\n<l>ānantyāyaiva kalpante munyannāni ca sarvaśaḥ // KūrmP_2,20.44 //</l>\n</lg>\n\n<lg>\n<l>krītvā labdhvā svayaṃ vātha mṛtānāhṛtya vā dvijaḥ /</l>\n<l>dadyācchrāddhe prayatnena tadasyākṣayamucyate // KūrmP_2,20.45 //</l>\n</lg>\n\n<lg>\n<l>pippalīṃ kramukaṃ caiva tathā caiva masūrakam /</l>\n<l>kūṣmāṇḍālābuvārtākān bhūstṛṇaṃ surasaṃ tathā // KūrmP_2,20.46 //</l>\n</lg>\n\n<lg>\n<l>kusumbhapiṇḍamūlaṃ vai tandulīyakameva ca /</l>\n<l>rājamāṣāṃstathā kṣīraṃ māhiṣaṃ ca vivarjayet // KūrmP_2,20.47 //</l>\n</lg>\n\n<lg>\n<l>kodravān kovidārāṃścapālakyān maricāṃstathā /</l>\n<l>varjayet sarvayatnena śrāddhakāle dvijottamaḥ // KūrmP_2,20.48 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge viśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>snātvā yathoktaṃ saṃtarpya pitṝṃścandrakṣaye dvijaḥ /</l>\n<l>piṇḍānvāhāryakaṃ śrāddhaṃ kuryāt saumyamanāḥ śuciḥ // KūrmP_2,21.1 //</l>\n</lg>\n\n<lg>\n<l>pūrvameva parīkṣeta brāhmaṇaṃ vedapāragam /</l>\n<l>tīrthaṃ tad havyakavyānāṃ pradāne cātithiḥ smṛtaḥ // KūrmP_2,21.2 //</l>\n</lg>\n\n<lg>\n<l>ye somapā virajaso dharmajñāḥ śāntacetasaḥ /</l>\n<l>vratino niyamasthāśca ṛtukālābhigāminaḥ // KūrmP_2,21.3 //</l>\n</lg>\n\n<lg>\n<l>pañcāgnirapyadhīyāno yajurvedavideva ca /</l>\n<l>bahvṛcaśca trisauparṇastrimadhurvātha yo bhavet // KūrmP_2,21.4 //</l>\n</lg>\n\n<lg>\n<l>triṇāciketacchandogo jyeṣṭhasāmaga eva ca /</l>\n<l>atharvaśiraso 'dhyetā rudrādhyāyī viśeṣataḥ // KūrmP_2,21.5 //</l>\n</lg>\n\n<lg>\n<l>agnihotraparo vidvān nyāyavicca ṣaḍaṅgavit /</l>\n<l>mantrabrāhmaṇaviccaiva yaśca syād dharmapāṭhakaḥ // KūrmP_2,21.6 //</l>\n</lg>\n\n<lg>\n<l>ṛṣivratī ṛṣīkaśca tathā dvādaśavārṣikaḥ /</l>\n<l>brahmadeyānusaṃtāno garbhaśuddhaḥ sahasradaḥ // KūrmP_2,21.7 //</l>\n</lg>\n\n<lg>\n<l>cāndrāyaṇavratacaraḥ satyavādī purāṇavit /</l>\n<l>gurudevāgnipūjāsu prasakto jñānatatparaḥ // KūrmP_2,21.8 //</l>\n</lg>\n\n<lg>\n<l>vimuktaḥ sarvato dhīro brahmabhūto dvijottamaḥ /</l>\n<l>mahādevārcanarato vaiṣṇavaḥ paṅktipāvanaḥ // KūrmP_2,21.9 //</l>\n</lg>\n\n<lg>\n<l>ahiṃsānirato nityamapratigrahaṇastathā /</l>\n<l>satriṇo dānaniratā vijñeyāḥ paṅktipāvanāḥ // KūrmP_2,21.10 //</l>\n</lg>\n\n<lg>\n<l>yuvānaḥ śrotriyāḥ svasthā mahāyajñaparāyaṇāḥ /</l>\n<l>sāvitrījāpaniratā brāhmaṇāḥ paṅktipāvanāḥ // KūrmP_2,21.11 //</l>\n</lg>\n\n<lg>\n<l>kulīnāḥ śrutavantaśca śīlavantastapasvinaḥ /</l>\n<l>agnicitsnātakā viprā vijñeyāḥ paṅktipāvanāḥ // KūrmP_2,21.12 //</l>\n</lg>\n\n<lg>\n<l>mātāpitrorhite yuktaḥ prātaḥ snāyī tathā dvijaḥ /</l>\n<l>adhyātmavinmunirdānto vijñeyaḥ paṅktipāvanaḥ // KūrmP_2,21.13 //</l>\n</lg>\n\n<lg>\n<l>jñānaniṣṭho mahāyogī vedāntārthavicintakaḥ /</l>\n<l>śraddhāluḥ śrāddhanirato brāhmaṇaḥ paṅktipāvanaḥ // KūrmP_2,21.14 //</l>\n</lg>\n\n<lg>\n<l>vedavidyārataḥ snāto brahmacaryaparaḥ sadā /</l>\n<l>atharvaṇo mumukṣuśca brāhmaṇaḥ paṅktipāvanaḥ // KūrmP_2,21.15 //</l>\n</lg>\n\n<lg>\n<l>asamānapravarako hyasagotrastathaiva ca /</l>\n<l>asaṃbandhī ca vijñeyo brāhmaṇaḥ paṅktipāvanaḥ // KūrmP_2,21.16 //</l>\n</lg>\n\n<lg>\n<l>bhojayed yoginaṃ pūrvaṃ tattvajñānarataṃ yatim /</l>\n<l>alābhe naiṣṭhikaṃ dāntamupakurvāṇakaṃ tathā // KūrmP_2,21.17 //</l>\n</lg>\n\n<lg>\n<l>tadalābhe gṛhasthaṃ tu mumukṣuṃ saṅgavarjitam /</l>\n<l>sarvālābhe sādhakaṃ vā gṛhasthamapi bhojayet // KūrmP_2,21.18 //</l>\n</lg>\n\n<lg>\n<l>prakṛterguṇatattvajño yasyāśnāti yatirhaviḥ /</l>\n<l>phalaṃ vedavidāṃ tasya sahasrādatiricyate // KūrmP_2,21.19 //</l>\n</lg>\n\n<lg>\n<l>tasmād yatnena yogīndramīśvarajñānatatparam /</l>\n<l>bhojayed havyakavyeṣu alābhāditarān dvijān // KūrmP_2,21.20 //</l>\n</lg>\n\n<lg>\n<l>eṣa vai prathamaḥ kalpaḥ pridāne havyakavyayoḥ /</l>\n<l>anukalpastvayaṃ jñeyaḥ sadā sadbhiranuṣṭhitaḥ // KūrmP_2,21.21 //</l>\n</lg>\n\n<lg>\n<l>mātāmahaṃ mātulaṃ ca svastrīyaṃ śvaśuraṃ gurum /</l>\n<l>dauhitraṃ viṭpatiṃ bandhumṛtvigyājyau ca bhojayet // KūrmP_2,21.22 //</l>\n</lg>\n\n<lg>\n<l>na śrāddhe bhojayenmitraṃ dhanaiḥ kāryo 'sya saṃgrahaḥ /</l>\n<l>paiśācī dakṣiṇā sā hi naivāmutra phalapradā // KūrmP_2,21.23 //</l>\n</lg>\n\n<lg>\n<l>kāma śrāddhe 'rcayenmitraṃ nābhirūpamapi tvarim /</l>\n<l>dviṣatā hi havirbhuktaṃ bhavati pretya niṣphalam // KūrmP_2,21.24 //</l>\n</lg>\n\n<lg>\n<l>brāhmaṇo hyanadhīyānastṛṇāgniriva śāmyati /</l>\n<l>tasmai havyaṃ na dātavyaṃ na hi bhasmani hūyate // KūrmP_2,21.25 //</l>\n</lg>\n\n<lg>\n<l>yatheriṇe bījamuptvā na vaptā labhate phalam /</l>\n<l>tathānṛce havirdattvā na dātā labhate phalam // KūrmP_2,21.26 //</l>\n</lg>\n\n<lg>\n<l>yāvato grasate piṇḍān havyakavyeṣvamantravit /</l>\n<l>tāvato grasate pretya dīptān sthūlāṃstvayoguḍān // KūrmP_2,21.27 //</l>\n</lg>\n\n<lg>\n<l>api vidyākulairyuktā hīnavṛttā narādhamāḥ /</l>\n<l>yatraite bhuñjate havyaṃ tad bhavedāsura dvijāḥ // KūrmP_2,21.28 //</l>\n</lg>\n\n<lg>\n<l>yasya vedaśca vedī ca vicchidyete tripūruṣam /</l>\n<l>sa vai durbrāhmaṇo nārhaḥ śrāddhādiṣu kadācana // KūrmP_2,21.29 //</l>\n</lg>\n\n<lg>\n<l>śūdrapreṣyo bhṛto rājño vṛṣalo grāmayājakaḥ /</l>\n<l>badhabandhopajīvī ca ṣaḍete brahmabandhavaḥ // KūrmP_2,21.30 //</l>\n</lg>\n\n<lg>\n<l>dattānuyogān vṛtyarthaṃ patitān manurabravīt /</l>\n<l>vedavikrāyiṇo hyete śrāddhādiṣu vigarhitāḥ // KūrmP_2,21.31 //</l>\n</lg>\n\n<lg>\n<l>śrutivikrayiṇo ye tu parapūrvāsamudbhavāḥ /</l>\n<l>asamānān yājayanti patitāste prakīrtitāḥ // KūrmP_2,21.32 //</l>\n</lg>\n\n<lg>\n<l>asaṃskṛtādhyāpakā ye bhṛtyā vādhyāpayanti ye /</l>\n<l>adhīyate tathā vedān patitāste prakīrtitāḥ // KūrmP_2,21.33 //</l>\n</lg>\n\n<lg>\n<l>vṛddhaśrāvakanirgranthāḥ pañcarātravido janāḥ /</l>\n<l>kāpālikāḥ pāśupatāḥ pāṣaṇḍā ye ca tadvidhāḥ // KūrmP_2,21.34 //</l>\n</lg>\n\n<lg>\n<l>yasyāśnanti havīṃṣyete durātmānastu tāmasāḥ /</l>\n<l>na tasya tad bhavecchrāddhaṃ pretya ceha phalapradam // KūrmP_2,21.35 //</l>\n</lg>\n\n<lg>\n<l>anāśramo yo dvijaḥ syādāśramī vā nirarthakaḥ /</l>\n<l>mithyāśramī ca te viprā vijñeyāḥ paṅktidūṣakāḥ // KūrmP_2,21.36 //</l>\n</lg>\n\n<lg>\n<l>duścarmā kunakhī kuṣṭhī śvitrī ca śyāvadantakaḥ /</l>\n<l>viddhaprajananaścaiva stenaḥ klībo 'tha nāstikaḥ // KūrmP_2,21.37 //</l>\n</lg>\n\n<lg>\n<l>madyapo vṛṣalīsakto vīrahā didhiṣūpatiḥ /</l>\n<l>āgāradāhī kuṇḍāśī somavikrayiṇo dvijāḥ // KūrmP_2,21.38 //</l>\n</lg>\n\n<lg>\n<l>parivettā tathā hiṃstraḥ parivittirnirākṛtiḥ /</l>\n<l>paunarbhavaḥ kusīdī ca tathā nakṣatradarśakaḥ // KūrmP_2,21.39 //</l>\n</lg>\n\n<lg>\n<l>gītavāditranirato vyādhitaḥ kāṇa eva ca /</l>\n<l>hīnāṅgaścātiriktāṅgo hyavakīrṇistathaiva ca // KūrmP_2,21.40 //</l>\n</lg>\n\n<lg>\n<l>kanyādūṣī kuṇḍagolau abhiśasto 'tha devalaḥ /</l>\n<l>mitradhruk piśunaścaiva nityaṃ bhāryānuvartakaḥ // KūrmP_2,21.41 //</l>\n</lg>\n\n<lg>\n<l>mātāpitrorgurostyāgī dāratyāgī tathaiva ca /</l>\n<l>gotrabhid bhraṣṭaśaucaśca kāṇḍaspṛṣṭastathaiva ca // KūrmP_2,21.42 //</l>\n</lg>\n\n<lg>\n<l>anapatyaḥ kūṭasākṣī yācako raṅgajīvakaḥ /</l>\n<l>samudrayāyī kṛtahā tathā samayabhedakaḥ // KūrmP_2,21.43 //</l>\n</lg>\n\n<lg>\n<l>devanindāparaścaiva vedanindāratastathā /</l>\n<l>dvijanindārataścaite varjyāḥ śrāddhādikarmasu // KūrmP_2,21.44 //</l>\n</lg>\n\n<lg>\n<l>kṛtaghnaḥ piśunaḥ krūro nāstiko vedanindakaḥ /</l>\n<l>mitradhruk kuhakaścaiva viśeṣāt paṅktidūṣakāḥ // KūrmP_2,21.45 //</l>\n</lg>\n\n<lg>\n<l>sarve punarabhojyānnāstvadānārhāśca karmasu /</l>\n<l>brahmabhāvanirastāśca varjanīyāḥ prayatnataḥ // KūrmP_2,21.46 //</l>\n</lg>\n\n<lg>\n<l>śūdrānnarasapuṣṭāṅgaḥ saṃdhyopāsanavarjitaḥ /</l>\n<l>mahāyajñavihīnaśca brāhmaṇaḥ paṅktidūṣakaḥ // KūrmP_2,21.47 //</l>\n</lg>\n\n<lg>\n<l>adhītanāśanaścaiva snānahomavivarjitaḥ /</l>\n<l>tāmaso rājasaścaiva brāhmaṇaḥ paṅktidūṣakaḥ // KūrmP_2,21.48 //</l>\n</lg>\n\n<lg>\n<l>bahunātra kimuktena vihitān ye na kurvate /</l>\n<l>ninditānācarantyete varjanīyāḥ prayatnataḥ // KūrmP_2,21.49 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ekaviśo 'dhyāya</p>\n\n</div>\n<div>\n\n<p>IN REE NICHT ZULÄSSIGE ZEICHEN:</p>\n\n<lg>\n<l>vyāsa uvāca</l>\n<l>gomayenodakairbhūmiṃ śodhayitvā samāhitaḥ /</l>\n<l>saṃnipātya dvijān sarvān sādhubhiḥ saṃnimantrayet // KūrmP_2,22.1 //</l>\n</lg>\n\n<lg>\n<l>śvo bhaviṣyati me śrāddhaṃ pūrvedyurabhipūjya ca /</l>\n<l>asaṃbhave paredyurvā yathoktairlakṣaṇairyutān // KūrmP_2,22.2 //</l>\n</lg>\n\n<lg>\n<l>tasya te pitaraḥ śrutvā śrāddhakālamupasthitam /</l>\n<l>anyonyaṃ manasā dhyātvā saṃpatanti manojavāḥ // KūrmP_2,22.3 //</l>\n</lg>\n\n<lg>\n<l>brāhmaṇaiste sahāśnanti pitaro hyantarikṣagāḥ /</l>\n<l>vāyubhūtāstu tiṣṭhanti bhuktvā yānti parāṃ gatim // KūrmP_2,22.4 //</l>\n</lg>\n\n<lg>\n<l>āmantritāśca te viprāḥ śrāddhakāla upasthite /</l>\n<l>vaseyurniyatāḥ sarve brahmacaryaparāyaṇāḥ // KūrmP_2,22.5 //</l>\n</lg>\n\n<lg>\n<l>akrodhano 'tvaro 'mattaḥ satyavādī samāhitaḥ /</l>\n<l>bhāraṃ maithunamadhvānaṃ śrāddhakṛd varjayejjapam // KūrmP_2,22.6 //</l>\n</lg>\n\n<lg>\n<l>āmantrito brāhmaṇo vā yo 'nyasmai kurute kṣaṇam /</l>\n<l>sa yāti narakaṃ ghoraṃ sūkaratvāṃ prāyāti ca // KūrmP_2,22.7 //</l>\n</lg>\n\n<lg>\n<l>āmantrayitvā yo mohādanyaṃ cāmantrayed dvijam /</l>\n<l>sa tasmādadhikaḥ pāpī viṣṭhākīṭo 'bhijāyate // KūrmP_2,22.8 //</l>\n</lg>\n\n<lg>\n<l>śrāddhe nimantrito vipro maithunaṃ yo 'dhigacchati /</l>\n<l>brahmahatyāmavāpnoti tiryagyonau ca jāyate // KūrmP_2,22.9 //</l>\n</lg>\n\n<lg>\n<l>nimantritastu yo vipro hyadhvānaṃ yāti durmatiḥ /</l>\n<l>bhavanti pitarastasya taṃ māsaṃ pāṃśubhojanāḥ // KūrmP_2,22.10 //</l>\n</lg>\n\n<lg>\n<l>nimantritastu yaḥ śrāddhe prakuryāt kalahaṃ dvijaḥ /</l>\n<l>bhavanti tasya tanmāsaṃ pitaro malabhojanāḥ // KūrmP_2,22.11 //</l>\n</lg>\n\n<lg>\n<l>tasmānnimantritaḥ śrāddhe niyatātmā bhaved dvijaḥ /</l>\n<l>akrodhanaḥ śaucaparaḥ kartā caiva jitendriyaḥ // KūrmP_2,22.12 //</l>\n</lg>\n\n<lg>\n<l>śvobhūte dakṣiṇāṃ gatvā diśaṃ darbhān samāhitaḥ /</l>\n<l>samūlānāhared vāri dakṣiṇāgrān sunirmalān // KūrmP_2,22.13 //</l>\n</lg>\n\n<lg>\n<l>dakṣiṇāpravaṇaṃ snigdhaṃ vibhaktaṃ śubhalakṣaṇam /</l>\n<l>śuciṃ deśaṃ viviktaṃ ca gomayenopalepayet // KūrmP_2,22.14 //</l>\n</lg>\n\n<lg>\n<l>nadītīreṣu tīrtheṣu svabhūmau caiva sānuṣu /</l>\n<l>vivikteṣu ca tuṣyanti dattena pitaraḥ sadā // KūrmP_2,22.15 //</l>\n</lg>\n\n<lg>\n<l>pārakye bhūmibhāge tu pitṝṇāṃ naiva nirvapet /</l>\n<l>svāmibhistad vihanyeta mohād yat kriyate naraiḥ // KūrmP_2,22.16 //</l>\n</lg>\n\n<lg>\n<l>aṭavyaḥ parvatāḥ puṇyāstīrthānyāyatanāni ca /</l>\n<l>sarvāṇyasvāmikānyāhurna hi teṣu parigrahaḥ // KūrmP_2,22.17 //</l>\n</lg>\n\n<lg>\n<l>tilān pravikiret tatra sarvato bandhayedajān /</l>\n<l>asuropahataṃ sarvaṃ tilaiḥ śuddhyatyajena vā // KūrmP_2,22.18 //</l>\n</lg>\n\n<lg>\n<l>tato 'nnaṃ bahusaṃskāraṃ naikavyañjanamacyutam /</l>\n<l>coṣyapeyasamṛddhaṃ ca yathāśaktyā prakalpayet // KūrmP_2,22.19 //</l>\n</lg>\n\n<lg>\n<l>tato nivṛtte madhyāhne luptalomanakhān dvijān /</l>\n<l>abhigamya yathāmārgaṃ prayacched dantadhāvanam // KūrmP_2,22.20 //</l>\n</lg>\n\n<lg>\n<l>tailamabhyañjanaṃ snānaṃ snānīyaṃ ca pṛthagvidham /</l>\n<l>pātrairaudumbarairdadyād vaiśvadaivatyapūrvakam // KūrmP_2,22.21 //</l>\n</lg>\n\n<lg>\n<l>tataḥ snātvā nivṛttebhyaḥ pratyutthāyakṛtāñjaliḥ /</l>\n<l>pādyamācamanīyaṃ ca saṃprayacched yathākramam // KūrmP_2,22.22 //</l>\n</lg>\n\n<lg>\n<l>ye cātra viśvedevānāṃ viprāḥ pūrvaṃ nimantritāḥ /</l>\n<l>prāṅmukhānyāsanānyeṣāṃ tridarbhopahitāni ca // KūrmP_2,22.23 //</l>\n</lg>\n\n<lg>\n<l>dakṣiṇāmukhayuktāni pitṝṇāmāsanāni ca /</l>\n<l>dakṣiṇāgraikadarbhāṇi prokṣitāni tilodakaiḥ // KūrmP_2,22.24 //</l>\n</lg>\n\n<lg>\n<l>teṣūpaveśayedetānāsanaṃ spṛśya sa dvijam /</l>\n<l>āsadhvamiti saṃjalpan āsanāste pṛthak pṛthak // KūrmP_2,22.25 //</l>\n</lg>\n\n<lg>\n<l>dvau daive prāṅmukhau pitrye trayaścodaṅmukhāstathā /</l>\n<l>ekaikaṃ vā bhavet tatra devamātāmaheṣvapi // KūrmP_2,22.26 //</l>\n</lg>\n\n<lg>\n<l>satkriyāṃ deśakālau ca śaucaṃ brāhmaṇasaṃpadam /</l>\n<l>pañcaitān vistaro hanti tasmānneheta vistaram // KūrmP_2,22.27 //</l>\n</lg>\n\n<lg>\n<l>api vā bhojayedekaṃ brāhmaṇaṃ vedapāragam /</l>\n<l>śrutaśīlādisaṃpannamalakṣaṇavivarjitam // KūrmP_2,22.28 //</l>\n</lg>\n\n<lg>\n<l>uddhṛtya pātre cānnaṃ tat sarvasmāt prakṛtāt punaḥ /</l>\n<l>devatāyatane cāsmai nivedyānyatpravartayet // KūrmP_2,22.29 //</l>\n</lg>\n\n<lg>\n<l>prāsyedagnau tadannaṃ tu dadyād vā brahmacāriṇe /</l>\n<l>tasmādekamapi śreṣṭhaṃ vidvāṃsaṃ bhojayed dvijam // KūrmP_2,22.30 //</l>\n</lg>\n\n<lg>\n<l>bhikṣuko brahmacārī vā bhojanārthamupasthitaḥ /</l>\n<l>upaviṣṭeṣu yaḥ śrāddhe kāmaṃ tamapi bhojayet // KūrmP_2,22.31 //</l>\n</lg>\n\n<lg>\n<l>atithiryasya nāśnāti na tacchrāddhaṃ praśasyate /</l>\n<l>tasmāt prayatnācchrāddheṣu pūjyā hyatithayo dvijaiḥ // KūrmP_2,22.32 //</l>\n</lg>\n\n<lg>\n<l>ātithyarahite śrāddhe bhuñjate ye dvijātayaḥ /</l>\n<l>kākayoniṃ vrajantyete dātā caiva na saṃśayaḥ // KūrmP_2,22.33 //</l>\n</lg>\n\n<lg>\n<l>hīnāṅgaḥ patitaḥ kuṣṭhī vraṇī pukkasanāstikau /</l>\n<l>kukkuṭāḥ śūkarāḥ śvāno varjyāḥ śrāddheṣu dūrataḥ // KūrmP_2,22.34 //</l>\n</lg>\n\n<lg>\n<l>bībhatsumaśuciṃ nagnaṃ mattaṃ dhūrtaṃ rajasvalām /</l>\n<l>nīlakāṣāyavasanaṃ pāṣaṇḍāṃśca vivarjayet // KūrmP_2,22.35 //</l>\n</lg>\n\n<lg>\n<l>yat tatra kriyate karma paitṛkaṃ brāhmaṇān prati /</l>\n<l>tatsarvameva kartavyaṃ vaiśvadaivatyapūrvakam // KūrmP_2,22.36 //</l>\n</lg>\n\n<lg>\n<l>yathopaviṣṭān sarvāṃstānalaṅkuryād vibhūṣaṇaḥ /</l>\n<l>stragdāmabhiḥ śiroveṣṭairdhūpavāso 'nulepanaiḥ // KūrmP_2,22.37 //</l>\n</lg>\n\n<lg>\n<l>tatastvāvāhayed devān brāhmaṇānāmanujñayā /</l>\n<l>udaṅmukho yathānyāyaṃ viśve devāsa ityṛcā // KūrmP_2,22.38 //</l>\n</lg>\n\n<lg>\n<l>dve pavitre gṛhītvātha bhājane kṣālite punaḥ /</l>\n<l>śaṃ no devyā jalaṃ kṣiptvā yavo 'sīti yavāṃstathā // KūrmP_2,22.39 //</l>\n</lg>\n\n<lg>\n<l>yā divyā iti mantraṇa haste tvarghaṃ vinikṣipet /</l>\n<l>pradadyād gandhamālyāni dhūpādīni ca śaktitaḥ // KūrmP_2,22.40 //</l>\n</lg>\n\n<lg>\n<l>apasavyaṃ tataḥ kṛtvā pitṝṇāṃ dakṣiṇāmukhaḥ /</l>\n<l>āvāhanaṃ tataḥ kuryāduśantastvetyṛcā budhaḥ // KūrmP_2,22.41 //</l>\n</lg>\n\n<lg>\n<l>āvāhya tadanujñāto japedāyantu nastataḥ /</l>\n<l>śaṃ no devyodakaṃ pātre tilo 'sīti tilāṃstathā // KūrmP_2,22.42 //</l>\n</lg>\n\n<lg>\n<l>kṣiptvā cārghaṃ yathāpūrvaṃ dattvā hasteṣu vai punaḥ /</l>\n<l>saṃstravāṃśca tataḥ sarvān pātre kuryāt samāhitaḥ /</l>\n<l>pitṛbhyaḥ sthānametena nyubjaṃ pātraṃ nidhāpayet // KūrmP_2,22.43 //</l>\n</lg>\n\n<lg>\n<l>agnau kariṣyetyādāya pṛcchatyannaṃ ghṛtaplutam /</l>\n<l>kuruṣvetyabhyanujñāto juhuyādupavītavān // KūrmP_2,22.44 //</l>\n</lg>\n\n<lg>\n<l>yajñopavītinā homaḥ kartavyaḥ kuśapāṇinā /</l>\n<l>prācīnāvītinā pitryaṃ vaiśvadevaṃ tu homavat // KūrmP_2,22.45 //</l>\n</lg>\n\n<lg>\n<l>dakṣiṇaṃ pātayejjānuṃ devān paricaran pumān /</l>\n<l>pitṛṇāṃ paricaryāsu pātayeditaraṃ tathā // KūrmP_2,22.46 //</l>\n</lg>\n\n<lg>\n<l>somāya vai pitṛmate svadhā nama iti bruvan /</l>\n<l>agnaye kavyavāhanāya svadheti juhuyāt tataḥ // KūrmP_2,22.47 //</l>\n</lg>\n\n<lg>\n<l>agnyabhāve tu viprasya pāṇāvevopapādayet /</l>\n<l>mahādevāntike vātha goṣṭhe vā susamāhitaḥ // KūrmP_2,22.48 //</l>\n</lg>\n\n<lg>\n<l>tatastairabhyanujñāto gatvā vai dakṣiṇāṃ diśam /</l>\n<l>gomayenopatipyorvoṃ sthānaṃ kṛtvā tu saikatam // KūrmP_2,22.49 //</l>\n</lg>\n\n<lg>\n<l>maṇḍalaṃ caturastraṃ vā dakṣiṇāvanataṃ śubham /</l>\n<l>trirullikhet tasya madhyaṃ darbheṇaikena caiva hi // KūrmP_2,22.50 //</l>\n</lg>\n\n<lg>\n<l>tataḥ saṃstīrya tatsthāne darbhān vaidakṣiṇāgrakān /</l>\n<l>trīn piṇḍān nirvapet tatra haviḥ śeṣātsamāhitaḥ // KūrmP_2,22.51 //</l>\n</lg>\n\n<lg>\n<l>nyupya piṇḍāṃstu taṃ hastaṃ nimṛjyāllepabhāginām /</l>\n<l>teṣu darbheṣvathācamya trirāyamya śanairasūn /</l>\n<l>tadannaṃ tu namaskuryāt pitṝneva ca mantravit // KūrmP_2,22.52 //</l>\n</lg>\n\n<lg>\n<l>udakaṃ ninayeccheṣaṃ śanaiḥ piṇḍāntike punaḥ /</l>\n<l>avajighrecca tān piṇḍān yathānyuptān samāhitaḥ // KūrmP_2,22.53 //</l>\n</lg>\n\n<lg>\n<l>atha piṇḍāvaśiṣṭānnaṃ vidhinā bhojayed dvijān /</l>\n<l>māṃsānyapūpān vividhān dadyāt kṛsarapāyasam // KūrmP_2,22.54 //</l>\n</lg>\n\n<lg>\n<l>sūpaśākaphalānīkṣūn payo dadhi ghṛtaṃ madhu /</l>\n<l>annaṃ caiva yathākāmaṃ vividhaṃ bhakṣyapeyakam // KūrmP_2,22.55 //</l>\n</lg>\n\n<lg>\n<l>yad yadiṣṭaṃ dvijendrāṇāṃ tatsarvaṃ vinivedayet /</l>\n<l>dhānyāṃstilāṃśca vividhān śarkarā vividhāstathā // KūrmP_2,22.56 //</l>\n</lg>\n\n<lg>\n<l>uṣṇamannaṃ dvijātibhyo dātavyaṃ śreya icchatā /</l>\n<l>anyatra phalamūlebhyaḥ pānakebhyastathaiva ca // KūrmP_2,22.57 //</l>\n</lg>\n\n<lg>\n<l>nāśrūṇi pātayejjātu na kupyennānṛtaṃ vadet /</l>\n<l>na pādena spṛśedannaṃ na caitadavadhūnayet // KūrmP_2,22.58 //</l>\n</lg>\n\n<lg>\n<l>krodhena caiva yat dattaṃ yad bhuktaṃ tvarayā punaḥ /</l>\n<l>yātudhānā vilumpanti jalpatā copapāditam // KūrmP_2,22.59 //</l>\n</lg>\n\n<lg>\n<l>svinnagātro na tiṣṭheta sannidhau tu dvijanmanām /</l>\n<l>na cātra śyenakākādīn pakṣiṇaḥ pratiṣedhayet /</l>\n<l>tadrūpāḥ pitarastatra samāyānti bubhukṣavaḥ // KūrmP_2,22.60 //</l>\n</lg>\n\n<lg>\n<l>na dadyāt tatra hastena pratyakṣalavaṇaṃ tathā /</l>\n<l>na cāyasena pātreṇa na caivāśraddhayā punaḥ // KūrmP_2,22.61 //</l>\n</lg>\n\n<lg>\n<l>kāñcanena tu pātreṇa rājataudumbareṇa vā /</l>\n<l>dattamakṣayatāṃ yāti khaḍgena ca viśeṣataḥ // KūrmP_2,22.62 //</l>\n</lg>\n\n<lg>\n<l>pātre tu mṛṇmaye yo vai śrāddhe bhojayate pitan /</l>\n<l>sa yāti narakaṃ ghoraṃ bhoktā caiva purodhasaḥ // KūrmP_2,22.63 //</l>\n</lg>\n\n<lg>\n<l>na paṅktyāṃ viṣamaṃ dadyānna yācenna ca dāpayet /</l>\n<l>yācitā dāpitā dātā narakān yānti dāruṇān // KūrmP_2,22.64 //</l>\n</lg>\n\n<lg>\n<l>bhuñjīran vāgyatāḥ śiṣṭā na brūyuḥ prākṛtān guṇān /</l>\n<l>tāvaddhi pitaro 'śnanti yāvannoktā havirguṇāḥ // KūrmP_2,22.65 //</l>\n</lg>\n\n<lg>\n<l>nāgrāsanopaviṣṭastu bhuñjota prathamaṃ dvijaḥ /</l>\n<l>bahūnāṃ paśyatāṃ so 'jñaḥ paṅktyā harati kilbiṣam // KūrmP_2,22.66 //</l>\n</lg>\n\n<lg>\n<l>na kiñcid varjayecchrāddhe niyuktastu dvijottamaḥ /</l>\n<l>na māṃsaṃ pratiṣedheta na cānyasyānnamīkṣayet // KūrmP_2,22.67 //</l>\n</lg>\n\n<lg>\n<l>yo nāśnāti dvijo māṃsaṃ niyuktaḥ pitṛkarmaṇi /</l>\n<l>sa pretya paśutāṃ yāti saṃbhavānekaviṃśatim // KūrmP_2,22.68 //</l>\n</lg>\n\n<lg>\n<l>svādhyāyaṃ śrāvayedeṣāṃ dharmaśāstrāṇi caiva hi /</l>\n<l>itihāsapurāṇāni śrāddhakalpāṃśca śobhanān // KūrmP_2,22.69 //</l>\n</lg>\n\n<lg>\n<l>tato 'nnamutsṛjed bhukte agrato vikiran bhuvi /</l>\n<l>pṛṣṭvā tṛptāḥ stha ityevaṃ tṛptānācāmayet tataḥ // KūrmP_2,22.70 //</l>\n</lg>\n\n<lg>\n<l>ācāntānanujānīyādabhito ramyatāmiti /</l>\n<l>svadhāstviti ca taṃ brūyurbrāhmaṇāstadanantaram // KūrmP_2,22.71 //</l>\n</lg>\n\n<lg>\n<l>tato bhuktavatāṃ teṣāmannaśeṣaṃ nivedayet /</l>\n<l>yathā brūyustathā kuryādanujñātastu vai dvijaiḥ // KūrmP_2,22.72 //</l>\n</lg>\n\n<lg>\n<l>pitrye svadita ityeva vākyaṃ goṣṭheṣu sūnṛtam /</l>\n<l>saṃpannamityabhyudaye daive rocata ityapi // KūrmP_2,22.73 //</l>\n</lg>\n\n<lg>\n<l>visṛjya brāhmaṇāṃstān vai daivapūrvaṃ tu vāgyataḥ /</l>\n<l>dakṣiṇāṃ diśamākāṅ kṣanyācetemān varān pitṝn // KūrmP_2,22.74 //</l>\n</lg>\n\n<lg>\n<l>dātāro no 'bhivardhantāṃ vedāḥ saṃtatireva ca /</l>\n<l>śraddhā ca no mā vyagamad bahudeyaṃ ca nosttviti // KūrmP_2,22.75 //</l>\n</lg>\n\n<lg>\n<l>piṇḍāṃstu go 'javiprebhyo dadyādagnau jale 'pi vā /</l>\n<l>madhyamaṃ tu tataḥ piṇḍamadyāt patnī sutārthinī // KūrmP_2,22.76 //</l>\n</lg>\n\n<lg>\n<l>prakṣālya hastāvācamya jñātīn śeṣeṇa toṣayet /</l>\n<l>jñātiṣvapi catuṣṭeṣu svān bhṛtyān bhojayot tataḥ /</l>\n<l>paścāt svayaṃ ca patnībhiḥ śeṣamannaṃ samācaret // KūrmP_2,22.77 //</l>\n</lg>\n\n<lg>\n<l>nodvāsayet taducchiṣṭaṃ yāvannāstaṅgato raviḥ /</l>\n<l>brahmacārī bhavetāṃ tu dampatī rajanīṃ tu tām // KūrmP_2,22.78 //</l>\n</lg>\n\n<lg>\n<l>dattvā śrāddhaṃ tathā bhuktvā sevate yastu maithunam /</l>\n<l>mahārauravamāsādya kīṭayoniṃ vrajet punaḥ // KūrmP_2,22.79 //</l>\n</lg>\n\n<lg>\n<l>śucirakrodhanaḥ śāntaḥ satyavādī samāhitaḥ /</l>\n<l>svādhyāyaṃ ca tathādhvānaṃ kartā bhoktā ca varjayet // KūrmP_2,22.80 //</l>\n</lg>\n\n<lg>\n<l>śrāddhaṃ bhuktvā paraśrāddhaṃ bhuñjate ye dvijātayaḥ /</l>\n<l>mahāpātikibhistulyā yānti te narakān bahūn // KūrmP_2,22.81 //</l>\n</lg>\n\n<lg>\n<l>eṣa vo vihitaḥ samyak śrāddhakalpaḥ sanātanaḥ /</l>\n<l>āmena vartayennityamudāsīno 'tha tattvavit // KūrmP_2,22.82 //</l>\n</lg>\n\n<lg>\n<l>anagniradhvago vāpi tathaiva vyasanānvitaḥ /</l>\n<l>āmaśrāddhaṃ dvijaḥ kuryād vidhijñaḥ śraddhayānvitaḥ /</l>\n<l>tenāgnau karaṇaṃ kuryāt piṇḍāṃstenaiva nirvapet // KūrmP_2,22.83 //</l>\n</lg>\n\n<lg>\n<l>yo 'nena vidhinā śrāddhaṃ kuryāt saṃyatamānasaḥ /</l>\n<l>vyapetakalpaṣo nityaṃ yogināṃ vartate padam // KūrmP_2,22.84 //</l>\n</lg>\n\n<lg>\n<l>tasmāt sarvaprayatnena śrāddhaṃ kuryād dvijottamaḥ /</l>\n<l>ārādhito bhavedīśastena samyak sanātanaḥ // KūrmP_2,22.85 //</l>\n</lg>\n\n<lg>\n<l>api mūlairphalairvāpi prakuryānnirdhano dvijaḥ /</l>\n<l>tilodakaistarpayed vā pitṝn snātvā samāhitaḥ // KūrmP_2,22.86 //</l>\n</lg>\n\n<lg>\n<l>na jīvatpitṛko dadyāddhomāntaṃ cābhidhīyate /</l>\n<l>yeṣāṃ vāpi pitā dadyāt teṣāṃ caike pracakṣate // KūrmP_2,22.87 //</l>\n</lg>\n\n<lg>\n<l>pitā pitāmahaścaiva tathaiva prapitāmahaḥ /</l>\n<l>yo yasya mriyate tasmai deyaṃ nānyasya tena tu // KūrmP_2,22.88 //</l>\n</lg>\n\n<lg>\n<l>bhojayed vāpi jīvantaṃ yathākāmaṃ tu bhaktitaḥ /</l>\n<l>na jīvantamatikramya dadāti śrūyate śrutiḥ // KūrmP_2,22.89 //</l>\n</lg>\n\n<lg>\n<l>dvyāmuṣyāyaṇiko dadyād bījikṣetrikayoḥ samam /</l>\n<l>ṛkyādardhaṃ samādadyānniyogotpādito yadi // KūrmP_2,22.90 //</l>\n</lg>\n\n<lg>\n<l>aniyuktaḥ suto yaśca śulkato jāyate tviha /</l>\n<l>pradadyād bījine piṇḍaṃ kṣetriṇe tu tato 'nyathā // KūrmP_2,22.91 //</l>\n</lg>\n\n<lg>\n<l>dvau piṇḍau nirvapet tābhyāṃ kṣetriṇe bījine tathā /</l>\n<l>kīrtayedatha caikasmin bījinaṃ kṣetriṇaṃ tataḥ // KūrmP_2,22.92 //</l>\n</lg>\n\n<lg>\n<l>mṛtāhani tu kartavyamekodiṣṭaṃ vidhānataḥ /</l>\n<l>aśauce sve parikṣīṇe kāmyaṃ vai kāmataḥ punaḥ // KūrmP_2,22.93 //</l>\n</lg>\n\n<lg>\n<l>pūrvāhne caiva kartavyaṃ śrāddhamabhyudayārthinā /</l>\n<l>devavatsarvameva syād yavaiḥ kāryā tilakriyā // KūrmP_2,22.94 //</l>\n</lg>\n\n<lg>\n<l>darbhāśca ṛjavaḥ kāryā yugmān vai bhojayed dvijān /</l>\n<l>nāndīmukhāstu pitaraḥ prīyantāmiti vācayet // KūrmP_2,22.95 //</l>\n</lg>\n\n<lg>\n<l>mātṛśrāddhaṃ tu pūrvaṃ syāt pitṝṇāṃ syādanantaram /</l>\n<l>tato mātāmahānāṃ tu vṛddhau śrāddhatrayaṃ smṛtam // KūrmP_2,22.96 //</l>\n</lg>\n\n<lg>\n<l>davapūrvaṃ pradadyād vai na kuryādapradakṣiṇam /</l>\n<l>prāṅmukho nirvapet piṇḍānupavītī samāhitaḥ // KūrmP_2,22.97 //</l>\n</lg>\n\n<lg>\n<l>pūrvaṃ tu mātaraḥ pūjyā bhaktyā vai sagaṇeśvarāḥ /</l>\n<l>sthaṇḍileṣu vicitreṣu pratimāsu dvijātiṣu // KūrmP_2,22.98 //</l>\n</lg>\n\n<lg>\n<l>puṣperdhūpaiśca naivedyairgandhādyairbhūṣaṇairapi /</l>\n<l>pūjayitvā mātṛgaṇaṃ kūryācchrāddhatrayaṃ budhaḥ // KūrmP_2,22.99 //</l>\n</lg>\n\n<lg>\n<l>akṛtvā mātṛyāgaṃ tu yaḥ śrāddhaṃ pariveṣayet /</l>\n<l>tasya krodhasamāviṣṭā hiṃsāmicchanti mātaraḥ // KūrmP_2,22.100 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge dvāviśo 'dhyāyaḥ</p>\n\n</div>\n<div>\n\n<p>IN REE NICHT ZULÄSSIGE ZEICHEN:</p>\n\n<lg>\n<l>vyāsa uvāca</l>\n<l>daśāhaṃ prāhurāśaucaṃ sapiṇḍeṣu vipaścitaḥ /</l>\n<l>mṛteṣu vātha jāteṣu brāhmaṇānāṃ dvijottamāḥ // KūrmP_2,23.1 //</l>\n</lg>\n\n<lg>\n<l>nityāni caiva karmāṇi kāmyāni ca viśeṣataḥ /</l>\n<l>nakuryād vihitaṃ kiñcit svādhyāyaṃ manasāpica // KūrmP_2,23.2 //</l>\n</lg>\n\n<lg>\n<l>śucīnakrodhanān bhūmyān śālāgnau bhāvayed dvijān /</l>\n<l>śuṣkānnena phalairvāpi vaitānaṃ juhuyāt tathā // KūrmP_2,23.3 //</l>\n</lg>\n\n<lg>\n<l>na spṛśeyurimānanye na ca tebhyaḥ samāharet /</l>\n<l>caturthe pañcame vāhni saṃsparśaḥ kathito budhaiḥ // KūrmP_2,23.4 //</l>\n</lg>\n\n<lg>\n<l>sūtake tu sapiṇḍānāṃ saṃsparśo na praduṣyati /</l>\n<l>sūtakaṃ sūtikāṃ caiva varjayitvā nṛṇāṃ punaḥ // KūrmP_2,23.5 //</l>\n</lg>\n\n<lg>\n<l>adhīyānastathā yajvā vedavicca pitā bhavet /</l>\n<l>saṃspṛśyāḥ sarva evaite snānānmātā daśāhataḥ // KūrmP_2,23.6 //</l>\n</lg>\n\n<lg>\n<l>daśāhaṃ nirguṇe proktamaśaucaṃ cātinirguṇe /</l>\n<l>ekadvitriguṇairyuktaṃ catustryekadinaiḥ śuciḥ // KūrmP_2,23.7 //</l>\n</lg>\n\n<lg>\n<l>daśāhāt tu paraṃ samyagadhīyīta juhoti ca /</l>\n<l>caturthe tasya saṃsparśaṃ manurāha prajāpatiḥ // KūrmP_2,23.8 //</l>\n</lg>\n\n<lg>\n<l>kriyāhīnasya mūrkhasya mahārogiṇa eva ca /</l>\n<l>yatheṣṭācaraṇasyāhurmaraṇāntamaśauvakam // KūrmP_2,23.9 //</l>\n</lg>\n\n<lg>\n<l>trirātraṃ daśarātraṃ vā brāhmaṇānāmaśaucakam /</l>\n<l>prāksaṃskārāt trirātraṃ syāt tasmādūrdhvaṃ daśāhakam // KūrmP_2,23.10 //</l>\n</lg>\n\n<lg>\n<l>ūnadvivārṣike prete mātāpitrostadiṣyate /</l>\n<l>trirātreṇa śucistvanyo yadi hyatyantanirguṇaḥ // KūrmP_2,23.11 //</l>\n</lg>\n\n<lg>\n<l>adantajātamaraṇe pitrorekāhamiṣyate /</l>\n<l>jātadante trirātraṃ syād yadi syātāṃ tu nirguṇau // KūrmP_2,23.12 //</l>\n</lg>\n\n<lg>\n<l>ādantajananāt sadya ācaulādekarātrakam /</l>\n<l>trirātramaupanayanāt sapiṇḍānāmudāhṛtam // KūrmP_2,23.13 //</l>\n</lg>\n\n<lg>\n<l>jātamātrasya bālasya yadi syānmaraṇaṃ pituḥ /</l>\n<l>mātuśca sūtakaṃ tat syāt pitā syāt spṛśya eva ca // KūrmP_2,23.14 //</l>\n</lg>\n\n<lg>\n<l>sadyaḥ śaucaṃ sapiṇḍānāṃ kartavyaṃ sodarasya ca /</l>\n<l>ūrdhvaṃ daśāhādekāhaṃ sodaro yadi nirguṇaḥ // KūrmP_2,23.15 //</l>\n</lg>\n\n<lg>\n<l>athordhvaṃ dantajananāt sapiṇḍānāmaśaucakam /</l>\n<l>ekarātraṃ nirguṇānāṃ cailādūrdhvaṃ trirātrakam // KūrmP_2,23.16 //</l>\n</lg>\n\n<lg>\n<l>adantajātamaraṇaṃ saṃbhaved yadi sattamāḥ /</l>\n<l>ekarātraṃ sapiṇḍānāṃ yadi te 'tyantanirguṇāḥ // KūrmP_2,23.17 //</l>\n</lg>\n\n<lg>\n<l>vratādeśāt sapiṇḍānāmarvāk snānaṃ vidhīyate /</l>\n<l>sarveṣāmeva guṇināmūrdhvaṃ tu viṣamaṃ punaḥ // KūrmP_2,23.18 //</l>\n</lg>\n\n<lg>\n<l>arvāk ṣaṇmāsataḥ strīṇāṃ yadi syād garbhasaṃstravaḥ /</l>\n<l>tadā māsasamaistāsāmaśaucaṃ divasaiḥ smṛtam // KūrmP_2,23.19 //</l>\n</lg>\n\n<lg>\n<l>tata ūrdhvaṃ tu patane strīṇāṃ dvādaśarātrikam /</l>\n<l>sadyaḥ śaucaṃ sapiṇḍānāṃ garbhastrāvācca vā tataḥ // KūrmP_2,23.20 //</l>\n</lg>\n\n<lg>\n<l>garbhacyutāvahorātraṃ sapiṇḍe 'tyantanirguṇe /</l>\n<l>yatheṣṭācaraṇe jñātau trirātramiti niścayaḥ // KūrmP_2,23.21 //</l>\n</lg>\n\n<lg>\n<l>yadi syāt sūtake sūtirmaraṇe vā mṛtirbhavet /</l>\n<l>śeṣeṇaiva bhavecchuddhirahaḥ śeṣe trirātrakam // KūrmP_2,23.22 //</l>\n</lg>\n\n<lg>\n<l>maraṇotpattiyoge tu maraṇācchuddhiriṣyate /</l>\n<l>aghavṛddhimadāśaucamūrghvaṃ cet tena śudhyati // KūrmP_2,23.23 //</l>\n</lg>\n\n<lg>\n<l>atha cet pañcamīrātrimatītya parato bhavet /</l>\n<l>aghavṛddhimadāśaucaṃ tadā pūrveṇa śudhyati // KūrmP_2,23.24 //</l>\n</lg>\n\n<lg>\n<l>deśāntaragataṃ śrutvā sūtakaṃ śāvameva tu /</l>\n<l>tāvadaprayato martyo yāvaccheṣaḥ samāpyate // KūrmP_2,23.25 //</l>\n</lg>\n\n<lg>\n<l>atīte sūtake proktaṃ sapiṇḍānāṃ trirātrakam /</l>\n<l>tathaiva maraṇe snānamūrdhvaṃ saṃvatsarād yadi // KūrmP_2,23.26 //</l>\n</lg>\n\n<lg>\n<l>vedāntaviccādhīyāno yo 'gnimān vṛttikarṣitaḥ /</l>\n<l>sadyaḥ śaucaṃ bhavet tasya sarvāvasthāsu sarvadā // KūrmP_2,23.27 //</l>\n</lg>\n\n<lg>\n<l>strīṇāmasaṃskṛtānāṃ tu pradānāt pūrvataḥ sadā /</l>\n<l>sapiṇḍānāṃ trirātraṃ syāt saṃskāre bhartureva hi // KūrmP_2,23.28 //</l>\n</lg>\n\n<lg>\n<l>ahastvadattakanyānāmaśaucaṃ maraṇe smṛtam /</l>\n<l>ūnadvivarṣānmaraṇe sadyaḥ śaucamudāhṛtam // KūrmP_2,23.29 //</l>\n</lg>\n\n<lg>\n<l>ādantāt sodare sadya ācaulādekarātrakam /</l>\n<l>āpradānāt trirātraṃ syād daśarātramataḥ param // KūrmP_2,23.30 //</l>\n</lg>\n\n<lg>\n<l>mātāmahānāṃ maraṇe trirātraṃ syādaśaucakam /</l>\n<l>ekodakānāṃ maraṇe sūtake caitadeva hi // KūrmP_2,23.31 //</l>\n</lg>\n\n<lg>\n<l>pakṣiṇī yonisambandhe bāndhaveṣu tathaiva ca /</l>\n<l>ekarātraṃ samuddiṣṭaṃ gurau sabrahmacāriṇi // KūrmP_2,23.32 //</l>\n</lg>\n\n<lg>\n<l>prete rājani sajyotiryasya syād viṣaye sthitiḥ /</l>\n<l>gṛhe mṛtāsu dattāsu kanyakāsu tryahaṃ pituḥ // KūrmP_2,23.33 //</l>\n</lg>\n\n<lg>\n<l>parapūrvāsu bhāryāsu putreṣu kṛtakeṣu ca /</l>\n<l>trirātraṃ syāt tathācārye svabhāryāsvanyagāsu ca // KūrmP_2,23.34 //</l>\n</lg>\n\n<lg>\n<l>ācāryaputre patnyāṃ ca ahorātramudāhṛtam /</l>\n<l>ekāhaṃ syādupādhyāye svagrāme śrotriye 'pi ca // KūrmP_2,23.35 //</l>\n</lg>\n\n<lg>\n<l>trirātramasapiṇḍeṣu svagṛhe saṃsthiteṣu ca /</l>\n<l>ekāhaṃ cāsvavarye syādekarātraṃ tadiṣyate // KūrmP_2,23.36 //</l>\n</lg>\n\n<lg>\n<l>trirātraṃ śvaśrūmaraṇe śvaśure vai tadeva hi /</l>\n<l>sadyaḥ śaucaṃ samuddiṣṭaṃ sagotre saṃsthite sati // KūrmP_2,23.37 //</l>\n</lg>\n\n<lg>\n<l>śuddhyed vipro daśāhena dvādaśāhena bhūmipaḥ /</l>\n<l>vaiśyaḥ pañcadaśāhena śūdro māsena śudyati // KūrmP_2,23.38 //</l>\n</lg>\n\n<lg>\n<l>kṣatraviṭśūdradāyādā ye syurviprasya bāndhavāḥ /</l>\n<l>teṣāmaśauce viprasya daśāhācchuddhiriṣyate // KūrmP_2,23.39 //</l>\n</lg>\n\n<lg>\n<l>rājanyavaiśyāvapyevaṃ hīnavarṇāsu yoniṣu /</l>\n<l>svameva śaucaṃ kuryātāṃ viśuddhyarthamasaṃśayam // KūrmP_2,23.40 //</l>\n</lg>\n\n<lg>\n<l>sarve tūttaravarṇānāmaśaucaṃ kuryurādṛtāḥ /</l>\n<l>tadvarṇavidhidṛṣṭena svaṃ tu śaucaṃ svayoniṣu // KūrmP_2,23.41 //</l>\n</lg>\n\n<lg>\n<l>ṣaḍrātraṃ vā trirātraṃ syādekarātraṃ krameṇa hi /</l>\n<l>vaiśyakṣatriyaviprāṇāṃ śūdreṣvāśaucameva tu // KūrmP_2,23.42 //</l>\n</lg>\n\n<lg>\n<l>ardhamāso 'tha ṣaḍrātraṃ trirātraṃ dvijapuṅgavāḥ /</l>\n<l>śūdrakṣatriyaviprāṇāṃ vaiśyeṣvāśaucamiṣyate // KūrmP_2,23.43 //</l>\n</lg>\n\n<lg>\n<l>ṣaḍrātraṃ vai daśāhaṃ ca viprāṇāṃ vaiśyaśūdrayoḥ /</l>\n<l>aśaucaṃ kṣatriye proktaṃ krameṇa dvijapuṅgavāḥ // KūrmP_2,23.44 //</l>\n</lg>\n\n<lg>\n<l>śūdraviṭkṣatriyāṇāṃ tu brāhmaṇe saṃsthite sati /</l>\n<l>daśarātreṇa śuddhiḥ syādityāha kamalodbhavaḥ // KūrmP_2,23.45 //</l>\n</lg>\n\n<lg>\n<l>asapiṇḍaṃ dvijaṃ pretaṃ vipro nirhṛtya bandhuvat /</l>\n<l>aśitvā ca sahoṣitvā daśarātreṇa śudhyati // KūrmP_2,23.46 //</l>\n</lg>\n\n<lg>\n<l>yadyannamatti teṣāṃ tu trirātreṇa tataḥ śuciḥ /</l>\n<l>anadannannamahnaiva na ca tasmin gṛhe vaset // KūrmP_2,23.47 //</l>\n</lg>\n\n<lg>\n<l>sodakeṣvetadeva syānmāturāpteṣu bandhuṣu /</l>\n<l>daśāhena śavasparśe sapiṇḍaścaiva śudhyati // KūrmP_2,23.48 //</l>\n</lg>\n\n<lg>\n<l>yadi nirharati pretaṃ prolabhākrāntamānasaḥ /</l>\n<l>daśāhena dvijaḥ śudhyed dvādaśāhena bhūmipaḥ // KūrmP_2,23.49 //</l>\n</lg>\n\n<lg>\n<l>ardhamāsena vaiśyastu śūdro māsena śudhyati /</l>\n<l>ṣaḍrātreṇāthavā sarve trirātreṇāthavā punaḥ // KūrmP_2,23.50 //</l>\n</lg>\n\n<lg>\n<l>anāthaṃ caiva nirhṛtya brāhmaṇaṃ dhanavarjitam /</l>\n<l>snātvā saṃprāśya tu ghṛtaṃ śudhyanti brāhmaṇādayaḥ // KūrmP_2,23.51 //</l>\n</lg>\n\n<lg>\n<l>avaraśced varaṃ varṇamavaraṃ vā varo yadi /</l>\n<l>aśauce saṃspṛśet snehāt tadāśaucena śudhyati // KūrmP_2,23.52 //</l>\n</lg>\n\n<lg>\n<l>pretībhūtaṃ dvijaṃ vipro yo 'nugacchata kāmataḥ /</l>\n<l>snātvā sacailaṃ spṛṣṭvāgniṃ ghṛtaṃ prāśya viśudhyati // KūrmP_2,23.53 //</l>\n</lg>\n\n<lg>\n<l>ekāhāt kṣatriye śuddhirvaiśye syācca dvyahena tu /</l>\n<l>śūdre dinatrayaṃ proktaṃ prāṇāyāmaśataṃ punaḥ // KūrmP_2,23.54 //</l>\n</lg>\n\n<lg>\n<l>anasthisaṃcite śūdre rauti ced brāhmaṇaḥ svakaiḥ /</l>\n<l>trirātraṃ syāt tathāśaucamekāhaṃ tvanyathā smṛtam // KūrmP_2,23.55 //</l>\n</lg>\n\n<lg>\n<l>asthisaṃcayanādarvāgekāhaṃ kṣatravaiśyayoḥ /</l>\n<l>anyathā caiva sajyotirbrāhmaṇe snānameva tu // KūrmP_2,23.56 //</l>\n</lg>\n\n<lg>\n<l>anasthisaṃcit vipre brāhmaṇo rauti cet tadā /</l>\n<l>snānenaiva bhavecchuddhiḥ sacailena na saṃśayaḥ // KūrmP_2,23.57 //</l>\n</lg>\n\n<lg>\n<l>yastaiḥ sahāśanaṃ kuryācchayanādīni caiva hi /</l>\n<l>bāndhavo vāparo vāpi sa daśāhena śudhyati // KūrmP_2,23.58 //</l>\n</lg>\n\n<lg>\n<l>yasteṣāmannamaśnāti sakṛdevāpi kāmataḥ /</l>\n<l>tadāśauce nivṛtte 'sau snānaṃ kṛtvā viśudhyati // KūrmP_2,23.59 //</l>\n</lg>\n\n<lg>\n<l>yāvattadannamaśnāti durbhikṣopahato naraḥ /</l>\n<l>tāvantyahānyaśaucaṃ syāt prāyaścittaṃ tataścaret // KūrmP_2,23.60 //</l>\n</lg>\n\n<lg>\n<l>dāhādyaśaucaṃ kartavyaṃ dvijānāmagnihotriṇām /</l>\n<l>sapiṇḍānāṃ tu maraṇe maraṇāditareṣu ca // KūrmP_2,23.61 //</l>\n</lg>\n\n<lg>\n<l>sapiṇḍatā ca puruṣe saptame vinivartate /</l>\n<l>samānodakabhāvastu janmanāmnoravedane // KūrmP_2,23.62 //</l>\n</lg>\n\n<lg>\n<l>pitā pitāmahaścaiva tathaiva prapitāmahaḥ /</l>\n<l>lepabhājastrayaścātmā sāpiṇḍyaṃ sāptapauruṣaṇ // KūrmP_2,23.63 //</l>\n</lg>\n\n<lg>\n<l>aprattānāṃ tathā strīṇāṃ sāpiṇḍyaṃ sāptapauruṣam /</l>\n<l>ūḍhānāṃ bhartusāpiṇḍyaṃ prāha devaḥ pitāmahaḥ // KūrmP_2,23.64 //</l>\n</lg>\n\n<lg>\n<l>ye caikajātā bahavo bhinnayonaya eva ca /</l>\n<l>bhinnavarṇāstu sāpiṇḍyaṃ bhavet teṣāṃ tripūruṣam // KūrmP_2,23.65 //</l>\n</lg>\n\n<lg>\n<l>kāravaḥ śilpino vaidyā dāsīdāsāstathaiva ca /</l>\n<l>dātāro niyamī caiva brahmavidbrahmacāriṇau // KūrmP_2,23.66 //</l>\n</lg>\n\n<lg>\n<l>satriṇo vratinastāvat sadyaḥ śaucā udāhṛtāḥ /</l>\n<l>rājā caivābhiṣiktaśca prāṇasatriṇa eva ca // KūrmP_2,23.67 //</l>\n</lg>\n\n<lg>\n<l>yajñe vivāhakāle ca devayāge tathaiva ca /</l>\n<l>sadyaḥ śaucaṃ samākhyātaṃ durbhikṣe cāpyupadrave // KūrmP_2,23.68 //</l>\n</lg>\n\n<lg>\n<l>ḍimbāhavahatānāṃ ca vidyutā pārthivairdvijaiḥ /</l>\n<l>sadyaḥ śaucaṃ samākhyātaṃ sarpādimaraṇe tathā // KūrmP_2,23.69 //</l>\n</lg>\n\n<lg>\n<l>agnau maruprapatane vīrādhvanyapyanāśake /</l>\n<l>brāhmaṇārthe ca saṃnyaste sadyaḥ śaucaṃ vidhīyate // KūrmP_2,23.70 //</l>\n</lg>\n\n<lg>\n<l>naiṣṭhikānāṃ vanasthānāṃ yatīnāṃ brahmacāriṇām /</l>\n<l>nāśaucaṃ kīrtyate sadbhiḥ patite ca tathā mṛte // KūrmP_2,23.71 //</l>\n</lg>\n\n<lg>\n<l>patitānāṃ na dāhaḥ syānnāntyeṣṭirnāsthisaṃcayaḥ /</l>\n<l>na cāśrupātapiṇḍau vā kāryaṃ śrāddhādi kaṅkvacit // KūrmP_2,23.72 //</l>\n</lg>\n\n<lg>\n<l>vyāpādayet tathātmānaṃ svayaṃ yo 'gniviṣādibhiḥ /</l>\n<l>vihitaṃ tasya nāśaucaṃ nāgnirnāpyudakādikam // KūrmP_2,23.73 //</l>\n</lg>\n\n<lg>\n<l>atha kaścit pramādena mriyate 'gniviṣādibhiḥ /</l>\n<l>tasyāśaucaṃ vidhātavyaṃ kāryaṃ caivodakādikam // KūrmP_2,23.74 //</l>\n</lg>\n\n<lg>\n<l>jāte kumāre tadahaḥ kāmaṃ kuryāt pratigraham /</l>\n<l>hiraṇyadhānyagovāsastilānnaguḍasarpiṣām // KūrmP_2,23.75 //</l>\n</lg>\n\n<lg>\n<l>phalāni puṣpaṃ śākaṃ ca lavaṇaṃ kāṣṭhameva ca /</l>\n<l>toyaṃ dadhi ghṛtaṃ tailamauṣadhaṃ kṣīrameva ca /</l>\n<l>āśaucināṃ gṛhād grāhyaṃ śuṣkānnaṃ caiva nityaśaḥ // KūrmP_2,23.76 //</l>\n</lg>\n\n<lg>\n<l>āhitāgniryathānyāyaṃ dagdhavyastribhiragnibhiḥ /</l>\n<l>anāhitāgnirgṛhyeṇa laukikenetaro janaḥ // KūrmP_2,23.77 //</l>\n</lg>\n\n<lg>\n<l>dehābhāvāt palāśaistu kṛtvā pratikṛtiṃ punaḥ /</l>\n<l>dāhaḥ kāryo yathānyāyaṃ sapiṇḍaiḥ śraddhayānvitaiḥ // KūrmP_2,23.78 //</l>\n</lg>\n\n<lg>\n<l>sakṛtprasiñcantyudakaṃ nāmagotreṇa vāgyatāḥ /</l>\n<l>daśāhaṃ bāndhavaiḥ sārdhaṃ sarve caivārdravāsasaḥ // KūrmP_2,23.79 //</l>\n</lg>\n\n<lg>\n<l>piṇḍaṃ pratidinaṃ dadyuḥ sāyaṃ prātaryathāvidhi /</l>\n<l>pretāya ca gṛhadvāri caturthe bhojayed dvijān // KūrmP_2,23.80 //</l>\n</lg>\n\n<lg>\n<l>dvitīye 'hani kartavyaṃ kṣurakarma sabāndhavaiḥ /</l>\n<l>caturthe bāndhavaiḥ sarvairasthanāṃ saṃcayanaṃ bhavet /</l>\n<l>pūrvaṃ tu bhojayed viprānayugmān śraddhayā śucīn // KūrmP_2,23.81 //</l>\n</lg>\n\n<lg>\n<l>pañcame navame caiva tathaivaikādaśe 'hani /</l>\n<l>ayugmān bhojayed viprān navaśrāddhaṃ tu tadviduḥ // KūrmP_2,23.82 //</l>\n</lg>\n\n<lg>\n<l>ekādaśe 'hni kurvota pretamuddiśya bhāvataḥ /</l>\n<l>dvādaśe vātha kartavyamanindye tvathavāhani /</l>\n<l>ekaṃ pavitramekor'ghaḥ piṇḍapātraṃ tathaiva ca // KūrmP_2,23.83 //</l>\n</lg>\n\n<lg>\n<l>evaṃ mṛtāhni kartavyaṃ pratimāsaṃ tu vatsaram /</l>\n<l>sapiṇḍīkaraṇaṃ proktaṃ pūrṇe saṃvatsare punaḥ // KūrmP_2,23.84 //</l>\n</lg>\n\n<lg>\n<l>kuryāccatvāri pātrāṇi pretādīnāṃ dvijottamāḥ /</l>\n<l>pretārthaṃ pitṛpātreṣu pātramāsecayet tataḥ // KūrmP_2,23.85 //</l>\n</lg>\n\n<lg>\n<l>ye samānā iti dvābhyāṃ piṇḍānapyevameva hi /</l>\n<l>sapiṇḍīkaraṇaṃ śrāddhaṃ devapūrvaṃ vidhīyate // KūrmP_2,23.86 //</l>\n</lg>\n\n<lg>\n<l>pitṝnāvāhayet tatra punaḥ pretaṃ ca nirdiśet /</l>\n<l>ye sapiṇḍīkṛtāḥ pretāna teṣāṃ syāt pṛthakkriyāḥ /</l>\n<l>yastu kuryāt pṛthak piṇḍaṃ pitṛhā so 'bhijāyate // KūrmP_2,23.87 //</l>\n</lg>\n\n<lg>\n<l>mṛte pitari vai putraḥ piṇḍamabdaṃ samācaret /</l>\n<l>dadyāccānnaṃ sodakumbhaṃ pratyahaṃ pretadharmataḥ // KūrmP_2,23.88 //</l>\n</lg>\n\n<lg>\n<l>pārvaṇena vidhānena saṃvatsarikamiṣyate /</l>\n<l>pratisaṃvatsaraṃ kāryaṃ vidhireṣa sanātanaḥ // KūrmP_2,23.89 //</l>\n</lg>\n\n<lg>\n<l>mātāpitroḥ sutaiḥ kāryaṃ piṇḍadānādikaṃ ca yat /</l>\n<l>patnī kuryāt sutābhāve patnya bhāve sahodahaḥ // KūrmP_2,23.90 //</l>\n</lg>\n\n<lg>\n<l>anenaiva vidhāne jīvan vā śrāddhamācaret /</l>\n<l>kṛtvā dānādikaṃ sarvaṃ śraddhāyuktaḥ samāhitaḥ // KūrmP_2,23.91 //</l>\n</lg>\n\n<lg>\n<l>eṣa vaḥ kathitaḥ samyag gṛhasthānāṃ kriyāvidhiḥ /</l>\n<l>strīṇāṃ tu bhartṛśuśrūṣā dharmo nānya iheṣyate // KūrmP_2,23.92 //</l>\n</lg>\n\n<lg>\n<l>svadharmaparamo nityamīśvirārpitamānasaḥ /</l>\n<l>prāpnoti tat paraṃ sthānaṃ yaduktaṃ vedavādibhiḥ // KūrmP_2,23.93 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge trayoviṃśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>agnihotraṃ tu juhuyādādyante 'harniśoḥ sadā /</l>\n<l>darśena caiva pakṣānte paurṇamāsena caiva hi // KūrmP_2,24.1 //</l>\n</lg>\n\n<lg>\n<l>śasyānte navaśasyeṣṭyā tathartvante dvijo 'dhvaraiḥ /</l>\n<l>paśunā tvayanasyānte samānte saumikairmakhaiḥ // KūrmP_2,24.2 //</l>\n</lg>\n\n<lg>\n<l>nāniṣṭvā navaśasyeṣṭyā paśunā vāgnimān dvijaḥ /</l>\n<l>navānnamadyānmāṃsaṃ vā dīrghamāyurjijīviṣuḥ // KūrmP_2,24.3 //</l>\n</lg>\n\n<lg>\n<l>navenānnena cāniṣṭvā paśuhavyena cāganyaḥ /</l>\n<l>prāṇānevāttumicchanti navānnāmiṣagṛddhinaḥ // KūrmP_2,24.4 //</l>\n</lg>\n\n<lg>\n<l>sāvitrān śāntihomāṃśca kuryāt parvasu nityaśaḥ /</l>\n<l>pitṝṃścaivāṣṭakāsvarcan nityamanvaṣṭakāsu ca // KūrmP_2,24.5 //</l>\n</lg>\n\n<lg>\n<l>eṣa dharmaḥ paro nityamapadharmo 'nya ucyate /</l>\n<l>trayāṇāmiha varṇānāṃ gṛhasthāśramavāsinām // KūrmP_2,24.6 //</l>\n</lg>\n\n<lg>\n<l>nāstikyādathavālasyād yo 'gnīn nādhātumicchati /</l>\n<l>yajeta vā na yajñena sa yāti narakān bahūn // KūrmP_2,24.7 //</l>\n</lg>\n\n<lg>\n<l>tāmistramandhatāmistraṃ mahārauravarauravau /</l>\n<l>kumbhīpākaṃ vaitaraṇīmasipatravanaṃ tathā // KūrmP_2,24.8 //</l>\n</lg>\n\n<lg>\n<l>anyāṃśca narakān ghorān saṃprāpyānte sudurmatiḥ /</l>\n<l>antyajānāṃ kule viprāḥ śūdrayonau ca jāyate // KūrmP_2,24.9 //</l>\n</lg>\n\n<lg>\n<l>tasmāt sarvaprayatnena brāhmaṇo hi viśeṣataḥ /</l>\n<l>ādhāyāgniṃ viśuddhātmā yajeta parameśvaram // KūrmP_2,24.10 //</l>\n</lg>\n\n<lg>\n<l>agnihotrāt paro dharmo dvijānāṃ neha vidyate /</l>\n<l>tasmādārādhayennityamagnihotreṇa śāśvatam // KūrmP_2,24.11 //</l>\n</lg>\n\n<lg>\n<l>yaścādhāyāgnimālasyānna yaṣṭuṃ devamicchati /</l>\n<l>so 'sau mūḍho na saṃbhāṣyaḥ kiṃ punarnāstiko janaḥ // KūrmP_2,24.12 //</l>\n</lg>\n\n<lg>\n<l>yasya traivārṣikaṃ bhaktaṃ paryāptaṃ bhṛtyavṛttaye /</l>\n<l>adhikaṃ cāpi vidyeta sa somaṃ pātumarhati // KūrmP_2,24.13 //</l>\n</lg>\n\n<lg>\n<l>eṣa vai sarvayajñānāṃ somaḥ prathama iṣyate /</l>\n<l>somenārādhayed devaṃ somalokamaheśvaram // KūrmP_2,24.14 //</l>\n</lg>\n\n<lg>\n<l>na somayāgādadhiko maheśārādhane kratuḥ /</l>\n<l>samo vā vidyate tasmāt somenābhyarcayet param // KūrmP_2,24.15 //</l>\n</lg>\n\n<lg>\n<l>pitāmahena viprāṇāmādāvabhihitaḥ śubhaḥ /</l>\n<l>dharmo vimuktaye sākṣācchrautaḥ smārto dvidhā punaḥ // KūrmP_2,24.16 //</l>\n</lg>\n\n<lg>\n<l>śrautastretāgnisaṃbandhāt smārtaḥ pūrvaṃ mayoditaḥ /</l>\n<l>śreyaskaratamaḥ śrautastasmācchrautaṃ samācaret // KūrmP_2,24.17 //</l>\n</lg>\n\n<lg>\n<l>ubhāvabhihitau dharmau vedādeva viniḥ sṛtau /</l>\n<l>śiṣṭācārastṛtīyaḥ syācchratismṛtyoralābhataḥ // KūrmP_2,24.18 //</l>\n</lg>\n\n<lg>\n<l>dharmeṇābhigato yaistu vedaḥ saparibṛṃhaṇaḥ /</l>\n<l>te śiṣṭā brāhmaṇāḥ proktā nityamātmaguṇānvitāḥ // KūrmP_2,24.19 //</l>\n</lg>\n\n<lg>\n<l>teṣāmabhimato yaḥ syāccetasā nityameva hi /</l>\n<l>sa dharmaḥ kathitaḥ sadbhirnānyeṣāmiti dhāraṇā // KūrmP_2,24.20 //</l>\n</lg>\n\n<lg>\n<l>purāṇaṃ dharmaśāstraṃ ca vedānāmupabṛṃhaṇam /</l>\n<l>ekasmād brahmavijñānaṃ dharmajñānaṃ tathaikataḥ // KūrmP_2,24.21 //</l>\n</lg>\n\n<lg>\n<l>dharmaṃ jijñāsamānānāṃ tatpramāṇataraṃ smṛtam /</l>\n<l>dharmaśāstraṃ purāṇaṃ tad brahmajñāne parā pramā // KūrmP_2,24.22 //</l>\n</lg>\n\n<lg>\n<l>nānyato jāyate dharmo brahmavidyā ca vaidikī /</l>\n<l>tasmād dharmaṃ purāṇaṃ ca śraddhātavyaṃ dvijātibhiḥ // KūrmP_2,24.23 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge caturviśo 'dhyāyaḥ</p>\n\n</div>\n<div>\n\n<p>IN REE NICHT ZULÄSSIGE ZEICHEN:</p>\n\n<lg>\n<l>vyāsa uvāca</l>\n<l>eṣa vo 'bhihitaḥ kṛtsno gṛhasthāśramavāsinaḥ /</l>\n<l>dvijāteḥ paramo dharmo vartanāni nibodhata // KūrmP_2,25.1 //</l>\n</lg>\n\n<lg>\n<l>dvividhastu gṛhī jñeyaḥ sādhakaścāpyasādhakaḥ /</l>\n<l>adhyāpanaṃ yājanaṃ ca pūrvasyāhuḥ pratigraham /</l>\n<l>kusīdakṛṣivāṇijyaṃ prakurvotāsvayaṅkṛtam // KūrmP_2,25.2 //</l>\n</lg>\n\n<lg>\n<l>kṛṣerabhāvād vāṇijyaṃ tadabhāvāt kusīdakam /</l>\n<l>āpatkalpo hyaṃ jñeyaḥ pūrvokto mukhya iṣyate // KūrmP_2,25.3 //</l>\n</lg>\n\n<lg>\n<l>svayaṃ vā karṣaṇaṃ kuryād vāṇijyaṃ vā kusīdakam /</l>\n<l>kaṣṭā pāpīyasī vṛttiḥ kusīdaṃ tad vivarjayet // KūrmP_2,25.4 //</l>\n</lg>\n\n<lg>\n<l>kṣātravṛttiṃ parāṃ prahurna svayaṃ karṣaṇaṃ dvijaiḥ /</l>\n<l>tasmāt kṣātreṇa varteta vartanenāpadi dvijaḥ // KūrmP_2,25.5 //</l>\n</lg>\n\n<lg>\n<l>tena cāvāpyajīvaṃstu vaiśyavṛttiṃ kṛṣiṃ vrajet /</l>\n<l>na kathañcana kurvota brāhmaṇaḥ karma karṣaṇam // KūrmP_2,25.6 //</l>\n</lg>\n\n<lg>\n<l>labdhalābhaḥ pitṝn devān brāhmaṇāṃścāpi pūjayet /</l>\n<l>te tṛptāstasya taṃ doṣaṃ śamayanti na saṃśayaḥ // KūrmP_2,25.7 //</l>\n</lg>\n\n<lg>\n<l>devebhyaśca pitṛbhyaśca dadyād bhāgaṃ tu viṃśakam /</l>\n<l>triṃśadbhāgaṃ brāhmaṇānāṃ kṛṣiṃ kurvan na duṣyati // KūrmP_2,25.8 //</l>\n</lg>\n\n<lg>\n<l>vaṇik pradadyād dviguṇaṃ kusīdī triguṇaṃ punaḥ /</l>\n<l>kṛṣīvalo na doṣeṇa yujyate nātra saṃśayaḥ // KūrmP_2,25.9 //</l>\n</lg>\n\n<lg>\n<l>śiloñchaṃ vāpyādadīta gṛhasthaḥ sādhakaḥ punaḥ /</l>\n<l>vidyāśilpādayastvanye bahavo vṛttihetavaḥ // KūrmP_2,25.10 //</l>\n</lg>\n\n<lg>\n<l>asādhakastu yaḥ prokto gṛhasthāśramasaṃsthitaḥ /</l>\n<l>śiloñche tasya kathite dve vṛttī paramarṣibhiḥ // KūrmP_2,25.11 //</l>\n</lg>\n\n<lg>\n<l>amṛtenāthavā jīvenmṛtenāpyathavā yadi /</l>\n<l>ayācitaṃ syādamṛtaṃ mṛtaṃ bhekṣaṃ tu yācitam // KūrmP_2,25.12 //</l>\n</lg>\n\n<lg>\n<l>kuśūladhānyako vā syāt kumbhīdhānyaka eva vā /</l>\n<l>tryahaihiko vāpi bhavedaśvastanika eva ca // KūrmP_2,25.13 //</l>\n</lg>\n\n<lg>\n<l>caturṇāmapi caiteṣāṃ dvijānāṃ gṛhamedhinām /</l>\n<l>śreyān paraḥ paro jñeyo dharmato lokajittamaḥ // KūrmP_2,25.14 //</l>\n</lg>\n\n<lg>\n<l>ṣaṭkarmaiko bhavatyeṣāṃ tribhiranyaḥ pravartate /</l>\n<l>dvābhyāmekaścaturthastu brahmasatreṇa jīvati // KūrmP_2,25.15 //</l>\n</lg>\n\n<lg>\n<l>vartayaṃstu śiloñchābhyāmagnihotraparāyaṇaḥ /</l>\n<l>iṣṭīḥ pārvāyaṇāntīyāḥ kevalā nirvapet sadā // KūrmP_2,25.16 //</l>\n</lg>\n\n<lg>\n<l>na lokavṛtiṃ varteta vṛttihetoḥ kathañcana /</l>\n<l>ajihmāmaśaṭhāṃ śuddhāṃ jīved brāhmaṇajīvikām // KūrmP_2,25.17 //</l>\n</lg>\n\n<lg>\n<l>yācitvā vāpi sadbhyo 'nnaṃ pitṝndevāṃstu toṣayet /</l>\n<l>yācayed vā śuciṃ dāntaṃ na tṛpyeta svayaṃ tataḥ // KūrmP_2,25.18 //</l>\n</lg>\n\n<lg>\n<l>yastu dravyārjanaṃ kṛtvā gṛhasthastoṣayenna tu /</l>\n<l>devān pitṛṃśca vidhinā śunāṃ yoniṃ vrajatyasau // KūrmP_2,25.19 //</l>\n</lg>\n\n<lg>\n<l>dharmaścārthaśca kāmaśca śreyo mokṣaścatuṣṭayam /</l>\n<l>dharmāviruddhaḥ kāmaḥ syād brāhmaṇānāṃ tu netaraḥ // KūrmP_2,25.20 //</l>\n</lg>\n\n<lg>\n<l>yor'tho dharmāya nātmārthaḥ sor'tho 'narthastathetaraḥ /</l>\n<l>tasmādarthaṃ samāsādya dadyād vai juhuyād yajet // KūrmP_2,25.21 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge pañcaviṃśo 'dhyāyaḥ</p>\n\n</div>\n<div>\n\n<p>IN REE NICHT ZULÄSSIGE ZEICHEN:</p>\n\n<lg>\n<l>vyāsa uvāca</l>\n<l>athātaḥ saṃpravakṣyāmi dānadharmamanuttamam /</l>\n<l>brahmaṇābhihitaṃ pūrvamṛṣīṇāṃ brahmavādinām // KūrmP_2,26.1 //</l>\n</lg>\n\n<lg>\n<l>arthānāmudite pātre śraddhayā pratipādanam /</l>\n<l>dānamityabhinirdiṣṭaṃ bhuktimuktiphalapradam // KūrmP_2,26.2 //</l>\n</lg>\n\n<lg>\n<l>yad dadāti viśiṣṭebhyaḥ śraddhayā parayā yutaḥ /</l>\n<l>tad vai vittamahaṃ manye śeṣaṃ kasyāpi rakṣati // KūrmP_2,26.3 //</l>\n</lg>\n\n<lg>\n<l>nityaṃ naimittikaṃ kāmyaṃ trividhaṃ dānamucyate /</l>\n<l>caturthaṃ vimalaṃ proktaṃ sarvadānottamottamam // KūrmP_2,26.4 //</l>\n</lg>\n\n<lg>\n<l>ahanyahani yat kiñcid dīyate 'nupakāriṇe /</l>\n<l>anuddiśya phalaṃ tasmād brāhmaṇāya tu nityakam // KūrmP_2,26.5 //</l>\n</lg>\n\n<lg>\n<l>yat tu pāpopaśāntyarthaṃ dīyate viduṣāṃ kare /</l>\n<l>naimittikaṃ taduddiṣṭaṃ dānaṃ sadbhiranuṣṭhitam // KūrmP_2,26.6 //</l>\n</lg>\n\n<lg>\n<l>apatyavijayaiśvaryasvargārthaṃ yat pradīyate /</l>\n<l>dānaṃ tat kāmyamākhyātamṛṣibhirdharmacintakaiḥ // KūrmP_2,26.7 //</l>\n</lg>\n\n<lg>\n<l>yadīśvaraprīṇanārthaṃ brahmavitsu pradīyate /</l>\n<l>cetasā dharmayuktena dānaṃ tad vimalaṃ śivam // KūrmP_2,26.8 //</l>\n</lg>\n\n<lg>\n<l>dānadharmaṃ niṣeveta pātramāsādya śaktitaḥ /</l>\n<l>utpatsyate hi tatpātraṃ yat tārayati sarvataḥ // KūrmP_2,26.9 //</l>\n</lg>\n\n<lg>\n<l>kuṭumbabhaktavasanād deyaṃ yadatiricyate /</l>\n<l>anyathā dīyate yaddhi na tad dānaṃ phalapradam // KūrmP_2,26.10 //</l>\n</lg>\n\n<lg>\n<l>śrotriyāya kulīnāya vinītāya tapasvine /</l>\n<l>vṛttasthāya daridrāya pradeyaṃ bhaktipūrvakam // KūrmP_2,26.11 //</l>\n</lg>\n\n<lg>\n<l>yastu dadyānmahīṃ bhaktyā brāhmaṇāyāhitāgnaye /</l>\n<l>sa yāti paramaṃ sthānaṃ yatra gatvā na śocati // KūrmP_2,26.12 //</l>\n</lg>\n\n<lg>\n<l>ikṣubhiḥ saṃtatāṃ bhumiṃ yavagodhūmaśalinīm /</l>\n<l>dadāti vedaviduṣe yaḥ sa bhūyo na jāyate // KūrmP_2,26.13 //</l>\n</lg>\n\n<lg>\n<l>gocarmamātrāmapi vā yo bhūmiṃ saṃprayacchati /</l>\n<l>brāhmaṇāya daridrāya sarvapāpaiḥ pramucyate // KūrmP_2,26.14 //</l>\n</lg>\n\n<lg>\n<l>bhūmidānāt paraṃ dānaṃ vidyate neha kiñcana /</l>\n<l>annadānaṃ tena tulyaṃ vidyādānaṃ tato 'dhikam // KūrmP_2,26.15 //</l>\n</lg>\n\n<lg>\n<l>yo brāhmaṇāya śāntāya śucaye dharmaśāline /</l>\n<l>dadāti vidyāṃ vidhinā brahmaloke mahīyate // KūrmP_2,26.16 //</l>\n</lg>\n\n<lg>\n<l>dadyādaharahastvannaṃ śraddhayā brahmacāriṇe /</l>\n<l>sarvapāpavinirmukto brahmaṇaḥ sthānamāpnuyāt // KūrmP_2,26.17 //</l>\n</lg>\n\n<lg>\n<l>gṛhasthāyānnadānena phalaṃ prāpnoti mānavaḥ /</l>\n<l>āmamevāsya dātavyaṃ dattvāpnoti parāṃ gatim // KūrmP_2,26.18 //</l>\n</lg>\n\n<lg>\n<l>vaiśākhyāṃ paurṇamāsyāṃ tu brāhmaṇān sapta pañca vā /</l>\n<l>upoṣya vidhinā śāntaḥ śuciḥ prayatamānasaḥ // KūrmP_2,26.19 //</l>\n</lg>\n\n<lg>\n<l>pūjayitvā tilaiḥ kṛṣṇairmadhunā na viśeṣataḥ /</l>\n<l>gandhādibhiḥ samabhyarcya vācayed vā svyaṃ vadet // KūrmP_2,26.20 //</l>\n</lg>\n\n<lg>\n<l>prīyatāṃ dharmarājeti yad vā manasi vartate /</l>\n<l>yāvajjīvakṛtaṃ pāpaṃ tatkṣaṇādeva naśyati // KūrmP_2,26.21 //</l>\n</lg>\n\n<lg>\n<l>kṛṣṇājine tilān kṛttvā hiraṇyaṃ madhusarpiṣī /</l>\n<l>dadāti yastu viprāya sarvaṃ tarati duṣkṛtam // KūrmP_2,26.22 //</l>\n</lg>\n\n<lg>\n<l>kṛtānnamudakumbhaṃ ca vaiśākhyāṃ ca viśeṣataḥ /</l>\n<l>nirdiśya dharmarājāya viprebhyo mucyate bhayāt // KūrmP_2,26.23 //</l>\n</lg>\n\n<lg>\n<l>suvarṇatilayuktaistu brāhmaṇān sapta pañca vā /</l>\n<l>tarpayedudapātraistu brahmahatyāṃ vyapohati // KūrmP_2,26.24 //</l>\n</lg>\n\n<lg>\n<l>māghamāse tu viprastu dvādaśyāṃ samupoṣitaḥ /</l>\n<l>śuklāmvaradharaḥ kṛṣṇaistilairhutvā hutāśanam // KūrmP_2,26.25 //</l>\n</lg>\n\n<lg>\n<l>pradadyād brāhmaṇebhyastu tilāneva samāhitaḥ /</l>\n<l>janmaprabhṛti yatpāpaṃ sarvaṃ tarati vai dvijaḥ // KūrmP_2,26.26 //</l>\n</lg>\n\n<lg>\n<l>amāvasyāmanuprāpya brāhmaṇāya tapasvine /</l>\n<l>yatkicid devadeveśaṃ dadyāccoddiśya śaṅkaram // KūrmP_2,26.27 //</l>\n</lg>\n\n<lg>\n<l>prīyatāmīśvaraḥ somo mahādevaḥ sanātanaḥ /</l>\n<l>saptajanmakṛtaṃ pāpaṃ tatkṣaṇādeva naśyati // KūrmP_2,26.28 //</l>\n</lg>\n\n<lg>\n<l>yastu kṛṣṇacaturdaśyāṃ snātvā devaṃ pinākinam /</l>\n<l>ārādhayed dvijamukhe na tasyāsti punarbhavaḥ // KūrmP_2,26.29 //</l>\n</lg>\n\n<lg>\n<l>kṛṣṇāṣṭamyāṃ viśeṣeṇa dhārmikāya dvijātaye /</l>\n<l>snātvābhyarcya yathānyāyaṃ pādaprakṣālanādibhiḥ // KūrmP_2,26.30 //</l>\n</lg>\n\n<lg>\n<l>prīyatāṃ me mahādevo dadyād dravyaṃ svakīyakam /</l>\n<l>sarvapāpavinirmuktaḥ prāpnoti paramāṃ gatim // KūrmP_2,26.31 //</l>\n</lg>\n\n<lg>\n<l>dvijaiḥ kṛṣṇacaturdaśyāṃ kṛṣṇāṣṭamyāṃ viśeṣataḥ /</l>\n<l>amāvāsyāyāṃ bhaktaistu pūjanīyastrilocanaḥ // KūrmP_2,26.32 //</l>\n</lg>\n\n<lg>\n<l>ekādaśyāṃ nirāhāro dvādaśyāṃ puruṣottamam /</l>\n<l>arcayed bāhmaṇamukhe sa gacchet paramaṃ padam // KūrmP_2,26.33 //</l>\n</lg>\n\n<lg>\n<l>eṣā tithirvaiṣṇavīṃ syād dvādaśī śuklapakṣake /</l>\n<l>tasyāmārādhayed devaṃ prayatnena janārdanam // KūrmP_2,26.34 //</l>\n</lg>\n\n<lg>\n<l>yatkiñcid devamīśānamuddiśya brāhmaṇe śucau /</l>\n<l>dīyate viṣṇave vāpi tadanantaphalapradam // KūrmP_2,26.35 //</l>\n</lg>\n\n<lg>\n<l>yo hi yāṃ devatāmicchet samārādhayituṃ naraḥ /</l>\n<l>brāhmaṇān pūjayed yatnāt satasyāṃ toṣayet tataḥ // KūrmP_2,26.36 //</l>\n</lg>\n\n<lg>\n<l>dvijānāṃ vapurāsthāya nityaṃ tiṣṭhanti devatāḥ /</l>\n<l>pūjyante brāhmaṇālābhe pratimādiṣvapi kvacit // KūrmP_2,26.37 //</l>\n</lg>\n\n<lg>\n<l>tasmāt sarvaprayatnena tat tat phalamabhīpsatā /</l>\n<l>dvijeṣu devatā nityaṃ pūjanīyā viśeṣataḥ // KūrmP_2,26.38 //</l>\n</lg>\n\n<lg>\n<l>vibhūtikāmaḥ satataṃ pūjayed vai purandaram /</l>\n<l>brahmavarcasakāmastu brahmāṇaṃ brahmakāmukaḥ // KūrmP_2,26.39 //</l>\n</lg>\n\n<lg>\n<l>ārogyakāmo 'tha raviṃ dhanakāmo hutāśanam /</l>\n<l>karmaṇāṃ siddhikāmastu pūjayed vai vināyakam // KūrmP_2,26.40 //</l>\n</lg>\n\n<lg>\n<l>bhogakāmastu śaśinaṃ balakāmaḥ samīraṇam /</l>\n<l>mumukṣuḥ sarvasaṃsārāt prayatnenārcayeddharim // KūrmP_2,26.41 //</l>\n</lg>\n\n<lg>\n<l>yastu yogaṃ tathā mokṣamanvicchejjñānamaiśvaram /</l>\n<l>sor'cayed vai virūpākṣaṃ prayatneneśvareśvaram // KūrmP_2,26.42 //</l>\n</lg>\n\n<lg>\n<l>ye vāñchanti mahāyogān jñānāni ca maheśvaram /</l>\n<l>te pūjayanti bhūteśaṃ keśavaṃ cāpi bhoginaḥ // KūrmP_2,26.43 //</l>\n</lg>\n\n<lg>\n<l>vāridastṛptimāpnoti sukhamakṣayyamannadaḥ /</l>\n<l>tilapradaḥ prajāmiṣṭāṃ dīpadaścakṣuruttamam // KūrmP_2,26.44 //</l>\n</lg>\n\n<lg>\n<l>bhūmidaḥ sarvamāpnoti dīrghamāyurhiraṇyadaḥ /</l>\n<l>gṛhado 'gryāṇi veśmāni rūpyado rūpamuttamam // KūrmP_2,26.45 //</l>\n</lg>\n\n<lg>\n<l>vāsodaścandrasālokyamaśvisālokyamaśvadaḥ /</l>\n<l>anaḍudaḥ śriyaṃ puṣṭāṃ godo vradhnasya viṣṭapam // KūrmP_2,26.46 //</l>\n</lg>\n\n<lg>\n<l>yānaśayyāprado bhāryāmaiśvaryamabhayapradaḥ /</l>\n<l>dhānyadaḥ śāśvataṃ saukhyaṃ brahmado brahmasātmyatām // KūrmP_2,26.47 //</l>\n</lg>\n\n<lg>\n<l>dhānyānyapi yathāśakti vipreṣu pratipādayet /</l>\n<l>vedavitsu viśiṣṭeṣu pretya svargaṃ samaśnute // KūrmP_2,26.48 //</l>\n</lg>\n\n<lg>\n<l>gavāṃ ghāsapradānena sarvapāpaiḥ pramucyate /</l>\n<l>indhanānāṃ pradānena dīptāgnirjāyate naraḥ // KūrmP_2,26.49 //</l>\n</lg>\n\n<lg>\n<l>phalamūlāni śākāni bhojyāni vividhāni ca /</l>\n<l>pradadyād brāhmaṇebhyastu mudā yuktaḥ sadā bhavet // KūrmP_2,26.50 //</l>\n</lg>\n\n<lg>\n<l>auṣadhaṃ snehamāhāraṃ rogiṇe rogaśāntaye /</l>\n<l>dadāno rogarahitaḥ sukhī dīrghāyureva ca // KūrmP_2,26.51 //</l>\n</lg>\n\n<lg>\n<l>asipatravanaṃ mārgaṃ kṣuradhārāsamanvitam /</l>\n<l>tīvritāpaṃ ca tarati chatropānatprado naraḥ // KūrmP_2,26.52 //</l>\n</lg>\n\n<lg>\n<l>yad yadiṣṭatamaṃ loke yaccāpi dayitaṃ gṛhe /</l>\n<l>tattad guṇavate deyaṃ tadevākṣyamicchatā // KūrmP_2,26.53 //</l>\n</lg>\n\n<lg>\n<l>apane viṣuve caiva grahaṇe candrasūryayoḥ /</l>\n<l>saṃkrāntyādiṣu kāleṣu dattaṃ bhavati cākṣayam // KūrmP_2,26.54 //</l>\n</lg>\n\n<lg>\n<l>prayāgādiṣu tīrtheṣu puṇyeṣvāyataneṣu ca /</l>\n<l>dattvā cākṣayamāpnoti nadīṣu ca vaneṣu ca // KūrmP_2,26.55 //</l>\n</lg>\n\n<lg>\n<l>dānadharmāt paro dharmo bhūtānāṃ neha vidyate /</l>\n<l>tasmād viprāya dātavyaṃ śrotriyāya dvijātibhiḥ // KūrmP_2,26.56 //</l>\n</lg>\n\n<lg>\n<l>svagāyurbhūtikāmena tathā pāpopaśāntaye /</l>\n<l>mumukṣuṇā ca dātavyaṃ brāhmaṇebhyastathānvaham // KūrmP_2,26.57 //</l>\n</lg>\n\n<lg>\n<l>dīyamānaṃ tu yo mohād goviprāgnisureṣu ca /</l>\n<l>nivārayati pāpātmā tiryagyoniṃ vrajet tu saḥ // KūrmP_2,26.58 //</l>\n</lg>\n\n<lg>\n<l>yastu dravyārjanaṃ kṛtvā nārcayed brāhmaṇān surān /</l>\n<l>sarvasvamapahṛtyainaṃ rājā rāṣṭrāt pravāsayet // KūrmP_2,26.59 //</l>\n</lg>\n\n<lg>\n<l>yastu durbhikṣavelāyāmannādyaṃ na prayacchati /</l>\n<l>mriyamāṇeṣu vipreṣu brāhmaṇaḥ sa tu garhitaḥ // KūrmP_2,26.60 //</l>\n</lg>\n\n<lg>\n<l>na tasmāt pratigṛhṇīyurna viśeyuśca tena hi /</l>\n<l>aṅkayitvā svakād rāṣṭrāt taṃ rājā vipravāsayet // KūrmP_2,26.61 //</l>\n</lg>\n\n<lg>\n<l>yastvasadbhyo dadātīha svadravyaṃ dharmasādhanam /</l>\n<l>sa pūrvābhyadhikaḥ pāpī narake pacyate naraḥ // KūrmP_2,26.62 //</l>\n</lg>\n\n<lg>\n<l>svādhyāyavanto ye viprā vidyāvanto jitendriyāḥ /</l>\n<l>satyasaṃyamasaṃyuktāstebhyo dadyād dvijottamāḥ // KūrmP_2,26.63 //</l>\n</lg>\n\n<lg>\n<l>subhuktamapi vidvāṃsaṃ dhārmikaṃ bhojayed dvijam /</l>\n<l>na tu mūrkhamavṛttasthaṃ daśarātramupoṣitam // KūrmP_2,26.64 //</l>\n</lg>\n\n<lg>\n<l>sannikṛṣṭamatikramya śrotriyaṃ yaḥ prayacchati /</l>\n<l>sa tena karmaṇā pāpī dahatyāsaptamaṃ kulam // KūrmP_2,26.65 //</l>\n</lg>\n\n<lg>\n<l>yadisyādadhiko vipraḥ śīlavidyādibhiḥ svayam /</l>\n<l>tasmai yatnena dātavyaṃ atikramyāpi sannidhim // KūrmP_2,26.66 //</l>\n</lg>\n\n<lg>\n<l>yo 'rcitaṃ pratigṛhṇīyād dadyādarcitameva ca /</l>\n<l>tāvubhau gacchataḥ svargaṃ narakaṃ tu viparyaye // KūrmP_2,26.67 //</l>\n</lg>\n\n<lg>\n<l>na vāryapi prayaccheta nāstike haituke 'pi ca /</l>\n<l>pāṣaṇḍeṣu ca sarveṣu nāvedavidi dharmavit // KūrmP_2,26.68 //</l>\n</lg>\n\n<lg>\n<l>apūpaṃ ca hiraṇyaṃ ca gāmaśvaṃ pṛthivīṃ tilān /</l>\n<l>avidvān pratigṛhṇāno bhasmī bhavati kāṣṭhavat // KūrmP_2,26.69 //</l>\n</lg>\n\n<lg>\n<l>dvijātibhyo dhanaṃ lipset praśastebhyo dvijottamaḥ /</l>\n<l>api vā jātimātrebhyo na tu śūdrāt kathañcana // KūrmP_2,26.70 //</l>\n</lg>\n\n<lg>\n<l>vṛttisaṅkocamanvicchenneheta dhanavistaram /</l>\n<l>dhanalobhe prasaktastu brāhmaṇyādeva hīyate // KūrmP_2,26.71 //</l>\n</lg>\n\n<lg>\n<l>vedānadhītya sakalān yajñāṃścāvāpya sarvaśaḥ /</l>\n<l>na tāṃ gatimavāpnoti saṅkocād yāmavāpnuyāt // KūrmP_2,26.72 //</l>\n</lg>\n\n<lg>\n<l>pratigraharucirna syāt yātrārthaṃ tu samāharet /</l>\n<l>sthityarthādadhikaṃ gṛhṇan brāhmaṇo yātyadhogatim // KūrmP_2,26.73 //</l>\n</lg>\n\n<lg>\n<l>yastu yācanako nityaṃ na sa svargasya bhājanam /</l>\n<l>udvejayati bhūtāni yathā caurastathaiva saḥ // KūrmP_2,26.74 //</l>\n</lg>\n\n<lg>\n<l>gurūn bhṛtyāṃścojjihīrṣurarciṣyan devatātithīn /</l>\n<l>sarvataḥ pratigṛhṇīyānna tu tṛpyet svayaṃ tataḥ // KūrmP_2,26.75 //</l>\n</lg>\n\n<lg>\n<l>evaṃ gṛhastho yuktātmā devatātithipūjakaḥ /</l>\n<l>vartamānaḥ saṃyātātmā yāti tat paramaṃ padam // KūrmP_2,26.76 //</l>\n</lg>\n\n<lg>\n<l>putre nidhāya vā sarvaṃ gatvāraṇyaṃ tu tattvavit /</l>\n<l>ekākī vicarennityamudāsīnaḥ samāhitaḥ // KūrmP_2,26.77 //</l>\n</lg>\n\n<lg>\n<l>eṣa vaḥ kathito dharmo gṛhasthānāṃ dvijottamāḥ /</l>\n<l>jñātvānutiṣṭhenniyataṃ tathānuṣṭhāpayed dvijān // KūrmP_2,26.78 //</l>\n</lg>\n\n<lg>\n<l>iti devamanādimekamīśaṃ</l>\n<l>gṛhadharmeṇa samarcayedajastram /</l>\n<l>samatītya sa sarvabhūtayoniṃ</l>\n<l>prakṛtiṃ yāti paraṃ na yāti janma // KūrmP_2,26.79 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ṣaḍviṃśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>evaṃ gṛhāśrame sthitvā dvitīyaṃ bhāgamāyuṣaḥ /</l>\n<l>vānaprasthāśramaṃ gacchet sadāraḥ sāgnireva ca // KūrmP_2,27.2 //</l>\n</lg>\n\n<lg>\n<l>nikṣipya bhāryāṃ putreṣu gacched vanamathāpi vā /</l>\n<l>dṛṣṭvāpatyasya cāpatyaṃ jarjarīkṛtavigrahaḥ // KūrmP_2,27.2 //</l>\n</lg>\n\n<lg>\n<l>śuklapakṣasya pūrvāhne praśaste cottarāyaṇe /</l>\n<l>gatvāraṇyaṃ niyamavāṃstapaḥ kuryāt samāhitaḥ // KūrmP_2,27.3 //</l>\n</lg>\n\n<lg>\n<l>phalamūlāni pūtāni nityamāhāramāharet /</l>\n<l>yatāhāro bhavet tena pūjayet pitṛdevatāḥ // KūrmP_2,27.4 //</l>\n</lg>\n\n<lg>\n<l>pūjayitvātithiṃ nityaṃ snātvā cābhyarcayet surān /</l>\n<l>gṛhādāhṛtya cāśnīyādaṣṭau grāsān samāhitaḥ // KūrmP_2,27.5 //</l>\n</lg>\n\n<lg>\n<l>jaṭāśca bibhṛyānnityaṃ nakharomāṇi notsṛjet /</l>\n<l>svādhyāyaṃ sarvadā kuryānniyacched vācamanyataḥ // KūrmP_2,27.6 //</l>\n</lg>\n\n<lg>\n<l>agnihotraṃ ca juhuyāt pañcayajñān samācaret /</l>\n<l>munyannaiṃrvividhairmedhyaiḥ śākamūlaphalena vā // KūrmP_2,27.7 //</l>\n</lg>\n\n<lg>\n<l>cīravāsā bhavennityaṃ snāyāt triṣavaṇaṃ śuciḥ /</l>\n<l>sarvabhūtānukampī syāt pratigrahavivarjitaḥ // KūrmP_2,27.8 //</l>\n</lg>\n\n<lg>\n<l>darśena paurṇamāsena yajet niyataṃ dvijaḥ /</l>\n<l>ṛkṣeṣvāgrayaṇe caiva cāturmāsyāni cāharet /</l>\n<l>uttarāyaṇaṃ ca kramaśo dakṣasyāyanameva ca // KūrmP_2,27.9 //</l>\n</lg>\n\n<lg>\n<l>vāsantaiḥ śāradairmedhyairmunyannaiḥ svayamāhṛtaiḥ /</l>\n<l>puroḍāśāṃścarūṃścaiva vidhivannirvapet pṛthak // KūrmP_2,27.10 //</l>\n</lg>\n\n<lg>\n<l>devatābhyaśca tad hutvā vanyaṃ medhyataraṃ haviḥ /</l>\n<l>śeṣaṃ samupabhuñjīta lavaṇaṃ ca svayaṃ kṛtam // KūrmP_2,27.11 //</l>\n</lg>\n\n<lg>\n<l>varjayenmadhumāṃsāni bhaumāni kavakāni ca /</l>\n<l>bhūstṛṇaṃ śigrukaṃ caiva śleṣmātakaphalāni ca // KūrmP_2,27.12 //</l>\n</lg>\n\n<lg>\n<l>na phālakṛṣṭamaśnīyādutsṛṣṭamapi kenacit /</l>\n<l>na grāmajātānyārto 'pi puṣpāṇi ca phalāni ca // KūrmP_2,27.13 //</l>\n</lg>\n\n<lg>\n<l>śrāvaṇenaiva vidhinā vahniṃ paricaret sadā /</l>\n<l>na druhyet sarvabhūtāni nirdvandvo nirbhayo bhavet // KūrmP_2,27.14 //</l>\n</lg>\n\n<lg>\n<l>na naktaṃ kiñcidaśnīyād rātrau dhyānaparo bhavet /</l>\n<l>jitendriyo jitakrodhastattvajñānavicintakaḥ /</l>\n<l>brahmacārī bhavennityaṃ na patnīmapi saṃśrayet // KūrmP_2,27.15 //</l>\n</lg>\n\n<lg>\n<l>yastu patnyā vanaṃ gatvā maithunaṃ kāmataścaret /</l>\n<l>tad vrataṃ tasya lupyeta prāyaścittīyate dvijaḥ // KūrmP_2,27.16 //</l>\n</lg>\n\n<lg>\n<l>tatra yo jāyate garbho na saṃspṛśyo dvijātibhiḥ /</l>\n<l>na hi vede 'dhikāro 'sya tadvaṃśepyevameva hi // KūrmP_2,27.17 //</l>\n</lg>\n\n<lg>\n<l>adhaḥ śayīta satataṃ sāvitrījāpyatatparaḥ /</l>\n<l>śaraṇyaḥ sarvabhūtānāṃ saṃvibhāgaparaḥ sadā // KūrmP_2,27.18 //</l>\n</lg>\n\n<lg>\n<l>parivādaṃ mṛṣāvādaṃ nidrālasyaṃ vivarjayet /</l>\n<l>ekāgniraniketaḥ syāt prokṣitāṃ bhūmimāśrayet // KūrmP_2,27.19 //</l>\n</lg>\n\n<lg>\n<l>mṛgaiḥ saha cared vāsaṃ taiḥ sahaiva ca saṃvaset /</l>\n<l>śilāyāṃ śarkarāyāṃ vā śayīta susamāhitaḥ // KūrmP_2,27.20 //</l>\n</lg>\n\n<lg>\n<l>sadyaḥ prakṣālako vā syānmāsasaṃcayiko 'pi vā /</l>\n<l>ṣaṇmāsanicayo vā syāt samānicaya eva vā // KūrmP_2,27.21 //</l>\n</lg>\n\n<lg>\n<l>tyajedāśvayuje māsi saṃpannaṃ pūrvasaṃcitam /</l>\n<l>jīrṇāni caiva vāsāṃsi śākamūlaphalāni ca // KūrmP_2,27.22 //</l>\n</lg>\n\n<lg>\n<l>dantolūkhaliko vāsyāt kāpotīṃ vṛttimāśrayet /</l>\n<l>aśmakuṭṭo bhaved vāpi kālapakvabhugeva vā // KūrmP_2,27.23 //</l>\n</lg>\n\n<lg>\n<l>naktaṃ cānna samaśnīyād divā cāhṛtya śaktitaḥ /</l>\n<l>caturthakāliko vā syāt syādvāpyaṣṭamakālikaḥ // KūrmP_2,27.24 //</l>\n</lg>\n\n<lg>\n<l>cāndrāyaṇavidhānairvā śukle kṛṣṇe ca vartayet /</l>\n<l>pakṣe pakṣe samaśnīyād yavāgūṃ kvathitāṃ sakṛt // KūrmP_2,27.25 //</l>\n</lg>\n\n<lg>\n<l>puṣpamūlaphalairvāpi kevalairvartayet sadā /</l>\n<l>svābhāvikaiḥ svayaṃ śīrṇairvaikhānasamate sthitaḥ // KūrmP_2,27.26 //</l>\n</lg>\n\n<lg>\n<l>bhūmau vā parivarteta tiṣṭhed vā prapadairdinam /</l>\n<l>sthānāsanābhyāṃ viharenna kvacid dhairyamutsṛjet // KūrmP_2,27.27 //</l>\n</lg>\n\n<lg>\n<l>grīṣme pañcatapāśca syād varṣāsvabhrāvakāśakaḥ /</l>\n<l>ārdravāsāstu hemante kramaśo vardhayaṃstapaḥ // KūrmP_2,27.28 //</l>\n</lg>\n\n<lg>\n<l>upaspṛśya triṣavaṇaṃ pitṛdevāṃśca tarpayet /</l>\n<l>ekapādena tiṣṭheta marīcīn vā pibet tadā // KūrmP_2,27.29 //</l>\n</lg>\n\n<lg>\n<l>pañcāgnirdhūmapo vā syāduṣmapaḥ somapo 'pi vā /</l>\n<l>payaḥ pibecchuklapakṣe kṛṣṇāpakṣe tu gomayam /</l>\n<l>śīrṇaparṇāśano vā syāt kṛcchrair vā vartayet sadā // KūrmP_2,27.30 //</l>\n</lg>\n\n<lg>\n<l>yogābhyāsarataśca syād rudrādhyāyī bhavet sadā /</l>\n<l>atharvaśiraso 'dhyetā vedāntābhyāsatatparaḥ // KūrmP_2,27.31 //</l>\n</lg>\n\n<lg>\n<l>yamān seveta satataṃ niyamāṃścāpyatandritaḥ /</l>\n<l>kṛṣṇājinī sottarīyaḥ śuklayajñopavītavān // KūrmP_2,27.32 //</l>\n</lg>\n\n<lg>\n<l>atha cāgnīn samāropya svātmani dhyānatatparaḥ /</l>\n<l>anagniraniketaḥ syānmunirmokṣaparo bhavet // KūrmP_2,27.33 //</l>\n</lg>\n\n<lg>\n<l>tāpaseṣveva vipreṣu yātrikaṃ bhaikṣamāharet /</l>\n<l>gṛhamedhiṣu cānyeṣu dvijeṣu vanavāsiṣu // KūrmP_2,27.34 //</l>\n</lg>\n\n<lg>\n<l>grāmādāhṛtya vāśnīyādaṣṭau grāsān vane vasan /</l>\n<l>pratigṛhya puṭenaiva pāṇinā śakalena vā // KūrmP_2,27.35 //</l>\n</lg>\n\n<lg>\n<l>vividhāścopaniṣada ātmasaṃsiddhaye japet /</l>\n<l>vidyāviśeṣān sāvitrīṃ rudrādhyāyaṃ tathaiva ca // KūrmP_2,27.36 //</l>\n</lg>\n\n<lg>\n<l>mahāprāsthānikaṃ cāsau kuryādanaśanaṃ tu vā /</l>\n<l>agnipraveśamanyad vā brarhmārpaṇavidhau sthitaḥ // KūrmP_2,27.37 //</l>\n</lg>\n\n<lg>\n<l>yastu samyagimamāśramaṃ śivaṃ</l>\n<l>saṃśrayedaśivapuñjanāśanam /</l>\n<l>tāpasaḥ sa paramaiśvaraṃ padaṃ</l>\n<l>yāti yatra jagato 'sya saṃsthitiḥ // KūrmP_2,27.38 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge saptaviśo 'dhyāya</p>\n\n</div>\n<div>\n\n<lg>\n<l>vyāsa uvāca</l>\n<l>evaṃ vanāśrame sthitvā tṛtīyaṃ bhāgamāyuṣaḥ /</l>\n<l>caturthamāyuṣo bhāgaṃ saṃnyāsena nayet kramāt // KūrmP_2,28.1 //</l>\n</lg>\n\n<lg>\n<l>agnīnātmanī saṃsthāpya dvijaḥ pravrajito bhavet /</l>\n<l>yogābhyāsarataḥ śānto brahmavidyāparāyaṇaḥ // KūrmP_2,28.2 //</l>\n</lg>\n\n<lg>\n<l>yadā manasi saṃjātaṃ vaitṛṣṇyaṃ sarvavastuṣu /</l>\n<l>tadā saṃnyāsamicchecca patitaḥ syād viparyaye // KūrmP_2,28.3 //</l>\n</lg>\n\n<lg>\n<l>prājāpatyāṃ nirūpyeṣṭimāgneyīmathavā punaḥ /</l>\n<l>dāntaḥ pakvakaṣāyo 'sau brahmāśramamupāśrayet // KūrmP_2,28.4 //</l>\n</lg>\n\n<lg>\n<l>jñānasaṃnyāsinaḥ kecid vedasaṃnyāsinaḥ pare /</l>\n<l>karmasaṃnyāsinastvanye trividhāḥ parikīrtitāḥ // KūrmP_2,28.5 //</l>\n</lg>\n\n<lg>\n<l>yaḥ sarvasaṅganirmukto nirdvandvaścaiva nirbhayaḥ /</l>\n<l>procyate jñānasaṃnyāsī svātmanyeva vyavasthitaḥ // KūrmP_2,28.6 //</l>\n</lg>\n\n<lg>\n<l>vedamevābhyasennityaṃ nirāśī niṣparigrahaḥ /</l>\n<l>procyate vedasaṃnyāsī mumukṣurvijitendriyaḥ // KūrmP_2,28.7 //</l>\n</lg>\n\n<lg>\n<l>yastvagnīnātmasātkṛtvā brahmārpaṇaparo dvijaḥ /</l>\n<l>jñeyaḥ sa karmasaṃnyāsī mahāyajñaparāyaṇaḥ // KūrmP_2,28.8 //</l>\n</lg>\n\n<lg>\n<l>trayāṇāmapi caiteṣāṃ jñānī tvabhyadhiko mataḥ /</l>\n<l>na tasya vidyate kāryaṃ na liṅgaṃ vā vipaścitaḥ // KūrmP_2,28.9 //</l>\n</lg>\n\n<lg>\n<l>nirmamo nirbhayaḥ śānto nirdvandvaḥ parṇabhojanaḥ /</l>\n<l>jīrṇakaupīnavāsāḥ syānnagno vā dhyānatatparaḥ // KūrmP_2,28.10 //</l>\n</lg>\n\n<lg>\n<l>brahmacārī mitāhāro grāmādannaṃ samāharet /</l>\n<l>adhyātmamatirāsīta nirapekṣo nirāmiṣaḥ // KūrmP_2,28.11 //</l>\n</lg>\n\n<lg>\n<l>ātmanaiva sahāyena sukhārthaṃ vicarediha /</l>\n<l>nābhinandeta maraṇaṃ nābhinandeta jīvitam // KūrmP_2,28.12 //</l>\n</lg>\n\n<lg>\n<l>kālameva pratīkṣeta nideśaṃ bhṛtako yathā /</l>\n<l>nādhyetavyaṃ na vaktavyaṃ śrotavyaṃ na kadācana /</l>\n<l>evaṃ jñātvā paro yogī brahmabhūyāya kalpate // KūrmP_2,28.13 //</l>\n</lg>\n\n<lg>\n<l>ekavāsāthavā vidvān kaupīnācchādanastathā /</l>\n<l>muṇḍī śikhī vātha bhavet tridaṇḍī niṣparigrahaḥ /</l>\n<l>kāṣāyavāsāḥ satataṃ dhyānayogaparāyaṇaḥ // KūrmP_2,28.14 //</l>\n</lg>\n\n<lg>\n<l>grāmānte vṛkṣamūle vā vased devālaye 'pi vā /</l>\n<l>samaḥ śatrau ca mitre ca tathā mānāpamānayoḥ /</l>\n<l>bhaikṣyeṇa vartayennityaṃ naikānnādī bhavet kvacit // KūrmP_2,28.15 //</l>\n</lg>\n\n<lg>\n<l>yastu mohena vālasyādekānnādī bhaved yatiḥ /</l>\n<l>na tasya niṣkṛtiḥ kācid dharmaśāstreṣu kathyate // KūrmP_2,28.16 //</l>\n</lg>\n\n<lg>\n<l>rāgadveṣavimuktātmā samaloṣṭāśmakāñcanaḥ /</l>\n<l>prāṇihaṃsānivṛttaśca maunī syāt sarvanispṛhaḥ // KūrmP_2,28.17 //</l>\n</lg>\n\n<lg>\n<l>dṛṣṭipūtaṃ nyaset pādaṃ vastrapūtaṃ jalaṃ pibet /</l>\n<l>satyapūtāṃ vaded vāṇīṃ manaḥ pūtaṃ samācaret // KūrmP_2,28.18 //</l>\n</lg>\n\n<lg>\n<l>naikatra nivased deśe varṣābhyo 'nyatra bhikṣukaḥ /</l>\n<l>snānaśaucarato nityaṃ kamaṇḍalukaraḥ śuciḥ // KūrmP_2,28.19 //</l>\n</lg>\n\n<lg>\n<l>brahmacaryarato nityaṃ vanavāsarato bhavet /</l>\n<l>mokṣaśāstreṣu nirato brahmasūtrī jitendriyaḥ // KūrmP_2,28.20 //</l>\n</lg>\n\n<lg>\n<l>dambhāhaṅkāranirmukto nindāpaiśunyavarjitaḥ /</l>\n<l>ātmajñānaguṇopeto yatirmokṣamavāpnuyāt // KūrmP_2,28.21 //</l>\n</lg>\n\n<lg>\n<l>abhyaset satataṃ vedaṃ praṇavākhyaṃ sanātanam /</l>\n<l>snātvācamya vidhānena śucirdevālayādiṣu // KūrmP_2,28.22 //</l>\n</lg>\n\n<lg>\n<l>yajñopavītī śāntātmā kuśapāṇiḥ samāhitaḥ /</l>\n<l>dhautakāṣāyavasano bhasmacchannatanūrahaḥ // KūrmP_2,28.23 //</l>\n</lg>\n\n<lg>\n<l>adhiyajñaṃ brahma japedādhidaivikameva ca /</l>\n<l>ādhyātmikaṃ ca satataṃ vedāntābhihitaṃ ca yat // KūrmP_2,28.24 //</l>\n</lg>\n\n<lg>\n<l>putreṣu vātha nivasan brahmacārī yatirmuniḥ /</l>\n<l>vedamevābhyasennityaṃ sa yāti paramāṃ gatim // KūrmP_2,28.25 //</l>\n</lg>\n\n<lg>\n<l>ahiṃsā satyamasteyaṃ brahmacaryaṃ tapaḥ param /</l>\n<l>kṣamā dayā ca satoṣo vratānyasya viśeṣataḥ // KūrmP_2,28.26 //</l>\n</lg>\n\n<lg>\n<l>vedāntajñānaniṣṭho vā pañca yajñān samāhitaḥ /</l>\n<l>kuryādaharahaḥ snātvā bhikṣānnenaiva tena hi // KūrmP_2,28.27 //</l>\n</lg>\n\n<lg>\n<l>homamantrāñjapennityaṃ kāle kāle samāhitaḥ /</l>\n<l>svādhyāyaṃ cānvahaṃ kuryāt sāvitrīṃ saṃdhyayorjapet // KūrmP_2,28.28 //</l>\n</lg>\n\n<lg>\n<l>dhyāyīta satataṃ devamekānte parameśvaram /</l>\n<l>ekānnaṃ varjayennityaṃ kāmaṃ krodhaṃ parigraham // KūrmP_2,28.29 //</l>\n</lg>\n\n<lg>\n<l>ekavāsā dvivāsā vā śikhī yajñopavītavān /</l>\n<l>kamaṇḍalukaro vidvān tridaṇḍī yāti tatparam // KūrmP_2,28.30 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge 'ṣṭāviṃśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>evaṃ svāśramaniṣṭhānāṃ yatīnāṃ niyatātmanām /</l>\n<l>bhaikṣeṇa vartanaṃ proktaṃ phalamūlairathāpi vā // KūrmP_2,29.1 //</l>\n</lg>\n\n<lg>\n<l>ekakālaṃ cared bhaikṣaṃ na prasajyeta vistare /</l>\n<l>bhaikṣe prasakto hi yatirviṣayeṣvapi sajjati // KūrmP_2,29.2 //</l>\n</lg>\n\n<lg>\n<l>saptāgāraṃ cared bhaikṣamalābhāt tu punaścaret /</l>\n<l>prakṣālya pātre bhuñjīyādadbhiḥ prakṣālayet tu tat // KūrmP_2,29.3 //</l>\n</lg>\n\n<lg>\n<l>athavānyadupādāya pātre bhuñjīta nityaśaḥ /</l>\n<l>bhuktvā tat saṃtyajet pātraṃ yātrāmātramalolupaḥ // KūrmP_2,29.4 //</l>\n</lg>\n\n<lg>\n<l>vidhūme sannamusale vyaṅgāre bhuktavajjane /</l>\n<l>vṛtte śarāvasaṃpāte bhikṣāṃ nityaṃ yatiścaret // KūrmP_2,29.5 //</l>\n</lg>\n\n<lg>\n<l>godohamātraṃ tiṣṭheta kālaṃ bhikṣuradhomukhaḥ /</l>\n<l>bhikṣetyuktvā sakṛt tūṣṇīmaśnīyād vāgyataḥ śuciḥ // KūrmP_2,29.6 //</l>\n</lg>\n\n<lg>\n<l>prakṣālya pāṇipādau ca samācamya yathāvidhi /</l>\n<l>āditye darśayitvānnaṃ bhuñjīta prāṅmukhottaraḥ // KūrmP_2,29.7 //</l>\n</lg>\n\n<lg>\n<l>hutvā prāṇāhutīḥ pañca grāsānaṣṭau samāhitaḥ /</l>\n<l>ācamya devaṃ brahmāṇaṃ dhyāyīta parameśvaram // KūrmP_2,29.8 //</l>\n</lg>\n\n<lg>\n<l>alābuṃ dārupātraṃ ca mṛṇmayaṃ vaiṇavaṃ tataḥ /</l>\n<l>catvāri yatipātrāṇi manurāha prajāpatiḥ // KūrmP_2,29.9 //</l>\n</lg>\n\n<lg>\n<l>prāgrātre pararātre ca madhyarātre tathaiva ca /</l>\n<l>saṃdhyāsvahni viśeṣeṇa cintayennityamīśvaram // KūrmP_2,29.10 //</l>\n</lg>\n\n<lg>\n<l>kṛtvā hṛtpadmanilaye viśvākhyaṃ viśvasaṃbhavam /</l>\n<l>ātmānaṃ sarvabhūtānāṃ parastāt tamasaḥ sthitam // KūrmP_2,29.11 //</l>\n</lg>\n\n<lg>\n<l>sarvasyādhārabhūtānāmānandaṃ jyotiravyayam /</l>\n<l>pradhānapuruṣātītamākāśaṃ dahanaṃ śivam // KūrmP_2,29.12 //</l>\n</lg>\n\n<lg>\n<l>tadantaḥ sarvabhāvānāmīśvaraṃ brahmarūpiṇam /</l>\n<l>dhyāyedanādimadvaitamānandādiguṇālayam // KūrmP_2,29.13 //</l>\n</lg>\n\n<lg>\n<l>mahāntaṃ paramaṃ brahma puruṣaṃ satyamavyayam /</l>\n<l>sitetarāruṇākāraṃ maheśaṃ viśvarūpiṇam // KūrmP_2,29.14 //</l>\n</lg>\n\n<lg>\n<l>oṅkārānte 'tha cātmānaṃ saṃsthāpya paramātmani /</l>\n<l>ākāśe devamīśānaṃ dhyāyītākāśamadhyagam // KūrmP_2,29.15 //</l>\n</lg>\n\n<lg>\n<l>kāraṇaṃ sarvabhāvānāmānandaikasamāśrayam /</l>\n<l>purāṇaṃ puruṣaṃ śaṃbhuṃ dhyāyan mucyeta bandhanāt // KūrmP_2,29.16 //</l>\n</lg>\n\n<lg>\n<l>yadvā guhāyāṃ prakṛtau jagatsaṃmohanālaye /</l>\n<l>vicintya paramaṃ vyoma sarvabhūtaikakāraṇam // KūrmP_2,29.17 //</l>\n</lg>\n\n<lg>\n<l>jīvanaṃ sarvabhūtānāṃ yatra lokaḥ pralīyate /</l>\n<l>ānandaṃ brahmaṇaḥ sūkṣmaṃ yat paśyanti mumukṣavaḥ // KūrmP_2,29.18 //</l>\n</lg>\n\n<lg>\n<l>tanmadhye nihitaṃ brahma kevalaṃ jñānalakṣaṇam /</l>\n<l>anantaṃ satyamīśānaṃ vicintyāsīta saṃyataḥ // KūrmP_2,29.19 //</l>\n</lg>\n\n<lg>\n<l>guhyād guhyatamaṃ jñānaṃ yatīnāmetadīritam /</l>\n<l>yo 'nutiṣṭhenmaheśena so 'śnute yogamaiśvaram // KūrmP_2,29.20 //</l>\n</lg>\n\n<lg>\n<l>tasmād dhyānarato nityamātmavidyāparāyaṇaḥ /</l>\n<l>jñānaṃ samabhyased brāhmaṃ yena mucyeta bandhanāt // KūrmP_2,29.21 //</l>\n</lg>\n\n<lg>\n<l>matvā pṛthak svamātmānaṃ sarvasmādeva kevalam /</l>\n<l>ānandamajaraṃ jñānaṃ dhyāyīta ca punaḥ param // KūrmP_2,29.22 //</l>\n</lg>\n\n<lg>\n<l>yasmāt bhavanti bhūtāni yad gatvā neha jāyate /</l>\n<l>sa tasmādīśvaro devaḥ parasmād yo 'dhitiṣṭhati // KūrmP_2,29.23 //</l>\n</lg>\n\n<lg>\n<l>yadantare tad gaganaṃ śāśvataṃ śivamavyayam /</l>\n<l>yadaṃśastatparo yastu sa devaḥ syānmaheśvaraḥ // KūrmP_2,29.24 //</l>\n</lg>\n\n<lg>\n<l>vratāni yāni bhikṣūṇāṃ tathaivopavratāni ca /</l>\n<l>ekaikātikrame teṣāṃ prāyaścittaṃ vidhīyate // KūrmP_2,29.25 //</l>\n</lg>\n\n<lg>\n<l>upetya ca striyaṃ kāmāt prāyaścittaṃ samāhitaḥ /</l>\n<l>prāṇāyāmasamāyuktaṃ kuryāt sāṃtapanaṃ śuciḥ // KūrmP_2,29.26 //</l>\n</lg>\n\n<lg>\n<l>tataścareta niyamāt kṛcchraṃ saṃyatamānasaḥ /</l>\n<l>punarāśramamāgamya cared bhiśruratandritaḥ // KūrmP_2,29.27 //</l>\n</lg>\n\n<lg>\n<l>na dharmayuktamanṛtaṃ hinastīti manīṣiṇaḥ /</l>\n<l>tathāpi ca na kartavyaṃ prasaṅgo hyeṣa dāruṇaḥ // KūrmP_2,29.28 //</l>\n</lg>\n\n<lg>\n<l>ekarātropavāsaśca prāṇāyāmaśataṃ tathā /</l>\n<l>uktvānṛtaṃ prakartavyaṃ yatinā dharmalipsunā // KūrmP_2,29.29 //</l>\n</lg>\n\n<lg>\n<l>paramāpadgatenāpi na kāryaṃ steyamanyataḥ /</l>\n<l>steyādabhyadhikaḥ kaścinnāstyadharma iti smṛtiḥ /</l>\n<l>hiṃsā caiṣāparā diṣṭā yā cātmajñānanāśikā // KūrmP_2,29.30 //</l>\n</lg>\n\n<lg>\n<l>yadetad draviṇaṃ nāma prāṇa hyete bahiśvarāḥ /</l>\n<l>sa tasya harati prāṇān yo yasya harate dhanam // KūrmP_2,29.31 //</l>\n</lg>\n\n<lg>\n<l>evaṃ kṛtvā sa duṣṭātmā bhinnavṛtto vratāccyutaḥ /</l>\n<l>bhūyo nirvedamāpannaścareccāndrāyaṇavratam // KūrmP_2,29.32 //</l>\n</lg>\n\n<lg>\n<l>vidhinā śāstradṛṣṭena saṃvatsaramiti śrutiḥ /</l>\n<l>bhūyo nirvedamāpannaścared bhikṣuratandritaḥ // KūrmP_2,29.33 //</l>\n</lg>\n\n<lg>\n<l>akasmādeva hiṃsāṃ tu yadi bhikṣuḥ samācaret /</l>\n<l>kuryātkṛchrātikṛcchraṃ tu cāndrāyaṇamathāpi vā // KūrmP_2,29.34 //</l>\n</lg>\n\n<lg>\n<l>skandedindriyadaurbalyāt striyaṃ dṛṣṭvā yatiryadi /</l>\n<l>tena dhārayitavyā vai prāṇāyāmāstu ṣoḍaśa /</l>\n<l>divāskande trirātraṃ syāt prāṇāyāmaśataṃ tathā // KūrmP_2,29.35 //</l>\n</lg>\n\n<lg>\n<l>ekānne madhumāṃse ca navaśrāddhe tathaiva ca /</l>\n<l>pratyakṣalavaṇe coktaṃ prājāpatyaṃ viśodhanam // KūrmP_2,29.36 //</l>\n</lg>\n\n<lg>\n<l>dhyānaniṣṭhasya satataṃ naśyate sarvapātakam /</l>\n<l>tasmānmaheśvaraṃ jñātvā tasya dhyānaparo bhavet // KūrmP_2,29.37 //</l>\n</lg>\n\n<lg>\n<l>yad brahma paramaṃ jyotiḥ pratiṣṭhākṣaramadvayam /</l>\n<l>yo 'ntarātra paraṃ brahma sa vijñeyo maheśvaraḥ // KūrmP_2,29.38 //</l>\n</lg>\n\n<lg>\n<l>eṣa devo mahādevaḥ kevalaḥ paramaḥ śivaḥ /</l>\n<l>tadevākṣaramadvaitaṃ tadādityāntaraṃ param // KūrmP_2,29.39 //</l>\n</lg>\n\n<lg>\n<l>yasmānmahīyate devaḥ svadhāmni jñānasaṃjñite /</l>\n<l>ātmayogāhvaye tattve mahādevastataḥ smṛtaḥ // KūrmP_2,29.40 //</l>\n</lg>\n\n<lg>\n<l>nānyad devānmahādevād vyatiriktaṃ prapaśyati /</l>\n<l>tamevātmānamanveti yaḥ sa yāti paraṃ padam // KūrmP_2,29.41 //</l>\n</lg>\n\n<lg>\n<l>manyate ye svamātmānaṃ vibhinnaṃ parameśvarāt /</l>\n<l>na te paśyanti taṃ devaṃ vṛthā teṣāṃ pariśramaḥ // KūrmP_2,29.42 //</l>\n</lg>\n\n<lg>\n<l>ekameva paraṃ brahma vijñeyaṃ tattvamavyayam /</l>\n<l>sa devastu mahādevo naitad vijñāya badhyate // KūrmP_2,29.43 //</l>\n</lg>\n\n<lg>\n<l>tasmād yateta niyataṃ yatiḥ saṃyatamānasaḥ /</l>\n<l>jñānayogarataḥ śānto mahādevaparāyaṇaḥ // KūrmP_2,29.44 //</l>\n</lg>\n\n<lg>\n<l>eṣa vaḥ kathito vipro yatīnāmāśramaḥ śubhaḥ /</l>\n<l>pitāmahena vibhunā munīnāṃ pūrvamīritam // KūrmP_2,29.45 //</l>\n</lg>\n\n<lg>\n<l>nāputraśiṣyayogibhyo dadyādidamanuttamam /</l>\n<l>jñānaṃ svayaṃbhuvā proktaṃ yatidharmāśrayaṃ śivam // KūrmP_2,29.46 //</l>\n</lg>\n\n<lg>\n<l>iti yatiniyamānāmetaduktaṃ vidhānaṃ</l>\n<l>paśupatiparitoṣe yad bhavedekahetuḥ /</l>\n<l>na bhavati punareṣāmudbhavo vā vināśaḥ</l>\n<l>praṇihitamanaso ye nityamevācaranti // KūrmP_2,29.47 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ekonatriṃśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>ataḥ paraṃ pravalakṣyāmi prāyaścittavidhiṃ śubham /</l>\n<l>hitāya sarvaviprāṇāṃ doṣāṇāmapanuttaye // KūrmP_2,30.1 //</l>\n</lg>\n\n<lg>\n<l>akṛtvā vihitaṃ karma kṛtvā ninditameva ca /</l>\n<l>doṣamāpnoti puruṣaḥ prāyaścittaṃ viśodhanam // KūrmP_2,30.2 //</l>\n</lg>\n\n<lg>\n<l>prāyaścittamakṛtvā tu na tiṣṭhed brāhmaṇaḥ kvacit /</l>\n<l>yad brūyurbrāhmaṇāḥ śāntā vidvāṃsastatsamācaret // KūrmP_2,30.3 //</l>\n</lg>\n\n<lg>\n<l>vedārthavittamaḥ śānto dharmakāmo 'gnimān dvijaḥ /</l>\n<l>sa eva syāt paro dharmo yameko 'pi vyavasyati // KūrmP_2,30.4 //</l>\n</lg>\n\n<lg>\n<l>anāhitāgnayo viprāstrayo vedārthapāragāḥ /</l>\n<l>yad brūyurdharmakāmāste tajjñeyaṃ dharmasādhanam // KūrmP_2,30.5 //</l>\n</lg>\n\n<lg>\n<l>anekadharmaśāstrajñā ūhāpohaviśāradāḥ /</l>\n<l>vedādhyayanasaṃpannāḥ saptaite parikīrtitāḥ // KūrmP_2,30.6 //</l>\n</lg>\n\n<lg>\n<l>mīmāṃsājñānatattvajñā vedāntakuśalā dvijāḥ /</l>\n<l>ekaviṃśatisaṃkhyātāḥ prayāścittaṃ vadanti vai // KūrmP_2,30.7 //</l>\n</lg>\n\n<lg>\n<l>brahmahā madyapaḥ steno gurutalpaga eva ca /</l>\n<l>mahāpātakinastvete yaścaitaiḥ saha saṃvaset // KūrmP_2,30.8 //</l>\n</lg>\n\n<lg>\n<l>saṃvatsaraṃ tu patitaiḥ saṃsargaṃ kurute tu yaḥ /</l>\n<l>yānaśayyāsanairnityaṃ jānan vai patito bhavet // KūrmP_2,30.9 //</l>\n</lg>\n\n<lg>\n<l>yājanaṃ yonisaṃbandhaṃ tathaivādhyāpanaṃ dvijaḥ /</l>\n<l>kṛtvā sadyaḥ patejjñānāt saha bhojanameva ca // KūrmP_2,30.10 //</l>\n</lg>\n\n<lg>\n<l>avijñāyātha yo mohāt kuryādadhyāpanaṃ dvijaḥ /</l>\n<l>saṃvatsareṇa patati sahādhyayanameva ca // KūrmP_2,30.11 //</l>\n</lg>\n\n<lg>\n<l>brahmāhā dvādaśābdāni kuṭiṃ kṛtvā vane vaset /</l>\n<l>bhaikṣamātmaviśuddhyarthaṃ kṛtvā śavaśirodhvajam // KūrmP_2,30.12 //</l>\n</lg>\n\n<lg>\n<l>brāhmaṇāvasathān sarvān devāgārāṇi varjayet /</l>\n<l>vinindan svayamātmānaṃ brāhmaṇaṃ taṃ ca saṃsmaran // KūrmP_2,30.13 //</l>\n</lg>\n\n<lg>\n<l>asaṃkalpitayogyāni saptāgārāṇi saṃviśet /</l>\n<l>vidhūme śanakairnityaṃ vyaṅgāre bhuktavajjane // KūrmP_2,30.14 //</l>\n</lg>\n\n<lg>\n<l>ekakālaṃ cared bhaikṣaṃ doṣaṃ vikhyāpayan nṛṇām /</l>\n<l>vanyamūlaphalairvāpi vartayed dhairyamākṣitaḥ // KūrmP_2,30.15 //</l>\n</lg>\n\n<lg>\n<l>kapālapāṇiḥ khaṭvāṅgī brahmacaryaparāyaṇaḥ /</l>\n<l>pūrṇe tu dvādaśe varṣe brahmahatyāṃ vyapohati // KūrmP_2,30.16 //</l>\n</lg>\n\n<lg>\n<l>akāmataḥ kṛte pāpe prāyaścittamidaṃ śubham /</l>\n<l>kāmato maraṇācchuddhirjñeyā nānyena kenacit // KūrmP_2,30.17 //</l>\n</lg>\n\n<lg>\n<l>kuryādanaśanaṃ vātha bhṛgoḥ patanameva vā /</l>\n<l>jvalantaṃ vā viśedagniṃ jalaṃ vā praviśet svayam // KūrmP_2,30.18 //</l>\n</lg>\n\n<lg>\n<l>brāhmaṇārthe gavārthe vā samyak prāṇān parityajet /</l>\n<l>brahmahatyāpanodārthamantarā vā mṛtasya tu // KūrmP_2,30.19 //</l>\n</lg>\n\n<lg>\n<l>dīrghāmayānvitaṃ vipraṃ kṛtvānāmayameva tu /</l>\n<l>dattvā cānnaṃ sa durbhikṣe brahmahatyāṃ vyapohati // KūrmP_2,30.20 //</l>\n</lg>\n\n<lg>\n<l>aśvamedhāvabhṛthake snātvā vā śudhyate dvijaḥ /</l>\n<l>sarvasvaṃ vā vedavide brāhmaṇāya pradāya tu // KūrmP_2,30.21 //</l>\n</lg>\n\n<lg>\n<l>sarasvatyāstvaruṇayā saṃgame lokaviśrute /</l>\n<l>śudhyet triṣavaṇasnānāt trirātropoṣito dvijaḥ // KūrmP_2,30.22 //</l>\n</lg>\n\n<lg>\n<l>gatvā rāmeśvaraṃ puṇyaṃ snātvā caiva mahodadhau /</l>\n<l>brahmacaryādibhiryukto dṛṣṭvā rudraṃ vimucyate // KūrmP_2,30.23 //</l>\n</lg>\n\n<lg>\n<l>kapālamocanaṃ nāma tīrthaṃ devasya śūlinaḥ /</l>\n<l>snātvābhyarcya pitṝn bhaktyā brahmahatyāṃ vyapohati // KūrmP_2,30.24 //</l>\n</lg>\n\n<lg>\n<l>yatra devādidevena bharaveṇāmitaujasā /</l>\n<l>kapālaṃ sthāpitaṃ pūrvaṃ brahmaṇaḥ parameṣṭhinaḥ // KūrmP_2,30.25 //</l>\n</lg>\n\n<lg>\n<l>samabhyarcya mahādevaṃ tatra bhairavarūpiṇam /</l>\n<l>tarpapitvā pitṝn snātvā mucyate brahmahatyayā // KūrmP_2,30.26 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge triśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>kathaṃ devena rudreṇa śaṅkareṇāmitaujasā /</l>\n<l>kapālaṃ brahmaṇaḥ pūrvaṃ sthāpitaṃ dehajaṃ bhuvi // KūrmP_2,31.1 //</l>\n</lg>\n\n<lg>\n<l>sūta uvāca</l>\n<l>śṛṇudhvamṛṣayaḥ puṇyāṃ kathāṃ pāpapraṇāśanīm /</l>\n<l>māhātmyaṃ devadevasya mahādevasya dhīmataḥ // KūrmP_2,31.2 //</l>\n</lg>\n\n<lg>\n<l>purā pitāmahaṃ devaṃ meruśṛṅge maharṣayaḥ /</l>\n<l>procuḥ praṇamya lokādiṃ kimekaṃ tattvamavyayam // KūrmP_2,31.3 //</l>\n</lg>\n\n<lg>\n<l>sa māyayā maheśasya mohito lokasaṃbhavaḥ /</l>\n<l>avijñāya paraṃ bhāvaṃ svātmānaṃ prāha dharṣiṇam // KūrmP_2,31.4 //</l>\n</lg>\n\n<lg>\n<l>ahaṃ dhātā jagadyoniḥ svayaṃbhūreka īśvaraḥ /</l>\n<l>anādimatparaṃ brahma māmabhyarcya vimucyate // KūrmP_2,31.5 //</l>\n</lg>\n\n<lg>\n<l>ahaṃ hi sarvadevānāṃ pravartakanivartakaḥ /</l>\n<l>na vidyate cābhyadhiko matto lokeṣu kaścana // KūrmP_2,31.6 //</l>\n</lg>\n\n<lg>\n<l>tasyaivaṃ manyamānasya jajñe nārāyaṇāṃśajaḥ /</l>\n<l>provāca prahasan vākyaṃ roṣatāmravilocanaḥ // KūrmP_2,31.7 //</l>\n</lg>\n\n<lg>\n<l>kiṃ kāraṇamidaṃ brahman vartate tava sāṃpratam /</l>\n<l>ajñānayogayuktasya na tvetaducitaṃ tava // KūrmP_2,31.8 //</l>\n</lg>\n\n<lg>\n<l>ahaṃ dhātā hi lokānāṃ yajño nārāyaṇaḥ prabhuḥ /</l>\n<l>na māmṛte 'sya jagato jīvanaṃ sarvadā kvacit // KūrmP_2,31.9 //</l>\n</lg>\n\n<lg>\n<l>ahameva paraṃ jyotirahameva parā gatiḥ /</l>\n<l>matpreritena bhavatā sṛṣṭaṃ bhuvanamaṇḍalam // KūrmP_2,31.10 //</l>\n</lg>\n\n<lg>\n<l>evaṃ vivadatormohāt parasparajayaiṣiṇoḥ /</l>\n<l>ājagmuryatra tau devau vedāścatvāra eva hi // KūrmP_2,31.11 //</l>\n</lg>\n\n<lg>\n<l>anvīkṣya devaṃ brahmāṇaṃ yajñātmānaṃ ca saṃsthitam /</l>\n<l>procuḥ saṃvignahṛdayā yāthātmyaṃ parameṣṭhinaḥ // KūrmP_2,31.12 //</l>\n</lg>\n\n<lg>\n<l>ṛgveda uvāca</l>\n<l>yasyāntaḥ sthāni bhūtāni yasmātsarvaṃ pravartate /</l>\n<l>yadāhustatparaṃ tattvaṃ sa devaḥ syānmaheśvaraḥ // KūrmP_2,31.13 //</l>\n</lg>\n\n<lg>\n<l>yajurveda uvāca</l>\n<l>yo yajñairakhilairīśo yogena ca samarcyate /</l>\n<l>yamāhurīśvaraṃ devaṃ sa devaḥ syāt pinākadhṛk // KūrmP_2,31.14 //</l>\n</lg>\n\n<lg>\n<l>sāmaveda uvāca</l>\n<l>yenedaṃ bhrāmyate cakraṃ yadākāśāntaraṃ śivam /</l>\n<l>yogibhirvidyate tattvaṃ mahādevaḥ sa śaṅkaraḥ // KūrmP_2,31.15 //</l>\n</lg>\n\n<lg>\n<l>atharvaveda uvāca</l>\n<l>yaṃ prapaśyanti yogeśaṃ yatanto yatayaḥ param /</l>\n<l>maheśaṃ puruṣaṃ rudraṃ sa devo bhagavān bhavaḥ // KūrmP_2,31.16 //</l>\n</lg>\n\n<lg>\n<l>evaṃ sa bhagavān brahmā vedānāmīritaṃ śubham /</l>\n<l>śrutvāha prahasan vākyaṃ viśvātmāpi vimohitaḥ // KūrmP_2,31.17 //</l>\n</lg>\n\n<lg>\n<l>kathaṃ tatparamaṃ brahma sarvasaṅgavivarjitam /</l>\n<l>ramate bhāryayā sārdhaṃ pramathaiścātigarvitaiḥ // KūrmP_2,31.18 //</l>\n</lg>\n\n<lg>\n<l>itirite 'tha bhagavān praṇavātmā sanātanaḥ /</l>\n<l>amūrto mūrtimān bhūtvā vacaḥ prāha pitāmaham // KūrmP_2,31.19 //</l>\n</lg>\n\n<lg>\n<l>praṇava uvāca</l>\n<l>na hyeṣa bhagavān patnyā svātmano vyatiriktayā /</l>\n<l>kadācid ramate rudrastādṛśo hi maheśvaraḥ // KūrmP_2,31.20 //</l>\n</lg>\n\n<lg>\n<l>ayaṃ sa bhagavānīśaḥ svayañjyotiḥ sanātanaḥ /</l>\n<l>svānandabhūtā kathitā devī nāgantukā śivā // KūrmP_2,31.21 //</l>\n</lg>\n\n<lg>\n<l>ityevamukte 'pi tadā yajñamūrterajasya ca /</l>\n<l>nājñānamagamannāśamīśvarasyaiva māyayā // KūrmP_2,31.22 //</l>\n</lg>\n\n<lg>\n<l>tadantare mahājyotirviriñco viśvabhāvanaḥ /</l>\n<l>prāpaśyadadbhutaṃ divyaṃ pūrayan gaganāntaram // KūrmP_2,31.23 //</l>\n</lg>\n\n<lg>\n<l>tanmadhyasaṃsthaṃ vimalaṃ maṇḍalaṃ tejasojjvalam /</l>\n<l>vyomamadhyagataṃ divyaṃ prādurāsīd dvijottamāḥ // KūrmP_2,31.24 //</l>\n</lg>\n\n<lg>\n<l>sa dṛṣṭvā vadanaṃ divyaṃ mūrdhni lokapitāmahaḥ /</l>\n<l>tena tanmaṇjalaṃ ghoramālokayadaninditam // KūrmP_2,31.25 //</l>\n</lg>\n\n<lg>\n<l>prajajvālātikopena brahmaṇaḥ pañcamaṃ śiraḥ /</l>\n<l>kṣaṇādadṛśyata mahān puruṣo nīlalohitaḥ // KūrmP_2,31.26 //</l>\n</lg>\n\n<lg>\n<l>triśūlapiṅgalo devo nāgayajñopavītavān /</l>\n<l>taṃ prāha bhagavān brahmā śaṅkaraṃ nīlalohitam // KūrmP_2,31.27 //</l>\n</lg>\n\n<lg>\n<l>jānāmi bhavataḥ pūrvaṃ lalāṭādeva śaṅkara /</l>\n<l>prādurbhāvaṃ maheśān māmeva śaraṇaṃ vraja // KūrmP_2,31.28 //</l>\n</lg>\n\n<lg>\n<l>śrutvā sagarvavacanaṃ padmayoneratheśvaraḥ /</l>\n<l>prāhiṇot puruṣaṃ kālaṃ bhairavaṃ lokadāhakam // KūrmP_2,31.29 //</l>\n</lg>\n\n<lg>\n<l>sa kṛtvā sumahad yuddhaṃ brahmaṇā kālabhairavaḥ /</l>\n<l>cakarta tasya vadanaṃ viriñcasyātha pañcamam // KūrmP_2,31.30 //</l>\n</lg>\n\n<lg>\n<l>nikṛttavadano devo brahmā devena śaṃbhunā /</l>\n<l>mamāra ceśayogena jīvitaṃ prāpa viśvasṛk // KūrmP_2,31.31 //</l>\n</lg>\n\n<lg>\n<l>athānupaśyad giriśaṃ maṇḍalāntarasaṃsthitam /</l>\n<l>samāsīnaṃ mahādevyā mahādevaṃ sanātanam // KūrmP_2,31.32 //</l>\n</lg>\n\n<lg>\n<l>bhujaṅgarājavalayaṃ candrāvayavabhūṣaṇam /</l>\n<l>koṭisūryapratīkāśaṃ jaṭājūṭavirājitam // KūrmP_2,31.33 //</l>\n</lg>\n\n<lg>\n<l>śārdūlacarmavasanaṃ divyamālāsamanvitam /</l>\n<l>triśūlapāṇiṃ duṣprekṣyaṃ yoginaṃ bhūtibhūṣaṇam // KūrmP_2,31.34 //</l>\n</lg>\n\n<lg>\n<l>yamantarā yoganiṣṭhāḥ prapaśyanti hṛdīśvaram /</l>\n<l>tamādidevaṃ brahmāṇaṃ mahādevaṃ dadarśa ha // KūrmP_2,31.35 //</l>\n</lg>\n\n<lg>\n<l>yasya sā paramā devī śaktirākāśasaṃsthitā /</l>\n<l>so 'nantaiśvaryayogātmā maheśo dṛśyate kila // KūrmP_2,31.36 //</l>\n</lg>\n\n<lg>\n<l>yasyāśeṣajagad bījaṃ vilayaṃ yāti mohanam /</l>\n<l>sakṛtpraṇāmamātreṇa sa rudraḥ khalu dṛśyate // KūrmP_2,31.37 //</l>\n</lg>\n\n<lg>\n<l>yo 'tha nācāraniratān svabhaktāneva kevalam /</l>\n<l>vimocayati lokānāṃ nāyako dṛśyate kila // KūrmP_2,31.38 //</l>\n</lg>\n\n<lg>\n<l>yasya vedavidaḥ śāntā nirdvandvā brahmacāriṇaḥ /</l>\n<l>vidanti vimalaṃ rūpaṃ sa śaṃbhurdṛśyate kila // KūrmP_2,31.39 //</l>\n</lg>\n\n<lg>\n<l>yasya brahmādayo devā ṛṣayo brahmavādinaḥ /</l>\n<l>arcayanti sadā liṅgaṃ viśveśaḥ khalu dṛśyate // KūrmP_2,31.40 //</l>\n</lg>\n\n<lg>\n<l>yasyāśeṣajagad bījaṃ vilayaṃ yāti mohanam /</l>\n<l>sakṛtpraṇāmamātreṇa sa rudraḥ khalu dṛśyate // KūrmP_2,31.41 //</l>\n</lg>\n\n<lg>\n<l>vidyāsahāyo bhagavān yasyāsau maṇḍalāntaram /</l>\n<l>hiraṇyagarbhaputro 'sāvīśvaro dṛśyate kila // KūrmP_2,31.42 //</l>\n</lg>\n\n<lg>\n<l>yasyāśeṣajagatsūtirvijñānatanurīśvarī /</l>\n<l>na muñcati sadā pārśvaṃ śaṅkaro 'sāvadṛśyata // KūrmP_2,31.43 //</l>\n</lg>\n\n<lg>\n<l>puṣpaṃ vā yadi vā patraṃ yatpādayugale jalam /</l>\n<l>dattvā tarati saṃsāraṃ rudro 'sau dṛśyate kila // KūrmP_2,31.44 //</l>\n</lg>\n\n<lg>\n<l>tatsannidhāne sakalaṃ niyacchati sanātanaḥ /</l>\n<l>kālaḥ kila sa yogātmā kālakālo hi dṛśyate // KūrmP_2,31.45 //</l>\n</lg>\n\n<lg>\n<l>jīvanaṃ sarvalokānāṃ trilokasyaiva bhūṣaṇam /</l>\n<l>somaḥ sa dṛśyate devaḥ somo yasya vibhūṣaṇam // KūrmP_2,31.46 //</l>\n</lg>\n\n<lg>\n<l>devyā saha sadā sākṣād yasya yogaḥ svabhāvataḥ /</l>\n<l>gīyate paramā muktiḥ sa yogī dṛśyate kila // KūrmP_2,31.47 //</l>\n</lg>\n\n<lg>\n<l>yogino yogatattvajñā viyogābhimukhāniśam /</l>\n<l>yogaṃ dhyāyanti devyāsau sa yogī dṛśyate kila // KūrmP_2,31.48 //</l>\n</lg>\n\n<lg>\n<l>so 'nuvīkṣya mahādevaṃ mahādevyā sanātanam /</l>\n<l>varāsane samāsīnamavāpa paramāṃ smṛtim // KūrmP_2,31.49 //</l>\n</lg>\n\n<lg>\n<l>labdhvā māheśvarīṃ divyāṃ saṃsmṛtiṃ bhagavānajaḥ /</l>\n<l>toṣayāmāsa varadaṃ somaṃ somavibhūṣaṇam // KūrmP_2,31.50 //</l>\n</lg>\n\n<lg>\n<l>brahmovāca</l>\n<l>namo devāya mahate mahādevyai namo namaḥ /</l>\n<l>namaḥ śivāya śāntāya śivāyai śāntaye namaḥ // KūrmP_2,31.51 //</l>\n</lg>\n\n<lg>\n<l>oṃ namo brahmaṇe tubhyaṃ vidyāyai te namo namaḥ /</l>\n<l>namo mūlaprakṛtaye maheśāya namo namaḥ // KūrmP_2,31.52 //</l>\n</lg>\n\n<lg>\n<l>namo vijñānadehāya cintāyai te namo namaḥ /</l>\n<l>namaste kālakālāya īśvarāyai namo namaḥ // KūrmP_2,31.53 //</l>\n</lg>\n\n<lg>\n<l>namo namo 'stu rudrāya rudrāṇyai te namo namaḥ /</l>\n<l>namo namaste kāmāya māyāyai ca namo namaḥ // KūrmP_2,31.54 //</l>\n</lg>\n\n<lg>\n<l>niyantre sarvakāryāṇāṃ kṣobhikāyai namo namaḥ /</l>\n<l>namo 'stu te prakṛtaye namo nārāyaṇāya ca // KūrmP_2,31.55 //</l>\n</lg>\n\n<lg>\n<l>yogādāyai namastubhyaṃ yogināṃ gurave namaḥ /</l>\n<l>namaḥ saṃsāranāśāya saṃsārotpattaye namaḥ // KūrmP_2,31.56 //</l>\n</lg>\n\n<lg>\n<l>nityānandāya vibhave namo 'stvānandamūrtaye /</l>\n<l>namaḥ kāryavihīnāya viśvaprakṛtaye namaḥ // KūrmP_2,31.57 //</l>\n</lg>\n\n<lg>\n<l>oṅkāramūrtaye tubhyaṃ tadantaḥ saṃsthitāya ca /</l>\n<l>namaste vyomasaṃsthāya vyomaśaktyai namo namaḥ // KūrmP_2,31.58 //</l>\n</lg>\n\n<lg>\n<l>iti somāṣṭakeneśaṃ praṇanāma pitāmahaḥ /</l>\n<l>papāta daṇḍavad bhūmau gṛṇan vai śatarudriyam // KūrmP_2,31.59 //</l>\n</lg>\n\n<lg>\n<l>atha devo mahādevaḥ praṇatārtiharo haraḥ /</l>\n<l>provācotthāpya hastābhyāṃ prato 'smi tava sāṃpratam // KūrmP_2,31.60 //</l>\n</lg>\n\n<lg>\n<l>dattvāsau paramaṃ yogamaiśvaryamatulaṃ mahat /</l>\n<l>provācāgre sthitaṃ devaṃ nīlalohitamīśvaram // KūrmP_2,31.61 //</l>\n</lg>\n\n<lg>\n<l>eṣa brahmāsya jagataḥ saṃpūjyaḥ prathamaḥ sutaḥ /</l>\n<l>ātmano rakṣaṇīyaste gururjyeṣṭhaḥ pitā tava // KūrmP_2,31.62 //</l>\n</lg>\n\n<lg>\n<l>ayaṃ purāṇapuruṣo na hantavyastvayānagha /</l>\n<l>svayogaiśvaryamāhātmyānmāmeva śaraṇaṃ gataḥ // KūrmP_2,31.63 //</l>\n</lg>\n\n<lg>\n<l>ayaṃ ca yajño bhagavān sagarvo bhavatānagha /</l>\n<l>śāsitavyo viriñcasya dhāraṇīyaṃ śirastvayā // KūrmP_2,31.64 //</l>\n</lg>\n\n<lg>\n<l>brahmahatyāpanodārthaṃ vrataṃ lokāya darśayan /</l>\n<l>carasva satataṃ bhikṣāṃ saṃsthāpaya suradvijān // KūrmP_2,31.65 //</l>\n</lg>\n\n<lg>\n<l>ityetaduktvā vacanaṃ bhagavān parameśvaraḥ /</l>\n<l>sthānaṃ svābhāvikaṃ divyaṃ yayau tatparamaṃ padam // KūrmP_2,31.66 //</l>\n</lg>\n\n<lg>\n<l>tataḥ sa bhagavānīśaḥ kaparde nīlalohitaḥ /</l>\n<l>grāhayāmāsa vadanaṃ brahmaṇaḥ kālabhairavam // KūrmP_2,31.67 //</l>\n</lg>\n\n<lg>\n<l>cara tvaṃ pāpanāśārthaṃ vrataṃ lokahitāvaham /</l>\n<l>kapālahasto bhagavān bhikṣāṃ gṛhṇātu sarvataḥ // KūrmP_2,31.68 //</l>\n</lg>\n\n<lg>\n<l>uktvaivaṃ prāhiṇot kanyāṃ brahmahatyāmiti śrutām /</l>\n<l>daṃṣṭrākarālavadanāṃ jvālāmālāvibhūṣaṇām // KūrmP_2,31.69 //</l>\n</lg>\n\n<lg>\n<l>yāvad vārāṇasīṃ divyāṃ purīmeṣa gamiṣyati /</l>\n<l>tāvat tvaṃ bhīṣaṇe kālamanugaccha trilocanam // KūrmP_2,31.70 //</l>\n</lg>\n\n<lg>\n<l>evamābhāṣya kālāgniṃ prāha devo maheśvaraḥ /</l>\n<l>aṭasva nikhilaṃ lokaṃ bhikṣārtho manniyogataḥ // KūrmP_2,31.71 //</l>\n</lg>\n\n<lg>\n<l>yadā drakṣyasi deveśaṃ nārāyaṇamanāmayam /</l>\n<l>tadāsau vakṣyati spaṣṭamupāyaṃ pāpaśodhanam // KūrmP_2,31.72 //</l>\n</lg>\n\n<lg>\n<l>sa devadevatāvākyamākarṇya bhagavān haraḥ /</l>\n<l>kapālapāṇirviśvātmā cacāra bhuvanatrayam // KūrmP_2,31.73 //</l>\n</lg>\n\n<lg>\n<l>āsthāya vikṛtaṃ veṣaṃ dīpyamānaṃ svatejasā /</l>\n<l>śrīmat pavitramatulaṃ jaṭājūṭavirājitam // KūrmP_2,31.74 //</l>\n</lg>\n\n<lg>\n<l>koṭisūryapratīkāśaiḥ pramathaiścātigarvitaiḥ /</l>\n<l>bhāti kālāgninayano mahādevaḥ samāvṛtaḥ // KūrmP_2,31.75 //</l>\n</lg>\n\n<lg>\n<l>pītvā kadamṛtaṃ divyamānandaṃ parameṣṭhinaḥ /</l>\n<l>līlāvilāsūbahulo lokānāgacchatīśvaraḥ // KūrmP_2,31.76 //</l>\n</lg>\n\n<lg>\n<l>taṃ dṛṣṭvā kālavadanaṃ śaṅkaraṃ kālabhairavam /</l>\n<l>rūpalāvaṇyasaṃpannaṃ nārīkulamagādanu // KūrmP_2,31.77 //</l>\n</lg>\n\n<lg>\n<l>gāyanti vividhaṃ gītaṃ nṛtyanti purataḥ prabhoḥ /</l>\n<l>sasmitaṃ prekṣya vadanaṃ cakrurbhrūbhaṅgameva ca // KūrmP_2,31.78 //</l>\n</lg>\n\n<lg>\n<l>sa devadānavādīnāṃ deśānabhyetya śūladhṛk /</l>\n<l>jagāma viṣṇorbhavanaṃ yatrāste madhusūdanaḥ // KūrmP_2,31.79 //</l>\n</lg>\n\n<lg>\n<l>nirīkṣya divyabhavanaṃ śaṅkaro lokaśaṅkaraḥ /</l>\n<l>sahaiva bhūtapravaraiḥ praveṣṭumupacakrame // KūrmP_2,31.80 //</l>\n</lg>\n\n<lg>\n<l>avijñāya paraṃ bhāvaṃ divyaṃ tatpārameśvaram /</l>\n<l>nyavārayat triśūlāṅkaṃ dvārapālo mahābalaḥ // KūrmP_2,31.81 //</l>\n</lg>\n\n<lg>\n<l>śaṅkhacakragadāpāṇiḥ pītavāsā mahābhujaḥ /</l>\n<l>viṣvaksena iti khyāto viṣṇoraṃśasamudbhavaḥ // KūrmP_2,31.82 //</l>\n</lg>\n\n<lg>\n<l>athainaṃ śaṅkaragaṇo yuyudhe viṣṇusaṃbhavam /</l>\n<l>bhīṣaṇo bhairavādeśāt kālavega iti śrutaḥ // KūrmP_2,31.83 //</l>\n</lg>\n\n<lg>\n<l>vijitya taṃ kālavegaṃ krodhasaṃraktalocanaḥ /</l>\n<l>rudrāyābhimukhaṃ raudraṃ cikṣepa ca sudarśanam // KūrmP_2,31.84 //</l>\n</lg>\n\n<lg>\n<l>atha devo mahādevastripurāristriśūlabhṛt /</l>\n<l>tamāpatantaṃ sāvajñamālokayadamitrajit // KūrmP_2,31.85 //</l>\n</lg>\n\n<lg>\n<l>tadantare mahadbhūtaṃ yugāntadahanopamam /</l>\n<l>śūlenorasi nirbhidya pātayāmāsa taṃ bhuvi // KūrmP_2,31.86 //</l>\n</lg>\n\n<lg>\n<l>sa śūlābhihato 'tyarthaṃ tyaktvā svaṃ paramaṃ balam /</l>\n<l>tatyāja jīvitaṃ dṛṣṭvā mṛtyuṃ vyādhihatā iva // KūrmP_2,31.87 //</l>\n</lg>\n\n<lg>\n<l>nihatya viṣṇupuruṣaṃ sārdhaṃ pramathapuṅgavaiḥ /</l>\n<l>viveśa cāntaragṛhaṃ samādāya kalevaram // KūrmP_2,31.88 //</l>\n</lg>\n\n<lg>\n<l>nirīkṣya jagato hetumīśvaraṃ bhagavān hariḥ /</l>\n<l>śiro lalāṭāt saṃbhidya raktadhārāmapātayat // KūrmP_2,31.89 //</l>\n</lg>\n\n<lg>\n<l>gṛhāṇa bhagavan bhikṣāṃ madīyāmamitadyute /</l>\n<l>na vidyate 'nābhyuditā tava tripuramardana // KūrmP_2,31.90 //</l>\n</lg>\n\n<lg>\n<l>na saṃpūrṇaṃ kapālaṃ tad brahmaṇaḥ parameṣṭhinaḥ /</l>\n<l>divyaṃ varṣasahasraṃ tu sā ca dhārā pravāhitā // KūrmP_2,31.91 //</l>\n</lg>\n\n<lg>\n<l>athābravīt kālarudraṃ harirnārāyaṇaḥ prabhuḥ /</l>\n<l>saṃstūya vaidikairmantrairbahumānapuraḥ saram // KūrmP_2,31.92 //</l>\n</lg>\n\n<lg>\n<l>kimarthametad vadanaṃ brahmaṇo bhavatā dhṛtam /</l>\n<l>provāca vṛttamakhilaṃ bhagavān parameśvaraḥ // KūrmP_2,31.93 //</l>\n</lg>\n\n<lg>\n<l>samāhūya hṛṣīkeśo brahmahatyāmathācyutaḥ /</l>\n<l>prārthayāmāsa deveśo vimuñceti triśūlinam // KūrmP_2,31.94 //</l>\n</lg>\n\n<lg>\n<l>na tatyājātha sā pārśvaṃ vyāhṛtāpi murāriṇā /</l>\n<l>ciraṃ dhyātvā jagadyoniḥ śaṅkaraṃ prāha sarvavit // KūrmP_2,31.95 //</l>\n</lg>\n\n<lg>\n<l>vrajasva bhagavan divyāṃ purīṃ vārāṇasīṃ śubhām /</l>\n<l>yatrākhilajagaddoṣaṃ kṣipraṃ nāśayatāśvaraḥ // KūrmP_2,31.96 //</l>\n</lg>\n\n<lg>\n<l>tataḥ śarvāṇi guhyāni tīrthānyāyatanāni ca /</l>\n<l>jagāma līlayā devo lokānāṃ hitakāmyayā // KūrmP_2,31.97 //</l>\n</lg>\n\n<lg>\n<l>saṃstūyamānaḥ pramathairmahāyogairitastataḥ /</l>\n<l>nṛtyamāno mahāyogī hastanyastakalevaraḥ // KūrmP_2,31.98 //</l>\n</lg>\n\n<lg>\n<l>tamabhyadhāvad bhagavān harirnārāyaṇaḥ svayam /</l>\n<l>athāsthāyāparaṃ rūpaṃ nṛtyadarśanalālasaḥ // KūrmP_2,31.99 //</l>\n</lg>\n\n<lg>\n<l>nirīkṣamāṇo novindaṃ vṛṣendrāṅkitaśāsanaḥ /</l>\n<l>sasmito 'nantayogātmā nṛtyati sma punaḥ punaḥ // KūrmP_2,31.100 //</l>\n</lg>\n\n<lg>\n<l>atha sānucaro rudraḥ saharirdharmavāhanaḥ /</l>\n<l>bheje mahādevapurīṃ vārāṇasīmiti śrutām // KūrmP_2,31.101 //</l>\n</lg>\n\n<lg>\n<l>praviṣṭamātre deveśe brahmahatyā kapardini /</l>\n<l>hā hetyuktvā sanādaṃ sā pātālaṃ prāpa duḥ khitā // KūrmP_2,31.102 //</l>\n</lg>\n\n<lg>\n<l>praviśya paramaṃ sthānaṃ kapālaṃ brahmaṇo haraḥ /</l>\n<l>gaṇānāmagrato devaḥ sthāpayāmāsa śaṅkaraḥ // KūrmP_2,31.103 //</l>\n</lg>\n\n<lg>\n<l>sthāpayitvā mahādevo dadau tacca kalevaram /</l>\n<l>uktvā sajīvamastvīśo viṣṇave sa ghṛṇānidhiḥ // KūrmP_2,31.104 //</l>\n</lg>\n\n<lg>\n<l>ye smaranti mamājastraṃ kāpālaṃ veṣamuttamam /</l>\n<l>teṣāṃ vinaśyati kṣipramihāmutra ca pātakam // KūrmP_2,31.105 //</l>\n</lg>\n\n<lg>\n<l>āgamya tīrthapravare snānaṃ kṛtvā vidhānataḥ /</l>\n<l>tarpayitvā pitṝn devān mucyate brahmahatyayā // KūrmP_2,31.106 //</l>\n</lg>\n\n<lg>\n<l>aśāśvataṃ jagajjñātvā ye 'smin sthāne vasanti vai /</l>\n<l>dehānte tat paraṃ jñānaṃ dadāmi paramaṃ padam // KūrmP_2,31.107 //</l>\n</lg>\n\n<lg>\n<l>itīdamuktvā bhagavān samāliṅgya janārdanam /</l>\n<l>sahaiva pramatheśānaiḥ kṣaṇādantaradhīyata // KūrmP_2,31.108 //</l>\n</lg>\n\n<lg>\n<l>sa labdhvā bhagavān kṛṣṇo viṣvaksenaṃ triśūlinaḥ /</l>\n<l>svaṃ deśamagat tūrṇaṃ gṛhītvāṃ paramaṃ vapuḥ // KūrmP_2,31.109 //</l>\n</lg>\n\n<lg>\n<l>etad vaḥ kathitaṃ puṇyaṃ mahāpātakanāśanam /</l>\n<l>kapālamocanaṃ tīrthaṃ sthāṇoḥ priyakaraṃ śubham // KūrmP_2,31.110 //</l>\n</lg>\n\n<lg>\n<l>ya imaṃ paṭhate 'dhyāyaṃ brāhmaṇānāṃ samīpataḥ /</l>\n<l>vācikairmānasaiḥ pāpaiḥ kāyikaiśca vimucyate // KūrmP_2,31.111 //</l>\n</lg>\n\n<p>iti śrīkūrmapārāṇe ṣaṭsāhastryāṃ saṃhitāyāmuparivibhāge ekatriśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>surāpastu surāṃ taptāmagnivarṇāṃ svayaṃ pibet /</l>\n<l>tayā sa kāye nirdagdhe mucyate tu dvijottamaḥ // KūrmP_2,32.1 //</l>\n</lg>\n\n<lg>\n<l>gomūtramagnivarṇaṃ vā gośakṛdrasameva vā /</l>\n<l>payo ghṛtaṃ jalaṃ vātha mucyate pātakāt tataḥ // KūrmP_2,32.2 //</l>\n</lg>\n\n<lg>\n<l>jalārdravāsāḥ prayato dhyātvā nārāyaṇaṃ harim /</l>\n<l>brahmahatyāvrataṃ cātha caret tatpāpaśāntaye // KūrmP_2,32.3 //</l>\n</lg>\n\n<lg>\n<l>suvarṇasteyakṛd vipro rājānamabhigamya tu /</l>\n<l>svakarma khyāpayan brūyānmāṃ bhavānanuśāstviti // KūrmP_2,32.4 //</l>\n</lg>\n\n<lg>\n<l>gṛhītvā musalaṃ rājā sakṛd hanyāt tataḥ svayam /</l>\n<l>vadhe tu śuddhyate steno brāhmaṇastapasaiva vā // KūrmP_2,32.5 //</l>\n</lg>\n\n<lg>\n<l>skandhenādāya musalaṃ lakuṭaṃ vāpi khādiram /</l>\n<l>śaktiṃ cobhayatastīkṣṇāmāyasaṃ daṇḍameva vā // KūrmP_2,32.6 //</l>\n</lg>\n\n<lg>\n<l>rājā tena ca gantavyo muktakeśena dhāvatā /</l>\n<l>ācakṣāṇena tatpāpamevaṅkarmāsmi śādhi mām // KūrmP_2,32.7 //</l>\n</lg>\n\n<lg>\n<l>śāsanād vā vimokṣād vā stenaḥ steyād vimucyate /</l>\n<l>aśāsitvā tu taṃ rājāstenasyāpnoti kilbiṣam // KūrmP_2,32.8 //</l>\n</lg>\n\n<lg>\n<l>tapasāpanunutsustu suvarṇasteyajaṃ malam /</l>\n<l>cīravāsā dvijo 'raṇye cared brahmahaṇo vratam // KūrmP_2,32.9 //</l>\n</lg>\n\n<lg>\n<l>snātvāśvamedhāvabhṛthe pūtaḥ syādathavā dvijaḥ /</l>\n<l>pradadyād vātha viprebhyaḥ svātmatulyaṃ hiraṇyakam // KūrmP_2,32.10 //</l>\n</lg>\n\n<lg>\n<l>cared vā vatsaraṃ kṛcchraṃ brahmacaryaparāyaṇaḥ /</l>\n<l>brāhmaṇaḥ svarṇahārī tu tatpāpasyāpanuttaye // KūrmP_2,32.11 //</l>\n</lg>\n\n<lg>\n<l>gurorbhāryāṃ samāruhya brāhmaṇaḥ kāmamohitaḥ /</l>\n<l>avagūhet striyaṃ taptāṃ dīptāṃ kārṣṇāyasīṃ kṛtām // KūrmP_2,32.12 //</l>\n</lg>\n\n<lg>\n<l>svayaṃ vā śiśnavṛṣaṇāvutkṛtyādhāya cāñcalau /</l>\n<l>ātiṣṭhed dakṣiṇāmāśāmānipātādajihmagaḥ // KūrmP_2,32.13 //</l>\n</lg>\n\n<lg>\n<l>gurvarthaṃ vā hataḥ śuddhyeccared vā brahmahā vratam /</l>\n<l>śākhāṃ vā kaṇṭakopetāṃ pariṣvajyātha vatsaram /</l>\n<l>adhaḥ śayīta niyato mucyate gurutalpagaḥ // KūrmP_2,32.14 //</l>\n</lg>\n\n<lg>\n<l>kṛcchraṃ vābdaṃ cared vipraścīravāsāḥ samāhitaḥ /</l>\n<l>aśvamedhāvabhṛthake snātvā vā śuddhyate naraḥ // KūrmP_2,32.15 //</l>\n</lg>\n\n<lg>\n<l>kāle 'ṣṭame vā bhuñjāno brahmacārī sadāvratī /</l>\n<l>sthānāsanābhyāṃ viharaṃstrirahno 'bhyupayannapaḥ // KūrmP_2,32.16 //</l>\n</lg>\n\n<lg>\n<l>adhaḥ śāyī tribhirvarṣaistad vyapohati pātakam /</l>\n<l>cāndrāyaṇāni vā kuryāt pañca catvāri vā punaḥ // KūrmP_2,32.17 //</l>\n</lg>\n\n<lg>\n<l>patitaiḥ saṃprayuktānāmatha vakṣyāmi niṣkṛtim /</l>\n<l>patitena tu saṃsargaṃ yo yena kurute dvijaḥ /</l>\n<l>sa tatpāpāpanodārthaṃ tasyaiva vratamācaret // KūrmP_2,32.18 //</l>\n</lg>\n\n<lg>\n<l>taptakṛcchraṃ cared vātha saṃvatsaramatandritaḥ /</l>\n<l>ṣāṇmāsike tu saṃsarge prāyaścittārdhamarhati // KūrmP_2,32.19 //</l>\n</lg>\n\n<lg>\n<l>ebhirvratairapohanti mahāpātakino malam /</l>\n<l>puṇyatīrthābhigamanāt pṛthivyāṃ vātha niṣkṛtiḥ // KūrmP_2,32.20 //</l>\n</lg>\n\n<lg>\n<l>brahmahatyā surāpānaṃ steyaṃ gurvaṅganāgamaḥ /</l>\n<l>kṛtvā taiścāpi saṃsargaṃ brāhmaṇaḥ kāmakārataḥ // KūrmP_2,32.21 //</l>\n</lg>\n\n<lg>\n<l>kuryādanaśanaṃ vipraḥ puṇyatīrthe samāhitaḥ /</l>\n<l>jvalantaṃ vā viśedagniṃ dhyātvā devaṃ kapardinam // KūrmP_2,32.22 //</l>\n</lg>\n\n<lg>\n<l>na hyanyā niṣkṛtirdṛṣṭā munibhirdharmavādibhiḥ /</l>\n<l>tasmāt puṇyeṣu tīrtheṣu dahed vāpi svadehakam // KūrmP_2,32.23 //</l>\n</lg>\n\n<lg>\n<l>gatvā duhitaraṃ vipraḥ svasāraṃ vā snuṣāmapi /</l>\n<l>praviśejjvalanaṃ dīptaṃ matipūrvamiti sthitiḥ // KūrmP_2,32.24 //</l>\n</lg>\n\n<lg>\n<l>mātṛṣvasāṃ mātulānīṃ tathaiva ca pitṛṣvasām /</l>\n<l>bhāgineyīṃ samāruhya kuryāt kṛcchrātikṛcchrakau // KūrmP_2,32.25 //</l>\n</lg>\n\n<lg>\n<l>cāndrāyaṇaṃ ca kurvota tasya pāpasya śāntaye /</l>\n<l>dhyāyan devaṃ jagadyonimanādinidhanaṃ param // KūrmP_2,32.26 //</l>\n</lg>\n\n<lg>\n<l>bhrātṛbhāryāṃ samāruhya kuryāt tatpāpaśāntaye /</l>\n<l>cāndrāyaṇāni catvāri pañca vā susamāhitaḥ // KūrmP_2,32.27 //</l>\n</lg>\n\n<lg>\n<l>paitṛṣvastreyīṃ gatvā tu svastreyāṃ mātureva ca /</l>\n<l>mātulasya sutāṃ vāpi gatvā cāndrāyaṇaṃ caret // KūrmP_2,32.28 //</l>\n</lg>\n\n<lg>\n<l>sakhibhāryāṃ samāruhya gatvā śyālīṃ tathaiva ca /</l>\n<l>ahorātroṣito bhūtvā taptakṛcchraṃ samācaret // KūrmP_2,32.29 //</l>\n</lg>\n\n<lg>\n<l>udakyāgamane viprastrirātreṇa viśudhyati /</l>\n<l>cāṇḍālīgamane caiva taptakṛcchratrayaṃ viduḥ /</l>\n<l>saha sāṃtapanenāsya nānyathā niṣkṛtiḥ smṛtā // KūrmP_2,32.30 //</l>\n</lg>\n\n<lg>\n<l>mātṛgotrāṃ samāsādya samānapravarāṃ tathā /</l>\n<l>cādrāyaṇena śudhyeta prayatātmā samāhitaḥ // KūrmP_2,32.31 //</l>\n</lg>\n\n<lg>\n<l>brāhmaṇo brāhmaṇīṃ gatvā gṛcchramekaṃ samācaret /</l>\n<l>kanyakāṃ dūṣayitvā tu careccāndrāyaṇavratam // KūrmP_2,32.32 //</l>\n</lg>\n\n<lg>\n<l>amānuṣīṣu puruṣa udakyāyāmayoniṣu /</l>\n<l>retaḥ siktvā jale caiva kṛcchraṃ sāntapanaṃ caret // KūrmP_2,32.33 //</l>\n</lg>\n\n<lg>\n<l>bandhakīgamane viprastrirātreṇa viśuddhyati /</l>\n<l>gavi bhathunamāsevya careccāndrāyaṇavratam // KūrmP_2,32.34 //</l>\n</lg>\n\n<lg>\n<l>ajāvī maithunaṃ kṛtvā prājāpatyaṃ cared dvijaḥ /</l>\n<l>patitāṃ ca striyaṃ gatvā tribhiḥ kṛcchrai rviśuddhyati // KūrmP_2,32.35 //</l>\n</lg>\n\n<lg>\n<l>pulkasīgamane caiva kracchraṃ cāndrāyaṇaṃ caret /</l>\n<l>naṭīṃ śailūṣakīṃ caiva rajakīṃ veṇujīvinīm /</l>\n<l>gatvā cāndrāyaṇaṃ kuryāt tathā carmopajīvinīm // KūrmP_2,32.36 //</l>\n</lg>\n\n<lg>\n<l>brahāmacārī striyaṃ gacchet kathañcitkāmamohitaḥ /</l>\n<l>saptagāraṃ cared bhaikṣaṃ vasitvā gardabhājinam // KūrmP_2,32.37 //</l>\n</lg>\n\n<lg>\n<l>upaspṛśet triṣavaṇaṃ svapāpaṃ parikīrtayan /</l>\n<l>saṃvatsareṇa caikena tasmāt pāpāt pramucyate // KūrmP_2,32.38 //</l>\n</lg>\n\n<lg>\n<l>brahmahatyāvrataṃ vāpi ṣaṇmāsānācared yamī /</l>\n<l>mucyate hyavakīrṇo tu brāhmaṇānumate sthitaḥ // KūrmP_2,32.39 //</l>\n</lg>\n\n<lg>\n<l>saptarātramakṛtvā tu bhaikṣacaryāgnipūjanam /</l>\n<l>retasaśca samutsarge prāyaścittaṃ samācaret // KūrmP_2,32.40 //</l>\n</lg>\n\n<lg>\n<l>oṅkārapūrvikābhistu mahāvyāhṛtibhiḥ sadā /</l>\n<l>saṃvatsaraṃ tu bhuñjāno naktaṃ bhikṣāśanaḥ śuciḥ // KūrmP_2,32.41 //</l>\n</lg>\n\n<lg>\n<l>sāvitrīṃ ca japeccaiva nityaṃ krodhavivarjitaḥ /</l>\n<l>nadītīreṣu tīrtheṣu tasmāt pāpād vimucyate // KūrmP_2,32.42 //</l>\n</lg>\n\n<lg>\n<l>hatvā tu kṣatriyaṃ vipraḥ kuryād brahmahaṇo vratam /</l>\n<l>akāmato vai ṣaṇmāsān dadyān pañcaśataṃ gavām // KūrmP_2,32.43 //</l>\n</lg>\n\n<lg>\n<l>abdaṃ careta niyato vanavāsī samāhitaḥ /</l>\n<l>prājāpatyaṃ sāntapanaṃ taptakṛcchraṃ tu vā svayam // KūrmP_2,32.44 //</l>\n</lg>\n\n<lg>\n<l>pramāpyākāmato vaiśyaṃ kuryāt saṃvatsaradvayam /</l>\n<l>gosahasraṃ sapādaṃ ca dadyād brahmahaṇo vratam /</l>\n<l>kṛcchrātikṛcchrau vā kuryāccāndrāyaṇamathāvi vā // KūrmP_2,32.45 //</l>\n</lg>\n\n<lg>\n<l>saṃvatsaraṃ vrataṃ kuryācchūdraṃ hatvā pramādataḥ /</l>\n<l>gosahasrārdhapādaṃ ca dadyāt tatpāpaśāntaye // KūrmP_2,32.46 //</l>\n</lg>\n\n<lg>\n<l>aṣṭau varṣāṇi ṣaṭ trīṇi kuryād brahmahaṇo vratam /</l>\n<l>hatvā tu kṣatriyaṃ vaiśyaṃ śūdraṃ caiva yathākramam // KūrmP_2,32.47 //</l>\n</lg>\n\n<lg>\n<l>nihatya brāhmaṇīṃ viprastvaṣṭavarṣaṃ vrataṃ caret /</l>\n<l>rājanyāṃ varṣaṣaṭkaṃ tu vaiśyāṃ saṃvatsaratrayam /</l>\n<l>vatsareṇa viśuddhyeta śūdrāṃ hatvā dvijottamaḥ // KūrmP_2,32.48 //</l>\n</lg>\n\n<lg>\n<l>vaiśyāṃ hatvā pramādena kiñcid dadyād dvijātaye /</l>\n<l>antyajānāṃ vadhe caiva kuryāccāndrāyaṇaṃ vratam /</l>\n<l>parākeṇāthavā śuddhirityāha bhagavānajaḥ // KūrmP_2,32.49 //</l>\n</lg>\n\n<lg>\n<l>maṇḍūkaṃ nakulaṃ kākaṃ dandaśūkaṃ ca mūṣikam /</l>\n<l>śvānaṃ hatvā dvijaḥ kuryāt ṣoḍaśāṃśaṃ vrataṃ tataḥ // KūrmP_2,32.50 //</l>\n</lg>\n\n<lg>\n<l>payaḥ pibet trirātraṃ tu śvānaṃ hatvā suyantritaḥ /</l>\n<l>mārjāraṃ vātha nakulaṃ yojanaṃ vādhvano vrajet /</l>\n<l>kṛcchraṃ dvādaśarātraṃ tu kuryādaśvavadhe dvijaḥ // KūrmP_2,32.51 //</l>\n</lg>\n\n<lg>\n<l>abhrīṃ kārṣṇāyasīṃ dadyāt sarpaṃ hatvā dvijottamaḥ /</l>\n<l>palālabhāraṃ ṣaṇḍaṃ ca saisakaṃ caikamāṣakam // KūrmP_2,32.52 //</l>\n</lg>\n\n<lg>\n<l>dhṛtakumbhaṃ varāhaṃ ca tiladroṇaṃ ca tittirim /</l>\n<l>śukaṃ dvihāyanaṃ vatsaṃ krauñcaṃ hatvā trihāyanam // KūrmP_2,32.53 //</l>\n</lg>\n\n<lg>\n<l>hatvā haṃsaṃ balākāṃ ca bakaṃ barhiṇameva ca /</l>\n<l>vānaraṃ śyenabhāsau ca sparśayed brāhmaṇāya gām // KūrmP_2,32.54 //</l>\n</lg>\n\n<lg>\n<l>kravyādāṃstu mṛgān hatvā dhenuṃ dadyāt payasvinīm /</l>\n<l>akravyādān vatsatarīmuṣṭraṃ hatvā tu kṛṣṇalam // KūrmP_2,32.55 //</l>\n</lg>\n\n<lg>\n<l>kiñcideva tu viprāya dadyādasthimatāṃ vadhe /</l>\n<l>anasthnāṃ caiva hiṃsāyāṃ prāṇāyāmena śudhyati // KūrmP_2,32.56 //</l>\n</lg>\n\n<lg>\n<l>phaladānāṃ tu vṛkṣāṇāṃ chedane japyamṛkśatam /</l>\n<l>gulmavallīlatānāṃ tu puṣpitānāṃ ca vīrudhām // KūrmP_2,32.57 //</l>\n</lg>\n\n<lg>\n<l>anyeṣāṃ caiva vṛkṣāṇāṃ sarasānāṃ ca sarvaśaḥ /</l>\n<l>phalapuṣpodbhavānāṃ ca ghṛtaprāśo viśodhanam // KūrmP_2,32.58 //</l>\n</lg>\n\n<lg>\n<l>hastināṃ ca vadhe dṛṣṭaṃ taptakṛcchraṃ viśodhanam /</l>\n<l>cāndrāyaṇaṃ parākaṃ vā gāṃ hatvā tu pramādataḥ /</l>\n<l>matipūrvaṃ vadhe cāsyāḥ prāyaścittaṃ na vidyate // KūrmP_2,32.59 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge dvātriśo 'dhyāyaḥ</p>\n\n</div>\n<div>\n\n<lg>\n<l>vyāsa uvāca</l>\n<l>manuṣyāṇāṃ tu haraṇaṃ kṛtvā strīṇāṃ gṛhasya ca /</l>\n<l>vāpīkūpajalānāṃ ca śudhyeccāndrāyaṇena tu // KūrmP_2,33.1 //</l>\n</lg>\n\n<lg>\n<l>dravyāṇāmalpasārāṇāṃ steyaṃ kṛtvānyaveśmataḥ /</l>\n<l>caret sāṃtapanaṃ kṛcchraṃ tanniryātyātmaśuddhaye // KūrmP_2,33.2 //</l>\n</lg>\n\n<lg>\n<l>dhānyānnadhanacauryaṃ tu kṛtvā kāmād dvijottamaḥ /</l>\n<l>svajātīyagṛhādeva kṛcchrārdhena viśuddhyati // KūrmP_2,33.3 //</l>\n</lg>\n\n<lg>\n<l>bhakṣabhojyāpaharaṇe yānaśayyāsanasya ca /</l>\n<l>puṣpamūlaphalānāṃ ca pañcagavyaṃ viśodhanam // KūrmP_2,33.4 //</l>\n</lg>\n\n<lg>\n<l>tṛṇakāṣṭhadrumāṇāṃ ca śuṣkānnasya guḍasya ca /</l>\n<l>cailacarmāmiṣāṇāṃ ca trirātraṃ syādabhojanam // KūrmP_2,33.5 //</l>\n</lg>\n\n<lg>\n<l>maṇimuktāpravālānāṃ tāmrasya rajatasya ca /</l>\n<l>ayaḥ kāṃsyopalānāṃ ca dvādaśāhaṃ kaṇāśanam // KūrmP_2,33.6 //</l>\n</lg>\n\n<lg>\n<l>kārpāsakīṭajorṇānāṃ dviśaphaikaśaphasya ca /</l>\n<l>pakṣigandhauṣadhīnāṃ ca rajvāścaiva tryahaṃ payaḥ // KūrmP_2,33.7 //</l>\n</lg>\n\n<lg>\n<l>naramāṃsāśanaṃ kṛtvā cāndrāyaṇamathācaret /</l>\n<l>kākaṃ caiva tathā śvānaṃ jagdhvā hastinameva ca /</l>\n<l>varāhaṃ kukkuṭaṃ cātha taptakṛcchreṇa śudhyati // KūrmP_2,33.8 //</l>\n</lg>\n\n<lg>\n<l>kravyādānāṃ ca māṃsāni purīṣaṃ mūtrameva ca /</l>\n<l>gogomāyukapīnāṃ ca tadeva vratamācaret /</l>\n<l>upoṣya dvādaśāhaṃ tu kūṣmāṇḍairjuhuyād ghṛtam // KūrmP_2,33.9 //</l>\n</lg>\n\n<lg>\n<l>nakulolūkamārjāraṃ jagdhvā sāṃtapanaṃ caret /</l>\n<l>śvāpadoṣṭrakharāñjagdhvā taptakṛcchreṇa śuddhyati /</l>\n<l>vratavaccaiva saṃskāraṃ pūrveṇa vidhinaiva tu // KūrmP_2,33.10 //</l>\n</lg>\n\n<lg>\n<l>bakaṃ caiva balākaṃ ca haṃsaṃ kāraṇḍavaṃ tathā /</l>\n<l>cakravākaṃ plavaṃ jagghvā dvādaśāhamabhojanam // KūrmP_2,33.11 //</l>\n</lg>\n\n<lg>\n<l>kapotaṃ ṭiṭṭibhaṃ caiva śukaṃ sārasameva ca /</l>\n<l>ulūkaṃ jālapādaṃ ca jagdhvāpyetad vrataṃ caret // KūrmP_2,33.12 //</l>\n</lg>\n\n<lg>\n<l>śiśumāraṃ tathā cāṣaṃ matsyamāṃsaṃ tathaiva ca /</l>\n<l>jagdhvā caiva kaṭāhārametadeva cared vratam // KūrmP_2,33.13 //</l>\n</lg>\n\n<lg>\n<l>kokilaṃ caiva matsyāṃśca maṇḍukaṃ bhujagaṃ tathā /</l>\n<l>gomūtrayāvakāhāro māsenaikena śuddhyati // KūrmP_2,33.14 //</l>\n</lg>\n\n<lg>\n<l>jalecarāṃśca jalajān prattudānnakhaviṣkirān /</l>\n<l>raktapādāṃstathā jagdhvā saptāhaṃ caitadācaret // KūrmP_2,33.15 //</l>\n</lg>\n\n<lg>\n<l>śuno māṃsaṃ śuṣkamāṃsamātmārthaṃ ca tathā kṛtam /</l>\n<l>bhuktvā māsaṃ caredetat tatpāpasyāpanuttaye // KūrmP_2,33.16 //</l>\n</lg>\n\n<lg>\n<l>vārtākaṃ bhustṛṇaṃ śigruṃ khukhuṇḍaṃ karakaṃ tathā /</l>\n<l>prājāpatyaṃ carejjagdhvā śaṅkhaṃ kumbhīkameva ca // KūrmP_2,33.17 //</l>\n</lg>\n\n<lg>\n<l>palāṇḍuṃ laśunaṃ caiva bhuktvā cāndrāyaṇaṃ caret /</l>\n<l>nālikāṃ taṇḍulīyaṃ ca prājāpatyena śuddhyati // KūrmP_2,33.18 //</l>\n</lg>\n\n<lg>\n<l>aśmāntakaṃ tathā potaṃ taptakṛcchreṇa śuddhyati /</l>\n<l>prājāpatyena śuddhiḥ syāt kakkubhāṇḍasya bhakṣaṇe // KūrmP_2,33.19 //</l>\n</lg>\n\n<lg>\n<l>alābuṃ kiṃśukaṃ caiva bhuktvā caitad vrataṃ caret /</l>\n<l>udumbaraṃ ca kāmena taptakṛcchreṇa śuddhyati // KūrmP_2,33.20 //</l>\n</lg>\n\n<lg>\n<l>vṛthā kṛsarasaṃyāvaṃ pāyasāpūpasaṃkulam /</l>\n<l>bhuktvā caivaṃ vidhaṃ tvannaṃ trirātreṇa viśuddhyati // KūrmP_2,33.21 //</l>\n</lg>\n\n<lg>\n<l>pītvā kṣīrāṇyapeyāni brahmacārī samāhitaḥ /</l>\n<l>gomūtrayāvakāhāro māsenaikena śuddhyati // KūrmP_2,33.22 //</l>\n</lg>\n\n<lg>\n<l>anirdaśāhaṃ gokṣīraṃ māhiṣaṃ cājameva ca /</l>\n<l>saṃdhinyāśca vivatsāyāḥ piban kṣīramidaṃ caret // KūrmP_2,33.23 //</l>\n</lg>\n\n<lg>\n<l>eteṣāṃ ca vikārāṇi pītvā mohena mānavaḥ /</l>\n<l>gomūtrayāvakāhāraḥ saptarātreṇa śuddhyati // KūrmP_2,33.24 //</l>\n</lg>\n\n<lg>\n<l>bhuktvā caiva navaśrāddhe mṛtake sūtake tathā /</l>\n<l>cāndrāyaṇena śuddhyeta brāhmaṇastu samāhitaḥ // KūrmP_2,33.25 //</l>\n</lg>\n\n<lg>\n<l>yasyāgnau hūyate nityaṃ na yasyāgraṃ na dīyate /</l>\n<l>cāndrāyaṇaṃ caret samyak tasyānnaprāśane dvijaḥ // KūrmP_2,33.26 //</l>\n</lg>\n\n<lg>\n<l>abhojyānāṃ tu sarveṣāṃ bhuktvā cānnamupaskṛtam /</l>\n<l>antāvasāyināṃ caiva taptakṛcchreṇa śuddhyati // KūrmP_2,33.27 //</l>\n</lg>\n\n<lg>\n<l>cāṇḍālānnaṃ dvijo bhuktvā samyak cāndrāyaṇaṃ caret /</l>\n<l>buddhipūrvaṃ tu kṛcchrābdaṃ punaḥ saṃskārameva ca // KūrmP_2,33.28 //</l>\n</lg>\n\n<lg>\n<l>asurāmadyapānena kuryāccāndrāyaṇavratam /</l>\n<l>abhojyānnaṃ tu bhuktvā ca prājāpatyena śuddhyati // KūrmP_2,33.29 //</l>\n</lg>\n\n<lg>\n<l>viṇmūtrapāśanaṃ kṛtvā retasaścaitadācaret /</l>\n<l>anādiṣṭeṣu caikāhaṃ sarvatra tu yathārthataḥ // KūrmP_2,33.30 //</l>\n</lg>\n\n<lg>\n<l>viḍvarāhakharoṣṭrāṇāṃ gomāyoḥ kapikākayoḥ /</l>\n<l>prāśya mūtrapurīṣāṇi dvijaścāndrāyaṇaṃ caret // KūrmP_2,33.31 //</l>\n</lg>\n\n<lg>\n<l>ajñānāt prāśya viṇmūtraṃ surāsaṃspṛṣṭameva ca /</l>\n<l>punaḥ saṃskāramarhanti trayo varṇā dvijātayaḥ // KūrmP_2,33.32 //</l>\n</lg>\n\n<lg>\n<l>kravyādāṃ pakṣiṇāṃ caiva prāśya mūtrapurīṣakam /</l>\n<l>mahāsāṃtapanaṃ mohāt tathā kuryād dvijottamaḥ /</l>\n<l>bhāsamaṇḍūkakurare viṣkire kṛcchramācaret // KūrmP_2,33.33 //</l>\n</lg>\n\n<lg>\n<l>prājāpatyena śuddhyeta brāhāmaṇocchiṣṭabhojane /</l>\n<l>kṣatriye taptakṛcchraṃ syād vaiśye caivātikṛcchrakam /</l>\n<l>śūdrocchiṣṭaṃ dvijo bhuktvā kuryāccāndrāyaṇavratam // KūrmP_2,33.34 //</l>\n</lg>\n\n<lg>\n<l>surābhāṇḍodare vāri pītvā cāndrāyaṇaṃ caret /</l>\n<l>śunocchiṣṭaṃ dvijo bhuktvā trirātreṇa viśuddhyati /</l>\n<l>gomūtrayāvakāhāraḥ pītaśeṣaṃ ca rāgavān // KūrmP_2,33.35 //</l>\n</lg>\n\n<lg>\n<l>apo mūtrapurīṣādyairdūṣitāḥ prāśayed yadā /</l>\n<l>tadā sāṃtapanaṃ proktaṃ vrataṃ pāpaviśodhanam // KūrmP_2,33.36 //</l>\n</lg>\n\n<lg>\n<l>cāṇḍālakūpabhāṇḍeṣu yadi jñānāt pibejjalam /</l>\n<l>caret sāṃtapanaṃ kṛcchraṃ brāhmaṇaḥ pāpaśodhanam // KūrmP_2,33.37 //</l>\n</lg>\n\n<lg>\n<l>cāṇḍālena tu saṃspṛṣṭaṃ pītvā vāri dvijottamaḥ /</l>\n<l>trirātreṇa viśuddhyeta pañcagavyena caiva hi // KūrmP_2,33.38 //</l>\n</lg>\n\n<lg>\n<l>mahāpātakisaṃsparśe bhuṅkte 'snātvā dvijo yadi /</l>\n<l>buddhipūrvaṃ tu mūḍhātmā taptakṛcchraṃ samācaret // KūrmP_2,33.39 //</l>\n</lg>\n\n<lg>\n<l>spṛṣṭvā mahāpātakinaṃ cāṇḍālaṃ vā rajasvalām /</l>\n<l>pramādād bhojanaṃ kṛtvā trirātreṇa viśuddhyati // KūrmP_2,33.40 //</l>\n</lg>\n\n<lg>\n<l>snānārhe yadi bhuñjīta ahorātreṇa śuddhyati /</l>\n<l>buddhipūrvaṃ tu kṛcchreṇa bhagavānāha padmajaḥ // KūrmP_2,33.41 //</l>\n</lg>\n\n<lg>\n<l>śuṣkaparyuṣitādīni gavādipratidūṣitam /</l>\n<l>bhuktvopavāsaṃ kurvota kṛcchrapādamathāpi vā // KūrmP_2,33.42 //</l>\n</lg>\n\n<lg>\n<l>saṃvatsarānte kṛcchraṃ tu cared vipraḥ punaḥ punaḥ /</l>\n<l>ajñātabhuktaśuddhyarthaṃ jñātasya tu viśeṣataḥ // KūrmP_2,33.43 //</l>\n</lg>\n\n<lg>\n<l>vrātyānāṃ yajanaṃ kṛtvā pareṣāmantyakarma ca /</l>\n<l>abhicāramahīnaṃ ca tribhiḥ kṛcchrairviśuddhyati // KūrmP_2,33.44 //</l>\n</lg>\n\n<lg>\n<l>brāhmaṇādihatānāṃ tu kṛtvā dāhādikāḥ kriyāḥ /</l>\n<l>gomūtrayāvakāhāraḥ prājāpatyena śuddhyati // KūrmP_2,33.45 //</l>\n</lg>\n\n<lg>\n<l>tailābhyakto 'thavā kuryād yadi mūtrapurīṣake /</l>\n<l>ahorātreṇa śuddhyeta śmaśrukarma ca maithunam // KūrmP_2,33.46 //</l>\n</lg>\n\n<lg>\n<l>ekāhena vivāhāgniṃ parihārya dvijottamaḥ /</l>\n<l>trirātreṇa viśaddhyeta trirātrāt ṣaḍahaṃ punaḥ // KūrmP_2,33.47 //</l>\n</lg>\n\n<lg>\n<l>daśāhaṃ dvādaśāhaṃ vā parihārya pramādataḥ /</l>\n<l>kṛcchraṃ cāndrāyaṇaṃ kuryāt tatpāpasyāpanuttaye // KūrmP_2,33.48 //</l>\n</lg>\n\n<lg>\n<l>patitād dravyamādāya tadutsargeṇa śuddhyati /</l>\n<l>caret sāṃtapanaṃ kṛcchramityāha bhagavān prabhuḥ // KūrmP_2,33.49 //</l>\n</lg>\n\n<lg>\n<l>anāśakanivṛttāstu pravrajyāvasitāstathā /</l>\n<l>careyustrīṇi kṛcchrāṇi trīṇi cāndrāyaṇāni ca // KūrmP_2,33.50 //</l>\n</lg>\n\n<lg>\n<l>punaśca jātakarmādisaṃkāraiḥ saṃskṛtā dvijāḥ /</l>\n<l>śuddhyeyustad vrataṃ samyak careyurdharmavardhanāḥ // KūrmP_2,33.51 //</l>\n</lg>\n\n<lg>\n<l>anupāsitasaṃdhyastu tadaharyāpako vaset /</l>\n<l>anaśnan saṃyatamanā rātrau ced rātrimeva hi // KūrmP_2,33.52 //</l>\n</lg>\n\n<lg>\n<l>akṛtvā samidādhānaṃ śuciḥ snātvā samāhitaḥ /</l>\n<l>gāyatryaṣṭasahasrasya japyaṃ kuryād viśuddhaye // KūrmP_2,33.53 //</l>\n</lg>\n\n<lg>\n<l>upāsīta na cet saṃdhyāṃ gṛhastho 'pi pramādataḥ /</l>\n<l>snātvā viśuddhyate sadyaḥ pariśrāntastu saṃyamāt // KūrmP_2,33.54 //</l>\n</lg>\n\n<lg>\n<l>vedoditāni nityāni karmāṇi ca vilopya tu /</l>\n<l>snātakavratalopaṃ tu kṛtvā copavased dinam // KūrmP_2,33.55 //</l>\n</lg>\n\n<lg>\n<l>saṃvatsaraṃ caret kṛcchramagnyutsādī dvijottamaḥ /</l>\n<l>cāndrāyaṇaṃ cared vrātyo gopradānena śuddhyati // KūrmP_2,33.56 //</l>\n</lg>\n\n<lg>\n<l>nāstikyaṃ yadi kurvota prājāpatyaṃ cared dvijaḥ /</l>\n<l>devadrohaṃ gurudrohaṃ taptakṛcchreṇa śuddhyati // KūrmP_2,33.57 //</l>\n</lg>\n\n<lg>\n<l>uṣṭrayānaṃ samāruhya kharayānaṃ ca kāmataḥ /</l>\n<l>trirātreṇa viśuddhyet tu nagno vā praviśejjalam // KūrmP_2,33.58 //</l>\n</lg>\n\n<lg>\n<l>ṣaṣṭhānnakālatāmāsaṃ saṃhitājapa eva ca /</l>\n<l>homāśca śākalā nityamapāṅktānāṃ viśodhanam // KūrmP_2,33.59 //</l>\n</lg>\n\n<lg>\n<l>nīlaṃ raktaṃ vasitvā ca brāhmaṇo vastrameva hi /</l>\n<l>ahorātroṣitaḥ snātaḥ pañcagavyena śuddhyati // KūrmP_2,33.60 //</l>\n</lg>\n\n<lg>\n<l>vedadharmapurāṇānāṃ caṇḍālasya tu bhāṣaṇe /</l>\n<l>cāndrāyaṇena śuddhiḥ syānna hyanyā tasya niṣkṛtiḥ // KūrmP_2,33.61 //</l>\n</lg>\n\n<lg>\n<l>udbandhanādinihataṃ saṃspṛśya brāhmaṇaḥ kvacit /</l>\n<l>cāndrāyaṇena śuddhiḥ syāt prājāpatyena vā punaḥ // KūrmP_2,33.62 //</l>\n</lg>\n\n<lg>\n<l>ucchiṣṭo yadyanācāntaścāṇḍālādīn spṛśed dvijaḥ /</l>\n<l>pramādād vai japet snātvā gāyatryaṣṭasahasrakam // KūrmP_2,33.63 //</l>\n</lg>\n\n<lg>\n<l>drupadānāṃ śataṃ vāpi brahmacārī samāhitaḥ /</l>\n<l>trirātropoṣitaḥ samyak pañcagavyena śuddhyati // KūrmP_2,33.64 //</l>\n</lg>\n\n<lg>\n<l>caṇḍālapatitādīṃstu kāmād yaḥ saṃspṛśed dvijaḥ /</l>\n<l>ucchiṣṭastatra kurvota prājāpatyaṃ viśuddhaye // KūrmP_2,33.65 //</l>\n</lg>\n\n<lg>\n<l>cāṇḍālasūtakaśavāṃstathā nārīṃ rajasvalām /</l>\n<l>spṛṣṭvā snāyād viśuddhyarthaṃ tatspṛṣṭaṃ patitiṃ tathā // KūrmP_2,33.66 //</l>\n</lg>\n\n<lg>\n<l>cāṇḍālasūtakaśavaiḥ saṃspṛṣṭaṃ saṃspṛśed yadi /</l>\n<l>pramādāt tata ācamya japaṃ kuryāt samāhitaḥ // KūrmP_2,33.67 //</l>\n</lg>\n\n<lg>\n<l>tat spṛṣṭasparśinaṃ spṛṣṭvā buddhipūrvaṃ dvijottamaḥ /</l>\n<l>ācamet tad viśuddhyarthaṃ prāha devaḥ pitāmahaḥ // KūrmP_2,33.68 //</l>\n</lg>\n\n<lg>\n<l>bhuñjānasya tu viprasya kadācit saṃstraved gudam /</l>\n<l>kṛtvā śaucaṃ tataḥ snāyādupoṣya juhuyād ghṛtam // KūrmP_2,33.69 //</l>\n</lg>\n\n<lg>\n<l>cāṇḍālāntyaśavaṃ spṛṣṭvā kṛcchraṃ kuryād viśuddhaye /</l>\n<l>spṛṣṭvābhyaktastvasaṃspṛśyamahorātreṇa śuddhyati // KūrmP_2,33.70 //</l>\n</lg>\n\n<lg>\n<l>surāṃ spṛṣṭvā dvijaḥ kuryāt prāṇāyāmatrayaṃ śuciḥ /</l>\n<l>palāṇḍuṃ laśunaṃ caiva ghṛtaṃ prāśya tataḥ śuciḥ // KūrmP_2,33.71 //</l>\n</lg>\n\n<lg>\n<l>brāhmaṇastu śunā daṣṭastryahaṃ sāyaṃ payaḥ pibet /</l>\n<l>nābherūrdhvaṃ tu daṣṭasya tadeva dviguṇaṃ bhavet // KūrmP_2,33.72 //</l>\n</lg>\n\n<lg>\n<l>syādetat triguṇaṃ bāhvormūrdhni ca syāccaturguṇam /</l>\n<l>snātvā japed vā sāvitrīṃ śvabhirdaṣṭo dvijottamaḥ // KūrmP_2,33.73 //</l>\n</lg>\n\n<lg>\n<l>anirvartya mahāyajñān yo bhuṅkte tu dvijottamaḥ /</l>\n<l>anāturaḥ sati dhane kṛcchrārdhena sa śuddhyati // KūrmP_2,33.74 //</l>\n</lg>\n\n<lg>\n<l>āhitāgnirupasthānaṃ na kuryād yastu parvaṇi /</l>\n<l>ṛtau na gacched bhāryāṃ vā so 'pi kṛcchrārdhamācaret // KūrmP_2,33.75 //</l>\n</lg>\n\n<lg>\n<l>vinādbhirapsu nāpyārtaḥ śarīraṃ sanniveśya ca /</l>\n<l>sacailo jalamāplutya gāmālabhya viśuddhyati // KūrmP_2,33.76 //</l>\n</lg>\n\n<lg>\n<l>buddhipūrvaṃ tvabhyudito japedantarjale dvijaḥ /</l>\n<l>gāyatryaṣṭasahasraṃ tu tryahaṃ copavased vratī // KūrmP_2,33.77 //</l>\n</lg>\n\n<lg>\n<l>anugamyecchayā śūdraṃ pretībhūtaṃ dvijottamaḥ /</l>\n<l>gāyatryaṣṭasahasraṃ ca japyaṃ kuryānnadīṣu ca // KūrmP_2,33.78 //</l>\n</lg>\n\n<lg>\n<l>kṛtvā tu śapathaṃ vipro viprasya vadhasaṃyutam /</l>\n<l>mṛṣaiva yāvakānnena kuryāccāndrāyaṇaṃ vratam // KūrmP_2,33.79 //</l>\n</lg>\n\n<lg>\n<l>paṅktyāṃ viṣamadānaṃ tu kṛtvā kṛcchreṇa śuddhyati /</l>\n<l>chāyāṃ śvapākasyāruhya snātvā saṃprāśayed ghṛtam // KūrmP_2,33.80 //</l>\n</lg>\n\n<lg>\n<l>īkṣedādityamaśucirdṛṣṭvāgniṃ candrameva vā /</l>\n<l>mānuṣaṃ cāsthi saṃspṛśya snānaṃ kṛtvā viśuddhyati // KūrmP_2,33.81 //</l>\n</lg>\n\n<lg>\n<l>kṛtvā tu mithyādhyayanaṃ cared bhaikṣaṃ tu vatsaram /</l>\n<l>kṛtaghno brāhmaṇagṛhe pañca saṃvatsaraṃ vratī // KūrmP_2,33.82 //</l>\n</lg>\n\n<lg>\n<l>huṅkāraṃ brāhmaṇasyoktvā tvaṅkāraṃ ca garīyasaḥ /</l>\n<l>snātvānaśnannahaḥ śeṣaṃ praṇipatya prasādayet // KūrmP_2,33.83 //</l>\n</lg>\n\n<lg>\n<l>tāḍayitvā tṛṇenāpi kaṇṭhaṃ baddhvāpi vāsasā /</l>\n<l>vivāde vāpi nirjitya praṇipatya prasādayet // KūrmP_2,33.84 //</l>\n</lg>\n\n<lg>\n<l>avagūrya caret kṛcchramatikṛcchraṃ nipātane /</l>\n<l>kṛcchrātikṛcchrau kurvota viprasyotpādya śoṇitam // KūrmP_2,33.85 //</l>\n</lg>\n\n<lg>\n<l>gurorākrośamanṛtaṃ kṛtvā kuryād viśodhanam /</l>\n<l>ekarātraṃ trirātraṃ vā tatpāpasyāpanuttaye // KūrmP_2,33.86 //</l>\n</lg>\n\n<lg>\n<l>devarṣoṇāmabhimukhaṃ ṣṭhīvanākrośane kṛte /</l>\n<l>ulmukena dahejjihvāṃ dātavyaṃ ca hiraṇyakam // KūrmP_2,33.87 //</l>\n</lg>\n\n<lg>\n<l>devodyāne tu yaḥ kuryānmūtroccāraṃ sakṛd dvijaḥ /</l>\n<l>chindyācchiśnaṃ tu śuddhyarthaṃ careccāndrāyaṇaṃ tu vā // KūrmP_2,33.88 //</l>\n</lg>\n\n<lg>\n<l>devatāyatane mūtraṃ kṛtvā mohād dvijottamaḥ /</l>\n<l>śiśnasyotkartanaṃ kṛtvā cāndrāyaṇamathācaret // KūrmP_2,33.89 //</l>\n</lg>\n\n<lg>\n<l>devatānāmṛṣīṇāṃ ca devānāṃ caiva kutsanam /</l>\n<l>kṛtvā samyak prakurvota prājāpatyaṃ dvijottamaḥ // KūrmP_2,33.90 //</l>\n</lg>\n\n<lg>\n<l>taistu saṃbhāṣaṇaṃ kṛtvā snātvā devān samarcayet /</l>\n<l>dṛṣṭvā vīkṣeta bhāsvantaṃ smvatvā viśeśvaraṃ smaret // KūrmP_2,33.91 //</l>\n</lg>\n\n<lg>\n<l>yaḥ sarvabhūtādhipatiṃ viśveśānaṃ vinindati /</l>\n<l>na tasya niṣkṛtiḥ śakyā kartuṃ varṣaśatairapi // KūrmP_2,33.92 //</l>\n</lg>\n\n<lg>\n<l>cāndrāyaṇaṃ caret pūrvaṃ kṛcchraṃ caivātikṛcchrakam /</l>\n<l>prapannaḥ śaraṇaṃ devaṃ tasmāt pāpād vimucyate // KūrmP_2,33.93 //</l>\n</lg>\n\n<lg>\n<l>sarvasvadānaṃ vidhivat sarvapāpaviśodhanam /</l>\n<l>cāndrāyaṇaṃ cavidhinā kṛcchraṃ caivātikṛcchrakam // KūrmP_2,33.94 //</l>\n</lg>\n\n<lg>\n<l>puṇyakṣetrābhigamanaṃ sarvapāpavināśanam /</l>\n<l>devatābhyarcanaṃ nṝṇāmaśeṣāghavināśanam // KūrmP_2,33.95 //</l>\n</lg>\n\n<lg>\n<l>amāvasyāṃ tithiṃ prāpya yaḥ samārādhayecchivam /</l>\n<l>brāhmaṇān bhojayitvā tu sarvapāpaiḥ pramucyate // KūrmP_2,33.96 //</l>\n</lg>\n\n<lg>\n<l>kṛṣṇāṣṭamyāṃ mahādevaṃ tathā kṛṣṇacaturdaśīm /</l>\n<l>saṃpūjya brāhmaṇamukhe sarvapāpaiḥ pramucyate // KūrmP_2,33.97 //</l>\n</lg>\n\n<lg>\n<l>trayodaśyāṃ tathā rātrau sopahāraṃ trilocanam /</l>\n<l>dṛṣṭveśaṃ prathame yāme mucyate sarvapātakaiḥ // KūrmP_2,33.98 //</l>\n</lg>\n\n<lg>\n<l>upoṣitaścaturdaśyāṃ kṛṣṇapakṣe samāhitaḥ /</l>\n<l>yamāca dharmarājāya mṛtyave cāntakāya ca // KūrmP_2,33.99 //</l>\n</lg>\n\n<lg>\n<l>vaivasvatāya kālāya sarvabhūtakṣayāya ca /</l>\n<l>pratyekaṃ tilasaṃyuktān dadyāt saptodakāñjalīn /</l>\n<l>snātvā nadyāṃ tu pūrvāhne mucyate sarvapātakaiḥ // KūrmP_2,33.100 //</l>\n</lg>\n\n<lg>\n<l>brahmacaryamadhaḥ śayyāmupavāsaṃ dvijārcanam /</l>\n<l>vrateṣveteṣu kurvota śāntaḥ saṃyatamānasaḥ // KūrmP_2,33.101 //</l>\n</lg>\n\n<lg>\n<l>amāvasyāyāṃ brahmāṇaṃ samuddiśya pitāmaham /</l>\n<l>brāhmaṇāṃstrīn samabhyarcya mucyate sarvapātakaiḥ // KūrmP_2,33.102 //</l>\n</lg>\n\n<lg>\n<l>ṣaṣṭhyāmupoṣito devaṃ śuklapakṣe samāhitaḥ /</l>\n<l>saptamyāmarcayed bhānuṃ mucyate sarvapātakaiḥ // KūrmP_2,33.103 //</l>\n</lg>\n\n<lg>\n<l>bharaṇyāṃ ca caturthyāṃ ca śanaiścaradine yamam /</l>\n<l>pūjayet saptajanmotthairmucyate pātakairnaraḥ // KūrmP_2,33.104 //</l>\n</lg>\n\n<lg>\n<l>ekādaśyāṃ nirāhāraḥ samabhyarcya janārdanam /</l>\n<l>dvādaśyāṃ śuklapakṣasya mahāpāpaiḥ pramucyate // KūrmP_2,33.105 //</l>\n</lg>\n\n<lg>\n<l>tapo japastīrthasevā devabrāhmaṇapūjanam /</l>\n<l>grahaṇādiṣu kāleṣu mahāpātakaśodhanam // KūrmP_2,33.106 //</l>\n</lg>\n\n<lg>\n<l>yaḥ sarvapāpayukto 'pi puṇyatīrtheṣu mānavaḥ /</l>\n<l>niyamena tyajet prāṇān sa mucyet sarvapātakaiḥ // KūrmP_2,33.107 //</l>\n</lg>\n\n<lg>\n<l>brahmaghnaṃ vā kṛtaghnaṃ vā mahāpātakadūṣitam /</l>\n<l>bhartāramuddharennārī praviṣṭā saha pāvakam // KūrmP_2,33.108 //</l>\n</lg>\n\n<lg>\n<l>etadeva paraṃ strīṇāṃ prāyaścittaṃ vidurbudhāḥ /</l>\n<l>sarvapāpasamudbhūtau nātra kāryā vicāraṇā // KūrmP_2,33.109 //</l>\n</lg>\n\n<lg>\n<l>pativratā tu yā nārī bhartṛśuśrūṣaṇotsukā /</l>\n<l>na tasyā vidyate pāpamiha loke paratra ca // KūrmP_2,33.110 //</l>\n</lg>\n\n<lg>\n<l>pativratā dharmaratā rudrāṇyeva na saṃśayaḥ /</l>\n<l>nāsyāḥ parābhavaṃ kartuṃ śaknotīha janaḥ kvacit // KūrmP_2,33.111 //</l>\n</lg>\n\n<lg>\n<l>yathā rāmasya subhagā sītā trailokyaviśrutā /</l>\n<l>patnī dāśaratherdevī vijigye rākṣaseśvaram // KūrmP_2,33.112 //</l>\n</lg>\n\n<lg>\n<l>rāmasya bhāryāṃ vimalāṃ rāvaṇo rākṣaseśvaraḥ /</l>\n<l>sītāṃ viśālanayanāṃ cakame kālacoditaḥ // KūrmP_2,33.113 //</l>\n</lg>\n\n<lg>\n<l>gṛhītvā māyayā veṣaṃ carantīṃ vijane vane /</l>\n<l>samāhartuṃ matiṃ cakre tāpasaḥ kila kāminīm // KūrmP_2,33.114 //</l>\n</lg>\n\n<lg>\n<l>vijñāya sā ca tadbhāvaṃ smṛtvā dāśarathiṃ patim /</l>\n<l>jagāma śaraṇaṃ vahnimāvasathyaṃ śucismitā // KūrmP_2,33.115 //</l>\n</lg>\n\n<lg>\n<l>upatasthe mahāyogaṃ sarvadoṣavināśanam /</l>\n<l>kṛtāñjalī rāmapatnī śākṣāt patimivācyutam // KūrmP_2,33.116 //</l>\n</lg>\n\n<lg>\n<l>namasyāmi mahāyogaṃ kṛtāntaṃ gahanaṃ param /</l>\n<l>dāhakaṃ sarvabhūtānāmīśānaṃ kālarūpiṇam // KūrmP_2,33.117 //</l>\n</lg>\n\n<lg>\n<l>namasye pāvakaṃ devaṃ sākṣiṇaṃ viśvatomukham /</l>\n<l>ātmānaṃ dīptavapuṣaṃ sarvabhūtahṛdī sthitam // KūrmP_2,33.118 //</l>\n</lg>\n\n<lg>\n<l>prapadye śaraṇaṃ vahniṃ brahmaṇyaṃ brahmarūpiṇam /</l>\n<l>bhūteśaṃ kṛttivasanaṃ śaraṇyaṃ paramaṃ padam // KūrmP_2,33.119 //</l>\n</lg>\n\n<lg>\n<l>oṃ prapadye jaganmūrtiṃ prabhavaṃ sarvatejasām /</l>\n<l>mahāyogeśvaraṃ vahnimādityaṃ parameṣṭhinam // KūrmP_2,33.120 //</l>\n</lg>\n\n<lg>\n<l>prapadye śaraṇaṃ rudraṃ mahāgrāsaṃ triśūlinam /</l>\n<l>kālāgniṃ yogināmīśaṃ bhogamokṣaphalapradam // KūrmP_2,33.121 //</l>\n</lg>\n\n<lg>\n<l>prapadye tvāṃ virūpākṣaṃ bhurbhuvaḥ svaḥ svarūpiṇam /</l>\n<l>hiraṇyamaye gṛhe guptaṃ mahāntamamitaujasam // KūrmP_2,33.122 //</l>\n</lg>\n\n<lg>\n<l>vaiśvānaraṃ prapadye 'haṃ sarvabhūteṣvavasthitam /</l>\n<l>havyakavyavahaṃ devaṃ prapadye vahnimīśvaram // KūrmP_2,33.123 //</l>\n</lg>\n\n<lg>\n<l>prapadye tatparaṃ tattvaṃ vareṇyaṃ savituḥ svayam /</l>\n<l>bhargamagniparaṃ jyotī rakṣa māṃ havyavāhana // KūrmP_2,33.124 //</l>\n</lg>\n\n<lg>\n<l>iti vahnyaṣṭakaṃ japtvā rāmapatnī yaśasvinī /</l>\n<l>dhyāyantī manasā tasthau rāmamunmīlitekṣaṇā // KūrmP_2,33.125 //</l>\n</lg>\n\n<lg>\n<l>athāvasathyād bhagavān havyavāho maheśvaraḥ /</l>\n<l>āvirāsīt sudīptātmā tejasā pradahanniva // KūrmP_2,33.126 //</l>\n</lg>\n\n<lg>\n<l>svaṣṭvā māyāmayīṃ sītāṃ sa rāvaṇavadhepsayā /</l>\n<l>sītāmādāya dharmiṣṭhāṃ pāvako 'ntaradhīyata // KūrmP_2,33.127 //</l>\n</lg>\n\n<lg>\n<l>tāṃ dṛṣṭvā tādṛśīṃ sītāṃ rāvaṇo rākṣaseśvaraḥ /</l>\n<l>samādāya yayau laṅkāṃ sāgarāntarasaṃsthitām // KūrmP_2,33.128 //</l>\n</lg>\n\n<lg>\n<l>kṛtvātha rāvaṇavadhaṃ rāmo lakṣmaṇasaṃyutaḥ /</l>\n<l>masādāyābhavat sītāṃ śaṅkākulitamānasaḥ // KūrmP_2,33.129 //</l>\n</lg>\n\n<lg>\n<l>sā pratyayāya bhūtānāṃ sītā māyāmīya punaḥ /</l>\n<l>viveśa pāvakaṃ dīptaṃ dadāha jvalano 'pi tām // KūrmP_2,33.130 //</l>\n</lg>\n\n<lg>\n<l>dagdhvā māyāmayīṃ sītāṃ bhagavānugradīdhitiḥ /</l>\n<l>rāmāyādarśayat sītāṃ pāvako 'bhūt surapriyaḥ // KūrmP_2,33.131 //</l>\n</lg>\n\n<lg>\n<l>pragṛhya bhartuścaraṇau karābhyāṃ sā sumadhyamā /</l>\n<l>cakāra praṇatiṃ bhūmau rāmāya janakātmajā // KūrmP_2,33.132 //</l>\n</lg>\n\n<lg>\n<l>dṛṣṭvā hṛṣṭamanā rāmo vismayākulalocanaḥ /</l>\n<l>nanāma vahniṃ sirasā toṣayāmāsa rāghavaḥ // KūrmP_2,33.133 //</l>\n</lg>\n\n<lg>\n<l>uvāca vahnerbhagavān kimeṣā varavarṇinī /</l>\n<l>dagdhā bhagavatā pūrvaṃ dṛṣṭā matpārśvamāgatā // KūrmP_2,33.134 //</l>\n</lg>\n\n<lg>\n<l>tamāha devo lokānāṃ dāhako havyavāhanaḥ /</l>\n<l>yathāvṛttaṃ dāśarathiṃ bhūtānāmeva sannidhau // KūrmP_2,33.135 //</l>\n</lg>\n\n<lg>\n<l>iyaṃ sā mithileśena pārvatīṃ rudravallabhām /</l>\n<l>ārādhya labdhā tapasā devyāścātyantavallabhā // KūrmP_2,33.136 //</l>\n</lg>\n\n<lg>\n<l>bhartuḥ śuśrūṣaṇopetā suśīleyaṃ pativratā /</l>\n<l>bhavānīpārśvamānītā mayā rāvaṇakāmitā // KūrmP_2,33.137 //</l>\n</lg>\n\n<lg>\n<l>yā nītā rākṣaseśena sītā bhagavatāhṛtā /</l>\n<l>mayā māyāmayī sṛṣṭā rāvaṇasya vadhāya sā // KūrmP_2,33.138 //</l>\n</lg>\n\n<lg>\n<l>tadarthaṃ bhavatā duṣṭo rāvaṇo rākṣaseśvaraḥ /</l>\n<l>mayopasaṃhṛtā caiva hato lokavināśanaḥ // KūrmP_2,33.139 //</l>\n</lg>\n\n<lg>\n<l>gṛhāṇa vimalāmenāṃ jānakīṃ vacanānmama /</l>\n<l>paśya nārāyaṇaṃ devaṃ svātmānaṃ prabhavāvyayam // KūrmP_2,33.140 //</l>\n</lg>\n\n<lg>\n<l>ityuktvā bhagavāṃścaṇḍo viścārcirviśvatomukhaḥ /</l>\n<l>mānito rāghaveṇāgnirbhūtaiścāntaradhīyata // KūrmP_2,33.141 //</l>\n</lg>\n\n<lg>\n<l>etate pativratānāṃ vaiṃ māhātmyaṃ kathitaṃ mayā /</l>\n<l>strīṇāṃ sarvāghaśamanaṃ prāyaścittamidaṃ smṛtam // KūrmP_2,33.142 //</l>\n</lg>\n\n<lg>\n<l>aśeṣapāpayuktastu puruṣo 'pi susaṃyataḥ /</l>\n<l>svadehaṃ puṇyatīrtheṣu tyaktvā mucyeta kilbiṣāt // KūrmP_2,33.143 //</l>\n</lg>\n\n<lg>\n<l>pṛthivyāṃ sarvatīrtheṣu snātvā puṇyeṣu vā dvijaḥ /</l>\n<l>mucyate pātakaiḥ sarvaiḥ samastairapi pūruṣaḥ // KūrmP_2,33.144 //</l>\n</lg>\n\n<lg>\n<l>vyāsa uvāca</l>\n<l>ityeṣa mānavo dharmo yuṣmākaṃ kathito mayā /</l>\n<l>maheśārādhanārthāya jñānayogaṃ ca śāśvatam // KūrmP_2,33.145 //</l>\n</lg>\n\n<lg>\n<l>yo 'nena vidhinā yuktaṃ jñānayogaṃ samācaret /</l>\n<l>sa paśyati mahādevaṃ nānyaḥ kalpaśatairapi // KūrmP_2,33.146 //</l>\n</lg>\n\n<lg>\n<l>sthāpayed yaḥ paraṃ dharmaṃ jñānaṃ tatpārameśvaram /</l>\n<l>na tasmādadhiko loke sa yogī paramo mataḥ // KūrmP_2,33.147 //</l>\n</lg>\n\n<lg>\n<l>ya saṃsthāpayituṃ śakto na kuryānmohito janaḥ /</l>\n<l>sa yogayukto 'pi munirnātyarthaṃ bhagavatpriyaḥ // KūrmP_2,33.148 //</l>\n</lg>\n\n<lg>\n<l>tasmāt sadaiva dātavyaṃ brāhmaṇeṣu viśeṣataḥ /</l>\n<l>dharmayukteṣu śānteṣu śraddhayā cānviteṣu vai // KūrmP_2,33.149 //</l>\n</lg>\n\n<lg>\n<l>yaḥ paṭhed bhavatāṃ nityaṃ saṃvādaṃ mama caiva hi /</l>\n<l>sarvapāpavinirmukto gaccheta paramāṃ gatim // KūrmP_2,33.150 //</l>\n</lg>\n\n<lg>\n<l>śrāddhe vā daivike kārye brāhmaṇānāṃ ca sannidhau /</l>\n<l>paṭheta nityaṃ sumanāḥ śrotavyaṃ ca dvijātibhiḥ // KūrmP_2,33.151 //</l>\n</lg>\n\n<lg>\n<l>yor'thaṃ vicārya yuktātmā śrāvayed brāhmaṇān śucīn /</l>\n<l>sa doṣakañcukaṃ tyaktvā yāti devaṃ maheśvaram // KūrmP_2,33.152 //</l>\n</lg>\n\n<lg>\n<l>etāvaduktvā bhagavān vyāsaḥ satyavatīsutaḥ /</l>\n<l>samāśvāsya munīn sūtaṃ jagāma ca yathāgatam // KūrmP_2,33.153 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāmuparivibhāge trayastriśo 'dhyāyaḥ\n</p>\n</div>\n<div>\n\n<lg>\n<l>ṛṣaya ūcuḥ</l>\n<l>tīrthāni yāni loke 'smin viśrutāni māhanti ca /</l>\n<l>tāni tvaṃ kathayāsmākaṃ romaharṣaṇa sāṃpratam // KūrmP_2,34.1 //</l>\n</lg>\n\n<lg>\n<l>romaharṣaṇa uvāca</l>\n<l>śṛṇudhvaṃ kathayiṣye 'haṃ tīrthāni vividhāni ca /</l>\n<l>kathitāni purāṇeṣu munibhirbrahmavādibhiḥ // KūrmP_2,34.2 //</l>\n</lg>\n\n<lg>\n<l>yatra snānaṃ japo homaḥ śrāddhadānādikaṃ kṛtam /</l>\n<l>ekaikaśo muniśreṣṭhāḥ punātyāsaptamaṃ kulam // KūrmP_2,34.3 //</l>\n</lg>\n\n<lg>\n<l>pañcayojanavistīrṇaṃ brahmaṇaḥ parameṣṭhinaḥ /</l>\n<l>prayāgaṃ prathitaṃ tīrthaṃ tasya māhātmyamīritam // KūrmP_2,34.4 //</l>\n</lg>\n\n<lg>\n<l>anyacca tīrthapravaraṃ kurūṇāṃ devavanditam /</l>\n<l>ṛṣīṇāmāśramairjuṣṭaṃ sarvapāpaviśodhanam // KūrmP_2,34.5 //</l>\n</lg>\n\n<lg>\n<l>tatra snātvā viśuddhātmā dambhamātsaryavarjitaḥ /</l>\n<l>dadāti yatkiñcidapi punātyubhayataḥ kulam // KūrmP_2,34.6 //</l>\n</lg>\n\n<lg>\n<l>gayātīrthaṃ paraṃ guhyaṃ pitṝṇāṃ cāti vallabham /</l>\n<l>kṛtvā piṇḍapradānaṃ tu na bhūyo jāyate naraḥ // KūrmP_2,34.7 //</l>\n</lg>\n\n<lg>\n<l>sakṛd gayābhigamanaṃ kṛtvā piṇḍaṃ dadāti yaḥ /</l>\n<l>tāritāḥ pitarastena yāsyanti paramāṃ gatim // KūrmP_2,34.8 //</l>\n</lg>\n\n<lg>\n<l>tatra lokahitārthāya rudreṇa paramātmanā /</l>\n<l>śilātale padaṃ nyastaṃ tatra pitṝn prasādayet // KūrmP_2,34.9 //</l>\n</lg>\n\n<lg>\n<l>gayābhigamanaṃ kartuṃ yaḥ śakto nābhigacchati /</l>\n<l>śocanti pitarastaṃ vai vṛthā tasya pariśramaḥ // KūrmP_2,34.10 //</l>\n</lg>\n\n<lg>\n<l>gāyanti pitaro gāthāḥ kīrtayanti maharṣayaḥ /</l>\n<l>gayāṃyāsyatiyaḥ kaścit so 'smān saṃtārayiṣyati // KūrmP_2,34.11 //</l>\n</lg>\n\n<lg>\n<l>yadi syāt pātakopetaḥ svadharmarativarjitaḥ /</l>\n<l>gayāṃ yāsyati vaṃśyo yaḥ so 'smān saṃtārayiṣyati // KūrmP_2,34.12 //</l>\n</lg>\n\n<lg>\n<l>eṣṭavyā bahavaḥ putrāḥ śīlavanto guṇānvitāḥ /</l>\n<l>teṣāṃ tu samavetānāṃ yadyeko 'pi gayāṃ vrajet // KūrmP_2,34.13 //</l>\n</lg>\n\n<lg>\n<l>tasmāt sarvaprayatnena brāhmaṇastu viśeṣataḥ /</l>\n<l>pradadyād vidhivat piṇḍān gayāṃ gatvā samāhitaḥ // KūrmP_2,34.14 //</l>\n</lg>\n\n<lg>\n<l>dhanyāstu khalu te martyā gayāyāṃ piṇḍadāyinaḥ /</l>\n<l>kulānyubhayataḥ sapta samuddhṛtyāpnuyāt param // KūrmP_2,34.15 //</l>\n</lg>\n\n<lg>\n<l>anyacca tīrthapravaraṃ siddhāvāsamudāhṛtam /</l>\n<l>prabhāsamiti vikhyātaṃ yatrāste bhagavān bhavaḥ // KūrmP_2,34.16 //</l>\n</lg>\n\n<lg>\n<l>tatra snānaṃ tapaḥ śrāddhaṃ brāhmaṇānāṃ ca pūjanam /</l>\n<l>kṛtvā lokamavāpnoti brahmaṇo 'kṣayyamuttamam // KūrmP_2,34.17 //</l>\n</lg>\n\n<lg>\n<l>tīrthaṃ traiyambakaṃ nāma sarvadevanamaskṛtam /</l>\n<l>pūjayitvā tatra rudraṃ jyotiṣṭomaphalaṃ labhet // KūrmP_2,34.18 //</l>\n</lg>\n\n<lg>\n<l>suvarṇākṣaṃ mahādevaṃ samabhyarcya kapardinam /</l>\n<l>brāhmaṇān pūjayitvā tu gāṇapatyaṃ labhed dhruvam // KūrmP_2,34.19 //</l>\n</lg>\n\n<lg>\n<l>someśvaraṃ tīrthavaraṃ rudrasya parameṣṭhinaḥ /</l>\n<l>sarvavyādhiharaṃ puṇyaṃ rudrasālokyakāraṇam // KūrmP_2,34.20 //</l>\n</lg>\n\n<lg>\n<l>tīrthānāṃ paramaṃ tīrthaṃ vijayaṃ nāma śobhanam /</l>\n<l>tatra liṅgaṃ maheśasya vijayaṃ nāma viśrutam // KūrmP_2,34.21 //</l>\n</lg>\n\n<lg>\n<l>ṣaṇmāsān niyatāhāro brahmacārī samāhitaḥ /</l>\n<l>uṣitvā tatra viprendrā yāsyanti paramaṃ padam // KūrmP_2,34.22 //</l>\n</lg>\n\n<lg>\n<l>anyacca tīrthapravaraṃ pūrvadeśe suśobhanam /</l>\n<l>ekāmraṃ devadevasya gāṇapatyaphalapradam // KūrmP_2,34.23 //</l>\n</lg>\n\n<lg>\n<l>dattvātra śivabhaktānāṃ kiñcicchaśvanmahīṃ śubhām /</l>\n<l>sārvabhaumo bhaved rājā mumukṣurmokṣamāpnuyāt // KūrmP_2,34.24 //</l>\n</lg>\n\n<lg>\n<l>mahānadījalaṃ puṇyaṃ sarvapāpavināśanam /</l>\n<l>grahaṇe samupaspṛśya mucyate sarvapātakaiḥ // KūrmP_2,34.25 //</l>\n</lg>\n\n<lg>\n<l>anyā ca virajā nāma nadī trailokyaviśrutā /</l>\n<l>tasyāṃ snātvā naro viprā brahmaloke mahīyate // KūrmP_2,34.26 //</l>\n</lg>\n\n<lg>\n<l>tīrthaṃ nārāyaṇasyānyannāmnā tu puruṣottamam /</l>\n<l>tatra nārāyaṇaḥ śrīmānāste paramapūruṣaḥ // KūrmP_2,34.27 //</l>\n</lg>\n\n<lg>\n<l>pūjayitvā paraṃ viṣṇuṃ snātvā tatra dvijottamaḥ /</l>\n<l>brāhmaṇān pūjayitvā tu viṣṇulokamavāpnuyāt // KūrmP_2,34.28 //</l>\n</lg>\n\n<lg>\n<l>tīrthānāṃ paramaṃ tīrthaṃ gokarṇaṃ nāma viśrutam /</l>\n<l>sarvapāpaharaṃ śaṃbhornivāsaḥ parameṣṭhinaḥ // KūrmP_2,34.29 //</l>\n</lg>\n\n<lg>\n<l>dṛṣṭvā liṃṅgaṃ tu devasya gokarṇeśvaramuttamam /</l>\n<l>īpsitāṃllabhate kāmān rudrasya dayito bhavet // KūrmP_2,34.30 //</l>\n</lg>\n\n<lg>\n<l>uttaraṃ cāpi gokarṇaṃ liṅgaṃ devasya śūlinaḥ /</l>\n<l>mahādevasyārcayitvā śivasāyujyamāpnuyāt // KūrmP_2,34.31 //</l>\n</lg>\n\n<lg>\n<l>tatra devo mahādevaḥ sthāṇurityabhiviśrutaḥ /</l>\n<l>taṃ dṛṣṭvā sarvapāpebhyo mucyate tatkṣaṇānnaraḥ // KūrmP_2,34.32 //</l>\n</lg>\n\n<lg>\n<l>anyat kubjāmramatulaṃ sthānaṃ viṣṇormahātmanaḥ /</l>\n<l>saṃpūjya puruṣaṃ viṣṇuṃ śvetadvīpe mahīyate // KūrmP_2,34.33 //</l>\n</lg>\n\n<lg>\n<l>yatra nārāyaṇo devo rudreṇa tripurāriṇā /</l>\n<l>kṛtvā yajñasya mathanaṃ dakṣasya tu visarjitaḥ // KūrmP_2,34.34 //</l>\n</lg>\n\n<lg>\n<l>samantād yojanaṃ kṣetraṃ siddharṣigaṇavanditam /</l>\n<l>puṇyamāyatanaṃ viṣṇostatrāste puruṣottamaḥ // KūrmP_2,34.35 //</l>\n</lg>\n\n<lg>\n<l>anyat kokāmukhaṃ viṣṇostīrthamadbhutakarmaṇaḥ /</l>\n<l>mṛto 'tra pātakairmukto viṣṇusārūpyamāpnuyāt // KūrmP_2,34.36 //</l>\n</lg>\n\n<lg>\n<l>śālagrāmaṃ mahātīrthaṃ viṣṇoḥ prītivivardhanam /</l>\n<l>prāṇāṃstatra narastyaktvā hṛṣīkeṣaṃ prapaśyati // KūrmP_2,34.37 //</l>\n</lg>\n\n<lg>\n<l>aśvatīrthamiti khyātaṃ siddhāvāsaṃ supāvanam /</l>\n<l>āste hayaśirā nityaṃ tatra nārāyaṇaḥ svayam // KūrmP_2,34.38 //</l>\n</lg>\n\n<lg>\n<l>tīrthaṃ trailokyavikhyātaṃ brahmaṇaḥ parameṣṭhinaḥ /</l>\n<l>puṣkaraṃ sarvapāpaghnaṃ mṛtānāṃ brahmalokadam // KūrmP_2,34.39 //</l>\n</lg>\n\n<lg>\n<l>manasā saṃsmared yastu puṣkaraṃ vai dvijottamaḥ /</l>\n<l>pūyate pātakaiḥ sarvaiḥ śakreṇa saha modate // KūrmP_2,34.40 //</l>\n</lg>\n\n<lg>\n<l>tatra devāḥ sagandharvāḥ sayakṣoragarākṣasāḥ /</l>\n<l>upāsate siddhasaṅghā brahmaṇaṃ padmasaṃbhavam // KūrmP_2,34.41 //</l>\n</lg>\n\n<lg>\n<l>tatra strātvā bhavecchuddho brahmāṇaṃ parameṣṭhinam /</l>\n<l>pūjayitvā dvijavarān brahmāṇaṃ saṃprapaṣyati // KūrmP_2,34.42 //</l>\n</lg>\n\n<lg>\n<l>tatrābhigamya deveśaṃ puruhūtamaninditam /</l>\n<l>surūpo jāyate martyaḥ sarvān kāmānavāpnuyāt // KūrmP_2,34.43 //</l>\n</lg>\n\n<lg>\n<l>saptasārasvataṃ tīrthaṃ brahmādyaiḥ sevitaṃ param /</l>\n<l>pūjayitvā tatra rudramaśvamedhaphalaṃ labhet // KūrmP_2,34.44 //</l>\n</lg>\n\n<lg>\n<l>yatra maṅkaṇako rudraṃ prapannaḥ parameśvaram /</l>\n<l>ārādhayāmāsa haraṃ pañcakṣaraparāyaṇaḥ // KūrmP_2,34.45 //</l>\n</lg>\n\n<lg>\n<l>namaḥ śivāyeti muniḥ japan pañcākṣaraṃ param /</l>\n<l>ārādhayāmāsa śivaṃ tapasā govṛṣadhvajam // KūrmP_2,34.46 //</l>\n</lg>\n\n<lg>\n<l>prajajvālātha tapasā munirmaṅkaṇakastadā /</l>\n<l>nanarta harṣavegena jñātvā rudraṃ samāgatam // KūrmP_2,34.47 //</l>\n</lg>\n\n<lg>\n<l>taṃ prāha bhagavān rudraḥ kimarthaṃ nartitaṃ tvayā /</l>\n<l>dṛṣṭvāpi devamīśānaṃ nṛtyati sma punaḥ punaḥ // KūrmP_2,34.48 //</l>\n</lg>\n\n<lg>\n<l>so 'nvīkṣya bhagavānīśaḥ sagarvaṃ garvaśāntaye /</l>\n<l>svakaṃ dehaṃ vidāryāsmai bhasmarāśimadarśayat // KūrmP_2,34.49 //</l>\n</lg>\n\n<lg>\n<l>paśyemaṃ maccharīrotthaṃ bhasmarāśiṃ dvijottama /</l>\n<l>māhātmyametat tapasastvādṛśo 'nyo 'pi vidyate // KūrmP_2,34.50 //</l>\n</lg>\n\n<lg>\n<l>yat sagarvaṃ hi bhavatā nartitaṃ munipuṅgava /</l>\n<l>na yuktaṃ tāpasasyaitat tvattopyatrādhiko hyaham // KūrmP_2,34.51 //</l>\n</lg>\n\n<lg>\n<l>ityābhāṣya muniśreṣṭhaṃ sa rudraḥ kila viśvadṛk /</l>\n<l>āsthāya paramaṃ bhāvaṃ nanarta jagato haraḥ // KūrmP_2,34.52 //</l>\n</lg>\n\n<lg>\n<l>sahasraśīrṣā bhūtvā sahasrākṣaḥ sahasrapāt /</l>\n<l>daṃṣṭrākarālavadano jvālāmālī bhayaṅkaraḥ // KūrmP_2,34.53 //</l>\n</lg>\n\n<lg>\n<l>so 'nvapaśyadaśeṣasya pārśve tasya triśūlinaḥ /</l>\n<l>viśālalocanamekāṃ devīṃ cāruvilāsinīm /</l>\n<l>sūryāyutasamaprakhyāṃ prasannavadanāṃ śivām // KūrmP_2,34.54 //</l>\n</lg>\n\n<lg>\n<l>sasmitaṃ prekṣya viśveśaṃ tiṣṭhantīmamitadyutim /</l>\n<l>dṛṣṭvā saṃtrastahṛdayo vepamāno munīśvaraḥ /</l>\n<l>nanāma śirasā rudraṃ rudrādhyāyaṃ japan vaśī // KūrmP_2,34.55 //</l>\n</lg>\n\n<lg>\n<l>prasanno bhagavānīśastryambako bhaktavatsalaḥ /</l>\n<l>pūrvaveṣaṃ sa jagrāha devī cāntarhitābhavat // KūrmP_2,34.56 //</l>\n</lg>\n\n<lg>\n<l>āliṅgya bhaktaṃ praṇataṃ devadevaḥ svayaṃśivaḥ /</l>\n<l>na bhetavyaṃ tvayā vatsa prāha kiṃ te dadāmyaham // KūrmP_2,34.57 //</l>\n</lg>\n\n<lg>\n<l>praṇamya mūrdhnā giriśaṃ haraṃ tripurasūdanam /</l>\n<l>vijñāpayāmāsa tadā hṛṣṭaḥ praṣṭumanā muniḥ // KūrmP_2,34.58 //</l>\n</lg>\n\n<lg>\n<l>namo 'stu te mahādeva maheśvara namo 'stu te /</l>\n<l>kimetad bhagavadrūpaṃ sughoraṃ viśvatomukham // KūrmP_2,34.59 //</l>\n</lg>\n\n<lg>\n<l>kā ca sā bhagavatpārśve rājamānā vyavasthitā /</l>\n<l>antarhiteva sahasā sarvamicchāmi veditum // KūrmP_2,34.60 //</l>\n</lg>\n\n<lg>\n<l>ityukte vyājahāramaṃ tathā maṅkaṇakaṃ haraḥ /</l>\n<l>maheśaḥ svātmano yogaṃ devīṃ ca tripurānalaḥ // KūrmP_2,34.61 //</l>\n</lg>\n\n<lg>\n<l>ahaṃ sahasranayanaḥ sarvātmā sarvatomukhaḥ /</l>\n<l>dāhakaḥ sarvapāpānāṃ kālaḥ kālakaro haraḥ // KūrmP_2,34.62 //</l>\n</lg>\n\n<lg>\n<l>mayaiva preryate kṛtsnaṃ cetanācetanātmakam /</l>\n<l>so 'ntaryāmī sa puruṣo hyahaṃ vai puruṣottamaḥ // KūrmP_2,34.63 //</l>\n</lg>\n\n<lg>\n<l>tasya sā paramā māyā prakṛtistriguṇātmikā /</l>\n<l>procyate munirbhiśaktirjagadyoniḥ sanātanī // KūrmP_2,34.64 //</l>\n</lg>\n\n<lg>\n<l>sa eṣa māyayā viśvaṃ vyāmohayati viśvavit /</l>\n<l>nārāyaṇaḥ paro 'vyakto māyārūpa iti śrutiḥ // KūrmP_2,34.65 //</l>\n</lg>\n\n<lg>\n<l>evametajjagat sarvaṃ sarvadā sthāpayāmyaham /</l>\n<l>yojayāmi prakṛtyāhaṃ puruṣaṃ pañcaviṃśakam // KūrmP_2,34.66 //</l>\n</lg>\n\n<lg>\n<l>tathā vai saṃgato devaḥ kūṭasthaḥ sarvago 'malaḥ /</l>\n<l>sṛjatyaśeṣamevedaṃ svamūrteḥ prakṛterajaḥ // KūrmP_2,34.67 //</l>\n</lg>\n\n<lg>\n<l>sa devo bhagavān brahmā viśvarūpaḥ pitāmahaḥ /</l>\n<l>tavaitat kathitaṃ samyak straṣṭvatvaṃ paramātmanaḥ // KūrmP_2,34.68 //</l>\n</lg>\n\n<lg>\n<l>eko 'haṃ bhagavān kalo hyanādiścāntakṛd vibhuḥ /</l>\n<l>samāsthāya paraṃ bhāvaṃ prokto rudro manīṣibhiḥ // KūrmP_2,34.69 //</l>\n</lg>\n\n<lg>\n<l>mama vai sāparā śaktirdevī vidyeti viśrutā /</l>\n<l>dṛṣṭā hi bhavatā nūnaṃ vidyādehastvahaṃ tataḥ // KūrmP_2,34.70 //</l>\n</lg>\n\n<lg>\n<l>evametāni tattvāni pradhānapuruṣeśvarāḥ /</l>\n<l>viṣṇurbrahmā ca bhagavān rudraḥ kāla iti śrutiḥ // KūrmP_2,34.71 //</l>\n</lg>\n\n<lg>\n<l>trayametadanādyantaṃ brahmaṇyeva vyavasthitam /</l>\n<l>tadātmakaṃ tadavyaktaṃ tadakṣaramiti śrutiḥ // KūrmP_2,34.72 //</l>\n</lg>\n\n<lg>\n<l>ātmānandaparaṃ tattvaṃ cinmātraṃ paramaṃ padam /</l>\n<l>ākāśaṃ niṣkalaṃ brahma tasmādanyanna vidyate // KūrmP_2,34.73 //</l>\n</lg>\n\n<lg>\n<l>evaṃ vijñāya bhavatā bhaktiyogāśrayeṇa tu /</l>\n<l>saṃpūjyo vandanīyo 'haṃ tatastaṃ paśya śāśvatam // KūrmP_2,34.74 //</l>\n</lg>\n\n<lg>\n<l>etāvaduktvā bhagavāñjagāmādarśanaṃ haraḥ /</l>\n<l>tatraiva bhaktiyogena rudrāmārādhayanmuniḥ // KūrmP_2,34.75 //</l>\n</lg>\n\n<lg>\n<l>etat pavitramatulaṃ tīrthaṃ brahmarṣisevitam /</l>\n<l>saṃsevya brāhmaṇo vidvān mucyate sarvapātakaiḥ // KūrmP_2,34.76 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge catustriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>anyat pavitraṃ vipulaṃ tīrthaṃ trailokyaviśrutam /</l>\n<l>rudrakoṭiriti khyātaṃ rudrasya parameṣṭhinaḥ // KūrmP_2,35.1 //</l>\n</lg>\n\n<lg>\n<l>purā puṇyatame kāle devadarśanatatparāḥ /</l>\n<l>koṭibrahmarṣayo dāntāstaṃ deśamagaman param // KūrmP_2,35.2 //</l>\n</lg>\n\n<lg>\n<l>ahaṃ drakṣyāmi giriśaṃ pūrvameva pinākinam /</l>\n<l>anyo 'nyaṃ bhaktiyuktānāṃ vyāghāto jāyate kila // KūrmP_2,35.3 //</l>\n</lg>\n\n<lg>\n<l>teṣāṃ bhaktiṃ tadā dṛṣṭvā giriśo yogināṃ guruḥ /</l>\n<l>koṭirūpo 'bhavad rudro rudrakoṭistataḥ smṛtaḥ // KūrmP_2,35.4 //</l>\n</lg>\n\n<lg>\n<l>te sma sarve mahādevaṃ haraṃ giriguhāśayam /</l>\n<l>paśyantaḥ pārvatīnāthaṃ hṛṣṭapuṣṭadhiyo 'bhavan // KūrmP_2,35.5 //</l>\n</lg>\n\n<lg>\n<l>anādyantaṃ mahādevaṃ pūrvamevāhamīśvaram /</l>\n<l>dṛṣṭavāniti bhaktyā te rudranyastadhiyo 'bhavan // KūrmP_2,35.6 //</l>\n</lg>\n\n<lg>\n<l>athāntarikṣe vimalaṃ paśyanti sma mahattaram /</l>\n<l>jyotistatraiva te sarve 'bhilaṣantaḥ paraṃ padam // KūrmP_2,35.7 //</l>\n</lg>\n\n<lg>\n<l>etat sadeśādhyuṣitaṃ tīrthaṃ puṇyatamaṃ śubham /</l>\n<l>dṛṣṭvā rudraṃ samabhyarcya rudrasāmīpyamāpnuyāt // KūrmP_2,35.8 //</l>\n</lg>\n\n<lg>\n<l>anyacca tīrthapravaraṃ nāmnā madhuvanaṃ smṛtam /</l>\n<l>tatra gatvā niyamavānindrasyārdhāsanaṃ labhet // KūrmP_2,35.9 //</l>\n</lg>\n\n<lg>\n<l>athānyatpuṣpanagarī deśaḥ puṇyatamaḥ śubhaḥ /</l>\n<l>tatra gatvā pitṝn pūjya kulānāṃ tārayecchatam // KūrmP_2,35.10 //</l>\n</lg>\n\n<lg>\n<l>kālañjaraṃ mahātīrthaṃ loke rudro maheśvaraḥ /</l>\n<l>kālaṃ jaritavān devo yatra bhaktipriyo haraḥ // KūrmP_2,35.11 //</l>\n</lg>\n\n<lg>\n<l>śveto nāma śive bhakto rājarṣipravaraḥ purā /</l>\n<l>tadāśīstannamaskāraḥ pūjayāmāsa śūlinam // KūrmP_2,35.12 //</l>\n</lg>\n\n<lg>\n<l>saṃsthāpya vidhinā liṅgaṃ bhaktiyogapuraḥ saraḥ /</l>\n<l>jajāpa rudramaniśaṃ tatra saṃnyastamānasaḥ // KūrmP_2,35.13 //</l>\n</lg>\n\n<lg>\n<l>sa taṃ kālo 'tha dīptātmā śūlamādāya bhīṣaṇam /</l>\n<l>netumabhyāgato deśaṃ sa rājā yatra tiṣṭhati // KūrmP_2,35.14 //</l>\n</lg>\n\n<lg>\n<l>vīkṣya rājā bhayāviṣṭaḥ śūlahastaṃ samāgatam /</l>\n<l>kālaṃ kālakaraṃ ghoraṃ bhīṣaṇaṃ caṇḍadīdhitim // KūrmP_2,35.15 //</l>\n</lg>\n\n<lg>\n<l>ubābhyāmatha hastābhyāṃ spṛṭvāsau liṅgamaiśvaram /</l>\n<l>nanāma śirasā rudraṃ jajāpa śatarudriyam // KūrmP_2,35.16 //</l>\n</lg>\n\n<lg>\n<l>japantamāha rājānaṃ namantamasakṛd bhavam /</l>\n<l>ehyehīti puraḥ sthitvā kṛtāntaḥ prahasanniva // KūrmP_2,35.17 //</l>\n</lg>\n\n<lg>\n<l>tamuvāca bhayāviṣṭo rājā rudraparāyaṇaḥ /</l>\n<l>ekamīśārcanarataṃ vihāyānyaṃ niṣūdaya // KūrmP_2,35.18 //</l>\n</lg>\n\n<lg>\n<l>ityuktavantaṃ bhagavānabravīd bhītamānasam /</l>\n<l>rudrārcanarato vānyo madvaśe ko na tiṣṭhati // KūrmP_2,35.19 //</l>\n</lg>\n\n<lg>\n<l>evamuktvā sa rājānaṃ kālo lokaprakālanaḥ /</l>\n<l>babandha pāśai rājāpi jajāpa śatarudriyam // KūrmP_2,35.20 //</l>\n</lg>\n\n<lg>\n<l>athāntarikṣe vimalaṃ dīpyamānaṃ</l>\n<l>tejorāśiṃ bhūtabhartuḥ purāṇam /</l>\n<l>jvālāmālāsaṃvṛtaṃ vyāpya viśvaṃ</l>\n<l>prādurbhūtaṃ saṃsthitaṃ saṃdadarśa // KūrmP_2,35.21 //</l>\n</lg>\n\n<lg>\n<l>tanmadhye 'sau puruṣaṃ rukmavarṇaṃ</l>\n<l>devyā devaṃ candralekhojjvalāṅgam /</l>\n<l>tejorūpaṃ paśyati smātihṛṣṭo</l>\n<l>mene cāsmannātha āgacchatīti // KūrmP_2,35.22 //</l>\n</lg>\n\n<lg>\n<l>āgacchantaṃ nātidūre 'tha dṛṣṭvā</l>\n<l>kālo rudraṃ devadevyā maheśam /</l>\n<l>vyapetabhīrakhileśaikanāthaṃ</l>\n<l>rājarṣistaṃ netumabhyājagāma // KūrmP_2,35.23 //</l>\n</lg>\n\n<lg>\n<l>ālokyāsau bhagavānugrakarmā</l>\n<l>devo rudro bhūtabhartā purāṇaḥ /</l>\n<l>ekaṃ bhaktaṃ matparaṃ māṃ smarantaṃ</l>\n<l>dehītīmaṃ kālamūce mameti // KūrmP_2,35.24 //</l>\n</lg>\n\n<lg>\n<l>śrutvā vākhyaṃ gopaterugrabhāvaḥ</l>\n<l>kālātmāsau manyamānaḥ svabhāvam /</l>\n<l>baddhvā bhaktaṃ punarevātha pāśaiḥ</l>\n<l>kruddho rudramabhidudrāva vegāt // KūrmP_2,35.25 //</l>\n</lg>\n\n<lg>\n<l>prekṣyāyāntaṃ śailaputrīmatheśaḥ</l>\n<l>so 'nvīkṣyānte viśvamāyāvidhijñaḥ /</l>\n<l>sāvajñaṃ vai vāmapādena mṛtyuṃ</l>\n<l>śvetasyainaṃ paśyato vyājaghāna // KūrmP_2,35.26 //</l>\n</lg>\n\n<lg>\n<l>mamāra so 'tibhīṣaṇo maheśapādaghātitaḥ /</l>\n<l>rarāja devatāpatiḥ sahomayā pinākadhṛk // KūrmP_2,35.27 //</l>\n</lg>\n\n<lg>\n<l>nirīkṣya devamīśvaraṃ prahṛṣṭamānaso haram /</l>\n<l>nanāma sāmbamavyayaṃ sa rājapuṅgavastadā // KūrmP_2,35.28 //</l>\n</lg>\n\n<lg>\n<l>namo bhavāya hetave harāya viśvasaṃbhave /</l>\n<l>namaḥ śivāya dhīmate namo 'pavargadāyine // KūrmP_2,35.29 //</l>\n</lg>\n\n<lg>\n<l>namo namo namo 'stu te mahāvibhūtaye namaḥ /</l>\n<l>vibhāgahīnarūpiṇe namo narādhipāya te // KūrmP_2,35.30 //</l>\n</lg>\n\n<lg>\n<l>namo 'stu te gaṇeśvara prapannaduḥ khanāśana /</l>\n<l>anādinityabhūtaye varāhaśṛṅgadhāriṇe // KūrmP_2,35.31 //</l>\n</lg>\n\n<lg>\n<l>namo vṛṣadhvajāya te kapālamāline namaḥ /</l>\n<l>namo mahānaṭāya te namo vṛṣadhvajāya te // KūrmP_2,35.32 //</l>\n</lg>\n\n<lg>\n<l>athānugṛhya śaṅkaraḥ praṇāmatatparaṃ nṛpam /</l>\n<l>svagāṇapatyamavyayaṃ sarūpatāmatho dadau // KūrmP_2,35.33 //</l>\n</lg>\n\n<lg>\n<l>sahomayā sapārṣadaḥ sarājapuṅgavo haraḥ /</l>\n<l>munīśasiddhavanditaḥ kṣaṇādadṛśyatāmagāt // KūrmP_2,35.34 //</l>\n</lg>\n\n<lg>\n<l>kāle maheśābhihate lokanāthaḥ pitāmahaḥ /</l>\n<l>ayācata varaṃ rudraṃ sajīvo 'yaṃ bhavatviti // KūrmP_2,35.35 //</l>\n</lg>\n\n<lg>\n<l>nāsti kaścidapīśāna doṣaleśo vṛṣadhvaja /</l>\n<l>kṛtāntasyaiva bhavatā tatkārye viniyojitaḥ // KūrmP_2,35.36 //</l>\n</lg>\n\n<lg>\n<l>sa devadevavacanād devadeveśvaro haraḥ /</l>\n<l>tathāstvityāha viśvātmā so 'pi tādṛgvidho 'bhavat // KūrmP_2,35.37 //</l>\n</lg>\n\n<lg>\n<l>ityetat paramaṃ tīrthaṃ kālañjaramiti śrutam /</l>\n<l>gatvābhyarcya mahādevaṃ gāṇapatyaṃ sa vindati // KūrmP_2,35.38 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge pañcatriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>idanamanyate paraṃ sthānaṃ guhyād guhyatamaṃ mahat /</l>\n<l>mahādevasya devasya mahālayamiti śrutam // KūrmP_2,36.1 //</l>\n</lg>\n\n<lg>\n<l>tatra devādidevena rudreṇa tripurāriṇā /</l>\n<l>śilātale padaṃ nyastaṃ nāstikānāṃ nidarśanam // KūrmP_2,36.2 //</l>\n</lg>\n\n<lg>\n<l>tatra puśupatāḥ śāntā bhasmoddhūlitavigrahāḥ /</l>\n<l>upāsate mahādevaṃ vedādhyayanatatparāḥ // KūrmP_2,36.3 //</l>\n</lg>\n\n<lg>\n<l>snātvā tatra padaṃ śārvaṃ dṛṣṭvā bhaktipuraḥ saram /</l>\n<l>namaskṛtvātha śirasā rudrasāmīpyamāpnuyāt // KūrmP_2,36.4 //</l>\n</lg>\n\n<lg>\n<l>anyacca devadevasya sthānaṃ śaṃbhormahātmanaḥ /</l>\n<l>kedāramiti vikhyātaṃ siddhānāmālayaṃ śubham // KūrmP_2,36.5 //</l>\n</lg>\n\n<lg>\n<l>tatra snātvā mahādevamabhyarcya vṛṣaketanam /</l>\n<l>pītvā caivodakaṃ śuddhaṃ gāṇapatyamavāpnuyāt // KūrmP_2,36.6 //</l>\n</lg>\n\n<lg>\n<l>śrāddhadānādikaṃ kṛtvā hyakṣyaṃ labhate phalam /</l>\n<l>dvijātipravarairjuṣṭaṃ yogibhiryatamānasaiḥ // KūrmP_2,36.7 //</l>\n</lg>\n\n<lg>\n<l>tīrthaṃ plakṣāvataraṇaṃ sarvapāpavināśanam /</l>\n<l>tatrābhyarcya śrīnivāsaṃ viṣṇuloke mahīyate // KūrmP_2,36.8 //</l>\n</lg>\n\n<lg>\n<l>anyaṃ magadharājasya tīrthaṃ svargagatipradam /</l>\n<l>akṣayaṃ vindati svargaṃ tatra gatvā dvijottamaḥ // KūrmP_2,36.9 //</l>\n</lg>\n\n<lg>\n<l>tīrthaṃ kanakhalaṃ puṇyaṃ mahāpātakanāśanam /</l>\n<l>yatra devena rudreṇa yajño dakṣasya nāśitaḥ // KūrmP_2,36.10 //</l>\n</lg>\n\n<lg>\n<l>tatra gaṅgāmupaspṛśya śucirbhāvasamanvitaḥ /</l>\n<l>mucyate sarvapāpaistu brahmalokaṃ labhenmṛtaḥ // KūrmP_2,36.11 //</l>\n</lg>\n\n<lg>\n<l>mahātīrthamiti khyātaṃ puṇyaṃ nārāyaṇapriyam /</l>\n<l>tatrābhyarcya hṛṣīkeśaṃ śvetadvīpaṃ nigacchati // KūrmP_2,36.12 //</l>\n</lg>\n\n<lg>\n<l>anyacca tīrthapravaraṃ nāmnā śrīparvataṃ śubham /</l>\n<l>tatra prāṇān parityajya rudrasya dayito bhavet // KūrmP_2,36.13 //</l>\n</lg>\n\n<lg>\n<l>tatra sannihito rudro devyā saha maheśvaraḥ /</l>\n<l>snānapiṇḍādikaṃ tatra kṛtamakṣayyamuttamam // KūrmP_2,36.14 //</l>\n</lg>\n\n<lg>\n<l>godāvarī nadī puṇyā sarvapāpavināśanī /</l>\n<l>tatra snātvā pitṝn devāṃstarpayitvā yathāvidhi /</l>\n<l>sarvapāpavisuddhātmā gosahasraphalaṃ labhet // KūrmP_2,36.15 //</l>\n</lg>\n\n<lg>\n<l>pavitrasalilā puṇyā kāverī vipulā nadī /</l>\n<l>tasyāṃ snātvodakaṃ kṛtvā mucyate sarvapātakaiḥ /</l>\n<l>trirātropoṣitenātha ekarātroṣitena vā // KūrmP_2,36.16 //</l>\n</lg>\n\n<lg>\n<l>dvijātīnāṃ tu kathitaṃ tīrthānāmiha sevanam /</l>\n<l>yasya vāṅmanaso śuddhe hastapādau ca saṃsthitau /</l>\n<l>alolupo brahmacāro tīrthānāṃ phalamāpnuyāt // KūrmP_2,36.17 //</l>\n</lg>\n\n<lg>\n<l>svāmitīrthaṃ mahātīrthaṃ triṣu lokeṣu viśrutam /</l>\n<l>tatra sannihito nityaṃ skando 'maranamaskṛtaḥ // KūrmP_2,36.18 //</l>\n</lg>\n\n<lg>\n<l>snātvā kumāradhārāyāṃ kṛtvā devāditarpaṇam /</l>\n<l>ārādhya ṣaṇmukhaṃ devaṃ skandena saha modate // KūrmP_2,36.19 //</l>\n</lg>\n\n<lg>\n<l>nadī trailokyavikhyātā tāmraparṇoti nāmataḥ /</l>\n<l>tatra snātvā pitṝn bhaktyā tarpayitvā yathāvidhi /</l>\n<l>pāpakartṝnapi pitṝstārayennātra saṃśayaḥ // KūrmP_2,36.20 //</l>\n</lg>\n\n<lg>\n<l>candratīrthamiti khyātaṃ kāveryāḥ prabhave 'kṣayam /</l>\n<l>tīrthaṃ tatra bhaved vastuṃ mṛtānāṃ svargatirdhruvā // KūrmP_2,36.21 //</l>\n</lg>\n\n<lg>\n<l>vindhyapāde prapaśyanti devadevaṃ sadāśivam /</l>\n<l>bhaktyā ye te na paśyanti yamasya sadanaṃ dvijāḥ // KūrmP_2,36.22 //</l>\n</lg>\n\n<lg>\n<l>devikāyāṃ vṛṣo nāma tīrthaṃ siddhaniṣevitam /</l>\n<l>tatra snātvodakaṃ datvā yogasiddhiṃ ca vindati // KūrmP_2,36.23 //</l>\n</lg>\n\n<lg>\n<l>daśāśvamedhikaṃ tīrthaṃ sarvapāpavināśanam /</l>\n<l>daśānāmaśvamedhānāṃ tatrāpnoti phalaṃ naraḥ // KūrmP_2,36.24 //</l>\n</lg>\n\n<lg>\n<l>puṇḍarīkaṃ mahātīrthaṃ brāhmaṇairupasevitam /</l>\n<l>tatrābhigamya yuktātmā pauṇḍarīkaphalaṃ labhet // KūrmP_2,36.25 //</l>\n</lg>\n\n<lg>\n<l>tīrthebhyaḥ paramaṃ tīrthaṃ brahmatīrthamiti śrutam /</l>\n<l>brahmāṇamarcayitvā tu brahmaloke mahīyate // KūrmP_2,36.26 //</l>\n</lg>\n\n<lg>\n<l>sarasvatyā vinaśanaṃ plakṣaprastravaṇaṃ śubham /</l>\n<l>vyāsatīrthaṃ paraṃ tīrthaṃ mainākaṃ ca nagottamam /</l>\n<l>yamunāprabhavaṃ caiva sarvapāpaviśodhanam // KūrmP_2,36.27 //</l>\n</lg>\n\n<lg>\n<l>pitṝṇāṃ duhitā devī gandhakālīti viśrutā /</l>\n<l>tasyāṃ snātvā divaṃ yāti mṛto jātismaro bhavet // KūrmP_2,36.28 //</l>\n</lg>\n\n<lg>\n<l>kuberatuṅgaṃ pāpaghnaṃ siddhacāraṇasevitam /</l>\n<l>prāṇāṃstatra parityajya kuberānucaro bhavet // KūrmP_2,36.29 //</l>\n</lg>\n\n<lg>\n<l>umātuṅgamiti khyātaṃ yatra sā rudravallabhā /</l>\n<l>tatrābhyarcya mahādevīṃ kosahasraphalaṃ labhet // KūrmP_2,36.30 //</l>\n</lg>\n\n<lg>\n<l>bhṛgutuṅge tapastaptaṃ śrāddhaṃ dānaṃ tathā kṛtam /</l>\n<l>kulānyubhayataḥ sapta punātīti śrutirmama // KūrmP_2,36.31 //</l>\n</lg>\n\n<lg>\n<l>kāśyapasya mahātīrthaṃ kālasarpiriti śrutam /</l>\n<l>tatra śrāddhāni deyāni nityaṃ pāpakṣayecchayā // KūrmP_2,36.32 //</l>\n</lg>\n\n<lg>\n<l>daśārṇāyāṃ tathā dānaṃ śrāddhaṃ homastathā japaḥ /</l>\n<l>akṣayaṃ cāvyayaṃ caiva kṛtaṃ bhavati sarvadā // KūrmP_2,36.33 //</l>\n</lg>\n\n<lg>\n<l>tīrthaṃ dvijātibhirjuṣṭaṃ nāmnā vai kurujāṅgalam /</l>\n<l>dattvā tu dānaṃ vidhivad brahmaloke mahīyate // KūrmP_2,36.34 //</l>\n</lg>\n\n<lg>\n<l>vaitaraṇyāṃ mahātīrthe svarṇavedyāṃ tathaiva ca /</l>\n<l>dharmapṛṣṭhe ca sarasi brahmaṇaḥ parame śubhe // KūrmP_2,36.35 //</l>\n</lg>\n\n<lg>\n<l>bharatasyāśrame puṇye puṇye śrāddhavaṭe śubhe /</l>\n<l>mahāhrade ca kauśikyāṃ dattaṃ bhavati cākṣayam // KūrmP_2,36.36 //</l>\n</lg>\n\n<lg>\n<l>muñjapṛṣṭhe padaṃ nyastaṃ mahādevena dhīmatā /</l>\n<l>hitāya sarvabhūtānāṃ nāstikānāṃ nidarśanam // KūrmP_2,36.37 //</l>\n</lg>\n\n<lg>\n<l>alpenāpi tu kālena naro dharmaparāyaṇaḥ /</l>\n<l>pāpmānamutsṛjatyāśu jīrṇāṃ tvacamivoragaḥ // KūrmP_2,36.38 //</l>\n</lg>\n\n<lg>\n<l>nāmnā kanakanandeti tīrthaṃ trailokyaviśrutam /</l>\n<l>udīcyāṃ muñjapṛṣṭhasya brahmarṣigaṇasevitam // KūrmP_2,36.39 //</l>\n</lg>\n\n<lg>\n<l>tatra snātvā divaṃ yānti saśarīrā dvijātayaḥ /</l>\n<l>dattaṃ cāpi sadā śrāddhamakṣayaṃ samudāhṛtam /</l>\n<l>ṛṇaistribhirnaraḥ snātvā mucyate kṣīṇakalmaṣaḥ // KūrmP_2,36.40 //</l>\n</lg>\n\n<lg>\n<l>mānase sarasi snātvā śakrasyārdhāsanaṃ labhet /</l>\n<l>uttaraṃ mānasaṃ gatvā siddhiṃ prāpnotyanuttamām // KūrmP_2,36.41 //</l>\n</lg>\n\n<lg>\n<l>tasmānnirvartayecchrāddhaṃ yathāśakti yathābalam /</l>\n<l>kāmān salabhate divyān mokṣopāyaṃ ca vindati // KūrmP_2,36.42 //</l>\n</lg>\n\n<lg>\n<l>parvato himavānnāma nānādhātuvibhūṣitaḥ /</l>\n<l>yojanānāṃ sahasrāṇi so 'śītistvāyato giriḥ /</l>\n<l>siddhacāraṇasaṃkīrṇo devarṣigaṇasevitaḥ // KūrmP_2,36.43 //</l>\n</lg>\n\n<lg>\n<l>tatra puṣkariṇī ramyā suṣumnā nāma nāmataḥ /</l>\n<l>tatra gatvā dvijo vidvān brahmahatyāṃ vimuñcati // KūrmP_2,36.44 //</l>\n</lg>\n\n<lg>\n<l>śrāddhaṃ bhavati cākṣayyaṃ tatra dattaṃ mahodayam /</l>\n<l>tārayecca pitṝn samyag daśa pūrvān daśāparān // KūrmP_2,36.45 //</l>\n</lg>\n\n<lg>\n<l>sarvatra himavān puṇyo gaṅgā puṇyā samantataḥ /</l>\n<l>nadyaḥ samudragāḥ puṇyāḥ samudraśca viśeṣataḥ // KūrmP_2,36.46 //</l>\n</lg>\n\n<lg>\n<l>badaryāśramamāsādya mucyate kalikalmaṣāt /</l>\n<l>tatra nārāyaṇo devo nareṇāste sanātanaḥ // KūrmP_2,36.47 //</l>\n</lg>\n\n<lg>\n<l>akṣayaṃ tatra dānaṃ syāt japyaṃ vāpi tathāvidham /</l>\n<l>mahādevapriyaṃ tīrthaṃ pāvanaṃ tad viśeṣataḥ /</l>\n<l>tārayecca pitṝn sarvān dattvā śrāddhaṃ samāhitaḥ // KūrmP_2,36.48 //</l>\n</lg>\n\n<lg>\n<l>devadāruvanaṃ puṇyaṃ siddhagandharvasevitam /</l>\n<l>mahādevena devena tatra dattaṃ mahad varaṃ // KūrmP_2,36.49 //</l>\n</lg>\n\n<lg>\n<l>mohayitvā munīn sarvān punastaiḥ saṃprapūjitaḥ /</l>\n<l>prasanno bhagavānīśo munīndrān prāha bhāvitān // KūrmP_2,36.50 //</l>\n</lg>\n\n<lg>\n<l>ihāśramavare ramye nivasiṣyatha sarvadā /</l>\n<l>madbhāvanāsamāyuktāstataḥ siddhimavāpsyatha // KūrmP_2,36.51 //</l>\n</lg>\n\n<lg>\n<l>ye 'tra māmarcayantīha loke dharmaparā janāḥ /</l>\n<l>teṣāṃ dadāmi paramaṃ gāṇapatyaṃ hi śāśvatam // KūrmP_2,36.52 //</l>\n</lg>\n\n<lg>\n<l>atra nityaṃ vasiṣyāmi saha nārāyaṇena ca /</l>\n<l>prāṇāniha narastyaktvā na bhūyo janma vindati // KūrmP_2,36.53 //</l>\n</lg>\n\n<lg>\n<l>saṃsmaranti ca ye tīrthaṃ deśāntaragatā janāḥ /</l>\n<l>teṣāṃ ca sarvapāpāni nāśayāmi dvijottamāḥ // KūrmP_2,36.54 //</l>\n</lg>\n\n<lg>\n<l>śrāddhaṃ dānaṃ tapo homaḥ piṇḍanirvapaṇaṃ tathā /</l>\n<l>dhyānaṃ japaśca niyamaḥ sarvamatrākṣayaṃ kṛtam // KūrmP_2,36.55 //</l>\n</lg>\n\n<lg>\n<l>tasmāt sarvaprayatnena draṣṭavyaṃ hi dvijātibhiḥ /</l>\n<l>devadāruvanaṃ puṇyaṃ mahādevaniṣevitam // KūrmP_2,36.56 //</l>\n</lg>\n\n<lg>\n<l>yatresvaro mahādevo viṣṇurvā puruṣottamaḥ /</l>\n<l>tatra sannihitā gaṅgātīrthānyāyatanāni ca // KūrmP_2,36.57 //</l>\n</lg>\n\n<p>itī śrīkūrmapurāṇe ṣaṭsāhastryāṃ saṃhitāyāmuparivibhāge ṣaṭtriśo 'dhyāyaḥ</p>\n\n</div>\n<div>\n\n<lg>\n<l>ṛṣaya ūcuḥ</l>\n<l>kathaṃ dāruvanaṃ prāpto bhagavān govṛṣadhvajaḥ /</l>\n<l>mohayāmāsa viprendrān sūta vaktumihārhasi // KūrmP_2,37.1 //</l>\n</lg>\n\n<lg>\n<l>sūta uvāca</l>\n<l>purā dāruvan ramye devasiddhaniṣevite /</l>\n<l>saputradārā munayastapaśceruḥ sahasraśaḥ // KūrmP_2,37.2 //</l>\n</lg>\n\n<lg>\n<l>pravṛttaṃ vividhaṃ karma prakurvāṇā yathāvidhi /</l>\n<l>yajanti vividhairyajñaistapanti ca maharṣayaḥ // KūrmP_2,37.3 //</l>\n</lg>\n\n<lg>\n<l>teṣāṃ pravṛttivinyastacetasāmatha śūladhṛk /</l>\n<l>khyāpayan sa mahādoṣaṃ yayau dāruvanaṃ haraḥ // KūrmP_2,37.4 //</l>\n</lg>\n\n<lg>\n<l>kṛtvā viśvaguruṃ viṣṇuṃ pārśve devo maheśvaraḥ /</l>\n<l>yayau nivṛttavijñānasthāpanārthaṃ ca śaṅkaraḥ // KūrmP_2,37.5 //</l>\n</lg>\n\n<lg>\n<l>āsthāya vipulaṃ veśamūnaviṃśativatsaraḥ /</l>\n<l>līlālaso mahābāhuḥ pīnāṅgaścārulocanaḥ // KūrmP_2,37.6 //</l>\n</lg>\n\n<lg>\n<l>cāmīkaravapuḥ śrīmān pūrṇacandranibhānanaḥ /</l>\n<l>mattamātaṅgagāmano digvāsā jagadīśvaraḥ // KūrmP_2,37.7 //</l>\n</lg>\n\n<lg>\n<l>kuśeśayamayīṃ mālaṃ sarvaratnairalaṅkṛtām /</l>\n<l>dadhāno bhagavānīśaḥ samāgacchati sasmitaḥ // KūrmP_2,37.8 //</l>\n</lg>\n\n<lg>\n<l>yo 'nantaḥ puruṣo yonirlokānāmavyayo hariḥ /</l>\n<l>strīveṣaṃ viṣṇurāsthāya so 'nugacchati śūlinam // KūrmP_2,37.9 //</l>\n</lg>\n\n<lg>\n<l>sampūrṇacandravadanaṃ pīnonnatapayodharam /</l>\n<l>śucismitaṃ suprasannaṃ raṇannupurakadvayam // KūrmP_2,37.10 //</l>\n</lg>\n\n<lg>\n<l>supītavasanaṃ divyaṃ śyāmalaṃ cārulocanam /</l>\n<l>udārahaṃsacalanaṃ vilāsi sumanoharam // KūrmP_2,37.11 //</l>\n</lg>\n\n<lg>\n<l>evaṃ sa bhagavānīśo devadāruvane haraḥ /</l>\n<l>cacāra hariṇā bhikṣāṃ māyayā mohayan jagat // KūrmP_2,37.12 //</l>\n</lg>\n\n<lg>\n<l>dṛṣṭvā carantaṃ viśveśaṃ tatra tatra pinākinam /</l>\n<l>māyayā mohitā nāryo devadevaṃ samanvayuḥ // KūrmP_2,37.13 //</l>\n</lg>\n\n<lg>\n<l>vistrastavastrābharaṇāstyaktvā lajjāṃ pativratāḥ /</l>\n<l>sahaiva tena kāmārtā vilāsinyaścarantihi // KūrmP_2,37.14 //</l>\n</lg>\n\n<lg>\n<l>ṛṣīṇāṃ putrakā ye syuryuvāno jitamānasāḥ /</l>\n<l>anvagacchan hṛṣīkeśaṃ sarve kāmaprapīḍitāḥ // KūrmP_2,37.15 //</l>\n</lg>\n\n<lg>\n<l>gāyanti nṛtyanti vilāsabāhyā</l>\n<l>nārīgaṇā māyinamekamīśam /</l>\n<l>dṛṣṭvā sapatnīkamatīvakānta-</l>\n<l>micchantyathāliṅganamācaranti // KūrmP_2,37.16 //</l>\n</lg>\n\n<lg>\n<l>pade nipetuḥ smitamācaranti</l>\n<l>gāyanti gītāni munīśaputrāḥ /</l>\n<l>ālokya padmāpatimādidevaṃ</l>\n<l>bhrūbhaṅgamanye vicaranti tena // KūrmP_2,37.17 //</l>\n</lg>\n\n<lg>\n<l>āsāmathaiṣāmapi vāsudevo</l>\n<l>māyī murārirmanasi praviṣṭaḥ /</l>\n<l>karoti bhogān manasi pravṛttiṃ</l>\n<l>māyānubhūyanta itiva samyak // KūrmP_2,37.18 //</l>\n</lg>\n\n<lg>\n<l>vibhāti viśvāmarabhūtabhartā</l>\n<l>sa mādhavaḥ strīgaṇamadhyaviṣṭaḥ /</l>\n<l>aśeṣaśaktyāsanasaṃniviṣṭo</l>\n<l>yathaikaśaktyā saha devadevaḥ // KūrmP_2,37.19 //</l>\n</lg>\n\n<lg>\n<l>karoti nṛtyaṃ paramaprabhāvaṃ</l>\n<l>tadā virūḍhaḥ punareva bhūyaḥ /</l>\n<l>yayau samāruhya hariḥ svabhāvaṃ</l>\n<l>tadīśavṛttāmṛtamādidevaḥ // KūrmP_2,37.20 //</l>\n</lg>\n\n<lg>\n<l>dṛṣṭvā nārīkulaṃ rudraṃ putrāṇāmapi keśavam /</l>\n<l>mohayantaṃ muniśreṣṭhāḥ kopaṃ saṃdadhire bhṛśam // KūrmP_2,37.21 //</l>\n</lg>\n\n<lg>\n<l>atīva paruṣaṃ vākyaṃ procurdevaṃ kapardinam /</l>\n<l>śeṣuśca śāpairvividhairmāyayā tasya mohitāḥ // KūrmP_2,37.22 //</l>\n</lg>\n\n<lg>\n<l>tapāṃsi teṣāṃ sarveṣāṃ pratyāhanyanta śaṅkare /</l>\n<l>yathādityaprakāśena tārakā nabhasi sthitāḥ // KūrmP_2,37.23 //</l>\n</lg>\n\n<lg>\n<l>te bhagnatapaso viprāḥ sametya vṛṣabhadhvajam /</l>\n<l>ko bhavāniti deveśaṃ pṛcchanti sma vimohitāḥ // KūrmP_2,37.24 //</l>\n</lg>\n\n<lg>\n<l>so 'bravīd bhagavānīśastapaścartumihāgataḥ /</l>\n<l>idānīṃ bhāryayā deśe bhavadbhiriha suvratāḥ // KūrmP_2,37.25 //</l>\n</lg>\n\n<lg>\n<l>tasya te vākyamākarṇya bhṛgvādyā munipuṅgavāḥ /</l>\n<l>ūcurgṛhītvā vasanaṃ tyaktvā bhāryāṃ tapaścara // KūrmP_2,37.26 //</l>\n</lg>\n\n<lg>\n<l>athovāca vihasyeśaḥ pinākī nīlalohitaḥ /</l>\n<l>saṃprekṣya jagato yoniṃ pārśvasthaṃ ca janārdanam // KūrmP_2,37.27 //</l>\n</lg>\n\n<lg>\n<l>kathaṃ bhavadbhiruditaṃ svabhāryāpoṣaṇotsukaiḥ /</l>\n<l>tyaktavyā mama bhāryeti dharmajñaiḥ śāntamānasaiḥ // KūrmP_2,37.28 //</l>\n</lg>\n\n<lg>\n<l>ṛṣaya ūcuḥ</l>\n<l>vyabhicāraratā nāryaḥ saṃtyājyāḥ patineritāḥ /</l>\n<l>asmābhireṣā subhagā tādṛśī tyāgamarhati // KūrmP_2,37.29 //</l>\n</lg>\n\n<lg>\n<l>mahādeva uvāca</l>\n<l>na kadācidiyaṃ viprā manasāpyanyamicchati /</l>\n<l>nāhamenāmapi tathā vimuñcāmi kadācana // KūrmP_2,37.30 //</l>\n</lg>\n\n<lg>\n<l>ṛṣaya ūcuḥ</l>\n<l>dṛṣṭvā vyabhicarantīha hyasmābhiḥ puruṣādhama /</l>\n<l>uktaṃ hyasatyaṃ bhavatā gamyatāṃ kṣiprameva hi // KūrmP_2,37.31 //</l>\n</lg>\n\n<lg>\n<l>evamukte mahādevaḥ satyameva mayeritam /</l>\n<l>bhavatāṃ pratibhātyeṣetyuktvāsau vicacāra ha // KūrmP_2,37.32 //</l>\n</lg>\n\n<lg>\n<l>so 'gacchaddhariṇā sārdhaṃ munindrasya mahātmanaḥ /</l>\n<l>vasiṣṭhasyāśramaṃ puṇyaṃ bhikṣārtho parameśvaraḥ // KūrmP_2,37.33 //</l>\n</lg>\n\n<lg>\n<l>dṛṣṭvā samāgataṃ devaṃ bhikṣamāṇamarundhatī /</l>\n<l>vasiṣṭhasya priyā bhāryā pratyudgamya nanāma nam // KūrmP_2,37.34 //</l>\n</lg>\n\n<lg>\n<l>prakṣālya pādau vimalaṃ dattvā cāsanamuttamam /</l>\n<l>saṃprekṣya śithilaṃ gātramabhighātahataṃ dvijaiḥ /</l>\n<l>saṃdhayāmāsa bhaiṣajyairviṣṇā vadanā satī // KūrmP_2,37.35 //</l>\n</lg>\n\n<lg>\n<l>cakāra mahatīṃ pūjāṃ prārthayāmāsa bhāryayā /</l>\n<l>ko bhavān kuta āyātaḥ kimācāro bhavāniti /</l>\n<l>uvāca tāṃ mahādevaḥ siddhānāṃ pravaro 'smyaham // KūrmP_2,37.36 //</l>\n</lg>\n\n<lg>\n<l>yadetanmaṇḍalaṃ śuddhaṃ bhāti brahmamayaṃ sadā /</l>\n<l>eṣaiva devatā mahyaṃ dhārayāmi sadaiva tat // KūrmP_2,37.37 //</l>\n</lg>\n\n<lg>\n<l>hatyuktvā prayayau śrīmānanugṛhya pativratām /</l>\n<l>tāḍayāñcakrire daṇḍairloṣṭibhirmuṣṭibhidvijāḥ // KūrmP_2,37.38 //</l>\n</lg>\n\n<lg>\n<l>dṛṣṭvā carantaṃ giriśaṃ nagnaṃ vikṛtalakṣaṇam /</l>\n<l>procuretad bhavāṃlliṅgamutpāṭayatu durmate // KūrmP_2,37.39 //</l>\n</lg>\n\n<lg>\n<l>tānabravīnmahāyogī kariṣyāmīti śaṅkaraḥ /</l>\n<l>yuṣmākaṃ māmake liṅge yadi dveṣo 'bhijāyate // KūrmP_2,37.40 //</l>\n</lg>\n\n<lg>\n<l>ityuktvotpāṭayāmāsa bhagavān bhaganetrahā /</l>\n<l>nāpaśyaṃstatkṣaṇeneśaṃ keśavaṃ liṅgameva ca // KūrmP_2,37.41 //</l>\n</lg>\n\n<lg>\n<l>tadotpātā babhūvurhi lokānāṃ bhayaśaṃsinaḥ /</l>\n<l>na rājate sahasrāṃśuścacāla pṛthivī punaḥ /</l>\n<l>niṣprabhāśca grahāḥ sarve cukṣubhe ca mahodadhiḥ // KūrmP_2,37.42 //</l>\n</lg>\n\n<lg>\n<l>apaśyaccānusūyātreḥ svapnaṃ bhāryā pativratā /</l>\n<l>kathayāmāsa viprāṇāṃ bhayādākulitekṣaṇā // KūrmP_2,37.43 //</l>\n</lg>\n\n<lg>\n<l>tejasā bhāsayan kṛtsnaṃ nārāyaṇasahāyavān /</l>\n<l>bhikṣamāṇaḥ śivo nūnaṃ dṛṣṭo 'smākaṃ gṛheṣviti // KūrmP_2,37.44 //</l>\n</lg>\n\n<lg>\n<l>tasyā vacanamākarṇya śaṅkamānā maharṣayaḥ /</l>\n<l>sarve jagmurmahāyogaṃ brahmāṇaṃ viśvasaṃbhavam // KūrmP_2,37.45 //</l>\n</lg>\n\n<lg>\n<l>upāsyamānamamalairyogibhirbrahmavittamaiḥ /</l>\n<l>caturvedairmūrtimadbhiḥ sāvitryā sahitaṃ prabhum // KūrmP_2,37.46 //</l>\n</lg>\n\n<lg>\n<l>āsīnamāsane ramye nānāścaryasamanvite /</l>\n<l>prabhāsahasrakalile jñānaiśvaryādisaṃyute // KūrmP_2,37.47 //</l>\n</lg>\n\n<lg>\n<l>vibhrājamānaṃ vapuṣā sastitaṃ śubhralocanam /</l>\n<l>caturmukhaṃ mahābāhuṃ chandomayamajaṃ param // KūrmP_2,37.48 //</l>\n</lg>\n\n<lg>\n<l>vilokya vedapuruṣaṃ prasannavadanaṃ śubham /</l>\n<l>śirobhirdharaṇīṃ gatvā toṣayāmāsurīśvaram // KūrmP_2,37.49 //</l>\n</lg>\n\n<lg>\n<l>tān prasannamanā devaścaturmūrtiścaturmukhaḥ /</l>\n<l>vyājahāra muniśreṣṭhāḥ kimāgamanakāraṇam // KūrmP_2,37.50 //</l>\n</lg>\n\n<lg>\n<l>tasya te vṛttamakhilaṃ brahmaṇaḥ paramātmanaḥ /</l>\n<l>jñāpayāñcakrire sarve kṛtvā śirasi cāñjalim // KūrmP_2,37.51 //</l>\n</lg>\n\n<lg>\n<l>ṛṣaya ūcuḥ</l>\n<l>kaścid dāruvanaṃ puṇyaṃ puruṣo 'tīvaśobhanaḥ /</l>\n<l>bhāryayā cārusarvāṅgyā praviṣṭo nagna eva hi // KūrmP_2,37.52 //</l>\n</lg>\n\n<lg>\n<l>mohayāmāsa vapuṣā nārīṇāṃ kulamīśvaraḥ /</l>\n<l>kanyakānāṃ priyā cāsya dūṣayāmāsa putrakān // KūrmP_2,37.53 //</l>\n</lg>\n\n<lg>\n<l>asmābhirvividhāḥ śāpāḥ pradattāśca parāhatāḥ /</l>\n<l>tāḍito 'smābhiratyarthaṃ liṅgantu vinipātitam // KūrmP_2,37.54 //</l>\n</lg>\n\n<lg>\n<l>antarhitaśca bhagavān sabhāryo liṅgameva ca /</l>\n<l>utpātāścābhavan ghorāḥ sarvabhūtabhayaṅkarāḥ // KūrmP_2,37.55 //</l>\n</lg>\n\n<lg>\n<l>ka eṣa puruṣo deva bhītāḥ sma puruṣottama /</l>\n<l>bhavantameva śaraṇaṃ prapannā vayamacyuta // KūrmP_2,37.56 //</l>\n</lg>\n\n<lg>\n<l>tvaṃ hi vetsi jagatyasmin yatkiñcidapi ceṣṭitam /</l>\n<l>anugraheṇa viśveśa tadasmānanupālaya // KūrmP_2,37.57 //</l>\n</lg>\n\n<lg>\n<l>vijñāpito munigaṇairviśvātmā kamalodbhavaḥ /</l>\n<l>dhyātvā devaṃ triśūlāṅkaṃ kṛtāñjalirabhāṣata // KūrmP_2,37.58 //</l>\n</lg>\n\n<lg>\n<l>brahmovāca</l>\n<l>hā kaṣṭaṃ bhavatāmadya jātaṃ sarvārthanāśanam /</l>\n<l>dhigbalaṃ dhik tapaścaryā mithyaiva bhavatāmiha // KūrmP_2,37.59 //</l>\n</lg>\n\n<lg>\n<l>saṃprāpya puṇyasaṃskārānnidhīnāṃ paramaṃ nidhim /</l>\n<l>upekṣitaṃ vṛthācārairbhavadbhiriha mohitaiḥ // KūrmP_2,37.60 //</l>\n</lg>\n\n<lg>\n<l>kāṅkṣante yogino nityaṃ yatanto yatayo nidhim /</l>\n<l>yameva taṃ samāsādya hā bhavadbhirupekṣitam // KūrmP_2,37.61 //</l>\n</lg>\n\n<lg>\n<l>yajanti yajñairvividhairyatprāptyairvedavādinaḥ /</l>\n<l>mahānidhiṃ samāsādya hā bhavadbhirupekṣitam // KūrmP_2,37.62 //</l>\n</lg>\n\n<lg>\n<l>yaṃ samāsādya devānaimaiśvaryamakhilaṃ jagat /</l>\n<l>tamāsādyākṣayanidhiṃ hā bhavadbhirupekṣitam // KūrmP_2,37.63 //</l>\n</lg>\n\n<lg>\n<l>yatsamāpattijanitaṃ viśveśatvamidaṃ mama /</l>\n<l>tadevopekṣitaṃ dṛṣṭvā nidhānaṃ bhāgyavarjitaiḥ // KūrmP_2,37.64 //</l>\n</lg>\n\n<lg>\n<l>yasmin samāhitaṃ divyamaiśvaryaṃ yat tadavyayam /</l>\n<l>tamāsādya nidhiṃ brāhma hā bhavadbhirvṛthākṛtam // KūrmP_2,37.65 //</l>\n</lg>\n\n<lg>\n<l>eṣa devo mahādevo vijñeyastu maheśvaraḥ /</l>\n<l>na tasya paramaṃ kiñcit padaṃ samadhigamyate // KūrmP_2,37.66 //</l>\n</lg>\n\n<lg>\n<l>devatānāmṛṣīṇāṃ ca pitṝṇāṃ cāpi śāśvataḥ /</l>\n<l>sahasrayugaparyante pralaye sarvadehinām /</l>\n<l>saṃharatyeṣa bhagavān kālo bhūtvā maheśvaraḥ // KūrmP_2,37.67 //</l>\n</lg>\n\n<lg>\n<l>eṣa caiva prajāḥ sarvāḥ sṛjatyekaḥ svatejasā /</l>\n<l>eṣa cakrī ca vajrī ca śrīvatsakṛtalakṣaṇaḥ // KūrmP_2,37.68 //</l>\n</lg>\n\n<lg>\n<l>yogī kṛtayuge devastretāyāṃ yajña ucyate /</l>\n<l>dvāpare bhagavān kālo dharmaketuḥ kalau yuge // KūrmP_2,37.69 //</l>\n</lg>\n\n<lg>\n<l>rudrasya mūrtayastistro yābhirviśvamidaṃ tatam /</l>\n<l>tamo hyagnī rajo brahmā sattvaṃ viṣṇuriti prabhuḥ // KūrmP_2,37.70 //</l>\n</lg>\n\n<lg>\n<l>mūrtiranyā smṛtā cāsya digvāsā vai śivā dhruvā /</l>\n<l>yatra tiṣṭhati tad brahma yogena tu samanvitam // KūrmP_2,37.71 //</l>\n</lg>\n\n<lg>\n<l>yā cāsya pārśvagā bhāryā bhavadbhirabhivīkṣitā /</l>\n<l>sā hi nārāyaṇo devaḥ paramātmā sanātanaḥ // KūrmP_2,37.72 //</l>\n</lg>\n\n<lg>\n<l>tasmāt sarvamidaṃ jātaṃ tatraiva ca layaṃ vrajet /</l>\n<l>sa eva mohayet kṛtsnaṃ sa eva paramā gatiḥ // KūrmP_2,37.73 //</l>\n</lg>\n\n<lg>\n<l>sahasraśīrṣā puruṣaḥ sahasrākṣaḥ sahasrapāt /</l>\n<l>ekaśṛṅgo mahānātmā purāṇo 'ṣṭākṣaro hariḥ // KūrmP_2,37.74 //</l>\n</lg>\n\n<lg>\n<l>caturvedaścaturmūrtistrimūrtistriguṇaḥ paraḥ /</l>\n<l>ekamūrtirameyātmā nārāyaṇa iti śrutiḥ // KūrmP_2,37.75 //</l>\n</lg>\n\n<lg>\n<l>ṛtasya garbho bhagavānāpo māyātanuḥ prabhuḥ /</l>\n<l>stūyate vividhairmantrairbrāhmaṇairdharmamokṣibhiḥ // KūrmP_2,37.76 //</l>\n</lg>\n\n<lg>\n<l>saṃhṛtya sakalaṃ viśvaṃ kalpānte puruṣottamaḥ /</l>\n<l>śete yogāmṛtaṃ pītvā yat tad viṣṇoḥ paraṃ padam // KūrmP_2,37.77 //</l>\n</lg>\n\n<lg>\n<l>na jāyate na mriyate vardhate na ca viśvasṛk /</l>\n<l>mūlaprakṛtiravyaktā gīyate vaidikairajaḥ // KūrmP_2,37.78 //</l>\n</lg>\n\n<lg>\n<l>tato niśāyāṃ vṛttāyāṃ sisṛkṣurakhilañjagat /</l>\n<l>ajasya nābhau tad bījaṃ kṣipatyeṣa maheśvaraḥ // KūrmP_2,37.79 //</l>\n</lg>\n\n<lg>\n<l>taṃ māṃ vitta mahātmānaṃ brahmāṇaṃ viśvato mukham /</l>\n<l>mahāntaṃ puruṣaṃ viśvamapāṃ garbhamanuttamam // KūrmP_2,37.80 //</l>\n</lg>\n\n<lg>\n<l>na taṃ vidātha janakaṃ mohitāstasya māyayā /</l>\n<l>devadevaṃ mahādevaṃ bhūtānāmīśvaraṃ haram // KūrmP_2,37.81 //</l>\n</lg>\n\n<lg>\n<l>eṣa devo mahādevo hyanādirbhagavān haraḥ /</l>\n<l>viṣṇunā saha saṃyuktaḥ karoti vikaroti ca // KūrmP_2,37.82 //</l>\n</lg>\n\n<lg>\n<l>na tasya vidyate kāryaṃ na tasmād vidyate param /</l>\n<l>sa vedān pradadau pūrvaṃ yogamāyātanurmama // KūrmP_2,37.83 //</l>\n</lg>\n\n<lg>\n<l>sa māyī māyayā sarvaṃ karoti vikaroti ca /</l>\n<l>tameva muktaye jñātvā vrajeta śaraṇaṃ bhavam // KūrmP_2,37.84 //</l>\n</lg>\n\n<lg>\n<l>itīritā bhagavatā marīcipramukhā vibhum /</l>\n<l>praṇamya devaṃ brahmāṇaṃ pṛcchanti sma suduḥ khitāḥ // KūrmP_2,37.85 //</l>\n</lg>\n\n<lg>\n<l>munaya ūcuḥ</l>\n<l>kathaṃ paśyema taṃ devaṃ punareva pinākinam /</l>\n<l>brūhi viśvāmareśāna trātā tvaṃ śaraṇaiṣiṇām // KūrmP_2,37.86 //</l>\n</lg>\n\n<lg>\n<l>pitāmaha uvāca</l>\n<l>yad dṛṣṭaṃ bhavatā tasya liṅgaṃ bhuvi nipātitam /</l>\n<l>talliṅgānukṛtīśasya kṛtvā liṅgamanuttamam // KūrmP_2,37.87 //</l>\n</lg>\n\n<lg>\n<l>pūjayadhvaṃ sapatnīkāḥ sādaraṃ putrasaṃyutāḥ /</l>\n<l>vaidikaireva niyamairvividhairbrahmacāriṇaḥ // KūrmP_2,37.88 //</l>\n</lg>\n\n<lg>\n<l>saṃsthāpya śāṅkarairmantrairṛgyajuḥ sāmasaṃbhavaiḥ /</l>\n<l>tapaḥ paraṃ samāsthāya gṛṇantaḥ śatarudriyam // KūrmP_2,37.89 //</l>\n</lg>\n\n<lg>\n<l>samāhitāḥ pūjayadhvaṃ saputrāḥ saha bandhubhiḥ /</l>\n<l>sarve prāñjalayo bhūtvā śūlapāṇiṃ prapadyatha // KūrmP_2,37.90 //</l>\n</lg>\n\n<lg>\n<l>tato drakṣyatha deveśaṃ durdarśamakṛtātmabhiḥ /</l>\n<l>yaṃ dṛṣṭvā sarvamajñānamadharmaśca praṇaśyati // KūrmP_2,37.91 //</l>\n</lg>\n\n<lg>\n<l>tataḥ praṇamya varadaṃ brahmāṇamamitaujasam /</l>\n<l>jagmuḥ saṃhṛṣṭamanaso devadāruvanaṃ punaḥ // KūrmP_2,37.92 //</l>\n</lg>\n\n<lg>\n<l>ārādhayitumārabdhā brahmaṇā kathitaṃ yathā /</l>\n<l>ajānantaḥ paraṃ devaṃ vītarāgā vimatsarāḥ // KūrmP_2,37.93 //</l>\n</lg>\n\n<lg>\n<l>sthaṇḍileṣu vicitreṣu parvatānāṃ guhāsu ca /</l>\n<l>nadīnāṃ ca vivikteṣu pulineṣu śubheṣu ca // KūrmP_2,37.94 //</l>\n</lg>\n\n<lg>\n<l>śaivālabhojanāḥ kecit kecidantarjaleśayāḥ /</l>\n<l>kecidabhrāvakāśāstu pādāṅguṣṭhāgraviṣṭhitāḥ // KūrmP_2,37.95 //</l>\n</lg>\n\n<lg>\n<l>danto 'lūkhalinastvanye hyaśmakuṭṭāstathā pare /</l>\n<l>śākaparṇāśinaḥ kecit saṃprakṣālā marīcipāḥ // KūrmP_2,37.96 //</l>\n</lg>\n\n<lg>\n<l>vṛkṣamūlaniketāśca śilāśayyāstathā pare /</l>\n<l>kālaṃ nayanti tapasā pūjayanto maheśvaram // KūrmP_2,37.97 //</l>\n</lg>\n\n<lg>\n<l>tatasteṣāṃ prasādārthaṃ prapannārtiharo haraḥ /</l>\n<l>cakā bhagavān buddhiṃ prabodhāya vṛṣadhvajaḥ // KūrmP_2,37.98 //</l>\n</lg>\n\n<lg>\n<l>devaḥ kṛtayuge hyasmin śṛṅge himavataḥ śubhe /</l>\n<l>devadāruvanaṃ prāptaḥ prasannaḥ parameśvaraḥ // KūrmP_2,37.99 //</l>\n</lg>\n\n<lg>\n<l>bhasmapāṇḍuradigdhāṅgo nagno vikṛtalakṣaṇaḥ /</l>\n<l>ulmukavyagrahastaśca raktapiṅgalalocanaḥ // KūrmP_2,37.100 //</l>\n</lg>\n\n<lg>\n<l>kvacicca hasate raudraṃ kvacid gāyati vismitaḥ /</l>\n<l>kvacinnṛtyati śṛṅgārī kvacidrauti muhurmuhuḥ // KūrmP_2,37.101 //</l>\n</lg>\n\n<lg>\n<l>āśrame 'bhyāgato bhikṣāṃ yācate ca punaḥ punaḥ /</l>\n<l>māyāṃ kṛtvātmano rūpaṃ devastad vanamāgataḥ // KūrmP_2,37.102 //</l>\n</lg>\n\n<lg>\n<l>kṛtvā girisutāṃ gaurīṃ pārśvedevaḥ pinākadhṛk /</l>\n<l>sā ca pūrvavad deveśī devadāruvanaṃ gatā // KūrmP_2,37.103 //</l>\n</lg>\n\n<lg>\n<l>dṛṣṭvā samāgataṃ devaṃ devyā saha kapardinam /</l>\n<l>praṇemuḥ śirasā bhūmau toṣayāmāsurīśvaram // KūrmP_2,37.104 //</l>\n</lg>\n\n<lg>\n<l>vaidikairvividhairmantraiḥ sūktairmāheśvaraiḥ śubhaiḥ /</l>\n<l>atharvaśirasā cānye rudrādyairbrahmabhirbhavam // KūrmP_2,37.105 //</l>\n</lg>\n\n<lg>\n<l>namo devādidevāya mahādevāya te namaḥ /</l>\n<l>tryambakāya namastubhyaṃ triśūlavaradhāriṇe // KūrmP_2,37.106 //</l>\n</lg>\n\n<lg>\n<l>namo digvāsase tubhyaṃ vikṛtāya pinākine /</l>\n<l>sarvapraṇatadehāya svayamapraṇatātmane // KūrmP_2,37.107 //</l>\n</lg>\n\n<lg>\n<l>antakāntakṛte tubhyaṃ sarvasaṃharaṇāya ca /</l>\n<l>namo 'stu nṛtyaśīlāya namo bhairavarūpiṇe // KūrmP_2,37.108 //</l>\n</lg>\n\n<lg>\n<l>naranārīśarīrāya yogināṃ gurave namaḥ /</l>\n<l>namo dāntāya śāntāya tāpasāya harāya ca // KūrmP_2,37.109 //</l>\n</lg>\n\n<lg>\n<l>vibhīṣaṇāya rudrāya namaste kṛttivāsase /</l>\n<l>namaste lelihānāya śitikaṇṭhāya te namaḥ // KūrmP_2,37.110 //</l>\n</lg>\n\n<lg>\n<l>aghoraghorarūpāya vāmadevāya vai namaḥ /</l>\n<l>namaḥ kanakamālāya devyāḥ priyakarāya ca // KūrmP_2,37.111 //</l>\n</lg>\n\n<lg>\n<l>gaṅgāsaliladhārāya śambhave parameṣṭhine /</l>\n<l>namo yogādhipataye brahmādhipataye namaḥ // KūrmP_2,37.112 //</l>\n</lg>\n\n<lg>\n<l>prāṇāya ca namastubhyaṃ namo bhasmāṅgarāgine /</l>\n<l>namaste ghanavāhāya daṃṣṭriṇe vahniretase // KūrmP_2,37.113 //</l>\n</lg>\n\n<lg>\n<l>brahmaṇaśca śiro hartre namaste kālarūpiṇe /</l>\n<l>āgatiṃ te na janīmo gatiṃ naiva ca naiva ca /</l>\n<l>viśveśvara mahādeva yo 'si so 'si namo 'stu te // KūrmP_2,37.114 //</l>\n</lg>\n\n<lg>\n<l>namaḥ pramathanāthāya dātre ca śubhasaṃpadām /</l>\n<l>kapālapāṇaye tubhyaṃ namo mīḍhuṣṭamāya te /</l>\n<l>namaḥ kanakaliṅgāya vāriliṅgāya te namaḥ // KūrmP_2,37.115 //</l>\n</lg>\n\n<lg>\n<l>namo vahnyarkaliṅgāya jñānaliṅgāya te namaḥ /</l>\n<l>namo bhujaṅgahārāya karṇikārapriyāya ca /</l>\n<l>kirīṭine kuṇḍaline kālakālāya te namaḥ // KūrmP_2,37.116 //</l>\n</lg>\n\n<lg>\n<l>vāmadeva maheśāna devadeva trilocana /</l>\n<l>kṣamyatāṃ yatkṛtaṃ mohāt tvameva śaraṇaṃ hi naḥ // KūrmP_2,37.117 //</l>\n</lg>\n\n<lg>\n<l>caritāni vicitrāṇi guhyāni gahanāni ca /</l>\n<l>brahmādīnāṃ ca sarveṣāṃ durvijñeyo 'si śaṅkara // KūrmP_2,37.118 //</l>\n</lg>\n\n<lg>\n<l>ajñānād yadi vā jñānād yatkiñcitkurute naraḥ /</l>\n<l>tatsarvaṃ bhagavānena kurute yogamāyayā // KūrmP_2,37.119 //</l>\n</lg>\n\n<lg>\n<l>evaṃ stutvā mahādevaṃ prahṛṣṭenāntarātmanā /</l>\n<l>ūcuḥ praṇamya giriśaṃ paśyāmastvāṃ yathā purā // KūrmP_2,37.120 //</l>\n</lg>\n\n<lg>\n<l>teṣāṃ saṃstavamākarṇya somaḥ momavibhūṣaṇaḥ /</l>\n<l>svameva paramaṃ rūpaṃ darśayāmāsa śaṅkaraḥ // KūrmP_2,37.121 //</l>\n</lg>\n\n<lg>\n<l>taṃ te dṛṣṭvātha giriśaṃ devyā saha pinākinam /</l>\n<l>yathā pūrvaṃ sthitā viprāḥ praṇemurhṛṣṭamānasāḥ // KūrmP_2,37.122 //</l>\n</lg>\n\n<lg>\n<l>tataste munayaḥ sarve saṃstūya ca maheśvaram /</l>\n<l>bhṛgvaṅgirovasiṣṭhāstu viśvāmitrastathaiva ca // KūrmP_2,37.123 //</l>\n</lg>\n\n<lg>\n<l>gautamo 'triḥ sukeśaśca pulastyaḥ pulahaḥ kratuḥ /</l>\n<l>marīciḥ kaśyapaścāpi saṃvartaśca mahātapāḥ /</l>\n<l>praṇamya devadeveśamidaṃ vacanamabruvan // KūrmP_2,37.124 //</l>\n</lg>\n\n<lg>\n<l>kathaṃ tvāṃ devadeveśa karmayogena vā prabho /</l>\n<l>jñānena vātha yogena pūjayāmaḥ sadaiva hi // KūrmP_2,37.125 //</l>\n</lg>\n\n<lg>\n<l>kena vā devamārgeṇa saṃpūjyo bhagavāniha /</l>\n<l>kiṃ tat sevyamasevyaṃ vā sarvametad bravīhi naḥ // KūrmP_2,37.126 //</l>\n</lg>\n\n<lg>\n<l>devadeva uvāca</l>\n<l>etad vaḥ saṃpravakṣyāmi gūḍhaṃ gahanamuttamam /</l>\n<l>brahmaṇe kathitaṃ pūrvamādāveva maharṣayaḥ // KūrmP_2,37.127 //</l>\n</lg>\n\n<lg>\n<l>sāṃkhyayogo dvidhā jñeyaḥ puruṣāṇāṃ hi sādhanam /</l>\n<l>yogena sahitaṃ sāṃkhyaṃ puruṣāṇāṃ vimuktidam // KūrmP_2,37.128 //</l>\n</lg>\n\n<lg>\n<l>na kevalena yogena dṛśyate puruṣaḥ paraḥ /</l>\n<l>jñānaṃ tu kevalaṃ samyagapavargaphalapradam // KūrmP_2,37.129 //</l>\n</lg>\n\n<lg>\n<l>bhavantaḥ kevalaṃ yogaṃ samāśritya vimuktaye /</l>\n<l>vihāya sāṃkhyaṃ vimalamakurvanta pariśramam // KūrmP_2,37.130 //</l>\n</lg>\n\n<lg>\n<l>etasmāt kāraṇād viprānṛṇāṃ kevaladharmiṇām /</l>\n<l>āgato 'hamimaṃ deśaṃ jñāpayan mohasaṃbhavam // KūrmP_2,37.131 //</l>\n</lg>\n\n<lg>\n<l>tasmād bhavadbhirvimalaṃ jñānaṃ kaivalyasādhanam /</l>\n<l>jñātavyaṃ hi prayatnena śrotavyaṃ dṛśyameva ca // KūrmP_2,37.132 //</l>\n</lg>\n\n<lg>\n<l>ekaḥ sarvatrago hyātmā kevalaścitimātrakaḥ /</l>\n<l>ānando nirmalo nityaṃ syādetat sāṃkhyadarśanam // KūrmP_2,37.133 //</l>\n</lg>\n\n<lg>\n<l>etadeva paraṃ jñānameṣa mokṣo 'tra gīyate /</l>\n<l>etat kaivalyamamalaṃ brahmabhāvaśca varṇitaḥ // KūrmP_2,37.134 //</l>\n</lg>\n\n<lg>\n<l>āśritya caitat paramaṃ tanniṣṭhāstatparāyaṇāḥ /</l>\n<l>paśyanti māṃ mahātmāno yatayo viśvamīśvaram // KūrmP_2,37.135 //</l>\n</lg>\n\n<lg>\n<l>etat tat paramaṃ jñānaṃ kevalaṃ sannirañjanam /</l>\n<l>ahaṃ hi vedyo bhagavān mama mūrtiriyaṃ śivā // KūrmP_2,37.136 //</l>\n</lg>\n\n<lg>\n<l>bahūni sādhanānīha siddhaye kathitāni tu /</l>\n<l>teṣāmabhyadhikaṃ jñānaṃ māmakaṃ dvijapuṅgavāḥ // KūrmP_2,37.137 //</l>\n</lg>\n\n<lg>\n<l>jñānayogaratāḥ śāntā māmeva śaraṇaṃ gatāḥ /</l>\n<l>ye hi māṃ bhasmaniratā dhyāyanti satataṃ hṛdi // KūrmP_2,37.138 //</l>\n</lg>\n\n<lg>\n<l>madbhaktiparamā nityaṃ yatayaḥ kṣīṇakalmaṣāḥ /</l>\n<l>nāśayāmyacirāt teṣāṃ ghoraṃ saṃsārasāgaram // KūrmP_2,37.139 //</l>\n</lg>\n\n<lg>\n<l>praśāntaḥ saṃyatamanā bhasmoddhūlitavigrahaḥ /</l>\n<l>brahmacaryarato nagno vrataṃ pāśupataṃ caret // KūrmP_2,37.140 //</l>\n</lg>\n\n<lg>\n<l>nirmitaṃ hi mayā pūrvaṃ vrataṃ pāśupataṃ param /</l>\n<l>guhyād guhyatamaṃ sūkṣmaṃ vedasāraṃ vimuktaye // KūrmP_2,37.141 //</l>\n</lg>\n\n<lg>\n<l>yad vā kaupīnavasanaḥ syād vaikavasano muniḥ /</l>\n<l>vedābhyāsarato vidvān dhyāyet paśupatiṃ śivam // KūrmP_2,37.142 //</l>\n</lg>\n\n<lg>\n<l>eṣa pāśupato yogaḥ sevanīyo mumukṣubhiḥ /</l>\n<l>bhasmacchannairhi satataṃ niṣkāmairiti viśrutiḥ // KūrmP_2,37.143 //</l>\n</lg>\n\n<lg>\n<l>vītarāgabhayakrodhā manmayā māmupāśritāḥ /</l>\n<l>bahavo 'nena yogena pūtā madbhāvamāgatāḥ // KūrmP_2,37.144 //</l>\n</lg>\n\n<lg>\n<l>anyāni caiva śāstrāṇi loke 'smin mohanānitu /</l>\n<l>vedavādaviruddhāni mayaiva kathitāni tu // KūrmP_2,37.145 //</l>\n</lg>\n\n<lg>\n<l>vāmaṃ pāśupataṃ somaṃ lākulaṃ caiva bhairavam /</l>\n<l>asevyametat kathitaṃ vedavāhyaṃ tathetaram // KūrmP_2,37.146 //</l>\n</lg>\n\n<lg>\n<l>vedamurtirahaṃ viprā nānyaśāstrārthavedibhiḥ /</l>\n<l>jñāyate matsvarūpaṃ tu muktvā vedaṃ sanātanam // KūrmP_2,37.147 //</l>\n</lg>\n\n<lg>\n<l>sthāpayadhvamidaṃ mārgaṃ pūjayadhvaṃ maheśvaram /</l>\n<l>acirādaiśvaraṃ jñānamutpatsyati na saṃśayaḥ // KūrmP_2,37.148 //</l>\n</lg>\n\n<lg>\n<l>mayi bhaktiśca vipulā bhavatāmastu sattamāḥ /</l>\n<l>dhyātamātro hi sānnidhyaṃ dāsyāmi munisattamāḥ // KūrmP_2,37.149 //</l>\n</lg>\n\n<lg>\n<l>ityuktvā bhagavān somastatraivāntaradhīyata /</l>\n<l>to 'pi dāruvane tasmin pūjayanti sma śaṅkaram /</l>\n<l>brahmacaryaratāḥ śāntā jñānayogaparāyaṇāḥ // KūrmP_2,37.150 //</l>\n</lg>\n\n<lg>\n<l>sametya te mahātmāno munayo brahmavādinaḥ /</l>\n<l>vitenire bahūn vādānnadhyātmajñānasaṃśrayān // KūrmP_2,37.151 //</l>\n</lg>\n\n<lg>\n<l>kimasya jagato mūlamātmā cāsmākameva hi /</l>\n<l>ko 'pi syāt sarvabhāvānāṃ heturīśvara eva ca // KūrmP_2,37.152 //</l>\n</lg>\n\n<lg>\n<l>ityevaṃ manyamānānāṃ dhyānamārgāvalambinām /</l>\n<l>āvirāsīnmahādevī devī girivarātmajā // KūrmP_2,37.153 //</l>\n</lg>\n\n<lg>\n<l>koṭisūryapratīkāśā jvālāmālāsamāvṛtā /</l>\n<l>svabhābhirvimalābhistu pūrayantī nabhastalam // KūrmP_2,37.154 //</l>\n</lg>\n\n<lg>\n<l>tāmanvapaśyan girijāmameyāṃ</l>\n<l>jvālāsahasrāntarasanniviṣṭām /</l>\n<l>praṇemurekāmakhileśapatnīṃ</l>\n<l>jānanti te tat paramasya bījam // KūrmP_2,37.155 //</l>\n</lg>\n\n<lg>\n<l>asamākameṣā parameśapatnī</l>\n<l>gatistathātmā gaganābhidhānā /</l>\n<l>paśyantyathātmānamidaṃ ca kṛtsnaṃ</l>\n<l>tasyāmathaite munayaśca viprāḥ // KūrmP_2,37.156 //</l>\n</lg>\n\n<lg>\n<l>nirīkṣitāste parameśapatnyā</l>\n<l>tadantare devamaśeṣahetum /</l>\n<l>paśyanti śaṃbhuṃ kavimīśitāraṃ</l>\n<l>rudraṃ bṛhantaṃ puruṣaṃ purāṇam // KūrmP_2,37.157 //</l>\n</lg>\n\n<lg>\n<l>ālokya devīmatha devamīśaṃ</l>\n<l>praṇemurānandamavāpuragryam /</l>\n<l>jñānaṃ tadaiśaṃ bhagavatprasādā-</l>\n<l>dāvirbabhau janmavināśahetu // KūrmP_2,37.158 //</l>\n</lg>\n\n<lg>\n<l>iyaṃ hi sā jagato yonirekā</l>\n<l>sarvātmikā sarvaniyāmikā ca /</l>\n<l>māheśvarīśaktiranādisiddhā</l>\n<l>vyomābhidhānā divi rājatīva // KūrmP_2,37.159 //</l>\n</lg>\n\n<lg>\n<l>asyā mahatparameṣṭhī parastā-</l>\n<l>nmaheśvaraḥ śiva eko 'tha rudraḥ /</l>\n<l>cakāra viśvaṃ paraśaktiniṣṭhāṃ</l>\n<l>māyāmathāruhya sa devadevaḥ // KūrmP_2,37.160 //</l>\n</lg>\n\n<lg>\n<l>eko devaḥ sarvabhūteṣu gūḍho</l>\n<l>māyī rudraḥ sakalo niṣkalaśca /</l>\n<l>sa eva devī na ca tadvibhinna-</l>\n<l>metajjñātvā hyamṛtatvaṃ vrajanti // KūrmP_2,37.161 //</l>\n</lg>\n\n<lg>\n<l>antarhito 'bhūd bhagavānatheśo</l>\n<l>devyā bhargaḥ saha devādidevaḥ /</l>\n<l>ārādhayanti sma tameva devaṃ</l>\n<l>vanaukasaste punareva rudram // KūrmP_2,37.162 //</l>\n</lg>\n\n<lg>\n<l>etad vaḥ kathitaṃ sarvaṃ devadevaviceṣṭitam /</l>\n<l>devadāruvane pūrvaṃ purāṇe yanmayā śrutam // KūrmP_2,37.163 //</l>\n</lg>\n\n<lg>\n<l>yaḥ paṭhecchṛṇuyānnityaṃ mucyate sarvapātakaiḥ /</l>\n<l>śrāvayed vā dvijān śāntān sa yāti paramāṃ gatim // KūrmP_2,37.164 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge saptatriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>eṣā puṇyatamā devī devagandharvasevitā /</l>\n<l>narmadā lokavikhyātā tīrthānāmuttamā nadī // KūrmP_2,38.1 //</l>\n</lg>\n\n<lg>\n<l>tasyāḥ śṛṇudhvaṃ māhātmyaṃ mārkaṇḍeyena bhāṣitam /</l>\n<l>yudhiṣṭhirāya tu śubhaṃ sarvapāpapraṇāśanam // KūrmP_2,38.2 //</l>\n</lg>\n\n<lg>\n<l>yudhiṣṭhira uvāca</l>\n<l>śrutāstu vividhā dharmāstvatprasādānmahāmune /</l>\n<l>māhātmyaṃ ca prayāgasya tīrthāni vividhāni ca // KūrmP_2,38.3 //</l>\n</lg>\n\n<lg>\n<l>narmadā sarvatīrthānāṃ mukhyā hi bhavateritā /</l>\n<l>tasyāstvidānīṃ māhātmyaṃ vaktumarhasi sattama // KūrmP_2,38.4 //</l>\n</lg>\n\n<lg>\n<l>mārkaṇḍeya uvāca</l>\n<l>narmadā saritāṃ śreṣṭhā rudradehād viniḥ sṛtā /</l>\n<l>tārayet sarvabhūtāni sthāvarāṇi carāṇi ca // KūrmP_2,38.5 //</l>\n</lg>\n\n<lg>\n<l>narmadāyāstu māhātmyaṃ purāṇe yanmayā śrutam /</l>\n<l>idānīṃ tatpravakṣyāmi śṛṇuṣvaikamanāḥ śubham // KūrmP_2,38.6 //</l>\n</lg>\n\n<lg>\n<l>puṇyā kanakhale gaṅgā kurukṣetre sarasvatī /</l>\n<l>grāme vā yadi vāraṇye puṇyā sarvatra narmadā // KūrmP_2,38.7 //</l>\n</lg>\n\n<lg>\n<l>tribhiḥ sārasvataṃ toyaṃ saptāhena tu yāmunam /</l>\n<l>sadyaḥ punāti gāṅgeyaṃ darśanādeva nārmadam // KūrmP_2,38.8 //</l>\n</lg>\n\n<lg>\n<l>kaliṅgadeśapaścārdhe parvate 'marakaṇṭake /</l>\n<l>puṇyā ca triṣu lokeṣu ramaṇīyā manoramā // KūrmP_2,38.9 //</l>\n</lg>\n\n<lg>\n<l>sadevāsuragandharvā ṛṣayaśca tapodhanāḥ /</l>\n<l>tapastaptvā tu rājendra siddhiṃ tu paramāṃ gatāḥ // KūrmP_2,38.10 //</l>\n</lg>\n\n<lg>\n<l>tatra snātvā naro rājan niyamastho jitendriyaḥ /</l>\n<l>upoṣya rajanīmekāṃ kulānāṃ tārayecchatam // KūrmP_2,38.11 //</l>\n</lg>\n\n<lg>\n<l>yojanānāṃ śataṃ sāgraṃ śrūyate sariduttamā /</l>\n<l>vistāreṇa tu rājendra yojanadvayamāyatā // KūrmP_2,38.12 //</l>\n</lg>\n\n<lg>\n<l>ṣaṣṭitīrthasahasrāṇi ṣaṣṭikoṭyastathaiva ca /</l>\n<l>parvatasya samantāt tu tiṣṭhantyamarakaṇṭake // KūrmP_2,38.13 //</l>\n</lg>\n\n<lg>\n<l>brahmacārī śucirbhūtvā jitakrodho jitendriyaḥ /</l>\n<l>sarvahiṃsānivṛttastu sarvabhūtahite rataḥ // KūrmP_2,38.14 //</l>\n</lg>\n\n<lg>\n<l>evaṃ sarvasamācāro yastu prāṇān samutsṛjet /</l>\n<l>tasya puṇyaphalaṃ rājan śṛṇuṣvāvahito nṛpa // KūrmP_2,38.15 //</l>\n</lg>\n\n<lg>\n<l>śatavarṣasahasrāṇi svarge modati pāṇḍava /</l>\n<l>sapsarogaṇasaṃkīrṇo divyastrīparivāritaḥ // KūrmP_2,38.16 //</l>\n</lg>\n\n<lg>\n<l>divyagandhānuliptaśca divyapuṣpopaśobhitaḥ /</l>\n<l>krīḍate devaloke tu daivataiḥ saha modate // KūrmP_2,38.17 //</l>\n</lg>\n\n<lg>\n<l>tataḥ svargāt paribhraṣṭo rājā bhavati dhārmikaḥ /</l>\n<l>gṛhaṃ tu labhate 'sau vai nānāratnasamanvitam // KūrmP_2,38.18 //</l>\n</lg>\n\n<lg>\n<l>stambhairmaṇimayairdivyairvajravaidūryabhūṣitam /</l>\n<l>ālekhyavāhanaiḥ śubhrairdāsīdāsasamanvitam // KūrmP_2,38.19 //</l>\n</lg>\n\n<lg>\n<l>rājarājeśvaraḥ śrīmān sarvastrījanavallabhaḥ /</l>\n<l>jīved varṣaśataṃ sāgraṃ tatra bhogasamanvitaḥ // KūrmP_2,38.20 //</l>\n</lg>\n\n<lg>\n<l>agnipraveśe 'tha jale athavānaśane kṛte /</l>\n<l>anivartikā gatistasya pavanasyāmbare yathā // KūrmP_2,38.21 //</l>\n</lg>\n\n<lg>\n<l>paścime parvatataṭe sarvapāpavināśanaḥ /</l>\n<l>hrado jaleśvaro nāma triṣu lokeṣu viśrutaḥ // KūrmP_2,38.22 //</l>\n</lg>\n\n<lg>\n<l>tatra piṇḍapradānena saṃdhyopāsanakarmaṇā /</l>\n<l>daśavarṣāṇi pitarastarpitāḥ syurna saṃśayaḥ // KūrmP_2,38.23 //</l>\n</lg>\n\n<lg>\n<l>dakṣiṇe narmadākūle kapilākhyā mahānadī /</l>\n<l>saralārjunasaṃcchannā nātidūre vyavasthitā // KūrmP_2,38.24 //</l>\n</lg>\n\n<lg>\n<l>sā tu puṇyā mahābhāgā triṣu lokeṣu viśrutā /</l>\n<l>tatra koṭiśataṃ sāgraṃ tīrthānāṃ tu yudhiṣṭhira // KūrmP_2,38.25 //</l>\n</lg>\n\n<lg>\n<l>tasmiṃstīrthe tu ye vṛkṣāḥ patitāḥ kālaparyayāt /</l>\n<l>narmadātoyasaṃspṛṣṭāste yānti paramāṃ gatim // KūrmP_2,38.26 //</l>\n</lg>\n\n<lg>\n<l>dvitīyā tu mahābhāgā viśalyakaraṇī śubhā /</l>\n<l>tatra tīrthe naraḥ snātvā viśalyo bhavati kṣaṇāt // KūrmP_2,38.27 //</l>\n</lg>\n\n<lg>\n<l>kapilā ca viśalyā ca śrūyate rājasattama /</l>\n<l>īśvareṇa purā proktā lokānāṃ hitakāmyayā // KūrmP_2,38.28 //</l>\n</lg>\n\n<lg>\n<l>anāśakaṃ tu yaḥ kuryāt tasmiṃstīrthe narādhipa /</l>\n<l>sarvapāpaviśuddhātmā rudralokaṃ sa gacchati // KūrmP_2,38.29 //</l>\n</lg>\n\n<lg>\n<l>tatra snātvā naro rājannaśvamedhaphalaṃ labhet /</l>\n<l>ye vasantyuttare kūle rudraloke vasanti te // KūrmP_2,38.30 //</l>\n</lg>\n\n<lg>\n<l>sarasvatyāṃ ca gaṅgāyāṃ narmadāyāṃ yudhiṣṭhira /</l>\n<l>samaṃ snānaṃ ca dānaṃ ca yathā me śaṅkaro 'bravīt // KūrmP_2,38.31 //</l>\n</lg>\n\n<lg>\n<l>parityajati yaḥ praṇān parvate 'marakaṇṭake /</l>\n<l>varṣakoṭiśataṃ sāgraṃ rudraloke mahīyate // KūrmP_2,38.32 //</l>\n</lg>\n\n<lg>\n<l>narmadāyāṃ jalaṃ puṇyaṃ phenormisamalaṅkṛtam /</l>\n<l>pavitraṃ śirasā vandya sarvapāpaiḥ pramucyate // KūrmP_2,38.33 //</l>\n</lg>\n\n<lg>\n<l>narmadā sarvataḥ puṇyā brahmahatyāpahāriṇī /</l>\n<l>ahorātropavāsena mucyate brahmahatyayā // KūrmP_2,38.34 //</l>\n</lg>\n\n<lg>\n<l>jāleśvaraṃ tīrthavaraṃ sarvapāpavināśanam /</l>\n<l>tatra gatvā niyamavān sarvakāmāṃllabhennaraḥ // KūrmP_2,38.35 //</l>\n</lg>\n\n<lg>\n<l>candrasūryoparāge tu gatvā hyamarakaṇṭakam /</l>\n<l>aśvamedhād daśaguṇaṃ puṇyamāpnoti mānavaḥ // KūrmP_2,38.36 //</l>\n</lg>\n\n<lg>\n<l>eṣa puṇyo girivaro devagandharvasevitaḥ /</l>\n<l>nānādrumalatākīrṇo nānāpuṣpopaśobhitaḥ // KūrmP_2,38.37 //</l>\n</lg>\n\n<lg>\n<l>tatra saṃnihito rājan devyā saha maheśvaraḥ /</l>\n<l>brahmā viṣṇustathā cendro vidyādharagaṇaiḥ saha // KūrmP_2,38.38 //</l>\n</lg>\n\n<lg>\n<l>pradakṣiṇaṃ tu yaḥ kuryāt parvataṃ hyamarakaṇṭakam /</l>\n<l>pauṇḍarīkasya yajñasya phalaṃ prāpnoti mānaḥ // KūrmP_2,38.39 //</l>\n</lg>\n\n<lg>\n<l>kāverī nāma vipulā nadī kalpaṣanāśinī /</l>\n<l>tatra snātvā mahādevamarcayed vṛṣabhadhvajam /</l>\n<l>saṃgame narmadāyāstu rudraloke mahīyate // KūrmP_2,38.40 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge aṣṭātriśo 'dhyāyaḥ</p>\n\n</div>\n<div>\n\n<lg>\n<l>mārkaṇḍeya uvāca</l>\n<l>narmadā saritāṃ śreṣṭhā sarvapāpavināśinī /</l>\n<l>munibhiḥ kathitā pūrvamīśvareṇa svayaṃbhuvā // KūrmP_2,39.1 //</l>\n</lg>\n\n<lg>\n<l>munibhiḥ saṃstutā hyeṣā narmadā pravarā nadī /</l>\n<l>rudragātrād viniṣkrāntā lokānāṃ hitakāmyayā // KūrmP_2,39.2 //</l>\n</lg>\n\n<lg>\n<l>sarvapāpaharā nityaṃ sarvadevanamaskṛtā /</l>\n<l>saṃstutā devagandharvairapyarobhistathaiva ca // KūrmP_2,39.3 //</l>\n</lg>\n\n<lg>\n<l>uttare caiva tatkūle tīrthaṃ trailokyaviśrutam /</l>\n<l>nāmnā bhadreśvaraṃ puṇyaṃ sarvapāpaharaṃ śubham /</l>\n<l>tatra snātvā naro rājan daivataiḥ saha mohate // KūrmP_2,39.4 //</l>\n</lg>\n\n<lg>\n<l>tato gaccheta rājendra tīrthamāmrātakeśvaram /</l>\n<l>tatra snātvā naro rājan gosahasraphalaṃ labhet // KūrmP_2,39.5 //</l>\n</lg>\n\n<lg>\n<l>tato 'ṅgāreśvaraṃ gacchenniyato niyatāśanaḥ /</l>\n<l>sarvapāpaviśuddhātmā rudraloke mahīyate // KūrmP_2,39.6 //</l>\n</lg>\n\n<lg>\n<l>tato gaccheta rājendra kedāraṃ nāma puṇyadam /</l>\n<l>tatra snātvodakaṃ kṛtvā sarvān kāmānavāpnuyāt // KūrmP_2,39.7 //</l>\n</lg>\n\n<lg>\n<l>pippaleśaṃ tato gacchet sarvapāpavināśanam /</l>\n<l>tatra snātvā mahārāja rudraloke mahīyate // KūrmP_2,39.8 //</l>\n</lg>\n\n<lg>\n<l>tato gaccheta rājendra vimaleśvaramuttamam /</l>\n<l>tatra prāṇān parityajya rudralokamavāpnuyāt // KūrmP_2,39.9 //</l>\n</lg>\n\n<lg>\n<l>tataḥ puṣkariṇīṃ gacchet snānaṃ tatra samācaret /</l>\n<l>snātamātro narastatra indrasyārdhāsanaṃ labhet // KūrmP_2,39.10 //</l>\n</lg>\n\n<lg>\n<l>tato gaccheta rājendra śūlabhedamiti śrutam /</l>\n<l>tatra snātvārcayed devaṃ gosahasraphalaṃ labhet // KūrmP_2,39.11 //</l>\n</lg>\n\n<lg>\n<l>tato gaccheta rājendra balitīrthamanuttam /</l>\n<l>tatra snātvā naro rājan sihāsanapatirbhavet // KūrmP_2,39.12 //</l>\n</lg>\n\n<lg>\n<l>śakratīrthaṃ tato gacchet kūle caiva tu dakṣiṇe /</l>\n<l>upoṣya rajanīmekāṃ snānaṃ kṛtvā yathāvidhi // KūrmP_2,39.13 //</l>\n</lg>\n\n<lg>\n<l>ārādhayenmahāyogaṃ devaṃ nārāyaṇaṃ harim /</l>\n<l>gosahasraphalaṃ prāpya viṣṇulokaṃ sa gacchati // KūrmP_2,39.14 //</l>\n</lg>\n\n<lg>\n<l>ṛṣitīrthaṃ tato gatvā sarvapāpaharaṃ nṛṇām /</l>\n<l>snātamātro narastatra śivaloke mahīyate // KūrmP_2,39.15 //</l>\n</lg>\n\n<lg>\n<l>nāradasya tu tatraiva tīrthaṃ paramaśobhanam /</l>\n<l>snātamātro narastatra gosahasraphalaṃ labhet // KūrmP_2,39.16 //</l>\n</lg>\n\n<lg>\n<l>yatra taptaṃ tapaḥ pūrvaṃ nāradena surarṣiṇā /</l>\n<l>pratīstasya dadau yogaṃ devadevo maheśvaraḥ // KūrmP_2,39.17 //</l>\n</lg>\n\n<lg>\n<l>brahmaṇā nirmitaṃ liṅgaṃ brahmeśvaramiti śrutam /</l>\n<l>yatra snātvā naro rājan brahmaloke mahīyate // KūrmP_2,39.18 //</l>\n</lg>\n\n<lg>\n<l>ṛṇatīrthaṃ tato gacchet sa ṛṇānmucyate dhruvam /</l>\n<l>maheśvaraṃ tato gacchet paryāptaṃ janmanaḥ phalam // KūrmP_2,39.19 //</l>\n</lg>\n\n<lg>\n<l>bhīmeśvaraṃ tato gacchet sarvavyādhivināśanam /</l>\n<l>snātamātro narastatra sarvaduḥkhaiḥ pramucyate // KūrmP_2,39.20 //</l>\n</lg>\n\n<lg>\n<l>tato gaccheta rājendra piṅgaleśvaramuttamam /</l>\n<l>ahorātropavāsena trirātraphalamāpnuyāt // KūrmP_2,39.21 //</l>\n</lg>\n\n<lg>\n<l>tasmiṃmastīrthe tu rājendra kapilāṃ yaḥ prayacchati /</l>\n<l>yāvanti tasyā romāṇi tatprasūtikuleṣu ca /</l>\n<l>tāvad varṣasahasrāṇi rudraloke mahīyate // KūrmP_2,39.22 //</l>\n</lg>\n\n<lg>\n<l>yastu prāṇaparityāgaṃ kuryāt tatra narādhipa /</l>\n<l>akṣayaṃ modate kālaṃ yāvaccandradivākarau // KūrmP_2,39.23 //</l>\n</lg>\n\n<lg>\n<l>narmadātaṭamāśritya tiṣṭhante ye tu mānavāḥ /</l>\n<l>te mṛtāḥ svargamāyānti santaḥ sukṛtino yathā // KūrmP_2,39.24 //</l>\n</lg>\n\n<lg>\n<l>tato dīpteśvaraṃ gacched vyāsatīrthaṃ tapovanam /</l>\n<l>nivartitā purā tatra vyāsabhītā mahānadī /</l>\n<l>huṅkāritā tu vyāsena dakṣiṇena tato gatā // KūrmP_2,39.25 //</l>\n</lg>\n\n<lg>\n<l>pradakṣiṇaṃ tu yaḥ kuryāt tasmiṃstīrthe yudhiṣṭhira /</l>\n<l>prītastasya bhaved vyāso vāñchitaṃ labhate phalam // KūrmP_2,39.26 //</l>\n</lg>\n\n<lg>\n<l>tato gaccheta rājendra ikṣunadyāstu saṃgamam /</l>\n<l>trailokyaviśrutaṃ puṇyaṃ tatra sannihitaḥ śivaḥ /</l>\n<l>tatra stanātvā naro rājan gāṇapatyamavāpnuyāt // KūrmP_2,39.27 //</l>\n</lg>\n\n<lg>\n<l>skandatīrthaṃ tato gacchet sarvapāpapraṇāśanam /</l>\n<l>ājanmanaḥ kṛtaṃ pāpaṃ snātastīvraṃ vyapohati // KūrmP_2,39.28 //</l>\n</lg>\n\n<lg>\n<l>tatra devāḥ sagandharvā bhavātmajamanuttamam /</l>\n<l>upāsate mahātmānaṃ skandaṃ śaktidhiraṃ prabhum // KūrmP_2,39.29 //</l>\n</lg>\n\n<lg>\n<l>tato gacchedāṅgirasaṃ snānaṃ tatra samācaret /</l>\n<l>gosahasraphalaṃ prāpya rudralokaṃ sa gacchati // KūrmP_2,39.30 //</l>\n</lg>\n\n<lg>\n<l>aṅgirā yatra deveśaṃ brahmaputro vṛṣadhvajam /</l>\n<l>tapasārādhya viśveśaṃ labdhavān yogamuttamam // KūrmP_2,39.31 //</l>\n</lg>\n\n<lg>\n<l>kuśatīrthaṃ tato gacchet sarvapāpapraṇāśanam /</l>\n<l>snānaṃ tatra prakurvota aśvamedhaphalaṃ labhet // KūrmP_2,39.32 //</l>\n</lg>\n\n<lg>\n<l>koṭitīrthaṃ tato gacchet sarvapāpapraṇāśanam /</l>\n<l>tatra strātvā naro rājyaṃ labhate nātra saṃśayaḥ // KūrmP_2,39.33 //</l>\n</lg>\n\n<lg>\n<l>candrabhāgāṃ tato gacchet snānaṃ tatra samācaret /</l>\n<l>snātamātro narastatra somaloke mahīyate // KūrmP_2,39.34 //</l>\n</lg>\n\n<lg>\n<l>narmadādakṣiṇe kūle saṃgameśvaramuttamam /</l>\n<l>tatra snātvā naro rājan sarvayajñaphalaṃ labhet // KūrmP_2,39.35 //</l>\n</lg>\n\n<lg>\n<l>narmadāyottare kūle tīrthaṃ paramaśobhanam /</l>\n<l>ādityāyatanaṃ ramyamīśvareṇa tu bhāṣitam // KūrmP_2,39.36 //</l>\n</lg>\n\n<lg>\n<l>tatra snātvā tu rājendra dattvā dānaṃ tu śaktitaḥ /</l>\n<l>tasya tīrthaprabhāveṇa labhate cākṣayaṃ phalam // KūrmP_2,39.37 //</l>\n</lg>\n\n<lg>\n<l>daridrā vyādhitā ye tu ye ca duṣkṛtakāriṇaḥ /</l>\n<l>mucyante sarvapāpebhyaḥ sūryalokaṃ prayānti ca // KūrmP_2,39.38 //</l>\n</lg>\n\n<lg>\n<l>mārgeśvaraṃ tato gacchet snānaṃ tatra samācaret /</l>\n<l>snātamātro narastatra svargalokamavāpnuyāt // KūrmP_2,39.39 //</l>\n</lg>\n\n<lg>\n<l>tataḥ paścimato gacchenmarudālayamuttamam /</l>\n<l>tatra snātvā tu rājendra śucirbhūtvā prayatnataḥ // KūrmP_2,39.40 //</l>\n</lg>\n\n<lg>\n<l>kāñcanaṃ tu dvijo dadyād yathāvibhavavistaram /</l>\n<l>puṣpakeṇa vimānena vāyulokaṃ sa gacchati // KūrmP_2,39.41 //</l>\n</lg>\n\n<lg>\n<l>tato gaccheta rājendra ahalyātīrthamuttamam /</l>\n<l>snānamātrādapsarobhirmodate kālamakṣayam // KūrmP_2,39.42 //</l>\n</lg>\n\n<lg>\n<l>caitramāse tu saṃprāpte śuklapakṣe trayodaśī /</l>\n<l>kāmadevadine tasminnahalyāṃ yastu pūjayet // KūrmP_2,39.43 //</l>\n</lg>\n\n<lg>\n<l>yatra tatra narotpanno varastatra priyo bhavet /</l>\n<l>strīvallabho bhavecchrīmān kāmadeva ivāparaḥ // KūrmP_2,39.44 //</l>\n</lg>\n\n<lg>\n<l>ayodhyāṃ tu samāsādya tīrthaṃ śakrasya viśrutam /</l>\n<l>snātamātro narastatra gosahasraphalaṃ labhet // KūrmP_2,39.45 //</l>\n</lg>\n\n<lg>\n<l>somatīrthaṃ tato gacchet snānaṃ tatra samācaret /</l>\n<l>snātamātro narastatra sarvapāpaiḥ pramucyate // KūrmP_2,39.46 //</l>\n</lg>\n\n<lg>\n<l>somagrahe tu rājendra pāpakṣayakaraṃ bhavet /</l>\n<l>trailokyaviśrutaṃ rājan somatīrthaṃ mahāphalam // KūrmP_2,39.47 //</l>\n</lg>\n\n<lg>\n<l>yastu cāndrāyaṇaṃ kuryāt tatra tīrthe samāhitaḥ /</l>\n<l>sarvapāpaviśuddhātmā somalokaṃ sa gacchati // KūrmP_2,39.48 //</l>\n</lg>\n\n<lg>\n<l>agnipraveśaṃ yaḥ kuryāt somatīrthe narādhipa /</l>\n<l>jale cānaśanaṃ vāpi nāsau martyo 'bhijāyate // KūrmP_2,39.49 //</l>\n</lg>\n\n<lg>\n<l>stambhatīrthaṃ tato gacchet snānaṃ tatra samācaret /</l>\n<l>snātamātro narastatra somaloke mahīyate // KūrmP_2,39.50 //</l>\n</lg>\n\n<lg>\n<l>tato gaccheta rājendra viṣṇutīrthamanuttamam /</l>\n<l>yodhanīpuramākhyātaṃ viṣṇoḥ sthānamanuttamam // KūrmP_2,39.51 //</l>\n</lg>\n\n<lg>\n<l>asurā yodhitāstatra vāsudevena koṭiśaḥ /</l>\n<l>tatra tīrthaṃ samutpannaṃ viṣṇuśrīko bhavediha /</l>\n<l>ahorātropavāsena brahmahatyāṃ vyapohati // KūrmP_2,39.52 //</l>\n</lg>\n\n<lg>\n<l>narmadādakṣiṇe kūle tīrthaṃ paramaśobhanam /</l>\n<l>kāmatīrthamiti khyātaṃ yatra kāmor'cayad bhavam // KūrmP_2,39.53 //</l>\n</lg>\n\n<lg>\n<l>tasmiṃstīrthe naraḥ snātvā upavāsaparāyaṇaḥ /</l>\n<l>kusumāyudharūpeṇa rudroloke mahīyate // KūrmP_2,39.54 //</l>\n</lg>\n\n<lg>\n<l>tato gaccheta rājendra brahmatīrthamanuttamam /</l>\n<l>umāhakamiti khyātaṃ tatra saṃtarpayet pitṝn // KūrmP_2,39.55 //</l>\n</lg>\n\n<lg>\n<l>paurṇamāsyāmamāvāsyāṃ śrdhaṃ kuryād yathāvidhi /</l>\n<l>gajarūpā śilā tatra toyamadhye vyavasthitā // KūrmP_2,39.56 //</l>\n</lg>\n\n<lg>\n<l>tasmiṃstu dāpayet piṇḍān vaiśākhyāntu viśeṣataḥ /</l>\n<l>snātvā samāhitamanā dambhamātsaryavarjitaḥ /</l>\n<l>tṛpyanti pitarastasya yāvat tiṣṭhati medinī // KūrmP_2,39.57 //</l>\n</lg>\n\n<lg>\n<l>siddheśvaraṃ tato gacchet snānaṃ tatra samācaret /</l>\n<l>snātamātro narastatra gāṇapatyapadaṃ labhet // KūrmP_2,39.58 //</l>\n</lg>\n\n<lg>\n<l>tato gaccheta rājendra liṅgo yatra janārdanaḥ /</l>\n<l>tatra snātvā tu rājendra viṣṇuloke mahīyate // KūrmP_2,39.59 //</l>\n</lg>\n\n<lg>\n<l>yatra nārāyaṇo devo munonāṃ bhāvitātmanām /</l>\n<l>svātmānaṃ darśayāmāsa liṅgaṃ tat paramaṃ padam // KūrmP_2,39.60 //</l>\n</lg>\n\n<lg>\n<l>aṅkolaṃ tu tato gacchet sarvapāpavināśanam /</l>\n<l>snānaṃ dānaṃ ca tatraiva brāhmaṇānāṃ ca bhojanam /</l>\n<l>piṇḍapridānaṃ ca kṛtaṃ pretyānantaphalapradam // KūrmP_2,39.61 //</l>\n</lg>\n\n<lg>\n<l>traiyambakena toyena yaścaruṃ śrapayet tataḥ /</l>\n<l>aṅkolamūle dadyācca piṇḍāṃścaiva yathāvidhi /</l>\n<l>tāritāḥ pitarastena tṛpyantyācandratārakam // KūrmP_2,39.62 //</l>\n</lg>\n\n<lg>\n<l>tato gaccheta rājendra tāpaseśvaramuttamam /</l>\n<l>tatra snātvā tu rājendra prāpnuyāt tapasaḥ phalam // KūrmP_2,39.63 //</l>\n</lg>\n\n<lg>\n<l>śuklatīrthaṃ tato gacchet sarvapāpavināśanam /</l>\n<l>nāsti tena sama tīrthaṃ narmadāyāṃ yudhiṣṭhira // KūrmP_2,39.64 //</l>\n</lg>\n\n<lg>\n<l>darśanāt sparśanāt tasya snānadānatapojapāt /</l>\n<l>homāccaivopavāsācca śuklatīrthe mahat phalam // KūrmP_2,39.65 //</l>\n</lg>\n\n<lg>\n<l>yojanaṃ tat smṛtaṃ kṣetraṃ devagandharvasevitam /</l>\n<l>śuklatīrthamiti khyātaṃ sarvapāpavināśanam // KūrmP_2,39.66 //</l>\n</lg>\n\n<lg>\n<l>pādapāgreṇa dṛṣṭena brahmahatyāṃ vyapohati /</l>\n<l>devyā saha sadā bhargastatra tiṣṭhati śaṅkaraḥ // KūrmP_2,39.67 //</l>\n</lg>\n\n<lg>\n<l>kṛṣṇapakṣe caturdaśyāṃ vaiśākhe māsi suvrata /</l>\n<l>kailāsāccābhiniṣkramya tatra sannihito haraḥ // KūrmP_2,39.68 //</l>\n</lg>\n\n<lg>\n<l>devadānavagandharvāḥ siddhavidyādharāstathā /</l>\n<l>gaṇāścāpsarasāṃ nāgāstatra tiṣṭhanti puṅgava // KūrmP_2,39.69 //</l>\n</lg>\n\n<lg>\n<l>rajakena yathā vastraṃ śuklaṃ bhavati vāriṇā /</l>\n<l>ājanmani kṛtaṃ pāpaṃ śuklatīrthe vyapohati /</l>\n<l>snānaṃ dānaṃ tapaḥ śrāddhamanantaṃ tatra dṛśyate // KūrmP_2,39.70 //</l>\n</lg>\n\n<lg>\n<l>śuklatīrthāt paraṃ tīrthaṃ na bhūtaṃ na bhaviṣyati /</l>\n<l>pūrve vayasi karmāṇi kṛtvā pāpāni mānavaḥ /</l>\n<l>ahorātropavāsena śuklatīrthe vyapohati // KūrmP_2,39.71 //</l>\n</lg>\n\n<lg>\n<l>kārtikasya tu māsasya kṛṣṇapakṣe caturdaśī /</l>\n<l>ghṛtena snāpayed devamupoṣya parameśvaram /</l>\n<l>ekaviṃśatkulopeto na cyavedaiśvarāt padāt // KūrmP_2,39.72 //</l>\n</lg>\n\n<lg>\n<l>tapasā brahmacaryeṇa yajñadānena vā punaḥ /</l>\n<l>na tāṃ gatimavāpnoti śuklatīrthe tu yāṃ labhet // KūrmP_2,39.73 //</l>\n</lg>\n\n<lg>\n<l>śuklatīrthaṃ mahātīrthamṛṣisiddhaniṣevitam /</l>\n<l>tatra snātvā naro rājan punarjanma na vindati // KūrmP_2,39.74 //</l>\n</lg>\n\n<lg>\n<l>ayane vā caturdaśyāṃ saṃkrāntau viṣuve tathā /</l>\n<l>snātvā tu sopavāsaḥ san vijitātmā samāhitaḥ // KūrmP_2,39.75 //</l>\n</lg>\n\n<lg>\n<l>dānaṃ dadyād yathāśakti prīyetāṃ hariśaṅkarau /</l>\n<l>etat tīrthaprabhāveṇa sarvaṃ bhavati cākṣayam // KūrmP_2,39.76 //</l>\n</lg>\n\n<lg>\n<l>anāthaṃ durgataṃ vipraṃ nāthavantamathāpi vā /</l>\n<l>udvādayati yastīrthe tasya puṇyaphalaṃ śṛṇu // KūrmP_2,39.77 //</l>\n</lg>\n\n<lg>\n<l>yāvat tadromasaṃkhyā tu tatprasūtikuleṣu ca /</l>\n<l>tāvad varṣasahasrāṇi rudraloke mahīyate // KūrmP_2,39.78 //</l>\n</lg>\n\n<lg>\n<l>tato gaccheta rājendra yamatīrtha manuttamam /</l>\n<l>kṛṣṇapakṣe caturdaśyāṃ māghamāse yudhiṣṭhira /</l>\n<l>snānaṃ kṛtvā naktabhījī na paśyed yonisaṅkaṭam // KūrmP_2,39.79 //</l>\n</lg>\n\n<lg>\n<l>tato gaccheta rājendra eraṇḍītīrthamuttamam /</l>\n<l>saṃgame tu naraḥ snāyādupavāsaparāyaṇaḥ /</l>\n<l>brāhmaṇaṃ bhojayedekaṃ koṭirbhavati bhojitāḥ // KūrmP_2,39.80 //</l>\n</lg>\n\n<lg>\n<l>eraṇḍīsaṃgame snātvā bhaktibhāvāt turañjitaḥ /</l>\n<l>mṛttikāṃ śirasi sthāpya avagāhya ca tajjalam /</l>\n<l>narmadodakasaṃmiśraṃ mucyate sarvakilbiṣaiḥ // KūrmP_2,39.81 //</l>\n</lg>\n\n<lg>\n<l>tato gaccheta rājendra tīrthaṃ kārṇāṭikeśvaram /</l>\n<l>gaṅgāvatarate tatra dine puṇye na saṃśayaḥ // KūrmP_2,39.82 //</l>\n</lg>\n\n<lg>\n<l>tatra snātvā ca pītvā ca dattvā caiva yathāvidhi /</l>\n<l>sarvapāpavinirmukto brahmaloke mahīyate // KūrmP_2,39.83 //</l>\n</lg>\n\n<lg>\n<l>nanditīrthaṃ tato gacchet snānaṃ tatra samācaret /</l>\n<l>prīyate tasya nandīśaḥ somaloke mahīyate // KūrmP_2,39.84 //</l>\n</lg>\n\n<lg>\n<l>tato gaccheta rājendra tīrthaṃ tvanarakaṃ śubham /</l>\n<l>tatra snātvā naro rājan narakaṃ naiva paśyati // KūrmP_2,39.85 //</l>\n</lg>\n\n<lg>\n<l>tasmiṃstīrthe tu rājendra svānyasthīni vinikṣipet /</l>\n<l>rūpavān jāyate loke dhanabhogasamanvitaḥ // KūrmP_2,39.86 //</l>\n</lg>\n\n<lg>\n<l>tato gaccheta rājendra kapilātīrtha muttamam /</l>\n<l>tatra snātvā naro rājan gosahasraphalaṃ labhet // KūrmP_2,39.87 //</l>\n</lg>\n\n<lg>\n<l>jyeṣṭhamāse tu saṃprāpte caturdaśyāṃ viśeṣataḥ /</l>\n<l>tatropoṣya naro bhaktyā dadyād dīpaṃ ghṛtena tu // KūrmP_2,39.88 //</l>\n</lg>\n\n<lg>\n<l>ghṛtena snāpayed rudraṃ saghṛtaṃ śrīphalaṃ dahet /</l>\n<l>ghaṇṭābharaṇasaṃyuktāṃ kapilāṃ vai pradāpayet // KūrmP_2,39.89 //</l>\n</lg>\n\n<lg>\n<l>sarvābharaṇasaṃyuktaḥ sarvadevanamaskṛtaḥ /</l>\n<l>śivatulyabalo bhūtvā śivavat krīḍate ciram // KūrmP_2,39.90 //</l>\n</lg>\n\n<lg>\n<l>aṅgārakadine prāpte caturthyāṃ tu viśeṣataḥ /</l>\n<l>snāpayitvā śivaṃ dadyād brāhmaṇebhyastu bhojanam // KūrmP_2,39.91 //</l>\n</lg>\n\n<lg>\n<l>sarvabhogasamāyukto vimānaiḥ sārvakāmikaiḥ /</l>\n<l>gatvā śakrasya bhavanaṃ śakreṇa saha modate // KūrmP_2,39.92 //</l>\n</lg>\n\n<lg>\n<l>tataḥ svargāt paribhraṣṭo dhanavān bhogavān bhavet /</l>\n<l>aṅgārakanavamyāṃ tu amāvāsyāṃ tathaiva ca /</l>\n<l>snāpayet tatra yatnena rūpavān subhago bhavet // KūrmP_2,39.93 //</l>\n</lg>\n\n<lg>\n<l>tato gaccheta rājendra gaṇeśvaramanuttamam /</l>\n<l>śrāvaṇe māsī saṃprāpte kṛṣṇapakṣe caturdaśī // KūrmP_2,39.94 //</l>\n</lg>\n\n<lg>\n<l>snātamātro narastatra rudraloke mahīyate /</l>\n<l>pitṝṇāṃ tarpaṇaṃ kṛtvā mucyate 'sāvṝṇatrayāt // KūrmP_2,39.95 //</l>\n</lg>\n\n<lg>\n<l>gaṅgeśvarasamīpe tu gaṅgāvadanamuttamam /</l>\n<l>akāmo vā sakāmo vā tatra snātvā tu mānavaḥ /</l>\n<l>ājanmajanitaiḥ pāpairmucyate nātra saṃśayaḥ // KūrmP_2,39.96 //</l>\n</lg>\n\n<lg>\n<l>tasya vai paścime deśe samīpe nātidūrataḥ /</l>\n<l>daśāśvamedhikaṃ tīrthaṃ triṣu lokeṣu viśrutam // KūrmP_2,39.97 //</l>\n</lg>\n\n<lg>\n<l>upoṣya rajanīmekāṃ māsi bhādrapade śubhe /</l>\n<l>amāvasyāṃ naraḥ snātvā pūjayed vṛṣabhadhvajam // KūrmP_2,39.98 //</l>\n</lg>\n\n<lg>\n<l>kāñcanena vimānena kiṅkiṇījālamālinā /</l>\n<l>gatvā rudrapuraṃ ramyaṃ rudreṇa saha modate // KūrmP_2,39.99 //</l>\n</lg>\n\n<lg>\n<l>sarvatra sarvadivase snānaṃ tatra samācaret /</l>\n<l>pitṝṇāṃ tarpaṇaṃ kuryādaśvamedhaphalaṃ labhet // KūrmP_2,39.100 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ekonacatvāriśo 'dhyāyaḥ</p>\n\n</div>\n<div>\n\n<lg>\n<l>mārkaṇḍeya uvāca</l>\n<l>tato gaccheta rājendra bhṛgutīrtha manuttamam /</l>\n<l>tatra devo bhṛguḥ purvaṃ rudramārādhayat purā // KūrmP_2,40.1 //</l>\n</lg>\n\n<lg>\n<l>darśanāt tasya devasya sadyaḥ pāpāt pramucyate /</l>\n<l>etat kṣetraṃ suvipulaṃ sarvapāpapraṇāśanam // KūrmP_2,40.2 //</l>\n</lg>\n\n<lg>\n<l>tatra snātvā divaṃ yānti ye mṛtāste 'punarbhavāḥ /</l>\n<l>upānahostathā yugmaṃ deyamannaṃ sakāñcanam /</l>\n<l>bhojanaṃ ca yathāśakti tadasyākṣayamucyate // KūrmP_2,40.3 //</l>\n</lg>\n\n<lg>\n<l>kṣaranti sarvadānāni yajñadānaṃ tapaḥ kriyā /</l>\n<l>akṣayaṃ tat tapastaptaṃ bhṛgutīrthe yudhiṣṭhira // KūrmP_2,40.4 //</l>\n</lg>\n\n<lg>\n<l>tasyaiva tapasogreṇa tuṣṭena tripurāriṇā /</l>\n<l>sānnidhyaṃ tatra kathitaṃ bhṛgutīrthe yudhiṣṭhira // KūrmP_2,40.5 //</l>\n</lg>\n\n<lg>\n<l>tato gaccheta rājendra gautameśvaramuttamam /</l>\n<l>yatrārādhya triśūlāṅkaṃ gautamaḥ siddhimāpnuyāt // KūrmP_2,40.6 //</l>\n</lg>\n\n<lg>\n<l>tatra snātvā naro rājan upavāsaparāyaṇaḥ /</l>\n<l>kāñcanena vimānena brahmaloke mahīyate // KūrmP_2,40.7 //</l>\n</lg>\n\n<lg>\n<l>vṛṣotsargaṃ tato gacchecchāśvataṃ padamāpnuyāt /</l>\n<l>na jānanti narā mūḍhā viṣṇormāyāvimohitāḥ // KūrmP_2,40.8 //</l>\n</lg>\n\n<lg>\n<l>dhautapāpaṃ tato gacched dhautaṃ yatra vṛṣeṇa tu /</l>\n<l>narmadāyāṃ sthitaṃ rājan sarvapātakanāśanam /</l>\n<l>tatra tīrthe naraḥ snātvā brahmahatyāṃ vyapohati // KūrmP_2,40.9 //</l>\n</lg>\n\n<lg>\n<l>tatra tīrthe tu rājendra prāṇatyāgaṃ karoti yaḥ /</l>\n<l>caturbhujastrinetraśca haratulyabalo bhavet // KūrmP_2,40.10 //</l>\n</lg>\n\n<lg>\n<l>vaset kalpāyutaṃ sāgraṃ śivatulyaparākramaḥ /</l>\n<l>kālena mahatā jātaḥ pṛthivyāmekarāḍ bhavet // KūrmP_2,40.11 //</l>\n</lg>\n\n<lg>\n<l>tato gaccheta rājendra haṃsatīrtha manuttamam /</l>\n<l>tatra snātvā naro rājan brahmaloke mahīyate // KūrmP_2,40.12 //</l>\n</lg>\n\n<lg>\n<l>tato gaccheta rājendra siddho yatra janārdanaḥ /</l>\n<l>varāhatīrtha mākhyātaṃ viṣṇulokagatipradam // KūrmP_2,40.13 //</l>\n</lg>\n\n<lg>\n<l>tato gaccheta rājendra candratīrthamanuttamam /</l>\n<l>paurṇamāsyāṃ viśeṣeṇa snānaṃ tatra samācaret /</l>\n<l>snātamātro narastatra candraloke mahīyate // KūrmP_2,40.14 //</l>\n</lg>\n\n<lg>\n<l>tato gaccheta rājendra kanyātīrthamanuttamam /</l>\n<l>śuklapakṣe tṛtīyāyāṃ snānaṃ tatra samācaret /</l>\n<l>snātamātro narastatra pṛthivyāmekarāḍ bhavet // KūrmP_2,40.15 //</l>\n</lg>\n\n<lg>\n<l>devatīrtha tato gacchet sarvadevanamakṛtam /</l>\n<l>tatra snātvā ca rājendra daivataiḥ saha modate // KūrmP_2,40.16 //</l>\n</lg>\n\n<lg>\n<l>tato gaccheta rājendra śikhitīrthamanuttamam /</l>\n<l>yat tatra dīyate dānaṃ sarvaṃ koṭiguṇaṃ bhavet // KūrmP_2,40.17 //</l>\n</lg>\n\n<lg>\n<l>tato gaccheta rājendra tīrthaṃ paitāmahaṃ śubham /</l>\n<l>yattatra kriyate śrāddhaṃ sarvaṃ tadakṣayaṃ bhavet // KūrmP_2,40.18 //</l>\n</lg>\n\n<lg>\n<l>sāvitrītīrthamāsādya yastu prāṇān parityajet /</l>\n<l>vidhūya sarvapāpāni brahmaloke mahīyate // KūrmP_2,40.19 //</l>\n</lg>\n\n<lg>\n<l>manoharaṃ tu tatraiva tīrthaṃ paramaśobhanam /</l>\n<l>tatra snātvā naro rājan daivataiḥ saha modate // KūrmP_2,40.20 //</l>\n</lg>\n\n<lg>\n<l>tato gaccheta rājendra mānasaṃ tīrthamuttamam /</l>\n<l>snātvā tatra naro rājan rudraloke mahīyate // KūrmP_2,40.21 //</l>\n</lg>\n\n<lg>\n<l>svargabinduṃ tato gacchettīrthaṃ devanamaskṛtam /</l>\n<l>tatra snātvā naro rājan durgatiṃ naiva gacchati // KūrmP_2,40.22 //</l>\n</lg>\n\n<lg>\n<l>apsareśaṃ tato gacchet snānaṃ tatra samācaret /</l>\n<l>krīḍate nākalokastho hyapsarobhiḥ sa modate // KūrmP_2,40.23 //</l>\n</lg>\n\n<lg>\n<l>tato gaccheta rājendra bhārabhūtimanuttamam /</l>\n<l>upoṣitor'cayedīśaṃ rudraloke mahīyate /</l>\n<l>asmiṃstīrthe mṛto rājan gāṇapatyamavāpnuyāt // KūrmP_2,40.24 //</l>\n</lg>\n\n<lg>\n<l>kārtike māsi deveśamarcayet pārvatīpatim /</l>\n<l>aśvamedhād daśaguṇaṃ pravadanti manīṣiṇaḥ // KūrmP_2,40.25 //</l>\n</lg>\n\n<lg>\n<l>vṛṣabhaṃ yaḥ prayaccheta tatra kundendusaprabham /</l>\n<l>vṛṣayuktena yānena rudralokaṃ sa gacchati // KūrmP_2,40.26 //</l>\n</lg>\n\n<lg>\n<l>etat tīrthaṃ samāsādya yastu prāṇān parityajet /</l>\n<l>sarvapāpaviśuddhātmā rudralokaṃ sa gacchati // KūrmP_2,40.27 //</l>\n</lg>\n\n<lg>\n<l>jalapraveśaṃ yaḥ kuryāt tasmiṃstīrthe narādhipa /</l>\n<l>haṃsayuktena yānena svargalokaṃ sa gacchati // KūrmP_2,40.28 //</l>\n</lg>\n\n<lg>\n<l>eraṇḍyā narmadāyāstu saṃgamaṃ lokaviśrutam /</l>\n<l>tatra tīrthaṃ mahāpuṇyaṃ sarvapāpapraṇāśanam // KūrmP_2,40.29 //</l>\n</lg>\n\n<lg>\n<l>upavāsaparo bhūtvā nityaṃ vrataparāyaṇaḥ /</l>\n<l>tatra snātvā tu rājendra mucyate brahmahatyayā // KūrmP_2,40.30 //</l>\n</lg>\n\n<lg>\n<l>tato gaccheta rājendra narmadodadhisaṃgamam /</l>\n<l>jamadagniriti khyātaḥ siddho yatra janārdanaḥ // KūrmP_2,40.31 //</l>\n</lg>\n\n<lg>\n<l>tatra snātvā naro rājan narmadodadhisaṃgame /</l>\n<l>triguṇaṃ cāśvamedhasya phalaṃ prāpnoti mānavaḥ // KūrmP_2,40.32 //</l>\n</lg>\n\n<lg>\n<l>tato gaccheta rājendra piṅgaleśvaramuttamam /</l>\n<l>tatra snātvā naro rājan rudraloke mahīyate // KūrmP_2,40.33 //</l>\n</lg>\n\n<lg>\n<l>tatropavāsaṃ yaḥ kṛtvā paśyeta vimaleśvaram /</l>\n<l>saptajanmakṛtaṃ pāpaṃ hitvā yāti śivālayam // KūrmP_2,40.34 //</l>\n</lg>\n\n<lg>\n<l>tato gaccheta rājendra ālikātīrthamuttamam /</l>\n<l>upoṣya rajanīmekāṃ niyato niyatāśanaḥ /</l>\n<l>asya tīrthasya māhātmyānmucyate brahmahatyayā // KūrmP_2,40.35 //</l>\n</lg>\n\n<lg>\n<l>etāni tava saṃkṣepāt prādhānyāt kathitāni tu /</l>\n<l>na śakyā vistarād vaktuṃ saṃkhyā tīrtheṣupāṇḍava // KūrmP_2,40.36 //</l>\n</lg>\n\n<lg>\n<l>eṣā pavitrā vimalā nadī trailokyaviśrutā /</l>\n<l>narmadā saritāṃ śreṣṭhā mahādevasya vallabhā // KūrmP_2,40.37 //</l>\n</lg>\n\n<lg>\n<l>manasā saṃsmaredyastu narmadāṃ vai yudhiṣṭhira /</l>\n<l>cāndrāyaṇaśataṃ sāgraṃ labhate nātra saṃśayaḥ // KūrmP_2,40.38 //</l>\n</lg>\n\n<lg>\n<l>aśraddadhānāḥ puruṣā nāstikyaṃ ghoramāśritāḥ /</l>\n<l>patanti narake ghore ityāha parameśvaraḥ // KūrmP_2,40.39 //</l>\n</lg>\n\n<lg>\n<l>narmadāṃ sevate nityaṃ svayaṃ devo maheśvaraḥ /</l>\n<l>tena puṇyā nadī jñeyā brahmahatyāpahāriṇī // KūrmP_2,40.40 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge catvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>idaṃ trailokyavikhyātaṃ tīrthaṃ naimiśamuttamam /</l>\n<l>mahādevapriyakaraṃ mahāpātakanāśanam // KūrmP_2,41.1 //</l>\n</lg>\n\n<lg>\n<l>mahādevaṃ didṛkṣūṇāmṛṣīṇaṇāṃ parameṣṭhinām /</l>\n<l>brahāmaṇā nirmitaṃ sthānaṃ tapastaptuṃ dvijottamāḥ // KūrmP_2,41.2 //</l>\n</lg>\n\n<lg>\n<l>marīcayo 'trayo viprā vasiṣṭhāḥ kratavastathā /</l>\n<l>bhṛgavo 'ṅgirasaḥ pūrvā brahmāṇaṃ kamalodbhavam // KūrmP_2,41.3 //</l>\n</lg>\n\n<lg>\n<l>sametya sarvavaradaṃ caturmūrti caturmukham /</l>\n<l>pṛcchanti praṇipatyainaṃ viśvakarmāṇamacyutam // KūrmP_2,41.4 //</l>\n</lg>\n\n<lg>\n<l>ṣaṭkulīyā ūcuḥ</l>\n<l>bhagavan devamīśānaṃ bhargamekaṃ kapardinam /</l>\n<l>kenopāyena paśyāmo brūhi devanamaskṛtam // KūrmP_2,41.5 //</l>\n</lg>\n\n<lg>\n<l>brahmovāca</l>\n<l>satraṃ sahasramāsadhvaṃ vāṅmanodoṣavarjitāḥ /</l>\n<l>deśaṃ ca vaḥ pravakṣyāmi yasmin deśe cariṣyatha // KūrmP_2,41.6 //</l>\n</lg>\n\n<lg>\n<l>uktvā manomayaṃ cakraṃ sa sṛṣṭvā tānuvāca ha /</l>\n<l>kṣiptametanmayā cakramanuvrajata mā ciram /</l>\n<l>yatrāsya nemiḥ śīryeta sa deśaḥ puruṣarṣabhāḥ // KūrmP_2,41.7 //</l>\n</lg>\n\n<lg>\n<l>tato mumoca taccakraṃ te ca tatsamanuvrajan /</l>\n<l>tasya vai vrajataḥ kṣipraṃ yatra nemiraśīryata /</l>\n<l>naimisaṃ tatsmṛtaṃ nāmnā puṇyaṃ sarvatra pūjitam // KūrmP_2,41.8 //</l>\n</lg>\n\n<lg>\n<l>siddhacāraṇasaṃkīrṇaṃ yakṣagandharvasevitam /</l>\n<l>sthānaṃ bhagavataḥ śaṃbhoretannaimiśamuttamam // KūrmP_2,41.9 //</l>\n</lg>\n\n<lg>\n<l>atra devāḥ sagandharvāḥ sayakṣoragarākṣasāḥ /</l>\n<l>tapastaptvā purā devā lebhire pravarān varān // KūrmP_2,41.10 //</l>\n</lg>\n\n<lg>\n<l>imaṃ deśaṃ samāśritya ṣaṭkulīyāḥ samāhitāḥ /</l>\n<l>satreṇārādhya deveśaṃ dṛṣṭavanto maheśvaram // KūrmP_2,41.11 //</l>\n</lg>\n\n<lg>\n<l>atra dānaṃ tapastaptaṃ snānaṃ japyādikaṃ ca yat /</l>\n<l>ekaikaṃ pāvayet pāpaṃ saptajanmakṛtaṃ dvijāḥ // KūrmP_2,41.12 //</l>\n</lg>\n\n<lg>\n<l>atra pūrvaṃ sa bhagavānṛṣīṇāṃ satramāsatām /</l>\n<l>provāca vāyurbrahmāṇḍaṃ purāṇaṃ brahmabhāṣitam // KūrmP_2,41.13 //</l>\n</lg>\n\n<lg>\n<l>atra devo mahādevo rudrāṇyā kila viśvakṛt /</l>\n<l>ramate 'dhyāpi bhagavān pramathaiḥ parivāritaḥ // KūrmP_2,41.14 //</l>\n</lg>\n\n<lg>\n<l>atra prāṇān parityajya niyamena dvijātayaḥ /</l>\n<l>brahmalokaṃ gamiṣyanti yatra gatvā na jāyate // KūrmP_2,41.15 //</l>\n</lg>\n\n<lg>\n<l>anyacca tīrthapravaraṃ jāpyeśvaramitiśrutam /</l>\n<l>jajāpa rudramaniśaṃ yatra nandī mahāgaṇaḥ // KūrmP_2,41.16 //</l>\n</lg>\n\n<lg>\n<l>prītastasya mahādevo devyā saha pinākadhṛk /</l>\n<l>dadāvātmasamānatvaṃ mṛtyuvañcanameva ca // KūrmP_2,41.17 //</l>\n</lg>\n\n<lg>\n<l>abhūdṛṣiḥ sa dharmātmā śilādo nāma dharmavit /</l>\n<l>ārādhayanmahādevaṃ putrārthaṃ vṛṣabhadhvajam // KūrmP_2,41.18 //</l>\n</lg>\n\n<lg>\n<l>tasya varṣasahasrānte tapyamānasya viśvakṛt /</l>\n<l>śarvaḥ somo gaṇavṛto varado 'smītyabhāṣata // KūrmP_2,41.19 //</l>\n</lg>\n\n<lg>\n<l>sa vavre varamīśānaṃ vareṇyaṃ girijāpatim /</l>\n<l>ayonijaṃ mṛtyuhīnaṃ dehi putraṃ tvayā samam // KūrmP_2,41.20 //</l>\n</lg>\n\n<lg>\n<l>tathāstvityāha bhagavān devyā saha maheśvaraḥ /</l>\n<l>paśyatastasya viprarṣerantardhānaṃ gato haraḥ // KūrmP_2,41.21 //</l>\n</lg>\n\n<lg>\n<l>tato yiyakṣuḥ svāṃ bhūmiṃ śilādo dharmavittamaḥ /</l>\n<l>cakarṣa lāṅgalenorvoṃ bhittvādṛśyata śobhanaḥ // KūrmP_2,41.22 //</l>\n</lg>\n\n<lg>\n<l>saṃvartakānalaprakhyaḥ kumāraḥ prahasanniva /</l>\n<l>rūpalāvaṇyasaṃpannastejasā bhāsayan diśaḥ // KūrmP_2,41.23 //</l>\n</lg>\n\n<lg>\n<l>kumāratulyo 'pratimo meghagambhīrayā girā /</l>\n<l>śilādaṃ tāta tāteti prāha nandī punaḥ punaḥ // KūrmP_2,41.24 //</l>\n</lg>\n\n<lg>\n<l>taṃ dṛṣṭvā nandanaṃ jātaṃ śilādaḥ pariṣasvaje /</l>\n<l>munibhyo darśayāmāsa ye tadāśramavāsinaḥ // KūrmP_2,41.25 //</l>\n</lg>\n\n<lg>\n<l>jātakarmādikāḥ sarvāḥ kriyāstasya cakāra ha /</l>\n<l>upanīya yathāśāstraṃ vedamadhyāpayat sutam // KūrmP_2,41.26 //</l>\n</lg>\n\n<lg>\n<l>adhītavedo bhagavān nandī matimanuttamām /</l>\n<l>cakre maheśvaraṃ draṣṭuṃ jeṣye mṛtyumiti prabhum // KūrmP_2,41.27 //</l>\n</lg>\n\n<lg>\n<l>sa gatvā saritaṃ puṇyāmekāgraśraddhayānvitaḥ /</l>\n<l>jajāpa rudramaniśaṃ maheśāsaktamānasaḥ // KūrmP_2,41.28 //</l>\n</lg>\n\n<lg>\n<l>tasya koṭyāṃ tu pūrṇāyāṃ śaṅkaro bhaktavatsalaḥ /</l>\n<l>āgatya sāmbaḥ sagaṇo varado 'smītyuvāca ha // KūrmP_2,41.29 //</l>\n</lg>\n\n<lg>\n<l>sa vavre punarevāhaṃ japeyaṃ koṭimīśvaram /</l>\n<l>tāvadāyurmahādeva dehīti varamīśvara // KūrmP_2,41.30 //</l>\n</lg>\n\n<lg>\n<l>evamastviti saṃprocya devo 'pyantaradhīyata /</l>\n<l>jajāpa koṭiṃ bhagavān bhūyastadgatamānasaḥ // KūrmP_2,41.31 //</l>\n</lg>\n\n<lg>\n<l>dvitīyāyāṃ ca koṭyāṃ vai saṃpūrṇāyāṃ vṛṣadhvajaḥ /</l>\n<l>āgatya varado 'smīti prāha bhūtagaṇairvṛtaḥ // KūrmP_2,41.32 //</l>\n</lg>\n\n<lg>\n<l>tṛtīyāṃ japtumicchāmi koṭiṃ bhūyo 'pi śaṅkara /</l>\n<l>tathāstvityāha viśvātmā devo 'pyantaradhīyata // KūrmP_2,41.33 //</l>\n</lg>\n\n<lg>\n<l>koṭitraye 'tha saṃpūrṇe devaḥ prītamanā bhṛśam /</l>\n<l>āgatya varado 'smīti prāha bhūtagaṇairvṛtaḥ // KūrmP_2,41.34 //</l>\n</lg>\n\n<lg>\n<l>japeyaṃ koṭimanyāṃ vai bhūyo 'pi tava tejasā /</l>\n<l>ityukte bhagavānāha na japtavyaṃ tvayā punaḥ // KūrmP_2,41.35 //</l>\n</lg>\n\n<lg>\n<l>amaro jarayā tyakto mama pārśvagataḥ sadā /</l>\n<l>mahāgaṇapatirdevyāḥ putro bhava maheśvaraḥ // KūrmP_2,41.36 //</l>\n</lg>\n\n<lg>\n<l>yogīśvaro yoganetā gaṇānāmīśvareśvaraḥ /</l>\n<l>sarvalokādhipaḥ śrīmān sarvajño madbalānvitaḥ // KūrmP_2,41.37 //</l>\n</lg>\n\n<lg>\n<l>jñānaṃ tanmāmakaṃ divyaṃ hastāmalakavat tava /</l>\n<l>ābhūtasaṃplavasthāyī tato yāsyasi matpadam // KūrmP_2,41.38 //</l>\n</lg>\n\n<lg>\n<l>etaduktvā mahādevo gaṇānāhūya śaṅkaraḥ /</l>\n<l>abhiṣekeṇa yuktena nandīśvaramayojayat // KūrmP_2,41.39 //</l>\n</lg>\n\n<lg>\n<l>udvāhayāmāsa ca taṃ svayameva pinākadhṛk /</l>\n<l>marutāṃ ca śubhāṃ kanyāṃ suyaśeti ca viśrutām // KūrmP_2,41.40 //</l>\n</lg>\n\n<lg>\n<l>etajjapyeśvaraṃ sthānaṃ devadevasya śūlinaḥ /</l>\n<l>yatra tatra mṛto martyo rudraloke mahīyate // KūrmP_2,41.41 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge ekacatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>anyacca tīrthapravaraṃ japyeśvarasamīpataḥ /</l>\n<l>nāmnā pañcanadaṃ puṇyaṃ sarvapāpapraṇāśanam // KūrmP_2,42.1 //</l>\n</lg>\n\n<lg>\n<l>trirātropoṣitastatra pūjayitvā maheśvaram /</l>\n<l>sarvapāpaviśuddhātmā rudraloke mahīyate // KūrmP_2,42.2 //</l>\n</lg>\n\n<lg>\n<l>anyacca tīrthapravaraṃ śaṅkarasyāmitaujasaḥ /</l>\n<l>mahābhairavamityuktaṃ mahāpātakanāśanam // KūrmP_2,42.3 //</l>\n</lg>\n\n<lg>\n<l>tīrthānāṃ ca paraṃ tīrthaṃ vitastā paramā nadī /</l>\n<l>sarvapāpaharā puṇyā svayameva girīndrajā // KūrmP_2,42.4 //</l>\n</lg>\n\n<lg>\n<l>tīrthaṃ pañcatapaṃ nāma śaṃbhoramitatejasaḥ /</l>\n<l>yatra devādidevena cakrārthaṃ pūjito bhavaḥ // KūrmP_2,42.5 //</l>\n</lg>\n\n<lg>\n<l>piṇḍadānādikaṃ tatra pretyānantaphalapradam /</l>\n<l>mṛtastatrāpi niyamād brahmaloke mahīyate // KūrmP_2,42.6 //</l>\n</lg>\n\n<lg>\n<l>kāyāvarohaṇaṃ nāma mahādevālayaṃ śubham /</l>\n<l>yatra māheśvarā dharmā munibhiḥ saṃpravartitāḥ // KūrmP_2,42.7 //</l>\n</lg>\n\n<lg>\n<l>śrāddhaṃ dānaṃ tapo homa upavāsastathākṣayaḥ /</l>\n<l>parityajati yaḥ prāṇān rudralokaṃ sa gacchati // KūrmP_2,42.8 //</l>\n</lg>\n\n<lg>\n<l>anyacca tīrthapravaraṃ kanyātīrthamiti śrutam /</l>\n<l>tatra gatvā tyajet prāṇāṃllokān prāpnoti śāśvatān // KūrmP_2,42.9 //</l>\n</lg>\n\n<lg>\n<l>jāmadagnyasya tu śubhaṃ rāmasyākliṣṭakarmaṇaḥ /</l>\n<l>tatra snātvā tīrtha vare gosahasraphalaṃ labhet // KūrmP_2,42.10 //</l>\n</lg>\n\n<lg>\n<l>mahākālamiti khyātaṃ tīrthaṃ trailokyaviśrutam /</l>\n<l>gatvā prāṇān parityajya gāṇapatyamavāpnuyāt // KūrmP_2,42.11 //</l>\n</lg>\n\n<lg>\n<l>guhyād guhyatamaṃ tīrthaṃ nakulīśvaramuttamam /</l>\n<l>tatra sannihitaḥ śrīmān bhagavān nakulīśvaraḥ // KūrmP_2,42.12 //</l>\n</lg>\n\n<lg>\n<l>himavacchikhare ramye gaṅgādvāre suśobhane /</l>\n<l>devyā saha mahādevo nityaṃ śiṣyaiśca saṃvṛtaḥ // KūrmP_2,42.13 //</l>\n</lg>\n\n<lg>\n<l>tatra snātvā mahādevaṃ pūjayitvā vṛṣadhvajam /</l>\n<l>sarvapāpairvimucyeta mṛtastajjñānamāpnuyāt // KūrmP_2,42.14 //</l>\n</lg>\n\n<lg>\n<l>anyacca devadevasya sthānaṃ puṇyatamaṃ śubham /</l>\n<l>bhīmeśvaramiti khyātaṃ gatvā muñcati pātakam // KūrmP_2,42.15 //</l>\n</lg>\n\n<lg>\n<l>tathānyaccaṇḍavegāyāḥ saṃbhedaḥ pāpanāśanaḥ /</l>\n<l>tatra snātvā ca pītvā ca mucyate brahmahatyayā // KūrmP_2,42.16 //</l>\n</lg>\n\n<lg>\n<l>sarveṣāmapi caiteṣāṃ tīrthānāṃ paramā purī /</l>\n<l>nāmnāvārāṇasī divyā koṭikoṭyayutādhikā // KūrmP_2,42.17 //</l>\n</lg>\n\n<lg>\n<l>tasyāḥ purastānmāhātmyaṃ bhāṣitaṃ vo mayā tviha /</l>\n<l>nānyatra labhyate muktiryogināpyekajanmanā // KūrmP_2,42.18 //</l>\n</lg>\n\n<lg>\n<l>ete prādhānyataḥ proktā deśāḥ pāpaharā nṛṇām /</l>\n<l>gatvā saṃkṣālayet pāpaṃ janmāntaraśataiḥ kṛtam // KūrmP_2,42.19 //</l>\n</lg>\n\n<lg>\n<l>yaḥ svadharmān parityajya tīrthasevāṃ karoti hi /</l>\n<l>na tasya phalate tīrthamahi loke paratra ca // KūrmP_2,42.20 //</l>\n</lg>\n\n<lg>\n<l>prāyaścittī ca vidhurastathā pāpacaro gṛhī /</l>\n<l>prakuryāt tīrthasaṃsevāṃ ye cānye tādṛśā janāḥ // KūrmP_2,42.21 //</l>\n</lg>\n\n<lg>\n<l>sahāgnirvā sapatnīko gacchet tīrthāni yatnataḥ /</l>\n<l>sarvapāpavinirmukto yathoktāṃ gatimāpnuyāt // KūrmP_2,42.22 //</l>\n</lg>\n\n<lg>\n<l>ṛṇāni trīṇyapākṛtya kuryād vā tīrthasevanam /</l>\n<l>vidhāya vṛttiṃ putrāṇāṃ bhāryāṃ teṣu nidhāya ca // KūrmP_2,42.23 //</l>\n</lg>\n\n<lg>\n<l>prāyaścittaprasaṅgena tīrthamāhātmyamīritam /</l>\n<l>yaḥ paṭhecchṛṇuyād vāpi mucyate sarvapātakaiḥ // KūrmP_2,42.24 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge dvicatvāriṃśo 'dhyāyaḥ</p>\n\n</div>\n<div>\n\n<lg>\n<l>sūta uvāca</l>\n<l>etadākarṇya vijñānaṃ nārāyaṇamukheritam /</l>\n<l>kūrmarūpadharaṃ devaṃ papracchurmunayaḥ prabhum // KūrmP_2,43.1 //</l>\n</lg>\n\n<lg>\n<l>munaya ūcuḥ</l>\n<l>kathitā bhavatā dharmā mokṣajñānaṃ savistaram /</l>\n<l>lokānāṃ sargavistāraṃ vaṃśamanvantarāṇi ca // KūrmP_2,43.2 //</l>\n</lg>\n\n<lg>\n<l>pratisargamidānīṃ no vaktumarhasī mādhava /</l>\n<l>bhūtānāṃ bhūtabhavyeśa yathā pūrvaṃ tvayoditam // KūrmP_2,43.3 //</l>\n</lg>\n\n<lg>\n<l>sūta uvāca</l>\n<l>śrutvā teṣāṃ tadā vākyaṃ bhagavān kūrmarūpadhṛk /</l>\n<l>vyājahāra mahāyogī bhūtānāṃ pratisaṃcaram // KūrmP_2,43.4 //</l>\n</lg>\n\n<lg>\n<l>kūrma uvāca</l>\n<l>nityo naimittikaścaiva prākṛtātyantikau tathā /</l>\n<l>caturdhāyaṃ purāṇe 'smin procyate pratisaṃcaraḥ // KūrmP_2,43.5 //</l>\n</lg>\n\n<lg>\n<l>yo 'yaṃ saṃdṛśyate nityaṃ loke bhūtakṣayastviha /</l>\n<l>nityaḥ saṃkīrtyate nāmnā munibhiḥ pratisaṃcaraḥ // KūrmP_2,43.6 //</l>\n</lg>\n\n<lg>\n<l>brāhmo naimittiko nāma kalpānte yo bhaviṣyati /</l>\n<l>trailokyasyāsya kathitaḥ pratisargo manīṣibhiḥ // KūrmP_2,43.7 //</l>\n</lg>\n\n<lg>\n<l>mahādādyāṃ viśeṣāntaṃ yadā saṃyāti saṃkṣayam /</l>\n<l>prākṛtaḥ pratisargo 'yaṃ procyate kālacintakaiḥ // KūrmP_2,43.8 //</l>\n</lg>\n\n<lg>\n<l>jñānādātyantikaḥ prokto yoginaḥ paramātmani /</l>\n<l>pralayaḥ pratisargo 'yaṃ kālacintāparairdvijaiḥ // KūrmP_2,43.9 //</l>\n</lg>\n\n<lg>\n<l>ātyantikaśca kathitaḥ pralayo 'tra sasādhanaḥ /</l>\n<l>naimittikamidānīṃ vaḥ kathayiṣye samāsataḥ // KūrmP_2,43.10 //</l>\n</lg>\n\n<lg>\n<l>caturyugasahasrānte saṃprāpte pratisaṃcare /</l>\n<l>svātmasaṃsthāḥ prajāḥ kartuṃ pratipede prajāpatiḥ // KūrmP_2,43.11 //</l>\n</lg>\n\n<lg>\n<l>tato bhavatyanāvṛṣṭistīvrā sā śatavārṣikī /</l>\n<l>bhūtakṣayakarī ghorā sarvabhūtakṣayaṅkarī // KūrmP_2,43.12 //</l>\n</lg>\n\n<lg>\n<l>tato yānyalpasārāṇi sattvāni pṛthivītale /</l>\n<l>tāni cāgre pralīyante bhūmitvamupayānti ca // KūrmP_2,43.13 //</l>\n</lg>\n\n<lg>\n<l>saptaraśmiratho bhūtvā samuttiṣṭhan divākaraḥ /</l>\n<l>asahyaraśmirbhavati pibannambho gabhastibhiḥ // KūrmP_2,43.14 //</l>\n</lg>\n\n<lg>\n<l>tasya te raśmayaḥ sapta pibantyambu mahārṇave /</l>\n<l>tenāhāreṇa tā dīptāḥ sūryāḥ sapta bhavantyuta // KūrmP_2,43.15 //</l>\n</lg>\n\n<lg>\n<l>tataste raśmayaḥ sapta sūryā bhūtvā caturdiśam /</l>\n<l>caturlokamidaṃ sarvaṃ dahanti śikhinastathā // KūrmP_2,43.16 //</l>\n</lg>\n\n<lg>\n<l>vyāpnuvantaśca te viprāstūrdhvaṃ cādhaśca raśmibhiḥ /</l>\n<l>dīpyante bhāskarāḥ sapta yugāntāgnipratāpinaḥ // KūrmP_2,43.17 //</l>\n</lg>\n\n<lg>\n<l>te sūryā vāriṇā dīptā bahusāhastraraśmayaḥ /</l>\n<l>khaṃ samāvṛtya tiṣṭhanti nirdahanto vasuṃdharām // KūrmP_2,43.18 //</l>\n</lg>\n\n<lg>\n<l>tatasteṣāṃ pratāpena dahyamānā vasuṃdharā /</l>\n<l>sādrinadyarṇavadvīpā nisnehā samapadyata // KūrmP_2,43.19 //</l>\n</lg>\n\n<lg>\n<l>dīptābhiḥ saṃtatābhiśca raśmibhirvai samantataḥ /</l>\n<l>adhaścordhvaṃ ca lagnābhistiryak caiva samāvṛtam // KūrmP_2,43.20 //</l>\n</lg>\n\n<lg>\n<l>sūryāgninā pramṛṣṭānāṃ saṃsṛṣṭānāṃ parasparam /</l>\n<l>ekatvamupayātānāmekajvālaṃ bhavatyuta // KūrmP_2,43.21 //</l>\n</lg>\n\n<lg>\n<l>sarvalokapraṇāśaśca so 'gnirbhūtvā sukuṇḍalī /</l>\n<l>caturlokamidaṃ sarvaṃ nirdahatyātmatejasā // KūrmP_2,43.22 //</l>\n</lg>\n\n<lg>\n<l>tataḥ pralīne sarvasmiñ jaṅgame sthāvare tathā /</l>\n<l>nirvṛkṣā nistṛṇā bhūmiḥ kūrmapṛṣṭhā prakāśate // KūrmP_2,43.23 //</l>\n</lg>\n\n<lg>\n<l>ambarīṣamivābhāti sarvamāpūritaṃ jagat /</l>\n<l>sarvameva tadarcirbhiḥ pūrṇaṃ jājvalyate punaḥ // KūrmP_2,43.24 //</l>\n</lg>\n\n<lg>\n<l>pātāle yāni sattvāni mahodadhigatāni ca /</l>\n<l>tatastāni pralīyante bhūmitvamupayānti ca // KūrmP_2,43.25 //</l>\n</lg>\n\n<lg>\n<l>dvīpāṃśca parvatāṃścaiva varṣāṇyatha mahodadhīn /</l>\n<l>tān sarvān bhasmasāt kṛtvā saptātmā pāvakaḥ prabhuḥ // KūrmP_2,43.26 //</l>\n</lg>\n\n<lg>\n<l>samudrebhyo nadībhyaśca pātālebhyaśca sarvaśaḥ /</l>\n<l>pibannapaḥ samiddho 'gniḥ pṛthivīmāśrito jvalan // KūrmP_2,43.27 //</l>\n</lg>\n\n<lg>\n<l>tataḥ saṃvartakaḥ śailānatikramya mahāṃstathā /</l>\n<l>lokān dahati dīptātmā rudratejovijṝmbhitaḥ // KūrmP_2,43.28 //</l>\n</lg>\n\n<lg>\n<l>sa dagdhvā pṛthivīṃ devo rasātalamaśoṣayat /</l>\n<l>adhastāt pṛthivīṃ dagdhvā divamūrdhvaṃ dahiṣyati // KūrmP_2,43.29 //</l>\n</lg>\n\n<lg>\n<l>yojanānāṃ śatānīha sahasrāṇyayutāni ca /</l>\n<l>uttiṣṭhanti śikhāstasya vahneḥ saṃvartakasya tu // KūrmP_2,43.30 //</l>\n</lg>\n\n<lg>\n<l>gandharvāṃśca piśācāṃśca sayakṣoragarākṣasān /</l>\n<l>tadā dahatyasau dīptaḥ kālarudrapracoditaḥ // KūrmP_2,43.31 //</l>\n</lg>\n\n<lg>\n<l>bhūrlokaṃ ca bhuvarlokaṃ svarlokaṃ ca tathā mahaḥ /</l>\n<l>dahedaśeṣaṃ kālāgniḥ kālo viśvatanuḥ svayam // KūrmP_2,43.32 //</l>\n</lg>\n\n<lg>\n<l>vyāpteṣveteṣu lokeṣu tiryagūrdhvamathāgninā /</l>\n<l>tat tejaḥ samanuprāpya kṛtsnaṃ jagadidaṃ śanaiḥ /</l>\n<l>ayoguḍanibhaṃ sarvaṃ tadā caikaṃ prakāśate // KūrmP_2,43.33 //</l>\n</lg>\n\n<lg>\n<l>tato gajakulonnādāstaḍidbhiḥ samalaṅkṛtāḥ /</l>\n<l>uttiṣṭhanti tadā vyomni ghorāḥ saṃvartakā ghanāḥ // KūrmP_2,43.34 //</l>\n</lg>\n\n<lg>\n<l>kecinnīlotpalaśyāmāḥ kecit kumudasannibhāḥ /</l>\n<l>dhūmravarṇāstathā kecit kecit pītāḥ payodharāḥ // KūrmP_2,43.35 //</l>\n</lg>\n\n<lg>\n<l>kecid rāsabhavarṇāstu lākṣārasanibhāstathā /</l>\n<l>śaṅkhakundanibhāścānye jātyañjananibhāḥ pare // KūrmP_2,43.36 //</l>\n</lg>\n\n<lg>\n<l>manaḥ śilābhāstvanye ca kapotasadṛśāḥ pare /</l>\n<l>indragopanibhāḥ keciddharitālanibhāstathā /</l>\n<l>indracāpanibhāḥ keciduttiṣṭhanti ghanā divi // KūrmP_2,43.37 //</l>\n</lg>\n\n<lg>\n<l>kecit parvatasaṃkāśāḥ kecid gajakulopamāḥ /</l>\n<l>kūṭāṅgāranibhāścānye kecinmīnakulodvahāḥ /</l>\n<l>bahūrūpā ghorūpā ghorasvaraninādinaḥ // KūrmP_2,43.38 //</l>\n</lg>\n\n<lg>\n<l>tadā jaladharāḥ sarve pūrayanti nabhaḥ sthalam /</l>\n<l>tataste jaladā ghorā rāviṇo bhāskarātmajāḥ /</l>\n<l>saptadhā saṃvṛtātmānastamagniṃ śamayantyuta // KūrmP_2,43.39 //</l>\n</lg>\n\n<lg>\n<l>tataste jaladā varṣaṃ muñcantīha mahaughavat /</l>\n<l>sughoramaśivaṃ sarvaṃ nāśayanti ca pāvakam // KūrmP_2,43.40 //</l>\n</lg>\n\n<lg>\n<l>pravṛṣṭe ca tadātyarthamambhasā pūryate jagat /</l>\n<l>adbhistejobhibhūtatvāt tadāgniḥ praviśatyapaḥ // KūrmP_2,43.41 //</l>\n</lg>\n\n<lg>\n<l>naṣṭe cāgnau varṣaśataiḥ payodāḥ kṣayasaṃbhavāḥ /</l>\n<l>plāvayanto 'tha bhuvanaṃ mahājalaparistravaiḥ // KūrmP_2,43.42 //</l>\n</lg>\n\n<lg>\n<l>dhārābhiḥ pūrayantīdaṃ codyamānāḥ svayaṃbhuvā /</l>\n<l>atyantasalilaughaiśca velā iva mahodadhiḥ // KūrmP_2,43.43 //</l>\n</lg>\n\n<lg>\n<l>sādridvīpā tathā pṛthvī jalaiḥ saṃcchādyate śanaiḥ /</l>\n<l>ādityaraśmibhiḥ pītaṃ jalamabhreṣu tiṣṭhati /</l>\n<l>punaḥ patati tad bhūmau pūryante tena cārṇavāḥ // KūrmP_2,43.44 //</l>\n</lg>\n\n<lg>\n<l>tataḥ samudrāḥ svāṃ velāmatikrāntāstu kṛtsnaśaḥ /</l>\n<l>parvatāśca vilīyante mahī cāpsu nimajjati // KūrmP_2,43.45 //</l>\n</lg>\n\n<lg>\n<l>tasminnekārṇave ghore naṣṭe sthāvarajaṅgame /</l>\n<l>yoganindrāṃ samāsthāya śete devaḥ prajāpatiḥ // KūrmP_2,43.46 //</l>\n</lg>\n\n<lg>\n<l>caturyugasahasrāntaṃ kalpamāhurmaharṣayaḥ /</l>\n<l>vārāho vartate kalpo yasya vistāra īritaḥ // KūrmP_2,43.47 //</l>\n</lg>\n\n<lg>\n<l>asaṃkhyātāstathā kalpā brahmaviṣṇuśivātmakāḥ /</l>\n<l>kathitā hi purāṇeṣu munibhiḥ kālacintakaiḥ // KūrmP_2,43.48 //</l>\n</lg>\n\n<lg>\n<l>sāttvikeṣvatha kalpeṣu māhātmyamadhikaṃ hareḥ /</l>\n<l>tāmaseṣu harasyoktaṃ rājaseṣu prajāpateḥ // KūrmP_2,43.49 //</l>\n</lg>\n\n<lg>\n<l>yo 'yaṃ pravartate kalpo vārāhaḥ sāttviko mataḥ /</l>\n<l>anye ca sāttvikāḥ kalpā mama teṣu parigrahaḥ // KūrmP_2,43.50 //</l>\n</lg>\n\n<lg>\n<l>dhyānaṃ tapastathā jñānaṃ labdhvā teṣveva yoginaḥ /</l>\n<l>ārādhya giriśaṃ māṃ ca yānti tat paramaṃ padam // KūrmP_2,43.51 //</l>\n</lg>\n\n<lg>\n<l>so 'haṃ sattvaṃ samāsthāya māyī māyāmayīṃ svayam /</l>\n<l>ekārṇave jagatyasmin yoganidrāṃ vrajāmi tu // KūrmP_2,43.52 //</l>\n</lg>\n\n<lg>\n<l>māṃ paśyanti mahātmānaḥ suptaṃ kālaṃ maharṣayaḥ /</l>\n<l>janaloke vartamānāstapasā yogacakṣuṣā // KūrmP_2,43.53 //</l>\n</lg>\n\n<lg>\n<l>ahaṃ purāṇapuruṣo bhūrbhuvaḥ prabhavo vibhuḥ /</l>\n<l>sahasracaraṇaḥ śrīmān sahasrāṃśuḥ sahasradṛk // KūrmP_2,43.54 //</l>\n</lg>\n\n<lg>\n<l>mantro 'gnirbrāhmiṇā gāvaḥ kuśāśca samidho hyaham /</l>\n<l>prokṣaṇī ca śruvaścaiva somo ghṛtamathāsmyaham // KūrmP_2,43.55 //</l>\n</lg>\n\n<lg>\n<l>saṃvartako mahānātmā pavitraṃ paramaṃ yaśaḥ /</l>\n<l>vedo vedyaṃ prabhurgoptā gopatirbrahmaṇo mukham // KūrmP_2,43.56 //</l>\n</lg>\n\n<lg>\n<l>anantastārako yogī gatirgatimatāṃ varaḥ /</l>\n<l>haṃsaḥ prāṇo 'tha kapilo viśvamūrtiḥ sanātanaḥ // KūrmP_2,43.57 //</l>\n</lg>\n\n<lg>\n<l>kṣetrajñaḥ prakṛtiḥ kālo jagadbījamathāmṛtam /</l>\n<l>mātā pitā mahādevo matto hyanyanna vidyate // KūrmP_2,43.58 //</l>\n</lg>\n\n<lg>\n<l>ādityavarṇo bhuvanasya goptā</l>\n<l>nārāyaṇaḥ puruṣo yogamūrtiḥ /</l>\n<l>māṃ paśyanti yatayo yoganiṣṭhā</l>\n<l>jñātvātmānamamṛtatvaṃ vrajanti // KūrmP_2,43.59 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge tricatvāriṃśo 'dhyāyaḥ</p>\n\n</div>\n<div>\n\n<lg>\n<l>kūrma uvāca</l>\n<l>ataḥ paraṃ pravakṣyāmi pratisargamanuttamam /</l>\n<l>prākṛtaṃ hi samāsena śṛṇudhvaṃ gadato mama // KūrmP_2,44.1 //</l>\n</lg>\n\n<lg>\n<l>gate parārdhadvitaye kālo lokaprakālanaḥ /</l>\n<l>kālāgnirbhasmasāt kartuṃ karoti nikilaṃ matim // KūrmP_2,44.2 //</l>\n</lg>\n\n<lg>\n<l>svātmanyātmānamāveśya bhūtvā devo maheśvaraḥ /</l>\n<l>dahedaśeṣaṃ brahmāṇḍaṃ sadevāsuramānuṣam // KūrmP_2,44.3 //</l>\n</lg>\n\n<lg>\n<l>tamāviśya mahādevo bhagavānnīlalohitaḥ /</l>\n<l>karoti lokasaṃhāraṃ bhīṣaṇaṃ rūpamāśritaḥ // KūrmP_2,44.4 //</l>\n</lg>\n\n<lg>\n<l>praviśya maṇḍalaṃ sauraṃ kṛtvāsau bahudhā punaḥ /</l>\n<l>nirdahatyakhilaṃ lokaṃ saptasaptisvarūpadhṛk // KūrmP_2,44.5 //</l>\n</lg>\n\n<lg>\n<l>sa dagdhvā sakalaṃ sattvamastraṃ brahmaśiro mahat /</l>\n<l>devatānāṃ śarīreṣu kṣipatyakhiladāhakam // KūrmP_2,44.6 //</l>\n</lg>\n\n<lg>\n<l>dagdheṣvaśeṣadeveṣu devī girivarātmajā /</l>\n<l>ekāsā sākṣiṇī śaṃbhostiṣṭhate vaidikī śrutiḥ // KūrmP_2,44.7 //</l>\n</lg>\n\n<lg>\n<l>śiraḥ kapālairdevānāṃ kṛtastragvarabhūṣaṇaḥ /</l>\n<l>ādityacandrādigaṇaiḥ pūrayan vyomamaṇḍalam // KūrmP_2,44.8 //</l>\n</lg>\n\n<lg>\n<l>sahasranayano devaḥ sahasrākṛtiriśvaraḥ /</l>\n<l>sahasrahastacaraṇaḥ sahasrārcirmahābhujaḥ // KūrmP_2,44.9 //</l>\n</lg>\n\n<lg>\n<l>daṃṣṭrākarālavadanaḥ pradīptānalalocanaḥ /</l>\n<l>triśūlī kṛttivasano yogamaiśvaramāsthitaḥ // KūrmP_2,44.10 //</l>\n</lg>\n\n<lg>\n<l>pītvā tatparamānandaṃ prabhūtamamṛtaṃ svayam /</l>\n<l>karoti tāṇḍavaṃ devīmālokya parameśvaraḥ // KūrmP_2,44.11 //</l>\n</lg>\n\n<lg>\n<l>pītvā nṛttāmṛtaṃ devī bhartuḥ paramamaṅgalā /</l>\n<l>yogamāsthāya devasya dehamāyāti śūlinaḥ // KūrmP_2,44.12 //</l>\n</lg>\n\n<lg>\n<l>saṃtyaktvā tāṇḍavarasaṃ svecchayaiva pinākadhṛk /</l>\n<l>jyotiḥ svabhāvaṃ bhagavān dagdhvā brahmāṇḍamaṇḍalam // KūrmP_2,44.13 //</l>\n</lg>\n\n<lg>\n<l>saṃsthiteṣvatha deveṣu brahmaviṣṇupinākiṣu /</l>\n<l>guṇairaśeṣaiḥ pṛthivīvilayaṃ yāti vāriṣu // KūrmP_2,44.14 //</l>\n</lg>\n\n<lg>\n<l>sa vāritattvaṃ saguṇaṃ grasate havyavāhanaḥ /</l>\n<l>tejastu guṇasaṃyuktaṃ vāyau saṃyāti saṃkṣayam // KūrmP_2,44.15 //</l>\n</lg>\n\n<lg>\n<l>ākāśe saguṇo vāyuḥ pralayaṃ yāti viśvabhṛt /</l>\n<l>bhūtādau ca tathākāśaṃ līyate guṇasaṃyutam // KūrmP_2,44.16 //</l>\n</lg>\n\n<lg>\n<l>indriyāṇi ca sarvāṇi taijase yānti saṃkṣayam /</l>\n<l>vaikārike devagaṇāḥ pralaṃya yānti sattamāḥ // KūrmP_2,44.17 //</l>\n</lg>\n\n<lg>\n<l>vaikārikastaijasaśca bhūtādiśceti sattamāḥ /</l>\n<l>trividho 'yamahaṅkāro mahati pralaṃya vrajet // KūrmP_2,44.18 //</l>\n</lg>\n\n<lg>\n<l>mahāntamebhiḥ sahitaṃ brahmāṇamatitejasam /</l>\n<l>avyaktaṃ jagato yoniḥ saṃharedekamavyayam // KūrmP_2,44.19 //</l>\n</lg>\n\n<lg>\n<l>evaṃ saṃhṛtya bhūtāni tattvāni ca maheśvaraḥ /</l>\n<l>viyojayati cānyonyaṃ pradhānaṃ puruṣaṃ param // KūrmP_2,44.20 //</l>\n</lg>\n\n<lg>\n<l>pradhānapuṃsorajayoreṣa saṃhāra īritaḥ /</l>\n<l>maheśvarecchājanito na svayaṃ vidyate layaḥ // KūrmP_2,44.21 //</l>\n</lg>\n\n<lg>\n<l>guṇasāmyaṃ tadavyaktaṃ prakṛtiḥ parigīyate /</l>\n<l>pradhānaṃ jagato yonirmāyātattvamacetanam // KūrmP_2,44.22 //</l>\n</lg>\n\n<lg>\n<l>kūṭasthaścinmayo hyātmā kevalaḥ pañcaviṃśakaḥ /</l>\n<l>gīyate munibhiḥ sākṣī mahānekaḥ pitāmahaḥ // KūrmP_2,44.23 //</l>\n</lg>\n\n<lg>\n<l>evaṃ saṃhārakaraṇī śaktirmāheśvarī dhruvā /</l>\n<l>pradhānādyaṃ viśeṣāntaṃ dahed rudra iti śrutiḥ // KūrmP_2,44.24 //</l>\n</lg>\n\n<lg>\n<l>yogināmatha sarveṣāṃ jñānavinyastacetasām /</l>\n<l>ātyantikaṃ caiva layaṃ vidadhātīha śaṅkaraḥ // KūrmP_2,44.25 //</l>\n</lg>\n\n<lg>\n<l>ityeṣa bhagavān rudraḥ saṃhāraṃ kurute vaśī /</l>\n<l>sthāpikā mohanī śaktirnārāyaṇa iti śrutiḥ // KūrmP_2,44.26 //</l>\n</lg>\n\n<lg>\n<l>hiraṇyagarbhā bhagavān jagat sadasadātmakam /</l>\n<l>sṛjedaśeṣaṃ prakṛtestanmayaḥ pañcaviṃśakaḥ // KūrmP_2,44.27 //</l>\n</lg>\n\n<lg>\n<l>sarvajñāḥ sarvagāḥ śāntāḥ svātmanyevavyavasthitāḥ /</l>\n<l>śaktayo brahmaviṇvīśā bhuktimuktiphalapradāḥ // KūrmP_2,44.28 //</l>\n</lg>\n\n<lg>\n<l>sarveśvarāḥ sarvavandyāḥ śāśvatānantabhoginaḥ /</l>\n<l>ekamevākṣaraṃ tattvaṃ puṃpradhāneśvarātmakam // KūrmP_2,44.29 //</l>\n</lg>\n\n<lg>\n<l>anyāśca śaktayo divyāḥ santi tatra sahasraśaḥ /</l>\n<l>ijyante vividhairyajñaiḥ śakrādityādayo 'marāḥ // KūrmP_2,44.30 //</l>\n</lg>\n\n<lg>\n<l>ekaikasya sahasrāṇi dehānāṃ vai śatāni ca /</l>\n<l>kathyante caiva māhātmyācchaktirekaiva nirguṇāḥ // KūrmP_2,44.31 //</l>\n</lg>\n\n<lg>\n<l>tāṃ tāṃ śaktiṃ samādhāya svayaṃ devo maheśvaraḥ /</l>\n<l>karoti dehān vividhān grasate caiva līlayā // KūrmP_2,44.32 //</l>\n</lg>\n\n<lg>\n<l>ijyate sarvayajñeṣu brāhmaṇairvedavādibhiḥ /</l>\n<l>sarvakāmaprado rudra ityeṣā vaidikī śrutiḥ // KūrmP_2,44.33 //</l>\n</lg>\n\n<lg>\n<l>sarvāsāmeva śaktīnāṃ brahmaviṣṇumaheśvarāḥ /</l>\n<l>prādhānyena smṛtā devāḥ śaktayaḥ paramātmanaḥ // KūrmP_2,44.34 //</l>\n</lg>\n\n<lg>\n<l>ādyaḥ parastād bhagavān paramātmā sanātanaḥ /</l>\n<l>gīyate sarvaśaktyātmā śūlapāṇirmaheśvaraḥ // KūrmP_2,44.35 //</l>\n</lg>\n\n<lg>\n<l>enameke vadantyagniṃ nārāyaṇamathāpare /</l>\n<l>indrameke pare viśvān brahmāṇamapare jaguḥ // KūrmP_2,44.36 //</l>\n</lg>\n\n<lg>\n<l>brahmaviṣṇavagnivaruṇāḥ sarve devāstatharṣayaḥ /</l>\n<l>ekasyaivātha rudrasya bhedāste parikīrtitāḥ // KūrmP_2,44.37 //</l>\n</lg>\n\n<lg>\n<l>yaṃ yaṃ bhedaṃ samāśritya yajanti parameśvaram /</l>\n<l>tat tad rūpaṃ samāsthāya pradadāti phalaṃ śivaḥ // KūrmP_2,44.38 //</l>\n</lg>\n\n<lg>\n<l>tasmādekataraṃ bhedaṃ samāśrityāpi śāśvatam /</l>\n<l>ārādhayanmahādevaṃ yāti tatparamaṃ padam // KūrmP_2,44.39 //</l>\n</lg>\n\n<lg>\n<l>kintu devaṃ mahādevaṃ sarvaśaktiṃ sanātanam /</l>\n<l>ārādhayed vai giriśaṃ saguṇaṃ vātha nirguṇam // KūrmP_2,44.40 //</l>\n</lg>\n\n<lg>\n<l>mayā prokto hi bhavatāṃ yogaḥ prāgeva nirguṇaḥ /</l>\n<l>ārurukṣustu saguṇaṃ pūjayet parameśvaram // KūrmP_2,44.41 //</l>\n</lg>\n\n<lg>\n<l>pinākinaṃ trinayanaṃ jaṭilaṃ kṛttivāsasam /</l>\n<l>padmāsanasthaṃ rukmābhaṃ cintayed vaidikī śrutiḥ // KūrmP_2,44.42 //</l>\n</lg>\n\n<lg>\n<l>eṣa yogaḥ samuddiṣṭaḥ sabījo munisattamāḥ /</l>\n<l>tasmāt sarvān parityajya devān brahmapurogamān /</l>\n<l>ārādhayed virūpākṣamādimadhyāntasaṃsthitam // KūrmP_2,44.43 //</l>\n</lg>\n\n<lg>\n<l>bhaktiyogasamāyuktaḥ svadharmanirataḥ śuciḥ /</l>\n<l>tādṛśaṃ rūpamāsthāya samāyātyantikaṃ śivam // KūrmP_2,44.44 //</l>\n</lg>\n\n<lg>\n<l>eṣa yogaḥ samuddiṣṭaḥ sabījo 'tyantabhāvane /</l>\n<l>yathāvidhi prakurvāṇaḥ prāpnuyādaiśvaraṃ padam // KūrmP_2,44.45 //</l>\n</lg>\n\n<lg>\n<l>atrāpyaśakto 'tha haraṃ viṣṇuṃ bahmāṇamarcayet /</l>\n<l>atha cedasamarthaḥ syāt tatrāpi munipuṅgavāḥ /</l>\n<l>tato vāyvagniśakrādīn pūjayed bhaktisaṃyutaḥ // KūrmP_2,44.46 //</l>\n</lg>\n\n<lg>\n<l>ye cānye bhāvane śuddhe prāgukte bhavatāmiha /</l>\n<l>athāpi kathito yogo nirbojaśca sabījakaḥ // KūrmP_2,44.47 //</l>\n</lg>\n\n<lg>\n<l>jñānaṃ taduktaṃ nirbojaṃ pūrvaṃ hi bhavatāṃ mayā /</l>\n<l>viṣṇuṃ rudraṃ virañciṃ ca sabījaṃ bhāvayed budhaḥ /</l>\n<l>sathavāgnyādikān devāṃstatparaḥ saṃyatendriyaḥ // KūrmP_2,44.48 //</l>\n</lg>\n\n<lg>\n<l>pūjayet puruṣaṃ viṣṇuṃ caturmūrtidharaṃ harim /</l>\n<l>anādinidhanaṃ devaṃ vāsudevaṃ sanātanam // KūrmP_2,44.49 //</l>\n</lg>\n\n<lg>\n<l>nārāyaṇaṃ jagadyonimākāśaṃ paramaṃ padam /</l>\n<l>talliṅgadhārī niyataṃ tadbhaktastadapāśrayaḥ /</l>\n<l>eṣa eva vidhirbrāhme bhāvane cāntike mataḥ // KūrmP_2,44.50 //</l>\n</lg>\n\n<lg>\n<l>ityetat kathitaṃ jñānaṃ bhāvanāsaṃśrayaṃ param /</l>\n<l>indradyumnāya munaye kathitaṃ yanmayā purā // KūrmP_2,44.51 //</l>\n</lg>\n\n<lg>\n<l>avyaktātmakamevedaṃ cetanācetanaṃ jagat /</l>\n<l>tadīśvaraḥ paraṃ brahma tasmād brahmamayaṃ jagat // KūrmP_2,44.52 //</l>\n</lg>\n\n<lg>\n<l>sūta uvāca</l>\n<l>etāvaduktvā bhagavān virarāma janārdanaḥ /</l>\n<l>tuṣṭuvurmunayo viṣṇuṃ śakreṇa saha mādhavam // KūrmP_2,44.53 //</l>\n</lg>\n\n<lg>\n<l>munaya ūcuḥ</l>\n<l>namaste kūrmarūpāya viṣṇave paramātmane /</l>\n<l>nārāyaṇāya viśvāya vāsudevāya te namaḥ // KūrmP_2,44.54 //</l>\n</lg>\n\n<lg>\n<l>namo namaste kṛṣṇāya govindāya namo namaḥ /</l>\n<l>mādhavāya namastubhyaṃ namo yajñeśvarāya ca // KūrmP_2,44.55 //</l>\n</lg>\n\n<lg>\n<l>sahasraśirase tubhyaṃ sahasrākṣāya te namaḥ /</l>\n<l>namaḥ sahasrahastāya sahasracaraṇāya ca // KūrmP_2,44.56 //</l>\n</lg>\n\n<lg>\n<l>oṃ namo jñānarūpāya paramātmasvarūpiṇe /</l>\n<l>ānandāya namastubhyaṃ māyātītāya te namaḥ // KūrmP_2,44.57 //</l>\n</lg>\n\n<lg>\n<l>namo gūḍhaśarīrāya nirguṇāya namo 'stu te /</l>\n<l>puruṣāya purāṇāya sattāmātrasvarūpiṇe // KūrmP_2,44.58 //</l>\n</lg>\n\n<lg>\n<l>namaḥ sāṃkhyāya yogāya kevalāya namo 'stu te /</l>\n<l>dharmajñānādhigamyāya niṣkalāya namo namaḥ // KūrmP_2,44.59 //</l>\n</lg>\n\n<lg>\n<l>namostu vyomatattvāya mahāyogeśvarāya ca /</l>\n<l>parāvarāṇāṃ prabhave vedavedyāya te namaḥ // KūrmP_2,44.60 //</l>\n</lg>\n\n<lg>\n<l>namo buddhāya śuddhāya namo yuktāya hetave /</l>\n<l>namo namo namastubhyaṃ māyine vedhase namaḥ // KūrmP_2,44.61 //</l>\n</lg>\n\n<lg>\n<l>namo 'stu te varāhāya nārasiṃhāya te namaḥ /</l>\n<l>vāmanāya namastubhyaṃ hṛṣīkeśāya te namaḥ // KūrmP_2,44.62 //</l>\n</lg>\n\n<lg>\n<l>namo 'stu kālarudrāya kālarūpāya te namaḥ /</l>\n<l>svargāpavargadātre ca namo 'pratihatātmane // KūrmP_2,44.63 //</l>\n</lg>\n\n<lg>\n<l>namo yogādhigamyāya yogine yogadāyine /</l>\n<l>devānāṃ pataye tubhyaṃ devārtiśamanāya te // KūrmP_2,44.64 //</l>\n</lg>\n\n<lg>\n<l>bhagavaṃstvatprasādena sarvasaṃsāranāśanam /</l>\n<l>asmābhirviditaṃ jñānaṃ yajjñātvāmṛtamaśnute // KūrmP_2,44.65 //</l>\n</lg>\n\n<lg>\n<l>śrutāstu vividhā dharmā vaṃśā manvantarāṇi ca /</l>\n<l>sargaśca pratisargaśca brahmāṇyasyāsya vistaraḥ // KūrmP_2,44.66 //</l>\n</lg>\n\n<lg>\n<l>tvaṃ hi sarvajagatsākṣī viśvo nārāyaṇaḥ paraḥ /</l>\n<l>trātumarhasyanantātmaṃstvameva śaraṇaṃ gatiḥ // KūrmP_2,44.67 //</l>\n</lg>\n\n<lg>\n<l>sūta uvāca</l>\n<l>etad vaḥ kathitaṃ viprā yogamokṣapradāyakam /</l>\n<l>kaurmaṃ purāṇamakhilaṃ yajjagāda gadādharaḥ // KūrmP_2,44.68 //</l>\n</lg>\n\n<lg>\n<l>asmin purāṇe lakṣmyāstu saṃbhavaḥ kathitaḥ purā /</l>\n<l>mohāyāśeṣabhūtānāṃ vāsudevena yojanam // KūrmP_2,44.69 //</l>\n</lg>\n\n<lg>\n<l>prajāpatīnāṃ sargastu varṇadharmāśca vṛttayaḥ /</l>\n<l>dharmārthakāmamokṣāṇāṃ yathāvallakṣaṇaṃ śubham // KūrmP_2,44.70 //</l>\n</lg>\n\n<lg>\n<l>pitāmahasya viṣṇośca maheśasya ca dhīmataḥ /</l>\n<l>ekatvaṃ ca pṛthaktvaṃ ca viśeṣaścopavarṇitaḥ // KūrmP_2,44.71 //</l>\n</lg>\n\n<lg>\n<l>bhaktānāṃ lakṣaṇaṃ proktaṃ samācāraśca śobhanaḥ /</l>\n<l>varṇāśramāṇāṃ kathitaṃ yathāvadiha lakṣaṇam // KūrmP_2,44.72 //</l>\n</lg>\n\n<lg>\n<l>ādisargastataḥ paścādaṇḍāvaraṇasaptakam /</l>\n<l>hiraṇyagarbhasargaśca kīrtito munipuṅgavāḥ // KūrmP_2,44.73 //</l>\n</lg>\n\n<lg>\n<l>kālasaṃkhyāprakathanaṃ māhātmyaṃ ceśvarasya ca /</l>\n<l>brahmaṇaḥ śayanaṃ cāpsu nāmanirvacanaṃ tathā // KūrmP_2,44.74 //</l>\n</lg>\n\n<lg>\n<l>varāhavapuṣā bhūyo bhūmeruddharaṇaṃ punaḥ /</l>\n<l>mukhyādisargakathanaṃ munisargastathāparaḥ // KūrmP_2,44.75 //</l>\n</lg>\n\n<lg>\n<l>vyākhyato rudrasargaśca ṛṣisargaśca tāpasaḥ /</l>\n<l>dharmasya ca prajāsargastāmasāt pūrvameva tu // KūrmP_2,44.76 //</l>\n</lg>\n\n<lg>\n<l>brahmaviṣṇuvivādaḥ syādantardehapraveśanam /</l>\n<l>padmodbhavatvaṃ devasya mohastasya ca dhīmataḥ // KūrmP_2,44.77 //</l>\n</lg>\n\n<lg>\n<l>darśanaṃ ca maheśasya māhātmyaṃ viṣṇuneritam /</l>\n<l>divyadṛṣṭipradānaṃ ca brahmaṇaḥ parameṣṭhinaḥ // KūrmP_2,44.78 //</l>\n</lg>\n\n<lg>\n<l>saṃstavo devadevasya brahmaṇā parameṣṭhinā /</l>\n<l>prasādo giriśasyātha varadānaṃ tathaiva ca // KūrmP_2,44.79 //</l>\n</lg>\n\n<lg>\n<l>saṃvādo viṣṇunā sārdhaṃ śaṅkarasya mahātmanaḥ /</l>\n<l>varadānaṃ tathāpūrvamantardhānaṃ pinākinaḥ // KūrmP_2,44.80 //</l>\n</lg>\n\n<lg>\n<l>vadhaśca kathito viprā madhukaiṭabhayoḥ purā /</l>\n<l>avatāro 'tha devasya brahmaṇo nābhipaṅkajāt // KūrmP_2,44.81 //</l>\n</lg>\n\n<lg>\n<l>ekībhāvaśca devasya viṣṇunā kathitastataḥ /</l>\n<l>vimoho brahmaṇaścātha saṃjñālābho harestataḥ // KūrmP_2,44.82 //</l>\n</lg>\n\n<lg>\n<l>tapaścaraṇamākhyātaṃ devadevasya dhīmataḥ /</l>\n<l>prādurbhāvo maheśasya lalāṭāt kathitastataḥ // KūrmP_2,44.83 //</l>\n</lg>\n\n<lg>\n<l>rudrāṇāṃ kathitā sṛṣṭirbrahmaṇaḥ pratiṣedhanam /</l>\n<l>bhūtiśca devadevasya varadānopadeśakau // KūrmP_2,44.84 //</l>\n</lg>\n\n<lg>\n<l>antardhānaṃ ca rudrasya tapaścaryāṇḍajasya ca /</l>\n<l>darśanaṃ devadevasya naranārīśarīratā // KūrmP_2,44.85 //</l>\n</lg>\n\n<lg>\n<l>devyā vibhāgakathanaṃ devadevāt pinākinaḥ /</l>\n<l>devyāstu paścāt kathitaṃ dakṣaputrītvameva ca // KūrmP_2,44.86 //</l>\n</lg>\n\n<lg>\n<l>himavadduhitṛtvaṃ ca devyā māhātmyameva ca /</l>\n<l>darśanaṃ divyarūpasya vaiśvarūpasya darśanam // KūrmP_2,44.87 //</l>\n</lg>\n\n<lg>\n<l>nāmnāṃ sahasraṃ kathitaṃ pitrā himavatā svayam /</l>\n<l>upadeśo mahādevyā varadānaṃ tathaiva ca // KūrmP_2,44.88 //</l>\n</lg>\n\n<lg>\n<l>bhṛgvādīnāṃ prajāsargo rājñāṃ vaṃśasya vistaraḥ /</l>\n<l>prācetasatvaṃ dakṣasya dakṣayajñavimardanam // KūrmP_2,44.89 //</l>\n</lg>\n\n<lg>\n<l>dadhīcasya ca dakṣasya vivādaḥ kathitastadā /</l>\n<l>tataśca śāpaḥ kathito munīnāṃ munipuṅgavāḥ // KūrmP_2,44.90 //</l>\n</lg>\n\n<lg>\n<l>rudrāgatiḥ prasādaśca antardhānaṃ pinākinaḥ /</l>\n<l>pitāmahasyopadeśaḥ kīrtyate rakṣaṇāya tu // KūrmP_2,44.91 //</l>\n</lg>\n\n<lg>\n<l>dakṣasya ca prajāsargaḥ kaśyapasya mahātmanaḥ /</l>\n<l>hiraṇyakaśipornāśo hiraṇyākṣavadhastathā // KūrmP_2,44.92 //</l>\n</lg>\n\n<lg>\n<l>tataśca śāpaḥ kathito devadāruvanaukasām /</l>\n<l>nigrahaścāndhakasyātha gāṇapatyamanuttamam // KūrmP_2,44.93 //</l>\n</lg>\n\n<lg>\n<l>prahrādanigrahaścātha baleḥ saṃyamanaṃ tataḥ /</l>\n<l>bāṇasya nigrahaścātha prasādastasya śūlinaḥ // KūrmP_2,44.94 //</l>\n</lg>\n\n<lg>\n<l>ṛṣīṇāṃ vaṃśavistāro rājñāṃ vaṃśāḥ prakīrtitāḥ /</l>\n<l>vasudevāt tato viṣṇorutpattiḥ svecchayā hareḥ // KūrmP_2,44.95 //</l>\n</lg>\n\n<lg>\n<l>darśanaṃ copamanyorvai tapaścaraṇameva ca /</l>\n<l>varalābho mahādevaṃ dṛṣṭvā sāmbaṃ trilocanam // KūrmP_2,44.96 //</l>\n</lg>\n\n<lg>\n<l>kailāsagamanaṃ cātha nivāsastatra śārṅgiṇaḥ /</l>\n<l>tataśca kathyate bhītirdvārivatyā nivāsinām // KūrmP_2,44.97 //</l>\n</lg>\n\n<lg>\n<l>rakṣaṇaṃ garuḍenātha jitvā śatrūn mahābalān /</l>\n<l>nārādāgamanaṃ caiva yātrā caiva garutmataḥ // KūrmP_2,44.98 //</l>\n</lg>\n\n<lg>\n<l>tataśca kṛṣṇāgamanaṃ munīnāmāgatistataḥ /</l>\n<l>naityakaṃ vāsudevasya śivaliṅgārcanaṃ tathā // KūrmP_2,44.99 //</l>\n</lg>\n\n<lg>\n<l>mārkaṇḍeyasya ca muneḥ praśnaḥ proktastataḥ param /</l>\n<l>liṅgārcananimittaṃ ca liṅgasyāpi saliṅginaḥ // KūrmP_2,44.100 //</l>\n</lg>\n\n<lg>\n<l>yathātmyakathanaṃ cātha liṅgāvirbhāva eva ca /</l>\n<l>brahmaviṣṇostathā madhye kīrtito munipuṅgavāḥ // KūrmP_2,44.101 //</l>\n</lg>\n\n<lg>\n<l>mohastayostu kathito gamanaṃ cordhvato 'pyadhaḥ /</l>\n<l>saṃstavo devadevasya prasādaḥ parameṣṭhinaḥ // KūrmP_2,44.102 //</l>\n</lg>\n\n<lg>\n<l>antardhānaṃ ca liṅgasya sāmbotpattistataḥ param /</l>\n<l>kīrtitā cāniruddhasya samutpattirdvijottamāḥ // KūrmP_2,44.103 //</l>\n</lg>\n\n<lg>\n<l>kṛṣṇasya gamane buddhirṛṣīṇāmāgatistathā /</l>\n<l>anuvaśāsitaṃ ca kṛṣṇena varadānaṃ mahātmanaḥ // KūrmP_2,44.104 //</l>\n</lg>\n\n<lg>\n<l>gamanaṃ caiva kṛṣṇasya pārthasyāpi ca darśanam /</l>\n<l>kṛṣṇadvaipāyanasyoktā yugadharmāḥ sanātanāḥ // KūrmP_2,44.105 //</l>\n</lg>\n\n<lg>\n<l>anugraho 'tha pārthasya vārāṇasīgatistataḥ /</l>\n<l>pārāśaryasya ca munervyāsasyādbhutakarmaṇaḥ // KūrmP_2,44.106 //</l>\n</lg>\n\n<lg>\n<l>vāraṇasyāśca māhātmyaṃ tīrthānāṃ caiva varṇanam /</l>\n<l>tīrthayātrā ca vyāsasya devyāścaivātha darśanam /</l>\n<l>udvāsanaṃ ca kathitaṃ varadānaṃ tathaiva ca // KūrmP_2,44.107 //</l>\n</lg>\n\n<lg>\n<l>prayāgasya ca māhātmyaṃ kṣetrāṇāmatha kīrtinam /</l>\n<l>phalaṃ ca vipulaṃ viprā mārkaṇḍeyasya nirgamaḥ // KūrmP_2,44.108 //</l>\n</lg>\n\n<lg>\n<l>bhuvanānāṃ svarūpaṃ ca jyotiṣāṃ ca niveśanam /</l>\n<l>kīrtyante caiva varṣāṇi nadīnāṃ caiva nirṇayaḥ // KūrmP_2,44.109 //</l>\n</lg>\n\n<lg>\n<l>parvatānāṃ ca kathanaṃ sthānāni ca divaukasām /</l>\n<l>dvīpānāṃ pravibhāgaśca śvetadvīpopavarṇanam // KūrmP_2,44.110 //</l>\n</lg>\n\n<lg>\n<l>śayanaṃ keśavasyātha māhātmyaṃ ca mahātmanaḥ /</l>\n<l>manvantarāṇāṃ kathanaṃ viṣṇormāhātmyameva ca // KūrmP_2,44.111 //</l>\n</lg>\n\n<lg>\n<l>vedaśākhāpraṇayanaṃ vyāsānāṃ kathanaṃ tataḥ /</l>\n<l>avedasya ca vedānāṃ kathanaṃ munipuṅgavāḥ // KūrmP_2,44.112 //</l>\n</lg>\n\n<lg>\n<l>yogeśvarāṇāṃ ca kathā śiṣyāṇāṃ cātha kīrtanam /</l>\n<l>gītāśca vividhāguhyā īśvarasyātha kīrtitāḥ // KūrmP_2,44.113 //</l>\n</lg>\n\n<lg>\n<l>varṇāśramāṇāmācārāḥ prāyaścittavidhistataḥ /</l>\n<l>kapālitvaṃ ca rudrasya bhikṣācaraṇameva ca // KūrmP_2,44.114 //</l>\n</lg>\n\n<lg>\n<l>pativratāyāścākhyānaṃ tīrthānāṃ ca vinirṇayaḥ /</l>\n<l>tathā maṅkaṇakasyātha nigrahaḥ kīrtyate dvijāḥ // KūrmP_2,44.115 //</l>\n</lg>\n\n<lg>\n<l>vadhaśca kathito viprāḥ kālasya ca samāsataḥ /</l>\n<l>devadāruvane śaṃbhoḥ praveśo mādhavasya ca // KūrmP_2,44.116 //</l>\n</lg>\n\n<lg>\n<l>darśanaṃ ṣaṭkulīyānāṃ devadevasya dhīmataḥ /</l>\n<l>varadānaṃ ca devasya nandine tu prakīrtitam // KūrmP_2,44.117 //</l>\n</lg>\n\n<lg>\n<l>naimittikastu kathitaḥ pratisargastataḥ param /</l>\n<l>prākṛtaḥ pralayaścordhvaṃ sabījo yoga eva ca // KūrmP_2,44.118 //</l>\n</lg>\n\n<lg>\n<l>evaṃ jñātvā purāṇasya saṃkṣepaṃ kīrtayet tu yaḥ /</l>\n<l>sarvapāpavinirmukto brahmaloke mahīyate // KūrmP_2,44.119 //</l>\n</lg>\n\n<lg>\n<l>evamuktvā śriyaṃ devīmādāya puruṣottamaḥ /</l>\n<l>saṃtyajya kūrmasaṃsthānaṃ svasthānaṃ ca jagāma ha // KūrmP_2,44.120 //</l>\n</lg>\n\n<lg>\n<l>devāśca sarve munayaḥ svāni sthānāni bhejire /</l>\n<l>praṇamya puruṣaṃ viṣṇuṃ gṛhītvā hyamṛtaṃ dvijāḥ // KūrmP_2,44.121 //</l>\n</lg>\n\n<lg>\n<l>etat purāṇaṃ paramaṃ bhāṣitaṃ kūrmarūpiṇā /</l>\n<l>sākṣād devādidenena viṣṇunā viśvayoninā // KūrmP_2,44.122 //</l>\n</lg>\n\n<lg>\n<l>yaḥ paṭhet satataṃ martyo niyamena samāhitaḥ /</l>\n<l>sarvapāpavinirmukto brahmaloke mahīyate // KūrmP_2,44.123 //</l>\n</lg>\n\n<lg>\n<l>likhitvā caiva yo dadyād vaiśākhe māsi suvrataḥ /</l>\n<l>viprāya vedaviduṣe tasya puṇyaṃ nibodhata // KūrmP_2,44.124 //</l>\n</lg>\n\n<lg>\n<l>sarvapāpavinirmuktaḥ sarvaiśvaryasamanvitaḥ /</l>\n<l>bhuktvā ca vipulānsvarge bhogāndivyānsuśobhanān // KūrmP_2,44.125 //</l>\n</lg>\n\n<lg>\n<l>tataḥ svargāt paribhraṣṭo viprāṇāṃ jāyate kule /</l>\n<l>pūrvasaṃskāramāhātmyād brahmavidyāmavāpnuyāt // KūrmP_2,44.126 //</l>\n</lg>\n\n<lg>\n<l>paṭhitvādhyāyamevaikaṃ sarvapāpaiḥ pramucyate /</l>\n<l>yor'thaṃ vicārayet samyak sa prāpnoti paraṃ padam // KūrmP_2,44.127 //</l>\n</lg>\n\n<lg>\n<l>adhyetavyamidaṃ nityaṃ vipraiḥ parvaṇi parvaṇi /</l>\n<l>śrotavyaṃ ca dvijaśreṣṭhā mahāpātakanāśanam // KūrmP_2,44.128 //</l>\n</lg>\n\n<lg>\n<l>ekatastu purāṇāni setihāsāni kṛtsnaśaḥ /</l>\n<l>ekatra cedaṃ paramametadevātiricyate // KūrmP_2,44.129 //</l>\n</lg>\n\n<lg>\n<l>dharmanaipuṇyakāmānāṃ jñānanaipuṇyakāminām /</l>\n<l>idaṃ purāṇaṃ muktvaikaṃ nāstyanyat sādhanaṃ param // KūrmP_2,44.130 //</l>\n</lg>\n\n<lg>\n<l>yathāvadatra bhagavān devo nārāyaṇo hariḥ /</l>\n<l>kathyate hi yathā viṣṇurna tathānyeṣu suvratāḥ // KūrmP_2,44.131 //</l>\n</lg>\n\n<lg>\n<l>brāhmī paurāṇikī ceyaṃ saṃhitā pāpanāśanī /</l>\n<l>atra tat paramaṃ brahma kīrtyate hi yathārthataḥ // KūrmP_2,44.132 //</l>\n</lg>\n\n<lg>\n<l>tīrthānāṃ paramaṃ tīrthaṃ tapasāṃ ca paraṃ tapaḥ /</l>\n<l>jñānānāṃ paramaṃ jñānaṃ vratānāṃ paramaṃ vratam // KūrmP_2,44.133 //</l>\n</lg>\n\n<lg>\n<l>nādhyetavyamidaṃ śāstraṃ vṛṣalasya ca sannidhau /</l>\n<l>yo 'dhīte sa tu mohātmā sa yāti narakān bahūn // KūrmP_2,44.134 //</l>\n</lg>\n\n<lg>\n<l>śrāddhe vā daivike kārye śrāvaṇīyaṃ dvijātibhiḥ /</l>\n<l>yajñānte tu viśeṣeṇa sarvadoṣaviśodhanam // KūrmP_2,44.135 //</l>\n</lg>\n\n<lg>\n<l>mumukṣūṇāmidaṃ śāstramadhyetavyaṃ viśeṣataḥ /</l>\n<l>śrotavyaṃ cātha mantavyaṃ vedārthaparibṛṃhaṇam // KūrmP_2,44.136 //</l>\n</lg>\n\n<lg>\n<l>jñātvā yathāvad viprendrān śrāvayed bhaktisaṃyutān /</l>\n<l>sarvapāpavinirmukto brahmasāyujyamāpnuyāt // KūrmP_2,44.137 //</l>\n</lg>\n\n<lg>\n<l>yo 'śraddadhāne puruṣe dadyāccādhārmike tathā /</l>\n<l>sa pretya gatvā nirayān śunāṃ yoniṃ vrajatyadhaḥ // KūrmP_2,44.138 //</l>\n</lg>\n\n<lg>\n<l>namaskṛtvā hariṃ viṣṇuṃ jagadyoniṃ sanātanam /</l>\n<l>adhyetavyamidaṃ śāstraṃ kṛṣṇadvaipāyanaṃ tathā // KūrmP_2,44.139 //</l>\n</lg>\n\n<lg>\n<l>ityājñā devadevasya viṣṇoramitatejasaḥ /</l>\n<l>pārāśaryasya viprarṣervyāsasya ca mahātmanaḥ // KūrmP_2,44.140 //</l>\n</lg>\n\n<lg>\n<l>śrutvā nārāyaṇād divyāṃ nārado bhagavānṛṣiḥ /</l>\n<l>gautamāya dadau pūrvaṃ tasmāccaiva parāśaraḥ // KūrmP_2,44.141 //</l>\n</lg>\n\n<lg>\n<l>parāśaro 'pi bhagavāna gaṅgādvāre munīśvarāḥ /</l>\n<l>munibhyaḥ kathayāmāsa dharmakāmārthamokṣadam // KūrmP_2,44.142 //</l>\n</lg>\n\n<lg>\n<l>brahmaṇā kathitaṃ pūrvaṃ sanakāya ca dhīmate /</l>\n<l>sanatkumārāya tathā sarvapāpapraṇāśanam // KūrmP_2,44.143 //</l>\n</lg>\n\n<lg>\n<l>sanakād bhagavān sākṣād devalo yogavittamaḥ /</l>\n<l>avāptavān pañcaśikho devalādidamuttamam // KūrmP_2,44.144 //</l>\n</lg>\n\n<lg>\n<l>sanatkumārād bhagavān muniḥ satyavatīsutaḥ /</l>\n<l>lebhe purāṇaṃ paramaṃ vyāsaḥ sarvārthasaṃcayam // KūrmP_2,44.145 //</l>\n</lg>\n\n<lg>\n<l>tasmād vyāsādahaṃ śrutvā bhavatāṃ pāpanāśanam /</l>\n<l>ūcivān vai bhavadbhiśca dātavyaṃ dhārmike jane // KūrmP_2,44.146 //</l>\n</lg>\n\n<lg>\n<l>tasmai vyāsāya gurave sarvajñāya maharṣaye /</l>\n<l>pārāśaryāya śāntāya namo nārāyaṇātmane // KūrmP_2,44.147 //</l>\n</lg>\n\n<lg>\n<l>yasmāt saṃjāyate kṛtsanaṃ yatra caiva pralīyate /</l>\n<l>namastasmai sureśāya viṣṇave kūrmarūpiṇe // KūrmP_2,44.148 //</l>\n</lg>\n\n<p>iti śrīkūrmapurāṇe ṣaṭsāhastryāṃ saṃhitāyāmuparivibhāge catuścatvāriṃśo 'dhyāyaḥ</p>\n\n<p>uparivibhāgaḥ samāptaḥ</p>\n\n<p>iti śrīkūrmapurāṇaṃ samāptam</p>\n\n  </div>\n</body>\n\n"
}