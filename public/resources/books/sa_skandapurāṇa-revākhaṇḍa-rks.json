{
  "title": "sa_skandapurāṇa-revākhaṇḍa-rks",
  "body": "<body xmlns='http://www.tei-c.org/ns/1.0'>\n\n<p>Skandapurāṇa: Revākhaṇḍa (RKS)</p>\n\n<lg>\n<l>RKS adhyāya 1</l>\n<l>majjanamātaṅgagaṇḍacyutamadamadirāmodamattālijālam /</l>\n<l>snānaiḥ siddhāṅganānāṃ kucayugavigalatkuṅkumāsaṅgapiṅgam // RKS_1.1 //</l>\n</lg>\n\n<lg>\n<l>sāyaṃ prātarmunīnāṃ kuśakusumacayācchannatīrasthanīram /</l>\n<l>pāyādvo narmadāmbhaḥ karikarabhakarākrāntarahastaraṅgam // RKS_1.2 //</l>\n</lg>\n\n<lg>\n<l>mārkaṇḍeya uvāca:</l>\n<l>himavacchikhare ramye siddhagandharvasevite /</l>\n<l>yakṣavidyādharākīrṇe nānāgaṇasamanvite // RKS_1.3 //</l>\n</lg>\n\n<lg>\n<l>brahmaviṣṇusurāḥ sarve skandanandigaṇeśvarāḥ /</l>\n<l>candrādityau grahaiḥ sārdhaṃ nakṣatradhruvamaṇḍalam // RKS_1.4 //</l>\n</lg>\n\n<lg>\n<l>vāyuśca varuṇaścaiva kubero 'tha yamastathā /</l>\n<l>indrādyā devatās sarve gandharvagaṇa eva ca // RKS_1.5 //</l>\n</lg>\n\n<lg>\n<l>brāhmyādyā mātaraśca ṛṣayaśca tapodhanāḥ /</l>\n<l>mūrtimantaśca tīrthāni caṇḍabhṛṅgimahābalāḥ // RKS_1.6 //</l>\n</lg>\n\n<lg>\n<l>dānavāsuradaityāśca piśācā bhūtarākṣasāḥ /</l>\n<l>sūryakoṭisamaprakhyaṃ maṇimāṇikyaśobhitam // RKS_1.7 //</l>\n</lg>\n\n<lg>\n<l>ratnavaidūryasopānavāpīkūpasahasrakam /</l>\n<l>padmanīlotpalopetaṃ nānāvṛkṣasamanvitam // RKS_1.8 //</l>\n</lg>\n\n<lg>\n<l>kāmyakāmaphalair vṛkṣaiḥ puṣpitaiḥ phalitair yutam /</l>\n<l>haṃsakāraṇḍavākīrṇaṃ cakravākopakūjitam // RKS_1.9 //</l>\n</lg>\n\n<lg>\n<l>kokakokilasaṃghuṣṭaṃ nānāpakṣisamākulam /</l>\n<l>sthānaṃ sarve harasyāpuḥ siddhaiśca parisevitam // RKS_1.10 //</l>\n</lg>\n\n<lg>\n<l>tatrāsīnaṃ mahādevaṃ śaṅkaraṃ lokaśaṅkaram /</l>\n<l>stuvantaḥ ke 'pi deveśaṃ kecin nṛtyanti cāgrataḥ // RKS_1.11 //</l>\n</lg>\n\n<lg>\n<l>divyasiṃhāsanāsīnam umayā sahitaṃ haram /</l>\n<l>teṣāṃ madhye samutthāya skando vacanam abravīt // RKS_1.12 //</l>\n</lg>\n\n<lg>\n<l>kṛtāñjalipuṭo bhūtvā sāṣṭāṅgaṃ praṇipatya ca /</l>\n<l>sṛṣṭisaṃhārakarttāraṃ surāsuranamaskṛtam // RKS_1.13 //</l>\n</lg>\n\n<lg>\n<l>brahmaviṣṇvindravaradaṃ bhaktānāṃ bhaktavatsalam /</l>\n<l>tryambakasitakaṇṭhāya jñātājñātasvarūpiṇe // RKS_1.14 //</l>\n</lg>\n\n<lg>\n<l>īśvarāyāvināśāya gajacarmāvaguṇṭhine /</l>\n<l>kapālamālābharaṇadvīpicarmadharāya ca // RKS_1.15 //</l>\n</lg>\n\n<lg>\n<l>bhasmoddhūlitadehāya namaste 'stu pinākine /</l>\n<l>anantānantarūpāya kālāya parameṣṭhine // RKS_1.16 //</l>\n</lg>\n\n<lg>\n<l>sadyo vāmas tathā ghoras tatpuruṣāya te namaḥ /</l>\n<l>īśānāya pareśāya sadāśiva namo 'stu te // RKS_1.17 //</l>\n</lg>\n\n<lg>\n<l>ṛgyajuḥ sāmarūpāya atharvāya namo 'stu te /</l>\n<l>namaḥ kālāgnirūpāya sarvalokanivāsine // RKS_1.18 //</l>\n</lg>\n\n<lg>\n<l>namaḥ kāntārddhadehāya varṣiṣṭhāya ca te namaḥ /</l>\n<l>oṃ namaḥ śivāya rūpāya bhīmāya bhavarūpiṇe // RKS_1.19 //</l>\n</lg>\n\n<lg>\n<l>śivāya bhavarūpāya bhīmarūpakapardine /</l>\n<l>tvayā vyāptaṃ jagat sarvaṃ trailokyaṃ sacarācaram // RKS_1.20 //</l>\n</lg>\n\n<lg>\n<l>jihvācāpalyabhāvena khedito 'si mayā prabho /</l>\n<l>kṣamasva mama īśāna ajñānāñjñānato 'pi vā // RKS_1.21 //</l>\n</lg>\n\n<lg>\n<l>īśvara uvāca:</l>\n<l>varaṃ vṛṇīṣva bhadraṃ te stavenānena suvrata /</l>\n<l>dadāmi te na sandeho varaṃ manasi kāṅkṣitam // RKS_1.22 //</l>\n</lg>\n\n<lg>\n<l>skanda uvāca:</l>\n<l>yadi tuṣṭo 'si me deva varaṃ dātumamecchasi /</l>\n<l>uttare tu diśābhāge harmyā hemamayāḥ śubhāḥ // RKS_1.23 //</l>\n</lg>\n\n<lg>\n<l>saptabhaumāstu vistīrṇahemaprākāratoraṇāḥ /</l>\n<l>nānāmaṇisamuktādyā vajravaidūryamaṇḍitāḥ // RKS_1.24 //</l>\n</lg>\n\n<lg>\n<l>tatraiva madhurā vāṇī veṇuvīṇāḥ sahasraśaḥ /</l>\n<l>prekṣaṇīyair nṛtyagītair divyakāntimanoharaiḥ // RKS_1.25 //</l>\n</lg>\n\n<lg>\n<l>kasyaitāni gṛhāṇīti meroruttarataḥ śiva /</l>\n<l>tvatprasādāt tu pṛcchāmi paraṃ kautūhalaṃ hi me // RKS_1.26 //</l>\n</lg>\n\n<lg>\n<l>īśvara uvāca:</l>\n<l>śṛṇu skanda suraśreṣṭha kathyamānaṃ nibodha me /</l>\n<l>bhṛgusthāne pure ye vai rāhusūrvyasamāgame // RKS_1.27 //</l>\n</lg>\n\n<lg>\n<l>kurukṣetre prabhāse ca mokṣe rudrapade tathā /</l>\n<l>kedārakṣetrake sthāne rudre kanakhale tathā // RKS_1.28 //</l>\n</lg>\n\n<lg>\n<l>bhairave lalitākṣetre śiva dhyātvā ca putraka /</l>\n<l>ye pṛtāḥ śivanadyāṃ tu śivadhyānaparāyaṇā // RKS_1.29 //</l>\n</lg>\n\n<lg>\n<l>teṣāṃ gṛhāṇi ramyāṇi svayaṃ karmaphalārjitaiḥ /</l>\n<l>saptabhaumair gṛhair divyair vastrabhogāś ca puṣkalāḥ // RKS_1.30 //</l>\n</lg>\n\n<p>dattāni ca mayaiteṣāṃ harmyabhogasukhāni ca /</p>\n\n<p>skanda uvāca:\n<l>sahasraśatabhaumāśca vaidūryamāṇamaṇḍitāḥ // RKS_1.31 //</l></p>\n\n<lg>\n<l>kūṭaiḥ kapāṭakair naddhasiddhadvārāṇyanekaśaḥ /</l>\n<l>nityotsavair nṛtyagītaiḥ kāmyair divyair manoharaiḥ // RKS_1.32 //</l>\n</lg>\n\n<lg>\n<l>asaṃkhyātā gṛhā ramyāḥ sūryakoṭisamaprabhāḥ /</l>\n<l>kasyaitānīha harmyāṇi pūrvabhāge maheśvara // RKS_1.33 //</l>\n</lg>\n\n<lg>\n<l>dakṣiṇe paścime caiva nānābhogāḥ sahasraśaḥ /</l>\n<l>surendrabhavane bhogāḥ kalāṃ nārhanti ṣoḍaśīm // RKS_1.34 //</l>\n</lg>\n\n<lg>\n<l>kena karmmavipākena śūbhenāpyaśubhena vā /</l>\n<l>kūṣmāṇḍavāsinaścakre ghore majjanti tāmase // RKS_1.35 //</l>\n</lg>\n\n<lg>\n<l>pūyaśoṇitakūpeṣu kṛmikīṭapataṅginaḥ /</l>\n<l>tiryagyonigatāḥ pāpaiḥ pīḍyamānās tu mānuṣāḥ // RKS_1.36 //</l>\n</lg>\n\n<lg>\n<l>dāridryaduḥkhitā dīnāḥ pacyamānā bubhukṣitāḥ /</l>\n<l>kena karmmavipākena śūbhāśubhagati prabho // RKS_1.37 //</l>\n</lg>\n\n<p>etatsarvaṃ yathānyāyaṃ kathayasva prasādataḥ /</p>\n\n<p>īśvara uvāca:\n<l>ye mṛtā narmadātīre saṅgame tigmadārśite // RKS_1.38 //</l></p>\n\n<lg>\n<l>teṣāṃ gṛhāṇi ramyāṇi pūrvabhāge ca ṣaṇmukha /</l>\n<l>oṃkāradakṣiṇe bhāge pūrvato 'marakaṇṭake // RKS_1.39 //</l>\n</lg>\n\n<lg>\n<l>narmadākoṭitīrthe ca ye mṛtāḥ skandamānuṣāḥ /</l>\n<l>harmye manorame ramye te vasanti narottamāḥ // RKS_1.40 //</l>\n</lg>\n\n<lg>\n<l>bhṛgāvagnau jale vāpi revākapilasaṅgame /</l>\n<l>dānaṃ dattaṃ tapastaptaṃ te vasanti gṛhair imaiḥ // RKS_1.41 //</l>\n</lg>\n\n<lg>\n<l>godāvaryyāṃ payasvinyāṃ tapatyāṃ caiva saṅgame /</l>\n<l>tryambake dhautapāpe ca himādrau vindhyaparvate // RKS_1.42 //</l>\n</lg>\n\n<lg>\n<l>maheśvaramaye sahye gokarṇe ca mahābale /</l>\n<l>hariścandrapure candre śrīśaile tripurāntake // RKS_1.43 //</l>\n</lg>\n\n<lg>\n<l>kṛṣṇāyāṃ sasamudrāyām ekādaśyāṃ mahānade /</l>\n<l>kārtike yonikuṇḍe ca ye mriyante ca putraka // RKS_1.44 //</l>\n</lg>\n\n<lg>\n<l>yāmye harmye hemamaye teṣāṃ śreṣṭhās svayambhuvaḥ /</l>\n<l>nānā bhogāṃśca bhuñjanti yathā śakras triviṣṭape // RKS_1.45 //</l>\n</lg>\n\n<lg>\n<l>sarasvatyāṃ tyajet prāṇān prabhāse śaśibhūṣaṇe /</l>\n<l>pāriyātre mahākāle prayāge ca mahāpathe // RKS_1.46 //</l>\n</lg>\n\n<lg>\n<l>teṣāṃ gṛhāṇi ramyāṇi nānābhogāśca puṣkalāḥ /</l>\n<l>maṇimāṇikyadīptābhāḥ saumye koṭitrayodaśa // RKS_1.47 //</l>\n</lg>\n\n<lg>\n<l>evaṃ tathaikāviṃśatyā bhūrve caivopaveśitāḥ /</l>\n<l>dakṣiṇe navakoṭyastu bhṛtā harmyā hiraṇmayāḥ // RKS_1.48 //</l>\n</lg>\n\n<lg>\n<l>gṛhā mauktikasaṃkāśāḥ koṭyaḥ ṣoḍaśa vāruṇe /</l>\n<l>tīrthayātrāviśeṣeṇa dānadharmaviśeṣataḥ // RKS_1.49 //</l>\n</lg>\n\n<lg>\n<l>bhuñjanti vividhān bhogān mayā tuṣṭena putraka /</l>\n<l>meroruttarato bhāge dakṣiṇe vāruṇe tathā // RKS_1.50 //</l>\n</lg>\n\n<lg>\n<l>krīḍanti ca manohārimandire devanirmite /</l>\n<l>devānāṃ vārddhakistatra kartā viśvasya karmaṇaḥ // RKS_1.51 //</l>\n</lg>\n\n<lg>\n<l>sarvaratnamayaṃ harmyaṃ bhuvanopari paśyasi /</l>\n<l>pūrvabhāge mahāsena nārmadaḥ phalamaśnute // RKS_1.52 //</l>\n</lg>\n\n<lg>\n<l>etatte kathitaṃ skanda paripṛṣṭaṃ tvayā ca yat /</l>\n<l>devānāṃ ca hitārthāya tubhyaṃ sarvaṃ mayānagha // RKS_1.53 //</l>\n</lg>\n\n<p>iti śrīskandapurāṇe revākhaṇḍe prathamo 'dhyāyaḥ ||</p>\n\n<p>RKS adhyāya 2</p>\n\n<lg>\n<l>skanda uvāca:</l>\n<l>śrotukāmā ime sarve brahmaviṣṇusurottamāḥ /</l>\n<l>prabhāvamīdṛśaṃ yasya tīrthasyā 'sya mahat phalam // RKS_2.1 //</l>\n</lg>\n\n<lg>\n<l>narmadāyās tathotpattiṃ saṅgamaṃ liṅgapūjanam /</l>\n<l>parvakāle ca devānāṃ parvate 'marakaṇṭake // RKS_2.2 //</l>\n</lg>\n\n<lg>\n<l>ākhyānasahitaṃ deva kathayasva yathārthataḥ /</l>\n<l>tīrthayātrāphalaṃ samyagvaṃśo manvantarāṇi ca // RKS_2.3 //</l>\n</lg>\n\n<p>bhaktyā yuktaṃ ca yat kiṃcit kathayasva prasādataḥ /</p>\n\n<p>sūta uvāca:\n<l>śrutvā 'khyānamidaṃ puṇya purāṇaṃ skandakīrtitam // RKS_2.4 //</l></p>\n\n<lg>\n<l>bhaviṣyabhūtatattvajñaḥ saptakalpānuvartakaḥ /</l>\n<l>ājagāmā 'thamārkaṇḍaṛṣibhiḥ sahitastadā // RKS_2.5 //</l>\n</lg>\n\n<lg>\n<l>sarvakāmasamṛddhātmā śreyān tvenaiva pūjitaḥ /</l>\n<l>sapādalakṣamadhikam ṛṣīṇāṃ cogratejasām // RKS_2.6 //</l>\n</lg>\n\n<lg>\n<l>brahmarṣayo devarṣayas tathā rājarṣayaḥ pare /</l>\n<l>etaiḥ parivṛtaḥ śrīmān madhye 'raṇyāśramaṃ prati // RKS_2.7 //</l>\n</lg>\n\n<lg>\n<l>tīrthayātrāphalaṃ prāpya narmadātaṭamāśritaḥ /</l>\n<l>śrutvā mahāntaṃ mārkaṇḍaprabhāvaṃ lomaharṣaṇaḥ // RKS_2.8 //</l>\n</lg>\n\n<lg>\n<l>ājagāma tato draṣṭumṛṣiṃ kalmaṣanāśanam /</l>\n<l>narmadāpravāhe puṇye siddhagandharvasevite // RKS_2.9 //</l>\n</lg>\n\n<lg>\n<l>yakṣavidyādharākīrṇe kinnarairupaśobhite /</l>\n<l>nānādevagaṇākīrṇe nānāgaṇaniṣevite // RKS_2.10 //</l>\n</lg>\n\n<lg>\n<l>revāvataraṇaṃ śrutvā prabhāvaṃ puṇyasaṅgatam /</l>\n<l>nanṛtur devatās tatra siddhavidyādharā narāḥ // RKS_2.11 //</l>\n</lg>\n\n<lg>\n<l>kahlāraiḥ śatapatraiśca punnāgair nāgacampakaiḥ /</l>\n<l>āmrajambūkapitthaiśca dāḍimaiḥ panasaistathā // RKS_2.12 //</l>\n</lg>\n\n<lg>\n<l>nimbajambīranāraṅgaiḥ kadalīṣaṇḍamaṇḍitaiḥ /</l>\n<l>kumudair nāgavallyād yaiḥ śāleyaiśca tamālakaiḥ // RKS_2.13 //</l>\n</lg>\n\n<lg>\n<l>bījapūrakakharjūrair drākṣāmadhurapāṭalaiḥ /</l>\n<l>bilvacandanapīlvādyaiḥ kadambakuṭajaistathā // RKS_2.14 //</l>\n</lg>\n\n<lg>\n<l>sarvakāmaphalairvṛkṣaiḥ phalitaṃ puṣpitaṃ bhṛśam /</l>\n<l>haṃsakāraṇḍavākīrṇaṃ cakravākopaśobhitam // RKS_2.15 //</l>\n</lg>\n\n<lg>\n<l>kokilābarhiṇaśukair nānāpakṣivināditam /</l>\n<l>jātismarā pakṣiṇaśca vyājahrur mānuṣīṅgiram // RKS_2.16 //</l>\n</lg>\n\n<lg>\n<l>gandharvakinnarayutair yakṣavidyādharoragaiḥ /</l>\n<l>krīḍate mithunaṃ divyaṃ śanairgirivarottame // RKS_2.17 //</l>\n</lg>\n\n<lg>\n<l>divyagandharvanṛtyaiśca veṇuvīṇāsahasraśaḥ /</l>\n<l>divyodbhavaiḥ prekṣaṇīyaiḥ śobhitairgirigahvare // RKS_2.18 //</l>\n</lg>\n\n<lg>\n<l>gītadhvanininādena divaṃ bhūmiṃ vyanādayan /</l>\n<l>brahmarṣayo devarṣayas tathā rājarṣayaḥ pare // RKS_2.19 //</l>\n</lg>\n\n<lg>\n<l>vedadhvanitayajñānām agnihotraprakāśataḥ /</l>\n<l>ṛgyajuḥsāmātharvāṇi cāturvarṇyā dvijottamāḥ // RKS_2.20 //</l>\n</lg>\n\n<lg>\n<l>pulastyaśca vasiṣṭhaśca pulahaśca kratustathā /</l>\n<l>bhṛguratrirmarīciśca bhāradvājo 'tha kāśyapaḥ // RKS_2.21 //</l>\n</lg>\n\n<lg>\n<l>manuryamo 'ṅgirāścaiva śātātapaparāśarau /</l>\n<l>āpastambo 'tha śambaśca kāvyaḥ kātyāyano muniḥ // RKS_2.22 //</l>\n</lg>\n\n<lg>\n<l>gautamaḥ śaṅkhalikhitau dakṣaḥ kātyāyanis tathā /</l>\n<l>jāmadagnyo yājñavalkya ṛṣyaśṛṅgo vibhāṇḍakaḥ // RKS_2.23 //</l>\n</lg>\n\n<lg>\n<l>gargaśaunakadālbhyā vyāsa uddālakaḥ śukaḥ /</l>\n<l>nāradaḥ parvataścaiva durvāsāścogratāpasaḥ // RKS_2.24 //</l>\n</lg>\n\n<lg>\n<l>śākalyo gālavaścaiva jābālirmudgalastathā /</l>\n<l>viśvāmitraḥ kauśikaśca ṛṣayo devasammatāḥ // RKS_2.25 //</l>\n</lg>\n\n<lg>\n<l>tathā dharmaśatānandavaiśampāyanavaiṣṇavāḥ /</l>\n<l>śākalāyanavārddhakyau juhutiś cāvasus tathā // RKS_2.26 //</l>\n</lg>\n\n<lg>\n<l>bālakhilyā mahātmāno bhūmimaṇḍalavāsinaḥ /</l>\n<l>brahmadaṇḍaṃ samāruhā devalokaṃ vrajanti ye // RKS_2.27 //</l>\n</lg>\n\n<lg>\n<l>ete cānye 'vrajaṃstatra ṛṣayo dhārmikāḥ pare /</l>\n<l>jvalantastejasā sarve nirdhūmā iva pāvakāḥ // RKS_2.28 //</l>\n</lg>\n\n<lg>\n<l>māsopavāsina kecit kecit pakṣopavāsinaḥ /</l>\n<l>trirātrakāḥ sāntapanā nirāhārās tathā pare // RKS_2.29 //</l>\n</lg>\n\n<lg>\n<l>kecit puṣpaphalāhārāḥ śāntā vātāśanistathā /</l>\n<l>kecid gomayabhakṣyāśca jalāhārāstathāpare // RKS_2.30 //</l>\n</lg>\n\n<lg>\n<l>sāgnihotrāśca vidvāṃso mokṣavedārthacintakāḥ /</l>\n<l>itihāsapurāṇādi śrutismṛtiviśāradāḥ // RKS_2.31 //</l>\n</lg>\n\n<lg>\n<l>ete cānye ca bahavo mārkaṇḍeyaṃ priyayā tapasvinaḥ /</l>\n<l>etaiśca saṃtiṣṭhan ṛkṣairiva niśākaraḥ // RKS_2.32 //</l>\n</lg>\n\n<lg>\n<l>tīrthayātrāphalaṃ śrutvā dharmaputro yudhiṣṭhiraḥ /</l>\n<l>abhijñair brāhmaṇaiḥ sārdhaṃ draupadyā priyayā saha // RKS_2.33 //</l>\n</lg>\n\n<lg>\n<l>vidvadbhirvedavidbhiśca brahmiṣṭhair brahmacintakaiḥ /</l>\n<l>narmadātīram āyāte mārkaṇḍeyāśramaṃ prati // RKS_2.34 //</l>\n</lg>\n\n<lg>\n<l>pradakṣiṇatriḥ praṇamya sāṣṭāṅgaṃ ca punaḥ punaḥ /</l>\n<l>upaviṣṭastadā tatra bhrātṛbhissaha dharmajaḥ // RKS_2.35 //</l>\n</lg>\n\n<lg>\n<l>upaviṣṭaṃ nṛpaṃ dṛṣṭvā mārkaṇḍeyo mahāmuniḥ /</l>\n<l>uvāca vacanaṃ devaṃ dharmaputraṃ yudhiṣṭhiram // RKS_2.36 //</l>\n</lg>\n\n<lg>\n<l>kuśalaṃ nṛpaśārdūla bhrātṛbhir brāhmaṇaiḥ saha /</l>\n<l>prahasya so 'bravīdvākyaṃ mārkaṇḍaṃ munisattamam // RKS_2.37 //</l>\n</lg>\n\n<lg>\n<l>adya me saphalaṃ janma jīvitaṃ ca sujīvitam /</l>\n<l>kṛtakṛtyo 'bhavaṃ tvadya tvatpādāmbujadarśanāt // RKS_2.38 //</l>\n</lg>\n\n<lg>\n<l>adya me 'ntarmalaṃ naṣṭaṃ pāpocchedananirmmalam /</l>\n<l>dṛṣṭvā tapovanaṃ sarvaṃ jvalantaṃ sūryavarcasam // RKS_2.39 //</l>\n</lg>\n\n<lg>\n<l>nirmuktaḥ kilbiṣādasmāt saptajanmāntarādvibho /</l>\n<l>rantvā cottaradigbhāge devabhūmiṃ manoharām // RKS_2.40 //</l>\n</lg>\n\n<lg>\n<l>gaṅgāṃ tripathagāṃ devīṃ yamunāṃ ca sarasvatīm /</l>\n<l>gaṅgādvāraṃ himasthānaṃ kubjāgraṃ brahmayonikam // RKS_2.41 //</l>\n</lg>\n\n<lg>\n<l>ugraṃ kanakhalañcaiva kedāraṃ bhairavaṃ tathā /</l>\n<l>naimiṣaṃ ca gayātīrthaṃ kurukṣetraṃ ca puṣkaram // RKS_2.42 //</l>\n</lg>\n\n<lg>\n<l>vārāṇasīṃ prayāgaṃ ca gaṅgāsāgarasaṅgamam /</l>\n<l>kālañjaraṃ cāpyatīrthaṃ prabhāsaṃ śaśibhūṣaṇam // RKS_2.43 //</l>\n</lg>\n\n<lg>\n<l>puṇyānyetāni cānyāni tyaktvā kṣetrāṇi suvrata /</l>\n<l>sevyate kena kārvyeṇa narmadaiva mahānadī // RKS_2.44 //</l>\n</lg>\n\n<lg>\n<l>bhaviṣyabhūtatattvajña trikālajña trivedika /</l>\n<l>śrotukāmā ime sarve kathayasva prasādataḥ // RKS_2.45 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābāho brāhmaṇair bhrātṛbhiḥ saha /</l>\n<l>tatte 'haṃ kathayiṣyāmi purāṇaṃ skandakīrtitam // RKS_2.46 //</l>\n</lg>\n\n<lg>\n<l>svāyambhuve 'tha munaya ādikalpe kṛte yuge /</l>\n<l>devānāṃ saṅgame tatra kailāse ca śivālaye // RKS_2.47 //</l>\n</lg>\n\n<lg>\n<l>kārtikyāṃ devadeveśaṃ haraṃ draṣṭuṃ samāyayuḥ /</l>\n<l>prāk pṛṣṭaṃ kārttikeyena dharmādharmanidarśanam // RKS_2.48 //</l>\n</lg>\n\n<lg>\n<l>śivena kathitaṃ pūrvaṃ pārvatyāḥ ṣaṇmukhasya ca /</l>\n<l>viṣṇubrahmādidevānāṃ śṛṇvatāṃ yakṣarakṣasām // RKS_2.49 //</l>\n</lg>\n\n<lg>\n<l>aṣṭalakṣāṇi sārddhāni śivaloke ca gīyate /</l>\n<l>tadarddhaṃ vaiṣṇave loke cārddhārddhaṃ brahmaṇaḥ pure // RKS_2.50 //</l>\n</lg>\n\n<lg>\n<l>caturaśītisahasrāṇi martyaloke ca gīyate /</l>\n<l>ārādhitaḥ śivaḥ pūrvaṃ brahmādyaiśca surāsuraiḥ // RKS_2.51 //</l>\n</lg>\n\n<p>tatastuṣṭaḥ sureśāno varaṃ dātuṃ yathepsitam /</p>\n\n<p>devā ūcuḥ:\n<l>yadi tuṣṭo 'si deveśa devānāṃ varado bhava // RKS_2.52 //</l></p>\n\n<lg>\n<l>saptadvīpā vasumatī vasudhā karmmabhāginī /</l>\n<l>navamadvīpaparyyantaṃ jambūdvīpaṃ pracakṣate // RKS_2.53 //</l>\n</lg>\n\n<lg>\n<l>vāpī kūpasahasrāṇi navārṇaḥ sarito nahi /</l>\n<l>na sṛtāścāpagāḥ śarvapitṛghorāvatāriṇīḥ // RKS_2.54 //</l>\n</lg>\n\n<lg>\n<l>tilodakapradānena pitṝn pātuṃ hi sāmpratam /</l>\n<l>tāriṇī sarvalokānām avatāraya narmadām // RKS_2.55 //</l>\n</lg>\n\n<lg>\n<l>īśvara uvāca:</l>\n<l>duṣprāpyaṃ tridaśaiḥ sarvair ayācyaṃ yācyate surāḥ /</l>\n<l>vegaṃ śaknoti kaḥ soḍhuṃ tattoyabhramaṇasya ca // RKS_2.56 //</l>\n</lg>\n\n<lg>\n<l>toyaṃ bhūtaṃ jagatsarvaṃ nipatiṣyajjavena tu /</l>\n<l>yācadhvamanyāṃ saritaṃ sukhasādhyāntaraṅgiṇīm // RKS_2.57 //</l>\n</lg>\n\n<lg>\n<l>devā ūcuḥ:</l>\n<l>kā 'nyā tārayituṃ śaktā puṇyā soḍhuṃ saridvarā /</l>\n<l>muktvā trinayaneśānīṃ narmadāṃ śokatāriṇīm // RKS_2.58 //</l>\n</lg>\n\n<lg>\n<l>devānāṃ vacanaṃ śrutvā samāhūtā saridvarā /</l>\n<l>āgatā ca tato devī sarvābharaṇabhūṣitā // RKS_2.59 //</l>\n</lg>\n\n<lg>\n<l>pratyakṣā makarārūḍhā devadevasya cājñayā /</l>\n<l>deva me dehi vaktavyaṃ kartavyā tu kṛpā mayi // RKS_2.60 //</l>\n</lg>\n\n<lg>\n<l>niśamya tad vacasaumyaṃ narmadāyās trilocanaḥ /</l>\n<l>uvāca vacanaṃ ślakṣṇaṃ martyaloke 'dya gamyatām // RKS_2.61 //</l>\n</lg>\n\n<p>lokānāṃ ca hitārthāya martyānāṃ ca viśeṣataḥ /</p>\n\n<p>narmadovāca:\n<l>tavājñāṃ ca kariṣye 'haṃ nirādhārā kathaṃ vibho // RKS_2.62 //</l></p>\n\n<lg>\n<l>ko māṃ dhartuṃ ca śaknoti mahī yāsyati viplavam /</l>\n<l>ādideśa tataḥ sarvān parvatān parameśvaraḥ // RKS_2.63 //</l>\n</lg>\n\n<p>ādiśyaitāṃśca tān sarvāṃs tato devaḥ svayaṃ śivaḥ /</p>\n\n<p>parvatā ūcuḥ:\n<l>na śaknumo vayaṃ sarve dhartuṃ vegaṃ ca nārmadam // RKS_2.64 //</l></p>\n\n<lg>\n<l>bhedamāpnoti vai pṛthvī śatadhā yānti bhūbhṛtaḥ /</l>\n<l>ṛkṣavānabravīddevaṃ dehyājñā tridaśeśvara // RKS_2.65 //</l>\n</lg>\n\n<lg>\n<l>dhārayāmi ca satyena tvatprasādādumāpate /</l>\n<l>tato 'vatāritā devī jambūdvīpe narādhipa // RKS_2.66 //</l>\n</lg>\n\n<lg>\n<l>dārayitvā mahīṃ sarvāṃ saśailavanakānanām /</l>\n<l>tato devagaṇair uktā maryādāṃ vaha suvrate // RKS_2.67 //</l>\n</lg>\n\n<lg>\n<l>ekaviṃśatsahasrāṇi yojanānāṃ pramāṇataḥ /</l>\n<l>sabhittvā saptapātālān rasātalatalaṃ yayau // RKS_2.68 //</l>\n</lg>\n\n<lg>\n<l>devalokaṃ jagāmā 'tha pralaye samupasthite /</l>\n<l>prathamā kathitā rājannavatārasya kalpanā // RKS_2.69 //</l>\n</lg>\n\n<lg>\n<l>svārociṣe dvitīye tu ādikalpe yuge 'nagha /</l>\n<l>na sāgarā na sarito na tīrthāni na saṅgamaḥ // RKS_2.70 //</l>\n</lg>\n\n<lg>\n<l>tretāyuge 'vatīrṇā tu purā bhāgīrathī sarit /</l>\n<l>jahnunā culukenaiva hṛdi madhye vyavasthitā // RKS_2.71 //</l>\n</lg>\n\n<lg>\n<l>sā kathaṃ sevyate rājastyaktvā caiva tu kalpagām /</l>\n<l>ajñānatamasāchannā viṣṇumāyāvimohitāḥ // RKS_2.72 //</l>\n</lg>\n\n<lg>\n<l>tyaktvā vai narmadāṃ rājan sevante 'nyāṃ nadīṃ surāḥ /</l>\n<l>yāvṛśaṃ sūryadevānāṃ maṇiratnaprabhāsu ca // RKS_2.73 //</l>\n</lg>\n\n<lg>\n<l>antaraṃ tādṛśaṃ rājannarmadā 'nyāpagāsu ca /</l>\n<l>śrutvākhyānam idaṃ puṇyaṃ śaṅkarasya prabhāvataḥ // RKS_2.74 //</l>\n</lg>\n\n<lg>\n<l>sevyate saptagā tatra purāṇaṃ skandakīrtitam /</l>\n<l>etatte kathitaṃ rājan yathādṛṣṭaṃ yathā śrutam // RKS_2.75 //</l>\n</lg>\n\n<lg>\n<l>kṛtakṛtyaḥ sarvakāmān brāhmaṇair vedapāragaiḥ /</l>\n<l>prāpnoṣi paramaṃ sthānaṃ vaṃśakṣayavivarjitam // RKS_2.76 //</l>\n</lg>\n\n<lg>\n<l>śrutvākhyānam idaṃ puṇyaṃ pavitramaghanāśanam /</l>\n<l>ye śṛṇvanti sadā nityaṃ gohatyā ca praṇaśyati // RKS_2.77 //</l>\n</lg>\n\n<p>iti śrīrevākhaṇḍe ādikalpakathanaṃ dvitīyo 'dhyāyaḥ ||</p>\n\n<p>RKS adhyāya 3</p>\n\n<lg>\n<l>yudhiṣṭhira uvāca:</l>\n<l>revā 'vataraṇaṃ puṇyaṃ saṅgamaṃ liṅgamarcitam /</l>\n<l>tīrthayātrāpramāṇaś ca yugamanvantārāṇi ca // RKS_3.1 //</l>\n</lg>\n\n<lg>\n<l>parvatasyatu māhātmyaṃ tatra nadyāṃ yathocitam /</l>\n<l>parvakālastu devānāṃ tīrthe tīrthe viśeṣataḥ // RKS_3.2 //</l>\n</lg>\n\n<lg>\n<l>pattanasya tu māhātmyaṃ tatra vāsaṃ yathocitam /</l>\n<l>bhṛgos tu kīrtanaṃ puṇyaṃ brahmahatyāvimocanam // RKS_3.3 //</l>\n</lg>\n\n<lg>\n<l>kenā 'vatīrya kāryeṇa jambūdvīpe saridvarā /</l>\n<l>śivalokaṃ gatā sā tu tan me vada mahāmune // RKS_3.4 //</l>\n</lg>\n\n<p>uktānuktāśca yat kiṃcit kathayasva prasādataḥ /</p>\n\n<p>mārkaṇḍeya uvāca:\n<l>śrūyatāṃ rājarājendra kathyamānaṃ nibodha me // RKS_3.5 //</l></p>\n\n<lg>\n<l>hiraṇyakaśipuścāsīd yuge cādye mahā 'suraḥ /</l>\n<l>śivaprasādasampanno hyalaṃ mātṛbalotkaṭaḥ // RKS_3.6 //</l>\n</lg>\n\n<lg>\n<l>nirjitā devatās tena palāyanaparāyaṇāḥ /</l>\n<l>jagmuḥ śaraṇamudvignā bhayārtā bhayavihvalaḥ // RKS_3.7 //</l>\n</lg>\n\n<lg>\n<l>śaṅkhacakradharaṃ devaṃ sasārārṇavatāraṇam /</l>\n<l>śaraṇaśca prapannāḥ smo mādhavaṃ madhusūdana // RKS_3.8 //</l>\n</lg>\n\n<lg>\n<l>agnihotrāś ca vedāśca na devānāṃ ca yājanam /</l>\n<l>na svādhyāyo na yajñāśca na hutaṃ pitṛtarpaṇam // RKS_3.9 //</l>\n</lg>\n\n<lg>\n<l>vyāvitaṃ dānavair duṣṭair dharmakarma ca nāśitam /</l>\n<l>etasminnantare rājan viṣṇunā prabhaviṣṇunā // RKS_3.10 //</l>\n</lg>\n\n<lg>\n<l>daityāśca nihatās sarve nṛsiṃhavapuṣā tu te /</l>\n<l>punaḥpravartate dharmo devabrāhmaṇayājanam // RKS_3.11 //</l>\n</lg>\n\n<lg>\n<l>kṣayitā dānavās sarve pāpakarmmaratā 'dhamāḥ /</l>\n<l>gatā tenaiva kāryeṇa narmadā lokadhāriṇī // RKS_3.12 //</l>\n</lg>\n\n<lg>\n<l>svārociṣe 'ntare prāpte ādikalpe kṛte yuge /</l>\n<l>avatāraṃ punarmartye devī tridaśapūjitā // RKS_3.13 //</l>\n</lg>\n\n<lg>\n<l>kariṣyati naraśreṣṭhalokānāṃ hitakāmyayā /</l>\n<l>dharmakarmarataṃ jñātvā martyaṃ suragaṇārcitaḥ // RKS_3.14 //</l>\n</lg>\n\n<lg>\n<l>mārkaṇḍeya uvāca:</l>\n<l>āsītpurā cakravartī somavaṃśe purūravāḥ /</l>\n<l>śaśāsa pṛthivīṃ sarvāṃ yathāśakrastriviṣṭapam // RKS_3.15 //</l>\n</lg>\n\n<lg>\n<l>ekadā sa nṛpaśreṣṭhaḥ sabhāmadhye purūravāḥ /</l>\n<l>papraccha brāhmaṇān vṛddhān vṛddhasevī dhṛtavrataḥ // RKS_3.16 //</l>\n</lg>\n\n<lg>\n<l>yajñādibhirvinā kena mānavāḥ pāpamohitāḥ /</l>\n<l>svargaṃ prāpurupāyena tanme vada yathātatham // RKS_3.17 //</l>\n</lg>\n\n<lg>\n<l>brāhmaṇā ūcuḥ:</l>\n<l>āste svarge mahārāja narmadā lokapāvanī /</l>\n<l>avatārayatāṃ svargāllokānāṃ pāpahāriṇīm // RKS_3.18 //</l>\n</lg>\n\n<lg>\n<l>teṣāṃ tadvacanaṃ śrutvā dvijānāṃ vidhṛtāmanām /</l>\n<l>ārādhayāmāsa devamayutaṃ sāgrameva ca // RKS_3.19 //</l>\n</lg>\n\n<lg>\n<l>kandamūlaphalaiḥ śākairjalāhārais tathāpi saḥ /</l>\n<l>śivabhaktiparo nityaṃ viśuddhenāntarātmanā // RKS_3.20 //</l>\n</lg>\n\n<lg>\n<l>tatastuṣṭo mahādevo varaṃ varaya putraka /</l>\n<l>dadāmi te na sandeho yatheṣṭaṃ manasepsitam // RKS_3.21 //</l>\n</lg>\n\n<lg>\n<l>purūravā uvāca:</l>\n<l>yadi tuṣṭo mahādeva varaṃ dātuṃ mamecchasi /</l>\n<l>hitāya sarvalokānām avatāraya narmadām // RKS_3.22 //</l>\n</lg>\n\n<lg>\n<l>navakhaṇḍās saptadvīpās tv āpagās saritaḥ tathā /</l>\n<l>nimagnaṃ narake ghore jagatsarvaṃ mayā śrutam // RKS_3.23 //</l>\n</lg>\n\n<lg>\n<l>lakṣayojanaparyyantaṃ jambūdvīpaṃ nirāśrayam /</l>\n<l>na devāstṛptimāyānti na mātṛpitṛmānuṣāḥ // RKS_3.24 //</l>\n</lg>\n\n<p>etacchrutvā mahādevo naradevasya bhāṣitam /</p>\n\n<p>hara uvāca:\n<l>uvāca durlabhaṃ devairayācyaṃ yācyate nṛpa // RKS_3.25 //</l></p>\n\n<p>varamanyaṃ prayacchāmi varjayitvā tu narmadām /</p>\n\n<p>purūravā uvāca:\n<l>nānyaṃ varaṃ mahādeva prāṇatyāge 'pi prārthaye // RKS_3.26 //</l></p>\n\n<lg>\n<l>jñātvā tu niścayaṃ rājñastapasogreṇa sādhanam /</l>\n<l>ājñāpitā mekalā sā 'vatara tvaṃ sureśvari // RKS_3.27 //</l>\n</lg>\n\n<lg>\n<l>purūravāvipākena martyalokahitaṃ kuru /</l>\n<l>ājñāpitāgatā sā ca śivasyāgre vyavasthitā // RKS_3.28 //</l>\n</lg>\n\n<p>kṛtāñjalipuṭā bhūtvā mamādeśo 'dya dīyatām /</p>\n\n<p>hara uvāca:\n<l>svargāt prayāhi reve tvaṃ martyalokaṃ mamājñayā // RKS_3.29 //</l></p>\n\n<p>purūravas tapaḥ satyaṃ kuru kalyāṇi sāmpratam /</p>\n\n<p>narmadovāca:\n<l>kathamīśa nirādhārā svargād yāsyāmyahaṃ dharām // RKS_3.30 //</l></p>\n\n<lg>\n<l>tatastadvacanaṃ śrutvā devadeva umāpatiḥ /</l>\n<l>āvāhayāmāsa sarvānaṣṭau kulanagottamān // RKS_3.31 //</l>\n</lg>\n\n<p>uvāca parvatān devaḥ kaḥ sariddhāraṇe kṣamaḥ /</p>\n\n<p>parvatā ūcuḥ:\n<l>śatadhā bhedam āyānti jalāghātān mahādrayaḥ // RKS_3.32 //</l></p>\n\n<lg>\n<l>abhāṣata tato vindhyo dhartumutsahate nadīm /</l>\n<l>mama putraḥ sureśāgrya tvatprasādān na saṃśayaḥ // RKS_3.33 //</l>\n</lg>\n\n<lg>\n<l>paryaṅka iti vikhyātaḥ kandarpadṛḍhavikramaḥ /</l>\n<l>jyeṣṭhaḥ sarvagaṇair yukto mānyaḥ sarvamahībhṛtām // RKS_3.34 //</l>\n</lg>\n\n<lg>\n<l>devairapi ca durjñeyaḥ śivāyāś carcane rataḥ /</l>\n<l>santyeva parvatās sarve yadyapīha maheśvara // RKS_3.35 //</l>\n</lg>\n\n<lg>\n<l>tathāpi dhāraṇe śaktaḥ sa eveha na saṃśayaḥ /</l>\n<l>aśaktā vikalā vṛddhās sarva eva mahīdharāḥ // RKS_3.36 //</l>\n</lg>\n\n<lg>\n<l>anujñāṃ dehi paryaṅkaḥ kṣamas tāṃ dhartum āpagām /</l>\n<l>anujñātaś ca devena paryaṅkaḥ sa nagottamaḥ // RKS_3.37 //</l>\n</lg>\n\n<lg>\n<l>uvāca dhārayiṣye 'haṃ tvat prasādān maheśvara /</l>\n<l>tataḥ pracalitā devī mūrdhni paryaṅkabhūbhṛta // RKS_3.38 //</l>\n</lg>\n\n<lg>\n<l>jalaughavegabhramaṇāt saśailavanakānanā /</l>\n<l>plāvitā vasudhā sarvā akālakalitaṃ jagat // RKS_3.39 //</l>\n</lg>\n\n<lg>\n<l>stutā devagaṇaiḥ sarvais tadā mekalakanyakā /</l>\n<l>maryādāṃ vaha kalyāṇi lokānāṃ hitakāriṇī // RKS_3.40 //</l>\n</lg>\n\n<lg>\n<l>tvayā vyāptam idaṃ sarva trailokyaṃ sacarācaram /</l>\n<l>tataḥ saṃvṛtarūpeṇa śivājñātaś ca mekalā // RKS_3.41 //</l>\n</lg>\n\n<lg>\n<l>pramāṇato yojanānāṃ sahasrāṇyekaviṃśati /</l>\n<l>rasātalaṃ sā viviśe tarpayitvā pitāmahān // RKS_3.42 //</l>\n</lg>\n\n<lg>\n<l>spṛśa māṃ tvaṃ svahastena ityuktaḥ sa purūravāḥ /</l>\n<l>pītvā ca salilaṃ datte pitṛbhyaś ca tilodakam // RKS_3.43 //</l>\n</lg>\n\n<lg>\n<l>agaman paramaṃ sthānaṃ yat surair api durlabham /</l>\n<l>pavitraṃ paritas sarvaṃ trailokyaṃ sacarācaram // RKS_3.44 //</l>\n</lg>\n\n<lg>\n<l>sevyate tena kāryyeṇa narmadā saptakalpagā /</l>\n<l>etat te kathitaṃ rājann ākhyānaṃ ca śivoditam // RKS_3.45 //</l>\n</lg>\n\n<lg>\n<l>vaivasvatam idānīṃ tu dvāparānte samudyate /</l>\n<l>tvaṃ rājā bhrātṛbhiḥ sārddhaṃ satyasaṃdho dṛḍhavrataḥ // RKS_3.46 //</l>\n</lg>\n\n<lg>\n<l>tretāyāḥ prathame pāde gaṅgā bhāgīrathī smṛtā /</l>\n<l>adahat kapilaś cāsya pitṝṇām ayutāni ṣaṭ // RKS_3.47 //</l>\n</lg>\n\n<lg>\n<l>mohitām āyayā viṣṇor gatā saptarasātalam /</l>\n<l>eva mandākinī nāma tvanyā gaṅgā saridvarā // RKS_3.48 //</l>\n</lg>\n\n<lg>\n<l>mekalātoyasampūrṇās sāgarās saptayantritāḥ /</l>\n<l>tṛtīye ca tathā pāde avatīrṇā sarasvatī // RKS_3.49 //</l>\n</lg>\n\n<lg>\n<l>sthāneśvaragatā sā tu punargaṅgā samāgame /</l>\n<l>gaṅgākanakhale puṇyā gaṅgāsāgarasaṅgame // RKS_3.50 //</l>\n</lg>\n\n<lg>\n<l>ūrdhvatīrthe prayāge ca vārāṇasyāṃ viśeṣataḥ /</l>\n<l>prācī sarasvatī yatra kurukṣetre ca puṇyadā // RKS_3.51 //</l>\n</lg>\n\n<lg>\n<l>praṇaṣṭe dvāvaśāditye pralaye samupasthite /</l>\n<l>saptakalpakṣaye vṛtte na mṛtā tena narmadā // RKS_3.52 //</l>\n</lg>\n\n<lg>\n<l>saritaś ca kṣayaṃ yānti gaṅgādyāś ca sahasraśaḥ /</l>\n<l>narmadā tiṣṭhate devī saptakalpānugāminī // RKS_3.53 //</l>\n</lg>\n\n<lg>\n<l>brāhmī sarasvatī mūrtivaiṣṇavī tripathā smṛtā /</l>\n<l>narmadā śāṅkarī mūrtir nadyas tisrastridevatāḥ // RKS_3.54 //</l>\n</lg>\n\n<lg>\n<l>gaṅgā ca yamunā caiva sarayūś ca sarasvatī /</l>\n<l>śatabhāgā candrabhāgā ramyā sindhur mahānadī // RKS_3.55 //</l>\n</lg>\n\n<lg>\n<l>irāvatī ca kapilā narmadā savitastikā /</l>\n<l>daṇḍakī gaṇḍakī caiva ghargharā ca mahānadī // RKS_3.56 //</l>\n</lg>\n\n<lg>\n<l>śoṇo mahānadaś caiva vedikā ca taraṅgiṇī /</l>\n<l>brahmavāhā viṣṇuvāhā sāraṅgā gautamī tathā // RKS_3.57 //</l>\n</lg>\n\n<lg>\n<l>viśvavāhā dhenumatī apārā aparā tathā /</l>\n<l>vetravatī ca kumudā mahātāpī payoṣṇikā // RKS_3.58 //</l>\n</lg>\n\n<lg>\n<l>veṇā ca dugdhikā śiprā 'jahāsā 'bhramatī tathā /</l>\n<l>kṛṣṇā bhīmarathī caiva tuṅgabhadrā mahānadī // RKS_3.59 //</l>\n</lg>\n\n<lg>\n<l>godāvarīti vikhyātā gaṅgā sā dakṣiṇā smṛtā /</l>\n<l>nadyaś caiva tathā cānyās sarvatīrthāni sāgarāḥ // RKS_3.60 //</l>\n</lg>\n\n<lg>\n<l>sarvāstāḥ pralayaṃ yānti varjayitvā tu kalpagām /</l>\n<l>gaṅgā kiṃ varṇyate devī hareṇa śirasā dhṛtā // RKS_3.61 //</l>\n</lg>\n\n<lg>\n<l>gaurī vārddhaśarīrasthā śivasya parameṣṭhinaḥ /</l>\n<l>narmadā varṇyate devī saptakalpānugāminī // RKS_3.62 //</l>\n</lg>\n\n<lg>\n<l>te deśāḥ parvatāḥ puṇyāste grāmāste 'pi cāśramāḥ /</l>\n<l>yatra yātā saricchreṣṭhā narmadā saptakalpagā // RKS_3.63 //</l>\n</lg>\n\n<lg>\n<l>tribhiḥ sārasvataṃ puṇyaṃ saptāhena tu yāmunam /</l>\n<l>sadyaḥ punāti gāṅgeyaṃ darśanād eva narmadā // RKS_3.64 //</l>\n</lg>\n\n<lg>\n<l>revātaṭeṣu ye vṛkṣāḥ patitāḥ kālaparyaye /</l>\n<l>narmadātoyasaṃspṛṣṭās te 'pi yānti parāṅgatim // RKS_3.65 //</l>\n</lg>\n\n<lg>\n<l>revāyā yatra kutrāpi saṅgame bharatarṣabha /</l>\n<l>snānaṃ dānaṃ japo homaḥ svādhyāyaḥ pitṛpūjanam // RKS_3.66 //</l>\n</lg>\n\n<lg>\n<l>devatārādhanaṃ dīkṣā nyāso dehavisarjanam /</l>\n<l>yat kiṃcit kriyate martyais tad anantaphalaṃ smṛtam // RKS_3.67 //</l>\n</lg>\n\n<lg>\n<l>gosahasraśataṃ dhenu mahādānāni kṛtsnaśaḥ /</l>\n<l>vaiśākhyām athavā mādhyāṃ kārttikyāṃ grahaṇāyane // RKS_3.68 //</l>\n</lg>\n\n<lg>\n<l>viṣuve saṃkrame bhānor vyatīpāte ca vaidhṛtau /</l>\n<l>darśe dinakṣaye vṛddhau manvādiṣu yugādiṣu // RKS_3.69 //</l>\n</lg>\n\n<lg>\n<l>kalpādau ca yugādau ca mātāpitroḥ kṣaye 'hani /</l>\n<l>oṃkāre vā bhṛgau kṣetre viśeṣād upasaṅgame // RKS_3.70 //</l>\n</lg>\n\n<lg>\n<l>revāyāṃ snānadānāni japahomārcanādikam /</l>\n<l>yaḥ kuryān manujaśreṣṭhaḥ so 'śvamedhaphalaṃ labhet // RKS_3.71 //</l>\n</lg>\n\n<lg>\n<l>brahmahatyādibhiḥ pāpair mucyate nā 'tra saṃśaya /</l>\n<l>kulānāṃ śatam āgāmi samatītaṃ tathā śatam // RKS_3.72 //</l>\n</lg>\n\n<lg>\n<l>uddharedātmanā sārddhaṃ revātīrthāvagāhanāt /</l>\n<l>grāmārddhaṃ grāmam ekaṃ vā yo dadyān narmadātaṭe // RKS_3.73 //</l>\n</lg>\n\n<lg>\n<l>sa labhed vipulāṃ lakṣmīmatyantaphalam aśnute /</l>\n<l>narmadātīrasambhūtāṃ mṛdaṃ mūrdhni bibharti yaḥ // RKS_3.74 //</l>\n</lg>\n\n<lg>\n<l>bibharti mūrtim arkasyatamonāśāya kevalam /</l>\n<l>yatra yatra naraḥ snāyāt narmadāyā yudhiṣṭhira // RKS_3.75 //</l>\n</lg>\n\n<lg>\n<l>prāpnuyād aśvamedhasya phalam etac chivoditam /</l>\n<l>narmadātoyapānasya snānasya prekṣaṇasya ca // RKS_3.76 //</l>\n</lg>\n\n<lg>\n<l>api cāndrāyaṇaśata tulyaṃ bhavati vā na vā /</l>\n<l>narmadā kīrtayed yas tu prātar utthāya mānavaḥ // RKS_3.77 //</l>\n</lg>\n\n<lg>\n<l>saptajanmakṛtaṃ pāpaṃ tatkṣaṇād eva naśyati /</l>\n<l>saṅgamena samāyuktā narmadāliṅgasaṅgatā /</l>\n<l>hayamedhaphalaṃ tatra snātvā śivapuraṃ vrajet // RKS_3.78 //</l>\n</lg>\n\n<p>iti śrīskandapurāṇe revākhaṇḍe revādvitīyā 'vatārakathanaṃ nāma tṛtīyo 'dhyāyaḥ ||</p>\n\n<p>RKS adhyāya 4</p>\n\n<lg>\n<l>yudhiṣṭhira uvāca:</l>\n<l>hiraṇyatejasā pūrva rājñā vai narmadā kathaṃ /</l>\n<l>martye 'vatāritā devī tat sarvaṃ vaktum arhasi // RKS_4.1 //</l>\n</lg>\n\n<lg>\n<l>mārkaṇḍeya uvāca:</l>\n<l>hiraṇyatejā rājarṣiḥ somavaṃśe mahīpate /</l>\n<l>sarvadharmabhṛtāṃ śreṣṭhaḥ prajāpatisamo 'bhavat // RKS_4.2 //</l>\n</lg>\n\n<lg>\n<l>ekachatrāṃ śaśāsorvīṃ saśailavanakānanām /</l>\n<l>khyātā candrapurī tasya śakrasyevāmarāvatī // RKS_4.3 //</l>\n</lg>\n\n<lg>\n<l>nirābādhāḥ prajās tatra bhayadāridryavarjitāḥ /</l>\n<l>cirāyuṣo narās tatra samālakṣaṃ tu jīvinaḥ // RKS_4.4 //</l>\n</lg>\n\n<lg>\n<l>svayaṃ kāmadughā dhenur dharaṇī sasyaśālinī /</l>\n<l>kauśeyapaṭṭavastrāś ca vṛkṣe vṛkṣe samudbhavā // RKS_4.5 //</l>\n</lg>\n\n<lg>\n<l>etasminn antare prāpte hy amāvāsyāṃ ravigrahe /</l>\n<l>satkāro 'trāsti devānāṃ pitṝṇāṃ ca viśeṣataḥ // RKS_4.6 //</l>\n</lg>\n\n<lg>\n<l>vāpīkūpasaro divyaṃ jambūdvīpaḥ prakīrtitaḥ /</l>\n<l>sravantī nimnagā kācit tasmin dvīpe na vidyate // RKS_4.7 //</l>\n</lg>\n\n<lg>\n<l>gavāṃ śatasahasrāṇi hemaratnaṃ maṇīṃs tathā /</l>\n<l>kośaṃ hayān asaṃkhyātān mattāṃś ca varadantinaḥ // RKS_4.8 //</l>\n</lg>\n\n<lg>\n<l>graste ca rāhuṇā sūrye brāhmaṇān pradadau nṛpaḥ /</l>\n<l>puro dharmasahasrāṇi hemaratnamaṇīṃs tathā // RKS_4.9 //</l>\n</lg>\n\n<lg>\n<l>atarpayat pitṝṃś cāpi havyakavyena bhārata /</l>\n<l>kaśmalaṃ jalapānaṃ cāpaśyat pitṛjugupsitam // RKS_4.10 //</l>\n</lg>\n\n<lg>\n<l>kṣutkṣāmakaṇṭhatālvoṣṭhān kaśmalāṃśca mṛdambhasā /</l>\n<l>nagnān malinavastrāṃś ca śataśo 'tha sahasraśaḥ // RKS_4.11 //</l>\n</lg>\n\n<p>hiraṇyatejā rājarṣiḥ paśyati sma tadā pitṝn /</p>\n\n<p>hiraṇyatejā uvāca:\n<l>ke yūyaṃ vikṛtākārāḥ pretabhūtā bubhukṣitāḥ // RKS_4.12 //</l></p>\n\n<lg>\n<l>majjante narake ghore raurave lomaharṣaṇe /</l>\n<l>kathayadhvaṃ yathānyāyaṃ karmmaṇā kena pāvitāḥ // RKS_4.13 //</l>\n</lg>\n\n<lg>\n<l>pitara ūcuḥ:</l>\n<l>śṛṇu rājan mahābhāga kathyamānaṃ nibodha ca /</l>\n<l>sarid dhīnam idaṃ dvīpaṃ dharmakarmavināśitam // RKS_4.14 //</l>\n</lg>\n\n<lg>\n<l>na devāstṛptim āyānti pitaro vā kathañcana /</l>\n<l>pitṝn mocayitum śaktā durārādhyā surair api // RKS_4.15 //</l>\n</lg>\n\n<lg>\n<l>āgamiṣyati dvīpe 'smin revā muktir bhaviṣyati /</l>\n<l>etat te kathita rājan yatheṣṭaṃ kartum arhasi // RKS_4.16 //</l>\n</lg>\n\n<lg>\n<l>hiraṇyatejā uvāca:</l>\n<l>pitṝṇāṃ mokṣaṇaṃ kāryaṃ yathā yānti parāṅgatim /</l>\n<l>mayā rājyena kiṃ kāryaṃ jīvitaś ca nirarthakam // RKS_4.17 //</l>\n</lg>\n\n<lg>\n<l>evam uktvā yayau rājā hyudayaṃ siddhiparvatam /</l>\n<l>kandamūlaphalāhāraḥ śivadhyānaparāyaṇaḥ // RKS_4.18 //</l>\n</lg>\n\n<lg>\n<l>divyaṃ varṣasahasraṃ tu ugre tapasi saṃsthita /</l>\n<l>rājñas tu paramāṃ bhaktiṃ jñātvā vai tatra tryambakaḥ // RKS_4.19 //</l>\n</lg>\n\n<lg>\n<l>vṛṣārūḍhas trinetraś ca devadevo maheśvara /</l>\n<l>pratyakṣa tasya rājñaś ca tad ātmānam adarśayat // RKS_4.20 //</l>\n</lg>\n\n<lg>\n<l>sa dṛṣṭvā tādṛśaṃ rūpaṃ devadevasya bhārata /</l>\n<l>triḥ pradakṣiṇamāvṛtya sāṣṭāṅgaṃ praṇipatya ca // RKS_4.21 //</l>\n</lg>\n\n<lg>\n<l>stotraṃ cakāra devasya śambhor amitatejasaḥ /</l>\n<l>namaste 'stu sureśāna śūlapāṇe namo 'stu te // RKS_4.22 //</l>\n</lg>\n\n<lg>\n<l>pṛthivyāpaś ca tejaś ca vāyur ākāśam eva ca /</l>\n<l>śabdaṃ sparśaś ca rūpaś ca raso gandhaś ca pañcamaḥ // RKS_4.23 //</l>\n</lg>\n\n<lg>\n<l>buddhir manas tv ahaṅkāraḥ prakṛtiś ca gaṇāstrayaḥ /</l>\n<l>sarvākṣaḥ sarvago devasakalo niṣkalo 'vyaya // RKS_4.24 //</l>\n</lg>\n\n<lg>\n<l>jihvācāpalyabhāvena kleśito 'si mayā prabho /</l>\n<l>brahmaviṣṇvādi devaiś ca tavādyanta na labhyate // RKS_4.25 //</l>\n</lg>\n\n<lg>\n<l>kathaṃ tu mānuṣā pāpāḥ stotuṃ śaktā umādhavam /</l>\n<l>hiraṇyatejasaḥ stotraṃ śrutvā devo jagatpatiḥ // RKS_4.26 //</l>\n</lg>\n\n<lg>\n<l>varaṃ vṛṇu mahābhāga yat te manasi rocate /</l>\n<l>uvāca vacanaṃ rājā śūlapāṇiṃ maheśvaram // RKS_4.27 //</l>\n</lg>\n\n<lg>\n<l>yadi tuṣṭo 'si deveśa varaṃ dātuṃ mamecchasi /</l>\n<l>saptakalpavahāṃ devīṃ narmadām avatāraya // RKS_4.28 //</l>\n</lg>\n\n<lg>\n<l>pitṝṇāṃ majjatāṃ ghore narake dāruṇe bhṛśam /</l>\n<l>mucyante te yathā pretās tṛptā yānti parāṅgātim // RKS_4.29 //</l>\n</lg>\n\n<p>evaṃ varam ahaṃ manye tvat prasādād umāpate /</p>\n\n<p>īśvara uvāca:\n<l>ayācyaṃ yācitaṃ tāta brahmaviṣṇusurāsuraiḥ // RKS_4.30 //</l></p>\n\n<lg>\n<l>nāvatārayituṃ śakyā tathānyair alpajīvibhiḥ /</l>\n<l>anyaṃ yācasva bhadraṃ te varaṃ dāsye 'dhunā tava // RKS_4.31 //</l>\n</lg>\n\n<lg>\n<l>rājovāca:</l>\n<l>tato rājā mahābhāgaḥ provāca śaśibhūṣaṇam /</l>\n<l>tvayi tuṣṭe mahādeve lokanāthe jagadgurau // RKS_4.32 //</l>\n</lg>\n\n<lg>\n<l>sādhyāsādhyaṃ na vaktavyaṃ triṣu lokeṣu kiṃcana /</l>\n<l>janmāntarasahasreṇa vara nānya vṛṇomyaham // RKS_4.33 //</l>\n</lg>\n\n<lg>\n<l>tyaktvā caiva saricchreṣṭhāṃ narmadāṃ saptakalpagām /</l>\n<l>dīyatāṃ mama deveśa bhṛtyabhṛtyo 'smi śādhi mām // RKS_4.34 //</l>\n</lg>\n\n<lg>\n<l>hiraṇyatejaso jñātvā niścayaṃ mānasaṃ tadā /</l>\n<l>āhūtā ca tato devī narmadā lokapāvanī // RKS_4.35 //</l>\n</lg>\n\n<lg>\n<l>makarāsanamārūḍhā divyābharaṇabhūṣitā /</l>\n<l>śyāmavarṇā mahātejā śivasyāgre vyavasthitā // RKS_4.36 //</l>\n</lg>\n\n<lg>\n<l>umāmaheśvarau natvā pādagrahaṇapūrvakam /</l>\n<l>uvāca vacanaṃ devīṃ kim arthaṃ deva saṃsmṛtā // RKS_4.37 //</l>\n</lg>\n\n<p>ādeśaṃ deva me dehi tvad ādeśe sthitā hy aham /</p>\n\n<p>īśvara uvāca:\n<l>hiraṇyatejā nṛpatis tyaktvā rājya ca narmade // RKS_4.38 //</l></p>\n\n<lg>\n<l>caturdaśaṃ tapas tepe ghorarūpaṃ sudāruṇam /</l>\n<l>divyaṃ varṣasahasraṃ tu ugre tapasi saṃsthitaḥ // RKS_4.39 //</l>\n</lg>\n\n<lg>\n<l>kandamūlaphalāhāraḥ śivadhyānaparāyaṇaḥ /</l>\n<l>jambūdvīpe 'vatāraṃ tvaṃ kuruṣva dharaṇītale // RKS_4.40 //</l>\n</lg>\n\n<lg>\n<l>kṣipraṃ yāhi varārohe saṃsārārṇavatāriṇi /</l>\n<l>pretarūpān pitṝn sarvān narakasthān samuddhara // RKS_4.41 //</l>\n</lg>\n\n<p>mucyante yena cāghaughād dhūtapāpā yathepsitam /</p>\n\n<p>narmadovācā:\n<l>maheśvaraṃ śūlapāṇim evam astviti cābravīt // RKS_4.42 //</l></p>\n\n<lg>\n<l>nirādhārā kathaṃ deva jambūdvīpe samāśraye /</l>\n<l>āhūtās te tatas tatra parvatāś ca kulākulāḥ // RKS_4.43 //</l>\n</lg>\n\n<lg>\n<l>kṣaṇamātraṃ tu tiṣṭhadhvaṃ yena yāti saridvarā /</l>\n<l>ūcuś ca parvatāstaṃ ca aśaktā dhāraṇe vayam // RKS_4.44 //</l>\n</lg>\n\n<lg>\n<l>narmadovācā:</l>\n<l>aśaktān dhāraṇe cainān prapaśyāmi jagatpate /</l>\n<l>mama toyaughapātena kallolapravaṇāvṛtāḥ // RKS_4.45 //</l>\n</lg>\n\n<lg>\n<l>śatadhā bhedam āyānti girayo vajradāritāḥ /</l>\n<l>teṣāṃ madhye samutthāya prābravīd udayācalaḥ // RKS_4.46 //</l>\n</lg>\n\n<lg>\n<l>śivaprasādasampanno hy ahaṃ dhārayituṃ kṣamaḥ /</l>\n<l>tataḥ pracalitā devī dattvā pādaṃ nagopari // RKS_4.47 //</l>\n</lg>\n\n<lg>\n<l>gaganāt pracyutā devī papāta dharaṇītale /</l>\n<l>vāyuvegā punar bhūtvā vāruṇīṃ diśam āśritā // RKS_4.48 //</l>\n</lg>\n\n<lg>\n<l>akālapīḍite loke jambūdvīpe carācare /</l>\n<l>hāhākāro mahānāsīt triṣu lokeṣu bhārata // RKS_4.49 //</l>\n</lg>\n\n<lg>\n<l>śrutvā ca kalkalāśabdaṃ bhīṣaṇaṃ lomaharṣaṇam /</l>\n<l>pātālād utthitaṃ liṅgaṃ jvalitaṃ dīptatejasam // RKS_4.50 //</l>\n</lg>\n\n<lg>\n<l>huṅkāreṇaiva tad bhadre narmadām abravīd vaca /</l>\n<l>sarvapāpahare devi maryādāṃ vaha suvrate // RKS_4.51 //</l>\n</lg>\n\n<lg>\n<l>tvad dhāraṇārtham īśena nisṛṣṭāḥ parvatāstrayaḥ /</l>\n<l>vindhyaś caturthakas tatra śreṣṭhaḥ sarvamahībhṛtām // RKS_4.52 //</l>\n</lg>\n\n<lg>\n<l>meruśca himavāṃs tatra kailāsaś ca tṛtīyakaḥ /</l>\n<l>tadā bhittvā triśūlena kīlitā vasudhātale // RKS_4.53 //</l>\n</lg>\n\n<lg>\n<l>dvātriṃśat tu sahasrāṇi pravāha pūrvapaścime /</l>\n<l>sahasrārddhaś ca vistāraṃ dakṣiṇottaramānataḥ // RKS_4.54 //</l>\n</lg>\n\n<lg>\n<l>nṛtyanti devatās sarvāḥ śaṅkhavāditranisvanaiḥ /</l>\n<l>siddhā vidyādharā yakṣā gandharvā kinnarā narāḥ // RKS_4.55 //</l>\n</lg>\n\n<lg>\n<l>ādityā vasavo rudrā viśvedevā marudgaṇāḥ /</l>\n<l>stuvanti parayā bhaktyā narmadāṃ saptakalpagām // RKS_4.56 //</l>\n</lg>\n\n<lg>\n<l>hiraṇyatejā rājarṣir narmadāṃ cedam abravīt /</l>\n<l>anugrahaḥ kṛto devi pitṝṇāṃ tāraṇāya me // RKS_4.57 //</l>\n</lg>\n\n<lg>\n<l>uvāca kalpagā rājaṃs tvatto 'nyaḥ ko nu vai bhuvi /</l>\n<l>prabhāva īdṛśo yasya rājñaś cāmitatejasaḥ // RKS_4.58 //</l>\n</lg>\n\n<lg>\n<l>tapastaptvā maheśasya mamārthaṃ tvaṃ yato 'nagha /</l>\n<l>mātṛkāḥ paitṛkā ye ye sāntaḥ puraparigrahāḥ // RKS_4.59 //</l>\n</lg>\n\n<lg>\n<l>mama prabhāvāt nṛpate umāmāheśvaraṃ puram /</l>\n<l>namaskṛtya suraśreṣṭhāṃ putro 'haṃ te varānane // RKS_4.60 //</l>\n</lg>\n\n<lg>\n<l>snānaṃ kṛtvā ca vidhivat pitṝndevāṃś ca tarpayan /</l>\n<l>śrāddhaṃ piṇḍapradānaṃ ca tatra sarvamakalpayat // RKS_4.61 //</l>\n</lg>\n\n<lg>\n<l>narakāduddhṛtās sarve devayānapathe sthitāḥ /</l>\n<l>kṛmikīṭapataṅgāś ca pakṣiṇaścāṇḍajāś ca ye // RKS_4.62 //</l>\n</lg>\n\n<lg>\n<l>bhūtagrāmaḥ samagraś ca reje vidyādhare pure /</l>\n<l>etat te kathitaṃ rājann ādisargāvakalpanam // RKS_4.63 //</l>\n</lg>\n\n<lg>\n<l>kīrtitāni mayā revāvatārāṇi viśāmpate /</l>\n<l>āgatā yena mārgeṇa lokānugrahakāmyayā // RKS_4.64 //</l>\n</lg>\n\n<lg>\n<l>eṣo 'vatāraḥ prathama ādikalpe kṛte yuge /</l>\n<l>dvitīyas tu tathā skandadakṣasāvarṇike 'ntare // RKS_4.65 //</l>\n</lg>\n\n<lg>\n<l>tṛtīyaḥ purūravasā tathā vaiṣṇavake 'ntare /</l>\n<l>etat te kathitaṃ rājan yathā dṛṣṭaṃ purātanam // RKS_4.66 //</l>\n</lg>\n\n<lg>\n<l>snānāvagāhanāt pānāt smaraṇāt kīrtanād api /</l>\n<l>anekabhāvikaṃ ghoramaghaṃ naśyati tatkṣaṇāt // RKS_4.67 //</l>\n</lg>\n\n<lg>\n<l>yudhiṣṭhira uvāca:</l>\n<l>kailāso himavān meruḥ kena kāryyeṇa suvrata /</l>\n<l>narmadātīram āsādya nikṣiptāḥ parvatāstrayaḥ // RKS_4.68 //</l>\n</lg>\n\n<lg>\n<l>mārkaṇḍeya uvāca:</l>\n<l>unmārgagāminīṃ revāṃ vindhyo vai dhartum akṣamaḥ /</l>\n<l>āpagā toyapūreṇa plāvitaṃ jagatītalam // RKS_4.69 //</l>\n</lg>\n\n<lg>\n<l>kṛtvā vrajantīṃ dṛṣṭvā vai śaṅkaro lokaśaṅkaraḥ /</l>\n<l>bhittvā bhūmi triśūlena kīlitāḥ parvatāstrayaḥ // RKS_4.70 //</l>\n</lg>\n\n<lg>\n<l>atrāntare ca vaidūryyagirau vai paryakalpata /</l>\n<l>etat sarvaṃ samāsena śaṃsitaṃ ca mayānagha // RKS_4.71 //</l>\n</lg>\n\n<l>kathayiṣye tathaivānyad yad yad icchasi bhārata // RKS_4.72 //</l>\n\n<p>iti śrīskandapurāṇe revākhaṇḍe caturtho 'dhyāyaḥ ||</p>\n\n<p>RKS adhyāya 5</p>\n\n<lg>\n<l>yudhiṣṭhira uvāca:</l>\n<l>rājñā 'vatāritā revā kathaṃ vai purukutsunā /</l>\n<l>tat sarva śrotum icchāmi tvat to brahmavidāṃ vara // RKS_5.1 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan kathāṃ divyāṃ purā skandasya kīrtitām /</l>\n<l>tat te 'haṃ kathayiṣyāmi śivenoktaṃ śrutaṃ mayā // RKS_5.2 //</l>\n</lg>\n\n<lg>\n<l>kṣatriyasya kulotpannaḥ purukutsur mahāyaśāḥ /</l>\n<l>tena varṣasahasraṃ vai pūrvamārādhito haraḥ // RKS_5.3 //</l>\n</lg>\n\n<lg>\n<l>tapasā ca bhavenoktaṃ kas tvayā prārthito varaḥ /</l>\n<l>dadāmi te varaṃ hy etad yena tvaṃ sukhamedhase // RKS_5.4 //</l>\n</lg>\n\n<lg>\n<l>evam uktas tadā rājā prārthaye 'haṃ tavājñayā /</l>\n<l>yadi tuṣṭo 'si me deva kāryaṃ tat kathayāmy aham // RKS_5.5 //</l>\n</lg>\n\n<lg>\n<l>āste nadī mahābhāgā narmadā nāma viśrutā /</l>\n<l>avatārayatāṃ śambho kumārīṃ divyarūpiṇīm // RKS_5.6 //</l>\n</lg>\n\n<lg>\n<l>tasya tad vacanaṃ śrutvā śambhur vismayam āgataḥ /</l>\n<l>suciraṃ kliśyamānena kṣatriyeṇa mahātmanā // RKS_5.7 //</l>\n</lg>\n\n<lg>\n<l>aprārthyaṃ prārthitaṃ skanda duḥsādhyaṃ tridaśair api /</l>\n<l>uktāśayaḥ sa rājarṣiḥ sādhyaṃ kiṃcin niṣevaya // RKS_5.8 //</l>\n</lg>\n\n<lg>\n<l>mama vākyaṃ tu tac chrutvā kṣatriyas tu sa vihvalaḥ /</l>\n<l>apatat sa mahābhāgo mūrchito dharaṇītale // RKS_5.9 //</l>\n</lg>\n\n<lg>\n<l>āśvāsito mayā tatra svastho bhava viśāmpate /</l>\n<l>martyaloke saricchreṣṭhāṃ narmadām avatāraye // RKS_5.10 //</l>\n</lg>\n\n<lg>\n<l>tasyās tv āgamanaṃ śrutvā trastā devāḥ savāsavāḥ /</l>\n<l>kaḥ śaknuyād imaṃ bhāraṃ soḍhuṃ vegaś ca nārmadam // RKS_5.11 //</l>\n</lg>\n\n<lg>\n<l>dharaṇī bhārabhūtā ca naṣṭā bhraṣṭāś ca parvatāḥ /</l>\n<l>aśaktās toyavarṣasya dhāraṇe saritas tathā // RKS_5.12 //</l>\n</lg>\n\n<lg>\n<l>asti siddho mahāpuṇyaḥ paryaṅko nāma parvataḥ /</l>\n<l>sa saheta mahābhāraṃ voḍhuṃ vegaśca nārmadam // RKS_5.13 //</l>\n</lg>\n\n<lg>\n<l>sarve devā 'gatās tatra prārthituṃ taṃ nagottamam /</l>\n<l>pṛṣṭās tu parvatendreṇa kena kāryyeṇa cāgatā // RKS_5.14 //</l>\n</lg>\n\n<lg>\n<l>devā ūcuḥ:</l>\n<l>ikṣvākuvaṃśasambhūtaḥ purukutsur narādhipaḥ /</l>\n<l>tenāvatāritā puṇyā nadī nāmā tu narmadā // RKS_5.15 //</l>\n</lg>\n\n<lg>\n<l>tejaḥ śabdam ca bhāraṃ ca tasyāḥ pātaṃ rayaṃ tathā /</l>\n<l>asamarthā nagā voḍhuṃ tvāmṛte girisattama // RKS_5.16 //</l>\n</lg>\n\n<lg>\n<l>paryaṅka uvāca:</l>\n<l>āgacchatu mahādevī dhārayāmi na saṃśayaḥ /</l>\n<l>āgacchantīṃ mahāpuṇyāṃ dhārayāmi ca sāmpratam // RKS_5.17 //</l>\n</lg>\n\n<lg>\n<l>calitā narmadā śīghraṃ vegena samupasthitā /</l>\n<l>kṛtvā tasyottamāṅgeṣu paryaṅkasyaiva bhūbhṛtaḥ // RKS_5.18 //</l>\n</lg>\n\n<lg>\n<l>rājñā tu sahitā devī tridaśair api saṃyutā /</l>\n<l>vainyena tu purā ceṣṭam aśvamedhena bhūbhujā // RKS_5.19 //</l>\n</lg>\n\n<lg>\n<l>makhasthāne ca vainyasya veṇastambo mahānabhūt /</l>\n<l>yaṃ dṛṣṭvā vismayaṃ prāptās sarve devās savāsavāḥ // RKS_5.20 //</l>\n</lg>\n\n<lg>\n<l>veṇostasyaiva mūlāt tu nirgatā sā mahānadī /</l>\n<l>kṛtāñjalipuṭā devāsthitāḥ sarve 'tra saṃsthitāḥ // RKS_5.21 //</l>\n</lg>\n\n<lg>\n<l>jaya śabdaṃ prakurvantas tridaśā brahmavādinaḥ /</l>\n<l>gaṇagandharvayakṣāś ca marutaś ca tathā 'śvinau // RKS_5.22 //</l>\n</lg>\n\n<lg>\n<l>piśācā rākṣasā nāgā ṛṣayaś ca tapodhanāḥ /</l>\n<l>sarve pādyena cārdhyeṇa bhītās te kiṅkarā iva // RKS_5.23 //</l>\n</lg>\n\n<lg>\n<l>pādyopasaṃgrahaṃ kṛtvā narmadāṃ śaraṇaṃ gatāḥ /</l>\n<l>adyaḥ naḥ saphalaṃ janma tapo 'dya saphalaś ca naḥ // RKS_5.24 //</l>\n</lg>\n\n<lg>\n<l>kṛtārthā devatāḥ sarvā devi tvad darśanād iha /</l>\n<l>tam eva puruṣaṃ manye yenaiṣā hy avatāritā // RKS_5.25 //</l>\n</lg>\n\n<lg>\n<l>vadanti devatās sarvā martyalokaḥ paraṃ gataḥ /</l>\n<l>ṛṣibhir daivataiḥ proktā spṛśa hastena devatāḥ // RKS_5.26 //</l>\n</lg>\n\n<lg>\n<l>yena pūtatvam āyānti narmade naṣṭakilviṣāḥ /</l>\n<l>narmadā tu vadatyevaṃ na spṛśāmi surān gaṇān // RKS_5.27 //</l>\n</lg>\n\n<lg>\n<l>kumārī hy aham adyā 'pi mama bhartā na vidyate /</l>\n<l>aho kaṣṭaṃ tu devāś ca cintayā vihvalīkṛtāḥ // RKS_5.28 //</l>\n</lg>\n\n<lg>\n<l>tvatulyo rūpasampannaḥ kutaḥ prāpyo varottamaḥ /</l>\n<l>yena tvaṃ darśitā loke sa te bhartā bhaviṣyati // RKS_5.29 //</l>\n</lg>\n\n<lg>\n<l>brahmaṇas tu purā śāpāt samudraḥ purukutsukaḥ /</l>\n<l>gato martye mahābāhurikṣvākukulanandanaḥ // RKS_5.30 //</l>\n</lg>\n\n<lg>\n<l>purukutsur varas te 'stu kṣatriyo devasannibhaḥ /</l>\n<l>udvāhitā tadā tena kṣatriyeṇa tu narmadā // RKS_5.31 //</l>\n</lg>\n\n<lg>\n<l>uvāca vacanaṃ devān narmadā saptakalpagā /</l>\n<l>devatvam īdṛśa yasya prajā dharme vyavasthitāḥ // RKS_5.32 //</l>\n</lg>\n\n<lg>\n<l>kim anyat tasya vācyaṃ syāt purukutsor mahātmanaḥ /</l>\n<l>svayambhuvo yathā putro mānasaḥ parikīrtitaḥ // RKS_5.33 //</l>\n</lg>\n\n<lg>\n<l>purukutsus tathā cā 'yaṃ sarvadharmaparāyaṇaḥ /</l>\n<l>uvāca vacanaṃ rājā purukutsuś ca narmadām // RKS_5.34 //</l>\n</lg>\n\n<lg>\n<l>narmade devakanyā tvaṃ prasādaḥ kriyatāṃ mayi /</l>\n<l>yāntu me pitaraḥ svargaṃ mama cā 'stu mahadyaśaḥ // RKS_5.35 //</l>\n</lg>\n\n<lg>\n<l>narmadovāca:</l>\n<l>eva bhavatu rājendra mattastvaṃ yadyadicchasi /</l>\n<l>tat sarvaṃ bhavataś cādya matprasādād bhaviṣyati // RKS_5.36 //</l>\n</lg>\n\n<lg>\n<l>evam uktvā yayau devī vāruṇīṃ ca diśāṃ tadā /</l>\n<l>niṣkrāntā parvatāt tasmāt paryaṅkāt saritāṃ varā // RKS_5.37 //</l>\n</lg>\n\n<lg>\n<l>yāti vegāt tathā devī dhanur muktaḥ śaro yathā /</l>\n<l>vidārya medinīṃ sarvā parvatāṃ chikharāṇi ca // RKS_5.38 //</l>\n</lg>\n\n<lg>\n<l>cūrṇayitvā ca tān sarvān vajrāśanihatān iva /</l>\n<l>yatra yatra gatā vindhye tatra tatrāvagāhyate // RKS_5.39 //</l>\n</lg>\n\n<lg>\n<l>tatra gaṅgāsahasrasya phala syāt tīrthavarjite /</l>\n<l>tadā stutā mahādevī narmadā lokapāvanī // RKS_5.40 //</l>\n</lg>\n\n<lg>\n<l>ṛṣibhir vaidikaiḥ sarvaiḥ sukhasantānakārikā /</l>\n<l>vedā dharmasya mūlāni smṛtipuṣpaphalāni ca // RKS_5.41 //</l>\n</lg>\n\n<lg>\n<l>bhakṣayanti dvijāḥ puṇyā agnihotraparāyaṇāḥ /</l>\n<l>sevante narmadā te 'pi svargasopānapaddhatim // RKS_5.42 //</l>\n</lg>\n\n<lg>\n<l>yatra yatra gatā skanda tatra tatraiva durlabhā /</l>\n<l>darśane narmadāyās tu agniṣṭomaphala labhet // RKS_5.43 //</l>\n</lg>\n\n<lg>\n<l>ye tu saṃsnānti sevante narmadām apy akāmataḥ /</l>\n<l>phalaṃ bahu suvarṇasya te 'pi prāpsyanti mānavāḥ // RKS_5.44 //</l>\n</lg>\n\n<lg>\n<l>yatra yatra gatā puṇyā śivasyāyatane śubhe /</l>\n<l>gaṅgāsnānasya lakṣeṇa tatra snāne sama bhavet // RKS_5.45 //</l>\n</lg>\n\n<lg>\n<l>agnihotreṇa yatpuṇya pitṛśrāddhena yatphalam /</l>\n<l>sarvaṃ sampadyate tasya narmadāyā jalena tu // RKS_5.46 //</l>\n</lg>\n\n<lg>\n<l>yatkiṃcid vaidikaṃ karmma brāhmaṇāḥ kurvate sadā /</l>\n<l>narmadāyās taṭe śūddhir nātra kāryyā vicāraṇā // RKS_5.47 //</l>\n</lg>\n\n<lg>\n<l>narmadāsaṅgamo yatra śivakṣetraṃ vinirdiśet /</l>\n<l>gaṅgāyā lakṣamātreṇa tatsthānan tu viśiṣyate // RKS_5.48 //</l>\n</lg>\n\n<lg>\n<l>kīrtanaṃ narmadāyās tu dānaṃ tīrthasya saṅgame /</l>\n<l>na tena sadṛśaṃ rājan satyam etad bravīmyaham // RKS_5.49 //</l>\n</lg>\n\n<lg>\n<l>narmadāṃ prātar utthāya ye smaranti vicakṣaṇāḥ /</l>\n<l>pūrvajanmakṛtaṃ pāpamaihikaś ca vinaśyati // RKS_5.50 //</l>\n</lg>\n\n<lg>\n<l>narmadāṃ mānavaḥ kaścit tatra yatrāvagāhate /</l>\n<l>śatajanmārjitaṃ pāpaṃ tatkṣaṇāt naśyati dhruvam // RKS_5.51 //</l>\n</lg>\n\n<lg>\n<l>narmadāyās taṭe caiva prāṇāṃstyajati mānavaḥ /</l>\n<l>kalpakoṭisahasrāṇi svargaloke mahīyate // RKS_5.52 //</l>\n</lg>\n\n<lg>\n<l>ye 'py adharmaparādhīnā narmadāyāṃ kathañcana /</l>\n<l>te 'pi rudratvam āyānti satyam etad bravīmy aham // RKS_5.53 //</l>\n</lg>\n\n<lg>\n<l>prāyaścittāni dīyante yatra revā na vidyate /</l>\n<l>revātoye tu saṃprāpte prāyaścittaṃ na vidyate // RKS_5.54 //</l>\n</lg>\n\n<lg>\n<l>narmadāṃ ca mahāpuṇyāṃ saptakalpādhivāsinīm /</l>\n<l>satataṃ yaḥ smared bhaktyā sa śivaḥ parikīrtitaḥ // RKS_5.55 //</l>\n</lg>\n\n<lg>\n<l>tatra vaiṇyeśvaraṃ devaṃ veṇumūle vyavasthitam /</l>\n<l>svargadaṃ mokṣadaṃ viddhilokānāṃ pāpanāśanam // RKS_5.56 //</l>\n</lg>\n\n<lg>\n<l>vindhyasyaiva tathā cāṣṭau mānasāḥ parikīrtitāḥ /</l>\n<l>paryaṅkaḥ prathamo jñeyaḥ śreṣṭhaḥ sarvamahībhṛtām // RKS_5.57 //</l>\n</lg>\n\n<lg>\n<l>asitāṅgo varāṅgaś ca tathā 'nye cāpi parvatāḥ /</l>\n<l>pāvako jātavedāś ca kadambaḥ suranāyakaḥ // RKS_5.58 //</l>\n</lg>\n\n<lg>\n<l>arcitās tair mahābhāgair dharmakarmaparāyaṇaiḥ /</l>\n<l>udgamāt nirgamaṃ yāvad vāruṇīṃ diśamāsthitāḥ // RKS_5.59 //</l>\n</lg>\n\n<lg>\n<l>sārddham ekaśataṃ tasyāḥ pravāhāḥ parikīrtitāḥ /</l>\n<l>krośārddhasya tribhāgaśca vistāraḥ parikīrtitaḥ // RKS_5.60 //</l>\n</lg>\n\n<lg>\n<l>śivasya vartate cātra brahmaviṣṇuṃ viḍaujasām /</l>\n<l>koṭibhis tridaśānāntukā 'nyā dhartuṃ praśakyate // RKS_5.61 //</l>\n</lg>\n\n<lg>\n<l>ātmānam ātmanā sā tu babhāra parameśvarī /</l>\n<l>tridaśānāṃ hitārthāya mānavānāṃ ca bhārata // RKS_5.62 //</l>\n</lg>\n\n<lg>\n<l>lakṣayojanaparyyantaṃ jambūdvīpaṃ pracakṣate /</l>\n<l>dviguṇaḥ pariveṣas tu lavaṇodas tu bhārata // RKS_5.63 //</l>\n</lg>\n\n<lg>\n<l>sahasrayojanaṃ viddhikanyādvīpañca bhārata /</l>\n<l>tasyāḥ pañcaśatī gamyā tvagamyā ca tathā 'parā // RKS_5.64 //</l>\n</lg>\n\n<lg>\n<l>śubhāśubhaphalaṃ cātra puṇyapāpavibhāgayoḥ /</l>\n<l>prathamaṃ mānuṣo bhūtvā devatvamupapadyate // RKS_5.65 //</l>\n</lg>\n\n<lg>\n<l>kṣīṇe puṇye punaryāti mānuṣatvaṃ pṛthak pṛthak /</l>\n<l>karmmabhūmim imāṃ viddhi viditaṃ tava bhārata // RKS_5.66 //</l>\n</lg>\n\n<lg>\n<l>dharmeṇa karmmaṇā svargaḥ syād eva sukṛte kṛte /</l>\n<l>nadyāḥ pravāhe bhūbhāge kalpagāyā vyavasthitiḥ // RKS_5.67 //</l>\n</lg>\n\n<lg>\n<l>lokānāṃ tāraṇārthāya avatīrṇā saridvarā /</l>\n<l>atra svargaś ca mokṣaś ca narmadātīramāśritau // RKS_5.68 //</l>\n</lg>\n\n<l>etat te kathitaṃ rājan yathā vṛṣṭaṃ surottamaiḥ // RKS_5.69 //</l>\n\n<p>iti śrīskandapurāṇe revākhaṇḍe narmadāyāś caturthāvatāre pañcamo 'dhyāyaḥ ||</p>\n\n<p>RKS adhyāya 6</p>\n\n<lg>\n<l>yudhiṣṭhira uvāca:</l>\n<l>mune mekalakanyāyā avatāraḥ śruto mayā /</l>\n<l>idānīṃ śrotum icchāmi tīrthāni ca yathākramam // RKS_6.1 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābhāga kathyamānaṃ nibodha me /</l>\n<l>vatsagulmāt samārabhya yāvad vai bhṛgukacchakaḥ // RKS_6.2 //</l>\n</lg>\n\n<lg>\n<l>atrāntare 'pi tīrthānāṃ saṃkhyā kena tu śakyate /</l>\n<l>tathāpi te pravakṣyāmi yathā vṛṣṭaṃ viśāmpate // RKS_6.3 //</l>\n</lg>\n\n<lg>\n<l>narmadā saumyabhāge tu anantapuramavyayam /</l>\n<l>anantasiddhiliṅgaṃ ca sarvapāpaharaṃ param // RKS_6.4 //</l>\n</lg>\n\n<lg>\n<l>tīrthaṃ vaiśravaṇaṃ nāma kauberaṃ dhanadaṃ tathā /</l>\n<l>maṇibhadraṃ tathā yajñaṃ tat tīrthasya prabhāvataḥ // RKS_6.5 //</l>\n</lg>\n\n<lg>\n<l>mokṣadaṃ kāmadaṃ puṇyaṃ sarvalokavyavasthitam /</l>\n<l>ṛṣīṇāmāśramaṃ puṇyaṃ sarvadevam ayaṃ śubham // RKS_6.6 //</l>\n</lg>\n\n<lg>\n<l>sāvarṇiḥ kauśikaś caiva muniś caivāghamarṣaṇaḥ /</l>\n<l>śākalyaśca kuśākarṇiḥ śarabhaṅgo 'gnirbhagaḥ // RKS_6.7 //</l>\n</lg>\n\n<lg>\n<l>ete cānye ca bahavo munayaḥ śaṃsitavratāḥ /</l>\n<l>asya tīrthasya māhātmyāt tapas taptvā divaṅgatāḥ // RKS_6.8 //</l>\n</lg>\n\n<lg>\n<l>vālmīkir ṛṣivaryo vai naiṣādīṃ yonimāśritaḥ /</l>\n<l>prabhāvāt tasya tīrthasya brahmatejo vapurdharaḥ // RKS_6.9 //</l>\n</lg>\n\n<lg>\n<l>ikṣvākuḥ kuvalayāśvo dilīpo nahuṣas tathā /</l>\n<l>veṇur yayātī rājā ca ajapālasma haihayaḥ // RKS_6.10 //</l>\n</lg>\n\n<lg>\n<l>ete cānye ca rājāno hy anantapuravāsinaḥ /</l>\n<l>atrāntare maheśānaṃ mekalātīramāśritam // RKS_6.11 //</l>\n</lg>\n\n<lg>\n<l>tam abhyarcya vidhānena sarve te tridivaṅgatāḥ /</l>\n<l>akhilair anyatīrthaiś ca cirakālaphalapradaiḥ // RKS_6.12 //</l>\n</lg>\n\n<lg>\n<l>atrāste svargadaḥ śrīmān svayaṃ devo maheśvaraḥ /</l>\n<l>tīrthaṃ saptaṛṣir nāma saptasārasvataṃ nṛpa // RKS_6.13 //</l>\n</lg>\n\n<lg>\n<l>amartyasambhavaṃ liṅgaṃ tathaivāraṇyakeśvaram /</l>\n<l>aghaughanāśanaṃ tīrthaṃ tathānyat kalmaṣāpaham // RKS_6.14 //</l>\n</lg>\n\n<lg>\n<l>pañcabrahmam ayaṃ tīrthaṃ sahasraśirasaṃ haram /</l>\n<l>vārāhaṃ vāmanaṃ tīrthaṃ yamatīrthaṃ mahotkaṭam // RKS_6.15 //</l>\n</lg>\n\n<lg>\n<l>saurabhaṅgaṃ sahasraṃ tu aśvamedhaṃ mahāmakham /</l>\n<l>hiraṇyagarbhaṃ sāvitryāṃ cāturvedaṃ ca pāvanam // RKS_6.16 //</l>\n</lg>\n\n<lg>\n<l>etat sarva vijānīhi lokānāṃ pāvanaṃ param /</l>\n<l>tathā 'nantapuraṃ yāvat paryaṅkāt paścime śubham // RKS_6.17 //</l>\n</lg>\n\n<lg>\n<l>atrāntare mṛtā ye ca dānadharmavivarjitāḥ /</l>\n<l>te 'pi svarge mahīyante yāvad indrāś caturdaśa // RKS_6.18 //</l>\n</lg>\n\n<lg>\n<l>tato dvīpeśvaraṃ nāma vyāsatīrthamanuttamam /</l>\n<l>tatra snātvā tu labhate hayamedhaphalaṃ naraḥ // RKS_6.19 //</l>\n</lg>\n\n<lg>\n<l>kāmikaṃ tatparaṃ tīrthaṃ na bhūtaṃ na bhaviṣyati /</l>\n<l>pradakṣiṇāṃ ca yaḥ kuryād vyāsatīrthasya bhārata // RKS_6.20 //</l>\n</lg>\n\n<lg>\n<l>pradakṣiṇīkṛtā tena saptadvīpā vasundharā /</l>\n<l>naro vā yadi vā nārī śivaloke mahīyate // RKS_6.21 //</l>\n</lg>\n\n<lg>\n<l>dvīpeśvare tatas snātvā vṛṣabhaṃ yaḥ prayacchati /</l>\n<l>kāñcanena vimānena rudraloke mahīyate // RKS_6.22 //</l>\n</lg>\n\n<lg>\n<l>kārtikasya caturdaśyāṃ kṛṣṇapakṣe jitendriyaḥ /</l>\n<l>snāpayed yaḥ śivaṃ tatra hy upavāsaparāyaṇaḥ // RKS_6.23 //</l>\n</lg>\n\n<lg>\n<l>sarvapāpavinirmukto rudraloke mahīyate /</l>\n<l>vyāsatīrthaṃ tu vai gatvā sarve brahmādayaḥ surāḥ // RKS_6.24 //</l>\n</lg>\n\n<lg>\n<l>stuvanti bhāvitātmānaṃ ṛṣayaś ca tapodhanāḥ /</l>\n<l>ye cānye siddhagandharvakinnaroragarākṣasāḥ // RKS_6.25 //</l>\n</lg>\n\n<lg>\n<l>narmadātaṭamāśritya modante gatakalmaṣāḥ /</l>\n<l>stuvanti vividhaiḥ stotrair māṅgalyastuti saṃskṛtaiḥ // RKS_6.26 //</l>\n</lg>\n\n<lg>\n<l>yasyāsti śaktirasaśaktir iha pravīraḥ prordhvī karotu yadi vā 'vanatiṃ karotu /</l>\n<l>yaḥ pūjitaḥ suravaraḥ śaśiśekhareṇa nā 'rādhitaḥ sapadi bhūtapati surair vā // RKS_6.27 //</l>\n</lg>\n\n<lg>\n<l>kiṃ vā na vṛṣṭaṃ hi pitāmahena na vā surair vā madhusūdanena /</l>\n<l>kṣīrodamanthodbhavakālakūṭaṃ kaṇṭhe vṛtaṃ kena haraṃ vihāya // RKS_6.28 //</l>\n</lg>\n\n<lg>\n<l>ekena dagdhaṃ tripuraṃ śareṇa kāmo lalāṭākṣinirīkṣaṇena /</l>\n<l>bhinno 'ndhakaḥ śūlavareṇa yena kas tena sārddhaṃ kurute virodham // RKS_6.29 //</l>\n</lg>\n\n<p>jalaughakallolataraṅgabhaṅgā gaṅgā dhṛtā yena jaṭāgrabhāge\n<l>pādāmbujāṅguṣṭhanipīḍanena papāta laṅkādhipatir visaṃjñaḥ // RKS_6.30 //</l></p>\n\n<p>surāsurāṇāmiha yat samakṣaṃ vidhvaṃsito dakṣamakhaḥ kṣaṇena\n<l>praṇamya dakṣaḥ kṣayakārakasya lebhe varaṃ tārakamārakasya // RKS_6.31 //</l></p>\n\n<p>sarvasya pūjyaṃ hi varottamāṅgaṃ sampūjyate liṅgavaraṃ harasya\n<l>anena paryāptam atīva mūḍhaḥ prāptuṃ padaṃ yacchati yat karoti // RKS_6.32 //</l></p>\n\n<p>brahmātra vṛddho harir atra liṅgaṃ surā 'surāś caiva samarcayanti\n<l>tathāpi nūnaṃ suvicārayānti ko vā 'dhiko vā 'sti samo hareṇa // RKS_6.33 //</l></p>\n\n<p>tenaiva cakrāṅkasaroruhāṅkau liṅgāṅkitaṃ yasya jagad bhagāṅkam\n<l>haste prabaddhe navakaṅkaṇe vai paśyanti mūḍhāḥ khalu darpaṇena // RKS_6.34 //</l></p>\n\n<lg>\n<l>puṇyaṃ pavitraṃ stavanaṃ vyāsenoktaṃ mahātmanā /</l>\n<l>kṛtaṃ devādhināthasya sarvakalmaṣanāśanam // RKS_6.35 //</l>\n</lg>\n\n<lg>\n<l>pratipūjya yathā nyāyam arghapādyair anukramāt /</l>\n<l>uvāca madhuraṃ vākyaṃ prasādaḥ kriyatāṃ mayi // RKS_6.36 //</l>\n</lg>\n\n<lg>\n<l>deyaṃ tasya phalaṃ deva yaḥ pumān chraddhayā 'rcati /</l>\n<l>iti stutvā maheśānaṃ ṛṣayaḥ śaṃsitavratāḥ // RKS_6.37 //</l>\n</lg>\n\n<lg>\n<l>narmadādakṣiṇe kūle prayātās te yathātatham /</l>\n<l>anye ca ṛṣayo devā dvaipāyanam athābruvan // RKS_6.38 //</l>\n</lg>\n\n<lg>\n<l>āśramas te mahābhāga vāyasair ākulīkṛtaḥ /</l>\n<l>yathā na vāyasāḥ ke 'pi praviśanti tapovanam // RKS_6.39 //</l>\n</lg>\n\n<lg>\n<l>mriyante te sadā sarve mūrdhā teṣāṃ viśīryate /</l>\n<l>vyāsena śaptās te sarve vāyasā mahato bhayāt // RKS_6.40 //</l>\n</lg>\n\n<lg>\n<l>tasmiṃs tīrthe mahārāja praviśanti na karhicit /</l>\n<l>ṛṣayo vacanaṃ śrutvā vyāsasya tu mahātmanaḥ // RKS_6.41 //</l>\n</lg>\n\n<lg>\n<l>narmadā dakṣiṇe kūle sarvameva kṛtaṃ kṣaṇāt /</l>\n<l>tiṣṭhanti munayaḥ sarve devasyārādhane ratāḥ // RKS_6.42 //</l>\n</lg>\n\n<lg>\n<l>ārādhya vidhinā devam astuvan parameśvaram /</l>\n<l>yasyāsti śaktir ityādi vyāsastutiparāyaṇāḥ // RKS_6.43 //</l>\n</lg>\n\n<lg>\n<l>stotraṃ tad etat tridaśeśvarasya vyāsena bhaktyā kṛtamīśvarasya /</l>\n<l>prātaḥ paṭhed yaḥ smarati prayatnāt kāle sa jāto 'nucaro harasya // RKS_6.44 //</l>\n</lg>\n\n<lg>\n<l>vyāsāṣṭakam idaṃ puṇyaṃ yaḥ paṭhecchivasannidhau /</l>\n<l>vyāsas tasya bhavet prīto narmadā ca prasīdati // RKS_6.45 //</l>\n</lg>\n\n<lg>\n<l>evaṃ stuto mahādevo vyāsena tu mahātmanā /</l>\n<l>śivo vyāsasya santuṣṭa idaṃ vacanamabravīt // RKS_6.46 //</l>\n</lg>\n\n<lg>\n<l>kiṃ karomi sthito vipra varaṃ brūhi yathepsitam /</l>\n<l>varaṃ dadāmi te prīto yena tvaṃ sukhamedhase // RKS_6.47 //</l>\n</lg>\n\n<lg>\n<l>vyāsa uvāca:</l>\n<l>narmadādakṣiṇe kūle tiṣṭha tvaṃ cottare śiva /</l>\n<l>āśramās te bhaviṣyanti sarve puṇyatamāḥ smṛtāḥ // RKS_6.48 //</l>\n</lg>\n\n<lg>\n<l>evam uktvā tato vyāsaṃ tatraivāntara dhīyata /</l>\n<l>vyāso 'pi cātra vatsyāmi dakṣiṇaṃ narmade vraja // RKS_6.49 //</l>\n</lg>\n\n<lg>\n<l>tataś ca daṇḍakāṣṭhena cālayāmāsa narmadām /</l>\n<l>narmadā cābravīd vākyaṃ pūrvamārgeṇa sā gatā // RKS_6.50 //</l>\n</lg>\n\n<lg>\n<l>tato vyāsas tu saṃkruddho yugāntāgnir ivābhavat /</l>\n<l>vyāsas tu kupito rājan santīrṇo dvijasattamaḥ // RKS_6.51 //</l>\n</lg>\n\n<lg>\n<l>huṃkāritā ca sā devī nāgatā tatra narmadā /</l>\n<l>nāhaṃ kopavata vipra pralayaṃ yāmi karhicit // RKS_6.52 //</l>\n</lg>\n\n<lg>\n<l>saptakalpakṣaye vṛtte na mṛtā 'smīti narmadā /</l>\n<l>tato dvijas tu saṃjāto dakṣiṇena tato gatā // RKS_6.53 //</l>\n</lg>\n\n<lg>\n<l>na vāritā ca sā 'nena vyāsabhītā mahānadī /</l>\n<l>uttare munayaḥ sarve kūle tiṣṭhanty anekaśaḥ // RKS_6.54 //</l>\n</lg>\n\n<lg>\n<l>tataste hṛṣṭamanaso munayaḥ śaṃsitavratāḥ /</l>\n<l>vyāsena cārjitaṃ śrāddhaṃ tathā 'nyair munipuṅgavaiḥ // RKS_6.55 //</l>\n</lg>\n\n<l>pitaro dvādaśābdāni tārpitās te narādhipa // RKS_6.56 //</l>\n\n<p>iti revākhaṇḍe narmadāmāhātye ṣaṣṭho 'dhyāyaḥ ||</p>\n\n<p>RKS adhyāya 7</p>\n\n<lg>\n<l>mārkaṇḍeya uvāca:</l>\n<l>anyattīrthaṃ mahāpuṇyaṃ sarvapāpapraṇāśanam /</l>\n<l>aśvamedhasamudbhūtā nadī yatra varāṅganā // RKS_7.1 //</l>\n</lg>\n\n<lg>\n<l>snātvā ca saṅgame yatra hayamedhaphalaṃ labhet /</l>\n<l>vyādhibhir mucyate yatra nārī vā yadi vānaraḥ // RKS_7.2 //</l>\n</lg>\n\n<lg>\n<l>śrāddhaṃ tatra prakurvantaḥ pitṝṇāṃ prītivardhanam /</l>\n<l>tripuryāṃ pūrvabhāge tu diśi yāmyāṃ śivaḥ sthitaḥ // RKS_7.3 //</l>\n</lg>\n\n<lg>\n<l>anugrahārthaṃ lokānāṃ śaivakṣetraṃ vidurbudhāḥ /</l>\n<l>pañcāśītiḥ kurukṣetre paścāśītir ivātra tu // RKS_7.4 //</l>\n</lg>\n\n<lg>\n<l>rāhusūryasamāyoge samānaṃ kīrtitaṃ suraiḥ /</l>\n<l>śrāddhe trīṇi ca lakṣāṇi purāṇe kīrtitāni vai // RKS_7.5 //</l>\n</lg>\n\n<lg>\n<l>tīrthānāṃ tāni atraiva tiṣṭhanti nṛpasattama /</l>\n<l>yatra tiṣṭhati deveśo mādhavo madhusūdanaḥ // RKS_7.6 //</l>\n</lg>\n\n<lg>\n<l>utpalāvartanāmā ca sahasramastako hariḥ /</l>\n<l>haraśca dvividhāve tau tṛtīyā caiva narmadā // RKS_7.7 //</l>\n</lg>\n\n<lg>\n<l>tasyāḥ kiṃ varṇyate rājan devair api savāsavaiḥ /</l>\n<l>tatra snātvā mahārāja sambhavo na punar bhavet // RKS_7.8 //</l>\n</lg>\n\n<lg>\n<l>pāpayoniṃ ca na viśed yamalokaṃ na paśyati /</l>\n<l>arcanād devadevasya gāṇapatyam avāpyate // RKS_7.9 //</l>\n</lg>\n\n<lg>\n<l>utpanno hi harir yatra śaṅkhacakragadādharaḥ /</l>\n<l>upāsyate suraiḥ sarvair brahmaśakrapurogamaiḥ // RKS_7.10 //</l>\n</lg>\n\n<lg>\n<l>krośamātraṃ harikṣetraṃ kathaṃ śocanti mānavāḥ /</l>\n<l>atrāntare mṛtā ye ca kṛmikīṭapataṅgamāḥ // RKS_7.11 //</l>\n</lg>\n\n<lg>\n<l>te 'pi yānti harer lokaṃ kiṃ punarvaiṣṇavā nṛpa /</l>\n<l>avaśaḥ svavaśo 'pi syāt prāṇatyāgaṃ karoti yaḥ // RKS_7.12 //</l>\n</lg>\n\n<lg>\n<l>daśavarṣasahasrāṇi rājā vaidyādhare pure /</l>\n<l>tilodakapradānena piṇḍadānena bhārata // RKS_7.13 //</l>\n</lg>\n\n<lg>\n<l>pitaras tasya tṛpyanti tṛptā yānti parā gatim /</l>\n<l>ekādaśyāṃ nirāhāro gandhapuṣpaiḥ samarcayet // RKS_7.14 //</l>\n</lg>\n\n<lg>\n<l>rātrau jāgaraṇaṃ kṛtvā dīpamālāṃ prabodhayet /</l>\n<l>dvādaśyāṃ pañcagavyaṃ tu haviṣyānnena pāraṇam // RKS_7.15 //</l>\n</lg>\n\n<lg>\n<l>bhaktyā tu bhojayed viprān sahasraṃ ca sadakṣiṇām /</l>\n<l>oṃ namo bhagavate vāsudevāya ||</l>\n</lg>\n\n<l>imaṃ mantraṃ japan yastu śucir bhūtvā samāhitaḥ // RKS_7.16 //</l>\n\n<lg>\n<l>na tasya punarādhānaṃ janma caiva yudhiṣṭhira /</l>\n<l>anekabhāvikaṃ ghoraṃ tūlarāśim ivānalaḥ // RKS_7.17 //</l>\n</lg>\n\n<lg>\n<l>tatkṣaṇād dahate kṛtsnamedhāṃsīvahutāśanaḥ /</l>\n<l>kalpakalpānugau devau nārāyaṇamaheśvarau // RKS_7.18 //</l>\n</lg>\n\n<lg>\n<l>dakṣiṇāṃ diśamāsthāya revātīre vyavasthitau /</l>\n<l>arcitau ca tau deveśau surāsuragaṇais tathā // RKS_7.19 //</l>\n</lg>\n\n<lg>\n<l>siddhavidyādharair yakṣair gandharvaiḥ kinnarair naraiḥ /</l>\n<l>sthāṇuḥ puṇyajalāvarte hyavatāra purākṛtaḥ // RKS_7.20 //</l>\n</lg>\n\n<lg>\n<l>anugrahāya lokānāṃ devānāṃ hitakāmyayā /</l>\n<l>nanāda sumahānādaṃ ghorarūpaṃ bhayānakam // RKS_7.21 //</l>\n</lg>\n\n<lg>\n<l>pinākinā ca śūlena bhittvā caiva rasātalam /</l>\n<l>samānītā ca sāvitrī svargasopānapaddhatiḥ // RKS_7.22 //</l>\n</lg>\n\n<lg>\n<l>mānavāḥ kṣīṇapāpāś ca tathā yānti parāṃ gatim /</l>\n<l>ajñānatama sā dhvastā nāvarohānti ye janāḥ // RKS_7.23 //</l>\n</lg>\n\n<lg>\n<l>ātmānaṃ nāvamanyante pāpopahatacetasaḥ /</l>\n<l>kalpagāṃ ye na sevante teṣāṃ janma nirarthakam // RKS_7.24 //</l>\n</lg>\n\n<lg>\n<l>aṣṭāviṃśatir atraiva liṅgānāṃ tu svayambhuvām /</l>\n<l>pūjane saṃsthitā rājan chivasya ca mahātmanaḥ // RKS_7.25 //</l>\n</lg>\n\n<lg>\n<l>sthāneśvaraṃ mahādevaṃ śūlapāṇiṃ tathā param /</l>\n<l>sapteśvaraṃ ca kalpeśaṃ hiraṇyaṃ jātavedasam // RKS_7.26 //</l>\n</lg>\n\n<lg>\n<l>prājāpatyaṃ siddhanāthaṃ śaśāṅkanayanaṃ tathā /</l>\n<l>anukeśaṃ tathā skandam āśvinaṃ taijasaṃ tathā // RKS_7.27 //</l>\n</lg>\n\n<lg>\n<l>brahmeśvaraṃ cāgnigarbhaṃ śrīkaṇṭhaṃ ca umāpatim /</l>\n<l>nīlakaṇṭhaṃ ca khaṭvāṅgaṃ mahākālaṃ ghaṭeśvaram // RKS_7.28 //</l>\n</lg>\n\n<lg>\n<l>trilocanaṃ tryambakaṃ ca devadevaṃ maheśvaram /</l>\n<l>etāny anyāni caiveha siddhaliṅgāni bhārata // RKS_7.29 //</l>\n</lg>\n\n<lg>\n<l>anaṅgaṃ kāmadevaṃ ca ratiprītisamanvitam /</l>\n<l>siddhamanvantaraṃ caiva yatrānaṅgatrayodaśī // RKS_7.30 //</l>\n</lg>\n\n<lg>\n<l>rambhātṛtīya tatraiva tathā kṛṣṇāṣṭamī nṛpa /</l>\n<l>vidyādharī ca tatraiva urvaśī ca tilottamā // RKS_7.31 //</l>\n</lg>\n\n<lg>\n<l>ahalyā menakā caiva tathā 'nyāś ca varāṅganāḥ /</l>\n<l>dākṣāyaṇī cānumatī campakā saṃbharāyaṇī // RKS_7.32 //</l>\n</lg>\n\n<lg>\n<l>etāścā 'nyāśca tatraiva bahvyaḥ siddhā viśāmpate /</l>\n<l>keśavasya purī ramyā puṇyā pāpaharā nṛpa // RKS_7.33 //</l>\n</lg>\n\n<lg>\n<l>surāsurāṇāṃ sarveṣāṃ dānavānāṃ ca bhārata /</l>\n<l>svargamārgapradā devī tathā hariharātmikā // RKS_7.34 //</l>\n</lg>\n\n<lg>\n<l>etat te kīrtitaṃ rājan yathā vṛṣṭaṃ purātanam /</l>\n<l>snānāvagāhanāt pānācchravaṇāt kīrtanād api // RKS_7.35 //</l>\n</lg>\n\n<lg>\n<l>anekabhāvikaṃ ghoramaghaṃ naśyati tatkṣaṇāt /</l>\n<l>tatas tasmin mahābhāga kapilātīrthamuttamam // RKS_7.36 //</l>\n</lg>\n\n<lg>\n<l>revāyā uttare kūle sarvapāpaharaṃ param /</l>\n<l>tatra snātvā naro rājan nārī vāpi jitendriyā // RKS_7.37 //</l>\n</lg>\n\n<lg>\n<l>tarpayitvā pitṝn devān mucyate ca ṛṇatrayāt /</l>\n<l>brāhmaṇān bhojayitvā tu labhate paramāṅgatim // RKS_7.38 //</l>\n</lg>\n\n<p>iti śrīskandapurāṇe revākhaṇḍe vyāsatīrthamahimavarṇano nāma saptamo 'dhyāyaḥ ||</p>\n\n<p>RKS adhyāya 8</p>\n\n<lg>\n<l>mārkaṇḍeya uvāca:</l>\n<l>athānyat paramaṃ tīrthaṃ triṣu lokeṣu viśrutam /</l>\n<l>tripurī nāma vikhyātaṃ revāyā uttaretaṭe // RKS_8.1 //</l>\n</lg>\n\n<lg>\n<l>sapādalakṣatīrthāni yatra tiṣṭhanti bhārata /</l>\n<l>śatamaṣṭottaraṃ tatra liṅgānāṃ tu svayambhuvām // RKS_8.2 //</l>\n</lg>\n\n<lg>\n<l>tripuraḥ pātito rājan devadevena śūlinā /</l>\n<l>stotavyaṃ kiṃ paraṃ tatra surāsuraniṣevitam // RKS_8.3 //</l>\n</lg>\n\n<lg>\n<l>lokānugrahakaṃ devaṃ svayaṃ viddhi maheśvaram /</l>\n<l>gokarṇaṃ nāma vikhyātaṃ bhogadaṃ mokṣadāyakam // RKS_8.4 //</l>\n</lg>\n\n<lg>\n<l>kīrtanād devadevasya snapanenā 'rcanena ca /</l>\n<l>toyena narmadāyās tu brahmahatyā praṇaśyati // RKS_8.5 //</l>\n</lg>\n\n<lg>\n<l>gandhadhūpapradīpaiś ca tathā vibhavavistaraiḥ /</l>\n<l>api varṣasahasreṇa puṇyasaṃkhyā na jñāyate // RKS_8.6 //</l>\n</lg>\n\n<lg>\n<l>yadā tadā śive dānaṃ tasya saṃkhyā na vidyate /</l>\n<l>dhanyās te mānavā rājan snātvā paśyanti ye haram // RKS_8.7 //</l>\n</lg>\n\n<lg>\n<l>kailāse sa vasen martyas tripuryāṃ yo vasen nṛpa /</l>\n<l>akāmāt kāmato vā 'pi prāṇatyāgaṃ karoti yaḥ // RKS_8.8 //</l>\n</lg>\n\n<lg>\n<l>haṃsayuktavimānena kiṅkiṇīravaśālinā /</l>\n<l>chatreṇa dhriyamāṇena sauvarṇena virājatā // RKS_8.9 //</l>\n</lg>\n\n<lg>\n<l>jhallarītūryavādyena nṛtyagītotsavenaca /</l>\n<l>surāsurair vīkṣyamāṇaḥ sarvālaṅkārabhūṣitaḥ // RKS_8.10 //</l>\n</lg>\n\n<lg>\n<l>bhuṅkte tu vipulān bhogān yāvad icchan maheśvare /</l>\n<l>evam evā 'pi cānyāni yāni kāmyāni mānuṣaiḥ // RKS_8.11 //</l>\n</lg>\n\n<lg>\n<l>tripurāris tu deveśo yatra tiṣṭhati bhārata /</l>\n<l>trayastriṃśat prasiddhānāṃ devānāṃ koṭibhiḥ śivaḥ // RKS_8.12 //</l>\n</lg>\n\n<lg>\n<l>tripuryāṃ nivased yasmācchivakṣetramataḥ smṛtam /</l>\n<l>krośadvayapramāṇaṃ tu śivakṣetra prakīrtitam // RKS_8.13 //</l>\n</lg>\n\n<lg>\n<l>atrāntare mṛtā ye ca te prayānti śubhāṃ gatim /</l>\n<l>brahmaṇā tu purā ceṣṭaṃ brahmayajñaṃ makhottamam // RKS_8.14 //</l>\n</lg>\n\n<lg>\n<l>śakreṇa devarājena kṛtaṃ kratuśataṃ purā /</l>\n<l>gokarṇaṃ ca mahādevaṃ sarvasiddhipradāyakam // RKS_8.15 //</l>\n</lg>\n\n<lg>\n<l>vaṭeśvaraṃ tathā cānyaṃ siddhaliṅgaṃ sureśvaram /</l>\n<l>īśvaraṃ caiva kāmeśamaśvibhyām arcitaṃ haram // RKS_8.16 //</l>\n</lg>\n\n<lg>\n<l>anaṅgaṃ vāmadevaṃ ca kapoteśvaram eva ca /</l>\n<l>sarveśvaraṃ somanāthaṃ ṛṇamocanam eva ca // RKS_8.17 //</l>\n</lg>\n\n<lg>\n<l>kapālamocanaṃ devaṃ tathānyam aghanāśanam /</l>\n<l>indreśvaraṃ ca brahmeśaṃ śivaṃ nārāyaṇaṃ bhavam // RKS_8.18 //</l>\n</lg>\n\n<lg>\n<l>viśvadevaṃ siddhanātham amaraṃ cāndram eva ca /</l>\n<l>siddhaṃ vidyādharaṃ yajñam atulaṃ vāsavaṃ tathā // RKS_8.19 //</l>\n</lg>\n\n<lg>\n<l>īśānamagnigarbhaṃ ca kuberamatulaṃ tathā /</l>\n<l>gāyatraṃ caiva sāvitraṃ rohiṇītīrthameva ca // RKS_8.20 //</l>\n</lg>\n\n<lg>\n<l>dākṣāyaṇī caiva satī dakṣayajñaharā smṛtā /</l>\n<l>ratnāvalī sūryapatnī sūryabhāmā ca vāruṇī // RKS_8.21 //</l>\n</lg>\n\n<lg>\n<l>viṣṇur marīcir maitreyaṛṣyaśṛṅgo vibhāṇḍajaḥ /</l>\n<l>tapasvī śaunako gargo durvāsā ugratāpasaḥ // RKS_8.22 //</l>\n</lg>\n\n<lg>\n<l>pañcāyutāni siddhāni tripuryāṃ nṛpasattama /</l>\n<l>api varṣasahasrāṇi na stotuṃ śakyate purī // RKS_8.23 //</l>\n</lg>\n\n<lg>\n<l>tripurīkṣetramāhātmyaṃ śakreṇāpi narādhipa /</l>\n<l>anekāni sahasrāṇi kṣatriyāṇāṃ yudhiṣṭhira // RKS_8.24 //</l>\n</lg>\n\n<lg>\n<l>dīkṣāyajñavidhānena nākapṛṣṭhamupāsate /</l>\n<l>itihāsaṃ pravakṣyāmi ādikalpe kṛte yuge // RKS_8.25 //</l>\n</lg>\n\n<lg>\n<l>svāyambhuve 'ntare prāpte kāpile kālasaṃjñake /</l>\n<l>manurnāma purā rājā cakravartī mahāyaśāḥ // RKS_8.26 //</l>\n</lg>\n\n<lg>\n<l>ayodhyāṃ sa purīṃ lebhe sūryavaṃśo mahīpatiḥ /</l>\n<l>samārādhya mahādevaṃ śaṅkaraṃ madhusūdanam // RKS_8.27 //</l>\n</lg>\n\n<lg>\n<l>avadhyā dānavair yā tu nirmitā viśvakarmaṇā /</l>\n<l>vāpīkūpasahasreṇa parikhā 'ṭṭālakena vā // RKS_8.28 //</l>\n</lg>\n\n<lg>\n<l>dhanadasya purī yadvad alakā nāma viśrutā /</l>\n<l>ayodhyā śobhanā rājan chakrasyevāmarāvatī // RKS_8.29 //</l>\n</lg>\n\n<lg>\n<l>dhanadhānyasamākīrṇā sarvālaṅkārabhūṣitā /</l>\n<l>brahmaghoṣaninādena bhūmiṃ divam ivākarot // RKS_8.30 //</l>\n</lg>\n\n<lg>\n<l>sāgnihotraiś ca vidvadbhir brāhmaṇair vedapāragaiḥ /</l>\n<l>caturvarṇāś ca dharmaś ca prākṛtā itare janāḥ // RKS_8.31 //</l>\n</lg>\n\n<lg>\n<l>sapādalakṣavarṣāṇi prajā sarvā ca jīvati /</l>\n<l>na kārmaṇyajarārogā durbhikṣaṃ na tu mṛtyubhīḥ // RKS_8.32 //</l>\n</lg>\n\n<lg>\n<l>svayaṃ kāmadughā dhenuḥ pṛthivī sasyaśālinī /</l>\n<l>anyāyena ca bhūteṣu dattā hartā na vidyate // RKS_8.33 //</l>\n</lg>\n\n<lg>\n<l>navakhaṇḍāṃ saptadvīpāṃ saṃśailavanakānanām /</l>\n<l>śaśāsa medinīṃ sarvāṃ yathā śakras triviṣṭapam // RKS_8.34 //</l>\n</lg>\n\n<lg>\n<l>ekapatnīgṛhaṃ yadvad gṛhasthasya virājate /</l>\n<l>yajñadānasahasreṇa tarpitās sarvadevatāḥ // RKS_8.35 //</l>\n</lg>\n\n<lg>\n<l>yaṃ yaṃ prārthayate kāmaṃ taṃ tamāpa na saṃśayaḥ /</l>\n<l>eko doṣaḥ paraṃ tatra nadī naivā 'tra vidyate // RKS_8.36 //</l>\n</lg>\n\n<lg>\n<l>rāhusomasamāyoge devakhātaṃ samāyayau /</l>\n<l>snānaṃ kartuṃ samādhāya brāhmaṇair vaidapāragaiḥ // RKS_8.37 //</l>\n</lg>\n\n<lg>\n<l>vimānānāṃ sahasreṇa gatvā viśaṃ nṛpottamaḥ /</l>\n<l>śaṅkhatūryaninādena veṇuvīṇāsvanena ca // RKS_8.38 //</l>\n</lg>\n\n<lg>\n<l>sāntaḥ puraparīvāro vīkṣyamāṇo 'ṅganāgaṇaiḥ /</l>\n<l>nirvartya parvakāle tu dānahomavidhikriyām // RKS_8.39 //</l>\n</lg>\n\n<lg>\n<l>viveśa nagarīṃ puṇyām ayodhyāṃ devanirmitām /</l>\n<l>paurṇamāsyāṃ gate yāme svasthe caiva nṛpottame // RKS_8.40 //</l>\n</lg>\n\n<lg>\n<l>śrūyate kiṅkiṇīśabda ākāśe vyomacāriṇām /</l>\n<l>gītavāditrayuktānāṃ sahasraṃ paṅktiḥ vājinām // RKS_8.41 //</l>\n</lg>\n\n<lg>\n<l>manoharāṇāṃ yānānāṃ dṛṣṭvā caiva divaukasām /</l>\n<l>jagāma vismayaṃ rājā bhavanopari śobhitaḥ // RKS_8.42 //</l>\n</lg>\n\n<lg>\n<l>kasyaitāni vimānāni mamaiva bhavanopari /</l>\n<l>śayane śayane caiva kāmabhogavivārjitaḥ // RKS_8.43 //</l>\n</lg>\n\n<lg>\n<l>śokopahatacittasya cintayā vyākulīkṛtaḥ /</l>\n<l>kim idaṃ sāhasaṃ loke vimānānāṃ nabhopari // RKS_8.44 //</l>\n</lg>\n\n<lg>\n<l>evaṃ cintayatas tasya sā niṣkrāntā niśā nṛpa /</l>\n<l>udite ca tathā sūrye dharmakarma samāpya vai // RKS_8.45 //</l>\n</lg>\n\n<lg>\n<l>vaśiṣṭhaṃ prāha rājarṣir abhivādya namaskṛtam /</l>\n<l>upaviṣṭaṃ yathā nyāyam āsane devanirmite // RKS_8.46 //</l>\n</lg>\n\n<lg>\n<l>itihāsapurāṇādi śrāvayan vidhipūrvakam /</l>\n<l>manunā ca purā pṛṣṭo vaśiṣṭho munipuṅgavaḥ // RKS_8.47 //</l>\n</lg>\n\n<lg>\n<l>kasyaitāni vimānāni mamopari mahāmune /</l>\n<l>kena karmmavipākena dānena niyamena ca // RKS_8.48 //</l>\n</lg>\n\n<lg>\n<l>saṃśayo me mahābhāga trikālajña nivedaya /</l>\n<l>kasmin deśe kṛto yajñaḥ svargakāmaphalapradaḥ // RKS_8.49 //</l>\n</lg>\n\n<lg>\n<l>yena yāmya kṣayāṃl lokān nityāntaka vivārjitān /</l>\n<l>kṣatravaṃśasamutpanno yas tu vai śikṣate kṣitim // RKS_8.50 //</l>\n</lg>\n\n<lg>\n<l>mātṛkaṃ paitṛkaṃ vaṃśaṃ yajñam iṣṭvā divaṃ nayet /</l>\n<l>sa jāto yena bhūlokaḥ sarvathāvadyavarjitaḥ // RKS_8.51 //</l>\n</lg>\n\n<lg>\n<l>anye putratvam āpannāste tu kleśāya kevalam /</l>\n<l>evam ukto vaśiṣṭhas tu manunā brāhmaṇaiḥ saha /</l>\n<l>prasannas tv abravīt taṃ tu vaśiṣṭho munisattamaḥ // RKS_8.52 //</l>\n</lg>\n\n<lg>\n<l>śṛṇuṣva tvaṃ mahābhāga kathyamānaṃ nibodha me /</l>\n<l>brahmaṇā gaditaṃ pūrvaṃ kaśyapasya mahāmuneḥ // RKS_8.53 //</l>\n</lg>\n\n<lg>\n<l>dakṣasyātrer guroś caiva prajāpatir akalpayat /</l>\n<l>vedaśrutapurāṇoktaṃ tatra kṛtsnaṃ mayā śrutam // RKS_8.54 //</l>\n</lg>\n\n<lg>\n<l>hanta te kathayiṣyāmi yathāvadanupūrvaśaḥ /</l>\n<l>purāṇavedabāhyaṃ tu karmma yatkriyate nṛpa // RKS_8.55 //</l>\n</lg>\n\n<lg>\n<l>na tat santaḥ praśaṃsanti dharmahāniś ca jāyate /</l>\n<l>narmadātīramāśritya tripurī nāma viśrutā // RKS_8.56 //</l>\n</lg>\n\n<lg>\n<l>yair iṣṭaṃ tatra yajñais tu dānahomabalikriyā /</l>\n<l>teṣāṃ rājan vimānāni sthitāny upari veśmanaḥ // RKS_8.57 //</l>\n</lg>\n\n<lg>\n<l>na tāṃ laṅghayituṃ śaktāḥ sarve devās savāsavāḥ /</l>\n<l>atikrāmanti te svargaṃ śivena saha modante // RKS_8.58 //</l>\n</lg>\n\n<lg>\n<l>viṣādaṃ tyaja rājendra gahanā karmmaṇāṃ gatiḥ /</l>\n<l>anyakṣetre sahasraṃ tu dattaṃ taptaṃ hutaṃ tathā // RKS_8.59 //</l>\n</lg>\n\n<lg>\n<l>ekaṃ tu kalpagā tīre tulyaṃ bhavati vā na vā /</l>\n<l>śivena śrāvitaṃ cāsīt purāṇaṃ skandakīrtitam // RKS_8.60 //</l>\n</lg>\n\n<lg>\n<l>jambūdvīpe mahārāja ekā devī tu narmadā /</l>\n<l>pāpakarmadurācārān nayate sma divaukasam // RKS_8.61 //</l>\n</lg>\n\n<lg>\n<l>te 'pi yānti na sandehaḥ kalpagātoyadarśanāt /</l>\n<l>dharmadhvajāś ca ye martyās triṣu lokeṣu viśrutāḥ // RKS_8.62 //</l>\n</lg>\n\n<lg>\n<l>saṃsārārṇavamagnānāṃ pāpopahatacetasām /</l>\n<l>yānarūpāvarārohā trailokye sacarācare // RKS_8.63 //</l>\n</lg>\n\n<lg>\n<l>ekavaktras tu tat puṇyaṃ na guṇān stotumarhati /</l>\n<l>tyaktvā caiva mahābhāga brahmaviṣṇumaheśvarān // RKS_8.64 //</l>\n</lg>\n\n<lg>\n<l>saṃkhyāṃ kartuṃ na śaknoti tapaso dānakarmmaṇām /</l>\n<l>na gaṅgāyamunā cāpi nadī caiva sarasvatī // RKS_8.65 //</l>\n</lg>\n\n<lg>\n<l>irāvatī vitastā ca vipāśā kapilā tathā /</l>\n<l>śoṇaś ca ghargharaś caiva sāraṅgā badarī tathā // RKS_8.66 //</l>\n</lg>\n\n<lg>\n<l>puṇyā mahānadī tāpī gaṇḍakī ca payoṣṇikā /</l>\n<l>tuṅgabhadrā mahāpuṇyā bhīmarathyā mahānadī // RKS_8.67 //</l>\n</lg>\n\n<lg>\n<l>tīrthāni sāgarāṇāṃ hi jambūdvīpe vasanti hi /</l>\n<l>devakhātataḍāgeṣu garteṣu ca saritsu ca // RKS_8.68 //</l>\n</lg>\n\n<lg>\n<l>kiṃ phalaṃ labhate martya iṣṭvā yajñair nṛpottama /</l>\n<l>anyakṣetre kṛtaṃ pāpaṃ puṇyakṣetre vinaśyati // RKS_8.69 //</l>\n</lg>\n\n<lg>\n<l>puṇyakṣetre kṛtaṃ pāpaṃ vajralepo bhaviṣyati /</l>\n<l>ayaṃ yathā tathā dharmaḥ samaṃ bhārata vartate // RKS_8.70 //</l>\n</lg>\n\n<lg>\n<l>tasmāt pāpaṃ na kurvīta cañcale jīvite sati /</l>\n<l>śrutvākhyānam idaṃ rājā narmadākīrtanaṃ śubham // RKS_8.71 //</l>\n</lg>\n\n<lg>\n<l>ādideśa tato 'mātyān bhṛtyāṃś caiva sahasraśaḥ /</l>\n<l>rājopaskaram ādāya yūyaṃ gacchatamāciram // RKS_8.72 //</l>\n</lg>\n\n<lg>\n<l>dhenūnāṃ pañcalakṣāṇi savatsānāṃ ca bhārata /</l>\n<l>śyāmakarṇahayānāṃ ca lakṣamekaṃ śitatviṣām // RKS_8.73 //</l>\n</lg>\n\n<l>ayutaṃ ca karīndrāṇāṃ ghaṇṭābharaṇasaṃyujām // RKS_8.74 //</l>\n\n<lg>\n<l>hiraṇyakoṭīḥ pañcāśat sarvāsṛṅmaṇayas tathā /</l>\n<l>sumuhūrte sunakṣatre candre caikādaśe śubhe // RKS_8.75 //</l>\n</lg>\n\n<lg>\n<l>nānādeśanṛpaiḥ sārddhaṃ gītavāditramaṅgalaiḥ /</l>\n<l>divyayānasamārūḍhaḥ stūyamāno muhur muhuḥ // RKS_8.76 //</l>\n</lg>\n\n<lg>\n<l>brāhmaṇair vedavidbhiś ca prāyācca tripurīṃ nṛpaḥ /</l>\n<l>saptakalpavahāṃ puṇyāṃ surāsuranamaskṛtām // RKS_8.77 //</l>\n</lg>\n\n<lg>\n<l>ājanmarūḍhais tu pāpaiḥ sāntaḥ puraparicchadaḥ /</l>\n<l>vimuktaḥ pṛthivīpālaḥ kalpagā toyadarśanāt // RKS_8.78 //</l>\n</lg>\n\n<lg>\n<l>pṛthivyāṃ yāni tīrthāni āsamudrāntagocare /</l>\n<l>mekalātoyasaṃsparśāt pavitrāṇīha tāny api // RKS_8.79 //</l>\n</lg>\n\n<lg>\n<l>snānaṃ kṛtvā yathā nyāyaṃ pitṝn devāṃś ca tarpayan /</l>\n<l>arcayitvā maheśānaṃ gandhapuṣpavilepanaiḥ // RKS_8.80 //</l>\n</lg>\n\n<lg>\n<l>daśayojanaparyyantaṃ yajñarūpaṃ ca maṇḍapam /</l>\n<l>akārayan mahābāhuḥ sarvadharmaparāyaṇaḥ // RKS_8.81 //</l>\n</lg>\n\n<lg>\n<l>hemarūpyam ayaṃ sarvaṃ yac cānyad bhojyabhājanam /</l>\n<l>agastyo gautamo gargo viṣṇuḥ śātātapas tathā // RKS_8.82 //</l>\n</lg>\n\n<lg>\n<l>atriś caiva vaśiṣṭhaś ca pulastyaḥ pulahaḥ kratuḥ /</l>\n<l>bhṛgur agnirmarīciś ca kaśyapo 'tha manus tathā // RKS_8.83 //</l>\n</lg>\n\n<lg>\n<l>durvāsā yājñavalkyaś ca bharadvājo 'tha bhallukaḥ /</l>\n<l>viśvāmitro jamadagnī ṛṣyaśṛṅgo vibhāṇḍakaḥ // RKS_8.84 //</l>\n</lg>\n\n<lg>\n<l>dakṣaḥ parāśaro vyāsaḥ kāṣāyaṇabṛhaspatī /</l>\n<l>ete cānye ca bahava ṛṣayaḥ śaṃsitavratāḥ // RKS_8.85 //</l>\n</lg>\n\n<lg>\n<l>caturvidyāvedavido yajñakarmmaviśāradāḥ /</l>\n<l>tīrthaṃ vai puṣkaraṃ yadvad brahmaviṣṇuśivātmakam // RKS_8.86 //</l>\n</lg>\n\n<lg>\n<l>tatra prāvartayad yajñaṃ hayamedhamanuttamam /</l>\n<l>āhūtā devatāḥ sarvā devendraḥ pākaśāsanaḥ // RKS_8.87 //</l>\n</lg>\n\n<lg>\n<l>tarpitā arghapādyaiś ca madhuparkaiś ca viṣṭaraiḥ /</l>\n<l>tato nivartito yajño yathokto vedakarmmaṇā // RKS_8.88 //</l>\n</lg>\n\n<lg>\n<l>tarpitā brāhmaṇās sarve yathā vibhavavistaraiḥ /</l>\n<l>hārakeyūrakaṭakaiḥ kaṇṭhābharaṇabhūṣaṇaiḥ // RKS_8.89 //</l>\n</lg>\n\n<lg>\n<l>kecit kuṅjaram ārūḍhās tathā ca hayasaṃsthitāḥ /</l>\n<l>divyayānasamārūḍhā divyamālāvalambinaḥ // RKS_8.90 //</l>\n</lg>\n\n<lg>\n<l>vayāṃsi pakṣiṇo yatra tathā 'nye vanacāriṇaḥ /</l>\n<l>yajñocchiṣṭeṣu lulitā jātāḥ sarve hiraṇmayāḥ // RKS_8.91 //</l>\n</lg>\n\n<lg>\n<l>yaṃ yaṃ kāmaṃ prārthayate taṃ taṃ prāpnotyasaṃśayam /</l>\n<l>ghoṣaṇā kriyatāṃ rāṣṭre daṇḍahastais tu kiṅkaraiḥ // RKS_8.92 //</l>\n</lg>\n\n<lg>\n<l>pitṛdevamanuṣyāś ca tṛptā yānti parāṃ gatim /</l>\n<l>brahmaviṣṇumaheśānā varaṃ dattvā divaṃ yayuḥ // RKS_8.93 //</l>\n</lg>\n\n<lg>\n<l>atra yajñas tapodānaṃ sarvaṃ bhavati cākṣayam /</l>\n<l>evaṃ nivartito yajño rājñaścāmitatejasaḥ // RKS_8.94 //</l>\n</lg>\n\n<lg>\n<l>kṛtāñjalipuṭo bhūtvā manurity āha kalpagām /</l>\n<l>cāndrāyaṇasahasrasya somayāgaśatasya ca // RKS_8.95 //</l>\n</lg>\n\n<lg>\n<l>tvat toyapānamātreṇa samam bhavati vā na vā /</l>\n<l>lokānāṃ tāraṇārthāya avatīrṇā mahānadī // RKS_8.96 //</l>\n</lg>\n\n<lg>\n<l>tvayā vyāptaṃ jagatkṛtsnaṃ lokāścaiva carācarāḥ /</l>\n<l>snānāvagāhanāt pānāt smaraṇāt kīrtanād api // RKS_8.97 //</l>\n</lg>\n\n<lg>\n<l>anekabhāvikaṃ pāpaṃ tūlarāśim ivānalaḥ /</l>\n<l>dahaty evaṃ hi toyaṃ te nātra kāryyā vicāraṇā // RKS_8.98 //</l>\n</lg>\n\n<lg>\n<l>svargasopānabhūtā 'si pitṝṇāṃ hitakāmyayā /</l>\n<l>divaṃ naya varārohe bhūtagrāmaṃ caturvidham // RKS_8.99 //</l>\n</lg>\n\n<lg>\n<l>yāḥ kāścit sarito loke tīrthāni vividhāni ca /</l>\n<l>teṣāṃ tvaṃ jananī devi pitṝṇāṃ tāriṇī parā // RKS_8.100 //</l>\n</lg>\n\n<lg>\n<l>tvayā vinā tu yat tīrthaṃ dharmakarmaśubhodayam /</l>\n<l>sūryeṇaiva vihīnaṃ hi nirālokaṃ jagad yathā // RKS_8.101 //</l>\n</lg>\n\n<lg>\n<l>sūryācandramasorbhāvaḥ sāmānyaḥ sarvajantuṣu /</l>\n<l>samaṃ varṣati parjanyaḥ sasyeṣu ca tṛṇeṣu ca // RKS_8.102 //</l>\n</lg>\n\n<lg>\n<l>tathā tvaṃ sarvalokānāṃ mātā caiva garīyasī /</l>\n<l>api varṣasahasreṇa guṇān kīrtayituṃ śubhe // RKS_8.103 //</l>\n</lg>\n\n<lg>\n<l>brahmā bṛhaspatiś caiva na śakto 'pi varānane /</l>\n<l>stotraṃ śrutvā mahābhāgā manoramitatejasaḥ // RKS_8.104 //</l>\n</lg>\n\n<lg>\n<l>pratyuvāca varārohā makarāsanasaṃsthitā /</l>\n<l>sarvābharaṇaśobhāḍhyā candrakāntinibhānanā // RKS_8.105 //</l>\n</lg>\n\n<lg>\n<l>varaṃ vṛṇu mahābhāga tuṣṭā 'smi manasīpsitam /</l>\n<l>namaskṛtya mahādevīṃ rājā vacanamabravīt // RKS_8.106 //</l>\n</lg>\n\n<lg>\n<l>yadi tuṣṭā varārohe varaṃ dātuṃ mamecchasi /</l>\n<l>tīrthabhūtaṃ jagat sarvaṃ kuruṣva varavarṇini // RKS_8.107 //</l>\n</lg>\n\n<lg>\n<l>ayodhyāviṣaye deśe sravantyaḥ sambhavantviti /</l>\n<l>nānāvidhās tu sarito gaṅgādyās tu surālaye // RKS_8.108 //</l>\n</lg>\n\n<l>yathā ca patitās sarvās tathā tvaṃ kalpage kuru // RKS_8.109 //</l>\n\n<p>iti śrīskandapurāṇe revākhaṇḍe tripurīvarṇano nāmāṣṭamo 'dhyāyaḥ ||</p>\n\n<p>RKS adhyāya 9</p>\n\n<lg>\n<l>narmadovāca:</l>\n<l>tretāyāṃ prathame pāde tava vaṃśe nṛpottama /</l>\n<l>bhagīratha iti khyātaḥ sa gaṅgā mānayiṣyati // RKS_9.1 //</l>\n</lg>\n\n<lg>\n<l>sagarāḥ ṣaṣṭisāhasrā alābujasamudbhavāḥ /</l>\n<l>kapilasya tu mārgeṇa haye pātālagāmini // RKS_9.2 //</l>\n</lg>\n\n<lg>\n<l>piturājñā 'vasāne tu vidārya dharaṇīṃ tataḥ /</l>\n<l>hayaṃ tu vāsudevena sāgarās te vidurbudhāḥ // RKS_9.3 //</l>\n</lg>\n\n<lg>\n<l>praviṣṭāḥ sāgarās te tu rasātalatalaṃ gatāḥ /</l>\n<l>tān ahaṃ pūrayiṣyāmi ātmatoyena suvrata // RKS_9.4 //</l>\n</lg>\n\n<lg>\n<l>evaṃ vṛto varas tāvac cheṣaṃ vṛṇu nareśvara /</l>\n<l>pāde dvitīye tretāyāḥ kālindī ca sarasvatī // RKS_9.5 //</l>\n</lg>\n\n<lg>\n<l>sarayūr gaṇḍakī nāma mahābhāgā viniḥsṛtāḥ /</l>\n<l>bhagīratha iti khyātas tava vaṃśe bhaviṣyati // RKS_9.6 //</l>\n</lg>\n\n<lg>\n<l>bhāgīrathī ca vikhyātā bhaviṣyati saridvarā /</l>\n<l>gaṅgā ca jāhnavī caiva samabhāgā prakīrtitā // RKS_9.7 //</l>\n</lg>\n\n<lg>\n<l>khyātiṃ yāsyanti tās sarvāḥ kanyādvīpe na saṃśayaḥ /</l>\n<l>āgacchantī tu sā gaṅgā jahnunā ca maharṣiṇā // RKS_9.8 //</l>\n</lg>\n\n<lg>\n<l>hastenākṛṣya sā pītā yathānyat prākṛtaṃ jalam /</l>\n<l>divyaṃ varṣasahasraṃ tu udare ca visarpitā // RKS_9.9 //</l>\n</lg>\n\n<lg>\n<l>viṣaṇṇavadano rājā tadāsīt sa bhagīrathaḥ /</l>\n<l>niṣkalaṃ me tapas taptaṃ śivasevā ca niṣkalā // RKS_9.10 //</l>\n</lg>\n\n<lg>\n<l>mayā tu sevitaṃ hyetaj jagat sarvaṃ carācaram /</l>\n<l>kiṃ karomīti niścitya maheśaṃ śaraṇaṃ gataḥ // RKS_9.11 //</l>\n</lg>\n\n<lg>\n<l>śivājñā sayuto bhūtvā lokānāṃ hitakāmayā /</l>\n<l>āgataśca punarmohāt tāṃ gaṅgāṃ sa mahāyaśāḥ // RKS_9.12 //</l>\n</lg>\n\n<lg>\n<l>uvāca vacanaṃ rājan ṛṣiḥ krodhasamanvitaḥ /</l>\n<l>gaṅgāyā mokṣaṇaṃ kartuṃ yo mām ārādhayiṣyati // RKS_9.13 //</l>\n</lg>\n\n<lg>\n<l>gaṅgāyā mokṣaṇaṃ tatra kartavya nā 'tra saṃśayaḥ /</l>\n<l>tasya tad vacanaṃ śrutvā jahnoramitatejasaḥ // RKS_9.14 //</l>\n</lg>\n\n<lg>\n<l>tam evārāthayāmāsa tapasogreṇa bhārata /</l>\n<l>tatas tuṣṭas tu bhagavān mumocottaravāhinīm // RKS_9.15 //</l>\n</lg>\n\n<lg>\n<l>tataḥ prabhṛti loke 'smiñ jāhnavīti prakīrtitā /</l>\n<l>etat te kathitaṃ rājaṃs tretāyāṃ yad bhaviṣyati // RKS_9.16 //</l>\n</lg>\n\n<lg>\n<l>tatraivā 'nyaṃ pravakṣyāmi markaṭītīrthamuttamam /</l>\n<l>yatra snātvā mahārāja kāmato 'kāmato 'pi vā // RKS_9.17 //</l>\n</lg>\n\n<p>cāndrāyaṇaśatasyoktaṃ yat puṇyaṃ tad avāpnuyāt /</p>\n\n<p>yudhiṣṭhira uvāca:\n<l>saṃkṣepācchrutam etaddhi vistareṇa tapodhana // RKS_9.18 //</l></p>\n\n<p>kathaṃ tu markaṭītīrthaṃ tan me kathaya suvrata /</p>\n\n<p>mārkaṇḍeya uvāca:\n<l>āsīt tretāyuge rājā satyaseno mahātapāḥ // RKS_9.19 //</l></p>\n\n<lg>\n<l>rājñī tasya priyā cāsīn nāmnā śṛṅgāravallarī /</l>\n<l>jātismarā tu subhagā kevalaṃ markaṭānanā // RKS_9.20 //</l>\n</lg>\n\n<lg>\n<l>kadācit sa mahīpālo mṛgayā priyayā saha /</l>\n<l>jagāma narmadātīraṃ nānādrumalatāyutam // RKS_9.21 //</l>\n</lg>\n\n<lg>\n<l>sthāpayitvā tu tāṃ devīṃ vanāntaram agāt tataḥ /</l>\n<l>krīḍamānā ca sā tatra vaṃśagulme svakaṃ śiraḥ // RKS_9.22 //</l>\n</lg>\n\n<lg>\n<l>vṛṣṭvā vismayamāpannā pārśvasthaṃ kaṃcid abravīt /</l>\n<l>gṛhītvaitacchiraḥ śīghraṃ narmadāyā jale kṣipa // RKS_9.23 //</l>\n</lg>\n\n<lg>\n<l>nikṣiptamātre śirasi rājñī candrānanā 'bhavat /</l>\n<l>etasminn antare rājā prāptas tatra priyā 'ntikam // RKS_9.24 //</l>\n</lg>\n\n<lg>\n<l>sa dṛṣṭvā tādṛśaṃ tasyā mukhaṃ pūrṇaśaśiprabham /</l>\n<l>pṛcchati sma priyāṃ rājā vismayāviṣṭacetanaḥ // RKS_9.25 //</l>\n</lg>\n\n<lg>\n<l>kathayāmāsa vṛttāntaṃ pūrvajanmasamudbhavam /</l>\n<l>atrāhaṃ markaṭīvāsaṃ tīre vai nārmade śūbhe // RKS_9.26 //</l>\n</lg>\n\n<lg>\n<l>kadācit krīḍamānā 'haṃ vaṃśaṃ bhittvā hyakāmataḥ /</l>\n<l>tataḥ kālavaśāj jīrṇaṃ śarīraṃ patitaṃ jale // RKS_9.27 //</l>\n</lg>\n\n<lg>\n<l>śiras tatraiva saṃlagnaṃ kapivaktrā 'smi tena vai /</l>\n<l>idānīṃ narmadātoye nikṣipte śirasi priya // RKS_9.28 //</l>\n</lg>\n\n<lg>\n<l>mukhaṃ me tīrthamāhātmyāc candrabimbasamaprabham /</l>\n<l>śrutvā sa tīrthamāhātmyaṃ vismayotphullalocanaḥ // RKS_9.29 //</l>\n</lg>\n\n<lg>\n<l>purohitaṃ samāhūya snātuṃ tatra pracakrame /</l>\n<l>snātvā tatra vidhānena hemakoṭiśataṃ dadau // RKS_9.30 //</l>\n</lg>\n\n<lg>\n<l>tadā prabhṛti rājendra markaṭītīrthamucyate /</l>\n<l>pūrvabhāgasthitaṃ tasya bhṛgutīrthamanuttamam // RKS_9.31 //</l>\n</lg>\n\n<lg>\n<l>tatra snātvā tu kārtikyāṃ nara pāpāt pramucyate /</l>\n<l>svargado mokṣadaś caiva devas tu narakeśvaraḥ // RKS_9.32 //</l>\n</lg>\n\n<lg>\n<l>devasya cāgre vaṃśo vai sammukho yatra dṛśyate /</l>\n<l>pūrvabhāge sthitaṃ tatra tasmin vaṃśe tu nirmale // RKS_9.33 //</l>\n</lg>\n\n<lg>\n<l>trilocana iti khyātaṃ tathaiva bhrukuṭisthitam /</l>\n<l>tṛtīyaṃ locanaṃ dṛṣṭvā bhṛgus tu munisattama // RKS_9.34 //</l>\n</lg>\n\n<p>praṇamya daṇḍavadbhūmau stotuṃ samupacakrame /</p>\n\n<p>bhṛgur uvāca:\n<l>praṇamāmi jane saṃsthaṃ bhūteśaṃ bhūtidaṃ haram // RKS_9.35 //</l></p>\n\n<lg>\n<l>bhāvyaṃ bhargaṃ paśupatiṃ bhuvaneśvaram eva ca /</l>\n<l>doṣamātravihīnaṃ ca nityavijñānavigraham // RKS_9.36 //</l>\n</lg>\n\n<lg>\n<l>paradravyāpaharaṇāt paradāraniṣevaṇāt /</l>\n<l>parābhavāt parābhūtaṃ rakṣa māṃ kalmaṣāt prabho // RKS_9.37 //</l>\n</lg>\n\n<lg>\n<l>ātmābhimānam uditaṃ kṣaṇabhaṅgurake tathā /</l>\n<l>kupathābhimukhaṃ dīnaṃ trāhi māṃ parameśvara // RKS_9.38 //</l>\n</lg>\n\n<lg>\n<l>dīnadvijavarasyārthe prajñāne parito bhava /</l>\n<l>vṛṣṭvā sadā śaṅkarastvaṃ mūḍhaṃ māṃ kiṃ vilambase // RKS_9.39 //</l>\n</lg>\n\n<l>tṛṣṇāṃ hara harātyarthaṃ lakṣmīṃ me dehi niścalām // RKS_9.40 //</l>\n\n<lg>\n<l>nityaṃ chinatti mohaṃ pāpaṃ hanti tāraṇaṃ vidadhāti /</l>\n<l>tava tīrthamātragamanaṃ tad api na saṃcitaṃ maheśāna // RKS_9.41 //</l>\n</lg>\n\n<lg>\n<l>bhūtimūlavibhūḍhasya vibhāgaṃ tan nirarthakam /</l>\n<l>karuṇāhṛdayaṃ nāma stotram etad bhṛgūditam // RKS_9.42 //</l>\n</lg>\n\n<lg>\n<l>yaḥ paṭhet prātarutthāya sa yāti paramāṃ gatim /</l>\n<l>stotreṇānena santuṣṭaḥ śivaḥ provāca taṃ bhṛgum // RKS_9.43 //</l>\n</lg>\n\n<lg>\n<l>sarvaṃ dāsyāmi te vipravaraṃ yan manasīpsitam /</l>\n<l>siddhiṃ caiva punaḥ ślāghyāṃ yat surair api durlabhām // RKS_9.44 //</l>\n</lg>\n\n<lg>\n<l>bhṛguruvāca:</l>\n<l>yadi tuṣṭo 'si deveśa varaṃ dātum ihecchasi /</l>\n<l>mama nāmnā 'sya tīrthasya khyātir bhavati bhūtale // RKS_9.45 //</l>\n</lg>\n\n<p>avatāraya cātmānaṃ bhṛgukṣetre maheśvara /</p>\n\n<p>śaṅkara uvāca:\n<l>evaṃ bhavatu viprendra tava nāmnā bhaviṣyati // RKS_9.46 //</l></p>\n\n<lg>\n<l>kṣetraṃ pāpaharaṃ puṇyaṃ devānām api durlabham /</l>\n<l>pitṛputravisaṃvādaḥ krodhājjātaḥ kathañcana // RKS_9.47 //</l>\n</lg>\n\n<lg>\n<l>asya tīrthasya māhātmyāt sa tu śāntiṃ gamiṣyati /</l>\n<l>tataḥ prabhṛti ye devā brahmādyāḥ kinnarā narāḥ // RKS_9.48 //</l>\n</lg>\n\n<lg>\n<l>upāsate bhṛgukṣetraṃ yatra tuṣṭo maheśvaraḥ /</l>\n<l>darśanāt sparśanāt tasya mucyate brahmahatyayā // RKS_9.49 //</l>\n</lg>\n\n<lg>\n<l>snānaṃ yaḥ kurute tatra mucyate sa ṛṇatrayāt /</l>\n<l>avatāraḥ kṛto rājan yuge tatra svayambhuvā // RKS_9.50 //</l>\n</lg>\n\n<lg>\n<l>tatra kṣetre naraśreṣṭha aṣṭau rudrāḥ prakīrtitāḥ /</l>\n<l>bhṛguś caiva tathā śūlī vedaścandramukhas tathā // RKS_9.51 //</l>\n</lg>\n\n<lg>\n<l>aṭṭahāsas tathā kālaḥ karālī cāṣṭamas tathā /</l>\n<l>aṣṭau rudrās samutpannās tasmin kṣetre yudhiṣṭhira // RKS_9.52 //</l>\n</lg>\n\n<lg>\n<l>tena ramyaṃ ca dhanyaṃ ca bhṛgukṣetram udāhṛtam /</l>\n<l>ayane viṣuve caiva saṃkrāntau grahaṇeṣu ca // RKS_9.53 //</l>\n</lg>\n\n<lg>\n<l>vyatīpāte dinacchede chāyāyāṃ tu gajasya ca /</l>\n<l>snānaṃ dānaṃ tathā homaṃ tarpaṇaṃ devatārcanam // RKS_9.54 //</l>\n</lg>\n\n<lg>\n<l>sarvaṃ tad akṣayaṃ rājaṃs tasmin kṣetre na saṃśayaḥ /</l>\n<l>snātasya ca bhṛgukṣetre ekarātroṣitasya ca // RKS_9.55 //</l>\n</lg>\n\n<lg>\n<l>yat puṇyaṃ jāyate puṃso na tatkratuśatair api /</l>\n<l>darśe bhādrapade māse śuklapakṣe viśeṣataḥ // RKS_9.56 //</l>\n</lg>\n\n<lg>\n<l>naraḥ pradakṣiṇāṃ kṛtvā bhṛgutīrthasya saṃyataḥ /</l>\n<l>tatkṣaṇād virajo bhūtvā śivaloke mahīyate // RKS_9.57 //</l>\n</lg>\n\n<lg>\n<l>asya tīrthasya māhātmyān mucyate sarvapātakaiḥ /</l>\n<l>markaṭyāḥ paścime bhāge hy arkatīrtham udāhṛtam // RKS_9.58 //</l>\n</lg>\n\n<lg>\n<l>tatra nityaṃ sthito bhānuḥ sarvadevanamaskṛtaḥ /</l>\n<l>naraḥ pradakṣiṇāṃ kṛtvā sarvapāpaiḥ pramucyate // RKS_9.59 //</l>\n</lg>\n\n<lg>\n<l>māhātmyaṃ tasya devasya śṛṇu rājan samāsataḥ /</l>\n<l>purā gandharvarājas tu mohano nāma nāmataḥ // RKS_9.60 //</l>\n</lg>\n\n<lg>\n<l>brahmaṇas tu sabhāṃ prāptas tadārādhanatatparaḥ /</l>\n<l>tatra durvāsasaṃ dṛṣṭvā rūpeṇānena garvitaḥ // RKS_9.61 //</l>\n</lg>\n\n<lg>\n<l>ajñānenā 'vamānena sa jahāsa muniṃ nṛpa /</l>\n<l>smerānanaṃ samālokya taṃ śaśāpa munis tadā // RKS_9.62 //</l>\n</lg>\n\n<lg>\n<l>citrakuṣṭhī durācāro bhava tvaṃ rūpagarvitaḥ /</l>\n<l>sa tu śāpabhayāt prāha muniṃ gandharvarāṭ tataḥ // RKS_9.63 //</l>\n</lg>\n\n<p>śāpāntaṃ kuru me vipra bāliśasya prasādataḥ /</p>\n\n<p>durvāsā uvāca:\n<l>gaccha gandharvarāja tvaṃ tripuryāṃ narmadātaṭam // RKS_9.64 //</l></p>\n\n<lg>\n<l>yasmin nāste svayaṃ devaḥ samagrabhayanāśanaḥ /</l>\n<l>bhāsate bhāskaraṃ nāma vikhyātaṃ cottare taṭe // RKS_9.65 //</l>\n</lg>\n\n<lg>\n<l>tatra snānān mahārāja śāpāntas te bhaviṣyati /</l>\n<l>sa jagāma punar natvā tato vai narmadātaṭam // RKS_9.66 //</l>\n</lg>\n\n<lg>\n<l>tatra snātvā vidhānena pūjayāmāsa bhāskaram /</l>\n<l>trirātryārādhito bhānuḥ prātaḥ provāca taṃ nṛpa // RKS_9.67 //</l>\n</lg>\n\n<p>varaṃ vṛṇu mahābhāga yat te manasi vartate /</p>\n\n<p>gandharva uvāca:\n<l>yadi tuṣṭo 'si deveśa varaṃ dātumihecchasi // RKS_9.68 //</l></p>\n\n<lg>\n<l>citrakuṣṭhaṃ vinaśyeta tvat prasādena me prabho /</l>\n<l>evam astviti taṃ prāha gandharvādhipatiṃ tadā // RKS_9.69 //</l>\n</lg>\n\n<lg>\n<l>śāpān mukto jagāmātha svapuram prati bhārata /</l>\n<l>etat te kathitaṃ rājan chivena parikīrtitam // RKS_9.70 //</l>\n</lg>\n\n<lg>\n<l>sāvitryārādhanaṃ tatra putrārthaṃ kila bhārata /</l>\n<l>tasmiṃs tīrthe naraḥ snātvā samabhyarcya ca bhāskaram // RKS_9.71 //</l>\n</lg>\n\n<lg>\n<l>putravān vyādhim uktaśca jāyate nā 'tra saṃśayaḥ /</l>\n<l>koṭīśvaraṃ tu tatraiva viddhidakṣiṇabhāgataḥ // RKS_9.72 //</l>\n</lg>\n\n<lg>\n<l>tam abhyarcya vidhānena koṭiliṅgārcanāt phalam /</l>\n<l>naraḥ prāpnoti rājendra satyaṃ satyaṃ vadāmyaham // RKS_9.73 //</l>\n</lg>\n\n<lg>\n<l>koṭitīrthe naraḥ snātvā mucyate sarvakilbiṣaiḥ /</l>\n<l>tatra yaḥ santyajet prāṇānavaśaḥ svavaśo 'pivā // RKS_9.74 //</l>\n</lg>\n\n<l>sarvapāpavinirmuktaḥ śivaloke mahīyate // RKS_9.75 //</l>\n\n<p>iti śrīskandapurāṇe revākhaṇḍe 'rkatīrthamāhātmye navamo 'dhyāyaḥ ||</p>\n\n<p>RKS adhyāya 10</p>\n\n<lg>\n<l>mārkaṇḍeya uvāca:</l>\n<l>dakṣiṇe tasya tīrthasya kalpagātīramāśritam /</l>\n<l>somenārādhitaṃ tīrthaṃ bhuktimuktiphalapradam // RKS_10.1 //</l>\n</lg>\n\n<lg>\n<l>tatra snātvā divaṃ yānti mṛtās te na punarbhavāḥ /</l>\n<l>dakṣiṇe tasya devasya sthitaḥ śakreśvaraḥ śivaḥ // RKS_10.2 //</l>\n</lg>\n\n<lg>\n<l>śakreṇārādhitaḥ pūrvaṃ sarvakāmasamṛddhaye /</l>\n<l>anyat tīrthaṃ pravakṣyāmi brahmakuṇḍam iti smṛtam // RKS_10.3 //</l>\n</lg>\n\n<lg>\n<l>yatrāste bhagavān viṣṇū revā cottaravāhinī /</l>\n<l>tatra snātvā mahārāja vaiṣṇavaṃ lokam āpnuyāt // RKS_10.4 //</l>\n</lg>\n\n<lg>\n<l>darśe caiva vyatīpāte tilatoyapradānataḥ /</l>\n<l>śrāddhasya karaṇāt tatra pitṝṇāṃ tṛptirakṣayā // RKS_10.5 //</l>\n</lg>\n\n<lg>\n<l>udīcī narmadā yatra pratīcī yatra jāhnavī /</l>\n<l>kṣetraṃ gaccha nṛpaśreṣṭha prācī yatra sarasvatī // RKS_10.6 //</l>\n</lg>\n\n<lg>\n<l>brahmakuṇḍottare bhāge viddhi devaṃ sanātanam /</l>\n<l>ambarīṣam iti khyātaṃ mādhavaṃ madhusūdanam // RKS_10.7 //</l>\n</lg>\n\n<lg>\n<l>ekādaśyāṃ samabhyarcya snātvā yas tu narādhipa /</l>\n<l>mucyate sarvapāpebhyo viṣṇulokaṃ sa gacchati // RKS_10.8 //</l>\n</lg>\n\n<lg>\n<l>tasyaiva paścime bhāge haṃsatīrthaṃ narādhipa /</l>\n<l>tatra snātvā purā rājan haṃsā vai tridivaṅgatāḥ // RKS_10.9 //</l>\n</lg>\n\n<lg>\n<l>tatrāpi kurute śrāddhaṃ dānaṃ caiva narādhipa /</l>\n<l>haṃsatīrthaprabhāveṇa tiryag yonau na jāyate // RKS_10.10 //</l>\n</lg>\n\n<lg>\n<l>paścime tasya bhāge tu liṅgaṃ paramasiddhidam /</l>\n<l>mahākālam iti khyātaṃ yan mayārādhitaṃ purā // RKS_10.11 //</l>\n</lg>\n\n<lg>\n<l>tam abhyarcya vidhānena śivalokam avāpnuyāt /</l>\n<l>athānyat saṃpravakṣyāmi tīrtharājam anuttamam // RKS_10.12 //</l>\n</lg>\n\n<lg>\n<l>mātṛtīrtham iti khyātaṃ liṅgaṃ ca mātṛkeśvaram /</l>\n<l>tatra snātasya rājendra hayamedhaphalaṃ bhavet // RKS_10.13 //</l>\n</lg>\n\n<lg>\n<l>tat pravāham atikramya yad vā revottaraṃ mahat /</l>\n<l>saptaviṃśodbhavaḥ śivas tatra lokeṣu gīyate // RKS_10.14 //</l>\n</lg>\n\n<lg>\n<l>tatra snātvā pitṛbhyaś ca toyapiṇḍapradānataḥ /</l>\n<l>sarvakāmasamṛddhātmā śivaloke mahīyate // RKS_10.15 //</l>\n</lg>\n\n<lg>\n<l>tatra yad dīyate dānaṃ kiṃcidvāpi yudhiṣṭhira /</l>\n<l>tasya saṃkhyā na vidyate ity āha bhagavān chivaḥ // RKS_10.16 //</l>\n</lg>\n\n<lg>\n<l>tata pratīcyāṃ liṅgan tu brahmeśvaram iti śrutam /</l>\n<l>brahmaṇā sādhitaṃ sadyaḥ sarvakāmaphalapradam // RKS_10.17 //</l>\n</lg>\n\n<lg>\n<l>darśanāt tasya devasya sarvapāpaiḥ pramucyate /</l>\n<l>aṅgāre vā caturdaśyāṃ tad abhyarcya vidhānataḥ // RKS_10.18 //</l>\n</lg>\n\n<lg>\n<l>śivabhaktiparo martyaḥ śivaloke mahīyate /</l>\n<l>anyat tīrthaṃ pravakṣyāmi svargadvāram anuttamam // RKS_10.19 //</l>\n</lg>\n\n<lg>\n<l>tatra snāto naravyāghra svargaloke mahīyate /</l>\n<l>tatra paścimabhāge tu liṅgaṃ siddheśvaraṃ param // RKS_10.20 //</l>\n</lg>\n\n<lg>\n<l>tatra siddheśvaraṃ caiva tīrthaṃ pāpapraṇāśanam /</l>\n<l>tatra snātvā divaṃ yānti ye mṛtā na punarbhavāḥ // RKS_10.21 //</l>\n</lg>\n\n<lg>\n<l>pauṣe māsi sitāṣṭamyāṃ tamabhyarcya vidhānataḥ /</l>\n<l>dattvā tu kapilāṃ dhenuṃ svargaloke mahīyate // RKS_10.22 //</l>\n</lg>\n\n<lg>\n<l>tasmād uttarato viddhi saṅgamaṃ lokaviśrutam /</l>\n<l>gaṅgāyamunayor nityaṃ revāyāś ca narādhipa // RKS_10.23 //</l>\n</lg>\n\n<lg>\n<l>tatra snātasya rājendra aśvamedhaphalaṃ bhavet /</l>\n<l>śrāddhaṃ tatra prakurvīta pitṝṇāṃ prītivarddhanam // RKS_10.24 //</l>\n</lg>\n\n<lg>\n<l>rājovāca:</l>\n<l>gaṅgā ca yamunā cātra samāyāte kathaṃ mune /</l>\n<l>etad vistarataḥ sarvaṃ prabrūhi munipuṅgava // RKS_10.25 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābhāga kathyamānaṃ nibodha me /</l>\n<l>mataṅgo nāma rājarṣir āsīd dharmaparāyaṇaḥ // RKS_10.26 //</l>\n</lg>\n\n<lg>\n<l>śivabhakto mahāyogī tripuryāṃ vedavittamaḥ /</l>\n<l>ṣaṇmāsabhojī dharmātmā hatvā karivaraṃ svayam // RKS_10.27 //</l>\n</lg>\n\n<lg>\n<l>ṣaṣṭhe māse tu saṃprāpte yathāvad vidhipūrvakam /</l>\n<l>pitṛyajñaṃ tu nirvartya śeṣaṃ bhuṅkte narādhipa // RKS_10.28 //</l>\n</lg>\n\n<lg>\n<l>evaṃ tapasi tapte tu kālena mahatā tataḥ /</l>\n<l>saptarṣayaḥ samāyātās tena mārgeṇa bhārata // RKS_10.29 //</l>\n</lg>\n\n<lg>\n<l>sa tān dṛṣṭvā namaskṛtya arghapādyair apūjayat /</l>\n<l>kuśāsanopaviṣṭāṃs tu provāca munisattamaḥ // RKS_10.30 //</l>\n</lg>\n\n<lg>\n<l>dhanyo 'smi pitṛmedhe yatsaṃprāptā me bhavādṛśāḥ /</l>\n<l>tat tasya vacanaṃ śrutvā mataṅgasya mahāmune // RKS_10.31 //</l>\n</lg>\n\n<lg>\n<l>ṛṣayaś cintayāmāsuranyo 'nyaṃ vai tadā nṛpa /</l>\n<l>māṃsena pitṛmedho 'sya kathaṃ tyājyo bhaved iti // RKS_10.32 //</l>\n</lg>\n\n<lg>\n<l>cintāviṣṭān munīn dṛṣṭvā vaśiṣṭhaḥ prāha taṃ munim /</l>\n<l>gaṅgāyamunayor yoge snānaṃ kṛtvā mahāmune // RKS_10.33 //</l>\n</lg>\n\n<lg>\n<l>bhokṣāmahe vayaṃ sarve nātra kāryā vicāraṇā /</l>\n<l>tasya tadvacanaṃ śrutvā mataṅgaḥ prāha tān hasan // RKS_10.34 //</l>\n</lg>\n\n<lg>\n<l>gaṅgāyamunayor yoge snānaṃ cātra bhaviṣyati /</l>\n<l>ity uktvā dhyānamāsthāya sa gaṅgāṃ yamunāṃ tathā // RKS_10.35 //</l>\n</lg>\n\n<lg>\n<l>samāhvayat muniśreṣṭhaḥ samāyāte tu tatkṣaṇāt /</l>\n<l>snānaṃ kurudhvaṃ munayo gaṅgāyamunasaṅgame // RKS_10.36 //</l>\n</lg>\n\n<lg>\n<l>te dṛṣṭvā tādṛśaṃ karmma munes tasya mahātmanaḥ /</l>\n<l>vismayāviṣṭahṛdayāḥ praśaśaṃsuś ca taṃ munim // RKS_10.37 //</l>\n</lg>\n\n<lg>\n<l>tatas tu munayaḥ sarve snānaṃ kṛtvā yathāvidhi /</l>\n<l>pitṛyajñaṃ tu nirvartya mataṅgasya yayurdivam // RKS_10.38 //</l>\n</lg>\n\n<lg>\n<l>gaṅgā ca yamunā caiva praviṣṭe sapta kalpagāṃ /</l>\n<l>itthaṃ sa saṅgamo jātaḥ sarvapāpaharaḥ paraḥ // RKS_10.39 //</l>\n</lg>\n\n<lg>\n<l>amāsomasamāyoge snānaṃ yaḥ kurute naraḥ /</l>\n<l>sarvadharmasusampannaḥ śivabhaktiparāyaṇaḥ // RKS_10.40 //</l>\n</lg>\n\n<lg>\n<l>uddhṛtya pūrvajān saptacaivāparāṃs tathā /</l>\n<l>divyadehasamāpanno divyābharaṇabhūṣitaḥ // RKS_10.41 //</l>\n</lg>\n\n<lg>\n<l>divyayāna samārūḍhaḥ stūyamāno 'psarogaṇaiḥ /</l>\n<l>tatkṣaṇād virajo bhūtvā svargaloke mahīyate // RKS_10.42 //</l>\n</lg>\n\n<lg>\n<l>asya tīrthasya māhātmyān mucyate sarvapātakaiḥ /</l>\n<l>nairantaryeṇa ṣaṇmāsāj jitakrodho jitendriyaḥ // RKS_10.43 //</l>\n</lg>\n\n<lg>\n<l>snānaṃ yaḥ kurute tatra pūjayec ca maheśvaram /</l>\n<l>pathikaḥ kāraṇād vāpi mlecchadeśe 'pi vā kvacit // RKS_10.44 //</l>\n</lg>\n\n<lg>\n<l>yatra tatra mṛtaḥ so 'pi prāpnuyāc chivasannidhim /</l>\n<l>snānaṃ dāna tapo homaḥ saṃyoge caiva parvaṇi // RKS_10.45 //</l>\n</lg>\n\n<lg>\n<l>yad atra kriyate tasya puṇyasaṃkhyā na vidyate /</l>\n<l>etat te me kṛtaṃ rājaṃs tripurīkṣetravarṇanam // RKS_10.46 //</l>\n</lg>\n\n<lg>\n<l>śravaṇaṃ yasya rājendra daivatair api durlabham /</l>\n<l>etac chrutvā mahārāja narmadākīrtanaṃ śubham // RKS_10.47 //</l>\n</lg>\n\n<lg>\n<l>namaskṛtya varārohāṃ kāmikaṃ yānamāsthitaḥ /</l>\n<l>viveśa nagarīṃ puṇyām ayodhyāṃ devanirmitām // RKS_10.48 //</l>\n</lg>\n\n<lg>\n<l>mudā paramayā yukto yathā pūrvaṃ tathaiva saḥ /</l>\n<l>etat te kīrtitaṃ rājan yathāvad anupūrvaśaḥ // RKS_10.49 //</l>\n</lg>\n\n<lg>\n<l>śivena kathitaṃ pūrvaṃ skandasya tu mahātmanaḥ /</l>\n<l>śravaṇāt kīrtanāt caiva śivaloke mahīyate // RKS_10.50 //</l>\n</lg>\n\n<p>iti śrīskandapurāṇe revākhaṇḍe mātaṅgākhyānaṃ nāma daśamo 'dhyāyaḥ ||</p>\n\n<lg>\n<l>RKS adhyāya 11</l>\n<l>athānyat paramaṃ tīrthaṃ surāsuranamaskṛtam /</l>\n<l>yogatīrtham iti khyātaṃ sarvapāpapraṇāśanam // RKS_11.1 //</l>\n</lg>\n\n<lg>\n<l>yogī snātvā vidhānena yogānte tridivaṃ gataḥ /</l>\n<l>tatra snātvā naro rājaṃs tiryag yonau na gacchati // RKS_11.2 //</l>\n</lg>\n\n<lg>\n<l>sarvapāpavinirmukto viṣṇuloke mahīyate /</l>\n<l>athānyat paramaṃ tīrthaṃ dhruvo yatra prakāśate // RKS_11.3 //</l>\n</lg>\n\n<lg>\n<l>dhruvatīrthe naraḥ snātvā sarvakāmaphalodaye /</l>\n<l>dhruveśvaraṃ mahādevaṃ bhaktyā yas tu prapūjayet // RKS_11.4 //</l>\n</lg>\n\n<lg>\n<l>daśāyutāni rājā vai pure vaidyādhare śubhe /</l>\n<l>nākṣatraṃ nāma tīrthaṃ tu narmadātīram āśritam // RKS_11.5 //</l>\n</lg>\n\n<lg>\n<l>yatra ṛkṣeśvaro devaḥ sarvapāpapraṇāśanaḥ /</l>\n<l>saptaviṃśatisaṃsiddhiṃ nakṣatrāṇi gatāni vai // RKS_11.6 //</l>\n</lg>\n\n<lg>\n<l>tasya tīrthasya māhātmyād divi dīvyantidevatāḥ /</l>\n<l>tatra snātvā divaṃ yānti ye mṛtā na punarbhavāḥ // RKS_11.7 //</l>\n</lg>\n\n<l>athānyat paramaṃ tīrthaṃ vārāhaṃ nāma viśrutam // RKS_11.8 //</l>\n\n<lg>\n<l>mahāśūkararūpeṇa dhātrī yatra samuddhṛtā /</l>\n<l>ekādaśyāṃ naraḥ snātvā kṛtvā caiva yathoditam // RKS_11.9 //</l>\n</lg>\n\n<lg>\n<l>upavāsaparo bhūtvā dvādaśyāṃ tu yudhiṣṭhira /</l>\n<l>vaiṣṇavas tu śucir bhūtvā vārāhaṃ ca samarcayet // RKS_11.10 //</l>\n</lg>\n\n<lg>\n<l>puṣpopahāradhūpaiś ca gandhadīpavilepanaiḥ /</l>\n<l>varṣalakṣaṃ tu sāgraṃ vai loke krīḍati vaiṣṇave // RKS_11.11 //</l>\n</lg>\n\n<lg>\n<l>brahmacārī jitakrodho viṣṇudharmaparāyaṇaḥ /</l>\n<l>bhaktyā bhojayate yas tu viprān vaiṣṇavakāṃs tathā // RKS_11.12 //</l>\n</lg>\n\n<lg>\n<l>lekhayitvā viṣṇudharmān vastrālaṅkārabhūṣitān /</l>\n<l>nivedayed brāhmaṇāya śrotriyāya viśeṣataḥ // RKS_11.13 //</l>\n</lg>\n\n<lg>\n<l>purāṇaṃ narmadākhyānaṃ śrāvayec ca samāhitaḥ /</l>\n<l>varadāś ca trayo devā brahmaviṣṇumaheśvarāḥ // RKS_11.14 //</l>\n</lg>\n\n<lg>\n<l>bhavanti tasya satyaṃ vai nā 'tra kāryyā vicāraṇā /</l>\n<l>yāvad akṣarasaṃkhyānaṃ yāvat patrasamuccayaḥ // RKS_11.15 //</l>\n</lg>\n\n<lg>\n<l>tāvad yugasahasrāṇi svargaloke mahīyate /</l>\n<l>vidyādānāt paraṃ dānaṃ nānya lokeṣu gīyate // RKS_11.16 //</l>\n</lg>\n\n<lg>\n<l>adīpā ca yathā rātrir anādityaṃ yathā nabhaḥ /</l>\n<l>vidyāhīnaṃ tathā sarvamandhe tamasi majjati // RKS_11.17 //</l>\n</lg>\n\n<lg>\n<l>etatte kathitaṃ sarvaṃ vidyādānasya yat phalam /</l>\n<l>sarvadānaphalaṃ tasya vidyādānaprabhāvataḥ // RKS_11.18 //</l>\n</lg>\n\n<lg>\n<l>athānyat paramaṃ tīrthaṃ cāndrāyaṇam iti smṛtam /</l>\n<l>śaśāṅke rohiṇīyukte paurṇamāsyāṃ mahotsave // RKS_11.19 //</l>\n</lg>\n\n<lg>\n<l>śaśāṅkabhūṣaṇaṃ devaṃ sarvasiddhipradāyakam /</l>\n<l>arcayitvā vidhānena svargaloke mahīyate // RKS_11.20 //</l>\n</lg>\n\n<lg>\n<l>paurṇamāsyāṃ tu kurute rāhusūryasamāgame /</l>\n<l>tilodakaṃ piṇḍadānaṃ putraḥ paramadhārmikaḥ // RKS_11.21 //</l>\n</lg>\n\n<lg>\n<l>pitaras tasya tṛpyanti pāpopahatacetasaḥ /</l>\n<l>sarvaṃ pākhaṇḍayuktaṃ ca āvṛtaṃ kalinā tathā // RKS_11.22 //</l>\n</lg>\n\n<lg>\n<l>purāṇavedadharmāś ca dānaṃ yajñas tapas tathā /</l>\n<l>ācchāditam idaṃ puṇyaṃ hetukaiḥ pāpakarmabhiḥ // RKS_11.23 //</l>\n</lg>\n\n<lg>\n<l>nagnair malinadīnaiś ca kalau loke digambaraiḥ /</l>\n<l>tasmād dharmaparair nityam upāsyā narmadā nadī // RKS_11.24 //</l>\n</lg>\n\n<lg>\n<l>saumye tu dvādaśādityaṃ tīrthaṃ puṇyavivardhanam /</l>\n<l>tatra snātvā naro rājann arcayitvā tu bhāskaram // RKS_11.25 //</l>\n</lg>\n\n<lg>\n<l>saṃkrāntau viṣuve caiva sūryaloke mahīyate /</l>\n<l>ekasmin bhojite vipre lakṣaṃ bhavati bhojitam // RKS_11.26 //</l>\n</lg>\n\n<lg>\n<l>tilānnaṃ ca hiraṇyaṃ ca yathā śaktyā dadāti yaḥ /</l>\n<l>śuklapakṣasya māghasya śubhā ṣaṣṭhī ca saptamī // RKS_11.27 //</l>\n</lg>\n\n<lg>\n<l>tasyāṃ dānaprabhāveṇa hy upavāsaparāyaṇaḥ /</l>\n<l>daśavarṣasahasrāṇi sūryaloke mahīyate // RKS_11.28 //</l>\n</lg>\n\n<lg>\n<l>tīrtham āpsarasaṃ nāma yāmyāṃ diśi samāśritam /</l>\n<l>campakā sīmapā nāmā keśinī bhāminī tathā // RKS_11.29 //</l>\n</lg>\n\n<lg>\n<l>kaumudī suprabhā caiva utpalā ca mahodayā /</l>\n<l>niṣādayoniṃ saṃprāptāḥ pūrvajanmani bhārata // RKS_11.30 //</l>\n</lg>\n\n<lg>\n<l>etā āpsarasaṃ devaṃ gaurī caiva sureśvarī /</l>\n<l>māghe māsi tṛtīyāyāṃ nirāhārāś ca nirjalāḥ // RKS_11.31 //</l>\n</lg>\n\n<lg>\n<l>udakaiḥ snāpayitvā tu bilvapatrair apūjayan /</l>\n<l>daśavarṣasahasrāṇi sāvadhānās tu nārmadaiḥ // RKS_11.32 //</l>\n</lg>\n\n<lg>\n<l>sarvakāmasamṛddhāstā apsarobhiḥ supūjitāḥ /</l>\n<l>sarvālaṅkāraśobhāḍhyā nānāvasanabhūṣitāḥ // RKS_11.33 //</l>\n</lg>\n\n<lg>\n<l>tasya tīrthasya māhātmyāt saṃsiddhiṃ paramāṃ gatāḥ /</l>\n<l>athānyat kathayiṣyāmi puṇyatīrtham anuttamam // RKS_11.34 //</l>\n</lg>\n\n<lg>\n<l>yatra snātasya vidhivat kanyādānaphalaṃ bhavet /</l>\n<l>śaṅkaraṃ nāma liṅgaṃ tu uttarasyāṃ diśi smṛtam // RKS_11.35 //</l>\n</lg>\n\n<lg>\n<l>arcayitvā tu taṃ devaṃ darśe caiva narādhipa /</l>\n<l>sarvapāpavinirmukto brahmaloke mahīyate // RKS_11.36 //</l>\n</lg>\n\n<lg>\n<l>athātaḥ saṃpravakṣyāmi saṅgamaṃ lokaviśrutam /</l>\n<l>dattātreyā nadī yatra saṅgatā saha revayā // RKS_11.37 //</l>\n</lg>\n\n<lg>\n<l>saumyabhāge varārohāsurāsuranamaskṛtā /</l>\n<l>tatra snātvā ca dattvā ca arcayitvā tu keśavam // RKS_11.38 //</l>\n</lg>\n\n<lg>\n<l>pāpiṣṭhā ye durācārā dharmakarmabahiṣkṛtāḥ /</l>\n<l>prabhāvāt tasya tīrthasya te 'pi yānti hareḥ puram // RKS_11.39 //</l>\n</lg>\n\n<lg>\n<l>medhātithiḥ karaḥ skandaḥ sāvarṇiḥ kauśiko manuḥ /</l>\n<l>kāśyapo gālavaś caiva maitreyas tapasāṃ nidhiḥ // RKS_11.40 //</l>\n</lg>\n\n<lg>\n<l>ete cānye 'pi bahavo ṛṣayaḥ saṃśitavratāḥ /</l>\n<l>tīrthasyā 'sya prabhāveṇa śaṃsiddhiṃ paramāṃ gatāḥ // RKS_11.41 //</l>\n</lg>\n\n<p>iti śrīskandapurāṇe revākhaṇḍe tīrthamahimavarṇano nāmaikādaśo 'dhyāyaḥ ||</p>\n\n<p>RKS adhyāya 12</p>\n\n<lg>\n<l>mārkaṇḍeya uvāca:</l>\n<l>atha śṛṇuṣva rājendra dakṣiṇāṃ diśamāśritam /</l>\n<l>śaivaṃ gāñjālabhedaṃ ca saṃgamaṃ surapūjitam // RKS_12.1 //</l>\n</lg>\n\n<lg>\n<l>tatra snātvā divaṃ yānti ye mṛtā na punarbhavāḥ /</l>\n<l>yaḥ kuryāt pitṛdevānāṃ tarpaṇaṃ piṇḍapātanam // RKS_12.2 //</l>\n</lg>\n\n<lg>\n<l>pitaras tasya tṛpyanti yāvac candrārkatārakam /</l>\n<l>mahotsave ca kaumudyāṃ kārttikyāṃ caiva parvaṇi // RKS_12.3 //</l>\n</lg>\n\n<lg>\n<l>gāñjāleśvaraliṅgaṃ ca arcayet siddhidāyakam /</l>\n<l>harikeśaścakravartī kanyāpurapatiḥ purā // RKS_12.4 //</l>\n</lg>\n\n<p>tīrthasyā 'sya prabhāveṇa mukto bhūd vatsagovadhāt /</p>\n\n<p>mārkaṇḍeya uvāca:\n<l>mamāsti saṃśayas tāta sumahāṃllomaharṣaṇaḥ // RKS_12.5 //</l></p>\n\n<p>kathaṃ rājani gohatyā kathaṃ muktaś ca govadhāt /</p>\n\n<p>mārkaṇḍeya uvāca:\n<l>śṛṇu rājan kathāṃ divyām itihāsaṃ purātanam // RKS_12.6 //</l></p>\n\n<lg>\n<l>somavaṃśe nṛpaścāsīt satyadharmavrate sthitaḥ /</l>\n<l>devānīka iti khyāto harikeśas tadātmajaḥ // RKS_12.7 //</l>\n</lg>\n\n<lg>\n<l>sarvalakṣaṇasampūrṇaś cakravartī mahābalaḥ /</l>\n<l>anekāś ca makhās tena rājan niṣṭā mahātmanā // RKS_12.8 //</l>\n</lg>\n\n<lg>\n<l>khyātaṃ kanyāpuraṃ tasya dhanadasyālakā yathā /</l>\n<l>cirāyuṣaḥ prajāḥ sarvā dhanadhānyasamanvitāḥ // RKS_12.9 //</l>\n</lg>\n\n<lg>\n<l>tuṅgabhadreti vikhyātā śrīśaile tripurāntike /</l>\n<l>uktā pātālagaṅgeti mallikārjunadarśanāt // RKS_12.10 //</l>\n</lg>\n\n<lg>\n<l>pūrvabhāge tatas tasya śrīdhāmaṃ nāma kheṭakam /</l>\n<l>nānā munisamākīrṇaṃ devakoṭisamāvṛtam // RKS_12.11 //</l>\n</lg>\n\n<lg>\n<l>lalitodvāhitā tatra śivena paramātmanā /</l>\n<l>purā tvasyāyuṣā nāma prajāpatirakalpayat // RKS_12.12 //</l>\n</lg>\n\n<lg>\n<l>suprabhā nāma tasyās tu vikhyātam abhavat tathā /</l>\n<l>devyāḥ pūrvāvatāro 'yaṃ kathitas te viśāmpate // RKS_12.13 //</l>\n</lg>\n\n<lg>\n<l>dvitīye himavatputrī pārvatī ca umā tathā /</l>\n<l>tṛtīye dakṣaduhitā nāmnā gaurīti viśrutā // RKS_12.14 //</l>\n</lg>\n\n<lg>\n<l>puṇyatīrthe ca kṣetre 'smin harikeśaḥ pratāpavān /</l>\n<l>suprabhā nikaṭe nāma suprabho rājasattama // RKS_12.15 //</l>\n</lg>\n\n<lg>\n<l>śaśāsa medinīṃ rājā sarvadharmaparāyaṇaḥ /</l>\n<l>lakṣam ekaṃ tu dogdhrīṇāṃ rāhusūryasamāgame // RKS_12.16 //</l>\n</lg>\n\n<lg>\n<l>niṣkāṇāṃ tu sahasraṃ vai pratigaṅgāmakalpayat /</l>\n<l>sarvābharaṇaśobhāḍhyām ekāṃ gāṃ copaveśayat // RKS_12.17 //</l>\n</lg>\n\n<lg>\n<l>brāhmaṇāṃś ca samāhūya vedavidyābahuśrutān /</l>\n<l>pañcabhirdivasaiḥ pūrvaṃ rāhusūryasamāgame // RKS_12.18 //</l>\n</lg>\n\n<lg>\n<l>prayāge tatra yoge vā ityuktaṃ vedapāragaiḥ /</l>\n<l>daivopakṛtayogena pūrvakarmmakṛtena ca // RKS_12.19 //</l>\n</lg>\n\n<lg>\n<l>āgneyī hūyate ceṣṭī rājñā 'nalasamāgame /</l>\n<l>agnāvāhavanīye 'tra raudrairmantraiḥ sutejasaiḥ // RKS_12.20 //</l>\n</lg>\n\n<lg>\n<l>pātālād utthito vahṇir yugāntāgnisamaprabhaḥ /</l>\n<l>dagdhaṃ gomaṇḍalaṃ kṛtsnam ayutaṃ brahmacāriṇām // RKS_12.21 //</l>\n</lg>\n\n<lg>\n<l>bhasmībhūtaṃ ca tatsarvaṃ maṇḍapaṃ puram eva hi /</l>\n<l>harikeśo viṣaṇṇātmā praveṣṭuṃ vai hutāśanam // RKS_12.22 //</l>\n</lg>\n\n<lg>\n<l>āsanād utthito rājā sāntaḥ puraparicchadaḥ /</l>\n<l>amātyaiḥ saṃvṛtas tāvat samayajñair balottaraiḥ // RKS_12.23 //</l>\n</lg>\n\n<lg>\n<l>hāhākāro mahānāsīt triṣu lokeṣu bhārata /</l>\n<l>uvāca vacanaṃ rājā brāhmaṇān vedapāragān // RKS_12.24 //</l>\n</lg>\n\n<lg>\n<l>brāhmaṇasyaiva hatyāyā gavāṃ caiva viśeṣataḥ /</l>\n<l>api varṣasahasreṇa niṣkṛtir na vidhīyate // RKS_12.25 //</l>\n</lg>\n\n<lg>\n<l>dhenūnāṃ caiva vatsānāṃ brāhmaṇānāṃ yathāgatiḥ /</l>\n<l>sā gatir me bhaven nityaṃ satyam etad bravīmy aham // RKS_12.26 //</l>\n</lg>\n\n<lg>\n<l>brāhmaṇa uvāca:</l>\n<l>gaccha tvaṃ mahābhāga kalpagrāmaṃ purottamam /</l>\n<l>agastir bhagavān yatra kaśyapo bhṛgur eva ca // RKS_12.27 //</l>\n</lg>\n\n<lg>\n<l>bhāradvājo 'trigargau ca gautamo manur eva ca /</l>\n<l>yājñavalkyo vaśiṣṭhaś ca ṛṣayaḥ śaṃsitavratāḥ // RKS_12.28 //</l>\n</lg>\n\n<lg>\n<l>tatra gatvā mahārāja prāyaścittaṃ pragṛhyatām /</l>\n<l>maharṣīṇāṃ matenaiva vedaśāstrārthadarśinām // RKS_12.29 //</l>\n</lg>\n\n<lg>\n<l>evam ukto yayau rājā pādacārī dvijaiḥ saha /</l>\n<l>viveśa nagarīṃ puṇyāṃ brahmalokasamāṃ nṛpaḥ // RKS_12.30 //</l>\n</lg>\n\n<lg>\n<l>maharṣīṃs tatra tān dṛṣṭvā so 'bhivādya praṇamya ca /</l>\n<l>niścayaṃ cirakālaṃ tu teṣāmevāgrata sthitaḥ // RKS_12.31 //</l>\n</lg>\n\n<lg>\n<l>ṛṣaya ūcuḥ:</l>\n<l>svāgataṃ te nṛpaśreṣṭha phalaṃ karmasahasraśaḥ /</l>\n<l>kimāgamanakāryaṃ ca satyametad vadasva naḥ // RKS_12.32 //</l>\n</lg>\n\n<lg>\n<l>teṣāṃ tadvacanaṃ śrutvā ṛṣīṇām ūrddhvaretasām /</l>\n<l>kṛtāñjalipuṭo bhūtvā vṛttāntaṃ svaṃ nyavedayat // RKS_12.33 //</l>\n</lg>\n\n<lg>\n<l>daivād vipadyate kāryaṃ saṃsiddhamapi bho dvijāḥ /</l>\n<l>daśā 'yutaṃ gavāṃ dagdhaṃ dvijānām ayutaṃ tathā // RKS_12.34 //</l>\n</lg>\n\n<p>anugrahaṃ bahu manye prāyaścittamathoditam /</p>\n\n<p>brāhmaṇā ūcuḥ:\n<l>daśalakṣāṇi gāyatryās tīrthe tīrthe japaṃ kuruṃ // RKS_12.35 //</l></p>\n\n<lg>\n<l>ayutaṃ tu gavāṃ dattvā sahiraṇyaṃ nṛpottama /</l>\n<l>koṭihomaṃ tu kurvīta sahasraśatadakṣiṇam // RKS_12.36 //</l>\n</lg>\n\n<lg>\n<l>prayāgaṃ ca mahātīrthaṃ gacched vārāṇasīṃ śubhām /</l>\n<l>kedāraṃ ca tatheśānaṃ gaṅgāsāgarasaṅgamam // RKS_12.37 //</l>\n</lg>\n\n<lg>\n<l>pitṛtīrthaṃ gayāṃ caiva naimiṣaṃ puṣkaraṃ tathā /</l>\n<l>māyāpurīṃ harikṣetraṃ gaṅgādvāraṃ mahāphalam // RKS_12.38 //</l>\n</lg>\n\n<l>tīrtheṣveteṣu cānyeṣu yāvad dvādaśavatsarān // RKS_12.39 //</l>\n\n<lg>\n<l>anena kramayogena śuddhis te nātra saṃśaya /</l>\n<l>muktis te bhavitā rājan brāhmaṇānāṃ prabhāvataḥ // RKS_12.40 //</l>\n</lg>\n\n<lg>\n<l>dattaṃ te śrutivākyena prāyaścittaṃ dvijottamaiḥ /</l>\n<l>pādapūjā dvijendrāṇāṃ kartavyā ca vidhānataḥ // RKS_12.41 //</l>\n</lg>\n\n<lg>\n<l>kurukṣetraṃ jagāmātha kartuṃ somasavaṃ nṛpaḥ /</l>\n<l>vicintyaivaṃ svāghanyāsaṃ sarasvatyāṃ samāśrayat // RKS_12.42 //</l>\n</lg>\n\n<lg>\n<l>japati sma śivastotraṃ haraṃ viṣṇuṃ sarasvatīm /</l>\n<l>kurukṣetraṃ gamiṣyāmi kurukṣetre vasāmyaham // RKS_12.43 //</l>\n</lg>\n\n<lg>\n<l>kurukṣetrasya nāmnā 'pi naraḥ pāpāt pramucyate /</l>\n<l>akhilaśabdam ahauṣadhaprakṣālitasakalābhūtakalaṅkā /</l>\n<l>munibhirupāsitatīrthā sarasvatīha haratu me duritam // RKS_12.44 //</l>\n</lg>\n\n<lg>\n<l>rājñas tad vacanaṃ śrutvā prāha pāpaharā nadī /</l>\n<l>viṣādaṃ tyaja rājendra śṛṇu me vacanaṃ param // RKS_12.45 //</l>\n</lg>\n\n<lg>\n<l>upadeśaṃ pradāsyāmi sthātuṃ tava nṛpottama /</l>\n<l>anekabhāvikaṃ ghoraṃ smaraṇād eva naśyati // RKS_12.46 //</l>\n</lg>\n\n<lg>\n<l>brahmahatyā sahasraṃ tu gohatyālakṣam eva ca /</l>\n<l>na ca mocayituṃ śaktā gaṅgā caiva saridvarā // RKS_12.47 //</l>\n</lg>\n\n<lg>\n<l>carācare 'sya loke 'smin kartrī tiṣṭhati kalpagā /</l>\n<l>dīpādityādibhir vīkṣya yathāndhatva praṇaśyati // RKS_12.48 //</l>\n</lg>\n\n<lg>\n<l>tathā nāśayate pāpaṃ kalpagā saritāṃ varā /</l>\n<l>dānair dagdhā purā cāhaṃ kṣatriyāṇām anekadhā // RKS_12.49 //</l>\n</lg>\n\n<lg>\n<l>grastā 'haṃ tena pāpena nṛpadakṣiṇayā tataḥ /</l>\n<l>śuklataḥ kṛṣṇatāṃ cāhaṃ prāptā bho pṛthivīpate // RKS_12.50 //</l>\n</lg>\n\n<lg>\n<l>dvādaśā 'bde caturviṃśe snānaṃ kartuṃ samāgamam /</l>\n<l>graste vai rāhuṇā sūrye koṭitīrthe narādhipaḥ // RKS_12.51 //</l>\n</lg>\n\n<lg>\n<l>pratyakṣaṃ me śarīraṃ tvaṃ paśya tejaḥ samujjvalam /</l>\n<l>snātvā tu śivamabhyarcya bahu svarṇaṃ makhottamam // RKS_12.52 //</l>\n</lg>\n\n<lg>\n<l>kuru tatra nṛpaśreṣṭha tena te niṣkṛtir bhavet /</l>\n<l>ye mṛtā brāhmaṇā gāvas teṣām asthipravāhanam // RKS_12.53 //</l>\n</lg>\n\n<lg>\n<l>narmadodakasamparkād divi devatvamāpyate /</l>\n<l>tilodakapradānena teṣāṃ muktiḥ parā bhavet // RKS_12.54 //</l>\n</lg>\n\n<lg>\n<l>śrutvaitat kathitaṃ vākyaṃ sarasvatyā nṛpaśca tām /</l>\n<l>namaskṛtya samutthāya kanyāpuramagāt tataḥ // RKS_12.55 //</l>\n</lg>\n\n<lg>\n<l>sāntaḥ puraparīvāro mudā paramayā nṛpaḥ /</l>\n<l>tenājñaptās tato bhṛtyāḥ sarvasambhārasabhṛtāḥ // RKS_12.56 //</l>\n</lg>\n\n<lg>\n<l>yajñopaskaram ādāya mekalā yatra gacchata /</l>\n<l>asthi bhasma yathānyāyaṃ nītaṃ karmakarais tataḥ // RKS_12.57 //</l>\n</lg>\n\n<lg>\n<l>prāvāhayat kalpagāyāṃ mantrayuktena vāriṇā /</l>\n<l>asthyādi pūjayitvā ca yathā vidham anuttamam // RKS_12.58 //</l>\n</lg>\n\n<lg>\n<l>devāṃś ca brāhmaṇāṃs tatra tarpayitvā kṛtāñjaliḥ /</l>\n<l>pravāho nirgatas tatra narmadāyāṃ samāviśat // RKS_12.59 //</l>\n</lg>\n\n<lg>\n<l>sa gāñjāleti vikhyāto narmadā saṅgamo nṛpa /</l>\n<l>gāñjālasiddhaliṅgaṃ ca sūryakoṭisamaprabham // RKS_12.60 //</l>\n</lg>\n\n<lg>\n<l>divyayānasamārūḍhā dagdhāḥ kālāgninā tu ye /</l>\n<l>āśīrvādaparās sarve harikeśaṃ pratuṣṭuvuḥ // RKS_12.61 //</l>\n</lg>\n\n<lg>\n<l>tvat prasādān mahābhāga divi devatvam āgatāḥ /</l>\n<l>devadundubhinirghoṣair veṇuvīṇāravais tathā // RKS_12.62 //</l>\n</lg>\n\n<lg>\n<l>divyayānasamārūḍhā gatās te vaiṣṇavaṃ padam /</l>\n<l>harikeśo nṛpaśreṣṭhaḥ parayā ca mudāyutaḥ // RKS_12.63 //</l>\n</lg>\n\n<lg>\n<l>saptakalpavahāṃ devīṃ narmadā lokapāvanīm /</l>\n<l>namaskṛtya saricchreṣṭhāṃ stutiṃ cakre samāhitaḥ // RKS_12.64 //</l>\n</lg>\n\n<lg>\n<l>namaste 'stu saricchreṣṭhe saptakalpanivāsini /</l>\n<l>yatra tatra naraḥ snātvā mukto bhavati kalmaṣāt // RKS_12.65 //</l>\n</lg>\n\n<lg>\n<l>na tasya punarāvṛttirghore saṃsārasāgare /</l>\n<l>janmāntarasahasreṇa na tvāṃ stambhayate balī // RKS_12.66 //</l>\n</lg>\n\n<lg>\n<l>jahnunā hi purā pītā karatoyena jāhnavī /</l>\n<l>tvayā ca pūritaṃ sarvaṃ viśvaṃ caiva carācaram // RKS_12.67 //</l>\n</lg>\n\n<lg>\n<l>tvat prasādāt mahādevi muktiścāpi bhavārṇavāt /</l>\n<l>pratyakṣā kalpagaitacca stotraṃ śrutvā nṛpoditam // RKS_12.68 //</l>\n</lg>\n\n<lg>\n<l>narmadovāca:</l>\n<l>varaṃ vṛṇu mahābhāga yat te manasi vartate /</l>\n<l>tasyās tad vacanaṃ śrutvā harikeśo 'bravīd idam // RKS_12.69 //</l>\n</lg>\n\n<lg>\n<l>yadi me varadādevi pūtaṃ māṃ parikalpaya /</l>\n<l>snānāvagāhanāt pānāt smaraṇāt kīrtanād api // RKS_12.70 //</l>\n</lg>\n\n<p>saptajanmakṛtaṃ pāpaṃ sadya eva praṇaśyatu /</p>\n\n<p>revovāca:\n<l>evam astu nṛpaśreṣṭha matprasādād bhaviṣyati // RKS_12.71 //</l></p>\n\n<lg>\n<l>evamuktvā tato devī tatraivāntara dhīyata /</l>\n<l>harikeśaścakravartī sāṣṭāṅgaṃ praṇipatya ca // RKS_12.72 //</l>\n</lg>\n\n<lg>\n<l>kāmikaṃ yānamāruhya sarvālaṅkārabhūṣitaḥ /</l>\n<l>viveśa nagaraṃ puṇyaṃ yathāśakro 'marāvatīm // RKS_12.73 //</l>\n</lg>\n\n<lg>\n<l>kālāntare tataḥ prāpte rājyaṃ kṛtvā surālaye /</l>\n<l>sāntaḥ puraparīvāro bhogān bhuṅkte sma puṣkalān // RKS_12.74 //</l>\n</lg>\n\n<lg>\n<l>etatte kathitaṃ rājan mahābhāga viśāmpate /</l>\n<l>dvāparaṃ vaṃśam aikṣvākaṃ brāhmaṃ vaivasvataṃ tathā // RKS_12.75 //</l>\n</lg>\n\n<lg>\n<l>kāpilaṃ puṣkaraṃ ceti saptakalpān vidurbudhāḥ /</l>\n<l>kāpilaṃ prathamaṃ viddhi prājāpatyaṃ dvitīyakam // RKS_12.76 //</l>\n</lg>\n\n<lg>\n<l>brāhmaṃ raucaṃ ca sāvitraṃ bārhaspatyaṃ prabhāsakam /</l>\n<l>mahendram agnikalpaṃ vaijayantaṃ mārutaṃ tathā // RKS_12.77 //</l>\n</lg>\n\n<lg>\n<l>vaiṣṇavaṃ brahmarūpaṃ ca jyotiṣaṃ ca caturdaśam /</l>\n<l>ete kalpās tu saṃkhyātā na mṛtā yeṣu narmadā // RKS_12.78 //</l>\n</lg>\n\n<lg>\n<l>etat te kathitaṃ rājannitihāsaṃ purātanam /</l>\n<l>dhanyaṃ yaśasyam āyuṣyaṃ mahatāṃ kīrtivarddhanam // RKS_12.79 //</l>\n</lg>\n\n<l>śravaṇāt kīrtanād vāpi mucyate sarvakilviṣāt // RKS_12.80 //</l>\n\n<p>iti śrīskandapurāṇe revākhaṇḍe narmadāmāhātmye gāñjālatīrthavarṇano nāma dvādaśo 'dhyāyaḥ ||</p>\n\n<p>RKS adhyāya 13</p>\n\n<lg>\n<l>mārkaṇḍeya uvāca:</l>\n<l>athānyat paramaṃ tīrthaṃ sarvapāpavināśanam /</l>\n<l>diśi yāmyāṃ samākhyātaṃ nāmnā vai bālukeśvaram // RKS_13.1 //</l>\n</lg>\n\n<lg>\n<l>puṇyaṃ prakīrtitaṃ tatra liṅgam paramasiddhidam /</l>\n<l>tatra snātvā yathānyāyaṃ hemabhāraphalaṃ labhet // RKS_13.2 //</l>\n</lg>\n\n<lg>\n<l>śaṅkukarṇa iti khyāto yakṣaḥ paramasiddhidaḥ /</l>\n<l>uttarāyaṇam āsādya kanyā revāsamāgame // RKS_13.3 //</l>\n</lg>\n\n<lg>\n<l>saṃjagāma nṛpaśreṣṭha śivasaṃsaktamānasaḥ /</l>\n<l>maṇimāṇikyaratnāni brāhmaṇārthamakalpayat // RKS_13.4 //</l>\n</lg>\n\n<lg>\n<l>tāvan nṛpas tu taṃ sthānāt sthāṇuṃ caiva maheśvaram /</l>\n<l>cālayāmāsa yakṣas tu tataḥ kruddho maheśvaraḥ // RKS_13.5 //</l>\n</lg>\n\n<lg>\n<l>dadāha hastau yakṣasya vismayāviṣṭacetasaḥ /</l>\n<l>ākāśavacasā proktaṃ viṣādaṃ tyaja putraka // RKS_13.6 //</l>\n</lg>\n\n<lg>\n<l>surasaṅghāstrayastriṃśat nainaṃ cālayituṃ kṣamāḥ /</l>\n<l>surāsuragurūn devaṃ sthāṇubhūtaṃ svayambhuvam // RKS_13.7 //</l>\n</lg>\n\n<lg>\n<l>kiṃ punardānavā yakṣamānuṣāścālpacetasaḥ /</l>\n<l>kṣamayitvā tu deveśaṃ śaṅkukarṇo maheśvaram // RKS_13.8 //</l>\n</lg>\n\n<lg>\n<l>sūryakoṭisamaprakhyaṃ jvalantaṃ dīptatejasam /</l>\n<l>ajñānāt kṛtam etat tu kṣantavyaṃ mayi putrake // RKS_13.9 //</l>\n</lg>\n\n<lg>\n<l>uvāca vacanaṃ devaṃ varaṃ dehi maheśvara /</l>\n<l>prasādya cābravīd yakṣas tava bhṛtyaṃ vaśaṃ gatam // RKS_13.10 //</l>\n</lg>\n\n<lg>\n<l>gaṇatvaṃ gaṇamadhye tu dehi he surasattama /</l>\n<l>yakṣatīrtham iti khyātaṃ liṅgaṃ vai bālukeśvaram // RKS_13.11 //</l>\n</lg>\n\n<lg>\n<l>kartum arhasi deveśa tīrthe 'smin sacarācaraiḥ /</l>\n<l>ayane cottare hy atra snānadānamanuttamam // RKS_13.12 //</l>\n</lg>\n\n<p>imaṃ varam ahaṃ manye yadi tuṣṭo 'si śaṅkara /</p>\n\n<p>śaṅkara uvāca:\n<l>sarvakābhaphalāvāptir matprasādād bhaviṣyati // RKS_13.13 //</l></p>\n\n<lg>\n<l>evam uktvā maheśānas tatraivāntara dhīyata /</l>\n<l>śaṅkukarṇo mahātejās tīrthasyāsya prabhāvataḥ // RKS_13.14 //</l>\n</lg>\n\n<lg>\n<l>divyayānaṃ samāruhya yayau māheśvaraṃ puram /</l>\n<l>athānyat paramaṃ tīrthaṃ sarvapāpapraṇāśanam // RKS_13.15 //</l>\n</lg>\n\n<lg>\n<l>diśi yāmyāṃ samākhyātaṃ nāmnā pūrṇamanoratham /</l>\n<l>puṇyakīrtanaliṅgaṃ tu brahmahatyāpraṇāśanam // RKS_13.16 //</l>\n</lg>\n\n<lg>\n<l>tatra snātvā mahārāja gosahasraphalaṃ labhet /</l>\n<l>harivarmā purā cāsīd virāṭnagarādhipaḥ // RKS_13.17 //</l>\n</lg>\n\n<lg>\n<l>sarvadharmaguṇopeto yajñayājī mahāyaśāḥ /</l>\n<l>iṣṭas tatra mahāyajño yena vai kalpagātaṭe // RKS_13.18 //</l>\n</lg>\n\n<lg>\n<l>golakṣaṃ tatra dattaṃ ca hemabhārapariṣkṛtam /</l>\n<l>devāś ca tārpitās tatra brahmāviṣṇur bṛhaspatiḥ // RKS_13.19 //</l>\n</lg>\n\n<lg>\n<l>brāhmaṇāḥ pūjitā bhaktyā nānāratnavibhūṣitāḥ /</l>\n<l>praśaśaṃsuśca nṛpatiṃ surāḥ pūrṇamanorathāḥ // RKS_13.20 //</l>\n</lg>\n\n<lg>\n<l>athānyat kathayiṣyāmi tīrthāt tīrthamanuttamam /</l>\n<l>revāmatsyāsamāyoge surāsuranamaskṛtam // RKS_13.21 //</l>\n</lg>\n\n<lg>\n<l>nābhāgasya ca saṃvādam āpastambasya cānagha /</l>\n<l>manvantare cākṣuṣe vai saṃprāpte dvāpare yuge // RKS_13.22 //</l>\n</lg>\n\n<lg>\n<l>nāmnā matsyeśvaraṃ liṅgaṃ jalamadhye vyavasthitam /</l>\n<l>pūjyate nāgakanyābhir na taṃ paśyanti mānuṣāḥ // RKS_13.23 //</l>\n</lg>\n\n<lg>\n<l>mahātejo maṇimayaṃ candrabimbasamaprabham /</l>\n<l>smaraṇād yasya devasya brahmahatyā praṇaśyati // RKS_13.24 //</l>\n</lg>\n\n<lg>\n<l>yudhiṣṭhira uvāca:</l>\n<l>sādhubhiḥ saha saṃvāsāt ke guṇāḥ parikīrtitāḥ /</l>\n<l>kāḥ kathāḥ kāni puṇyāni saṅgame sāptakalpage // RKS_13.25 //</l>\n</lg>\n\n<lg>\n<l>mārkaṇḍeya uvāca:</l>\n<l>atraivodāharantīmam itihāsaṃ purātanam /</l>\n<l>nābhāgasya ca saṃvādam āpastamba taponidheḥ // RKS_13.26 //</l>\n</lg>\n\n<lg>\n<l>maharṣiścātmavān pūrvam āpastambo dvijottamaḥ /</l>\n<l>upavāsakṛtārambho babhūva bhagavāṃs tathā // RKS_13.27 //</l>\n</lg>\n\n<lg>\n<l>nityam krodhaṃ ca kāmañca lobhaṃ mohaṃ visṛjya ca /</l>\n<l>revāmatsyāsamāyoge viveśa salilāśaye // RKS_13.28 //</l>\n</lg>\n\n<lg>\n<l>sa matsyaiḥ salilāvarte saritaścānugais tadā /</l>\n<l>tatrānyotpatitair jālaiḥ samānīto mahāyaśāḥ // RKS_13.29 //</l>\n</lg>\n\n<lg>\n<l>tasmād uttārayām āsuḥ salilād brahmanandanam /</l>\n<l>taṃ dṛṣṭvā tapasā dīptaṃ kaivartā bhayavihvalāḥ // RKS_13.30 //</l>\n</lg>\n\n<lg>\n<l>śirobhiḥ praṇipatyoccair idaṃ vacanamabruvan /</l>\n<l>ajñānāt kriyamāṇānāmasmākaṃ kṣantum arhasi // RKS_13.31 //</l>\n</lg>\n\n<lg>\n<l>kiṃ vā kiṃ ca priyaṃ te 'dya tadājñāpaya suvrata /</l>\n<l>sa munistan mahad dṛṣṭvā matsyānāṃ kadanaṃ kṛtam // RKS_13.32 //</l>\n</lg>\n\n<lg>\n<l>kṛpayā parayāviṣṭo dāśān provāca duḥkhitaḥ /</l>\n<l>duḥkhitānīha bhūtāni yo na bhūtaiḥ pṛthag vidhaiḥ // RKS_13.33 //</l>\n</lg>\n\n<lg>\n<l>kevalātma sukhecchāto 'ven nṛśaṃsataro 'sti kaḥ /</l>\n<l>aho 'svastheṣvakāruṇyaṃ svaārthe caiva balirvṛthā // RKS_13.34 //</l>\n</lg>\n\n<lg>\n<l>jñāninām api ced yas tu kevalātmahite rataḥ /</l>\n<l>jñānino hi yathā svārtham āśritya dhyānam āśritāḥ // RKS_13.35 //</l>\n</lg>\n\n<lg>\n<l>duḥkhārtānīha bhūtāni prayānti śaraṇaṃ tataḥ /</l>\n<l>yo 'bhivāñchati bhoktuṃ vai sukhānyekān tato janaḥ // RKS_13.36 //</l>\n</lg>\n\n<lg>\n<l>pāpāt parataraṃ taṃ hi pravadanti mumukṣavaḥ /</l>\n<l>ko nu me syād upāyo hi yenāhaṃ duḥkhitātmanām // RKS_13.37 //</l>\n</lg>\n\n<lg>\n<l>antaḥpraviśya bhūtānāṃ bhaveyaṃ sarvaduḥkhabhuk /</l>\n<l>yanmamāsti śubhaṃ kiṃcit tad dīnān upagacchatu // RKS_13.38 //</l>\n</lg>\n\n<lg>\n<l>yat kṛtaṃ duṣkṛtaṃ taiśca tadaśeṣamupaitu mām /</l>\n<l>dṛṣṭvā tān kṛpaṇān vyaṅgān anaṅgān rogiṇas tathā // RKS_13.39 //</l>\n</lg>\n\n<lg>\n<l>dayā na jāyate yasya sa rakṣa iti me matiḥ /</l>\n<l>prāṇasaṃśayamāpannān prāṇino bhayavihvalān // RKS_13.40 //</l>\n</lg>\n\n<lg>\n<l>yo na rakṣati śasto 'pi sa tatpāpaṃ samaśnute /</l>\n<l>āhūtānāṃ nayārtānāṃ sukhaṃ yad upajāyate // RKS_13.41 //</l>\n</lg>\n\n<lg>\n<l>tasya svargāpavargau ca kalāṃ nārhanti ṣoḍaśīm /</l>\n<l>tasmāccaitān ahaṃ dīnāṃ chaktuṃ mīnān suduḥkhitān // RKS_13.42 //</l>\n</lg>\n\n<lg>\n<l>yādṛṅmātraṃ na paśyāmi kiṃ punas tridaśālayam /</l>\n<l>niśamyaitan muner vākyaṃ dāśāste jātasaṃbhramāḥ // RKS_13.43 //</l>\n</lg>\n\n<lg>\n<l>yathārthaṃ tu tathā sarvaṃ nābhāgāya nyavedayan /</l>\n<l>nābhāgo 'pi tataḥ śrutvā taṃ draṣṭuṃ brahmanandanam // RKS_13.44 //</l>\n</lg>\n\n<lg>\n<l>tvaritaḥ prayayau tatra sāmātyaḥ sapurohitaḥ /</l>\n<l>sa samyak pūjayitvā tu devakalpaṃ nṛpas tataḥ // RKS_13.45 //</l>\n</lg>\n\n<p>provāca bhagavan vidvan kiṃ karomi tavājñayā /</p>\n\n<p>āpastamba uvāca:\n<l>śrameṇa mahatāviṣṭāḥ kaivartā duḥkhajīvinaḥ // RKS_13.46 //</l></p>\n\n<p>mama mūlyaṃ prayaccheti yad yogyaṃ manyase nṛpa /</p>\n\n<p>nābhāga uvāca:\n<l>sahasrāṇi śataṃ mūlyaṃ niṣādebhyo dadāmy aham // RKS_13.47 //</l></p>\n\n<p>niṣkrayārthaṃ hi bhagavan nītaṃ te brahmanandana /</p>\n\n<p>āpastamba uvāca:\n<l>nāhaṃ śatasahasreṇa niyamyaḥ pārthiva tvayā // RKS_13.48 //</l></p>\n\n<p>sadṛśaṃ dīyatāṃ mūlyam amātyaiḥ saha cintaya /</p>\n\n<p>nābhāga uvāca:\n<l>koṭiṃ pradīyatāṃ mūlyaṃ niṣādebhyo dvijottama // RKS_13.49 //</l></p>\n\n<p>yady etad api yogyaṃ no tato bhūyaḥ pradīyatām /</p>\n\n<p>āpastamba uvāca:\n<l>rājannārhā vayaṃ koṭimadhikaṃ cāpi pārthiva // RKS_13.50 //</l></p>\n\n<p>sadṛśaṃ dīyatāṃ mūlyaṃ brāhmaṇaiḥ saha saṃvada /</p>\n\n<p>rājovāca:\n<l>arddhaṃ rājyaṃ samastaṃ vā niṣādebhyaḥ pradīyate // RKS_13.51 //</l></p>\n\n<p>etan mūlyam ahaṃ manye kiṃ vālaṃ manyase dvija /</p>\n\n<p>āpastamba uvāca:\n<l>arddhaṃ rājyaṃ samastaṃ vā nāham arhāmi vai nṛpa // RKS_13.52 //</l></p>\n\n<lg>\n<l>sadṛśaṃ dīyatāṃ mahyaṃ ṛṣibhiḥ saha cintaya /</l>\n<l>maharṣes tadvacaḥ śrutvā nābhāgas tu vivādayan // RKS_13.53 //</l>\n</lg>\n\n<lg>\n<l>cintayāmāsa dharmātmā sāmātyaḥ sapurohitaḥ /</l>\n<l>tataḥ kaścid ṛṣis tatra lomaśastu mahātapāḥ // RKS_13.54 //</l>\n</lg>\n\n<p>nābhāgam abravīt mābhaiḥ toṣayiṣyāmi taṃ munim /</p>\n\n<p>rājovāca:\n<l>brūhi mūlyaṃ mahābhāga me jñātikulabāndhavān // RKS_13.55 //</l></p>\n\n<lg>\n<l>nirdagdhavān ṛṣiḥ kruddhas trailokyaṃ sacarācaram /</l>\n<l>kiṃ punar mānavaṃ dīnam atyalpaṃ viṣayātmakam // RKS_13.56 //</l>\n</lg>\n\n<lg>\n<l>lomaśa uvāca:</l>\n<l>tvaṃ samartho mahārāja jagatpūjyā dvijottamāḥ /</l>\n<l>gāvaśca divyāstasmād vai mūlyam asmai pradīyatām // RKS_13.57 //</l>\n</lg>\n\n<lg>\n<l>tataḥ śrutvā tu vacanaṃ sa sāmātyapurohitaḥ /</l>\n<l>harṣeṇa mahatāviṣṭaḥ provācedaṃ vaco munim // RKS_13.58 //</l>\n</lg>\n\n<lg>\n<l>uttiṣṭhottiṣṭha bhagavan kṛtameva na saṃśayaḥ /</l>\n<l>etad yogyataṃ mūlyaṃ bhavato munisattama // RKS_13.59 //</l>\n</lg>\n\n<lg>\n<l>āpastamba uvāca:</l>\n<l>uttiṣṭhāmy eva saṃprītyā samyak krīto 'smi pārthiva /</l>\n<l>gobhyo mūlyaṃ na paśyāmi pavitraṃ pāpanāśanam // RKS_13.60 //</l>\n</lg>\n\n<lg>\n<l>gāvaḥ pradakṣiṇī kāryyā vandanīyā hi nityaśaḥ /</l>\n<l>maṅgalāyatana divyās sṛṣṭās tvetāḥ svayambhuvā // RKS_13.61 //</l>\n</lg>\n\n<lg>\n<l>apyāgārāṇi viprāṇāṃ devatāyatanāni ca /</l>\n<l>yadgomayena śuddhyanti kiṃ brūmo hyadhikaṃ tataḥ // RKS_13.62 //</l>\n</lg>\n\n<lg>\n<l>gomūtraṃ gomayaṃ kṣīraṃ dadhi sarpis tathaiva ca /</l>\n<l>gavāṃ pañca pavitrāṇi punanti sakalaṃ jagat // RKS_13.63 //</l>\n</lg>\n\n<lg>\n<l>gāvo me cāgrato nityaṃ gāvaḥ pṛṣṭhata eva ca /</l>\n<l>gāvo me hṛdaye caiva gavāṃ madhye vasāmyaham // RKS_13.64 //</l>\n</lg>\n\n<lg>\n<l>eva yaḥ paṭhate nityaṃ trisandhyaṃ niyataḥ śuciḥ /</l>\n<l>mucyate sarvapāpebhyaḥ svargalokaṃ sa gacchati // RKS_13.65 //</l>\n</lg>\n\n<lg>\n<l>agre grāsaparo bhāvaḥ kartavyo bhaktito 'nvaham /</l>\n<l>akṛtvā svayamāhāraṃ kurvannāpnoti durgatim // RKS_13.66 //</l>\n</lg>\n\n<lg>\n<l>tenāgnayo hutās samyak pitaraś cāpi tārpitāḥ /</l>\n<l>devāśca pūjitās tena yo dadāti gavāhnikam // RKS_13.67 //</l>\n</lg>\n\n<lg>\n<l>mantraḥ</l>\n<l>saurabheyī jagatpūjyā nitya viṣṇupade sthitā /</l>\n<l>sarvadevamayī grāsaṃ mayā dattaṃ pratīkṣatām // RKS_13.68 //</l>\n</lg>\n\n<lg>\n<l>rakṣaṇād brahmaputrāṇāṃ gavāṃ kaṇḍūyanāt tathā /</l>\n<l>kṣīṇārtarakṣaṇāc caiva tataḥ svarge mahīyate // RKS_13.69 //</l>\n</lg>\n\n<lg>\n<l>ādirhi gāvo yajñasya madhyaṃ cāntyaṃ prakīrtitāḥ /</l>\n<l>kṣaranti tās tu sakalaṃ kṣīrājyamamṛtaṃ tathā // RKS_13.70 //</l>\n</lg>\n\n<lg>\n<l>tasmād gāvaḥ pradātavyāḥ pūjanīyā hi nityaśaḥ /</l>\n<l>svargasya saṅgamāyaitās sopānaṃ hi vinirmitāḥ // RKS_13.71 //</l>\n</lg>\n\n<lg>\n<l>etacchrutvā niṣādāste gavāṃ māhātmyam uttamam /</l>\n<l>praṇipatya mahābhāgam āpastambam athābruvan // RKS_13.72 //</l>\n</lg>\n\n<lg>\n<l>niṣādā ūcuḥ:</l>\n<l>sambhāṣā darśanasparśavarṇanaṃ kīrtanaṃ tathā /</l>\n<l>pāvanāni samastāni sādhūnām iti naḥ śrutam // RKS_13.73 //</l>\n</lg>\n\n<lg>\n<l>sambhāṣā darśanaṃ caivam ihāsmābhiḥ kṛtaṃ dvija /</l>\n<l>kuruṣvānugrahaṃ tasmāt tvāṃ vayaṃ śaraṇaṃ gatāḥ // RKS_13.74 //</l>\n</lg>\n\n<lg>\n<l>āpastamba uvāca:</l>\n<l>etāṃ gāṃ pratigṛhṇantu tatas te muktakilbiṣāḥ /</l>\n<l>niṣādāśca gatāḥ svargaṃ saha matsyair jalodbhavaiḥ // RKS_13.75 //</l>\n</lg>\n\n<lg>\n<l>prāṇināṃ prītimutpādya ninditenā 'pi karmaṇā /</l>\n<l>narakaṃ yadi paśyāmi vatsyāmi svargam eva vā // RKS_13.76 //</l>\n</lg>\n\n<lg>\n<l>yanmayā sukṛtaṃ kiṃcin manovākkāyakarmabhiḥ /</l>\n<l>kṛta tenāpi duḥkhārtāḥ sarve yāntu śubhāṃ gatim // RKS_13.77 //</l>\n</lg>\n\n<lg>\n<l>tatas tasya prasādena maharṣer bhāvitātmanaḥ /</l>\n<l>niṣādās tena vākyena saha matsyā divaṃ gatāḥ // RKS_13.78 //</l>\n</lg>\n\n<lg>\n<l>tān dṛṣṭvā atha gatān svargaṃ samatsyān matsyajīvinaḥ /</l>\n<l>sāmātyabhṛtyo nṛpatir vismayād idam abravīt // RKS_13.79 //</l>\n</lg>\n\n<lg>\n<l>sevyāḥ śreyo 'rthibhiḥ santaḥ tīrthaṃ puṇyaṃ jalottamam /</l>\n<l>kṣaṇopāsanamapyatra na teṣāṃ niṣkalaṃ bhavet // RKS_13.80 //</l>\n</lg>\n\n<lg>\n<l>sadbhissaha samāsīta sadbhiḥ kurvīta satkathām /</l>\n<l>āpastambo munis tatra lomaśaśca mahātapā // RKS_13.81 //</l>\n</lg>\n\n<lg>\n<l>padais tu vividhair iṣṭair bodhayāmāsa tu nṛpam /</l>\n<l>tataḥ saṃdhārayāmāsa dharmabuddhiṃ sudurlabhām // RKS_13.82 //</l>\n</lg>\n\n<lg>\n<l>tatheti kṛtvā coktvā ca nṛpaṃ taṃ praśaśaṃsatuḥ /</l>\n<l>aho dhanyo 'si rājendra yat te dharmaparāmatiḥ // RKS_13.83 //</l>\n</lg>\n\n<lg>\n<l>dharmaḥ sudurlabhaḥ puṃsāṃ viśeṣeṇa mahīkṣitām /</l>\n<l>yadi rājyamadāviṣṭaḥ svadharmaṃ na parityajet // RKS_13.84 //</l>\n</lg>\n\n<lg>\n<l>tato jagati kas tasmāt punar abhyadhiko bhavet /</l>\n<l>dhruvaṃ dharmaśca rājyaṃ vai mohaścaiva sadā dhruvaḥ // RKS_13.85 //</l>\n</lg>\n\n<lg>\n<l>mahādhruvaśca narako rājyaṃ nindanti te budhāḥ /</l>\n<l>rājyaṃ hi manyate mūḍho naro viṣayalolupaḥ // RKS_13.86 //</l>\n</lg>\n\n<lg>\n<l>manīṣiṇas tu paśyanti sadaiva narakopamam /</l>\n<l>tasmācchokaśca mohaśca na kartavyo madas tvayā // RKS_13.87 //</l>\n</lg>\n\n<p>yadīcchasi mahārāja śāśvatīṃ gatimātmanaḥ /</p>\n\n<p>mārkaṇḍeya uvāca:\n<l>ityuktvā mahātmānau jagmatuḥ svaṃ svamāśramam // RKS_13.88 //</l></p>\n\n<lg>\n<l>nābhāgo 'pi varaṃ labdhvā prahṛṣṭastvaviśat puram /</l>\n<l>etat te kathitaṃ rājan ye gaṇāḥ satsamāgame // RKS_13.89 //</l>\n</lg>\n\n<lg>\n<l>māhātmyaṃ vai gavāṃ tadvat kiṃ bhūyaḥ śrotum icchasi /</l>\n<l>revāmatsyāsamāyoge gavāṃ māhātmyamuttamam // RKS_13.90 //</l>\n</lg>\n\n<lg>\n<l>tatra snātvā mahārāja matsyeśvaramathā 'rcaya /</l>\n<l>āpastambo mahābhāgo niṣādā matsyajīvinaḥ // RKS_13.91 //</l>\n</lg>\n\n<lg>\n<l>matsyaiḥ saha gatāḥ svargaṃ tīrthasyāsya prabhāvataḥ /</l>\n<l>divyakāntidharāḥ sarve loke krīḍanti vaiṣṇave // RKS_13.92 //</l>\n</lg>\n\n<p>iti śrīskandapurāṇe revākhaṇḍe matsyeśvaratīrthavarṇanonāma trayodaśo 'dhyāyaḥ ||</p>\n\n<p>RKS adhyāya 14</p>\n\n<lg>\n<l>mārkaṇḍeya uvāca:</l>\n<l>athānyat kathayiṣyāmi tīrthaṃ pāpavimokṣaṇam /</l>\n<l>matsyāyāḥ śubhatāpyāśca saṅgame surasevitam // RKS_14.1 //</l>\n</lg>\n\n<lg>\n<l>devo matsyeśvaro nāma nāgakanyābhirarcitaḥ /</l>\n<l>tatra snātvā divaṃ yānti ye mṛtā na punarbhavāḥ // RKS_14.2 //</l>\n</lg>\n\n<lg>\n<l>pañcavaktrāstrinetrāśca matsyatīrthaprabhāvataḥ /</l>\n<l>kalahaṃsa iti khyāto devarṣir dhyānatatparaḥ // RKS_14.3 //</l>\n</lg>\n\n<lg>\n<l>tasyāśramaṃ paraṃ ramyaṃ brahmarṣi viniṣevitam /</l>\n<l>śākamūlaphalāhāro japadhyānaparāyaṇaḥ // RKS_14.4 //</l>\n</lg>\n\n<lg>\n<l>so 'tiṣṭhad ayutaṃ sārddham ekapādena bhārata /</l>\n<l>śivadhyānaparo bhūtvā sarvabhūtahite rataḥ // RKS_14.5 //</l>\n</lg>\n\n<lg>\n<l>tatas tu dhyānayogena tasya devaḥ śatakratuḥ /</l>\n<l>cakampe tapasā cāsau devarājo bhaviṣyati // RKS_14.6 //</l>\n</lg>\n\n<lg>\n<l>hariṣyati na sandeho purīṃ caivāmarāvatīm /</l>\n<l>brāhmaṇaśca sureśānaḥ kubjo vāmanarūpadhṛk // RKS_14.7 //</l>\n</lg>\n\n<lg>\n<l>jagāma vṛddharūpeṇa kalahaṃsāśramam prati /</l>\n<l>uvāca vacanaṃ śakro brāhmaṇaṃ tapasi sthitam // RKS_14.8 //</l>\n</lg>\n\n<lg>\n<l>kimarthaṃ tapase śīghraṃ kāmam etad bravīhi me /</l>\n<l>ārādhayasi kaṃ devaṃ satyam etat tapodhana // RKS_14.9 //</l>\n</lg>\n\n<lg>\n<l>saṃhṛtya tapasā yogaṃ prahasannabravīd vacaḥ /</l>\n<l>jānāmi tvāṃ mahābhāga śakras tvaṃ tridaśeśvaraḥ // RKS_14.10 //</l>\n</lg>\n\n<lg>\n<l>na kāmaye 'ham indratvaṃ rājyaṃ kuru yathepsitam /</l>\n<l>ārādhayāmyahaṃ devaṃ nānyaṃ devaṃ kathañcana // RKS_14.11 //</l>\n</lg>\n\n<lg>\n<l>etacchrutvā vacas tasya maharṣer abravīd vṛṣaḥ /</l>\n<l>varaṃ vṛṇu mahābhāga yathā drakṣyasi śaṅkaram // RKS_14.12 //</l>\n</lg>\n\n<lg>\n<l>kalahaṃsa uvāca:</l>\n<l>vinā 'haṃ tryambakaṃ yāce nānyād devādaho varam /</l>\n<l>vijayī bhava śakra tvaṃ nānyaṃ vṛṇe varaṃ tvaham // RKS_14.13 //</l>\n</lg>\n\n<lg>\n<l>evamukto yayau śakraḥ sarvakāmasamanvitaḥ /</l>\n<l>jñātvā tasya parāṃ bhaktiṃ devadevo maheśvaraḥ // RKS_14.14 //</l>\n</lg>\n\n<lg>\n<l>adarśayad athātmānaṃ nīlakaṇṭhaṃ trilocanam /</l>\n<l>dṛṣṭvā rūpaṃ maheśasya sāṣṭāṅgaṃ praṇipatya ca // RKS_14.15 //</l>\n</lg>\n\n<lg>\n<l>kalahaṃso muniśreṣṭhaḥ stotuṃ samupacakrame /</l>\n<l>namo 'stu te mahādeva nīlakaṇṭhatrilocana // RKS_14.16 //</l>\n</lg>\n\n<lg>\n<l>namaḥ śivāya śāntāya śūlahasta namo 'stu te /</l>\n<l>namaḥ śivāya śambhavāyā 'nāthāya namo namaḥ // RKS_14.17 //</l>\n</lg>\n\n<lg>\n<l>tryambakāya mahādevetyādi nāmādibhiḥstuta oṃ namo devāya śambhavāya bhūrbhuvaḥ svaḥ |</l>\n<l>somarudradhvāntasūryāya namo rudrāgnaye namaḥ // RKS_14.18 //</l>\n</lg>\n\n<lg>\n<l>namaḥ śambho pañcavaktra mahāśiva namo 'stu te /</l>\n<l>svayambhūvana pātāla nīlakaṇṭha namo 'stu te // RKS_14.19 //</l>\n</lg>\n\n<lg>\n<l>brahmaśarvasureśānahariharāya namo namaḥ /</l>\n<l>jñānaśaktikriyāśakticarācara namo 'stu te // RKS_14.20 //</l>\n</lg>\n\n<lg>\n<l>hāṭakāya namas tubhyam umānātha namo 'stu te /</l>\n<l>brahmaviṣṇumaheśāya sarvajñāya namo namaḥ // RKS_14.21 //</l>\n</lg>\n\n<lg>\n<l>sadyojātas tathā ghoras tat puruṣāya namo namaḥ /</l>\n<l>tvayā vyāptam idaṃ sarvaṃ trailokyaṃ sacarācaram // RKS_14.22 //</l>\n</lg>\n\n<lg>\n<l>ādimadhyāntarūpāya kalikāla namo 'stu te /</l>\n<l>umākāntārdhadehāya śrīkaṇṭhoragabhūṣaṇa // RKS_14.23 //</l>\n</lg>\n\n<lg>\n<l>anantagaṇarūpāya nāgayajñopavītine /</l>\n<l>śabdaḥ sparśaś ca gandhaśca raso rūpaṃ ca pañcamam // RKS_14.24 //</l>\n</lg>\n\n<lg>\n<l>buddhir manastv ahaṅkāro hy aṣṭamūrte namo 'stu te /</l>\n<l>sūryo 'ryamā bhagas tvaṣṭā pūṣārkaḥ savitā raviḥ // RKS_14.25 //</l>\n</lg>\n\n<lg>\n<l>gabhastimāṃś ca tvaṃ kālo mṛtyur dhātā prakāśakaḥ /</l>\n<l>pṛthivyāpas tathā tejo vāyurākāśam eva ca // RKS_14.26 //</l>\n</lg>\n\n<lg>\n<l>somo bṛhaspatiḥ śukro budho 'ṅgāraka eva ca /</l>\n<l>indro vivasvān dīptāṃśuḥ śuciḥ śaurirjaneśvaraḥ // RKS_14.27 //</l>\n</lg>\n\n<lg>\n<l>kalāste viṣṇubrahmādyā vedo vaiśravaṇo yamaḥ /</l>\n<l>kalākāṣṭhāmuhūrtāś ca pakṣamāsartavas tathā // RKS_14.28 //</l>\n</lg>\n\n<lg>\n<l>saṃvatsaras tvam evāsi kālacakro vibhāvasuḥ /</l>\n<l>puruṣaḥ śāśvato yogo vyaktāvyaktaḥ sanātanaḥ // RKS_14.29 //</l>\n</lg>\n\n<lg>\n<l>lokādhyakṣaḥ surādhyakṣo viśvakarmā tamonudaḥ /</l>\n<l>varuṇaḥ śītabhāraś ca jīmūto jīvano 'rihā // RKS_14.30 //</l>\n</lg>\n\n<lg>\n<l>bhūto yajño bhūtapatir lokapālair niṣevitaḥ /</l>\n<l>manaḥ suparṇo bhūtādiḥ sadāśiva namo 'stu te // RKS_14.31 //</l>\n</lg>\n\n<lg>\n<l>jihvācāpalyabhāvena khedito 'si mayā prabho /</l>\n<l>brahmaviṣṇvādibhir devair yasyānto naiva labhyate // RKS_14.32 //</l>\n</lg>\n\n<lg>\n<l>bhavasāgaramagnānāṃ kaḥ stotuṃ śaktimān bhavet /</l>\n<l>ajñānāñjñānato vā 'pi śūlapāṇe kṣamasva tat // RKS_14.33 //</l>\n</lg>\n\n<lg>\n<l>mārkaṇḍeya uvāca:</l>\n<l>śrutvā stotram idaṃ devaḥ kalahaṃsasya bhārata /</l>\n<l>varaṃ vṛṇu mahāprājñaprītaḥ stotreṇa te 'nagha // RKS_14.34 //</l>\n</lg>\n\n<lg>\n<l>kalahaṃsa uvāca:</l>\n<l>yadi tuṣṭo 'si me deva varaṃ dātum ihecchasi /</l>\n<l>kalahaṃseśvaraṃ nāma tīrthaliṅgaṃ sureśvara // RKS_14.35 //</l>\n</lg>\n\n<lg>\n<l>akṣayā devadevā 'tra homadānabalikriyāḥ /</l>\n<l>atrākṣayaṃ kṛtaṃ sarvaṃ tvat prasādāt maheśvara // RKS_14.36 //</l>\n</lg>\n\n<lg>\n<l>śivājñā vartate te 'tra naraḥ svargamavāpnuyāt /</l>\n<l>utkrāntiṃ kurute yas tu avaśaḥ svavaśo 'pi vā // RKS_14.37 //</l>\n</lg>\n\n<lg>\n<l>stavenānena ya stautiyastvā stoṣyati śaṅkara /</l>\n<l>brahmahā vā surāpo vā steyī ca gurutalpagaḥ // RKS_14.38 //</l>\n</lg>\n\n<lg>\n<l>tīrthasyāsya prabhāveṇa sarve yāntu śivālayam /</l>\n<l>idaṃ varamahaṃ manye sarvakāmasamṛddhaye // RKS_14.39 //</l>\n</lg>\n\n<lg>\n<l>īśvara uvāca:</l>\n<l>yaṃ yaṃ kāmayate kāmaṃ trailokye sacarācare /</l>\n<l>matprasādān na sandeha sarvam etad bhaviṣyati // RKS_14.40 //</l>\n</lg>\n\n<lg>\n<l>evamuktvā yayau devaḥ kailāsanilayaṃ nṛpa /</l>\n<l>kalahaṃso 'tha munibhir brahmiṣṭhaiḥ sajitendriyaḥ // RKS_14.41 //</l>\n</lg>\n\n<lg>\n<l>varṣāyutāni sāgrāṇi bhuṅkte bhogāñchivālaye /</l>\n<l>divyayānasamārūḍhaḥ stūyamāno 'psarogaṇaiḥ // RKS_14.42 //</l>\n</lg>\n\n<lg>\n<l>veṇuvīṇāninādena sarvālaṅkārabhūṣitaḥ /</l>\n<l>daśa varṣasahasrāṇi tathaiva śivasannidhau // RKS_14.43 //</l>\n</lg>\n\n<lg>\n<l>dakṣiṇottaradigbhāgapañcakrośapramāṇataḥ /</l>\n<l>snānāt tatra divaṃ yāti mriyate vibudho bhavet // RKS_14.44 //</l>\n</lg>\n\n<lg>\n<l>etat te kathitaṃ rājan kalahaṃsasya kīrtanam /</l>\n<l>svārociṣe 'ntare prāpte ādikalpe kṛte yuge // RKS_14.45 //</l>\n</lg>\n\n<lg>\n<l>kalahaṃsasya cākhyānān na sīdanti kalau janāḥ /</l>\n<l>putradārāvṛtānāgha māyāmohasamanvitāḥ /</l>\n<l>ākhyānasahitaṃ devaṃ karmaṇā manasā girā // RKS_14.46 //</l>\n</lg>\n\n<p>iti śrīskandapurāṇe revākhaṇḍe śivamahimavarṇano nāma caturdaśo 'dhyāyaḥ ||</p>\n\n<p>RKS adhyāya 15</p>\n\n<lg>\n<l>yudhiṣṭhira uvāca:</l>\n<l>bhūyaś cecchāmyahaṃ śrotuṃ narmadākīrtanaṃ śubham /</l>\n<l>ākhyānasahitaṃ deva viditaṃ vada sāmpratam // RKS_15.1 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājendra tīrthaṃ vai śivena kathitaṃ purā /</l>\n<l>kāmadaṃ mokṣadaṃ caiva yajñadānaprabhāvataḥ // RKS_15.2 //</l>\n</lg>\n\n<lg>\n<l>revāyā uttare kūle kapilāsaṃgamāt param /</l>\n<l>vaidūryāt paścime bhāge vikhyātaṃ narmadāpuram // RKS_15.3 //</l>\n</lg>\n\n<lg>\n<l>ardhakoṭis tu tīrthānāṃ mahādevena bhārata /</l>\n<l>śatamaṣṭottara tatra liṅgānāṃ parikīrtitam // RKS_15.4 //</l>\n</lg>\n\n<lg>\n<l>yatra vai vasurudraiśca brahmād yaiś ca surāsuraiḥ /</l>\n<l>siddhagandharvayakṣaiś ca vidyādharamahoragaiḥ // RKS_15.5 //</l>\n</lg>\n\n<lg>\n<l>vedadhvani ninādena vyāptamasti carācaram /</l>\n<l>yatrāgnir huta homena tridivaṃ paryapūrayat // RKS_15.6 //</l>\n</lg>\n\n<lg>\n<l>devarṣayo mahārāja tathā brahmarṣayaḥ pare /</l>\n<l>āsan rājarṣayas tatra tāpasā vyavasāyinaḥ // RKS_15.7 //</l>\n</lg>\n\n<lg>\n<l>brāhmaṇāś ca vasanti sma manasā brahmacintanāḥ /</l>\n<l>āśramaṃ jamadagneś ca ṛṣikoṭisamāvṛtam // RKS_15.8 //</l>\n</lg>\n\n<lg>\n<l>kaśyapo gālavo gargo bādarāyaṇaśākaṭau /</l>\n<l>atriś caiva vaśiṣṭhaśca pulastya pulahaḥ kratuḥ // RKS_15.9 //</l>\n</lg>\n\n<lg>\n<l>bhṛguś caiva marīciś ca bhāradvājo mahātapāḥ /</l>\n<l>śākalya ṛṣyaśṛṅgaś ca manur viṣṇur yamo 'ṅgirāḥ // RKS_15.10 //</l>\n</lg>\n\n<lg>\n<l>vāśiṣṭhadakṣau saṃvartaḥ śātātapaparāśarau /</l>\n<l>āpastambaḥ śuko vyāsāḥ kātyāyanabṛhaspatī // RKS_15.11 //</l>\n</lg>\n\n<lg>\n<l>hārītaḥ śaṅkhalikhitau yājñavalkyo 'tha gautamaḥ /</l>\n<l>agastyaḥ pāvakākhyaś ca durvāsā ugratāpasaḥ // RKS_15.12 //</l>\n</lg>\n\n<lg>\n<l>śatānandas tathā jahnur vaiśampāyanajaiminī /</l>\n<l>lomaśaś ca vihaṅgaś ca śaunako harir eva ca // RKS_15.13 //</l>\n</lg>\n\n<lg>\n<l>ete cānye 'pi munayo bahavaḥ saṃśitavratāḥ /</l>\n<l>jvalantas tapasā tatra sūryatejaḥ samaprabhāḥ // RKS_15.14 //</l>\n</lg>\n\n<lg>\n<l>caturvidyāvedavidaḥ śrutismṛtiviśāradāḥ /</l>\n<l>saṃvatsarakṛtāhārā apāhārakarās tathā // RKS_15.15 //</l>\n</lg>\n\n<lg>\n<l>māsopavāsinaś cānye tathā pakṣopavāsinaḥ /</l>\n<l>śākāhārānirāhārāḥ tathā 'nye mārutāśanāḥ // RKS_15.16 //</l>\n</lg>\n\n<lg>\n<l>kandamūlaphalāhārā mahātmānas tathā pare /</l>\n<l>itihāsapurāṇādi nānāśāstravicintakāḥ // RKS_15.17 //</l>\n</lg>\n\n<lg>\n<l>mokṣopāyadhṛtātmāno maunikāś ca na maunikāḥ /</l>\n<l>ekapādārddhapādāś ca bhūmau kāraṇabhojinaḥ // RKS_15.18 //</l>\n</lg>\n\n<lg>\n<l>ākhyānaṃ kathayiṣyāmi narmadāpuravāsinām /</l>\n<l>jamadagnis tu nivasan muniḥ śivaparāyaṇaḥ // RKS_15.19 //</l>\n</lg>\n\n<lg>\n<l>narmadāsaṅgame snātvā tatrābhyarcyamaheśvaram /</l>\n<l>vividhair gandhapuṣpaiśca tathā 'gurumanoharaiḥ // RKS_15.20 //</l>\n</lg>\n\n<lg>\n<l>dakṣiṇāmūrtim āśritya japannāsīt tathā muneḥ /</l>\n<l>māsaṃ ca japatas tasya devadevo maheśvaraḥ // RKS_15.21 //</l>\n</lg>\n\n<lg>\n<l>siddheśvaraṃ nāma liṅgaṃ siddhā yatra surāsurāḥ /</l>\n<l>uvāca vacanaṃ devo brāhmaṇaṃ prati bhārata // RKS_15.22 //</l>\n</lg>\n\n<p>tuṣṭo 'haṃ tava bhaktyā tu rudrajāpyena toṣitaḥ /</p>\n\n<p>jamadagniruvāca:\n<l>yadi tuṣṭo mahādeva varaṃ dātuṃ mamecchasi // RKS_15.23 //</l></p>\n\n<lg>\n<l>homārthaṃ caiva dhenuṃ me dadasva parameśvara /</l>\n<l>dharmakarmaśubhārtheṣu śivapūjāsu tarpaṇe // RKS_15.24 //</l>\n</lg>\n\n<lg>\n<l>pitṛkārye devakārye gāvaḥ puṇyatamāḥ smṛtāḥ /</l>\n<l>etasmāt kāraṇād īśa homadhenuṃ prayaccha me // RKS_15.25 //</l>\n</lg>\n\n<lg>\n<l>dattā caiva mahābhāga sarvakāmasamṛddhaye /</l>\n<l>evam uktvā dadau rājaṃs tatraivāntaradhīyata // RKS_15.26 //</l>\n</lg>\n\n<lg>\n<l>yān yān prārthayate kāmāṃs tāṃs tān prāpnoty asau tataḥ /</l>\n<l>ṛṣīṇāṃ ca sahasrāṇi kāmair bhojayate dvijaḥ // RKS_15.27 //</l>\n</lg>\n\n<lg>\n<l>hiraṇmayaiḥ svarṇapātrair nānābhakṣyair yathecchayā /</l>\n<l>kīrtir brahmarṣibhir mānyaiḥ sarvaiḥ suragaṇais tathā // RKS_15.28 //</l>\n</lg>\n\n<lg>\n<l>jamadagner munīndrasya āśrame copavṛṃhitā /</l>\n<l>etāvati gate kāle kārtavīryo nṛpottamaḥ // RKS_15.29 //</l>\n</lg>\n\n<lg>\n<l>māhiṣmatīṃ parityajya svargasopānam uttamam /</l>\n<l>ekasmin divase rājā mṛgayāṃ ca samāśritaḥ // RKS_15.30 //</l>\n</lg>\n\n<lg>\n<l>vindhyaṃ girimanuprāpto revātīraṃ samāśritaḥ /</l>\n<l>hatvā paśusahasrāṇi jamadagnyāśramaṃ gataḥ // RKS_15.31 //</l>\n</lg>\n\n<lg>\n<l>dehyetāṃ māṃ nijāyogyāṃ gāṃ jagāda muniṃ prati /</l>\n<l>kārtavīryavacaḥ śrutvā jamadagnir bhayākulaḥ /</l>\n<l>cintayāmāsa suciraṃ kimetad iti vismitaḥ // RKS_15.32 //</l>\n</lg>\n\n<lg>\n<l>dharmo hy adharmarūpeṇa karmabhiḥ puṇyasaṃcitaiḥ /</l>\n<l>adharmo dharmaphalado gahanā karmaṇo gatiḥ // RKS_15.33 //</l>\n</lg>\n\n<lg>\n<l>iti cintayatas tasye na kiṃcid bruvato muneḥ /</l>\n<l>apahṛtya balād dhenuṃ ghātayitvā ca taṃ munim // RKS_15.34 //</l>\n</lg>\n\n<lg>\n<l>sthānān niragamat tasmāt kārtavīryo nṛpādhamaḥ /</l>\n<l>kaśādibhis tāḍitā tu homadhenur muhurmuhuḥ // RKS_15.35 //</l>\n</lg>\n\n<lg>\n<l>śāpaṃ dattvā tatas tasya punar dhenur divaṅgatā /</l>\n<l>kariṣyate kulāntaṃ ca raiṇukeyo nṛpādhama // RKS_15.36 //</l>\n</lg>\n\n<lg>\n<l>hāhākāro mahānāsīlokānāṃ ca yudhiṣṭhira /</l>\n<l>durācāras tataḥ ko 'yaṃ brāhmaṇānāṃ ca kopakṛt // RKS_15.37 //</l>\n</lg>\n\n<lg>\n<l>atha śrutvā mahādevo bhārgavaḥ pitṛsūtakam /</l>\n<l>sahasaivāgataḥ kopāt samidho 'gniriva jvalan // RKS_15.38 //</l>\n</lg>\n\n<lg>\n<l>nihataṃ pitaraṃ dṛṣṭvā kopād dviguṇavikramaḥ /</l>\n<l>jagāma sahasotthāya purīṃ māhiṣmatīṃ prati // RKS_15.39 //</l>\n</lg>\n\n<lg>\n<l>kārtavīryārjunaṃ dṛṣṭvā kruddhaḥ provāca bhārgavaḥ /</l>\n<l>tiṣṭha tiṣṭha kva gantāsi nihatya pitaraṃ mama // RKS_15.40 //</l>\n</lg>\n\n<lg>\n<l>ityuktvā 'dāya paraśuṃ ciccheda ca bhujāvanam /</l>\n<l>śirasaiva samaṃ kopāt kṣatriyāntakaro muniḥ // RKS_15.41 //</l>\n</lg>\n\n<lg>\n<l>hate tasmin mahāvīrye kārtavīrye durātmani /</l>\n<l>devadundubhayoneduḥ puṣpavṛṣṭiḥ papāta ca // RKS_15.42 //</l>\n</lg>\n\n<lg>\n<l>tat kopād akarot sarvāṃ niḥkṣatrāṃ pṛthivīṃ tadā /</l>\n<l>pratijñāṃ saphalīkṛtya sa jagāma tam āśramam // RKS_15.43 //</l>\n</lg>\n\n<lg>\n<l>mātaraṃ ca namaskṛtya tataś cānyān munīśvarān /</l>\n<l>devaṃ paraśurāmeśaṃ saṃsthāpya vidhipūrvakam // RKS_15.44 //</l>\n</lg>\n\n<lg>\n<l>viśokairaṇḍikā caiva tṛtīyā pāvanī tathā /</l>\n<l>pituścakāra tatraiva sahasaivottarāṃ kriyām // RKS_15.45 //</l>\n</lg>\n\n<lg>\n<l>devadroṇīti vikhyātā tatrāste kapilā śilā /</l>\n<l>tatra piṇḍapradānena divaṃ gacchanti pūrvajāḥ // RKS_15.46 //</l>\n</lg>\n\n<lg>\n<l>etat te kathitaṃ rājan narmadāpuram uttamam /</l>\n<l>śravaṇāt kīrtanāt tasya divi devatvam āpyate // RKS_15.47 //</l>\n</lg>\n\n<p>iti śrīskandapurāṇe revākhaṇḍe kārtavīryākhyāne pañcadaśo 'dhyāyaḥ ||</p>\n\n<p>RKS adhyāya 16</p>\n\n<lg>\n<l>mārkaṇḍeya uvāca:</l>\n<l>athānyaṃ saṃpravakṣyāmi saṅgamaṃ lokaviśrutam /</l>\n<l>bṛhatyā narmadāyās tu surāsuraniṣevitam // RKS_16.1 //</l>\n</lg>\n\n<lg>\n<l>nānādrumalatākīrṇaṃ vindhyaparvatasevitam /</l>\n<l>campakair bakulair yuktamaśokaiḥ stabakair api // RKS_16.2 //</l>\n</lg>\n\n<lg>\n<l>punnāgaiḥ kiṅkirātaiś ca sugandhair nāgakeśaraiḥ /</l>\n<l>mallikotpalajātībhiḥ pāṭalaiḥ pārijātakaiḥ // RKS_16.3 //</l>\n</lg>\n\n<lg>\n<l>āmrajambūkapitthaiś ca śrīphalaiḥ panasais tathā /</l>\n<l>kharjūrair badarībhiś ca dāḍimair bījapūrakaiḥ // RKS_16.4 //</l>\n</lg>\n\n<lg>\n<l>aruṣkaraiḥ kṣīravṛkṣair nāraṅgair upaśobhitaiḥ /</l>\n<l>bharaṇāyātmavargasya saṃvidhāya vanecaraḥ // RKS_16.5 //</l>\n</lg>\n\n<lg>\n<l>mukhagaṇḍūṣasalilaṃ śivāya sa samāharat /</l>\n<l>ajñānabhaktigarbhas tu snāpayitvā phalaṃ dadau // RKS_16.6 //</l>\n</lg>\n\n<lg>\n<l>vāsare vāsare caiva niṣādo dharmatatparaḥ /</l>\n<l>saumyāyane ca cakṣur vai dattvā saumyaṃ tathātmanaḥ // RKS_16.7 //</l>\n</lg>\n\n<lg>\n<l>evaṃ sampūjayāmāsa tryambakaṃ vidhipūrvakam /</l>\n<l>etat te kathitaṃ rājan kalpagā netrasaṅgamam // RKS_16.8 //</l>\n</lg>\n\n<lg>\n<l>yudhiṣṭhira uvāca:</l>\n<l>bhagavan chrotum icchāmi mahākautūhalaṃ hi me /</l>\n<l>saṃjāto muniśārdūla sa kathaṃ netrasaṅgamaḥ // RKS_16.9 //</l>\n</lg>\n\n<lg>\n<l>mārkaṇḍeya uvāca:</l>\n<l>ekasmin vāsare prāpte vyatīpāte ca saṃkrame /</l>\n<l>sa puṣpabhāramādāya praviveśa śivālaye // RKS_16.10 //</l>\n</lg>\n\n<lg>\n<l>tṛtīyam īkṣaṇaṃ tatra devasya ca na paśyati /</l>\n<l>tadā tu cintayāmāsa vismayāviṣṭa cetanaḥ // RKS_16.11 //</l>\n</lg>\n\n<lg>\n<l>kenāpahṛtam etasya netraṃ devasya pāpmanā /</l>\n<l>ity uktvā ca svakaṃ netraṃ tīkṣṇabāṇena bhārata // RKS_16.12 //</l>\n</lg>\n\n<lg>\n<l>lalāṭe devadevasya utkṛtya saṃnyaveśayat /</l>\n<l>na kampo na ca kārpaṇyaṃ nā 'nyathā tasya mānasam // RKS_16.13 //</l>\n</lg>\n\n<lg>\n<l>tatas tuṣṭaḥ sureśāno niṣādaṃ prati bhārata /</l>\n<l>prahasan na bravīd devo varaṃ vṛṇu yathepsitam // RKS_16.14 //</l>\n</lg>\n\n<p>śivaprasādasampannā buddhir anyā pracakrame /</p>\n\n<p>mārkaṇḍeya uvāca:\n<l>śrutvā tu vacanaṃ śambhoḥ sāṣṭāṅgaṃ praṇipatya saḥ // RKS_16.15 //</l></p>\n\n<lg>\n<l>yadi tuṣṭo 'si deveśa varaṃ dātuṃ mamecchasi /</l>\n<l>niṣādāsta ime sarve mṛgapakṣigaṇaiḥ saha // RKS_16.16 //</l>\n</lg>\n\n<lg>\n<l>saputradārapaśavo ye cānye pāpayonayaḥ /</l>\n<l>tvat prasādān maheśāna śivalokaṃ prayāntu te // RKS_16.17 //</l>\n</lg>\n\n<lg>\n<l>etad varam ahaṃ manye bhūtānāṃ hitakāmyayā /</l>\n<l>etacchrutvā vacas tasya niṣādādhipateḥ śivaḥ // RKS_16.18 //</l>\n</lg>\n\n<lg>\n<l>uvāca sarvakāmāptiṃ matprasādāt tvamāpsyasi /</l>\n<l>evam uktvā śivo rājaṃs tatraivāntaradhīyata // RKS_16.19 //</l>\n</lg>\n\n<lg>\n<l>divyayānasamārūḍho niṣādo 'nucaraiḥ saha /</l>\n<l>dhṛtasvarṇātapatraṃ tu vījyamāno 'psarogaṇaiḥ // RKS_16.20 //</l>\n</lg>\n\n<lg>\n<l>divyābharaṇaśobhāḍhyaḥ sarvālaṅkārabhūṣitaḥ /</l>\n<l>divyavastraparīdhāno divyagandhānulepanaḥ // RKS_16.21 //</l>\n</lg>\n\n<lg>\n<l>surāsuraiḥ stūyamāno veṇuvīṇāpuras saraḥ /</l>\n<l>prāyācchivapuraṃ kṣipraṃ tīrthasyāsya prabhāvataḥ // RKS_16.22 //</l>\n</lg>\n\n<lg>\n<l>etat te kathitaṃ rājan chivanetrahradāśritam /</l>\n<l>anekaśatasaṃkhyātāḥ pāpayoniratā narāḥ // RKS_16.23 //</l>\n</lg>\n\n<lg>\n<l>narmadāśivasaṃyoge saṃsiddhiṃ paramāṃ gatāḥ /</l>\n<l>avaśa svavaśo vā 'pi yas tu prāṇān parityajet // RKS_16.24 //</l>\n</lg>\n\n<lg>\n<l>vased varṣasahasrāṇi umāmāheśvare pure /</l>\n<l>śravaṇāt kīrtanāc cāpi mucyate bhavabandhanāt // RKS_16.25 //</l>\n</lg>\n\n<lg>\n<l>dhanyās te puruṣā rājan ye mriyante śivāyane /</l>\n<l>na teṣāṃ garbhabhūtiś ca janma caiva yudhiṣṭhira // RKS_16.26 //</l>\n</lg>\n\n<lg>\n<l>putradāraparigrastā mohajālasamāvṛtāḥ /</l>\n<l>kalpagāṃ tu na paśyanti pāpopahatacetasaḥ // RKS_16.27 //</l>\n</lg>\n\n<p>iti śrīskandapurāṇe revākhaṇḍe narmadāmāhātmye hradākhyānaṃ nāma ṣoḍaśo 'dhyāyaḥ ||</p>\n\n<p>RKS adhyāya 17</p>\n\n<lg>\n<l>mārkaṇḍeya uvāca:</l>\n<l>athānyat paramaṃ tīrthaṃ kathyamānaṃ nibodha me /</l>\n<l>sahasrayajñaṃ vikhyātaṃ triṣu lokeṣu viśrutam // RKS_17.1 //</l>\n</lg>\n\n<lg>\n<l>tatra snātvā ca japtvā ca pūjayitvā maheśvaram /</l>\n<l>na tasya punarāvṛttir ghore saṃsārasāgare // RKS_17.2 //</l>\n</lg>\n\n<lg>\n<l>kathayāmi tavākhyānam itihāsaṃ purātanam /</l>\n<l>tārābalirnāma nāgaḥ kambalāśvatarau tathā // RKS_17.3 //</l>\n</lg>\n\n<lg>\n<l>śvetoragās tathā cānye bhujaṅgāś ca tathā 'pare /</l>\n<l>nāgeśvaraṃ te 'rcayanti nānāpuṣpavilepanaiḥ // RKS_17.4 //</l>\n</lg>\n\n<lg>\n<l>nāgapūgāḥ samāsādya pūjayanti maheśvaram /</l>\n<l>gargo 'ghamarṣaṇaś caiva cyavanaḥ śaunako 'ṅgirāḥ // RKS_17.5 //</l>\n</lg>\n\n<lg>\n<l>ete cānye 'pi bahavo brahmavidyāṅgapāragāḥ /</l>\n<l>nāgānāṃ cāśramaṃ hartuṃ tatra sarve hy upasthitāḥ // RKS_17.6 //</l>\n</lg>\n\n<lg>\n<l>tatastaiḥ kupitair nāgair daṣṭāś caiva dvijottamāḥ /</l>\n<l>viṣāghrātān munīn dṛṣṭvā kupitaś cāghamarṣaṇaḥ // RKS_17.7 //</l>\n</lg>\n\n<lg>\n<l>vāhanaṃ vāsudevasya pakṣirājaṃ samāhvayat /</l>\n<l>tatkṣaṇād āgataḥ pakṣī garuḍaḥ krodhamūrchitaḥ // RKS_17.8 //</l>\n</lg>\n\n<lg>\n<l>kṛtāñjalipuṭo bhūtvā brāhmaṇaṃ cedamabravīt /</l>\n<l>bhujaṅgān bhakṣayiṣyāmi brāhmaṇā nirviṣās tataḥ // RKS_17.9 //</l>\n</lg>\n\n<lg>\n<l>brahmaśāpabhayārtena garuḍena viṣolbaṇāḥ /</l>\n<l>bhakṣitāḥ pannagāḥ sarve mocitā munayo viṣāt // RKS_17.10 //</l>\n</lg>\n\n<lg>\n<l>pakṣīndre ca gate sthāne bhakṣayitvā bhujaṅgamān /</l>\n<l>avaśiṣṭās tu ye nāgā viviśuste rasātalam // RKS_17.11 //</l>\n</lg>\n\n<lg>\n<l>āplave ca susaṃprāpte pravāho nārmadaḥ kṣaṇāt /</l>\n<l>asthīni srāvayāmāsa tato nāgā divaṃ yayuḥ // RKS_17.12 //</l>\n</lg>\n\n<lg>\n<l>sarpayoniṃ parityajya loke krīḍanti śāmbhave /</l>\n<l>nāgeśvarasya revāyāḥ samparkāt pāpamokṣaṇam // RKS_17.13 //</l>\n</lg>\n\n<lg>\n<l>tatra nāgahradaś cāste triṣu lokeṣu viśrutaḥ /</l>\n<l>tatra snāto divaṃ yāti yo nāgeśvaramarcayet // RKS_17.14 //</l>\n</lg>\n\n<lg>\n<l>ayaṃ te kathito rājannitihāsaḥ purātanaḥ /</l>\n<l>śravaṇāt kīrtanād vā 'pi mucyate bhavabandhanāt // RKS_17.15 //</l>\n</lg>\n\n<p>iti śrīskandapurāṇe revākhaṇḍe nāgeśvarākhyānaṃ nāma saptadaśo 'dhyāyaḥ ||</p>\n\n<p>RKS adhyāya 18</p>\n\n<lg>\n<l>mārkaṇḍeya uvāca:</l>\n<l>athānyat kathayiṣyāmi tīrthaṃ ca janakottamam /</l>\n<l>revāyā uttare kūle sarvasiddhipradāyakam // RKS_18.1 //</l>\n</lg>\n\n<lg>\n<l>aśvamedhaṃ tu tatraiva śatamedhaṃ tathāparam /</l>\n<l>sahasramedhaṃ vijñeyaṃ surāsuranamaskṛtam // RKS_18.2 //</l>\n</lg>\n\n<lg>\n<l>lakṣamedhaṃ tathā cānyaṃ śivena parikīrtitam /</l>\n<l>janako nāma rājarṣir yatreṣṭvā tridivaṃ yayau // RKS_18.3 //</l>\n</lg>\n\n<lg>\n<l>svārociṣe 'ntare prāpte tretāyāṃ ca narādhipa /</l>\n<l>purodhasaṃ yājñavalkyaṃ brahmarṣiṃ brahmavittamam // RKS_18.4 //</l>\n</lg>\n\n<lg>\n<l>kaśyapasyāśramaṃ puṇyaṃ brahmarṣigaṇasevitam /</l>\n<l>siddhagandharvagītāḍhyaṃ vedadhvaninināditam // RKS_18.5 //</l>\n</lg>\n\n<lg>\n<l>yuktaṃ kāmaphalair vṛkṣaiḥ puṣpitaiḥ phalitaiḥ śubham /</l>\n<l>dhanadasya purī yadvad alakā devanirmitā // RKS_18.6 //</l>\n</lg>\n\n<lg>\n<l>tadvac ca śobhitaṃ nānāmuni vṛnda niṣevitam /</l>\n<l>kāmadhenūs tathā divyāḥ śatasaṃkhyāḥ payasvinīḥ // RKS_18.7 //</l>\n</lg>\n\n<lg>\n<l>yājñikānṛtvijaś caiva kratuṃ kartuṃ yathāvidhi /</l>\n<l>yajñopaskarasaṃbhāraṃ sarvamādāya gacchati // RKS_18.8 //</l>\n</lg>\n\n<lg>\n<l>ādideśa tato martyān bhṛtyāṃś caiva sahasraśaḥ /</l>\n<l>bhakṣabhojyādi saṃbhārasaṃkhyāṃ kartuṃ na śakyate // RKS_18.9 //</l>\n</lg>\n\n<lg>\n<l>evaṃ pravartitas tatra lakṣamedhaḥ kratūttamaḥ /</l>\n<l>jagṛhur yajñabhāgaṃ ca śakrādyāḥ surasattamāḥ // RKS_18.10 //</l>\n</lg>\n\n<lg>\n<l>nivartitas tato yajño harir brahmā śatakratuḥ /</l>\n<l>nānavidhais tathā ratnair vāsoyugmaiś ca tārpitāḥ // RKS_18.11 //</l>\n</lg>\n\n<lg>\n<l>svaṃ svaṃ yānaṃ samārūḍhā jagmurdevāstriviṣṭapam /</l>\n<l>narmadāvabhṛthaṃ snātvā putradāropaśobhitaḥ // RKS_18.12 //</l>\n</lg>\n\n<lg>\n<l>haraṃ hariṃ cā'rcayitvā varadānaprabhāvataḥ /</l>\n<l>divyaṃ yānaṃ samārūḍho yathā śakro 'maraiḥ saha // RKS_18.13 //</l>\n</lg>\n\n<lg>\n<l>dhṛtasvarṇātapatras tu bījyamāno 'psarogaṇaiḥ /</l>\n<l>gīyamāno 'psarobhiś ca nānālaṅkārabhūṣitaḥ // RKS_18.14 //</l>\n</lg>\n\n<lg>\n<l>dṛṣṭo janakarājā 'taḥ dharmarājaḥ samutthitaḥ /</l>\n<l>yānasyā 'gre pādacārī arghapādyādisaṃyutaḥ // RKS_18.15 //</l>\n</lg>\n\n<lg>\n<l>kṛtāñjalipuṭo bhūtvā vacanaṃ cedamabravīt /</l>\n<l>tapasā dhyānayogena dānadevārcanair api // RKS_18.16 //</l>\n</lg>\n\n<lg>\n<l>śivarevāprasādena jitā lokāstvayākhilāḥ /</l>\n<l>uvāca janako rājā dharmarājaṃ yaśasvinam // RKS_18.17 //</l>\n</lg>\n\n<lg>\n<l>tathaiva tava mūrtiś ca yathā bhānuḥ prabhākaraḥ /</l>\n<l>brahmāviṣṇus tathā śambhuḥ sākṣī sakalakarmaṇām // RKS_18.18 //</l>\n</lg>\n\n<lg>\n<l>evaṃ janakasaṃvāde dharmādharmavicāraṇāt /</l>\n<l>etasminn antare prāptaḥ kiṅkiṇījālamaṇḍitam // RKS_18.19 //</l>\n</lg>\n\n<lg>\n<l>veṇuvīṇāninādāḍhyam apsarogaṇasevitam /</l>\n<l>vimānaṃ divyam ārūḍho devarājaḥ śatakratuḥ // RKS_18.20 //</l>\n</lg>\n\n<lg>\n<l>nāradaḥ parvataś caiva tathānye munisattamāḥ /</l>\n<l>dharmarājapuraṃ prāptāḥ śrutvā janakamāgatam // RKS_18.21 //</l>\n</lg>\n\n<lg>\n<l>adhyāsus tam akrudhyantam āsanāni mahānti ca /</l>\n<l>prasamīkṣya yathārhantu pūjitāś ca pṛthak pṛthak // RKS_18.22 //</l>\n</lg>\n\n<lg>\n<l>teṣāṃ madhye mahārāja nārado dharmam abravīt /</l>\n<l>ke deśāḥ parvatāḥ puṇyāḥ kā nadyaś cāśramāś ca ke // RKS_18.23 //</l>\n</lg>\n\n<lg>\n<l>kāni tīrthāni loke 'smin yatra dattaṃ hutaṃ tapaḥ /</l>\n<l>na kṣīyate manuṣyāṇāṃ tanme kathaya tattvataḥ // RKS_18.24 //</l>\n</lg>\n\n<lg>\n<l>jānāmi tvāṃ mahārāja sūryaputro bravīhi me /</l>\n<l>svarūpamadya sarveṣāṃ yathā vadanupūrvaśaḥ // RKS_18.25 //</l>\n</lg>\n\n<lg>\n<l>dharma uvāca:</l>\n<l>śrūyatāṃ muniśārdūlaśivaloke yathā śrutam /</l>\n<l>kalmāṣapādo vikhyāto mathurāyāṃ narādhipaḥ // RKS_18.26 //</l>\n</lg>\n\n<lg>\n<l>nābhāgo nāma rājarṣir ayodhyādhipatis tathā /</l>\n<l>yānaṃ copari rājarṣer nābhāgasya mahātmanaḥ // RKS_18.27 //</l>\n</lg>\n\n<lg>\n<l>adhaḥ kalmāṣapādasya dṛśyate sarvadaivataiḥ /</l>\n<l>śivaloke vivādo 'bhūt tayos tatra mahātmanoḥ // RKS_18.28 //</l>\n</lg>\n\n<lg>\n<l>kalmāṣapāda uvāca:</l>\n<l>puṣkare daśayajñāś ca mayā ceṣṭā vidhānataḥ /</l>\n<l>gaṅgāyāṃ naimiṣāraṇye prabhāse śaśibhūṣaṇe // RKS_18.29 //</l>\n</lg>\n\n<lg>\n<l>gaṅgāyamunayor yoge vārāṇasyāṃ tathaiva ca /</l>\n<l>iṣṭaṃ yajñaśataṃ sāgraṃ mayā tatra maheśvara // RKS_18.30 //</l>\n</lg>\n\n<lg>\n<l>adhobhāge vimāno me nābhāgasya mamopari /</l>\n<l>kalpagāṃ varjayitvā tu tīrthe tīrthe makhottamāḥ // RKS_18.31 //</l>\n</lg>\n\n<p>kṛtā mayā mahādeva vimānaṃ me tathā 'pyadhaḥ /</p>\n\n<p>īśvara uvāca:\n<l>śṛṇu rājan mahābhāga kathyamānaṃ nibodha me // RKS_18.32 //</l></p>\n\n<lg>\n<l>lakṣamedhaṃ nāma tīrthaṃ revāyā uttare taṭe /</l>\n<l>lakṣamedheśvaraṃ nāmnā liṅgaṃ tatra paraṃ smṛtam // RKS_18.33 //</l>\n</lg>\n\n<lg>\n<l>cakāra tatra nābhāgo yajñamekaṃ yathoditam /</l>\n<l>tattīrthayajñamāhātmyād yānamasyopari sthitam // RKS_18.34 //</l>\n</lg>\n\n<lg>\n<l>asaṃkhyeṣv api tīrtheṣu tvayeṣṭaṃ rājasattama /</l>\n<l>vihāya kalpagāṃ tena tava yānamadhaḥ sthitam // RKS_18.35 //</l>\n</lg>\n\n<lg>\n<l>dharma uvāca:</l>\n<l>na śaṅkarāt paro devo na revāyāḥ parā nadī /</l>\n<l>na satyāt paro dharmo kāruṇyaṃ sarvajantuṣu // RKS_18.36 //</l>\n</lg>\n\n<lg>\n<l>mayā śrutaṃ sūryeloke sūryeṇāpi maheśvarāt /</l>\n<l>etat te sarvamākhyātaṃ yathādṛṣṭaṃ purātanam // RKS_18.37 //</l>\n</lg>\n\n<lg>\n<l>vāsīyo narmadātīre śivadhyānaparāyaṇaḥ /</l>\n<l>na tasya vai yamaḥ śāstā yamalokaṃ na paśyati // RKS_18.38 //</l>\n</lg>\n\n<lg>\n<l>brahmā viṣṇuḥ śivaḥ śāstā satyameva yathoditam /</l>\n<l>dharmarājñā samagraṃ tu nāradādyāmaharṣayaḥ // RKS_18.39 //</l>\n</lg>\n\n<lg>\n<l>dharmākhyānam idaṃ śrutvā mudāparamayāyutāḥ /</l>\n<l>svaṃ svaṃ yānaṃ samāruhya śakrādyās tridivaṃ yayuḥ // RKS_18.40 //</l>\n</lg>\n\n<lg>\n<l>dharmākhyānam idaṃ puṇyam itihāsaṃ purātanam /</l>\n<l>kathitaṃ tava yatnena videhādyā narādhipāḥ // RKS_18.41 //</l>\n</lg>\n\n<l>dānayajñaprabhāveṇa tridivaṃ varamāyayuḥ // RKS_18.42 //</l>\n\n<p>iti śrīskandapurāṇe revākhaṇḍe janakayajño nāmāṣṭādaśo 'dhyāyaḥ ||</p>\n\n<p>RKS adhyāya 19</p>\n\n<lg>\n<l>yudhiṣṭhira uvāca:</l>\n<l>saptasārasvataṃ tīrtha śaṃsa me 'tra mahāmune /</l>\n<l>utpattiṃ cāsya tīrthasya kathayasva yathārthataḥ // RKS_19.1 //</l>\n</lg>\n\n<lg>\n<l>mārkaṇḍeya uvāca:</l>\n<l>saptasārasvato nāma gandharvaḥ śivagāyanaḥ /</l>\n<l>vīṇāveṇuprekṣaṇīya yantragītaviśāradaḥ // RKS_19.2 //</l>\n</lg>\n\n<lg>\n<l>maṇibhadrā subhadrā ca hemagarbhā tathā parā /</l>\n<l>ābhirvarāpsarobhiś ca cikrīḍe prativāsaram // RKS_19.3 //</l>\n</lg>\n\n<lg>\n<l>madirā naṣṭacaitanyaḥ kāmārtaḥ kāmamohitaḥ /</l>\n<l>vihāya śāṅkarīṃ pūjāṃ bhakṣyabhojyarato 'bhavat // RKS_19.4 //</l>\n</lg>\n\n<lg>\n<l>kiyatyapi gate kāle yayau draṣṭum umāpatim /</l>\n<l>gītanṛtyaiś ca tuṣṭāva kailāse taṃ nagottame // RKS_19.5 //</l>\n</lg>\n\n<lg>\n<l>gandharvaṃ taṃ samālokya cirakāle samāgatam /</l>\n<l>śaśāpa nandī kopena śivabhaktiparāṅmukham // RKS_19.6 //</l>\n</lg>\n\n<lg>\n<l>cāṇḍālayoniṃ gaccha tvaṃ pāpasyāsya prabhāvataḥ /</l>\n<l>kṣutkṣāmastvaṃ nirāhāro martyaloke cariṣyasi // RKS_19.7 //</l>\n</lg>\n\n<lg>\n<l>prasādya nandinaṃ so 'tha gandharvo vākyam abravīt /</l>\n<l>śāpasyāntaṃ mahābhāga dātuṃ me tvamihārhasi // RKS_19.8 //</l>\n</lg>\n\n<lg>\n<l>nandyuvāca:</l>\n<l>narmadāyāṃ vyatīpāte snātvā 'bhyarcya maheśvaram /</l>\n<l>antaṃ śāpasya saṃprāpya punastvaṃ cāgamiṣyasi // RKS_19.9 //</l>\n</lg>\n\n<lg>\n<l>evaṃ tad vacanaṃ śrutvā cāṇḍālīṃ yonim āśritaḥ /</l>\n<l>jātismaratvaṃ saṃprāpya saśailavanakānanām // RKS_19.10 //</l>\n</lg>\n\n<lg>\n<l>babhrāma dharaṇīṃ sarvāṃ tīrthayātrāprasaṅgataḥ /</l>\n<l>atha cakrāṅgayogena narmadā tīramāgataḥ // RKS_19.11 //</l>\n</lg>\n\n<lg>\n<l>śaṅkarasthaṇḍile yāgaṃ tatra gatvā cakāra saḥ /</l>\n<l>puṣpopahārair vividhair vīṇāvādyair manoharaiḥ // RKS_19.12 //</l>\n</lg>\n\n<lg>\n<l>gandharvabhaktiṃ vijñāya pratyakṣo 'bhūt maheśvaraḥ /</l>\n<l>sthaṇḍilādutthitaṃ liṅgaṃ mahāpāvanamambhasi // RKS_19.13 //</l>\n</lg>\n\n<lg>\n<l>uvāca taṃ mahādevo gītavāditratoṣitaḥ /</l>\n<l>varaṃ vṛṇu mahābhāga yatte manasi vartate // RKS_19.14 //</l>\n</lg>\n\n<p>kalpagātoyasaṃsparśāt prāpnoṣi paramāṃ gatim /</p>\n\n<p>gandharva uvāca:\n<l>yadi tuṣṭo maheśāna varaṃ dātumihecchasi // RKS_19.15 //</l></p>\n\n<lg>\n<l>saptasārasvataṃ tīrthaṃ liṅgaṃ sārasvataṃ tathā /</l>\n<l>khyātiṃ yātu mahādeva tvatprasādāt mahītale // RKS_19.16 //</l>\n</lg>\n\n<lg>\n<l>tiryag yonigatāḥ pāpāś cāṇḍālāś ca narādhamāḥ /</l>\n<l>sarve te tridivaṃ yāntu tīrthasyāsya prabhāvataḥ // RKS_19.17 //</l>\n</lg>\n\n<lg>\n<l>evam astviti taṃ coktvā maheśo 'ntaradhīyata /</l>\n<l>divyayāna samārūḍhaḥ sarvālaṅkārabhūṣitaḥ // RKS_19.18 //</l>\n</lg>\n\n<lg>\n<l>śivalokam avāpyaivaṃ yathāpūrvaṃ tathaiva saḥ /</l>\n<l>saptasārasvate snātvā arcayitvā vṛṣadhvajam // RKS_19.19 //</l>\n</lg>\n\n<lg>\n<l>kulaikaviṃśam uddhṛtya svargaloke mahīyate /</l>\n<l>tatra snātvā divaṃ yānti ye mṛtā na punarbhavāḥ // RKS_19.20 //</l>\n</lg>\n\n<p>śivājñā vartate rājaṃs tatra yastridivaṃ jayet /</p>\n\n<p>yudhiṣṭhira uvāca:\n<l>kaḥ sraṣṭā cāsya jagato hartā dhartā ca bho mune // RKS_19.21 //</l></p>\n\n<lg>\n<l>yathārtham etad ācakṣva vistareṇa tapodhana /</l>\n<l>tvatto 'haṃ śrotumicchāmi sarvam etan mudāyutaḥ // RKS_19.22 //</l>\n</lg>\n\n<lg>\n<l>mārkaṇḍeya uvāca:</l>\n<l>yathā śrutaṃ mayā pūrvaṃ purāṇaṃ skandakīrtitam /</l>\n<l>tathā te kathayiṣyāmi śṛṇu rājan yathārthataḥ // RKS_19.23 //</l>\n</lg>\n\n<lg>\n<l>skandena tu purā pṛṣṭo haraḥ kalpāntakārakaḥ /</l>\n<l>carācaram idaṃ sarvaṃ kathaṃ gacchati saṃlayam // RKS_19.24 //</l>\n</lg>\n\n<lg>\n<l>kutra gacchantyamī devāḥ kathaṃ caiṣāṃ sthitir bhavet /</l>\n<l>kvaca gacchati vai brahmā kutra gacchati keśavaḥ // RKS_19.25 //</l>\n</lg>\n\n<lg>\n<l>vedās tu kutra gacchanti saṣaḍaṅgapadakramāḥ /</l>\n<l>agnayaḥ parvatāḥ sarve samudradvīpasaṃyutāḥ // RKS_19.26 //</l>\n</lg>\n\n<lg>\n<l>siddhāḥ sarve sanakṣatrāḥ sūryādyāś ca tathā grahāḥ /</l>\n<l>pātālabhuvanādīni devalokāś ca śāśvatāḥ // RKS_19.27 //</l>\n</lg>\n\n<p>kalpānte ca suraśreṣṭha kva līyante ca devatāḥ /</p>\n\n<p>hara uvāca:\n<l>kathayāmi paraṃ guhyaṃ sṛṣṭisaṃhārakārakam // RKS_19.28 //</l></p>\n\n<lg>\n<l>pralaye sarvabhūtāni sthāvarāṇi carāṇi ca /</l>\n<l>śivaliṅge vilīyante naṣṭe jagati śāśvate // RKS_19.29 //</l>\n</lg>\n\n<lg>\n<l>śūnyaṃ caitaj jagat sarvaṃ trailokyaṃ sacarācaram /</l>\n<l>ātiṣṭhati yadā vahṇir visphuran sarvatomukhaḥ // RKS_19.30 //</l>\n</lg>\n\n<lg>\n<l>tato bṛhaspatir gāyan vedatrayasamanvitam /</l>\n<l>tadaivātibalo devaḥ kūrmarūpo mahādyutiḥ // RKS_19.31 //</l>\n</lg>\n\n<lg>\n<l>narakāṃścādahat sarvās tataḥ prajvalito mahān /</l>\n<l>sarvaṃ dagdhaṃ tu pātālaṃ nāgānāṃ bhuvanāni ca // RKS_19.32 //</l>\n</lg>\n\n<lg>\n<l>kālarūpeṇa dagdhāni bhuvanāni caturdaśa /</l>\n<l>jvālāmālākulībhūte vāṅmaye sacarācare // RKS_19.33 //</l>\n</lg>\n\n<lg>\n<l>naṣṭe triviṣṭape sarve saśailavanakānane /</l>\n<l>māyāmaye tu sarve 'smiṃs traiguṇye pralayaṃ gate // RKS_19.34 //</l>\n</lg>\n\n<lg>\n<l>vinaśyati tato brahmā sahitaḥ sarvadaivataiḥ /</l>\n<l>nāśayitvā ca bhūtāni brahmāṇḍaiḥ saha daivataiḥ // RKS_19.35 //</l>\n</lg>\n\n<lg>\n<l>sthitā tu narmadā caikā sutīrthā surapūjitā /</l>\n<l>narmadāyā 'vatāro 'yaṃ martyaloke vyavasthitaḥ // RKS_19.36 //</l>\n</lg>\n\n<lg>\n<l>gatamindrasahasraṃ tu yāvad vai daśapañca ca /</l>\n<l>atītaṃ brahmaṇaḥ ṣaṭkaṃ saptamo 'yaṃ prajāpatiḥ // RKS_19.37 //</l>\n</lg>\n\n<lg>\n<l>tad evam agnimadhyasthaṃ tena sarvam acetanam /</l>\n<l>avyakte sarvabhūtānām īśe jāgarti jāgrati // RKS_19.38 //</l>\n</lg>\n\n<lg>\n<l>yadā svapiti śāntātmā tadā sarvaṃ nimīlitam /</l>\n<l>sa viṣṇuḥ sṛṣṭikartā ca hartā ca jagataḥ prabhuḥ // RKS_19.39 //</l>\n</lg>\n\n<lg>\n<l>ekībhūteṣu bhūteṣu vyapāsyan sarvatejasām /</l>\n<l>punaḥ sṛṣṭiṃ prakurute devadevaḥ sadāśivaḥ // RKS_19.40 //</l>\n</lg>\n\n<lg>\n<l>brahmā bhūtvā 'sṛjallokaṃ viṣṇur bhūtvā hyapālayat /</l>\n<l>rudraḥ kālāgnirūpeṇa haratyante sa eva hi // RKS_19.41 //</l>\n</lg>\n\n<lg>\n<l>tanmayā kathitaṃ sarvaṃ kim anyat paripṛcchasi /</l>\n<l>iḍā nāma kalā hyeṣā śambhor vai saptakalpagā // RKS_19.42 //</l>\n</lg>\n\n<p>akṣayā tena loke /#\n<l>aṣṭau yugasahasrāṇi ahorātraṃ prajāpateḥ // RKS_19.43 //</l></p>\n\n<lg>\n<l>anenaiva tu mānena śataṃ brahmā sa jīvati /</l>\n<l>pitāmahaśatenaiva viṣṇor mānaṃ vidhīyate // RKS_19.44 //</l>\n</lg>\n\n<lg>\n<l>nimeṣārddhaṃ ca śambhos tu sahasrāṇi caturdaśa /</l>\n<l>etāvati vinaśyanti hy asaṃkhyātāḥ pitāmahāḥ // RKS_19.45 //</l>\n</lg>\n\n<lg>\n<l>tatra dvādaśasāhasraṃ daivataṃ yugam ucyate /</l>\n<l>tad ekasaptatiyugaṃ manvantaram ihocyate // RKS_19.46 //</l>\n</lg>\n\n<lg>\n<l>etac caturdaśaguṇaṃ kalpam āhur manīṣiṇaḥ /</l>\n<l>harārkacandramanavaḥ śakrasyāyuḥ prakīrtitam // RKS_19.47 //</l>\n</lg>\n\n<lg>\n<l>lokapālādayo devāḥ sādhyāś caiva marudgaṇāḥ /</l>\n<l>aṣṭāviṃśatiparyanta yugānāṃ santi te 'pi ca // RKS_19.48 //</l>\n</lg>\n\n<lg>\n<l>etat te kalpagā kālamānaṃ nigaditaṃ mayā /</l>\n<l>ye mṛtāḥ kalpagātīre dānayajñatapaḥ sthitāḥ // RKS_19.49 //</l>\n</lg>\n\n<lg>\n<l>durgamaṃ yamalokaṃ ca na paśyanti kadācana /</l>\n<l>tapasā dhyānayogena brahmārcanaparāyaṇāḥ // RKS_19.50 //</l>\n</lg>\n\n<lg>\n<l>narmadātīramāsādya ye 'tra prāsādakārakāḥ /</l>\n<l>dāruṇaṃ narakaṃ ghoraṃ nāśrayante yamālayam // RKS_19.51 //</l>\n</lg>\n\n<lg>\n<l>narmadāṃ tu niṣevante vārddhakye tu subuddhayaḥ /</l>\n<l>etad eva paraṃ dhyānaṃ śeṣam anyan nirarthakam // RKS_19.52 //</l>\n</lg>\n\n<lg>\n<l>narmadādakṣiṇe tīre aśokavanikāsu ca /</l>\n<l>aśokajananaṃ nāma tīrtha tatra vyavasthitam // RKS_19.53 //</l>\n</lg>\n\n<lg>\n<l>aśokeśvaraliṅgaṃ tu sarvapāpapraṇāśanam /</l>\n<l>tatra golakṣadānena yatphalaṃ tatra gacchataḥ // RKS_19.54 //</l>\n</lg>\n\n<lg>\n<l>saptasārasvataṃ liṅgaṃ tathā liṅgaṃ surārcitam /</l>\n<l>sāptarṣaṃ nāma liṅgaṃ ca liṅgaṃ yogeśvaraṃ tathā // RKS_19.55 //</l>\n</lg>\n\n<lg>\n<l>candrakāntaṃ tathā liṅgaṃ varuṇeśvaram eva ca /</l>\n<l>abhyarcya parayā bhaktyā yamalokaṃ na paśyati // RKS_19.56 //</l>\n</lg>\n\n<lg>\n<l>tilodakapradānena piṇḍapātena bhārata /</l>\n<l>pitṝn samuddharatyāśughorāt pūrvaṃ paraṃ śatam // RKS_19.57 //</l>\n</lg>\n\n<lg>\n<l>tatra dattaṃ hutaṃ yac ca tasya saṃkhyā na vidyate /</l>\n<l>purā devagaṇāḥ sarve tīrthasyāsya prabhāvataḥ // RKS_19.58 //</l>\n</lg>\n\n<lg>\n<l>saṃsiddhiṃ paramāṃ prāpya divi devatvam āyayuḥ /</l>\n<l>saṃsārasāgare rājan sañcaranti na dāruṇe // RKS_19.59 //</l>\n</lg>\n\n<lg>\n<l>yudhiṣṭhira uvāca:</l>\n<l>liṅgāni kīrtitānīha tathā tīrthāni yāni ca /</l>\n<l>nānākhyānasametāni prasādāt kathayasva me // RKS_19.60 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābhāga itihāsaṃ purātanam /</l>\n<l>nāgeśvaraṃ siddhaliṅgaṃ sthitaṃ nāgahrade śubhe // RKS_19.61 //</l>\n</lg>\n\n<lg>\n<l>siddhidaṃ sarvalokānāṃ nāgakanyābhirarcitam /</l>\n<l>brahmatejovapuḥ śrīmān nāmnā caivāghamarṣaṇaḥ // RKS_19.62 //</l>\n</lg>\n\n<lg>\n<l>dvādaśādityasaṃkāśo dīpyamāna ivānalaḥ /</l>\n<l>āpastambo 'tha maitreyaḥ saṃvartaścātrir eva ca // RKS_19.63 //</l>\n</lg>\n\n<lg>\n<l>ete cānye 'pi bahava ṛṣayaḥ saṃśitavratāḥ /</l>\n<l>ayutāni munīndrāṇām aṣṭau tatrāśrame nṛpa // RKS_19.64 //</l>\n</lg>\n\n<lg>\n<l>kandamūlaphalāhārāḥ śākāhārās tathā 'pare /</l>\n<l>jalāhārās tathaivā 'nye kecid gomayabhakṣiṇaḥ // RKS_19.65 //</l>\n</lg>\n\n<lg>\n<l>cāndrāyaṇaparāścā 'nye śrutismṛtiviśāradāḥ /</l>\n<l>mokṣopāyaṃ vicinvanti brahmiṣṭhā brahmavittamā // RKS_19.66 //</l>\n</lg>\n\n<lg>\n<l>aghamarṣā 'śramapadaṃ brahmalokasamaṃnṛpa /</l>\n<l>dharmas tu vaiśyarūpeṇa jijñāsārthaṃ samāgamat /</l>\n<l>saptasārasvate tīrthe so 'rcitvā vṛṣabhadhvajam // RKS_19.67 //</l>\n</lg>\n\n<lg>\n<l>gandhapuṣpais tathā dīpair upahārair manoramaiḥ /</l>\n<l>varteran ṛṣayas tatra śatamaṣṭottaraṃ tathā // RKS_19.68 //</l>\n</lg>\n\n<lg>\n<l>bhikṣā ca bhikṣave dattā kaupīnaṃ mṛgacarma ca /</l>\n<l>sāṣṭāṅgaṃ ca namaskṛtya tān devarṣigaṇān munīn // RKS_19.69 //</l>\n</lg>\n\n<lg>\n<l>māsopavāsanirato nāśikāraṇyam āgamat /</l>\n<l>putradārasnuṣās tasya nityaṃ tad gātagamānasāḥ // RKS_19.70 //</l>\n</lg>\n\n<lg>\n<l>māse māse tvatikrānte ravisaṃkramaṇe nṛpa /</l>\n<l>ṛtavaḥ ṣaḍatikrāntā nirāhāraṃ tapasyata // RKS_19.71 //</l>\n</lg>\n\n<lg>\n<l>na bhogo na ca kārpaṇyaṃ na māno na ca matsaraḥ /</l>\n<l>na kāmakrodhalobhāś ca nirjitās tena bhārata // RKS_19.72 //</l>\n</lg>\n\n<lg>\n<l>vedārthe brāhmaṇārthe ca mama vittasya cārjanam /</l>\n<l>viṣṇudharmaparo nityaṃ viṣṇvārāthana tat paraḥ // RKS_19.73 //</l>\n</lg>\n\n<lg>\n<l>uttare cāyane māse saptasārasvate tathā /</l>\n<l>snātvā devaṃ samabhyarcya liṅgarūpaṃ janārdanam // RKS_19.74 //</l>\n</lg>\n\n<p>yathā vibhavayogena bhikṣāṃ dattvā yathā purā /</p>\n\n<p>hara uvāca:\n<l>varaṃ brūhi mahābhāga siddhastvaṃ dharmato yataḥ // RKS_19.75 //</l></p>\n\n<lg>\n<l>mahārāja mahābhāga yat te manasi vartate /</l>\n<l>idaṃ vimānam āruhya divyabhogasukhaṃ kuru // RKS_19.76 //</l>\n</lg>\n\n<p>putradārasnuṣopeto viṣṇulokamito vraja /</p>\n\n<p>śārṅga uvāca:\n<l>yadi tuṣṭo 'si me deva varaṃ dātuṃ yathepsitam // RKS_19.77 //</l></p>\n\n<lg>\n<l>varaṃ daśasahasrāṇi lokaṃ yāntu dvijottamāḥ /</l>\n<l>idaṃ varamahaṃ manye harer nānyaṃ kadācana // RKS_19.78 //</l>\n</lg>\n\n<lg>\n<l>ṛṣaya ūcuḥ:</l>\n<l>vaiśyaḥ pāpo durācāro mahatāṃ lāghavaṃ yataḥ /</l>\n<l>sarveṣām eva varṇānāṃ brāhmaṇo gurur ucyate // RKS_19.79 //</l>\n</lg>\n\n<lg>\n<l>trīn varṇān yājayitvā ca tvaṃ yadā divamānayeḥ /</l>\n<l>na dṛṣṭaṃ na śrutaṃ cāsīd evaṃ śrutipurāṇayoḥ // RKS_19.80 //</l>\n</lg>\n\n<lg>\n<l>brāhmaṇasyāpamānena dharmo vai jāyate kvacit /</l>\n<l>tapasā dhyānadharmābhyāṃ na yāsyasi divamune // RKS_19.81 //</l>\n</lg>\n\n<lg>\n<l>api varṣasahasreṇa durgamaste surālayaḥ /</l>\n<l>vraja tvaṃ vaiśyadharmeṇa svagṛhaṃ prati sāmpratam // RKS_19.82 //</l>\n</lg>\n\n<lg>\n<l>sa evam ukto vipraistān sāṣṭāṅgaṃ praṇipatya ca /</l>\n<l>uvāca vacanaṃ vaiśyo vimuktaṃ munipuṅgavam // RKS_19.83 //</l>\n</lg>\n\n<lg>\n<l>ajñānāñjñānato vā 'pi kopaṃ kartuṃ na yujyate /</l>\n<l>ajñātaṃ tvāṃ na gṛhṇīyāc chraddhāhīnaṃ ca devatā // RKS_19.84 //</l>\n</lg>\n\n<lg>\n<l>sakrodhena tapas taptaṃ sarvaṃ bhavati niṣphalam /</l>\n<l>daivatair api durjñeyā gahanā karmaṇo gatiḥ // RKS_19.85 //</l>\n</lg>\n\n<lg>\n<l>satyena dhriyate dharmas tataḥ svargaḥ prajāyate /</l>\n<l>svakarmanirataṃ caivam uddharantaṃ tathā dvijam // RKS_19.86 //</l>\n</lg>\n\n<lg>\n<l>vaiśyaṃ brāhmaṇam ityāhur brāhmaṇaṃ vaiśyameva ca /</l>\n<l>niṣṭhuraṃ nirghṛṇaṃ krūraṃ kṛtaghnaṃ dīrghakopinam // RKS_19.87 //</l>\n</lg>\n\n<p>dvijaṃ vācālarūpaṃ tu dūrataḥ parivarjayet /</p>\n\n<p>brāhmaṇā ūcuḥ:\n<l>ko bhavān vaiśyarūpeṇa brahmā śakro janārdanaḥ // RKS_19.88 //</l></p>\n\n<p>sāṅgopāṅgās tathā vedās tvayi dharmaḥ pratiṣṭhitaḥ /</p>\n\n<p>śārṅga uvāca:\n<l>dharmo 'haṃ vaiśyarūpeṇa jijñāsā 'rtham ihāgataḥ // RKS_19.89 //</l></p>\n\n<lg>\n<l>idaṃ vimānamāruhya gamyatāṃ vaiṣṇavaṃ padam /</l>\n<l>ete vimānam āruhya samprāptās tridaśālayam // RKS_19.90 //</l>\n</lg>\n\n<lg>\n<l>saptasārasvataṃ natvā tīrthaṃ devaṃ haraṃ harim /</l>\n<l>vaiśyaḥ putrādibhir yukto prāpa lokaṃ tu vaiṣṇavam // RKS_19.91 //</l>\n</lg>\n\n<l>etat te kathitaṃ rājan narmadātīrthamuttamam // RKS_19.92 //</l>\n\n<p>iti śrīskandapurāṇe revākhaṇḍe sṛṣṭisaṃhārasārasvatatīrthakathanaṃ nāmaikonaviṃśo 'dhyāyaḥ ||</p>\n\n<p>RKS adhyāya 20</p>\n\n<lg>\n<l>mārkaṇḍeya uvāca:</l>\n<l>śāṇḍilyākalpagāyogaḥ sarvapāpaharaḥ paraḥ /</l>\n<l>śāṇḍilyeśvaraliṅgaṃ ca sarvapāpaharaṃ param // RKS_20.1 //</l>\n</lg>\n\n<lg>\n<l>snātamātro naras tasminn arcayitvā maheśvaram /</l>\n<l>karmabhūmiṃ na labhate harasya vacanaṃ yathā // RKS_20.2 //</l>\n</lg>\n\n<lg>\n<l>tilodakapradānena haviṣā piṇḍapātanāt /</l>\n<l>tṛpyanti pitaras tasya yāvad indrāś caturdaśa // RKS_20.3 //</l>\n</lg>\n\n<lg>\n<l>rāhusomasamāyoge kurukṣetre mahāphalam /</l>\n<l>tatraiva janma rājarṣeḥ kārtavīryanṛpasya ca // RKS_20.4 //</l>\n</lg>\n\n<lg>\n<l>snātvābhyarcya mahādevaṃ gandhapuṣpādyupaskaraiḥ /</l>\n<l>sūryācandramasau yāvadumāmāheśvare pure // RKS_20.5 //</l>\n</lg>\n\n<lg>\n<l>bhuṅkte sa vividhān bhogāṃs tāvad vai śivasannidhau /</l>\n<l>tatra śāṇḍilyakauṇḍinyau māṇḍavyo munimattamaḥ // RKS_20.6 //</l>\n</lg>\n\n<lg>\n<l>kauśikaś ca mahātejāḥ kaśyapo bhṛgur eva ca /</l>\n<l>ete cānye 'pi bahavo japadhyānaparāyaṇāḥ // RKS_20.7 //</l>\n</lg>\n\n<lg>\n<l>munīnāṃ ṣaṣṭisāhasraṃ tapasyugre vyavasthitam /</l>\n<l>tasyāśramapadaṃ ramyaṃ śāṇḍilyākalpagāyuji // RKS_20.8 //</l>\n</lg>\n\n<lg>\n<l>śāṇḍilyapuram ityeva brahmarṣi viniṣevitam /</l>\n<l>dvādaśādityatīrthaṃ ca narmadādakṣiṇe taṭe // RKS_20.9 //</l>\n</lg>\n\n<lg>\n<l>devadāru tathā tīrtham anyad devavanaṃ tathā /</l>\n<l>daśalakṣāṇi tīrthāni tatra tiṣṭhanti saṃgame // RKS_20.10 //</l>\n</lg>\n\n<lg>\n<l>dvādaśārkam idaṃ nāma tīrthaṃ pāpapraṇāśanam /</l>\n<l>anyāni yāni liṅgāni kathitāni tavā 'nagha // RKS_20.11 //</l>\n</lg>\n\n<lg>\n<l>mūṣakaśca tathā tīrthe mārjāreṇaiva bhakṣitaḥ /</l>\n<l>niśāyāṃ mūṣakaḥ kaścidaṭamāna itas tataḥ // RKS_20.12 //</l>\n</lg>\n\n<lg>\n<l>mārjareṇa tataḥ so 'pi bhakṣitaś ca dhṛtaḥ purā /</l>\n<l>tato meghāgame kāle pravāhas tatra nirgataḥ // RKS_20.13 //</l>\n</lg>\n\n<lg>\n<l>asthipravahaṇaṃ tasya nimagnaṃ tatra saṅgame /</l>\n<l>tīrthasyāsya prabhāveṇa yakṣarājo 'bhavat nṛpa // RKS_20.14 //</l>\n</lg>\n\n<lg>\n<l>bṛhadvṛndaḥ samākhyāto yakṣāyutasamāvṛtaḥ /</l>\n<l>haṃsayuktavimānena yakṣaloke mahīyate // RKS_20.15 //</l>\n</lg>\n\n<lg>\n<l>athānyat kathayiṣyāmi śāṇḍilyānarmadāśritam /</l>\n<l>nāmnā cāpsarasaṃ liṅgaṃ muktāścāpsaraso yataḥ // RKS_20.16 //</l>\n</lg>\n\n<p>jñānarūpamayaṃ devaṃ siddhaliṅgaṃ prakīrtitam /</p>\n\n<p>yudhiṣṭhira uvāca:\n<l>kasmādapsarasaḥ śaptāḥ kathaṃ yātāś ca saṅgamam // RKS_20.17 //</l></p>\n\n<p>kathaṃ ca mokṣaṇaṃ śāpād viditaṃ kuru sāmpratam /</p>\n\n<p>mārkaṇḍeya uvāca:\n<l>śṛṇu rājan yathā nyāyaṃ kathayāmi tavā 'nagha // RKS_20.18 //</l></p>\n\n<lg>\n<l>madhūtsavaṃ śivasyāgre vihāyendrotsavaṃ gatāḥ /</l>\n<l>urvaśī ca tathā rambhā ahalyā ca tilottamā // RKS_20.19 //</l>\n</lg>\n\n<lg>\n<l>ghṛtācī menakā caiva citrarekhā ca śālinī /</l>\n<l>etāś cāpsaraso bahvyaḥ sarvā vai deva nirmitāḥ // RKS_20.20 //</l>\n</lg>\n\n<lg>\n<l>vasante tā viśanti sma śakralokaṃ suraiḥ saha /</l>\n<l>madirānandapānena mohitāḥ kāmapīḍitāḥ // RKS_20.21 //</l>\n</lg>\n\n<lg>\n<l>samatīte vasante tu umāmāheśvaraṃ puram /</l>\n<l>kailāsanilayaṃ devaṃ samārādhayituṃ gatāḥ // RKS_20.22 //</l>\n</lg>\n\n<lg>\n<l>śāpasya bhayabhītās tā devedevasya suvratāḥ /</l>\n<l>sāṣṭāṅgaṃ praṇipatyātha mantragītena tuṣṭuvuḥ // RKS_20.23 //</l>\n</lg>\n\n<lg>\n<l>tāś caivāpsaraso gaurī jñātvā tatra parāṅmukhī /</l>\n<l>gauryāḥ paramacittajñāḥ sarvābharaṇabhūṣitāḥ // RKS_20.24 //</l>\n</lg>\n\n<lg>\n<l>anaṅgakusumā cānyā rūpayauvanaśālinī /</l>\n<l>dhanapālī tathā cānyā vyomarekhā tathāparā // RKS_20.25 //</l>\n</lg>\n\n<lg>\n<l>cāmaragrāhiṇī cānyā gāndharvī ca tathā 'parā /</l>\n<l>hemadaṇḍā pratīhārā ūcurapsarasaḥ prati // RKS_20.26 //</l>\n</lg>\n\n<lg>\n<l>umāmāheśvaraṃ nāma bhavatyo na samāgatāḥ /</l>\n<l>aparādho 'yam evādya bhavatīnāṃ suduḥsahaḥ // RKS_20.27 //</l>\n</lg>\n\n<lg>\n<l>anenaivāparādhena ajā martye bhaviṣyatha /</l>\n<l>divyaṃ varṣaśataṃ sāgram evaṃ bhavata duḥkhitāḥ // RKS_20.28 //</l>\n</lg>\n\n<lg>\n<l>apsarasa ūcuḥ:</l>\n<l>śāpāntaṃ no varārohe dātumarhasi pārvati /</l>\n<l>iti tāsāṃ vacaḥ śrutvā devī vacanam abravīt // RKS_20.29 //</l>\n</lg>\n\n<lg>\n<l>śāṇḍilyākalpagāyoge narmadādakṣiṇe taṭe /</l>\n<l>tatra snātvā divaṃ yānti śāṇḍilyeśvarapūjanāt // RKS_20.30 //</l>\n</lg>\n\n<lg>\n<l>gaurītīrthaṃ tu tatraiva jñātuṃ yogyaṃ hi kalpagām /</l>\n<l>uttīrṇā tena mārgeṇa lagnā skandasya pṛṣṭhataḥ // RKS_20.31 //</l>\n</lg>\n\n<lg>\n<l>tatra snātvā śivaṃ natvā kailāsaṃ cā gamiṣyatha /</l>\n<l>śāpabhraṣṭās tu tās sarvāḥ kṣmāṃ gatvā atiduḥkhitāḥ // RKS_20.32 //</l>\n</lg>\n\n<lg>\n<l>śāpāvasāne samprāpte kalpagātīramāśritāḥ /</l>\n<l>tatra snātvā tu śāṇḍilyaṃ pūjayitvā vidhānata // RKS_20.33 //</l>\n</lg>\n\n<lg>\n<l>ajārūpadharās sarvās tasminnapsarasaḥ kṣaṇāt /</l>\n<l>divyayānasamārūḍhās sarvālaṃkārabhūṣitāḥ // RKS_20.34 //</l>\n</lg>\n\n<lg>\n<l>gaurītīrthaṃ tathaivāpur yathāpūrvaṃ tathaiva tu /</l>\n<l>ajātīrtham iti khyātaṃ devaścājeśvaras tathā // RKS_20.35 //</l>\n</lg>\n\n<lg>\n<l>sarvapāpaharaṃ caiva liṅgamāpsarasaṃ tathā /</l>\n<l>tatra snātvā vyatīpāte nārī vā yadi vā naraḥ // RKS_20.36 //</l>\n</lg>\n\n<lg>\n<l>avaśaḥ svavaśo vā 'pi prāṇatyāgaṃ karoti yaḥ /</l>\n<l>daśavarṣasahasrāṇi rājā vidyādhare pure // RKS_20.37 //</l>\n</lg>\n\n<lg>\n<l>kanakeśvaramanyat tu kanakāmokṣadaṃ śubham /</l>\n<l>jvareśvaraṃ tatra liṅgaṃ jvaro yatra na vidyate // RKS_20.38 //</l>\n</lg>\n\n<lg>\n<l>jvaritā ṛṣayo yatra babhūvur jvaravarjitāḥ /</l>\n<l>pañcabrahmeśvaraṃ nāma liṅgaṃ pāpavimocanam // RKS_20.39 //</l>\n</lg>\n\n<lg>\n<l>asuro malaketuś ca śakrasyaiva bhayena tu /</l>\n<l>pañcabrahmātmakair mantraiḥ sthaṇḍilasthaṃ tu śaṅkaram // RKS_20.40 //</l>\n</lg>\n\n<lg>\n<l>nānāvidhaiḥ puṣpadhūpaiḥ sampūjya svapuraṃ yayau /</l>\n<l>aparāhṇe 'tha saṃsmāra sa pāpo liṅgamaiśakam // RKS_20.41 //</l>\n</lg>\n\n<lg>\n<l>namaskṛtvā 'tha nirmālyaṃ yāvad uddhartum icchati /</l>\n<l>tāvat tat sthāṇubhūtaṃ vai liṅgaṃ dṛṣṭvā mahāsuraḥ // RKS_20.42 //</l>\n</lg>\n\n<lg>\n<l>viṣasādamahābāhuḥ kim etad iti vismitaḥ /</l>\n<l>ākāśavācācoktaṃ vai viṣādaṃ tyajaputraka // RKS_20.43 //</l>\n</lg>\n\n<lg>\n<l>pañcabrahmeśvaraṃ nāma liṅgam etat mahāsura /</l>\n<l>ākāśavacanaṃ śrutvā namaskṛtya divaṃ yayau // RKS_20.44 //</l>\n</lg>\n\n<lg>\n<l>pañcabrahmeśvaraṃ liṅgaṃ liṅgaṃ puṣpeśvaraṃ tathā /</l>\n<l>tṛtīyaṃ tu tathā viddhi liṅgaṃ vai sthaṇḍileśvaram // RKS_20.45 //</l>\n</lg>\n\n<lg>\n<l>nitye naimittike kārye grahaṇe candrasūryayoḥ /</l>\n<l>śraddhayā saṅgame snātvā liṅgatritayapūjanāt // RKS_20.46 //</l>\n</lg>\n\n<lg>\n<l>gacchanti pitaraḥ svargaṃ havirdānādibhir yathā /</l>\n<l>manvantaraśataṃ yāvan modate brahmaṇaḥ pure // RKS_20.47 //</l>\n</lg>\n\n<lg>\n<l>narmadāyāpyabhāge tu gopyaliṅgaṃ vyavasthitam /</l>\n<l>brahmahatyādikaṃ pāpaṃ saptarātreṇa naśyati // RKS_20.48 //</l>\n</lg>\n\n<lg>\n<l>tvaṣṭā pūṣeti vikhyātau balinau brahmarākṣasau /</l>\n<l>vajreṇa svena śakreṇa hatau tau sindhucāriṇau // RKS_20.49 //</l>\n</lg>\n\n<lg>\n<l>buddhvā brahmādibhirdevair brahmahā tveṣa vāsavaḥ /</l>\n<l>indrāṇyā caiva saṃtyaktaḥ sarvaiḥ suragaṇais tathā // RKS_20.50 //</l>\n</lg>\n\n<lg>\n<l>brahmahatyā samāyuktaḥ samprāpto vai himālayam /</l>\n<l>candrahīnā yathā rātrir anādityaṃ yathā nabhaḥ // RKS_20.51 //</l>\n</lg>\n\n<lg>\n<l>iyamābhāti vai tadvac chakrahīnā 'marāvatī /</l>\n<l>tato devagaṇaiḥ sarvaiḥ preṣito havyavāhanaḥ // RKS_20.52 //</l>\n</lg>\n\n<lg>\n<l>śakrasyānveṣaṇārthāya kṛśāno gamyatāṃ tvayā /</l>\n<l>jale dṛṣṭvā nivartyā 'tha devatās saṃnyavedayat // RKS_20.53 //</l>\n</lg>\n\n<lg>\n<l>tatas saṃpreṣito devaiḥ sarvavyāpī prabhañjanaḥ /</l>\n<l>sa taṃ praveśayāmāsa provāca tridaśeśvaram // RKS_20.54 //</l>\n</lg>\n\n<lg>\n<l>devānāṃ śāsanād eva samāgacchaṃ ca tvatkṛte /</l>\n<l>tamānīya puraṃ divyaṃ brahmaviṣṇupurasmarāḥ // RKS_20.55 //</l>\n</lg>\n\n<lg>\n<l>tato devagaṇāḥ sarve śakreṇa sahitā gatāḥ /</l>\n<l>īśāno bhagavān yatra kailāse parvatottame // RKS_20.56 //</l>\n</lg>\n\n<lg>\n<l>namaskṛtya mahādevaṃ surāsuranamaskṛtam /</l>\n<l>praviṣṭāṃs tu yathānyāyaṃ papraccha bhagavān haraḥ // RKS_20.57 //</l>\n</lg>\n\n<p>kimāgamanakāryaṃ vaḥ kuto vo bhayamāgatam /</p>\n\n<p>devā ūcuḥ:\n<l>eṣa tvāṃ prati saṃpraṣṭuṃ devarājaḥ śatakratuḥ // RKS_20.58 //</l></p>\n\n<p>mokṣaṇaṃ brahmahatyāyāḥ syād yathā vai tathā kuru /</p>\n\n<p>īśvara uvāca:\n<l>vārāṇasyāṃ kratuṃ ceṣṭvā hayamedhaṃ yathā vidhi // RKS_20.59 //</l></p>\n\n<lg>\n<l>tīrthayātrākrameṇaiva brahmahatyā praṇaśyati /</l>\n<l>namaskṛtya tato devaṃ surāḥ kāśīpuraṃ yayuḥ // RKS_20.60 //</l>\n</lg>\n\n<lg>\n<l>yajñopaskaramādāya tatra ceṣṭo makhottamaḥ /</l>\n<l>pauṣkaraṃ naimiṣāraṇyaṃ kurukṣetraṃ tathā punaḥ // RKS_20.61 //</l>\n</lg>\n\n<lg>\n<l>kedāraṃ bhairavaṃ tīrthaṃ gaṅgāsāgarasaṅgamam /</l>\n<l>oghatīrthaṃ prayāgaṃ ca prabhāsaṃ śaśibhūṣaṇam // RKS_20.62 //</l>\n</lg>\n\n<lg>\n<l>babhramuḥ sarvatīrthāni pṛthivyāṃ yāni kāni ca /</l>\n<l>kṛṣṇamasya śarīrārddhamarddhaṃ gauraṃ nirīkṣya ca // RKS_20.63 //</l>\n</lg>\n\n<lg>\n<l>vismayaṃ paramaṃ jagmuḥ sarve devagaṇās tathā /</l>\n<l>vārāṇasīṃ purīṃ gatvā surā vijñāpayanti tam // RKS_20.64 //</l>\n</lg>\n\n<lg>\n<l>antarikṣe purī khyātā vārāṇasyasamā tathā /</l>\n<l>pañcakrośāntare tasyā brahmahatyā na sarpati // RKS_20.65 //</l>\n</lg>\n\n<lg>\n<l>purāṇe śrūyate deva devarāja śatakrato /</l>\n<l>yāvat tiṣṭhati gaṅgāyāṃ vārāṇasyāṃ samāgame // RKS_20.66 //</l>\n</lg>\n\n<p>na tāvad brahmahatyā tu nirgame punarāviśet /</p>\n\n<p>kāśyuvāca:\n<l>nāhaṃ samarthā haraṇe muktvā kācit tu kalpagām // RKS_20.67 //</l></p>\n\n<lg>\n<l>brahmahatyā yathā naśyed upadeśaṃ dadāmi te /</l>\n<l>śāṇḍilyā narmadāyoge yāmye bhāge tu nārmade // RKS_20.68 //</l>\n</lg>\n\n<lg>\n<l>tatra snātvā mahārāja trīṇi liṅgāni cārcayet /</l>\n<l>pañcabrahmeśvaraṃ devaṃ puṣpeśvaram athāparam // RKS_20.69 //</l>\n</lg>\n\n<lg>\n<l>tṛtīyaṃ tu tathā śakraliṅgaṃ caiva sthaṇḍileśvaram /</l>\n<l>śivena kīrtitaṃ pūrvaṃ pārvatyāḥ ṣaṇmukhasya ca // RKS_20.70 //</l>\n</lg>\n\n<lg>\n<l>kāśīpuryā vacaḥ śrutvā devadevaḥ śatakratuḥ /</l>\n<l>taṃ deśaṃ samanuprāpya sarvaṃ snānādikaṃ vyadhāt // RKS_20.71 //</l>\n</lg>\n\n<lg>\n<l>tat kṣaṇād divyadehaś ca sūryasaṃkramaṇaṃ yayau /</l>\n<l>śarīrāt tasya nirgatya brahmahatyā ha vāsavam // RKS_20.72 //</l>\n</lg>\n\n<lg>\n<l>asya tīrthasya māhātmyād ekahatyā tavaiva kā /</l>\n<l>brahmahatyāsahasraṃ hi tamaḥ sūryodaye yathā // RKS_20.73 //</l>\n</lg>\n\n<lg>\n<l>tīrthe 'smin na viśeddhatyā yojanāni caturdaśa /</l>\n<l>etasminn antare śakraṃ pratyakṣaṃ prāha kalpagā // RKS_20.74 //</l>\n</lg>\n\n<lg>\n<l>śivam astu mahārāja svagṛhaṃ yāhi sāmpratam /</l>\n<l>iti tasyā vacaḥ śrutvā namaskṛtya tu narmadām // RKS_20.75 //</l>\n</lg>\n\n<lg>\n<l>divyaṃ yānaṃ samārūḍho mudā paramayā yutaḥ /</l>\n<l>apsarogaṇasaṃkīrṇaṃ siddhagandharvasevitam // RKS_20.76 //</l>\n</lg>\n\n<lg>\n<l>tatrārūḍhaḥ surapatir yathāpūrvaṃ tathaiva ca /</l>\n<l>dhṛtadivyātapatras tu vījyamāno 'psarogaṇaiḥ // RKS_20.77 //</l>\n</lg>\n\n<lg>\n<l>stūyamānaḥ suragaṇaiḥ praviveśāmarāvatīm /</l>\n<l>śivena kathitaṃ hy etat pārvatyāḥ ṣaṇmukhasya ca // RKS_20.78 //</l>\n</lg>\n\n<l>mayā tu kathitaṃ rājaṃs tava brahmarṣipūrvakam // RKS_20.79 //</l>\n\n<p>iti śrīskandapurāṇe revākhaṇḍe brahmahatyāchedano nāma viṃśo 'dhyāyaḥ ||</p>\n\n<p>RKS adhyāya 21</p>\n\n<lg>\n<l>yudhiṣṭhira uvāca:</l>\n<l>bhūyaścecchāmy ahaṃ śrotuṃ narmadātīrthakīrtanam /</l>\n<l>tṛptiṃ naivādhigacchāmi śṛṇvannapi mahāmune // RKS_21.1 //</l>\n</lg>\n\n<lg>\n<l>idānīṃ śrotum icchāmi revākubjāsamāgamam /</l>\n<l>ākhyānasahitaṃ brahman kathayasva prasādataḥ // RKS_21.2 //</l>\n</lg>\n\n<lg>\n<l>kubjikā karmaṇā kena triṣu lokeṣu viśrutā /</l>\n<l>etannastvaṃ paraṃ brahman saṃśayaṃ chettumarhasi // RKS_21.3 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan kathāṃ divyāṃ sarvapāpapraṇāśinīm /</l>\n<l>kathitāmīśvareṇaiva pārvatyāḥ ṣaṇmukhasya me // RKS_21.4 //</l>\n</lg>\n\n<lg>\n<l>ṛṣīṇāṃ brahmamukhyānāṃ gaṇānāṃ cānucāriṇām /</l>\n<l>nānāṛkṣāṇi sūryasya jagadudyotakāriṇaḥ // RKS_21.5 //</l>\n</lg>\n\n<lg>\n<l>śaśisūryopagamane tārā bhānti nabhastale /</l>\n<l>nānyā payasvinī śaktā saṃsārārṇavatāraṇe // RKS_21.6 //</l>\n</lg>\n\n<lg>\n<l>pitṛdevamanuṣyāṇāṃ muktvā caiva tu kalpagām /</l>\n<l>tatra snātā divaṃ yānti ye mṛtā na punarbhavāḥ // RKS_21.7 //</l>\n</lg>\n\n<lg>\n<l>cāndrāyaṇasahasraṃ ca brahmakūrcāyutaṃ tathā /</l>\n<l>narmadātoyapānena tulyaṃ bhavati vā na vā // RKS_21.8 //</l>\n</lg>\n\n<lg>\n<l>tilodakapradānena pitṝṇāṃ prītirakṣayā /</l>\n<l>gāyanti pitaro gāthā tathaiva ca pitāmahāḥ // RKS_21.9 //</l>\n</lg>\n\n<lg>\n<l>mātāmahādyāḥ satataṃ sarva eva parasparam /</l>\n<l>api syāt svakule 'smākaṃ putraḥ paramadhārmikaḥ // RKS_21.10 //</l>\n</lg>\n\n<lg>\n<l>havis tilayutaṃ dadyād yo revāsalilārcitam /</l>\n<l>varṣalakṣaṃ tathā tena tṛptā yāmaḥ parāṃ gatim // RKS_21.11 //</l>\n</lg>\n\n<lg>\n<l>yajñakriyā kṛtā tena samagrā bhūridakṣiṇā /</l>\n<l>etat te kathitaṃ rājaṃ śivenokta yathā purā // RKS_21.12 //</l>\n</lg>\n\n<lg>\n<l>svārociṣe 'ntare prāpte ādikalpe kṛte yuge /</l>\n<l>mā gayāṃ gaccha kaunteya mā gaṅgāṃ mā sarasvatīm // RKS_21.13 //</l>\n</lg>\n\n<lg>\n<l>tatra gaccha nṛpaśreṣṭha yatra kubjā sanarmadā /</l>\n<l>vārāṇasīṃ prayāgaṃ ca gaṅgāsāgarasaṅgamam // RKS_21.14 //</l>\n</lg>\n\n<lg>\n<l>kedāraṃ kanakhalaṃ ca prabhāsaṃ śaśibhūṣaṇam /</l>\n<l>hariścandrapuraṃ cāndraṃ śrīśailaṃ tripurāntakam // RKS_21.15 //</l>\n</lg>\n\n<lg>\n<l>māhendra malayaṃ caiva gokarṇaṃ ca mahābalam /</l>\n<l>kālañjaraṃ nīlakaṇṭhaṃ tryambakaṃ dhūtakilbiṣam // RKS_21.16 //</l>\n</lg>\n\n<lg>\n<l>rudrakoṭiṃ himasthānaṃ bhairavaṃ ca mahāpatham /</l>\n<l>tīrthāny etāni cānyāni kalāṃ nārhanti ṣoḍaśīm // RKS_21.17 //</l>\n</lg>\n\n<lg>\n<l>nānātīrthasahasrāṇi purāṇe kīrtitāni ca /</l>\n<l>brahmaviṣṇuśivoktaṃ hi tatpramāṇaṃ hi siddhaye // RKS_21.18 //</l>\n</lg>\n\n<lg>\n<l>some prasiddhā 'māvāsyā revākubjāsamāgame /</l>\n<l>eraṇḍyāṃ caṇḍavegāyāṃ revayā saha saṃgame // RKS_21.19 //</l>\n</lg>\n\n<lg>\n<l>rājan darśe yadā somaḥ saṃviśed ravimaṇḍale /</l>\n<l>vyatīpāte ca saṃkrāntau vaidhṛtau viṣuve tathā // RKS_21.20 //</l>\n</lg>\n\n<lg>\n<l>dakṣottarāyaṇe caiva ṣaḍaśītimukhe tathā /</l>\n<l>darśe syād viṃśatiguṇaṃ vyatīpāte samāṃ śataḥ // RKS_21.21 //</l>\n</lg>\n\n<lg>\n<l>saṃkrame vaidhṛtau rājaṃ chatārdhaṃ parikīrtitam /</l>\n<l>amāsomasamāyoge rāhusomasamāgame // RKS_21.22 //</l>\n</lg>\n\n<lg>\n<l>kurukṣetrāc chataguṇaṃ puṇyam āha śivaḥ svayam /</l>\n<l>bilvāmrakaṃ siddhaliṅgaṃ brahmahatyāvyapohanam // RKS_21.23 //</l>\n</lg>\n\n<lg>\n<l>darśanāt sparśanāt tasya śivaloke mahīyate /</l>\n<l>kubjeśvaraṃ tathaivānyat na tat paśyanti mānavāḥ // RKS_21.24 //</l>\n</lg>\n\n<lg>\n<l>narmadākubjikāmadhye nāgakanyābhir arcyate /</l>\n<l>svārociṣe 'ntare prāpte ādikalpe kṛte yuge // RKS_21.25 //</l>\n</lg>\n\n<lg>\n<l>kālāgnirudrasaṃkāśaṃ bhittvā pātālasaṅgamam /</l>\n<l>sūryakoṭisamaprakhyaṃ pradīptajvalanaprabham // RKS_21.26 //</l>\n</lg>\n\n<lg>\n<l>utthitaṃ kalpagāmadhye devā 'vāhanakāmyayā /</l>\n<l>oṃkārasya yavaikena hīnaṃ liṅgaṃ nṛpottama // RKS_21.27 //</l>\n</lg>\n\n<lg>\n<l>pṛthivyāṃ yāni tīrthāni loke 'smin sacarācare /</l>\n<l>hīnān yasmād yavārddhena satyam etac chivoditam // RKS_21.28 //</l>\n</lg>\n\n<lg>\n<l>tatra yas tyajati prāṇānamāsomasamāgame /</l>\n<l>divyayānasamārūḍhaḥ stūyamāno 'psarogaṇaiḥ // RKS_21.29 //</l>\n</lg>\n\n<lg>\n<l>dhṛtadivyātapatras tu sarvālaṅkārabhūṣitaḥ /</l>\n<l>triṃśacchatasahasrāṇi vasec chivapure śubhe // RKS_21.30 //</l>\n</lg>\n\n<lg>\n<l>tyajeddhi tatra yaḥ prāṇān na vaśaḥ svavaśo 'pi vā /</l>\n<l>daśavarṣasahasrāṇi rājā vidyādhare pure // RKS_21.31 //</l>\n</lg>\n\n<lg>\n<l>rantidevaś cakravartī śakratulyo mahīpatiḥ /</l>\n<l>ayodhyādhipatiḥ śrīmān sarvadharmabhṛtāṃ varaḥ // RKS_21.32 //</l>\n</lg>\n\n<lg>\n<l>kaṇvāśramapade ramye surāsuraniṣevite /</l>\n<l>ākhyānasahitaṃ rājaṃ chṛṇu veda yathākramam // RKS_21.33 //</l>\n</lg>\n\n<lg>\n<l>tīrthasaṃkhyāpramāṇaṃ ca itihāsaṃ purātanam /</l>\n<l>haranti ke ca kārttikyāṃ kailāse parvatottame // RKS_21.34 //</l>\n</lg>\n\n<lg>\n<l>brahmādayo gatās tatra viṣṇuśakrapurogamāḥ /</l>\n<l>umayā sahito rudro gaṇakoṭisamanvitaḥ // RKS_21.35 //</l>\n</lg>\n\n<lg>\n<l>nandiskandamahākālasurāsuraniṣevitaḥ /</l>\n<l>saritaḥ sāgarāḥ śailās tīrthānāṃ koṭayas tathā // RKS_21.36 //</l>\n</lg>\n\n<lg>\n<l>teṣāṃ madhye samutthāya skando vacanam abravīt /</l>\n<l>kasyaitāni vimānāni dīvyante divi śaṅkara // RKS_21.37 //</l>\n</lg>\n\n<lg>\n<l>sāptabhaumā gṛhā ramyā hemaprākāratoraṇāḥ /</l>\n<l>gītanṛtyaninādena kāminīnāṃ manoharāḥ // RKS_21.38 //</l>\n</lg>\n\n<lg>\n<l>īśvara uvāca:</l>\n<l>śṛṇu skanda mahābhāga kathyamānaṃ yathoditam /</l>\n<l>tīrthadānaprabhāveṇa tīrthajyeṣṭhakrameṇa tu // RKS_21.39 //</l>\n</lg>\n\n<lg>\n<l>ye mṛtā narmadātīre parvate 'marakaṇṭake /</l>\n<l>māheśvarāditīrtheṣu bhṛgukacchāvasānataḥ // RKS_21.40 //</l>\n</lg>\n\n<lg>\n<l>imāni yāni tīrthāni liṅgamūrtidharāṇi ca /</l>\n<l>saritaścāpi gaṅgādyās tāsu dānaprabhāvataḥ // RKS_21.41 //</l>\n</lg>\n\n<p>etat te kathitaṃ skanda harmyās santi samuddhṛtāḥ /</p>\n\n<p>mārkaṇḍeya uvāca:\n<l>evaṃ purā mahārāja kailāse parvatottame // RKS_21.42 //</l></p>\n\n<lg>\n<l>brahmā papraccha tīrthānāṃ śaṅkaraṃ vidhipūrvakam /</l>\n<l>devakhātāni sarvāṇi saritaḥ sāgarās tathā // RKS_21.43 //</l>\n</lg>\n\n<lg>\n<l>nadyaḥ sarvāś ca bhūpṛṣṭhe gaṅgādyā girisambhavāḥ /</l>\n<l>uttamāḥ katicid deva kathayasva prasādataḥ // RKS_21.44 //</l>\n</lg>\n\n<lg>\n<l>hara uvāca:</l>\n<l>kathayāmi paraṃ tīrthaṃ pavitraṃ pāpanāśanam /</l>\n<l>kautukena tvayā pṛṣṭā nadīnāmuttamā nadī // RKS_21.45 //</l>\n</lg>\n\n<lg>\n<l>sarvāsāṃ saritāṃ madhya uttamā saptakalpagā /</l>\n<l>sarveṣāṃ jananī ceha nadī trailokyasundarī // RKS_21.46 //</l>\n</lg>\n\n<lg>\n<l>brahmovāca:</l>\n<l>surasindhuṃ parityajya narmadā varṇyate katham /</l>\n<l>viruddhaṃ sarvalokānāṃ devānāṃ ca viśeṣataḥ // RKS_21.47 //</l>\n</lg>\n\n<lg>\n<l>brahmaṇas tu vacaḥ śrutvā agastyo vākyam abravīt /</l>\n<l>madhye pade niyuktaś ca vaktum eva na yujyate // RKS_21.48 //</l>\n</lg>\n\n<lg>\n<l>dharmāḥ sarve vedamūlā brāhmaṇā vedasambhavāḥ /</l>\n<l>vedahīnā na sidhyanti yajñadānavidhikriyāḥ // RKS_21.49 //</l>\n</lg>\n\n<lg>\n<l>svayambhūr bhagavāṃ chambhuḥ śambhuś ca bhagavān hariḥ /</l>\n<l>vedāś ca bhagavāṃ chambhuḥ kalpagā śambhusambhavā // RKS_21.50 //</l>\n</lg>\n\n<lg>\n<l>avyaktāvyaktarūpeṇa jagataḥ kāraṇecchayā /</l>\n<l>saṃhārasṛṣṭirūpeṇa pralayotpattikāriṇī // RKS_21.51 //</l>\n</lg>\n\n<lg>\n<l>bhagīrathaneminītā hariṇā 'trāvatāritā /</l>\n<l>gaṅgā sā jahnunā pītā muninā culukena ca // RKS_21.52 //</l>\n</lg>\n\n<lg>\n<l>kruddhaḥ pītvā munistāṃ tu sthito dhyānaparāyaṇaḥ /</l>\n<l>divyaṃ varṣasahasraṃ tu sā tu tasyodare sthitā // RKS_21.53 //</l>\n</lg>\n\n<lg>\n<l>vismayo devatānāṃ hi samāpede kutūhalam /</l>\n<l>brahmādyā devatāḥ sarvā gatvā tasyāśramaṃ prati // RKS_21.54 //</l>\n</lg>\n\n<lg>\n<l>śāpaśaṅkākulātmāno muniṃ vijñāpayanti te /</l>\n<l>mahānadīṃ mune muñca pavitrāṃ pāpanāśinīm // RKS_21.55 //</l>\n</lg>\n\n<lg>\n<l>martye vahatu sā nityaṃ lokasantāpahāriṇī /</l>\n<l>devatā ṛṣiproktena muktā tena mahānadī // RKS_21.56 //</l>\n</lg>\n\n<lg>\n<l>muktā tu jahnunā tatra tena sā jāhnavī smṛtā /</l>\n<l>sā tu kiṃ varṇyate brahman pītāyā jahnunā purā // RKS_21.57 //</l>\n</lg>\n\n<lg>\n<l>mayā culukamātreṇa śoṣitāḥ saptasāgarāḥ /</l>\n<l>hariś ca bhagavān śambhuś śambhuś ca bhagavān iti // RKS_21.58 //</l>\n</lg>\n\n<lg>\n<l>vindhyaḥ saptaśailarājo narmadāyāḥ prabhāvataḥ /</l>\n<l>tenoddhatā devamārgā vartamānāni vāritāḥ // RKS_21.59 //</l>\n</lg>\n\n<lg>\n<l>yajñaparvataparyaṅkāvubhau vindhyastau purā /</l>\n<l>mayā nivāritau buddhyā devamārga pravṛttaye // RKS_21.60 //</l>\n</lg>\n\n<lg>\n<l>evaṃ vigarhito brahmā saṃvādena parasparam /</l>\n<l>tatas tuṣṭāḥ surāḥ sarve hy agastyaṃ prati bhārata // RKS_21.61 //</l>\n</lg>\n\n<lg>\n<l>devadundubhayo neduḥ puṣpavṛṣṭiḥ papāta ca /</l>\n<l>iti te kathito rājann itihāsaḥ purātanaḥ // RKS_21.62 //</l>\n</lg>\n\n<p>iti śrīskandapurāṇe revākhaṇḍe kubjāmāhātmya ekaviṃśo 'dhyāyaḥ ||</p>\n\n<p>RKS adhyāya 22</p>\n\n<lg>\n<l>yudhiṣṭhira uvāca:</l>\n<l>kathaṃ nivartito yajño rantidevasya dhīmataḥ /</l>\n<l>kaṇvāśramapade ramye revākubjāsamāgame // RKS_22.1 //</l>\n</lg>\n\n<p>nikhilaṃ śrotumicchāmi kathayasva śivoditam /</p>\n\n<p>mārkaṇḍeya uvāca:\n<l>śṛṇvantu munayaḥ sarve śrotukāmās samāgamam // RKS_22.2 //</l></p>\n\n<lg>\n<l>mayā khyātam idaṃ puṇyam itihāsaṃ purātanam /</l>\n<l>śaṇḍāmarko 'tha rājarṣir mānaso brahmaṇaḥ sutaḥ // RKS_22.3 //</l>\n</lg>\n\n<lg>\n<l>sūryatejaḥ samaprakhyas tejasā prajvalann iva /</l>\n<l>brahmiṣṭhaḥ satyavādī ca vedavedāṅgapāragaḥ // RKS_22.4 //</l>\n</lg>\n\n<lg>\n<l>brahmacārī jitakrodhaḥ sarvabhūtahite rataḥ /</l>\n<l>ṣaḍaśītisahasrāṇi munīnāṃ dīptatejasām // RKS_22.5 //</l>\n</lg>\n\n<lg>\n<l>tapastatraiva tapyante mokṣopāyavicintakāḥ /</l>\n<l>kandamūlaphalāhārā jalāhārās tathā pare // RKS_22.6 //</l>\n</lg>\n\n<lg>\n<l>māsopavāsinaś cānye tathā pakṣopavāsinaḥ /</l>\n<l>caranti ke sāntapanaṃ prājāpatyaṃ tathaiva ca // RKS_22.7 //</l>\n</lg>\n\n<lg>\n<l>cāndrāyaṇaparāś cānye brahmakūrcās tathāpare /</l>\n<l>śaṇḍāmarkāśritāḥ sarve sarveṣāṃ gurur eva ca // RKS_22.8 //</l>\n</lg>\n\n<lg>\n<l>vedadhvanitanirghoṣair divaṃ bhūmiṃ vyanādayan /</l>\n<l>nirdhūmo jvalanas tatra hūyamāno hutāśanaḥ // RKS_22.9 //</l>\n</lg>\n\n<lg>\n<l>kāmakrodhavinirmuktair brahmacārijitendriyaiḥ /</l>\n<l>śaṇḍāmarkāśramaṃ divyaṃ yuktaṃ brahmasamadvijaiḥ // RKS_22.10 //</l>\n</lg>\n\n<lg>\n<l>tathākāmaphalair vṛkṣaiḥ puṣpitais tvatiśobhitam /</l>\n<l>sarvāśramaguruś cāsīd rantidevo mahīpatiḥ // RKS_22.11 //</l>\n</lg>\n\n<lg>\n<l>śāsitā dharaṇī tena saśailavanakānanā /</l>\n<l>na narāḥ śokamātsaryarogadāridryaduḥkhitāḥ // RKS_22.12 //</l>\n</lg>\n\n<lg>\n<l>cirāyuṣaḥ prajāḥ sarvā dhanadhānyasamākulāḥ /</l>\n<l>svayaṃ kāmadughā gāvaḥ pṛthivī sasyaśālinī // RKS_22.13 //</l>\n</lg>\n\n<lg>\n<l>kauśeyaṃ paṭṭasūtraṃ ca sarveṣāṃ vimalaṃ citam /</l>\n<l>parjanyaḥ kāmavarṣī ca kāle kāle ṛtāvṛtau // RKS_22.14 //</l>\n</lg>\n\n<lg>\n<l>nānā purāṇi ramyāṇi hemaratnānvitāni ca /</l>\n<l>nānā cāmaramālā ca hemaratnāvagaṇṭhitā // RKS_22.15 //</l>\n</lg>\n\n<lg>\n<l>kiṅkiṇījālasaṃchannā maṇimālāvilambitā /</l>\n<l>budbudair ardhacandraiś ca pārijātakadambakaiḥ // RKS_22.16 //</l>\n</lg>\n\n<lg>\n<l>gopuraiś ca mahādivyair nānānakanināditā /</l>\n<l>nāṭyaharmyaiś ca saṅgītair vicitrakusumāvṛtaiḥ // RKS_22.17 //</l>\n</lg>\n\n<lg>\n<l>bhūmir hemamayī caiva cārcitā yatra saṃcitaiḥ /</l>\n<l>prāsādaś ca mahāratnair devadevasya śūlinaḥ // RKS_22.18 //</l>\n</lg>\n\n<lg>\n<l>merumandarakailāse yādṛśaś ca virājate /</l>\n<l>nānāratnaśilābhiś ca anekaśikharotkaraiḥ // RKS_22.19 //</l>\n</lg>\n\n<lg>\n<l>candraśālāgavākṣaiś ca ratnamālāvibhūṣitaiḥ /</l>\n<l>śatārdhasāptabhaumaiś ca tathaivāyutabhūmikaiḥ // RKS_22.20 //</l>\n</lg>\n\n<lg>\n<l>candrānanapatākābhir yajñaiś cāpi virājitā /</l>\n<l>evaṃ vidhā nṛpaśreṣṭha sarvaśobhā samanvitā // RKS_22.21 //</l>\n</lg>\n\n<lg>\n<l>rantidevasya rājarṣer ayodhyānagarī śubhā /</l>\n<l>itthaṃ śaśāsa dharaṇīṃ yathā śakrastriviṣṭapam // RKS_22.22 //</l>\n</lg>\n\n<lg>\n<l>nṛpo yāgasahasraiś ca bhūmipṛṣṭhaṃ dadāha saḥ /</l>\n<l>purodhasaṃ vaśiṣṭhaṃ ca papraccha munisattamam // RKS_22.23 //</l>\n</lg>\n\n<lg>\n<l>kasmiṃs tīrthe tu nirvighnā yajñasiddhir mahāmune /</l>\n<l>iti tasya vacaḥ śrutvā rājarṣer munisattamaḥ // RKS_22.24 //</l>\n</lg>\n\n<lg>\n<l>uvāca rantidevaṃ ca vaśiṣṭho brahmavittamaḥ /</l>\n<l>durvāsāḥ kaśyapo gargo nāradaḥ parvataḥ kratuḥ // RKS_22.25 //</l>\n</lg>\n\n<lg>\n<l>agniś ca śaunakaś caiva bṛhaspatir athāṅgirāḥ /</l>\n<l>bhṛgur atris tathā vatsyaḥ pulastyaḥ pulahastathā // RKS_22.26 //</l>\n</lg>\n\n<lg>\n<l>kāśyapo gālavaś caiva ṛṣyaśṛṅgo vibhāṇḍakaḥ /</l>\n<l>ahaṃ ca munayaś caite munayo brahmavarcasaḥ // RKS_22.27 //</l>\n</lg>\n\n<lg>\n<l>sarveṣāṃ matamevaṃ vai mama caiva narādhipa /</l>\n<l>anyatīrthāt paraṃ tīrthaṃ purāṇe parikīrtitam // RKS_22.28 //</l>\n</lg>\n\n<lg>\n<l>koṭikoṭiguṇaṃ puṇyaṃ kalpagā yatra vartate /</l>\n<l>evam eveti taṃ brūyāt satyam etat tvayoditam // RKS_22.29 //</l>\n</lg>\n\n<lg>\n<l>tataścājñāpayām āsa bhṛtyāmātyapurodhasaḥ /</l>\n<l>yajñopaskarasambhāraḥ śīghram eva vidhīyatām // RKS_22.30 //</l>\n</lg>\n\n<lg>\n<l>ādideśa tato dūtān nānādeśeṣu satvarān /</l>\n<l>ghoṣaṇā kriyatāṃ rāṣṭre samāgacchantu bhūmipāḥ // RKS_22.31 //</l>\n</lg>\n\n<lg>\n<l>āgatās te tataḥ sarve rantidevasya śāsanāt /</l>\n<l>yathā vibhavaśobhāḍhyāḥ śakratulyā mahībhṛtaḥ // RKS_22.32 //</l>\n</lg>\n\n<lg>\n<l>gāvaś ca daśalakṣāṇi savatsāś ca payasvinīḥ /</l>\n<l>hemabhārairbhūṣitāś ca kāmadhenupayasvinīḥ // RKS_22.33 //</l>\n</lg>\n\n<lg>\n<l>lakṣamekaṃ hayānāṃ tu ayutaṃ dantināṃ tathā /</l>\n<l>maṇimāṇikyaratnānāṃ tatra saṃkhyā na vidyate // RKS_22.34 //</l>\n</lg>\n\n<lg>\n<l>anekāni sahasrāṇi karabhānāṃ ca bhārata /</l>\n<l>divyayānaṃ samāruhya sāntaḥpuraparicchadaḥ // RKS_22.35 //</l>\n</lg>\n\n<lg>\n<l>nānātūryair gītavādyair mekalātīram āgataḥ /</l>\n<l>tatra maṇḍapakuṇḍāni yajñayūpā hiraṇmayāḥ // RKS_22.36 //</l>\n</lg>\n\n<lg>\n<l>nānābhakṣāṇi bhojyāni pakvāni vividhāni ca /</l>\n<l>nānābharaṇaratnaiś ca brāhmaṇāḥ samalaṃkṛtāḥ // RKS_22.37 //</l>\n</lg>\n\n<lg>\n<l>yajñadīkṣāṃ ca jagrāha patnyā saha narādhipaḥ /</l>\n<l>tataḥ pravartito yajño revātīre suśobhane // RKS_22.38 //</l>\n</lg>\n\n<lg>\n<l>tatra jvalati nirdhūmaḥ pratyakṣo havyavāhanaḥ /</l>\n<l>brahmaśakrādayo devā lokapālā marudgaṇāḥ // RKS_22.39 //</l>\n</lg>\n\n<lg>\n<l>viśvedevāś ca sādhyāś ca vasavaścandrabhāskarau /</l>\n<l>saritaḥ sāgarāḥ śailāḥ sarvatīrthāni cāpagā // RKS_22.40 //</l>\n</lg>\n\n<lg>\n<l>mātaraḥ siddhagandharvāḥ sayakṣoragarākṣasāḥ /</l>\n<l>umayā sahito rudro viṣṇuś caiva sureśvaraḥ // RKS_22.41 //</l>\n</lg>\n\n<lg>\n<l>sarveṣā yajñabhāgāṃś ca pṛthak pṛthag akalpayat /</l>\n<l>etasminn antare rājan vedadhvani niveditam // RKS_22.42 //</l>\n</lg>\n\n<lg>\n<l>vismitā hyabhavan sarve śrutvā smṛtibhayānakam /</l>\n<l>dānavā balavanto 'dya te krauñcapuravāsinaḥ // RKS_22.43 //</l>\n</lg>\n\n<lg>\n<l>mahābāhuḥ subāhuś ca daityakoṭisamāvṛtāḥ /</l>\n<l>āgatā narmadā tīre sabhṛtyabalavāhanāḥ // RKS_22.44 //</l>\n</lg>\n\n<lg>\n<l>dakṣiṇāṃ diśamāśritya yajñavighnaṃ vicakrire /</l>\n<l>brahmādyā munayaḥ sarve bhayatrastāś ca kampire // RKS_22.45 //</l>\n</lg>\n\n<lg>\n<l>uvāca vacanaṃ brahmā devatulyaṃ purodhasam /</l>\n<l>mayā vidhir vismṛtaś ca mantrādīnāṃ mahābhayāt // RKS_22.46 //</l>\n</lg>\n\n<lg>\n<l>uvāca rantidevaṃ ca yajñadhvaṃsaṃ nivāraya /</l>\n<l>brahmiṣṭhas tad vacaḥ śrutvā rantidevo mahīpatiḥ // RKS_22.47 //</l>\n</lg>\n\n<lg>\n<l>yadi me vidyate satyaṃ śivabhaktiparā matiḥ /</l>\n<l>daityarākṣasaduṣṭāś ca ye cānye vighnakārakāḥ // RKS_22.48 //</l>\n</lg>\n\n<lg>\n<l>sarve te vilayaṃ yānti tamaḥ sūryodaye yathā /</l>\n<l>paśyantu mama sāmarthyaṃ devā vigatakalmaṣāḥ // RKS_22.49 //</l>\n</lg>\n\n<lg>\n<l>evamuktvā tato rājan kuśāgreṇa tu nārmadaḥ /</l>\n<l>pravāho duṣṭarakṣārthaṃ dakṣiṇasyāṃ prakalpitaḥ // RKS_22.50 //</l>\n</lg>\n\n<lg>\n<l>viṣṇuś caiva smṛtas tatra śaṅkhacakragadādharaḥ /</l>\n<l>uttare devayānasya pravāhaḥ parikalpitaḥ // RKS_22.51 //</l>\n</lg>\n\n<lg>\n<l>evaṃ kṛtvā tu ghoreṇa devamantreṇa suvrataḥ /</l>\n<l>juhāvāhavanīye tu kuṇḍe bilvāmravetasam // RKS_22.52 //</l>\n</lg>\n\n<lg>\n<l>tasmāt samutthitaṃ liṅgaṃ jvalat kālānalaprabham /</l>\n<l>nānto nādir na madhyaṃ ca tasya liṅgasya bhārata // RKS_22.53 //</l>\n</lg>\n\n<lg>\n<l>tataḥ surāsurāḥ sarve cakruḥ stotram idaṃ puraḥ /</l>\n<l>oṃ namo bhuvaneśāya ādideva namo 'stu te // RKS_22.54 //</l>\n</lg>\n\n<lg>\n<l>carācarakhyāpakāya sṛṣṭisaṃhārakāriṇe /</l>\n<l>stotraṃ śrutvā mahādevaḥ śāntarūpo jagat patiḥ // RKS_22.55 //</l>\n</lg>\n\n<lg>\n<l>babhūva paramaprītaś carācaragurus tadā /</l>\n<l>tad dṛṣṭvā tādṛśaṃ karma rantidevasya dhīmataḥ // RKS_22.56 //</l>\n</lg>\n\n<lg>\n<l>āgatya dānavādhīśo rantidevamapūjayat /</l>\n<l>ādeśo dīyatāṃ mahyaṃ kiṃ karomīti cābravīt // RKS_22.57 //</l>\n</lg>\n\n<lg>\n<l>uvāca vacanaṃ rājā prahasann iva bhārata /</l>\n<l>ātithyakāle samprāpte yajñabhāgaṃ vadāmi te // RKS_22.58 //</l>\n</lg>\n\n<lg>\n<l>devānāṃ yajñabhāṃgaṃ ca dānavānāṃ ca sarvaśaḥ /</l>\n<l>parikalpya yathānyāyaṃ mudā paramayā yutaḥ // RKS_22.59 //</l>\n</lg>\n\n<lg>\n<l>svaṃ svaṃ yānaṃ samāruhya dānavās te ca sarvaśaḥ /</l>\n<l>liṅgaṃ bilvāmrakaṃ nāma juṣṭaṃ daivair jagat pateḥ // RKS_22.60 //</l>\n</lg>\n\n<lg>\n<l>namaskṛtya mahādevaṃ rantidevaṃ pratuṣṭuvuḥ /</l>\n<l>tataḥ pramuditā devā rantidevam apūjayan // RKS_22.61 //</l>\n</lg>\n\n<lg>\n<l>umayā saha deveśaṃ gaṇakoṭisamanvitam /</l>\n<l>brahmā viṣṇuś ca devāś ca varaṃ dattvā divaṃ yayuḥ // RKS_22.62 //</l>\n</lg>\n\n<lg>\n<l>gateṣu teṣu deveṣu rantidevaḥ puraṃ yayau /</l>\n<l>kadācid vṛtrahā tatra brahmahatyāsamāvṛtaḥ // RKS_22.63 //</l>\n</lg>\n\n<lg>\n<l>revākubjāsamāyoge sarvaṃ snānādikaṃ vyadhāt /</l>\n<l>tatkṣaṇād divyadehas tu sūryasaṃkāśatejasaḥ // RKS_22.64 //</l>\n</lg>\n\n<lg>\n<l>śarīrāt tasya nirgatya brahmahatyāha vāsavam /</l>\n<l>asya tīrthasya māhātmyād ekahatyā tavaiva kā // RKS_22.65 //</l>\n</lg>\n\n<lg>\n<l>brahmahatyāsahasraṃ hi tamaḥ sūryodaye yathā /</l>\n<l>tīrthe 'smin vinaśed yāvad yojanāni caturdaśa // RKS_22.66 //</l>\n</lg>\n\n<lg>\n<l>etasminn antare śakraṃ pratyakṣaṃ prāha kalpagā /</l>\n<l>śāntis te 'stu mahābhāga yatheṣṭaṃ gaccha sāmpratam // RKS_22.67 //</l>\n</lg>\n\n<lg>\n<l>iti tasyā vacaḥ śrutvā tāṃ namaskṛtya kalpagām /</l>\n<l>divyayānaṃ samāruhya mudā paramayā yutaḥ // RKS_22.68 //</l>\n</lg>\n\n<lg>\n<l>apsarogaṇasaṃyuktaṃ divyagandharvanāditam /</l>\n<l>tatrārūḍhaḥ surapatir yathā pūrvaṃ tathaiva saḥ // RKS_22.69 //</l>\n</lg>\n\n<lg>\n<l>dhṛtadivyātapatras tu vījyamāno 'psarogaṇaiḥ /</l>\n<l>stūyamānaḥ suragaṇaiḥ praviveśāmarāvatīm // RKS_22.70 //</l>\n</lg>\n\n<lg>\n<l>śivena kathitaṃ pūrvaṃ pārvatyāḥ ṣaṇmukhasya ca /</l>\n<l>mayā ca kathitaṃ rājaṃs tava brahmarṣipūrvakam // RKS_22.71 //</l>\n</lg>\n\n<p>iti śrīskandapurāṇe revākhaṇḍe bilvāmrakotpattivarṇano nāma dvāviṃśo 'dhyāyaḥ ||</p>\n\n<p>RKS adhyāya 23</p>\n\n<lg>\n<l>mārkaṇḍeya uvāca:</l>\n<l>harikeśa iti khyātaḥ śālagrāme dvijottamaḥ /</l>\n<l>śiloñchavṛttirdharmātmā satyavrataparāyaṇaḥ // RKS_23.1 //</l>\n</lg>\n\n<lg>\n<l>brāhmaṇī suvratā tasya dharmapatnī yaśasvinī /</l>\n<l>pativratā mahābhāgā patiśuśrūṣaṇe ratā // RKS_23.2 //</l>\n</lg>\n\n<lg>\n<l>kāle ṛtumatī sā tu ṛtugāmī ca sa dvijaḥ /</l>\n<l>tasya putraśataṃ jajñe kapilāpuram āśritam // RKS_23.3 //</l>\n</lg>\n\n<lg>\n<l>śiloñchavṛttiyogena prasthamekamupārjayat /</l>\n<l>kṣutkṣāmāḥ te ca śiśavo rudanti karuṇaṃ tataḥ // RKS_23.4 //</l>\n</lg>\n\n<lg>\n<l>śiśūn bubhukṣitān dṛṣṭvā mātā śokārtivihvalā /</l>\n<l>garhayantī suduḥkhārtā brāhmaṇī patim abravīt // RKS_23.5 //</l>\n</lg>\n\n<lg>\n<l>vṛddhau ca mātāpitarau sādhvī bhāryā sutaḥ śiśuḥ /</l>\n<l>bharaṇīyāḥ prayatnena eṣa dharmaḥ sanātanaḥ // RKS_23.6 //</l>\n</lg>\n\n<lg>\n<l>bharaṇaṃ poṣyavargasya putrāṇāṃ ca viśeṣataḥ /</l>\n<l>etac chrutvā tu vacanaṃ brāhmaṇyāḥ śokavihvalaḥ // RKS_23.7 //</l>\n</lg>\n\n<lg>\n<l>harikeśo 'bravīd vākyaṃ brāhmaṇīṃ prati bhārata /</l>\n<l>na mayā saṃcitaṃ dhānyaṃ na vittaṃ gṛhamedhinā // RKS_23.8 //</l>\n</lg>\n\n<lg>\n<l>grāme grāme bhikṣayitvā savibhāgaṃ pṛthak pṛthak /</l>\n<l>dadāmi paramaṃ dhānyaṃ nānyāṃ vṛttiṃ tu kāraye // RKS_23.9 //</l>\n</lg>\n\n<lg>\n<l>brāhmaṇy uvāca:</l>\n<l>bālahatyāsamaṃ pāpaṃ bāle vṛddhe kṣudhārdite /</l>\n<l>tasmāt pratigrahaṃ kṛtvā bhartavyā mama putrakāḥ // RKS_23.10 //</l>\n</lg>\n\n<lg>\n<l>putreṇa lokaṃ jayati putreṇa sukhamedhate /</l>\n<l>putreṇa svargam āpnoti pitṝṇāṃ paramā gatiḥ // RKS_23.11 //</l>\n</lg>\n\n<lg>\n<l>ambarīṣasya nṛpater ayodhyādhipateḥ kila /</l>\n<l>vartamāne mahāyajñe kurukṣetre dvijottamāḥ // RKS_23.12 //</l>\n</lg>\n\n<lg>\n<l>gatāś ca brāhmaṇās tatra pratigrahajighṛkṣayā /</l>\n<l>gāḥ kāṃcanaṃ dhanaṃ prāpya śālagrāmanivāsinaḥ // RKS_23.13 //</l>\n</lg>\n\n<lg>\n<l>nānābharaṇaśobhāḍhyā āgatāḥ samalaṃkṛtāḥ /</l>\n<l>yāhi yatra dvijāḥ sarve śālagrāmanivāsinaḥ // RKS_23.14 //</l>\n</lg>\n\n<lg>\n<l>sutārthaṃ harikeśo 'tha rakṣite kurujāṅgale /</l>\n<l>ambarīṣasya nṛpater vartamāne mahāmakhe // RKS_23.15 //</l>\n</lg>\n\n<lg>\n<l>gṛhītvā brāhmaṇīṃ putrān kurukṣetraṃ jagāma ha /</l>\n<l>praviṣṭaścādhvare tasmin yatra te santi ṛtvijaḥ // RKS_23.16 //</l>\n</lg>\n\n<lg>\n<l>brahmaghoṣasvareṇaiva sa dṛṣṭvā divi devatāḥ /</l>\n<l>yamo 'ṅgirāmunir viṣṇurvaśiṣṭho dakṣa eva ca // RKS_23.17 //</l>\n</lg>\n\n<lg>\n<l>bṛhadviṣṇuḥ prasannātmā śātātapaparāśarau /</l>\n<l>āpastambośanovyāsāḥ kātyāyanabṛhaspatī // RKS_23.18 //</l>\n</lg>\n\n<lg>\n<l>hārītaḥ śaṅkhalikhitau yājñavalkyo 'tha gautamaḥ /</l>\n<l>durvāsāḥ kāśyapo gargo bhāradvājo 'trireva ca // RKS_23.19 //</l>\n</lg>\n\n<lg>\n<l>nāradaḥ parvataś caiva pulastyaḥ pulahaḥ kratuḥ /</l>\n<l>vibhāṇḍako bhṛguś caiva śākaṭo bādarāyaṇaḥ // RKS_23.20 //</l>\n</lg>\n\n<lg>\n<l>bālakhilyā brahmaputrā brahmatejo vapurdharāḥ /</l>\n<l>aṣṭāśītisahasrāṇi brahmadaṇḍaṃ samāruhan // RKS_23.21 //</l>\n</lg>\n\n<lg>\n<l>ambarīṣo mahārāja dṛṣṭvā brāhmaṇapuṅgavam /</l>\n<l>brahmarṣīṃs tān namaskṛtya arghapādyair apūjayat // RKS_23.22 //</l>\n</lg>\n\n<lg>\n<l>kimarthamāgato viprasabhāryaḥ sahaputrakaiḥ /</l>\n<l>anugraham imaṃ manye yanmāṃ vadasi suvrata // RKS_23.23 //</l>\n</lg>\n\n<p>ātithyakāle samprāpto yācayasva yathocitam /</p>\n\n<p>brāhmaṇa uvāca:\n<l>vittaṃ varṣaśataṃ yāvadekaikāya sutāya me // RKS_23.24 //</l></p>\n\n<lg>\n<l>tvaṃ dehi jīvanāyāśa homadhenuṃ tathottamām /</l>\n<l>ayutaṃ tu gavāṃ bhūpa hemabhārapariṣkṛtam // RKS_23.25 //</l>\n</lg>\n\n<lg>\n<l>koṭimekāṃ hiraṇyasya vastrabhūṣaṇamuttamam /</l>\n<l>iti tasya vacaḥ śrutvā dvijasya pṛthivīpatiḥ // RKS_23.26 //</l>\n</lg>\n\n<lg>\n<l>śraddhayā parayā yuktaḥ sarvaṃ dattvā yathoditam /</l>\n<l>śālagrāmapadaṃ yānaiḥ śīghraṃ prāveśayat tataḥ // RKS_23.27 //</l>\n</lg>\n\n<lg>\n<l>kratum iṣṭvā sa rājarṣir mumude devavac ciram /</l>\n<l>nānāvidhān sa bhuktvā 'tha bhogān patnīsutaiḥ saha // RKS_23.28 //</l>\n</lg>\n\n<lg>\n<l>kālāntare tataḥ prāpte ṛṣir mṛtyuvaśaṃ gataḥ /</l>\n<l>marudeśe nirudake brahmarakṣastvamāgataḥ // RKS_23.29 //</l>\n</lg>\n\n<lg>\n<l>rājapratigrahād duṣṭāt punarjanma na vidyate /</l>\n<l>brāhmaṇyaṃ yaḥ parityajya dravyalobhena mohitaḥ // RKS_23.30 //</l>\n</lg>\n\n<lg>\n<l>viṣayāmiṣalubdhas tu kuryād rāja pratigraham /</l>\n<l>narake raurave ghore tasyeha patanaṃ dhruvam // RKS_23.31 //</l>\n</lg>\n\n<lg>\n<l>vṛkṣādāvāgninā dagdhāḥ prarohanti vanāgame /</l>\n<l>rājapratigrahād dagdhā na prarohanti karhicit // RKS_23.32 //</l>\n</lg>\n\n<lg>\n<l>śocanti pūrva janmāni anyajanmakṛtāni ca /</l>\n<l>bhāryāputrakṛtenaiva gato 'haṃ narakārṇavam // RKS_23.33 //</l>\n</lg>\n\n<lg>\n<l>evam uktvā kurukṣetraṃ putradārādibhiḥ saha /</l>\n<l>tatra dvādaśavarṣāṇi uṣitvā sububhukṣitaḥ // RKS_23.34 //</l>\n</lg>\n\n<lg>\n<l>ucchiṣṭaṃ kaśmalaṃ bhuṅkte rākṣasīṃ yonimāśritaḥ /</l>\n<l>vārāṇasīṃ prayāgaṃ tu puṣkaraṃ naimiṣaṃ tathā // RKS_23.35 //</l>\n</lg>\n\n<lg>\n<l>gaṅgāsāgarasam bhedaṃ kṣetraṃ kanakhalaṃ tathā /</l>\n<l>kedāraṃ ca mahāpuṇyaṃ prabhāsaṃ śaśibhūṣaṇam // RKS_23.36 //</l>\n</lg>\n\n<lg>\n<l>aṭitvā sarvatīrthāni pāpayonirato nṛpa /</l>\n<l>cintayāmāsa dehaṃ me na nivṛttaṃ kathaṃcana // RKS_23.37 //</l>\n</lg>\n\n<lg>\n<l>tasmāt pāpaviśaddhyarthaṃ praviśāmi hutāśanam /</l>\n<l>bhāryā tasya saputrā vai bhartāraṃ suvratā 'bravīt // RKS_23.38 //</l>\n</lg>\n\n<lg>\n<l>kiṃcid vijñāpayāmi tvāṃ yadi māṃ manyase vibho /</l>\n<l>kṣaṇamātreṇa duḥkhena sādhayāmi sukhaṃ bahu // RKS_23.39 //</l>\n</lg>\n\n<lg>\n<l>brāhmaṇasya hi dharmo 'yaṃ sarvas tad vahṇisādhanena /</l>\n<l>tatsamāhṛtya dārūṇi pradīpya ca hutāśanam // RKS_23.40 //</l>\n</lg>\n\n<lg>\n<l>ahaṃ viśāmyavidhavā bhartāraṃ prathamaṃ drutam /</l>\n<l>na paśyāmi patantaṃ vai jvalane dāruṇe bhṛśam // RKS_23.41 //</l>\n</lg>\n\n<lg>\n<l>uktā sā 'kāśavāṇyā ca mā te mṛtyubhayaṃ śubhe /</l>\n<l>śrūyatāṃ mama vākyaṃ hi yathā dharmo na hīyate // RKS_23.42 //</l>\n</lg>\n\n<lg>\n<l>kubjārevāsamāyoge brahmarakṣovimokṣaṇam /</l>\n<l>tatra snātvā divaṃ yāti bilvāmrakam arcanāt // RKS_23.43 //</l>\n</lg>\n\n<p>labhate brahmalokaṃ ca rakṣoyoneś ca mokṣaṇam /</p>\n\n<p>brahmarākṣasa uvāca:\n<l>kā 'si tvaṃ ca varārohe kasya cāsi yaśasvini // RKS_23.44 //</l></p>\n\n<p>anugrahārthaṃ bhūtānāṃ pūrvajanma kṛtaiḥ śubhaiḥ /</p>\n\n<p>ākāśavāṇy uvāca:\n<l>dhanyā 'haṃ sarvabhūtānāmavyaktāvyaktarūpiṇī // RKS_23.45 //</l></p>\n\n<lg>\n<l>evamustvā tu sā devī tatraivāntaradhīyata /</l>\n<l>putradārānvito natvā harikeśaḥ sureśvaram // RKS_23.46 //</l>\n</lg>\n\n<lg>\n<l>samprāpta sumudāyuktaḥ kubjārevāsamāgamam /</l>\n<l>tatra snātvā yathānyāyam arcayitvā maheśvaram // RKS_23.47 //</l>\n</lg>\n\n<lg>\n<l>hutāśanaṃ praviviśuḥ smṛtvā devaṃ hāriṃ haram /</l>\n<l>svīyaṃ gṛhamivākleśāḥ kāmakrodhavivarjitāḥ // RKS_23.48 //</l>\n</lg>\n\n<lg>\n<l>tatkṣaṇād divyadehās tu brahmatejovapurdharāḥ /</l>\n<l>divyayānaṃ samāruhya brahmalokam avāpnuyuḥ // RKS_23.49 //</l>\n</lg>\n\n<lg>\n<l>putradārasamāyukto harikeśo nṛpottama /</l>\n<l>tasya tīrthasya māhātmyād divi dīvyati devavat // RKS_23.50 //</l>\n</lg>\n\n<lg>\n<l>śatamaṣṭottaraṃ tatra liṅgānāṃ puṇyasaṅgame /</l>\n<l>mārkaṇḍeśvaram ityekaṃ madhureśvaram eva ca // RKS_23.51 //</l>\n</lg>\n\n<lg>\n<l>śūlapāṇiṃ tathaivānyam agastyeśvaram eva ca /</l>\n<l>etāny anyāni caiveha siddhaliṅgāni santi vai // RKS_23.52 //</l>\n</lg>\n\n<lg>\n<l>etat sarvaṃ yathā nyāyaṃ kathitaṃ tava suvrata /</l>\n<l>kubjārevāsamāyogaṃ surāsuraniṣevitam // RKS_23.53 //</l>\n</lg>\n\n<lg>\n<l>prātaryaḥ kīrtayed bhaktyā narmadāṃ saptakalpagām /</l>\n<l>sarvapāpavinirmuktaḥ sa śaivaṃ labhate puram // RKS_23.54 //</l>\n</lg>\n\n<p>iti śrīskandapurāṇe revākhaṇḍe kubjāmāhātmye trayoviṃśo 'dhyāyaḥ ||</p>\n\n<p>RKS adhyāya 24</p>\n\n<lg>\n<l>yudhiṣṭhira uvāca:</l>\n<l>samutpattiṃ ca kubjāyā yasyāṃ vimalamānasāḥ /</l>\n<l>sarvapāpavinirmuktā gandharvo ragarākṣasāḥ // RKS_24.1 //</l>\n</lg>\n\n<lg>\n<l>etad vai śrotum icchāmi vistareṇa mahāmune /</l>\n<l>kathyatāṃ muniśārdūla samākhyānaṃ purātanam // RKS_24.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan kathāṃ divyāṃ sarvapāpapraṇāśinīm /</l>\n<l>citrāṅgadaḥ śakrasuto gandharvaḥ kāmamohitaḥ // RKS_24.3 //</l>\n</lg>\n\n<lg>\n<l>samālambya kumārīṇāṃ daśalakṣāṇi bhārata /</l>\n<l>reme yathecchayā so 'pi paścān muktaś ca kilviṣāt // RKS_24.4 //</l>\n</lg>\n\n<lg>\n<l>ākhyānaṃ kathayiṣyāmi yathāvṛtta purātanam /</l>\n<l>suvarṇo nāma gandharvas tasya bhāryā yaśasvinī // RKS_24.5 //</l>\n</lg>\n\n<lg>\n<l>hemagarbheti vikhyātā śakrasyaiva yathā śacī /</l>\n<l>sutā tasyāḥ sukāmeti viditānaṅgamohinī // RKS_24.6 //</l>\n</lg>\n\n<lg>\n<l>rūpayauvanasampannā ūḍhā vai dhanadena sā /</l>\n<l>gauryārādhanayogena tasyāḥ putro 'py ajāyata // RKS_24.7 //</l>\n</lg>\n\n<lg>\n<l>ketumāla iti khyāto rājā vaidyādhare pure /</l>\n<l>śaśirekhā priyā tasya bhārvyā vai rūpaśālinī // RKS_24.8 //</l>\n</lg>\n\n<lg>\n<l>dve kanye janayāmāsa ratiḥ prītirmanorame /</l>\n<l>dadau sa kāmadevāya pāṇigrahaṇapūrvakam // RKS_24.9 //</l>\n</lg>\n\n<lg>\n<l>kanyānāṃ daśalakṣāṇi bhūṣaṇair bhūṣitāni ca /</l>\n<l>tās tu yānasamārūḍhāḥ kāmarūpā manoramāḥ // RKS_24.10 //</l>\n</lg>\n\n<lg>\n<l>vicitravastrābharaṇā gauryārādhana tat parā /</l>\n<l>tāvanna bhujyate tābhis tāmbūlaṃ bhojanādikam // RKS_24.11 //</l>\n</lg>\n\n<lg>\n<l>yāvanna kāryam asmābhir iti saṅkalpamādadhuḥ /</l>\n<l>nityaṃ tairyatrikaṃ tās tu cakruḥ sarvā samāhitā // RKS_24.12 //</l>\n</lg>\n\n<lg>\n<l>vasante samanuprāpte draṣṭuṃ prekṣaṇakaṃ purā /</l>\n<l>puṣpakeṇa vimānena jagmus tā indramandiram // RKS_24.13 //</l>\n</lg>\n\n<lg>\n<l>krīḍayitvā yathā nyāyaṃ madirāmadavihvalāḥ /</l>\n<l>adṛṣṭvaiva bhavānīṃ tāś cakre tāmbūlabhakṣaṇam // RKS_24.14 //</l>\n</lg>\n\n<lg>\n<l>citrāṅgadasya cāpāraṃ rūpaṃ dṛṣṭvā varāṅganāḥ /</l>\n<l>mohitā nā 'bhijānanti madironmattamānasāḥ // RKS_24.15 //</l>\n</lg>\n\n<lg>\n<l>taiś cāpi kāmitāḥ sarvā gandharvyo muditānanāḥ /</l>\n<l>nānāvidhais tathā kāryaiś cikrīḍurmanmathād divi // RKS_24.16 //</l>\n</lg>\n\n<lg>\n<l>atīte vatsare tās tu gandharvapuramāgatāḥ /</l>\n<l>gaurīṃ draṣṭuṃ samājagmur umā māheśvaraṃ puram // RKS_24.17 //</l>\n</lg>\n\n<lg>\n<l>namaskṛtya tato devīm idaṃ vacanam abruvan /</l>\n<l>rakṣasvāsmākamīśāni cyutānāṃ niyamāt svakāt // RKS_24.18 //</l>\n</lg>\n\n<lg>\n<l>tataś cukopa devī tān pāpakarmaratān prati /</l>\n<l>vratādikaṃ hatā ye ye paradārāvidūṣakāḥ // RKS_24.19 //</l>\n</lg>\n\n<lg>\n<l>apatrapā durācārāḥ sarvalokabahiṣkṛtāḥ /</l>\n<l>tad adharmasya pāpasyāniṣkṛtir dharaṇītale // RKS_24.20 //</l>\n</lg>\n\n<lg>\n<l>kumārīṃ kāmayed yas tu kāmalobhena mohitaḥ /</l>\n<l>ṣaṣṭivarṣasahasrāṇi viṣṭhāyāṃ jāyate kṛmiḥ // RKS_24.21 //</l>\n</lg>\n\n<lg>\n<l>etasminn antare rājaṃs tataścaitrāṅgadaḥ stuvan /</l>\n<l>praṇamya śirasā devīm idaṃ vacanam abravīt // RKS_24.22 //</l>\n</lg>\n\n<lg>\n<l>śāpasya sa bhayād bhūri vilalāpa narādhipa /</l>\n<l>akāryaṃ kṛtam asmābhir gandharvatanayānvitaiḥ // RKS_24.23 //</l>\n</lg>\n\n<lg>\n<l>prāyaścittaṃ kim asyādya pāpasya gada niṣkṛtim /</l>\n<l>uvāca vacanaṃ devī gandharvaṃ kāmamohitam // RKS_24.24 //</l>\n</lg>\n\n<lg>\n<l>dharmakriyāviluptasya svargalokacyutasya ca /</l>\n<l>kumārīdūṣaṇe pāpaṃ mahatāṃ lomaharṣaṇam // RKS_24.25 //</l>\n</lg>\n\n<lg>\n<l>kumārīdūṣaṇe pāpe niṣkṛtir na vidhīyate /</l>\n<l>mama gandharvakanyāś ca madhupānair viḍambitāḥ // RKS_24.26 //</l>\n</lg>\n\n<lg>\n<l>yūyaṃ tv anena pāpena gandharvāḥ kāmamohitāḥ /</l>\n<l>kubjāvāmanahīnāṅgā bhaviṣyatha sahasraśaḥ // RKS_24.27 //</l>\n</lg>\n\n<lg>\n<l>divyavarṣasahasraṃ tu martyaloke cariṣyatha /</l>\n<l>kanyāvikṛtadoṣeṇa kubjāmarkaṭakānanāḥ // RKS_24.28 //</l>\n</lg>\n\n<lg>\n<l>svakarmakṛtadoṣeṇa pāpaṃ bhuñjantu bhūtale /</l>\n<l>eva śaptās tu te devyā sarve martya samāgaman // RKS_24.29 //</l>\n</lg>\n\n<lg>\n<l>śocantaḥ svāni karmāṇi pūrvajanmakṛtāni ca /</l>\n<l>babhramuḥ sarvatīrthāni loke caiva carācare // RKS_24.30 //</l>\n</lg>\n\n<lg>\n<l>viṣaṇṇavadanās sarve pāpenā 'nena kārṣitāḥ /</l>\n<l>śāpasyā 'ntaṃ na vindanti sarvatīrthān bhramantyapi // RKS_24.31 //</l>\n</lg>\n\n<lg>\n<l>ekaviṃśatilakṣāṇi gandharvāṇi tathā 'nagha /</l>\n<l>na devā na ca tīrthāni pāpasyā 'sya viśuddhaye // RKS_24.32 //</l>\n</lg>\n\n<lg>\n<l>nānyad vā yujyate karma muktvā caiva hutāśanam /</l>\n<l>karmaṇāṃ doṣadāhena muñcāmaḥ pāpakarmaṇaḥ // RKS_24.33 //</l>\n</lg>\n\n<lg>\n<l>datto 'smākaṃ mahāśāpo pāpamārganivartakaḥ /</l>\n<l>etasminn antare prāptaḥ sakuberaḥ purādhipaḥ // RKS_24.34 //</l>\n</lg>\n\n<lg>\n<l>samprāpto naimiṣāraṇye yatra citrāṅgadādayaḥ /</l>\n<l>tān dṛṣṭvā so 'bravīd devaḥ kṣaṇamātraṃ pratīkṣata // RKS_24.35 //</l>\n</lg>\n\n<lg>\n<l>umāmāheśvare yāvad vacmi gatvā yathoditam /</l>\n<l>evam uktvā yayau devaḥ kailāsaṃ parvatottamam // RKS_24.36 //</l>\n</lg>\n\n<lg>\n<l>sāṣṭāṅgaṃ ca namaskṛtya umayā sahitaṃ haram /</l>\n<l>jaya devi sureśāni saṃsārārṇavatāriṇi // RKS_24.37 //</l>\n</lg>\n\n<lg>\n<l>tvayā sṛṣṭam idaṃ sarvaṃ trailokyaṃ sacarācaram /</l>\n<l>vyāpinī śaktirūpeṇa sarveṣāṃ prāṇinām api // RKS_24.38 //</l>\n</lg>\n\n<lg>\n<l>ityevam ādibhir vākyair devīṃ tuṣṭāva vāsavaḥ /</l>\n<l>stotraiḥ stutā mahādevī śakraṃ vacanam abravīt // RKS_24.39 //</l>\n</lg>\n\n<lg>\n<l>ārtiḥ kā te samutpannā yathārthaṃ kathayasva me /</l>\n<l>uvāca vacanaṃ śakraḥ pārvatīṃ prati bhārata // RKS_24.40 //</l>\n</lg>\n\n<lg>\n<l>varadā yadi me devi varaṃ dātuṃ tvam icchasi /</l>\n<l>citrāṅgadādipāpasya mokṣaṇaṃ kriyatāṃ śubhe // RKS_24.41 //</l>\n</lg>\n\n<lg>\n<l>devyuvāca:</l>\n<l>śivājñā vartate loke pāpasyāsya viśuddhaye /</l>\n<l>tasmāt pāpaviśuddhyarthaṃ triṣu lokeṣu viśrutam // RKS_24.42 //</l>\n</lg>\n\n<lg>\n<l>devadevaṃ mahādevaṃ yācasva parameśvaram /</l>\n<l>evaṃ devyā vacaḥ śrutvā śakraḥ provāca śaṅkaram // RKS_24.43 //</l>\n</lg>\n\n<p>niṣkṛtis tv asya pāpasya kriyatāṃ vacanāt mama /</p>\n\n<p>śaṅkara uvāca:\n<l>yajñapākāśramaṃ gatvā mekalātīram āśritam // RKS_24.44 //</l></p>\n\n<lg>\n<l>yajñaparvatamāsādya vindhyasyaiva sutottamam /</l>\n<l>tatra yajñeśvaraṃ devaṃ liṅgaṃ paramasiddhidam // RKS_24.45 //</l>\n</lg>\n\n<lg>\n<l>bilvāmrakaṃ tathā cānyat kalpagā tīram āśritam /</l>\n<l>puṇyasthāne tu tatrāsya śāpasyānto bhaviṣyati // RKS_24.46 //</l>\n</lg>\n\n<lg>\n<l>ekaviṃśatilakṣāṇi tatra muktāni saṅgame /</l>\n<l>gandharvāṇāṃ mahārāja kubjabhāvam upeyuṣām // RKS_24.47 //</l>\n</lg>\n\n<lg>\n<l>mahānadī nṛpaśreṣṭha kubjā tena prakīrtitā /</l>\n<l>divyayānasamārūḍhāḥ stūyamānā marudgaṇaiḥ // RKS_24.48 //</l>\n</lg>\n\n<lg>\n<l>mudā paramayā yuktā gāndharvaṃ lokam āpnuyuḥ /</l>\n<l>bilvāmrakaṃ pūjayitvā gandharvā gatakilbiṣāḥ // RKS_24.49 //</l>\n</lg>\n\n<lg>\n<l>yathā pūrvaṃ tathedānī tīrthasyā 'sya prabhāvataḥ /</l>\n<l>harṣeṇa mahatā yuktaḥ śakro 'pi tridivālayam // RKS_24.50 //</l>\n</lg>\n\n<lg>\n<l>jagāma tridaśaiḥ sārdhaṃ paripūrṇamanorathaḥ /</l>\n<l>ṣaḍasya cottare bhāge ṣaḍasya dakṣiṇe tathā // RKS_24.51 //</l>\n</lg>\n\n<lg>\n<l>evaṃ te kathito rājan revākubjāsamāgamaḥ /</l>\n<l>aneke yasya māhātmyāt saṃsiddhiṃ paramāṃ gatāḥ // RKS_24.52 //</l>\n</lg>\n\n<l>śravaṇāt kīrtanād vā 'pi mucyate bhavabandhanāt // RKS_24.53 //</l>\n\n<p>iti śrīskandapurāṇe revākhaṇḍe kubjāmāhātmye citrāṅgadaśāpamocano nāma caturviṃśo 'dhyāyaḥ ||</p>\n\n<p>RKS adhyāya 25</p>\n\n<lg>\n<l>mārkaṇḍeya uvāca:</l>\n<l>athānyat kathayiṣyāmi tīrthānāṃ tīrthamuttamam /</l>\n<l>sarvapāpaharaṃ divyaṃ svargasopānasannibham // RKS_25.1 //</l>\n</lg>\n\n<lg>\n<l>sapādakoṭitīrthāni pure māheśvare nṛpa /</l>\n<l>raudraṃ vāruṇam āsādya krośamātrapramāṇataḥ // RKS_25.2 //</l>\n</lg>\n\n<lg>\n<l>atrāntare mahārāja śivakṣetramudāhṛtam /</l>\n<l>prāṇatyāgaṃ ca yaḥ kuryāc chivaloke ca modate // RKS_25.3 //</l>\n</lg>\n\n<lg>\n<l>tiryagyonigatāḥ pāpāḥ kīṭapakṣimṛgādayaḥ /</l>\n<l>te 'pi yānti śivasthānaṃ yatra devo maheśvaraḥ // RKS_25.4 //</l>\n</lg>\n\n<lg>\n<l>tilodakapradānena mātṛkāḥ pitṛkās tathā /</l>\n<l>pitaras tasya tṛpyanti yāvad ābhūtasamplavam // RKS_25.5 //</l>\n</lg>\n\n<lg>\n<l>tatreṣṭā brahmaṇā pūrvamasaṃkhyeyāṃ makhottamāḥ /</l>\n<l>śakraśca devarājratvaṃ tatreṣṭvā samavāptavān // RKS_25.6 //</l>\n</lg>\n\n<lg>\n<l>kārtavīryeṇa tatraiva kṛtaṃ yajñaśataṃ purā /</l>\n<l>ayodhyāyāṃ purā rājan yajñadānaparāyaṇaḥ // RKS_25.7 //</l>\n</lg>\n\n<lg>\n<l>ādityasya sutaścāsīt sūryavaṃśe mahīpatiḥ /</l>\n<l>jitvā 'surāṃs tathā daityān rakṣogaṇasamanvitān // RKS_25.8 //</l>\n</lg>\n\n<lg>\n<l>manurnāmnā cakravartī śakrādīśād guṇottamaḥ /</l>\n<l>purottame na sarpanti mṛtyurogajarās tathā // RKS_25.9 //</l>\n</lg>\n\n<lg>\n<l>śatārddhasāptabhaumaiś ca gṛhair hemamayaiḥ śubhaiḥ /</l>\n<l>vāpīkūpataḍāgānāṃ dīrghikānāṃ śatair yutā // RKS_25.10 //</l>\n</lg>\n\n<lg>\n<l>suśobhitā prekṣaṇīyair nānārūpair vilāsibhiḥ /</l>\n<l>veṇuvīṇādhvaniyutā nānāvādyaiḥ sahasraśaḥ // RKS_25.11 //</l>\n</lg>\n\n<lg>\n<l>alakeva kuberasya śakrasyevāmarāvatī /</l>\n<l>purī virājate tadvad ayodhyā devanirmitā // RKS_25.12 //</l>\n</lg>\n\n<lg>\n<l>lakṣāṇi dve ca sārdhāṇi prajā jīvanti tatra ca /</l>\n<l>tatraiva vaṃśe rājarṣīr abhūt paramadhārmikaḥ // RKS_25.13 //</l>\n</lg>\n\n<lg>\n<l>nānāmakhasahasrair yo dadāha pṛthivīm imām /</l>\n<l>na tad deśo na tat tīrthaṃ na tad rāṣṭaṃ na cāśramaḥ // RKS_25.14 //</l>\n</lg>\n\n<lg>\n<l>neṣṭaṃ yatra mahāyajñaiḥ sālaṅkāyanabhūbhṛtā /</l>\n<l>sasyamālādhṛtā pṛthvī dhanadhānyasamanvitā // RKS_25.15 //</l>\n</lg>\n\n<lg>\n<l>svayaṃ kāmadughā gāvaḥ paṭṭavastramahīruhāḥ /</l>\n<l>yajñaiḥ sarvair vivāhaiś ca vedair māṅgalyamaṅgalaiḥ // RKS_25.16 //</l>\n</lg>\n\n<lg>\n<l>evaṃ tu satataṃ dhātrī kālena mahatā tataḥ /</l>\n<l>anāvṛṣṭirabhūd rāṣṭre purā dvādaśavārṣikī // RKS_25.17 //</l>\n</lg>\n\n<lg>\n<l>mṛtā jānapadāḥ sarve dvipadāś ca catuṣpadāḥ /</l>\n<l>tṛṇagulmalatāvalyo bhūtagrāmaṃ caturvidham // RKS_25.18 //</l>\n</lg>\n\n<lg>\n<l>hāhākāromahānāsīd devāsuranṛṇāṃ tathā /</l>\n<l>sālaṅkāyanarājarṣiḥ cintayāmāsa bhārata // RKS_25.19 //</l>\n</lg>\n\n<lg>\n<l>janmaprabhṛti me pāpaṃ kiṃcid eva na vidyate /</l>\n<l>pūjayāmi hariṃ devaṃ saṃsārārṇavatāraṇam // RKS_25.20 //</l>\n</lg>\n\n<lg>\n<l>brāhmaṇāṃś ca munīṃś caiva tarpayāmāsa cecchayā /</l>\n<l>bṛhaspatisamaṃ buddhyā vaśiṣṭhaṃ brahmavādinam // RKS_25.21 //</l>\n</lg>\n\n<lg>\n<l>papraccha nṛpatir bhaktyā sāṣṭāṅgaṃ praṇipatya ca /</l>\n<l>anāvṛṣṭir abhūd vipra kathaṃ dvādaśavārṣikī // RKS_25.22 //</l>\n</lg>\n\n<lg>\n<l>nā 'parādho mayā kaścit kṛto brāhmaṇadevayoḥ /</l>\n<l>saṃśayo me mahāstatra vedānugrahatatpara // RKS_25.23 //</l>\n</lg>\n\n<lg>\n<l>vaśiṣṭha uvāca:</l>\n<l>śṛṇu rājan mahābāho anāvṛṣṭeś ca kāraṇam /</l>\n<l>purā sāṃvatsare yajñe vṛddhāś ca munayo 'vadan // RKS_25.24 //</l>\n</lg>\n\n<lg>\n<l>teṣāṃ ca vacanaṃ śrutvā kartavyaṃ janasaṃsadi /</l>\n<l>tāvad eva muniścātriḥ pulastyaḥ pulahaḥ kratuḥ // RKS_25.25 //</l>\n</lg>\n\n<lg>\n<l>bhṛguragnir marīciś ca kaśyapo 'tha vibhāṇḍakaḥ /</l>\n<l>jamadagniś ca māṇḍavyo yamo viṣṇus tathāṅgirāḥ // RKS_25.26 //</l>\n</lg>\n\n<lg>\n<l>bṛhaspatis tathā dakṣaḥ śātātapaparāśarau /</l>\n<l>uśanā gautamaś caiva vyāsaḥ kātyāyanas tathā // RKS_25.27 //</l>\n</lg>\n\n<lg>\n<l>viśvāmitro 'tha śāṇḍilyaḥ kakṣaḥ kātyāyanis tathā /</l>\n<l>hārītaḥ śaṅkhalikhitau yājñavalkyo 'tha gālavaḥ // RKS_25.28 //</l>\n</lg>\n\n<lg>\n<l>ātreyaḥ śaunako gargo jahnur uddālakas tathā /</l>\n<l>kauśiko bhārgavo 'gastyo durvāsāścyavanas tathā // RKS_25.29 //</l>\n</lg>\n\n<l>ete cānye 'pi bahavo ṛṣayaḥ sūryavarcasaḥ // RKS_25.30 //</l>\n\n<lg>\n<l>dharmāṇāmupadeṣṭāro vedaśāstrānuyāyinaḥ /</l>\n<l>anāvṛṣṭiṃ tu vai jñātvā pratyayodhyāṃ pratasthire // RKS_25.31 //</l>\n</lg>\n\n<lg>\n<l>āgatān sa munīn dṛṣṭvā rājā paramadhārmikaḥ /</l>\n<l>udatiṣṭhan mahābhāga divi śakra iva 'paraḥ // RKS_25.32 //</l>\n</lg>\n\n<lg>\n<l>tān abhyarcya yathā nyāyam arghapādyādibhiḥ svayam /</l>\n<l>upaviṣṭān yathā nyāyam āsane śubhadarśane // RKS_25.33 //</l>\n</lg>\n\n<lg>\n<l>sa kāraṇam anāvṛṣṭeḥ tān papraccha mahātmanaḥ /</l>\n<l>abruvan munayo vākyaṃ sālaṅkāyanabhūpatim // RKS_25.34 //</l>\n</lg>\n\n<lg>\n<l>bhaviṣyabhūtatattvajñaṃ saptakalpāntavāsinam /</l>\n<l>mārkaṇḍeyaṃ mahātmānaṃ sarveṣāṃ gurum arcaya // RKS_25.35 //</l>\n</lg>\n\n<lg>\n<l>tasyāśramapadaṃ gatvā brāhmaṇaiḥ saha cintaya /</l>\n<l>yaṃ yaṃ dharmaṃ sa vadati taṃ taṃ kartum ihārhasi // RKS_25.36 //</l>\n</lg>\n\n<lg>\n<l>evamukto dvijaiḥ sarvaiḥ sālaṅkāyanabhūpatiḥ /</l>\n<l>uvāca vacanaṃ sarvān munīndrāṃ chaṃsitavratān // RKS_25.37 //</l>\n</lg>\n\n<lg>\n<l>anugraham imaṃ manye prasādaṃ munisattamāḥ /</l>\n<l>ādideśa tato rājā bhrātarau dvārapālakau // RKS_25.38 //</l>\n</lg>\n\n<lg>\n<l>sudhanvavīradhanvānau pratīhārau mahābalau /</l>\n<l>rathe hayāni yujyantāṃ brāhmaṇārohaṇaṃ prati // RKS_25.39 //</l>\n</lg>\n\n<lg>\n<l>brahmaśarmā devaśarmā mantriṇau tattvadarśinau /</l>\n<l>papraccha gamanārthāya kartavyaṃ ca yathā 'diśat // RKS_25.40 //</l>\n</lg>\n\n<lg>\n<l>mantriṇāvūcatuḥ:</l>\n<l>samayajño mahābāho tvam eva vihitaṃ kuru /</l>\n<l>rājā tadvacanaṃ śrutvā dharmaśāstraviśāradaḥ // RKS_25.41 //</l>\n</lg>\n\n<lg>\n<l>uvāca ślakṣṇāyā vācā harṣagadgadamānasaḥ /</l>\n<l>gantavyaṃ brāhmaṇaiḥ sārddhaṃ yatra kalpāntago muniḥ // RKS_25.42 //</l>\n</lg>\n\n<lg>\n<l>evamuktvā yayau rājā brāhmaṇaiḥ saha bhārata /</l>\n<l>divyayānasamārūḍhaḥ samprāptaḥ kalpagātaṭam // RKS_25.43 //</l>\n</lg>\n\n<lg>\n<l>dharmāraṇyaṃ samāsādya mārkaṇḍaṃ munibhiḥ saha /</l>\n<l>sa samīpe samāsīnaṃ praṇamya praṇatikṣamam // RKS_25.44 //</l>\n</lg>\n\n<lg>\n<l>āpṛṣṭaḥ kuśalaṃ tena tadā vai brahmavādinā /</l>\n<l>uvāca vacanaṃ rājā mārkaṇḍaṃ jñānacakṣuṣam // RKS_25.45 //</l>\n</lg>\n\n<lg>\n<l>adya me kuśalaṃ brahmaṃs tvatpādāmbujadarśanāt /</l>\n<l>kiṃtu māṃ bādhate nityaṃ bhaviṣyaṃ caiva tattvavit // RKS_25.46 //</l>\n</lg>\n\n<lg>\n<l>mārkaṇḍeya uvāca:</l>\n<l>apamārgeṇa prajānāṃ deva brāhmaṇahiṃsayā /</l>\n<l>varṇāśramavilopena adharmo dharmabādhakaḥ // RKS_25.47 //</l>\n</lg>\n\n<lg>\n<l>śambhur na pūjyate yatra rudrabhāgo na dīyate /</l>\n<l>deśe tasmin anāvṛṣṭir durbhikṣaṃ maraṇaṃ dhruvam // RKS_25.48 //</l>\n</lg>\n\n<lg>\n<l>vinaśyanti prajā rāṣṭre alpāyur nṛpatir bhavet /</l>\n<l>abrahmaṇyā brāhmaṇāś ca śūdrā vai brahmavādinaḥ // RKS_25.49 //</l>\n</lg>\n\n<lg>\n<l>śivajapaṃ yajñasūtraṃ śūdro dhārayate yadā /</l>\n<l>aliṅgino liṅginaś ca avratā vratadhāriṇaḥ // RKS_25.50 //</l>\n</lg>\n\n<lg>\n<l>svapāpaṃ kṛtavantaś ca tān svarāṣṭre pravāsinaḥ /</l>\n<l>savyāṅge brahmasūtraṃ ca vahṇisūtraṃ ca kārayet // RKS_25.51 //</l>\n</lg>\n\n<lg>\n<l>gardabhārohaṇaṃ tasya kārayel lokagārhitam /</l>\n<l>etat te kathitaṃ rājann anāvṛṣṭeś ca kāraṇam // RKS_25.52 //</l>\n</lg>\n\n<lg>\n<l>anāvṛṣṭyā sasyahānis tatkṣayān mriyate prajā /</l>\n<l>prajākṣayād vedahānis taddhānau yajñasaṃkṣayaḥ // RKS_25.53 //</l>\n</lg>\n\n<lg>\n<l>tatkṣayād dharmahāniś ca taddhānau varṇasaṅkaraḥ /</l>\n<l>tatsaṅkarāt karmalopaḥ patanaṃ narake dhruvam // RKS_25.54 //</l>\n</lg>\n\n<lg>\n<l>gaṅgāsāgarasambhede cāṇḍālāḥ saptasāmpratam /</l>\n<l>kaṇadhūmaṃ pibantyāśu ūrdhvapādā hyadhaḥ śirāḥ // RKS_25.55 //</l>\n</lg>\n\n<lg>\n<l>cakampire surāḥ sarve siddhagandharvakinnarāḥ /</l>\n<l>devarājaḥ suraiḥ sārdhamāsanāc calito nṛpa // RKS_25.56 //</l>\n</lg>\n\n<lg>\n<l>tapasas tu prabhāvo 'yam api dṛṣṭo narādhipa /</l>\n<l>naimiṣe ca mahāraṇye surāsuranamaskṛte // RKS_25.57 //</l>\n</lg>\n\n<lg>\n<l>śatamaṣṭottaraṃ sarve tāpasāḥ śūdrajanmanaḥ /</l>\n<l>brahmakarma samāsādya sthitā dharmaparāyaṇāḥ // RKS_25.58 //</l>\n</lg>\n\n<lg>\n<l>adharmacāriṇāṃ puṃsāṃ rājā pāpena lipyate /</l>\n<l>ayajñayājakasthāne anāvṛṣṭir bhavet sadā // RKS_25.59 //</l>\n</lg>\n\n<lg>\n<l>apūjanāt tathā nityaṃ devedevasya śūlinaḥ /</l>\n<l>na svargo nāpavargaś ca na bhogāś cāpi puṣkalāḥ // RKS_25.60 //</l>\n</lg>\n\n<lg>\n<l>brahmaviṣṇusurendrād yā arcayanti maheśvaram /</l>\n<l>kiṃ punar mānuṣāḥ pāpā rājānaḥ pāpajīvinaḥ // RKS_25.61 //</l>\n</lg>\n\n<lg>\n<l>nārcayanti maheśaṃ ye te narāḥ pāpabhāginaḥ /</l>\n<l>na ca svargasya mokṣasya phalaṃ bhogam avāpnuyuḥ // RKS_25.62 //</l>\n</lg>\n\n<lg>\n<l>tasmān nṛpa tvaṃ śreyāṃsi brāhmaṇaiḥ saha cintaya /</l>\n<l>narmadātīramāsādya rudrayajñaṃ samārabha // RKS_25.63 //</l>\n</lg>\n\n<lg>\n<l>teṣāṃ śirāṃsi home 'smin pātaya tvaṃ yathāvidhi /</l>\n<l>samarcaya sureśānaṃ tataḥ śāntir bhaviṣyati // RKS_25.64 //</l>\n</lg>\n\n<lg>\n<l>kāmavarṣī ca parjanyaḥ punaḥ sṛṣṭiḥ pravartate /</l>\n<l>mucyatāṃ pāpadoṣeṇa rājyaṃ svargamavāpsyasi // RKS_25.65 //</l>\n</lg>\n\n<lg>\n<l>tavaitat kathitaṃ rājan yathādṛṣṭaṃ mayā 'nagha /</l>\n<l>tasya tad vacanaṃ śrutvā rājā paramadhārmikaḥ // RKS_25.66 //</l>\n</lg>\n\n<lg>\n<l>namaskṛtya muniśreṣṭham ṛṣibhiḥ saha bhārata /</l>\n<l>anugraham imaṃ manye tvatprasādād yathoditam // RKS_25.67 //</l>\n</lg>\n\n<lg>\n<l>ādideśa pratīhārān yajñasambhārasiddhaye /</l>\n<l>gatvā 'yodhyāṃ purīṃ ramyāmādeśaṃ makhasambhavam // RKS_25.68 //</l>\n</lg>\n\n<lg>\n<l>yajñopaskaramādāya sarvair āgamya tām iti /</l>\n<l>rājñīnāṃ ca kumārāṇāṃ sahasraṃ sāṣṭakaṃ tathā // RKS_25.69 //</l>\n</lg>\n\n<lg>\n<l>sarvāṃś caiva mahīpālān nānādeśasamudbhavān /</l>\n<l>saptarātrābhyantarato yathā yajñaḥ pravartate // RKS_25.70 //</l>\n</lg>\n\n<lg>\n<l>namaskṛtya gatau tau tu pratīhārau puraṃ prati /</l>\n<l>kathayāmāsatustatra yathoddiṣṭaṃ nṛpeṇa tu // RKS_25.71 //</l>\n</lg>\n\n<lg>\n<l>aṣṭottarasahasraṃ tu rājñīnāṃ divyavāsasām /</l>\n<l>kumārā ye ca rājāno ye cānye gṛhakarmiṇaḥ // RKS_25.72 //</l>\n</lg>\n\n<lg>\n<l>asūtākṣatayonīnāṃ lakṣam ekaṃ tu yoṣitām /</l>\n<l>rambhorvaśīsamānānāṃ rūpeṇāpratimatviṣām // RKS_25.73 //</l>\n</lg>\n\n<lg>\n<l>mahoraskandhagātrāṇāṃ vāhānāmayutāni ṣaṭ /</l>\n<l>suvarṇāratnapūrṇānāṃ mudrāṇāmayutaṃ tathā // RKS_25.74 //</l>\n</lg>\n\n<lg>\n<l>savasānāṃ ca dhenūnāṃ triṃśal lakṣāṇi yantritaḥ /</l>\n<l>pāṇḍurāṇāṃ hayānāṃ tu ayutāni daśaiva tu // RKS_25.75 //</l>\n</lg>\n\n<lg>\n<l>ghaṇṭābharaṇaśobhānāṃ dantināmayutaṃ tathā /</l>\n<l>yajñopaskaramādāya sarvasambhārasambhṛtam // RKS_25.76 //</l>\n</lg>\n\n<lg>\n<l>prasthitau narmadāṃ rājñe sanniveśayatāṃ puraḥ /</l>\n<l>praṇamya cābravīd rājā saptakalpāntavāsinam // RKS_25.77 //</l>\n</lg>\n\n<p>ādeśo dīyatāṃ mahyaṃ makhaṃ yatra pravartate /</p>\n\n<p>mārkaṇḍeya uvāca:\n<l>vaidūryasya ca vāruṇyāṃ yajñayūpāṃś ca maṇḍapān // RKS_25.78 //</l></p>\n\n<lg>\n<l>anyāṃś ca yajñasambhārān sarvāṃs tatraiva kāraya /</l>\n<l>vaśiṣṭhaṃ vāmadevaṃ ca bhṛgumaṅgirasaṃ tathā // RKS_25.79 //</l>\n</lg>\n\n<lg>\n<l>pulastyaṃ pulahaṃ caiva bhāradvājaṃ ca kaśyapam /</l>\n<l>yājñavalkyaṃ muniṃ caiva muniṃ durvāsasaṃ tathā // RKS_25.80 //</l>\n</lg>\n\n<lg>\n<l>vibhāṇḍakaṃ parvataṃ ca viśvāmitraṃ ca nāradam /</l>\n<l>śaunakaṃ caiva gargaṃ ca saṃvartaṃ ca parāśaram // RKS_25.81 //</l>\n</lg>\n\n<lg>\n<l>āpastambośano vyāsān sakātyāyanagautamam /</l>\n<l>hārītaṃ śaṅkhalikhitau ṛṣyaśṛṅgaṃ ca somapam // RKS_25.82 //</l>\n</lg>\n\n<lg>\n<l>aṣṭāśītisahasrāṇi vālakhilyān munīṃs tathā /</l>\n<l>sarvadevanamaskāryo yajñaparvatasaṃjñitaḥ // RKS_25.83 //</l>\n</lg>\n\n<lg>\n<l>hiraṇmayā mahāstambhā yādṛśair upaśobhitāḥ /</l>\n<l>bahudhā yatra śobhante tathokte yajñamaṇḍape // RKS_25.84 //</l>\n</lg>\n\n<lg>\n<l>kuṇḍasthalīḥ sruvās sarvāḥ kṛtvā hemamayā nṛpaḥ /</l>\n<l>nānāvidhair bhakṣyabhojyai rasaiś ca vividhais tathā // RKS_25.85 //</l>\n</lg>\n\n<lg>\n<l>saritaḥ sāgarāṃ śailāṃs tīrtharājaṃ ca sarvaśaḥ /</l>\n<l>lokapālān mahābāhurasurān daityadānavān // RKS_25.86 //</l>\n</lg>\n\n<lg>\n<l>candrādityau grahaiḥ sārdhaṃ nakṣatradhruvamaṇḍalam /</l>\n<l>brahmādyāṃś ca surāṃs tatra maruto devatās tathā // RKS_25.87 //</l>\n</lg>\n\n<lg>\n<l>viṣṇuṃ caiva sureśānaṃ yajñe tatpuruṣaṃ svayam /</l>\n<l>āvāhayan mahādevaṃ gaṇakoṭisamanvitam // RKS_25.88 //</l>\n</lg>\n\n<lg>\n<l>āvāhitas tataś cāgnir brāhmaṇair vedapāragaiḥ /</l>\n<l>nirdhūmaḥ prajvalaṃś caiva sūryakoṭisamaprabhaḥ // RKS_25.89 //</l>\n</lg>\n\n<lg>\n<l>vedadhvanitanirghoṣair divaṃ bhūmiṃ ca nādayan /</l>\n<l>kaṇadhūmakṛtāhārāṃś cāṇḍālān saptavānaya // RKS_25.90 //</l>\n</lg>\n\n<p>tān ānaya tathā śūdrān naimiṣāraṇyavāsinaḥ /</p>\n\n<p>vaśiṣṭha uvāca:\n<l>anugraham imaṃ manye yanmāṃ vadasi pārthiva // RKS_25.91 //</l></p>\n\n<lg>\n<l>kuśāgreṇa tato rājā teṣāṃ mūrdhno nyapātayat /</l>\n<l>taṃ dṛṣṭvā mānuṣaṃ homaṃ sāmiṣaṃ pretarūpiṇam // RKS_25.92 //</l>\n</lg>\n\n<lg>\n<l>praṇaṣṭatoyā revā tu vihāya tridivaṃ gatā /</l>\n<l>homāvasāne samprāpte snānārthaṃ narmadāṃ yayuḥ // RKS_25.93 //</l>\n</lg>\n\n<lg>\n<l>śuṣkatoyāṃ tato 'paśyan narmadāṃ śaṃsitavratāḥ /</l>\n<l>vismayaṃ paramaṃ prāptaḥ prāha durvāsasaṃ nṛpaḥ // RKS_25.94 //</l>\n</lg>\n\n<lg>\n<l>cukopa rājā vipreṣu pāpakarmā durāsadaḥ /</l>\n<l>parjanyārthaṃ vṛṣṭikāmaiḥ kṛto yajño nirarthakaḥ // RKS_25.95 //</l>\n</lg>\n\n<lg>\n<l>payaḥ purātanaṃ naṣṭaṃ na jātaṃ varṣaṇaṃ kvacit /</l>\n<l>rājñas tu vacanaṃ śrutvā durvāsāścā 'bravīt nṛpam // RKS_25.96 //</l>\n</lg>\n\n<lg>\n<l>munīṃś ca sarvāṃs tatrasthān dharmatattvaviśāradān /</l>\n<l>udakaṃ sarvalokānām īpsitaṃ ca na saṃśayaḥ // RKS_25.97 //</l>\n</lg>\n\n<lg>\n<l>brāhmaṇānāṃ tapo homo vedamantrā vaśe sthitāḥ /</l>\n<l>dakṣiṇā yajñarakṣā ca yajamānavaśe nṛpa // RKS_25.98 //</l>\n</lg>\n\n<lg>\n<l>yajñopaskaraṇaṃ kiṃcid yaccānyad vedasammitam /</l>\n<l>tatsarvaṃ yajamānena vedamūlaṃ dvijottamāḥ // RKS_25.99 //</l>\n</lg>\n\n<lg>\n<l>vitoyā narmadā jātā parjanyo naiva varṣati /</l>\n<l>tatsarvaṃ kṛtam evaṃ tu śrutir eṣā sanātanī // RKS_25.100 //</l>\n</lg>\n\n<lg>\n<l>yā yayau tāṃ pratīkṣasva narmadāmāpagottamām /</l>\n<l>tasya tadvacanaṃ śrutvā kṣamasvety abravīt nṛpaḥ // RKS_25.101 //</l>\n</lg>\n\n<lg>\n<l>vaśiṣṭho vāmadevaśca vadatyevaṃ yudhiṣṭhira /</l>\n<l>kāśīpuryāṃ prayāge vā gaṅgāyamunasaṅgame // RKS_25.102 //</l>\n</lg>\n\n<lg>\n<l>tatraiva vartate yajñaḥ satyameva tapodhanāḥ /</l>\n<l>kecid āhuḥ kurukṣetraṃ sthāne yatra sarasvatī // RKS_25.103 //</l>\n</lg>\n\n<lg>\n<l>samuddiṣṭāni tīrthāni munibhis tu pṛthakpṛthak /</l>\n<l>abravīt sahasā rājan durvāsā raudratāpasaḥ // RKS_25.104 //</l>\n</lg>\n\n<lg>\n<l>nārado 'pi muniśreṣṭhaḥ tāpaso gatakilbiṣaḥ /</l>\n<l>sarasvatyāṃ mahārāja tatra toyaṃ na vidyate // RKS_25.105 //</l>\n</lg>\n\n<lg>\n<l>teṣāṃ tadvacanaṃ śrutvā sālaṅkāyanabhūpatiḥ /</l>\n<l>abravīc ca tato vākyaṃ sarvān ṛṣigaṇān prati // RKS_25.106 //</l>\n</lg>\n\n<lg>\n<l>kṣaṇamekaṃ pratīkṣadhvaṃ yāvad vahati kalpagā /</l>\n<l>ityuktvā sa nṛpaśreṣṭhaḥ tatastuṣṭāva kalpagām // RKS_25.107 //</l>\n</lg>\n\n<lg>\n<l>namaste 'stu sureśāni namaste śaṅkarātmaje /</l>\n<l>iḍā ca piṅgalā caiva umā gaṅgā sarasvatī // RKS_25.108 //</l>\n</lg>\n\n<lg>\n<l>gāyatrī vedamātā ca sāvitrī ca sarasvatī /</l>\n<l>brāhmī ca vaiṣṇavī gaurī lokamātā yaśasvinī // RKS_25.109 //</l>\n</lg>\n\n<lg>\n<l>samuddiṣṭāni tīrthāni pṛthivyāṃ yāni kāni ca /</l>\n<l>tvayā 'vṛtāni sarvāṇi jagac ca sacarācaram // RKS_25.110 //</l>\n</lg>\n\n<lg>\n<l>na tat paśyāmi tvadvārā 'vṛtaṃ yanna pradṛśyate /</l>\n<l>tvattoyasnānamātreṇa tṛptā yānti parāṃ gatim // RKS_25.111 //</l>\n</lg>\n\n<lg>\n<l>śrutvā stotram idaṃ devī rājñaś cāmitatejasaḥ /</l>\n<l>makarāsanamārūḍhā pratyakṣā saptakalpagā // RKS_25.112 //</l>\n</lg>\n\n<p>prāha brūhi varaṃ rājan yat te manasi vartate /</p>\n\n<p>rājovāca:\n<l>pūrvān sapta parān sapta pravāhān akṣayān kuru // RKS_25.113 //</l></p>\n\n<p>varam etam ahaṃ manye saptakalpāntavāsini /</p>\n\n<p>narmadovāca:\n<l>datto varo mayā hyeṣa satyaṃ tava narādhipa // RKS_25.114 //</l></p>\n\n<lg>\n<l>evamuktvā saric chreṣṭhā jalaughena pariplutā /</l>\n<l>pravāhair vistṛtais tatra vahantī sā vyavasthitā // RKS_25.115 //</l>\n</lg>\n\n<lg>\n<l>taṃ dṛṣṭvā tādṛśaṃ karma sālaṅkāyanabhūpateḥ /</l>\n<l>tuṣṭuvur munayaḥ sarve satyadharmaparāyaṇāḥ // RKS_25.116 //</l>\n</lg>\n\n<lg>\n<l>snānāvagāhanaṃ pānaṃ cakrus te pitṛtarpaṇam /</l>\n<l>tato nirvatito yajño vipraiḥ sarvasvadakṣiṇaiḥ // RKS_25.117 //</l>\n</lg>\n\n<lg>\n<l>yo yatkāmayate kāmaṃ tattasmai pratipāditam /</l>\n<l>vastrālaṅkāradānaiś ca divyayānaiḥ suśobhanaiḥ // RKS_25.118 //</l>\n</lg>\n\n<lg>\n<l>ṛtvijaḥ pūjitāḥ sarve sālaṅkāyanabhūbhṛtā /</l>\n<l>yugapat pūjitāḥ sarve brahmaviṣṇumaheśvarāḥ // RKS_25.119 //</l>\n</lg>\n\n<lg>\n<l>tataḥ śivālayaṃ gatvā liṅgaṃ tridaśapūjitam /</l>\n<l>nāmnā māheśvarākhyātaṃ sarvakāmaphalapradam // RKS_25.120 //</l>\n</lg>\n\n<lg>\n<l>umayā sahitaṃ śambhuṃ bhuktimuktipradāyakam /</l>\n<l>oṃ maheśvarāya devāya śambhavāya namo namaḥ // RKS_25.121 //</l>\n</lg>\n\n<lg>\n<l>ityādinā tu mantreṇa samabhyarcya vidhānataḥ /</l>\n<l>kṛtāñjalipuṭo bhūtvā sthitas tatraiva pārthivaḥ // RKS_25.122 //</l>\n</lg>\n\n<lg>\n<l>tato vinirgatā devī padamūlena śūlinaḥ /</l>\n<l>pravāho narmadā bhede nārmadaḥ surapūjitaḥ // RKS_25.123 //</l>\n</lg>\n\n<lg>\n<l>īśvarādyās tathā devāḥ sarve tuṣṭās tu bhārata /</l>\n<l>varaṃ yācasva bhūpāla yatheṣṭaṃ manasepsitam // RKS_25.124 //</l>\n</lg>\n\n<lg>\n<l>uvāca vacanaṃ devān rājā paramadhārmikaḥ /</l>\n<l>yadi me varadā yūyaṃ kāmadāś ca prasādataḥ // RKS_25.125 //</l>\n</lg>\n\n<lg>\n<l>idaṃ sthānaṃ tu na tyājyam īśvarād yaiḥ surair api /</l>\n<l>yāntu rāṣṭre prajāvṛddhim anāvṛṣṭyā prapīḍitāḥ // RKS_25.126 //</l>\n</lg>\n\n<lg>\n<l>idaṃ varam ahaṃ manye pāpā yāntu triviṣṭapam /</l>\n<l>agniś cāhavanīyo 'tra svayaṃ tiṣṭhati sarvadā // RKS_25.127 //</l>\n</lg>\n\n<lg>\n<l>devā ūcuḥ:</l>\n<l>yat tvayā bhāṣitaṃ rājaṃs tat sarvaṃ tu bhaved iti /</l>\n<l>evam uktvā yayuḥ sarve hy antardhānaṃ ca khecarāḥ // RKS_25.128 //</l>\n</lg>\n\n<lg>\n<l>punaḥ pravardhitaṃ rāṣṭraṃ kāmavarṣī ca vāsavaḥ /</l>\n<l>yajñaṃ nivartayitvā tu divyāmātyaiḥ samāvṛtaḥ // RKS_25.129 //</l>\n</lg>\n\n<lg>\n<l>mahīpālasahasrais tu sāntaḥpuraparicchadaḥ /</l>\n<l>viveśa nagarīṃ ramyām ayodhyāṃ devanirmitām // RKS_25.130 //</l>\n</lg>\n\n<lg>\n<l>etat te kathitaṃ rājann umāmāheśvaraṃ prati /</l>\n<l>tiryag yonigatāḥ pāpā mṛgapakṣisarīsṛpāḥ // RKS_25.131 //</l>\n</lg>\n\n<l>avaśaḥ svavaśo vā 'pi śivalokamavāpnuyāt // RKS_25.132 //</l>\n\n<p>iti śrīskandapurāṇe revākhaṇḍe pañcaviṃśo 'dhyāyaḥ ||</p>\n\n<p>RKS adhyāya 26</p>\n\n<lg>\n<l>mārkaṇḍeya uvāca:</l>\n<l>athānyat kathayiṣyāmi maṇḍapeśvaram uttamam /</l>\n<l>snātamātro naras tatra na viśed yonisaṅkaṭam // RKS_26.1 //</l>\n</lg>\n\n<lg>\n<l>daśalakṣāṇi tīrthāni tasmiṃs tiṣṭhanti bhārata /</l>\n<l>maṇḍapeśvaratīrthasya kūrmavṛddhivadarcanam // RKS_26.2 //</l>\n</lg>\n\n<lg>\n<l>surāsuragaṇair iṣṭaṃ tasmiṃs tīrthe narādhipa /</l>\n<l>anekabhāvikaṃ pāpaṃ tatkṣaṇād eva naśyati // RKS_26.3 //</l>\n</lg>\n\n<lg>\n<l>tilodakapradānena piṇḍapātena bhārata /</l>\n<l>tṛpyanti pitaraḥ sarve yāvat tiṣṭhati kalpagā // RKS_26.4 //</l>\n</lg>\n\n<lg>\n<l>tatra yas tyajati prāṇān avaśasvavaśo 'pi vā /</l>\n<l>daśavarṣasahasrāṇi rājā vaidyādhare pure // RKS_26.5 //</l>\n</lg>\n\n<lg>\n<l>mānasau brahmaṇaḥ putrau bādarāyaṇa śākaṭau /</l>\n<l>agastyasyāśramaṃ puṇyaṃ maharṣigaṇasevitam // RKS_26.6 //</l>\n</lg>\n\n<lg>\n<l>kandamūlaphalaiḥ śākaiḥ śivabhaktiparāyaṇaiḥ /</l>\n<l>ekadā 'vasare prāpte ajāpālo nṛpātmajaḥ // RKS_26.7 //</l>\n</lg>\n\n<lg>\n<l>ayodhyādhipatiḥ śrīmān cakratulyaparākramaḥ /</l>\n<l>aṣṭottaraṃ śataṃ vyāghrānajāḥ kṛtvā rarakṣa ca // RKS_26.8 //</l>\n</lg>\n\n<lg>\n<l>sapādalakṣaṃ jīvanti prajāstasmin mahīpatau /</l>\n<l>dhanāḍhyā dhanadasyeva praśaśāsa purīṃ tathā // RKS_26.9 //</l>\n</lg>\n\n<lg>\n<l>sa kadācit mahābhāgaḥ sasainyo mṛgayāṃ gataḥ /</l>\n<l>mahīpālasahasreṇa mudā paramayā yutaḥ // RKS_26.10 //</l>\n</lg>\n\n<lg>\n<l>so 'paśyat parvatasyāgre merutulye mahīpatiḥ /</l>\n<l>puṣpārāmasahasrāṇi harmyāṇi vividhāni ca // RKS_26.11 //</l>\n</lg>\n\n<lg>\n<l>tatraiva śatasāhasraṃ yatīnām ūrdhvaretasām /</l>\n<l>bhaktyā 'bhyarcya vidhānena deveśaṃ ca munīṃs tathā // RKS_26.12 //</l>\n</lg>\n\n<lg>\n<l>praṇamyovāca madhuraṃ bādarāyaṇaśākaṭau /</l>\n<l>pitṝṇāṃ tāraṇārthāya śrāddhakālatvasiddhaye // RKS_26.13 //</l>\n</lg>\n\n<lg>\n<l>mahānayaṃ bhavadbhiś ca prasāda kriyatāṃ mayi /</l>\n<l>abhyarcya tān munīn sarvān praṇipatya sthitas tataḥ // RKS_26.14 //</l>\n</lg>\n\n<lg>\n<l>tasya tadvacanaṃ śrutvā ajāpālasya bhūbhṛtaḥ /</l>\n<l>ṛṣīṇāṃ tāpasau vṛddhau bādarāyaṇaśākaṭau // RKS_26.15 //</l>\n</lg>\n\n<lg>\n<l>ūcatustau tu vacanam ajāpālaṃ narādhipam /</l>\n<l>na rājagrāhakāḥ sarve munayaḥ śaṃsitavratāḥ // RKS_26.16 //</l>\n</lg>\n\n<lg>\n<l>rājapratigraho ghoro raudraḥ pāpo bhayāvahaḥ /</l>\n<l>narake yātanāṃ ghorāṃ kaḥ soḍhuṃ śaktimān bhavet // RKS_26.17 //</l>\n</lg>\n\n<lg>\n<l>svasti te 'stu nṛpaśreṣṭha panthānaḥ santu te śivāḥ /</l>\n<l>evam uktvā tu cakrus te munayo vākyasaṃyamam // RKS_26.18 //</l>\n</lg>\n\n<lg>\n<l>brahmaśāpabhayādbhīto nṛpastūṣṇīṃ babhūva ha /</l>\n<l>gajānāṃ daśasāhasraṃ ghaṇṭābharaṇabhūṣitam // RKS_26.19 //</l>\n</lg>\n\n<lg>\n<l>prādād viprāya saṃkalpya maṭhaṃ hemamayaṃ śubham /</l>\n<l>kālañjaragiriṃ rājā triścakāra pradakṣiṇām // RKS_26.20 //</l>\n</lg>\n\n<lg>\n<l>namaskṛtvā maheśānaṃ bhaktiyuktaḥ suhṛdvṛtaḥ /</l>\n<l>jagāma svapuraṃ rājā yathā śakro 'marāvatīm // RKS_26.21 //</l>\n</lg>\n\n<lg>\n<l>gate tasmin mahīpāle ṛṣayaḥ kāmamohitāḥ /</l>\n<l>kecid gajasamārūḍhā nānāratnasamanvitāḥ // RKS_26.22 //</l>\n</lg>\n\n<lg>\n<l>kecid aśvasamārūḍhā vījyamānāś ca cāmaraiḥ /</l>\n<l>labhante vividhān bhogāṃs te brahmarṣitapodhanāḥ // RKS_26.23 //</l>\n</lg>\n\n<lg>\n<l>devasvabhakṣakāḥ sarve strīlobhavaśavartinaḥ /</l>\n<l>sukhaṃ ca paramaṃ prāptā devadravyena rājasāḥ // RKS_26.24 //</l>\n</lg>\n\n<lg>\n<l>kālāntare tataḥ prāpte sarve mṛtyuvaśaṃ gatāḥ /</l>\n<l>varjayitvā tu viprau dvau bādarāyaṇaśākaṭau // RKS_26.25 //</l>\n</lg>\n\n<lg>\n<l>śvayoniṃ samanuprāptāḥ sarve te munipuṅgavāḥ /</l>\n<l>amedhyabhakṣakāḥ pāpā devanirmālyabhakṣaṇāt // RKS_26.26 //</l>\n</lg>\n\n<lg>\n<l>teṣāṃ samparkabhāvena śvavaktrau dvāv upasthitau /</l>\n<l>śocantaḥ svāni karmāṇi vyāharantaḥ svakāṃ giram // RKS_26.27 //</l>\n</lg>\n\n<lg>\n<l>papracchatuḥ śvayonīṃs tau bādarāyaṇaśākaṭau /</l>\n<l>karmaṇā kena yūyaṃ vai śvayoniṃ samupāgatāḥ // RKS_26.28 //</l>\n</lg>\n\n<lg>\n<l>ṛṣaya ūcuḥ:</l>\n<l>devadravye gurudravye dravye caṇḍīśvarasya ca /</l>\n<l>trividhaṃ pātakaṃ dṛṣṭaṃ dānabhakṣaṇalaṅghanāt // RKS_26.29 //</l>\n</lg>\n\n<lg>\n<l>tasmāt samparkadoṣeṇa sārameyatvam āgatāḥ /</l>\n<l>babhramuḥ sarvatīrthāni divyaṃ varṣaśataṃ tathā // RKS_26.30 //</l>\n</lg>\n\n<lg>\n<l>naimiṣāraṇyam āsādya yathā yogaṃ vyavasthitāḥ /</l>\n<l>teṣāṃ tadvacanaṃ śrutvā bādarāyaṇaśākaṭau // RKS_26.31 //</l>\n</lg>\n\n<lg>\n<l>jagmatur brahmalokaṃ tau brahmaputrau yaśasvinau /</l>\n<l>abhivādya yathānyāyaṃ brahmāṇaṃ jagatāṃ patim // RKS_26.32 //</l>\n</lg>\n\n<lg>\n<l>ūcatuś ca svavṛttāntaṃ pitaraṃ tattvadarśinam /</l>\n<l>atyantau muniśārdūlau dṛṣṭvā tau vikṛtānanau // RKS_26.33 //</l>\n</lg>\n\n<lg>\n<l>uvāca vacanaṃ śrīmān brahmālokapitāmahaḥ /</l>\n<l>devadravyāpahāreṇa duṣkṛtaṃ svargagarhitam // RKS_26.34 //</l>\n</lg>\n\n<lg>\n<l>surāsuragaṇair yattu laṅghituṃ naiva śakyate /</l>\n<l>kiṃ punar mānuṣaiḥ kṣudrair devadravyopajīvikaiḥ // RKS_26.35 //</l>\n</lg>\n\n<lg>\n<l>teṣāṃ tu niyataṃ ghore narake patanaṃ smṛtam /</l>\n<l>niṣkṛtirnarmadā teṣāṃ vihitā lokapāvanī // RKS_26.36 //</l>\n</lg>\n\n<lg>\n<l>snātvā tu kalpagā toye 'bhyarcayitvā vṛṣadhvajam /</l>\n<l>mucyate sarvapāpebhyaḥ satyametat mayoditam // RKS_26.37 //</l>\n</lg>\n\n<lg>\n<l>pitāmahavacaḥ śrutvā bādarāyaṇaśākaṭau /</l>\n<l>ṛṣibhiḥ saha tatraiva narmadātīramāśritau // RKS_26.38 //</l>\n</lg>\n\n<lg>\n<l>sarinnānyā 'sti loke 'sminpāpasyāsya viśuddhaye /</l>\n<l>tatas te munayaḥ sarve smarantaḥ pūrvaduṣkṛtam // RKS_26.39 //</l>\n</lg>\n\n<lg>\n<l>ṣaṇmāsā 'bhyantare rājan chivadhyānaparāyaṇāḥ /</l>\n<l>niṣkalmaṣāḥ babhūvus te tīrthasyāsya prabhāvataḥ // RKS_26.40 //</l>\n</lg>\n\n<lg>\n<l>balyādyā munayaḥ sarve śatakratupurogamāḥ /</l>\n<l>dadṛśus te kratuvaraṃ śivenaiva yathoditam // RKS_26.41 //</l>\n</lg>\n\n<lg>\n<l>gṛhītvā 'tha munīn sarve brahmādyāś ca surāsurāḥ /</l>\n<l>suprabhās tāṃs tu devatvaṃ maṇḍapeśvaradarśanāt // RKS_26.42 //</l>\n</lg>\n\n<lg>\n<l>tena liṅgaṃ tu vikhyātaṃ loke 'smin maṇḍapeśvaram /</l>\n<l>svārociṣe 'ntare prāpte tretāyāṃ tu nṛpottama // RKS_26.43 //</l>\n</lg>\n\n<lg>\n<l>kṣatriyāṇāṃ sahasrāṇi tatra siddhāni bhārata /</l>\n<l>etat sarvaṃ samākhyātaṃ samāsena mayā 'nagha // RKS_26.44 //</l>\n</lg>\n\n<l>śravaṇāt kīrtanād rājan hayamedhaphalaṃ labhet // RKS_26.45 //</l>\n\n<p>yudhiṣṭhira uvāca:\n<l>amareśvarapūrveṇa paryaṅkāt paścime tathā // RKS_26.46 //</l></p>\n\n<l>tīrthasaṃkhyāṃ krameṇaiva kathayasva tapodhana // RKS_26.47 //</l>\n\n<p>mārkaṇḍeya uvāca:\n<l>śṛṇu rājan mahābhāga pūrvabhāge vyavasthitam // RKS_26.48 //</l></p>\n\n<lg>\n<l>śvetakiṃśukanāmānaṃ tīrthaṃ pāpapraṇāśanam /</l>\n<l>narāḥ sukhena rūpeṇa yatra snātā divaṃ gatāḥ // RKS_26.49 //</l>\n</lg>\n\n<lg>\n<l>śvetakiṃśukanāmāsti liṅgaṃ paramasiddhidam /</l>\n<l>tāṭakeśvaradevaś ca tatra svargaphalapradaḥ // RKS_26.50 //</l>\n</lg>\n\n<lg>\n<l>anyat tu varṇanāmeti tīrthaṃ pāpapraṇāśanam /</l>\n<l>tryambakas tu mahādevo yatraloke varapradaḥ // RKS_26.51 //</l>\n</lg>\n\n<lg>\n<l>tasya tīrthasya māhātmyād gaṇḍeśas tridivaṃ gataḥ /</l>\n<l>gaṇḍakeśvaraliṅgaṃ tu liṅgaṃ śukleśvaraṃ tathā // RKS_26.52 //</l>\n</lg>\n\n<lg>\n<l>narmadādantivanikāsaṅgamo lokaviśrutaḥ /</l>\n<l>tatra liṅgeśvaraṃ liṅgaṃ sarvasiddhipradāyakam // RKS_26.53 //</l>\n</lg>\n\n<lg>\n<l>bālakeśvaraliṅgaṃ tu tathā 'nyat pūrṇakeśvaram /</l>\n<l>revāyā uttare kūle narmadāpuramuttamam // RKS_26.54 //</l>\n</lg>\n\n<lg>\n<l>tīrthaṃ kapiśilā nāma sarvānarthavidūṣaṇam /</l>\n<l>liṅgaṃ siddheśvaraṃ nāma tathā 'nyannāḍakeśvaram // RKS_26.55 //</l>\n</lg>\n\n<lg>\n<l>atrāntare nṛpaśreṣṭha daśalakṣāṇi nāmataḥ /</l>\n<l>tīrthāni daśalakṣāṇi kīrtitāni yathākramam // RKS_26.56 //</l>\n</lg>\n\n<lg>\n<l>tato gacchen nṛpaśreṣṭha vaidūryāt paścimāṃ diśam /</l>\n<l>śaśabhīnarmadāyogaṃ sarvapāpapraṇāśanam // RKS_26.57 //</l>\n</lg>\n\n<lg>\n<l>bhuktidaṃ muktida caiva liṅgaṃ vai śaśabheśvaram /</l>\n<l>triṣu lokeṣu vikhyātaṃ gardabhīyonimokṣaṇam // RKS_26.58 //</l>\n</lg>\n\n<lg>\n<l>maṇḍaleśvaranāmeha tīrthaṃ liṅgaṃ narādhipa /</l>\n<l>yatra māṇḍalikāḥ siddhā ajāpālo manus tathā // RKS_26.59 //</l>\n</lg>\n\n<lg>\n<l>tatra ceṣṭvā tu manujaḥ sambhaven na punarbhave /</l>\n<l>tilodakapradānena piṇḍapātena bhārata // RKS_26.60 //</l>\n</lg>\n\n<lg>\n<l>pitaras tasya tṛpyanti yāvac candradivākarau /</l>\n<l>tatra pradīyate dānaṃ tasya saṃkhyā na vidyate // RKS_26.61 //</l>\n</lg>\n\n<lg>\n<l>kāntārakaṃ tato gacchet sarvatīrthavaraṃ śubham /</l>\n<l>tatra snātā divaṃ yānti ye mṛtā na punarbhavāḥ // RKS_26.62 //</l>\n</lg>\n\n<lg>\n<l>sapādalakṣamadhikaṃ tīrthānāṃ maṇḍaleśvare /</l>\n<l>kīrtite tava rājendra yathādṛṣṭaṃ yathāśrutam // RKS_26.63 //</l>\n</lg>\n\n<lg>\n<l>tretāyāṃ raghuvaṃśe tu kumārau rāmalakṣaṇau /</l>\n<l>maithilyā saha rājendra uttīrṇo yatra kalpagām // RKS_26.64 //</l>\n</lg>\n\n<lg>\n<l>jagmatuḥ piturājñāṃ vai kurvantau viṣṇurūpiṇau /</l>\n<l>snātvā tīrthavare tatra bhaktyā 'bhyarcya maheśvaram // RKS_26.65 //</l>\n</lg>\n\n<lg>\n<l>rājatīrthaṃ tu tadgopyaṃ liṅgaṃ vai lakṣaṇeśvaram /</l>\n<l>sīteśvaraṃ tathā liṅgaṃ surāsuranamaskṛtam // RKS_26.66 //</l>\n</lg>\n\n<lg>\n<l>tatra snātvā 'rcayitvā tu śūlapāṇiṃ maheśvaram /</l>\n<l>sarvapāpavinirmukto gāṇapatyam avāpnuyāt // RKS_26.67 //</l>\n</lg>\n\n<lg>\n<l>tatogacchet nṛpaśreṣṭha puṇyatīrthaṃ śivālayam /</l>\n<l>māhiṣmatīṃ purīṃ ramyāṃ tāṃ dṛṣṭvā na cyutaḥ kvacit // RKS_26.68 //</l>\n</lg>\n\n<lg>\n<l>yatra kālāgnirudro 'sti prajvalann iva hetubhiḥ /</l>\n<l>trayastriṃśat tu tiṣṭhantu liṅgānāṃ koṭayas tathā // RKS_26.69 //</l>\n</lg>\n\n<lg>\n<l>tataḥ koṭīśvaraṃ liṅgaṃ koṭitīrthe narādhipa /</l>\n<l>yajñakoṭiphalaṃ tatra tasya liṅgasya pūjanāt // RKS_26.70 //</l>\n</lg>\n\n<lg>\n<l>tatra dattasya dānasya koṭisaṃkhyā tu vidyate /</l>\n<l>daśāśvamedhatīrthaṃ tu bhuktimuktiphalapradam // RKS_26.71 //</l>\n</lg>\n\n<lg>\n<l>tilodakapradānena pitṝṇāṃ gatiruttamā /</l>\n<l>snātamātro naras tatra sūryateja samaprabhaḥ // RKS_26.72 //</l>\n</lg>\n\n<lg>\n<l>purāṇi pañcasāmānyāc chambhunā kīrtitāni vai /</l>\n<l>prabhāsaś ca kurukṣetraṃ tathā māyāpurī śubhā // RKS_26.73 //</l>\n</lg>\n\n<lg>\n<l>avantī ca mahākālaṃ tathā māheśvaraṃ puram /</l>\n<l>eteṣu ca samagreṣu viddhi liṅgānyanukramāt // RKS_26.74 //</l>\n</lg>\n\n<lg>\n<l>atra dattaṃ hutaṃ veṣṭam akṣayād api cākṣayam /</l>\n<l>avaśaḥ svavaśo vā 'pi prāṇatyāgaṃ karoti ya // RKS_26.75 //</l>\n</lg>\n\n<lg>\n<l>sa yāti paramaṃ sthānaṃ yatra devo maheśvaraḥ /</l>\n<l>kīrtayet prātarutthāya puṇyāny etāni yo naraḥ // RKS_26.76 //</l>\n</lg>\n\n<lg>\n<l>na sa pāpena lipyeta yamalokaṃ na paśyati /</l>\n<l>tīrthaṃ pipīlikā nāma gatā yatra pipīlikāḥ // RKS_26.77 //</l>\n</lg>\n\n<lg>\n<l>śivalokaṃ mahābhāga sarvalokottamottamam /</l>\n<l>bandhyārevāsamāyogaṃ surāsuranamaskṛtam // RKS_26.78 //</l>\n</lg>\n\n<lg>\n<l>saṅgame yatra rājendra liṅgaṃ vai munakeśvaram /</l>\n<l>yoginas tat tu paśyanti na tat paśyanti mānuṣāḥ // RKS_26.79 //</l>\n</lg>\n\n<lg>\n<l>vikhyātaṃ tat tu nagaraṃ narmadādakṣiṇe tate /</l>\n<l>ayuta yatra liṅgānāṃ tīrthānāṃ ca narādhipa // RKS_26.80 //</l>\n</lg>\n\n<lg>\n<l>liṅgaṃ caṇḍīśvaraṃ nāma tathaivoḍugaṇeśvaram /</l>\n<l>vakeśvaraṃ tatra viddhi vakā yatra divaṃ gatāḥ // RKS_26.81 //</l>\n</lg>\n\n<lg>\n<l>tīrthaṃ gaṅgāvahaṃ nāma liṅgaṃ vai sarvasiddhidam /</l>\n<l>aṅgāreśam iti jñeyaṃ vimalaṃ tatra bhārata // RKS_26.82 //</l>\n</lg>\n\n<lg>\n<l>somatīrthamiti jñeyaṃ śuklatīrtham ataḥ param /</l>\n<l>tīrthānāṃ nirasaṃ nāma dhruvatīrthaṃ narādhipa // RKS_26.83 //</l>\n</lg>\n\n<lg>\n<l>anekāni sahasrāṇi tīrthānāṃ caiva bhārata /</l>\n<l>tīrthaṃ pipīlikā nāma bhuktimuktipradāyakam // RKS_26.84 //</l>\n</lg>\n\n<lg>\n<l>krośamātraṃ tu vijñeyaṃ pūrvapaścimatas tathā /</l>\n<l>tīrthānām ayutaṃ sārddhaṃ ṛṣidevaniṣevitam // RKS_26.85 //</l>\n</lg>\n\n<lg>\n<l>tatra dattaṃ hutaṃ caiva tasya saṃkhyā na vidyate /</l>\n<l>tatra yaḥ santyajet prāṇānavaśaḥ svavaśo 'pi vā // RKS_26.86 //</l>\n</lg>\n\n<lg>\n<l>sarvapāpavinirmukta umāmāheśvare pure /</l>\n<l>modate sarvakāmais tu yāvad indrāś caturdaśa // RKS_26.87 //</l>\n</lg>\n\n<lg>\n<l>yasmād eva śivaṃ tasmādarcayec chāntamānasaḥ /</l>\n<l>maitraḥ kāruṇiko nityaṃ prāpnoti paramaṃ padam // RKS_26.88 //</l>\n</lg>\n\n<lg>\n<l>kṣaṇamātreṇa yatpuṇyaṃ tataḥ kuryān narādhipa /</l>\n<l>na tad varṣaśatenā 'pi na tu yajñaśatair api // RKS_26.89 //</l>\n</lg>\n\n<lg>\n<l>śakyaṃ sādhayituṃ rājaṃs tathā tīrthaśatair api /</l>\n<l>sarvaprāṇiṣu kāruṇyaṃ dīnānātheṣu bhāvayan // RKS_26.90 //</l>\n</lg>\n\n<lg>\n<l>maitrī ca muditā rājan puṇyaśīleṣu sarvadā /</l>\n<l>puṇyavatsukhamāpekṣyaṃ sarvaprāṇiṣu yatnataḥ // RKS_26.91 //</l>\n</lg>\n\n<lg>\n<l>akṣetre tu kṛtaṃ puṇyaṃ samaṃ bhavati bhārata /</l>\n<l>narmadāsaṅgamo yatra tatra saṃkhyā na vidyate // RKS_26.92 //</l>\n</lg>\n\n<lg>\n<l>anyadeśe kṛtaṃ pāpaṃ puṇyakṣetre vinaśyati /</l>\n<l>puṇyakṣetre kṛtaṃ pāpaṃ vajralepo bhaviṣyati // RKS_26.93 //</l>\n</lg>\n\n<lg>\n<l>uttīrṇo narmadāṃ yatra kārttikeyo mahābalaḥ /</l>\n<l>liṅgaṃ tatra ca vijñeyaṃ siddhidaṃ kārttikeśvaram // RKS_26.94 //</l>\n</lg>\n\n<lg>\n<l>candreśvaraṃ tathā liṅgaṃ liṅgaṃ caiva śikhīśvaram /</l>\n<l>śaktīśvaraṃ tathā cānyat sarvapāpapraṇāśanam // RKS_26.95 //</l>\n</lg>\n\n<lg>\n<l>teṣāñ caiva liṅgānām arcanaṃ bhaktibhāvataḥ /</l>\n<l>brahmahatyādikāt pāpān mucyate nātra saṃśayaḥ // RKS_26.96 //</l>\n</lg>\n\n<l>śivalokamavāpnoti pitṝṇāṃ svargatis tathā // RKS_26.97 //</l>\n\n<p>yudhiṣṭhira uvāca:\n<l>bhagavān chrotum icchāmi māhiṣmatyās tu paścime // RKS_26.98 //</l></p>\n\n<lg>\n<l>sannidhau ca tileśasya sarvapāpapraṇāśanam /</l>\n<l>rāsabhīnarmadābhedaṃ surāsuranamaskṛtam // RKS_26.99 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābhāga itihāsaṃ purātanam /</l>\n<l>narmadāgardabhībhedaṃ tiryagyonivimokṣaṇam // RKS_26.100 //</l>\n</lg>\n\n<lg>\n<l>yasmiṃs tīrthe mahārāja satejāharikeśayoḥ /</l>\n<l>apārādrāsabhatvāc ca muktiḥ kalmaṣanāśane // RKS_26.101 //</l>\n</lg>\n\n<lg>\n<l>havirdhānas tu rājarṣirāsīt kalpo yudhiṣṭhira /</l>\n<l>ātreyasya sutaś cāsīd brahmarṣirbrahmavittamaḥ // RKS_26.102 //</l>\n</lg>\n\n<lg>\n<l>pāvakasya sutāyā tu pāṇigrahaṇadharmataḥ /</l>\n<l>havirdhānāya sā dattā sutejā nāma nāmataḥ // RKS_26.103 //</l>\n</lg>\n\n<lg>\n<l>kuśavalkaparīdhānā kandamūlaphalāśinī /</l>\n<l>rūpayauvanasampannā pārvatīva manoharā // RKS_26.104 //</l>\n</lg>\n\n<lg>\n<l>havirdhānas tu rājarṣirṛtuṃ buddhvā gatas tu tām /</l>\n<l>āgato 'sau yuvā tatra sarvaśāstraviśāradaḥ // RKS_26.105 //</l>\n</lg>\n\n<lg>\n<l>maharṣiṃ tvāgataṃ jñātvā sutejā kāmituṃ gatā /</l>\n<l>sahasā 'laṃkṛtāṃ tāṃ tu karaṃ jagrāha sa dvijaḥ // RKS_26.106 //</l>\n</lg>\n\n<lg>\n<l>tena sā dharṣitā tatra yatheṣṭaṃ kāmapīḍitā /</l>\n<l>agnihotrasya śālāyāṃ dāmpatyaṃ kāmasaṃyutam // RKS_26.107 //</l>\n</lg>\n\n<lg>\n<l>dadṛśe sa mahātmā vai dharmādharmaviśāradaḥ /</l>\n<l>āsīd viṣaṇṇavadano dṛṣṭvā tāṃ pāvakātmajām // RKS_26.108 //</l>\n</lg>\n\n<lg>\n<l>avadhyo brāhmaṇo duṣṭaḥ pāpātmā pāpakarmakṛt /</l>\n<l>iyaṃ ca patnī duṣṭā me na vadhyā strīsvabhāvataḥ // RKS_26.109 //</l>\n</lg>\n\n<lg>\n<l>tamuvāca vicāryaivaṃ brāhmaṇaṃ dārakarṣakam /</l>\n<l>mātaraṃ gurupatnīṃ ca svasāraṃ duhitaraṃ tathā // RKS_26.110 //</l>\n</lg>\n\n<lg>\n<l>gatvā tu praviśed agniṃ tataḥ śuddhyeta mānavaḥ /</l>\n<l>gardabhas tvaṃ bhaved vipra gardabhī ca tathā vidhiḥ // RKS_26.111 //</l>\n</lg>\n\n<lg>\n<l>divyaṃ varṣasahasraṃ tu amedhyaṃ bhakṣayiṣyathaḥ /</l>\n<l>sutejāharikeśau tu havirdhānaḥ śaśāpa tau // RKS_26.112 //</l>\n</lg>\n\n<lg>\n<l>pīḍitau karmaṇā tena gatau dvau badrikāśramam /</l>\n<l>himasthānaṃ ca kedāraṃ bhairavaṃ naimiṣaṃ tathā // RKS_26.113 //</l>\n</lg>\n\n<lg>\n<l>sūryākṣaṃ ca gayātīrthaṃ gaṅgāsāgarasaṅgamam /</l>\n<l>vārāṇasīṃ prayāgaṃ ca oghatīrthaṃ ca puṣkaram // RKS_26.114 //</l>\n</lg>\n\n<lg>\n<l>yogīśvaraṃ rudrakoṭiṃ mahendraṃ brahmasambhavam /</l>\n<l>prabhāsaṃ ca kurukṣetraṃ tīrthaṃ saumyeśvaraṃ tathā // RKS_26.115 //</l>\n</lg>\n\n<lg>\n<l>anekāni ca tīrthāni pṛthivyāṃ yāni kāni ca /</l>\n<l>sārddhaṃ tayā tapasvinyā havirdhānasya śāpataḥ // RKS_26.116 //</l>\n</lg>\n\n<lg>\n<l>anekaduḥkhasampanno harikeśo bhraman mahīm /</l>\n<l>kharayoniniyuktas tu paradārābhikarṣakaḥ // RKS_26.117 //</l>\n</lg>\n\n<lg>\n<l>kālena bhūyasā tatra harikeśas tayā saha /</l>\n<l>tenaiva khararūpeṇa agastyaṃ ca mahāmunim // RKS_26.118 //</l>\n</lg>\n\n<lg>\n<l>namaskṛtya muniṃ tatra sāṣṭāṅgaṃ praṇipatya ca /</l>\n<l>gurutalpagapāpasya paradārābhigaminaḥ // RKS_26.119 //</l>\n</lg>\n\n<lg>\n<l>prāyaścittaṃ vidhānena dīyatām me dvijottama /</l>\n<l>mocaya tvamimāṃ yoniṃ brahmalokapadasthitaḥ // RKS_26.120 //</l>\n</lg>\n\n<lg>\n<l>havirdhānāntikaṃ yāhi tato 'gastya uvāca tam /</l>\n<l>tasya tadvacanaṃ śrutvā munīnāmūrdhvaretasām /</l>\n<l>harikeśo 'bravīd vākyaṃ sutejā saha saṅgataḥ // RKS_26.121 //</l>\n</lg>\n\n<lg>\n<l>anugraham imaṃ manye brāhmaṇānāṃ na saṃśayaḥ /</l>\n<l>tato gatau tu taṃ rājan havirdhānasya cāśramam // RKS_26.122 //</l>\n</lg>\n\n<lg>\n<l>namaskṛtya muniśreṣṭhaṃ harikeśo 'bravīd vacaḥ /</l>\n<l>gurutalpagapāpo 'haṃ kṣamasva mayi putrake // RKS_26.123 //</l>\n</lg>\n\n<lg>\n<l>śāpāntaṃ ca varaṃ manye dātum arhasi suvrata /</l>\n<l>tasya tad vacanaṃ śrutvā harikeśasya durmateḥ // RKS_26.124 //</l>\n</lg>\n\n<lg>\n<l>uvāca vacanaṃ vipras taṃ vai gardabharūpiṇam /</l>\n<l>svakarmaṇā tanuṃ tvaṃ hi gārdabhīṃ prāptavānasi // RKS_26.125 //</l>\n</lg>\n\n<lg>\n<l>janmāntarakṛtaiś caiva karmabhiḥ karmakāribhiḥ /</l>\n<l>śubhaṃ vāpy aśubhaṃ vāpi prāpyate nātra saṃśayaḥ // RKS_26.126 //</l>\n</lg>\n\n<lg>\n<l>karmaṇāṃ ca vipāko 'yamapi devaiḥ savāsavaiḥ /</l>\n<l>jñātuṃ na śakyate vipra gāhanā karmaṇāṃ gatiḥ // RKS_26.127 //</l>\n</lg>\n\n<lg>\n<l>doṣo na vidyate caiva tad brāhmaṇa kathaṃcana /</l>\n<l>kiṃtu janmāntare yena karmaṇā tatkṛtaṃ tava // RKS_26.128 //</l>\n</lg>\n\n<lg>\n<l>tasmādviśa hutāśaṃ tvamanayā mekalātaṭe /</l>\n<l>śaṅkarād varamāsādya tāvat prāpsyasi sadgatim // RKS_26.129 //</l>\n</lg>\n\n<lg>\n<l>evamukto yayau rājan harikeśas tayā saha /</l>\n<l>harikeśaḥ sutejā ca narmadātīrasannidhau // RKS_26.130 //</l>\n</lg>\n\n<lg>\n<l>dārūṇi ca samāhṛtya praviṣṭau ca hutāśanam /</l>\n<l>tatkṣaṇād divyadehau tu snātvā spṛṣṭvā hyubhāv api // RKS_26.131 //</l>\n</lg>\n\n<lg>\n<l>kāmikaṃ yānamārūḍhau sarvālaṅkārabhūṣitau /</l>\n<l>asya tīrthasya māhātmyād yathā lakṣmījanārdanau // RKS_26.132 //</l>\n</lg>\n\n<lg>\n<l>bhuñjantau vividhān bhogān gatau māheśvaraṃ purum /</l>\n<l>tenā 'sau saṅgamaḥ puṇyastiryagyonivimokṣaṇaḥ // RKS_26.133 //</l>\n</lg>\n\n<lg>\n<l>harikeśeśvaraṃ liṅgaṃ sutejānirmitaṃ tathā /</l>\n<l>havirdhāneśvaraṃ nāma caturtho 'gastyanirmitam // RKS_26.134 //</l>\n</lg>\n\n<lg>\n<l>catvāri puṇyaliṅgāni kāmamokṣapradāni tu /</l>\n<l>tilodakapradānena tasmiṃs tīrthe narādhipa // RKS_26.135 //</l>\n</lg>\n\n<lg>\n<l>mātṛkaṃ paitṛkaṃ caiva narakād uddharet pitṝn /</l>\n<l>tatra snātā divaṃ yānti ye mṛtā na punarbhavāḥ // RKS_26.136 //</l>\n</lg>\n\n<l>etat te kathitaṃ rājann ākhyānaṃ ca purātanam // RKS_26.137 //</l>\n\n<p>iti śrīskandapurāṇe revākhaṇḍe gardabhītīrthavarṇano nāma ṣaḍviṃśo 'dhyāyaḥ ||</p>\n\n<p>RKS adhyāya 27</p>\n\n<lg>\n<l>mārkaṇḍeya uvāca:</l>\n<l>gaurīkhaṇḍaṃ tato gacchet sarvadevanamaskṛtam /</l>\n<l>tatra snānena labhate sarvatīrthaphalaṃ naraḥ // RKS_27.1 //</l>\n</lg>\n\n<lg>\n<l>tilodakapradānena pitṝṇāṃ tṛptirakṣayā /</l>\n<l>jāyate ca nṛpaśreṣṭha nātra kāryā vicāraṇā // RKS_27.2 //</l>\n</lg>\n\n<lg>\n<l>gaurīkhaṇḍeśvaraṃ nāma liṅgaṃ pāpaharaṃ param /</l>\n<l>tatrajñeyaṃ maṇimayaṃ jalamadhye vyavasthitam // RKS_27.3 //</l>\n</lg>\n\n<p>na tat paśyanti manujāḥ sarvair devais tu pūjitam /</p>\n\n<p>yudhiṣṭhira uvāca:\n<l>gaurīkhaṇḍeśvaraṃ nāma tasmiṃs tīrthe kathaṃ mune // RKS_27.4 //</l></p>\n\n<p>kathyatāṃ ca yathā nyāyaṃ viditaṃ yat tu sāmpratam /</p>\n\n<p>mārkaṇḍeya uvāca:\n<l>purādevagaṇaiḥ sarvaiḥ kumāraḥ śaṅkarātmaja // RKS_27.5 //</l></p>\n\n<lg>\n<l>saināpatye niyuktaś ca tārakasya vadhaṃ prati /</l>\n<l>kāmitās tena tatraiva sarvās tāḥ surayoṣitaḥ // RKS_27.6 //</l>\n</lg>\n\n<lg>\n<l>upālabdhās tataḥ sarvā umāmāheśvare pure /</l>\n<l>upālabdhaṃ tu taṃ śrutvā viṣaṇṇā caiva pārvatī // RKS_27.7 //</l>\n</lg>\n\n<l>kāmitaṃ yatra yatraiva tatra tatreśvareśvarī // RKS_27.8 //</l>\n\n<lg>\n<l>dṛṣṭvā 'tha lajjitaḥ so 'pi pakṣiṇā 'sau samāyayau /</l>\n<l>devaiḥ parivṛtaḥ śrīmān mayūrastho mahābalaḥ // RKS_27.9 //</l>\n</lg>\n\n<lg>\n<l>pṛṣṭhato 'nugatā mātā rudatīva sureśvarī /</l>\n<l>uttīrṇā kalpagāṃ devī pūjayitvā maheśvaram // RKS_27.10 //</l>\n</lg>\n\n<lg>\n<l>gaurīkhaṇḍaṃ tu vikhyātaṃ triṣu lokeṣu tena tat /</l>\n<l>liṅgaṃ pratiṣṭhitaṃ tatra kumāreśvarasaṃjñitam // RKS_27.11 //</l>\n</lg>\n\n<lg>\n<l>mayūreśvaraliṅgaṃ tu bhuktimuktiphalapradam /</l>\n<l>yasya devasya māhātmyāt mayūrās tridivaṅgatāḥ // RKS_27.12 //</l>\n</lg>\n\n<lg>\n<l>arcanāt tasya devasya tiryagyonirna jāyate /</l>\n<l>tato gacchet mahārāja karamardāsamāgamam // RKS_27.13 //</l>\n</lg>\n\n<lg>\n<l>tatra snāto mahārāja sa bhave na punar bhavet /</l>\n<l>karamardeśvaraṃ liṅgaṃ pūjayet tatra bhārata // RKS_27.14 //</l>\n</lg>\n\n<p>pitṝṇāṃ tarpaṇāt tatra svargaṃ prāpnoti mānavaḥ /</p>\n\n<p>yudhiṣṭhira uvāca:\n<l>kathayasva mahābhāga karamardāsamudbhavam // RKS_27.15 //</l></p>\n\n<p>bhāviṣyabhūtatattvajñas trikālajñas trivedavit /</p>\n\n<p>mārkaṇḍeya uvāca:\n<l>kathayāmi yathādṛṣṭaṃ śṛṇu caikamanā nṛpa // RKS_27.16 //</l></p>\n\n<lg>\n<l>maitreyasyāśramaṃ puṇyaṃ ṛṣibhis tu niṣevitam /</l>\n<l>munīnāṃ tu sahasrāṇi kandāmūlaphalāśinām // RKS_27.17 //</l>\n</lg>\n\n<lg>\n<l>nivasanti yadā tatra tapaḥ kartuṃ nirantaram /</l>\n<l>kasmiṃścid anyakāle tu tasmin munivarāśrame // RKS_27.18 //</l>\n</lg>\n\n<lg>\n<l>rājā kuśadhvajo nāma ekacchatrādhipo nṛpa /</l>\n<l>āgamat kalātīraṃ rāhusūryasamāgame // RKS_27.19 //</l>\n</lg>\n\n<lg>\n<l>avatīrṇān munīnsarvān yathārhaṃ praṇipatya ca /</l>\n<l>pitṝṇāṃ śrāddhakālo 'dya prasādaḥ kriyatāṃ mayi // RKS_27.20 //</l>\n</lg>\n\n<lg>\n<l>ṛṣaya ūcuḥ:</l>\n<l>gavāṃ daśāyutānyekaprasūtānāṃ payomucām /</l>\n<l>savatsānāṃ suvarṇānāṃ ghaṇṭābharaṇaśobhinām // RKS_27.21 //</l>\n</lg>\n\n<lg>\n<l>yadi śaknoṣi dātuṃ tvaṃ homārthe pitṛdevayoḥ /</l>\n<l>tatra pravartatāṃ śrāddhaṃ satyam etat tavoditam // RKS_27.22 //</l>\n</lg>\n\n<lg>\n<l>teṣāṃ tadvacanaṃ śrutvā munīnāmūrdhvaretasām /</l>\n<l>kuśadhvajo 'bravīd vākyaṃ brāhmaṇāṃs tān yathārthataḥ // RKS_27.23 //</l>\n</lg>\n\n<lg>\n<l>anugrahamimaṃ manye yathoktaṃ brahmacāribhiḥ /</l>\n<l>dadāmyahaṃ na sandeha ihaiva munipuṅgavāḥ // RKS_27.24 //</l>\n</lg>\n\n<lg>\n<l>bhojayitvā tataḥ śrāddhe brāhmaṇāṃs tān nṛpottamaḥ /</l>\n<l>sakuśaṃ jalam ādāya tebhyo dattā tu gās tadā // RKS_27.25 //</l>\n</lg>\n\n<lg>\n<l>dattvā dāna mudāyuktaḥ sa jagāma svakaṃ puram /</l>\n<l>sthitās tu brāhmaṇās tatra homakāryārthasiddhaye // RKS_27.26 //</l>\n</lg>\n\n<lg>\n<l>ekasmin vāsare prāptā rākṣasā ghorarūpiṇaḥ /</l>\n<l>bubhukṣitā mahādaṃṣṭrā vikṛtāsyā bhayānakāḥ // RKS_27.27 //</l>\n</lg>\n\n<lg>\n<l>brāhmaṇānāṃ tadā gā vai bhakṣituṃ samupāgatān /</l>\n<l>dṛṣṭvā tān vikṛtākārāṃs tīvranādaparāyaṇān // RKS_27.28 //</l>\n</lg>\n\n<lg>\n<l>praṇaṣṭās tu tataḥ sthānān narmadājalam āviśan /</l>\n<l>tatkṣaṇād divyalokasthāḥ sarvās tāḥ kāmadhenavaḥ // RKS_27.29 //</l>\n</lg>\n\n<lg>\n<l>tatas te kṣudhitās sarve brāhmaṇān bhakṣituṃ gatāḥ /</l>\n<l>hariṃ smaranti te sarve brāhmaṇāḥ śaṃsitavratāḥ // RKS_27.30 //</l>\n</lg>\n\n<lg>\n<l>revājalaṃ praviṣṭā vai rākṣasaiḥ paripīḍitāḥ /</l>\n<l>viṣṇoḥ prasvedajas tatra pravāho narmadāṃ gataḥ // RKS_27.31 //</l>\n</lg>\n\n<lg>\n<l>gopadaṃ dṛśyate tatra sarvāmaranamaskṛtam /</l>\n<l>karamardeśvaraṃ liṅgaṃ viṣṇucakrād viniḥsṛtam // RKS_27.32 //</l>\n</lg>\n\n<lg>\n<l>pratiṣṭhitaṃ ca tatraiva viṣṇunā prabhaviṣṇunā /</l>\n<l>gāvaś ca brāhmaṇāś caiva satyam etad bravīmi te // RKS_27.33 //</l>\n</lg>\n\n<lg>\n<l>brahmalokaṃ gatāḥ sarve tīrthasyāsya prabhāvataḥ /</l>\n<l>karamardeśvaraṃ tīrthaṃ sarvapāpapraṇāśanam /</l>\n<l>kīrtitaṃ karmaṇā tena mahyām amitatejasā // RKS_27.34 //</l>\n</lg>\n\n<lg>\n<l>tatra snātā divaṃ yānti ye mṛtā na punarbhavāḥ /</l>\n<l>śravaṇāt kīrtanād asya gosahasraphalaṃ labhet // RKS_27.35 //</l>\n</lg>\n\n<p>iti śrīskandapurāṇe revākhaṇḍe karamardeśvarīkīrtanaṃ nāma saptaviṃśo 'dhyāyaḥ ||</p>\n\n<p>RKS adhyāya 28</p>\n\n<lg>\n<l>yudhiṣṭhira uvāca:</l>\n<l>māndhātā rājaśārdūlas triṣu lokeṣu viśrutaḥ /</l>\n<l>etad icchāmy ahaṃ śrotuṃ caritaṃ tasya dhīmataḥ // RKS_28.1 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābhāga yan māṃ tvaṃ paripṛcchasi /</l>\n<l>ikṣvākuvaṃśasambhūto yuvanāśvo mahīpatiḥ // RKS_28.2 //</l>\n</lg>\n\n<lg>\n<l>so 'yajat pṛthivīpālaḥ kratubhir bhūridakṣiṇaiḥ /</l>\n<l>anapatyas tu rājarṣiḥ sa mahātmā dṛḍhavrataḥ // RKS_28.3 //</l>\n</lg>\n\n<lg>\n<l>mantriṣvādhāya tadrājyaṃ vananiṣṭho mahīpatiḥ /</l>\n<l>śāstradṛṣṭena vidhinā saṃyamyātmānam ātmanā // RKS_28.4 //</l>\n</lg>\n\n<lg>\n<l>phalamūlānubhakṣaś ca sa cacāra mahattapaḥ /</l>\n<l>śuṣkakaṇṭhaḥ pipāsārtaḥ pānīyārthe bhṛśaḥ nṛpaḥ // RKS_28.5 //</l>\n</lg>\n\n<lg>\n<l>sampraviśyāśramasyāntaḥ pānīyaṃ so 'bhyayācata /</l>\n<l>tasya śuṣkeṇa kaṇṭhena krośatas tu tadā bhṛśam // RKS_28.6 //</l>\n</lg>\n\n<lg>\n<l>nā 'śrauṣīd vacanaṃ tatra cātakasyaiva vāsavaḥ /</l>\n<l>bhagavāṃs tu tadā kaścid ṛṣis tasya mahīpateḥ // RKS_28.7 //</l>\n</lg>\n\n<lg>\n<l>putrīyamagrataḥ kṛtvā mantraiścāpy abhimantritam /</l>\n<l>rātrau ca kalaśaṃ tatra jalapūrṇaṃ pipāsitaḥ // RKS_28.8 //</l>\n</lg>\n\n<lg>\n<l>abhyadravat sa vegena pītvāpas tatra cāsvapat /</l>\n<l>sa pītvā śītalaṃ toyaṃ pipāsārto mahīpatiḥ // RKS_28.9 //</l>\n</lg>\n\n<lg>\n<l>agnir nivartitas tasya sukhī caivā 'bhavat tadā /</l>\n<l>tatas te 'cāpyabudhyanta munayaḥ śaṃsitavratāḥ // RKS_28.10 //</l>\n</lg>\n\n<lg>\n<l>kasyedaṃ karma kupitāḥ papracchus taṃ nṛpaṃ tadā /</l>\n<l>yuvanāśvo mametyevaṃ satyaṃ samabhipadyate // RKS_28.11 //</l>\n</lg>\n\n<lg>\n<l>yuvanāśvam idaṃ prāha bhagavān bhārgavas tadā /</l>\n<l>sutārthaṃ sthāpitaṃ hy etat tapasā caiva sambhṛtam // RKS_28.12 //</l>\n</lg>\n\n<lg>\n<l>mayā karma kṛtaṃ caitat tapa āsthāya dāruṇam /</l>\n<l>putrārthaṃ tava rājendra yena te balavān bhavet // RKS_28.13 //</l>\n</lg>\n\n<lg>\n<l>mahābalo mahāvīryas tapobalasamanvitaḥ /</l>\n<l>sutaḥ śakrasamo 'tyarthaṃ sarvadharmaparāyaṇaḥ // RKS_28.14 //</l>\n</lg>\n\n<lg>\n<l>vidhinā mantrayuktena mayaitad upapāditam /</l>\n<l>abhakṣaṇaṃ tvayā rājan yuktaṃ na kṛtam atra vai // RKS_28.15 //</l>\n</lg>\n\n<lg>\n<l>nūnaṃ daivakṛtaṃ tvadya yat tat tvaṃ kṛtavān asi /</l>\n<l>pipāsunā ca yatpītaṃ vidhimantrapuraskṛtam // RKS_28.16 //</l>\n</lg>\n\n<lg>\n<l>jalaṃ tvayā mahārāja tena tvaṃ vīryavān asi /</l>\n<l>anvahaṃ karma kṛtvā 'pi mahāntaṃ sukhamāpsyasi // RKS_28.17 //</l>\n</lg>\n\n<lg>\n<l>vidhāsyāmo vayaṃ cātra putreṣṭiṃ paramāṃ tadā /</l>\n<l>vīryeṇa śakratulyaṃ tvaṃ putraṃ vai janayiṣyasi // RKS_28.18 //</l>\n</lg>\n\n<lg>\n<l>tato varṣaśate pūrṇe tasya rājño mahātmanaḥ /</l>\n<l>vāmapārśvaṃ vinirbhidya sutaḥ sūrya ivāparaḥ // RKS_28.19 //</l>\n</lg>\n\n<lg>\n<l>niścakrāma mahātejā na ca taṃ mṛtyur āviśat /</l>\n<l>yuvanāśvasya nṛpates tadadbhutam ivābhavat // RKS_28.20 //</l>\n</lg>\n\n<lg>\n<l>taṃ draṣṭuṃ samupāgataḥ śakraṃ pṛcchanti taṃ devāḥ /</l>\n<l>sutaḥ kiṃ dhāsyatītyayam .... .... // RKS_28.21 //</l>\n</lg>\n\n<lg>\n<l>eṣa māṃ dhāsyatītyevaṃ śakraḥ provāca tān surān /</l>\n<l>pradeśinīṃ ca tasyāsye tataḥ śakraḥ samādadhau // RKS_28.22 //</l>\n</lg>\n\n<lg>\n<l>sa tāṃ bālas tato hṛṣṭaḥ papau tasya pradeśinīm /</l>\n<l>māndhāteti ca nāmāsya śakraścakre yathārthavat // RKS_28.23 //</l>\n</lg>\n\n<lg>\n<l>avāpya sa śiśus tatra śakradattāṃ pradeśinīm /</l>\n<l>avardhat mahīpālaḥ kiṃtu ṣoḍaśikāḥ samāḥ // RKS_28.24 //</l>\n</lg>\n\n<lg>\n<l>āyurvedādiśāstrāṇi divyaśāstrāṇi sarvaśaḥ /</l>\n<l>upatasthur mahārājaṃ dhyānamātreṇa taṃ tadā // RKS_28.25 //</l>\n</lg>\n\n<lg>\n<l>dhanurājagavaṃ nāma śarāśśṛṅgodbhavāś ca ye /</l>\n<l>abhedyaṃ kavacaṃ caiva sadyastam upatasthire // RKS_28.26 //</l>\n</lg>\n\n<lg>\n<l>so 'bhiṣikto maghavatā devaiḥ sārddhaṃ ca bhārata /</l>\n<l>dharmeṇa cākramal lokān sarvān viṣṇur iva kramaiḥ // RKS_28.27 //</l>\n</lg>\n\n<lg>\n<l>tasyā 'pratihataṃ cakraṃ pracacāra mahātmanaḥ /</l>\n<l>śatāni caiva rājānaḥ svayamevopatasthire // RKS_28.28 //</l>\n</lg>\n\n<lg>\n<l>tasyaivam abhavat pūrvaṃ vasudhā vasudhāpate /</l>\n<l>teneṣṭaṃ vividhair yajñair bahubhiś cāptadakṣiṇaiḥ // RKS_28.29 //</l>\n</lg>\n\n<lg>\n<l>hṛṣṭamanā mahātejāḥ svadharmaṃ prāpya puṣkalam /</l>\n<l>śakrasyārdhāsanaṃ dhīmān labdhavān amitadyutiḥ // RKS_28.30 //</l>\n</lg>\n\n<lg>\n<l>āpālitā ca pṛthivī tena dharmeṇa dhīmatā /</l>\n<l>nirjitā śāsanād eva saratnākarapattanā // RKS_28.31 //</l>\n</lg>\n\n<lg>\n<l>tatkṛtānāṃ mahārāja kratūnāṃ dakṣiṇāvatām /</l>\n<l>caturantā mahī vyāptā nāsīt kiṃcid anāvṛtam // RKS_28.32 //</l>\n</lg>\n\n<lg>\n<l>daśalakṣasahasrāṇi rājyaṃ tasya mahātmanaḥ /</l>\n<l>tena dvādaśavārṣikyām anāvṛṣṭyāṃ mahātmanā // RKS_28.33 //</l>\n</lg>\n\n<lg>\n<l>vṛṣṭiṃ ca sasyavṛddhyarthaṃ miṣatā vajrapāṇinā /</l>\n<l>tena somakulotpanno gandharvādhipatirmahān // RKS_28.34 //</l>\n</lg>\n\n<lg>\n<l>gatvā samānayan meghaṃ pramathyābhihitaḥ śaraiḥ /</l>\n<l>prajāś caturvidhās tena dhṛtās tatra mahātmanā // RKS_28.35 //</l>\n</lg>\n\n<lg>\n<l>tenāptās tapasā lokāḥ sthāpitāḥ svena tejasā /</l>\n<l>tasyaiva devavasatisthānam ādityatejasaḥ // RKS_28.36 //</l>\n</lg>\n\n<lg>\n<l>yasya puṇyatame deśe dṛśyate 'marakaṇṭakaḥ /</l>\n<l>iṣṭvā tatra kratuśatam oṅkārasyaiva cāgrataḥ // RKS_28.37 //</l>\n</lg>\n\n<lg>\n<l>rājñā ca parvate tasmin stotram etad udāhṛtam /</l>\n<l>namaste kālameghāya kālātmaka namo 'stu te // RKS_28.38 //</l>\n</lg>\n\n<lg>\n<l>kālādhipaṃ namaste 'stu kālarūpaḥ pravartase /</l>\n<l>kālātmā kālarūpeṇa viśvātmā viśvarūpadhṛk // RKS_28.39 //</l>\n</lg>\n\n<lg>\n<l>viśveśvara namaste 'stu kālatyāge pravartakaḥ /</l>\n<l>bhavāya bhavanāśāya bhavodbhava namo 'stu te // RKS_28.40 //</l>\n</lg>\n\n<lg>\n<l>oṃ namo mahādevāya śambhavāya bhavāya ca /</l>\n<l>ajapāya ajātāya ajāyatanamīḍhuṣe // RKS_28.41 //</l>\n</lg>\n\n<lg>\n<l>prabhavāya śivatarāya akṣamāya namo namaḥ /</l>\n<l>tryambakāya trimūrtāya trilokeśāya te namaḥ // RKS_28.42 //</l>\n</lg>\n\n<lg>\n<l>akālāya ajarāya amarāya namo namaḥ /</l>\n<l>oṃkāramādidevaṃ ca ye vai dhyāyanti nityaśaḥ // RKS_28.43 //</l>\n</lg>\n\n<lg>\n<l>na teṣāṃ punarāvṛttir ghore saṃsārasāgare /</l>\n<l>śrutvā stotram idaṃ devaḥ oṃkāraḥ kālarūpadhṛk // RKS_28.44 //</l>\n</lg>\n\n<lg>\n<l>pratyuvāca mahīpālaṃ devadeva umāpatiḥ /</l>\n<l>varaṃ vṛṇīṣva bhadraṃ te stotreṇānena suvrata // RKS_28.45 //</l>\n</lg>\n\n<p>tuṣṭo 'smīti na sandeho yatheṣṭaṃ tad dadāmyaham /</p>\n\n<p>māndhātovāca:\n<l>yadi tuṣṭo 'si deveśa varaṃ dātuṃ tvamicchasi // RKS_28.46 //</l></p>\n\n<lg>\n<l>vaidūryo nāma śailendro māndhātākhyānamarhati /</l>\n<l>devasthānam idaṃ deva tvat prasādād bhaviṣyati // RKS_28.47 //</l>\n</lg>\n\n<lg>\n<l>atra dānaṃ tapaḥ pūjā tathā prāṇavisarjanam /</l>\n<l>ye kurvanti narās teṣāṃ śivaloke nivāsitā // RKS_28.48 //</l>\n</lg>\n\n<lg>\n<l>tasya tadvacanaṃ śrutvā māndhātuḥ parameśvaraḥ /</l>\n<l>uvāca vacanaṃ devo māndhātāraṃ mahīpatim // RKS_28.49 //</l>\n</lg>\n\n<lg>\n<l>sarvametat nṛpaśreṣṭha matprasādād bhaviṣyati /</l>\n<l>evam astv iti taṃ coktvā varaṃ labdhvā mahīpati // RKS_28.50 //</l>\n</lg>\n\n<lg>\n<l>jagāma svāṃ purīṃ śīghraṃ yathā śakro 'marāvatīm /</l>\n<l>etat te sarvamākhyātaṃ māndhātuś caritaṃ mahat // RKS_28.51 //</l>\n</lg>\n\n<lg>\n<l>yo mamāgre mahīpāla dṛṣṭo 'drir vai tvayānagha /</l>\n<l>tadā prabhṛti māndhātā vaidūryo gīyate giriḥ // RKS_28.52 //</l>\n</lg>\n\n<lg>\n<l>asya tīrthasya māhātmyāt māndhātṛpramukhā nṛpāḥ /</l>\n<l>sarvakāmasamudyuktā loke krīḍanti vaiṣṇave // RKS_28.53 //</l>\n</lg>\n\n<l>śravaṇāt kīrtanād vā 'pi hayamedhaphalaṃ labhet // RKS_28.54 //</l>\n\n<p>iti śrīskandapurāṇe revākhaṇḍe māndhāturupākhyāne 'ṣṭāviṃśo 'dhyāya</p>\n\n<p>RKS adhyāya 29</p>\n\n<lg>\n<l>mārkaṇḍeya uvāca:</l>\n<l>kṛte yuge 'tha samprāpte balir nāma mahāsuraḥ /</l>\n<l>tasya putro mahāvīryaḥ sahasrabhujaviśrutaḥ // RKS_29.1 //</l>\n</lg>\n\n<lg>\n<l>divyaṃ varṣasahasraṃ tu tena cārādhito haraḥ /</l>\n<l>tuṣṭena tena samproktaḥ prārthayasva varaṃ vara // RKS_29.2 //</l>\n</lg>\n\n<lg>\n<l>yatkiṃcid vai varaṃ proktaṃ tad dāsyāmi na saṃśayaḥ /</l>\n<l>bāṇāsuro vadaty evaṃ yadi tuṣṭo 'si me prabho // RKS_29.3 //</l>\n</lg>\n\n<lg>\n<l>puraṃ bhavatu me divyamajeyaṃ sarvadaivataiḥ /</l>\n<l>tvām eva varjayitvā tu duṣprāpyaṃ sarvadaivataiḥ // RKS_29.4 //</l>\n</lg>\n\n<lg>\n<l>mayi tiṣṭhati yat tiṣṭhet mayi gacchati gacchatu /</l>\n<l>kāmikaṃ bhavanaṃ deva pura bhavatu me tadā // RKS_29.5 //</l>\n</lg>\n\n<lg>\n<l>ukto bāṇāsuras tena baliputro mahāyaśāḥ /</l>\n<l>viṣṇunābhihitaś cāsau kiṃ tvayā prārthito haraḥ // RKS_29.6 //</l>\n</lg>\n\n<lg>\n<l>bāṇa uvāca:</l>\n<l>mahyaṃ dattaṃ maheśena puram puravarottamam /</l>\n<l>ajeyaṃ sarvadevānām asurāṇāṃ ca durlabham // RKS_29.7 //</l>\n</lg>\n\n<lg>\n<l>yadi dattaṃ maheśena puraṃ tubhyaṃ yathepsitam /</l>\n<l>mayā 'pi te pradattaṃ ca dvitīyaṃ tādṛśaṃ puram // RKS_29.8 //</l>\n</lg>\n\n<lg>\n<l>viṣṇunā 'pi puraṃ dattaṃ dvitīyaṃ ca manoramam /</l>\n<l>ekībhūtau tu tau devāyūcatus tau baleḥ sutam // RKS_29.9 //</l>\n</lg>\n\n<lg>\n<l>gaccha bāṇāsura kṣipraṃ yatrāste kamalāsanaḥ /</l>\n<l>gatas tatra baleḥ putro yatrātiṣṭhat pitāmahaḥ // RKS_29.10 //</l>\n</lg>\n\n<lg>\n<l>pariṣvajya svahastena pṛṣṭaś caiva svayambhuvā /</l>\n<l>bahuvarṣasahasraṃ tu tapo ghoraṃ tvayā kṛtam // RKS_29.11 //</l>\n</lg>\n\n<lg>\n<l>varas tu kastvayā prāptas tapasārādhya śaṅkaram /</l>\n<l>brahmaṇo vacanaṃ śrutvā pratyuvāca mahāsuraḥ // RKS_29.12 //</l>\n</lg>\n\n<lg>\n<l>mayā tu prārthito rudro dattas tena prasādataḥ /</l>\n<l>kāmarūpaṃ puraṃ prāptaṃ manoramyaṃ manoramam // RKS_29.13 //</l>\n</lg>\n\n<lg>\n<l>tādṛśaṃ tu puraṃ dattaṃ dvitīyaṃ viṣṇunā punaḥ /</l>\n<l>bāṇāsuravacaḥ śrutvā pratyuvāca mahāsuram // RKS_29.14 //</l>\n</lg>\n\n<lg>\n<l>tvayā tu prārthito rudro dattaṃ tena mahātmanā /</l>\n<l>mayā 'pi te puraṃ dattaṃ tenāsau tripuraḥ smṛtaḥ /</l>\n<l>evaṃ prāptavaro rājan mahābalaparākramaḥ // RKS_29.15 //</l>\n</lg>\n\n<lg>\n<l>sahasrabhujavistīrṇas tvavadhyaḥ sarvadaivataiḥ /</l>\n<l>purāṇi dānavānāṃ tu amarāṇāṃ tu yāni ca // RKS_29.16 //</l>\n</lg>\n\n<lg>\n<l>yakṣavidyādharāṇāṃ tu gandharvāṇāṃ ca rakṣasām /</l>\n<l>bhagnāni tāni sarvāṇi sthaṇḍilāni hṛtāni ca // RKS_29.17 //</l>\n</lg>\n\n<lg>\n<l>bhagnāmarāvatī tena purā śakrasya bhārata /</l>\n<l>tripuraṃ hyabhavat sarvaṃ kailāsaḥ kevalaṃ pṛthak // RKS_29.18 //</l>\n</lg>\n\n<lg>\n<l>udvignamānasā devā harapārśvam upāyayuḥ /</l>\n<l>varo dattas tvayā tasmai brahmaṇā viṣṇunāpi ca // RKS_29.19 //</l>\n</lg>\n\n<lg>\n<l>tena sārdhaṃ tu saṃgrāme śaktir nāstīti kasyacit /</l>\n<l>yas tasya puratas tiṣṭhet tam asau bhasmatāṃ nayet // RKS_29.20 //</l>\n</lg>\n\n<lg>\n<l>evaṃ śrutvā śivo vākyaṃ paraṃ kautūhalaṃ tataḥ /</l>\n<l>saṃpreṣitās tadā devā brahmaviṣṇupurogamāḥ // RKS_29.21 //</l>\n</lg>\n\n<lg>\n<l>sametya gamyatāṃ devās triṃśatkoṭyo mahābalāḥ /</l>\n<l>vināśayata yatnena tripuraṃ purasaṃsthitam // RKS_29.22 //</l>\n</lg>\n\n<lg>\n<l>tato gatāḥ surāḥ sarve baddhavairāḥ sahasraśaḥ /</l>\n<l>vāṇāsurapuraṃ yatra sutīkṣṇaniśitāyudhāḥ // RKS_29.23 //</l>\n</lg>\n\n<lg>\n<l>suyuddhabalasampannāḥ sarve te balaśālinaḥ /</l>\n<l>mārgaṃ puraṃ ca deśaṃ ca chādayanto ghanā iva // RKS_29.24 //</l>\n</lg>\n\n<lg>\n<l>saṃkṣiptenaiva kālena manasā cintitena ca /</l>\n<l>sarve te tripuraṃ prāptā dhanuḥ kṣiptāḥ śarā iva // RKS_29.25 //</l>\n</lg>\n\n<lg>\n<l>draṣṭuṃ daśa diśas tena preṣitā ye ca kiṅkarāḥ /</l>\n<l>ūcur bāṇāsuraṃ te tu niścintas tvaṃ kathaṃ prabho // RKS_29.26 //</l>\n</lg>\n\n<lg>\n<l>uktaṃ bāṇāsureṇā 'pi varo 'dya saphalo mama /</l>\n<l>samīhitaphalaṃ prāptaṃ kuto gacchanti te surāḥ // RKS_29.27 //</l>\n</lg>\n\n<lg>\n<l>tena te kṣaṇamātreṇa sarve devā jitās tadā /</l>\n<l>hṛtāni ca tato 'strāṇi pātra bhojanaṃ yathā // RKS_29.28 //</l>\n</lg>\n\n<lg>\n<l>indrasyāpi hṛtaṃ vajraṃ cakraṃ vai keśavasya tu /</l>\n<l>jalaṃ pitāmahasyāpi pāśaṃ ca varuṇasya ca // RKS_29.29 //</l>\n</lg>\n\n<lg>\n<l>kubaresya gadāṃ caiva marutaścāṅkuśaṃ tathā /</l>\n<l>yamasyāpahṛto daṇḍaḥ śaktir vaiśvānarasya ca // RKS_29.30 //</l>\n</lg>\n\n<lg>\n<l>kāmarūpaṃ puraṃ tasya haradattaṃ prasādataḥ /</l>\n<l>na śakyate suraiḥ sarvair brahmaviṣṇupurogamaiḥ // RKS_29.31 //</l>\n</lg>\n\n<lg>\n<l>bādhituṃ daityarājasya samantān militair api /</l>\n<l>surā bāṇāsureṇaiva tato yuddhe parājitāḥ // RKS_29.32 //</l>\n</lg>\n\n<lg>\n<l>bhagnāstūtsāharahitā harapārśvam upāgatāḥ /</l>\n<l>śivenoktās tu te sarve tatra gatvā tu kiṃ kṛtam // RKS_29.33 //</l>\n</lg>\n\n<lg>\n<l>saṃgrāmaḥ kīdṛśas tena bhavadbhiḥ saha nirmitaḥ /</l>\n<l>tataḥ kiṃ kathyate deva na śaktās tasya karmaṇi // RKS_29.34 //</l>\n</lg>\n\n<lg>\n<l>na tena saha saṃgrāme sammukhaṃ kenacit kṛtam /</l>\n<l>devatāvacanaṃ śrutvā kruddhaḥ provāca śaṅkaraḥ // RKS_29.35 //</l>\n</lg>\n\n<lg>\n<l>tripuraṃ ca mahāduṣṭām imaṃ vyāpādayāmyaham /</l>\n<l>athavā cāpam ākṛṣya hy asuraṃ pradahāmy aham // RKS_29.36 //</l>\n</lg>\n\n<lg>\n<l>yena jīvan naro yas tu surāṇāṃ kiṅkaro bhavet /</l>\n<l>pativratā prasādenā tripuraṃ ca surāsuraiḥ // RKS_29.37 //</l>\n</lg>\n\n<lg>\n<l>na śakyaṃ dharṣituṃ tasmān nāradaṃ preṣayāmy aham /</l>\n<l>nāradaḥ preṣitas tatra kṣobhaya tvaṃ pativratāḥ // RKS_29.38 //</l>\n</lg>\n\n<lg>\n<l>evam uktas tu devarṣir bāṇāsurapuraṃ yayau /</l>\n<l>tvaritaṃ puramadhye tu yatra bāṇāsuro nṛpaḥ // RKS_29.39 //</l>\n</lg>\n\n<lg>\n<l>taṃ tu deva ṛṣiṃ dṛṣṭvā hyasuro vākyam abravīt /</l>\n<l>namaskṛtya ca sāṣṭāṅgam arghapādyaiḥ prapūjya ca // RKS_29.40 //</l>\n</lg>\n\n<lg>\n<l>kuto 'trāgamanaṃ te 'dya kiṃ vā kāryaṃ mahāmune /</l>\n<l>tasya tadvacanaṃ śrutvā muniḥ provāca taṃ tadā // RKS_29.41 //</l>\n</lg>\n\n<lg>\n<l>kuśalaṃ te baleḥ putrasādaraṃ tu punaḥ punaḥ /</l>\n<l>bāṇāsuro 'bravīd vākyaṃ kuśalaṃ tava darśanāt // RKS_29.42 //</l>\n</lg>\n\n<lg>\n<l>devarṣir upaviṣṭas tu divyāsanasuśobhitaḥ /</l>\n<l>rājñī cābhyarcayat tatra sa tasyai nāradas tadā // RKS_29.43 //</l>\n</lg>\n\n<lg>\n<l>purāṇavedabāhyāni vṛttānyādeśayan muniḥ /</l>\n<l>nārīṇāṃ calitaṃ cittaṃ kṛtvā devamunis tadā // RKS_29.44 //</l>\n</lg>\n\n<lg>\n<l>āgato nāradaḥ śrīmān kailāsaṃ parvatottamam /</l>\n<l>namaskṛtya mahādevaṃ vṛttāntaṃ saṃnyavedayat // RKS_29.45 //</l>\n</lg>\n\n<lg>\n<l>ghātaya tripuraṃ deva sapuraṃ surakaṇṭakam /</l>\n<l>nirgatas tu haras tasmāt kailāsanilayāt prabhuḥ // RKS_29.46 //</l>\n</lg>\n\n<lg>\n<l>svakīyenaiva mārgeṇa yatra 'sau tripura 'suraḥ /</l>\n<l>devī caṇḍeśvaro nandī mahākālo maheśvaraḥ // RKS_29.47 //</l>\n</lg>\n\n<lg>\n<l>vṛṣo bhṛṅgiriṭiś caiva vighneśaḥ skanda eva ca /</l>\n<l>puṣpadanto mahāvīro ghaṇṭākarṇo mahodaraḥ // RKS_29.48 //</l>\n</lg>\n\n<lg>\n<l>gomukho hastikarṇaś ca sthūlajaṅgho vṛkodaraḥ /</l>\n<l>gaṇāḥ pañcadaśa tv ete haratulyaparākramāḥ // RKS_29.49 //</l>\n</lg>\n\n<lg>\n<l>asti siddho mahākṣetraṃ śrīśailo nāmaparvataḥ /</l>\n<l>tatra sthitvā mahādevo hantavyas tripuraḥ priye // RKS_29.50 //</l>\n</lg>\n\n<lg>\n<l>sthānaṃ māheśvaraṃ cakre vyāpī tatra pinākadhṛk /</l>\n<l>ekapādena brahmāṇḍaṃ pātālaṃ cāpareṇa ca // RKS_29.51 //</l>\n</lg>\n\n<lg>\n<l>himavantaṃ dhanuḥ kṛtvā guṇaṃ kṛtvā tu vāsukim /</l>\n<l>śaraṃ vaiśvānaraṃ kṛtvā tasyā 'graṃ kālam eva tu // RKS_29.52 //</l>\n</lg>\n\n<lg>\n<l>rathaṃ bhūmaṇḍalaṃ kṛtvā vedān kṛtvā hayāṃs tathā /</l>\n<l>raśmīṃstakṣakakarkoṭau brahmāṇaṃ sārathiṃ svayam // RKS_29.53 //</l>\n</lg>\n\n<lg>\n<l>cakrarakṣaṃ vāsudevamaghoraṃ mantrasaptakam /</l>\n<l>tathā pāśupataṃ caiva mantrarājaṃ tathaiva ca // RKS_29.54 //</l>\n</lg>\n\n<lg>\n<l>divyaṃ varṣasahasraṃ tu sthānaṃ kṛtvā sthito 'bhavat /</l>\n<l>tiṣṭhato mama tatraiva kālena mahatā priye // RKS_29.55 //</l>\n</lg>\n\n<lg>\n<l>lakṣyālakṣye tanū kṛtvā gaṇeśo vighnamācarat /</l>\n<l>vāmapādanakhāgreṇa calitaḥ sthānakād aham // RKS_29.56 //</l>\n</lg>\n\n<lg>\n<l>tato mayā hato nā 'sau rakṣituṃ tripuraṃ katham /</l>\n<l>pravṛtto 'si gaṇādhīśa jagadvidhvaṃsakārakam // RKS_29.57 //</l>\n</lg>\n\n<lg>\n<l>iti tasya vacaḥ śrutvā vighneśo vākyam abravīt /</l>\n<l>ahaṃ na vighnaye tvāṃ cet katham anye 'rcayanti mām // RKS_29.58 //</l>\n</lg>\n\n<lg>\n<l>apūjite mayi vibho yaḥ kāryaṃ kartum icchati /</l>\n<l>tasmai vighnaṃ pradāsyāmi surāsuragaṇeṣvapi // RKS_29.59 //</l>\n</lg>\n\n<lg>\n<l>evam astv iti taṃ prāha śaṅkaraḥ tad anantaram /</l>\n<l>vadhyaṃ caiva gato lakṣyaṃ saṃśaktas tripuraṃ prati // RKS_29.60 //</l>\n</lg>\n\n<lg>\n<l>tāpaso 'yaṃ durācāro daityaḥ parapuraṃ jayaḥ /</l>\n<l>vināśāyā 'sya duṣṭasya kaṃcāhaṃ preṣaye śaram // RKS_29.61 //</l>\n</lg>\n\n<lg>\n<l>tripurasya vadhārthāya kṣipraṃ pāśupataṃ mahat /</l>\n<l>astram anyad vidhāsyāmīty uktvā devo haraḥ puram // RKS_29.62 //</l>\n</lg>\n\n<lg>\n<l>aghorāstreṇa tad dagdhaṃ trikhaṇḍaṃ jarjarīkṛtam /</l>\n<l>pātitaṃ tu jale tatra tato māṃ śaraṇaṃ gatāḥ // RKS_29.63 //</l>\n</lg>\n\n<lg>\n<l>bhavāni dānavaiḥ sārddhaṃ teṣāṃ patnyaḥ sutekṣaṇāḥ /</l>\n<l>āpatanti rudantyas tāḥ śataśo 'tha sahasraśaḥ // RKS_29.64 //</l>\n</lg>\n\n<lg>\n<l>sarvāsāṃ nirdayo vahṇiḥ sa dadāha patīṃs tathā /</l>\n<l>śrīśaile patitaṃ caikam anyac cāmarakaṇṭake // RKS_29.65 //</l>\n</lg>\n\n<lg>\n<l>gaṅgāsāgarasambhede tṛtīyaṃ ca tathā priye /</l>\n<l>putrapautrakalatrāṇi maṇihemapurāṇi ca // RKS_29.66 //</l>\n</lg>\n\n<lg>\n<l>vināśaṃ yānti tān yatra liṅgamekaṃ na naśyati /</l>\n<l>liṅgānāṃ navakoṭīnāṃ yadyekam api dahyate // RKS_29.67 //</l>\n</lg>\n\n<lg>\n<l>prāṇatyāgaṃ kariṣyāmi hutāśe 'smiṃs tadā dhruvam /</l>\n<l>dagdhaṃ tu tripuraṃ kṛtsnam aghorāstreṇa dāruṇam // RKS_29.68 //</l>\n</lg>\n\n<lg>\n<l>pātitaṃ narmadā madhye jvalatkālānalaprabham /</l>\n<l>tad bhittvā saptapātālaṃ rasātalatalaṃ yayau // RKS_29.69 //</l>\n</lg>\n\n<lg>\n<l>tena jāleśvaraṃ tīrthaṃ triṣu lokeṣu viśrutam /</l>\n<l>arcanāt tasya devasya mucyate brahmahatyayā // RKS_29.70 //</l>\n</lg>\n\n<lg>\n<l>kalpakoṭisahasrāṇi vasec chivapure sukhī /</l>\n<l>tatra snātvā divaṃ yānti ye mṛtā na punarbhavāḥ // RKS_29.71 //</l>\n</lg>\n\n<lg>\n<l>tilodakapradānena piṇḍapātena bhārata /</l>\n<l>pitaras tasya tṛpyanti śivo yāvac ca kalpagā // RKS_29.72 //</l>\n</lg>\n\n<lg>\n<l>sārddhakoṭiś ca liṅgānāṃ gaṅgāsāgarasaṅgame /</l>\n<l>sārddhakoṭiś ca patitā liṅgānāṃ puravardhane // RKS_29.73 //</l>\n</lg>\n\n<lg>\n<l>daśārdhakoṭiḥ patitā śrīśaile tripurāntike /</l>\n<l>tisraḥ koṭyārdhakoṭī ca patitāmarakaṇṭake // RKS_29.74 //</l>\n</lg>\n\n<lg>\n<l>etāni bāṇaliṅgāni bhuktimuktipradāni tu /</l>\n<l>tripuraghnam aghorāstraṃ jvalatkālāgnirudravat // RKS_29.75 //</l>\n</lg>\n\n<lg>\n<l>kalpagāṃ varjayitvā tu kānyā dhārayituṃ kṣamā /</l>\n<l>etādṛśaṃ tu patitaṃ tadastraṃ kalpagājale // RKS_29.76 //</l>\n</lg>\n\n<lg>\n<l>jāleśvaraṃ tu kathitaṃ tripuraghnam idaṃ tava /</l>\n<l>etat tīrthaṃ na jānanti lokāśca sacarācarāḥ // RKS_29.77 //</l>\n</lg>\n\n<lg>\n<l>dahantaṃ tripuraṃ dṛṣṭvā devā vismayamāgatāḥ /</l>\n<l>brahmādyā devatā yena saṃgrāmeṣu parājitāḥ // RKS_29.78 //</l>\n</lg>\n\n<lg>\n<l>śareṇaikena tadvīryaṃ kṛtaṃ bhasmaikapuñjavat /</l>\n<l>bāṇāsuraḥ pure dagdhe bhītaḥ stotramidaṃ jagau // RKS_29.79 //</l>\n</lg>\n\n<lg>\n<l>oṃ namo 'nādideveśa vighneśvara maheśvara /</l>\n<l>sarvajñājñānahṛj jñānapradānaika namo 'stu te // RKS_29.80 //</l>\n</lg>\n\n<lg>\n<l>anantaguṇaratnāya pareśāya namo 'stu te /</l>\n<l>parātpara parātīta utpattisthānakāraka // RKS_29.81 //</l>\n</lg>\n\n<lg>\n<l>sarvārthasādhanopāya viśveśvara namo 'stu te /</l>\n<l>nirañjana nirādhāra svabhāva nirupadrava // RKS_29.82 //</l>\n</lg>\n\n<lg>\n<l>prasannaparameśāna yogeśvara namo 'stu te /</l>\n<l>asuraghna piśācaghna bhūtavetālanāśana // RKS_29.83 //</l>\n</lg>\n\n<lg>\n<l>bhūtanātha jagannātha sarvādhāra namo 'stu te /</l>\n<l>sṛṣṭisaṃhāra nirvāṇasaptapātālasaṃśraya // RKS_29.84 //</l>\n</lg>\n\n<lg>\n<l>śrīkaṇṭha nīlakaṇṭheśa mahākaṇṭha namo 'stu te /</l>\n<l>tryambakāya triśūlāya trilokāya ca te namaḥ // RKS_29.85 //</l>\n</lg>\n\n<lg>\n<l>kapāline kapālaiś ca baddhāṅga śaśiśekhara /</l>\n<l>umākāntārdhadehāya surāsuranamaskṛta // RKS_29.86 //</l>\n</lg>\n\n<lg>\n<l>yatra tvaṃ rūpasaṃsthaṃ calamacalatanuṃ vyāpakaṃ lakṣyahīnaṃ tejo 'bhyantar marālaṃ ghanam aghanam ajaṃ sphāṭikaṃ sphāṭikābham /</l>\n<l>raktaṃ nīlaṃ ca pītaṃ sitam asitamanekālparūpaṃ prayuktaṃ madhyāntādivyapetaṃ sphuṭatanur ahitaṃ liṅgarūpaṃ namāmi // RKS_29.87 //</l>\n</lg>\n\n<lg>\n<l>madhyāhne lakṣyayogena hṛdayakamale dhāraṇīśe na haṃse nākāśe vāyutattve 'naladharaṇijale vidyate naiva śakyam /</l>\n<l>no nāde naiva vindau na karaṇanilaye nādimadhyāvasāne sthāneṣveṣu prabuddho na ca niyamayituṃ yaṃ sadādyaṃ namāmi // RKS_29.88 //</l>\n</lg>\n\n<lg>\n<l>jihvācāpalyabhāvena varṇitaṃ me mahāprabho /</l>\n<l>kṣantavyaṃ tatsureśāna kastvāṃ varṇayituṃ kṣamaḥ // RKS_29.89 //</l>\n</lg>\n\n<lg>\n<l>mārkaṇḍeya uvāca:</l>\n<l>śrutvā stutiṃ ca bāṇasya tuṣṭo 'sau bhagavān haraḥ /</l>\n<l>uvāca vacanaṃ śambhur asuraṃ prati bhārata // RKS_29.90 //</l>\n</lg>\n\n<lg>\n<l>sevāparādhajo hy eṣa kṣāntaste daityanāyaka /</l>\n<l>varaṃ vṛṇīṣva bhadraṃ te yat te manasi vartate // RKS_29.91 //</l>\n</lg>\n\n<lg>\n<l>śivasya vacanaṃ śrutvā bāṇo daityapatis tadā /</l>\n<l>praṇamya cābravīd vākyaṃ surāsuranamaskṛtam // RKS_29.92 //</l>\n</lg>\n\n<lg>\n<l>yadi tuṣṭo 'si me deva varaṃ dātuṃ tvamicchasi /</l>\n<l>anenaiva śarīreṇa sāntaḥ puraparicchadaḥ // RKS_29.93 //</l>\n</lg>\n\n<lg>\n<l>tava lokaṃ gamiṣyāmi yatra janma na vidyate /</l>\n<l>atrotpattivipattibhyāṃ nirviṇṇo 'surayoniṣu // RKS_29.94 //</l>\n</lg>\n\n<lg>\n<l>tribhir devaiḥ puraṃ dattaṃ bhinnaṃ tat puraṃ tvayā /</l>\n<l>kathaṃ tat patitaṃ bhūmau gahanā karmaṇāṃ gatiḥ // RKS_29.95 //</l>\n</lg>\n\n<lg>\n<l>dātābaliḥ prārthayitā ca viṣṇurdānaṃ mahī vājimakhasya kālaḥ /</l>\n<l>āsīt phalaṃ bandhanam eva tasya namo 'stu tasyai bhavitavyatāyai // RKS_29.96 //</l>\n</lg>\n\n<lg>\n<l>svargo durgaḥ surāḥ sainyaṃ gajāścairāvatādayaḥ /</l>\n<l>śastraṃ vajram avāpyāste yatra devo bṛhaspatiḥ // RKS_29.97 //</l>\n</lg>\n\n<lg>\n<l>nirjito meghanādena daśānanasutena ca /</l>\n<l>sarvamātmavaśaṃ nītaṃ daivaṃ hi balavattaram // RKS_29.98 //</l>\n</lg>\n\n<lg>\n<l>bāṇāsuravacaḥ śrutvā devadevo varapradaḥ /</l>\n<l>mama bhaktiprasādena madantikam avāpsyasi // RKS_29.99 //</l>\n</lg>\n\n<lg>\n<l>tato bāṇāsuraḥ śrīmān devadevaprasādataḥ /</l>\n<l>divyayānasamārūḍhaḥ surāsuranamaskṛtaḥ // RKS_29.100 //</l>\n</lg>\n\n<lg>\n<l>prāyāc chivapuraṃ yatra devadevo maheśvaraḥ /</l>\n<l>narmadā sā 'bravīd vākyaṃ śambhuṃ prati viśāmpate // RKS_29.101 //</l>\n</lg>\n\n<lg>\n<l>bindumātraṃ na me dagdham aghorāstreṇa śaṅkara /</l>\n<l>dadāha tripuraṃ kṛtsnaṃ jvalatkālānalaprabham // RKS_29.102 //</l>\n</lg>\n\n<p>śāntaṃ ca mama toyena rasātalatalaṃ yayau /</p>\n\n<p>īśvara uvāca:\n<l>puraṃ tu nikhilaṃ dagdham aghorāstraṃ sudussaham // RKS_29.103 //</l></p>\n\n<lg>\n<l>sūryakoṭisamaprakhyaṃ madhyadeśe tavāmbhasaḥ /</l>\n<l>agamat saumyarūpatvaṃ prabhāvāt tava narmade // RKS_29.104 //</l>\n</lg>\n\n<lg>\n<l>saritaḥ sāgarāḥ śailā gaṅgādyāś ca sahasraśaḥ /</l>\n<l>gopyaṃ tatkṣaṇamātreṇa bhasmapuñjo yathā jalam // RKS_29.105 //</l>\n</lg>\n\n<lg>\n<l>soḍhuṃ kā 'nyā saricchreṣṭhā tvāṃ vinā bhuvi kalpage /</l>\n<l>evam uktvā yayau devaḥ surāsuranamaskṛtaḥ // RKS_29.106 //</l>\n</lg>\n\n<lg>\n<l>etat te kathitaṃ bhūpa ākhyānaṃ śrutisammitam /</l>\n<l>jāleśvarasya tīrthasya samāsena yudhiṣṭhira // RKS_29.107 //</l>\n</lg>\n\n<lg>\n<l>sevyate tena kāryeṇa narmadā saptakalpagā /</l>\n<l>śravaṇāt kīrtanāt tasya rudrasyānucaro bhavet // RKS_29.108 //</l>\n</lg>\n\n<p>iti śrīskandapurāṇe revākhaṇḍe 'mareśvaramāhātye ekonatriṃśo 'dhyāyaḥ ||</p>\n\n<p>RKS adhyāya 30</p>\n\n<lg>\n<l>mārkaṇḍeya uvāca:</l>\n<l>ṛṣīṇāmayutaṃ rājan naimiṣāraṇyavāsinām /</l>\n<l>gargaś ca śaunako dakṣaḥ sarveṣāṃ dharmataḥ pitā // RKS_30.1 //</l>\n</lg>\n\n<lg>\n<l>teṣāṃ nivasatāṃ tatra āścaryam abhavat nṛpa /</l>\n<l>hiraṇyā nāma nagarī dṛṣṭā vā yadi vā śrutā // RKS_30.2 //</l>\n</lg>\n\n<lg>\n<l>hiraṇyavegā nāmnī tu nadīpuṣpaphaladrumā /</l>\n<l>dhanadasya purī ramyā dhanāḍhyā ca yathā sthitā // RKS_30.3 //</l>\n</lg>\n\n<lg>\n<l>sāptabhaumair gṛhair ramyair hemaprākāratoraṇaiḥ /</l>\n<l>veṇuvīṇāninādaughair gandharvair nāditāyutaiḥ // RKS_30.4 //</l>\n</lg>\n\n<lg>\n<l>nāgarāḥ pūjitāḥ sarve 'trādhiṣṭhitadhanānvitāḥ /</l>\n<l>agnihotraiś ca vidvadbhir brāhmaṇair vedapāragaiḥ // RKS_30.5 //</l>\n</lg>\n\n<lg>\n<l>evaṃ vidhā purī ramyā sarvotsavasamanvitā /</l>\n<l>akāle mriyate yas tu sa rājñā gṛhyate punaḥ // RKS_30.6 //</l>\n</lg>\n\n<lg>\n<l>mudā paramayā yukto vitteśo dhanado yathā /</l>\n<l>prajāpatiṃ saṃpapraccha brahmaṇo mānasaṃ sutam // RKS_30.7 //</l>\n</lg>\n\n<lg>\n<l>praṇipatya namaskṛtya dakṣaṃ taṃ munipuṅgavam /</l>\n<l>anekāni sahasrāṇi munīnāṃ brahmavarcasām // RKS_30.8 //</l>\n</lg>\n\n<lg>\n<l>sautrāmaṇiḥ somasaṃsthā kasmin deśe ca siddhyati /</l>\n<l>ācakṣva muniśārdūla yataḥ tvaṃ sarvadharmavit // RKS_30.9 //</l>\n</lg>\n\n<lg>\n<l>hiraṇyabāhuṃ provāca dakṣo vaivasvataṃ tadā /</l>\n<l>tīrthaṃ hi puṣkaraṃ nāma triṣu lokeṣu viśrutam // RKS_30.10 //</l>\n</lg>\n\n<lg>\n<l>tasminn iṣṭaṃ hutaṃ rājan sarvaṃ koṭiguṇaṃ bhavet /</l>\n<l>brāhmaṇānāṃ prasādena nā 'tra kāryā vicāraṇā // RKS_30.11 //</l>\n</lg>\n\n<lg>\n<l>tasya tad vacanaṃ śrutvā rājā provāca taṃ munim /</l>\n<l>niṣpādyatāṃ ca yajño me bhagavan puṣkare śubhe // RKS_30.12 //</l>\n</lg>\n\n<lg>\n<l>mānasaṃ brahmaṇaḥ putraṃ sarvavedaviśāradam /</l>\n<l>tvāmṛte dīkṣituṃ kasya śaktir asmin mahītale // RKS_30.13 //</l>\n</lg>\n\n<lg>\n<l>evam astv iti taṃ prāha dakṣo rājarṣisattamam /</l>\n<l>tato jagāma rājarṣiḥ puṣkaraṃ sarvasambhṛtaḥ // RKS_30.14 //</l>\n</lg>\n\n<lg>\n<l>gavāṃ ca daśalakṣāṇi sārddhaṃ lakṣaṃ tu vājinām /</l>\n<l>dvipañcāśat sahasrāṇi gajendrāṇāṃ rathāyutam // RKS_30.15 //</l>\n</lg>\n\n<lg>\n<l>maṇimāṇikyaratnāni vastrāṇy ābharaṇāni ca /</l>\n<l>teṣāṃ saṃkhyā na vidyeta kuberasya dhanaṃ yathā // RKS_30.16 //</l>\n</lg>\n\n<lg>\n<l>tato bhakṣāṇi bhojyāni pānāni vividhāni ca /</l>\n<l>evaṃ pravartito yajñaḥ pavitre śreṣṭhapuṣkare // RKS_30.17 //</l>\n</lg>\n\n<lg>\n<l>āhūtaś ca tato brahmā śakraś cāpi sureśvaraḥ /</l>\n<l>anyadevaiś ca kiṃ kāryaṃ tābhyāṃ sarvaṃ prapūjitam // RKS_30.18 //</l>\n</lg>\n\n<lg>\n<l>na rudro yajñabhāgārho vāsudevaḥ tvayājakaḥ /</l>\n<l>na cādityo na varuṇo na devā na ca candramāḥ // RKS_30.19 //</l>\n</lg>\n\n<lg>\n<l>vedamūlo yato yajño rājñaś cāmitatejasaḥ /</l>\n<l>vedanirghoṣaśabdena yajñadhūmena bhārata // RKS_30.20 //</l>\n</lg>\n\n<lg>\n<l>rodasyanantaraṃ rājan sarvam eva prapūritam /</l>\n<l>etasminn antare yajñacchidrānveṣaṇatatparāḥ // RKS_30.21 //</l>\n</lg>\n\n<lg>\n<l>samprāptā rājaśārdūla balena balavattarāḥ /</l>\n<l>parājayaṃ ca devānām asurāṇāṃ jayaṃ tathā // RKS_30.22 //</l>\n</lg>\n\n<lg>\n<l>kartuṃ prasthāpitāḥ sarve hy asurā devakaṇṭakāḥ /</l>\n<l>tebhyo niketunā proktaṃ daityānām īśvareṇa hi // RKS_30.23 //</l>\n</lg>\n\n<lg>\n<l>na rudro 'sti na viṣṇur vā brahmāste sa tu pūjakaḥ /</l>\n<l>na kartavyaṃ bhayaṃ teṣāṃ brāhmaṇā jñānadurbalāḥ // RKS_30.24 //</l>\n</lg>\n\n<lg>\n<l>gacchantu dānavā daityā bhūtavetālarākṣasāḥ /</l>\n<l>pibantu somaṃ yajñāṅgaṃ bhakṣayantu tathā dvijān // RKS_30.25 //</l>\n</lg>\n\n<lg>\n<l>vidhvaṃsitas tato yajño brāhmaṇāś caiva bhakṣitāḥ /</l>\n<l>agnirvināśito yajñayūpaś ca yajñamaṇḍapaḥ // RKS_30.26 //</l>\n</lg>\n\n<lg>\n<l>ṛṣīṇāṃ dharṣitāḥ patnyo nagnarūpais tathā balāt /</l>\n<l>kumārā ṛṣayaś caiva bhayārtāḥ prāṇapīḍitāḥ // RKS_30.27 //</l>\n</lg>\n\n<lg>\n<l>praṇaṣṭaś ca tato brahmā śakro devagaṇaiḥ saha /</l>\n<l>evaṃ yajñe ca vidhvaste cakravartī nṛpottamaḥ // RKS_30.28 //</l>\n</lg>\n\n<lg>\n<l>hiraṇyabāhuḥ kupito brāhmaṇān prati bhārata /</l>\n<l>pāpiṣṭhāś ca durācārā gatās te bhikṣukā dvijāḥ // RKS_30.29 //</l>\n</lg>\n\n<lg>\n<l>svasthānaṃ ca gatā daityā gṛhītvā yajñasambhṛtim /</l>\n<l>ekākī hayamāruhya saha patnyā vrajāmy aham // RKS_30.30 //</l>\n</lg>\n\n<lg>\n<l>na pauruṣasya kālo 'yaṃ kopasya ca kathaṃcana /</l>\n<l>śambhurna devatā yatra śaṅkhacakragadādharaḥ // RKS_30.31 //</l>\n</lg>\n\n<lg>\n<l>kathaṃ siddhyati yajñau 'sau na sūryo naiva candramāḥ /</l>\n<l>lolupā brāhmaṇāḥ pāpāḥ tvaśaktā yajñarakṣaṇe // RKS_30.32 //</l>\n</lg>\n\n<lg>\n<l>yadi me vidyate satyaṃ bhavantu brahmarākṣasāḥ /</l>\n<l>sakaṇṭake nirudake pradeśe naṣṭacetanāḥ // RKS_30.33 //</l>\n</lg>\n\n<lg>\n<l>dakṣādyair brāhmaṇaiḥ sarvaiḥ so 'bhiśapto mahīpatiḥ /</l>\n<l>arakṣitā tvaṃ yajñasya kṣatriyāṇāṃ tathā 'dhamaḥ // RKS_30.34 //</l>\n</lg>\n\n<lg>\n<l>kharo dvādaśavarṣāṇi bhaviṣyasi na saṃśayaḥ /</l>\n<l>śāpād babhūvuranyo 'nyaṃ te kharabrahmarākṣasāḥ // RKS_30.35 //</l>\n</lg>\n\n<lg>\n<l>etat te kathitaṃ vṛttaṃ na haro na hariḥ prabhuḥ /</l>\n<l>na yajño na ca tad dānaṃ na tapo 'dhyayanaṃ na ca // RKS_30.36 //</l>\n</lg>\n\n<lg>\n<l>vedoktaṃ karma na brāhmyaṃ na dharmaṃ na triviṣṭapam /</l>\n<l>na vrataṃ vaṣaṭkāraḥ sarvapāpapraṇāśanaḥ // RKS_30.37 //</l>\n</lg>\n\n<lg>\n<l>etasminn antare rājan devarṣir nāradas tadā /</l>\n<l>ājagāma kratuṃ draṣṭuṃ puṣkaraṃ prati bhārata // RKS_30.38 //</l>\n</lg>\n\n<lg>\n<l>tato viplāvite yajñe daityair duṣkṛtikāribhiḥ /</l>\n<l>hiraṇyabāhuś ca paraṃ brāhmaṇaṃ brahmapāragam // RKS_30.39 //</l>\n</lg>\n\n<lg>\n<l>uvāca vacanaṃ rājā devarṣir nāradaṃ tadā /</l>\n<l>nāśito brāhmaṇair yajñaḥ kṣudrair me munipuṅgava // RKS_30.40 //</l>\n</lg>\n\n<lg>\n<l>yajñadharmavidhau śakto ghātayāmyadhvarāntakam /</l>\n<l>śakto 'smi trijagaj jetuṃ kim punar daitya dānavān // RKS_30.41 //</l>\n</lg>\n\n<lg>\n<l>mayā cāpi kṛto yajño hariśaṅkaravarjanāt /</l>\n<l>brahmaśāpavaśād bhīto gārdabhaṃ yonimāśritaḥ // RKS_30.42 //</l>\n</lg>\n\n<lg>\n<l>kenopāyena devarṣe trikālajña trivedavit /</l>\n<l>svargalokaṃ gamiṣyāmi ṛtvigbhir brāhmaṇaiḥ saha // RKS_30.43 //</l>\n</lg>\n\n<p>anugraham imaṃ manye yan māṃ prāpto 'si nārada /</p>\n\n<p>nārada uvāca:\n<l>śṛṇu rājan mahābhāga kathyamānaṃ nibodha me // RKS_30.44 //</l></p>\n\n<lg>\n<l>revācarukasambhedaṃ pañcaliṅgāni bhūmipa /</l>\n<l>tatra snātā divaṃ yānti ye mṛtā na punarbhavāḥ // RKS_30.45 //</l>\n</lg>\n\n<lg>\n<l>tatra gaccha naraśreṣṭha brāhmaṇair brahmarākṣasaiḥ /</l>\n<l>na yajño na tapodānaṃ śivadhyānaparo bhava // RKS_30.46 //</l>\n</lg>\n\n<lg>\n<l>sadyaḥ pramucyate pāpād brāhmaṇaiḥ śāpadūṣitaiḥ /</l>\n<l>yatrāsuras tu nihato bhairavaṃ rūpamāśritaḥ // RKS_30.47 //</l>\n</lg>\n\n<lg>\n<l>pāpapraṇāśanaṃ liṅgaṃ ṛṇamocanam eva ca /</l>\n<l>catuṣkeśvaram aparaṃ tathā siddheśvaraṃ param // RKS_30.48 //</l>\n</lg>\n\n<lg>\n<l>pañcamaṃ vāruṇaṃ liṅgaṃ siddhaṃ tatra pratiṣṭhitam /</l>\n<l>evaṃ tu nāradaḥ prāha bhagavantaṃ nṛpottamam // RKS_30.49 //</l>\n</lg>\n\n<lg>\n<l>yudhiṣṭhira uvāca:</l>\n<l>bhagavan kīdṛśaṃ rūpaṃ yadā nṛtyati bhairavaḥ /</l>\n<l>etad ācakṣva me sarvaṃ prasādaḥ kriyatāṃ prabho // RKS_30.50 //</l>\n</lg>\n\n<lg>\n<l>mārkaṇḍeya uvāca:</l>\n<l>gauryāpṛṣṭaḥ purā rājan kautukena sureśvaraḥ /</l>\n<l>nṛtyarūpaṃ samākhyāhi kim anyaiḥ kathitair mama // RKS_30.51 //</l>\n</lg>\n\n<lg>\n<l>śāntarūpaṃ tatas tyaktvā kṛtaṃ rūpaṃ sudāruṇam /</l>\n<l>sthitaś caikena pādena prapīḍya vasudhātalam // RKS_30.52 //</l>\n</lg>\n\n<lg>\n<l>dvitīyena ca pādena brahmāṇḍaṃ sacarācaram /</l>\n<l>khyātaṃ dāruvanaṃ nāma pañcaliṅgasamanvitam // RKS_30.53 //</l>\n</lg>\n\n<lg>\n<l>nihatya cāsuraṃ tatra punarnṛtyaṃ mayā priye /</l>\n<l>tasmin dāruvane caṇḍi rudraṃ bhuvanadāruṇam // RKS_30.54 //</l>\n</lg>\n\n<lg>\n<l>etat te kathitaṃ rājan purāṇaṃ skandakīrtitam /</l>\n<l>śivena kathitaṃ pūrvaṃ pārvatyāḥ ṣaṇmukhasya ca // RKS_30.55 //</l>\n</lg>\n\n<lg>\n<l>gaccha gaccha nṛpa sthānaṃ narmadācārusaṅgamam /</l>\n<l>tatra te snātamātrasya śāpasyānto bhaviṣyati // RKS_30.56 //</l>\n</lg>\n\n<lg>\n<l>evam uktvā yayau rājan devarṣir nāradas tadā /</l>\n<l>hiraṇyabāhur nṛpatiḥ sāntaḥ puraparicchadaḥ // RKS_30.57 //</l>\n</lg>\n\n<lg>\n<l>dakṣaśaunakagargādyaiḥ śāpabhraṣṭaiḥ samanvitaḥ /</l>\n<l>ājagāma tataḥ śīghraṃ narmadācarusaṅgamam // RKS_30.58 //</l>\n</lg>\n\n<lg>\n<l>tatra snātvā sa rājarṣir dattvā caiva tilodakam /</l>\n<l>pañcaliṅgāni cābhyarcya tasmin dāruvane tadā // RKS_30.59 //</l>\n</lg>\n\n<lg>\n<l>siddheśvaraṃ caruliṅgaṃ ṛṇamocanam eva ca /</l>\n<l>pāpapraṇāśanaṃ cānyac caṇḍikeśvaram uttamam // RKS_30.60 //</l>\n</lg>\n\n<lg>\n<l>pūjayitvā yathā nyāyaṃ bhuktimuktiphalapradam /</l>\n<l>stotrais tuṣṭāva vividhaiḥ śivabhaktiparāyaṇaḥ // RKS_30.61 //</l>\n</lg>\n\n<lg>\n<l>tvayā vinā tapodānaṃ na yajñaṃ na ca yājanam /</l>\n<l>na svargaṃ na ca mokṣaṃ ca kāmayeya maheśvara // RKS_30.62 //</l>\n</lg>\n\n<lg>\n<l>na haro na harir yatra sarva tan niṣkalaṃ bhavet /</l>\n<l>tatas tuṣṭaḥ sureśāno varaṃ vṛṇvity uvāca tam // RKS_30.63 //</l>\n</lg>\n\n<lg>\n<l>hiraṇyabāhū rājarṣiḥ prasādya śivam abravīt /</l>\n<l>yadi tuṣṭo 'si me deva varaṃ dātuṃ tvam icchasi // RKS_30.64 //</l>\n</lg>\n\n<lg>\n<l>tadāsyāḥ kharayoner māṃ mahādevavimocaya /</l>\n<l>tyajanti cātra ye prāṇān pāpā api narādhamāḥ // RKS_30.65 //</l>\n</lg>\n\n<lg>\n<l>te 'pi yānti tava sthānaṃ satyam etad vaco mama /</l>\n<l>nirvighnā yajñasiddhiś ca śreyo dānaṃ tapas tathā // RKS_30.66 //</l>\n</lg>\n\n<lg>\n<l>evam astv iti taṃ proktvā śivas tv antaradhīyata /</l>\n<l>śāpān muktaḥ sa dharmātmā divyakāntivapurdharaḥ // RKS_30.67 //</l>\n</lg>\n\n<lg>\n<l>kāmikaṃ yānam āruhya sāntaḥpuraparicchadaḥ /</l>\n<l>dhriyamāṇātapatraś ca stūyamānaś ca māgadhaiḥ // RKS_30.68 //</l>\n</lg>\n\n<lg>\n<l>mudā paramayā yukto hiraṇyapuramāviśat /</l>\n<l>anyaṃ yājakam anveṣṭuṃ yajñārthaṃ brahmavādinam // RKS_30.69 //</l>\n</lg>\n\n<l>etasminn antare prāpte nāradaḥ puram abhyagāt // RKS_30.70 //</l>\n\n<p>iti śrīskandapurāṇe revākhaṇḍe revācarusaṅgamavarṇano nāma triṃśo 'dhyāyaḥ ||</p>\n\n<p>RKS adhyāya 31</p>\n\n<lg>\n<l>yudhiṣṭhira uvāca:</l>\n<l>hiraṇyabāhuḥ śāpānte nagarīṃ prāpya nirvṛtaḥ /</l>\n<l>dakṣādayaḥ kathaṃ muktās tasmāc chāpāc ca kathyatām // RKS_31.1 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābāho kathyamānaṃ nibodha me /</l>\n<l>hiraṇyabāhunā śaptā yāvan muktā dvijottamāḥ // RKS_31.2 //</l>\n</lg>\n\n<lg>\n<l>babhramuḥ sarvatīrthāni āsamudrānta gocare /</l>\n<l>teṣāṃ brahmādayaḥ śāpaṃ na nivartayituṃ kṣamāḥ // RKS_31.3 //</l>\n</lg>\n\n<lg>\n<l>vārāṇasīṃ mahāpuṇyāṃ gaṅgāsāgarasaṅgamam /</l>\n<l>himavantaṃ ca kedāramaurvatīrthaṃ ca bhārata // RKS_31.4 //</l>\n</lg>\n\n<lg>\n<l>gaṅgā ca naimiṣāraṇyaṃ bhairavaṃ puṣkaraṃ tathā /</l>\n<l>māyāpurīṃ tathā ramyām ugraṃ kanakhalaṃ tathā // RKS_31.5 //</l>\n</lg>\n\n<lg>\n<l>raudraṃ caiva tatheśānaṃ surāsuranamaskṛtam /</l>\n<l>gaṅgādvāraṃ himasthānaṃ prabhāsaṃ śaśibhūṣaṇam // RKS_31.6 //</l>\n</lg>\n\n<lg>\n<l>rudrakoṭisamāyogaṃ gaṅgābhedaṃ sarasvatīm /</l>\n<l>sthāneśvaraṃ tathā puṇyaṃ kurukṣetraṃ tathaiva ca // RKS_31.7 //</l>\n</lg>\n\n<lg>\n<l>kurukṣetraṃ gamiṣyāmi kurukṣetre vasāmyaham /</l>\n<l>kurukṣetrasya nāmnāpi naraḥ pāpaiḥ pramucyate // RKS_31.8 //</l>\n</lg>\n\n<lg>\n<l>bhrameṇaivaṃ viṣaṇṇāste śāpasyānta na lebhire /</l>\n<l>ninditāni ca tīrthāni pāpakarmaratais tataḥ // RKS_31.9 //</l>\n</lg>\n\n<lg>\n<l>ākāśavacanaṃ śrutvā mahātīrthāni nindata /</l>\n<l>haraṃ hariṃ ca yo dveṣṭi nābhinandati yaḥ surān // RKS_31.10 //</l>\n</lg>\n\n<lg>\n<l>sa yāti yatra yatraiva duḥkhaṃ prāpnoty asaṃśayaḥ /</l>\n<l>etasminn antare prāpto nārado devapūjitaḥ // RKS_31.11 //</l>\n</lg>\n\n<lg>\n<l>dakṣaśaunakagargādīn sarvāṃstān munisattamān /</l>\n<l>brahmarakṣastanūn dṛṣṭvā nārado vākyam abravīt // RKS_31.12 //</l>\n</lg>\n\n<lg>\n<l>bhavantaḥ karmaṇā kena sañjātā brahmarākṣasāḥ /</l>\n<l>tasyātha vacanaṃ śrutvā nāradasya mahāmuneḥ // RKS_31.13 //</l>\n</lg>\n\n<lg>\n<l>so 'bhivādya namaskṛtya dakṣo vacanam abravīt /</l>\n<l>yathotsavaṃ kṛtaṃ karma brahmalokahitāya yat // RKS_31.14 //</l>\n</lg>\n\n<lg>\n<l>tadviparyāsamāpannaṃ gahanā karmaṇo gatiḥ /</l>\n<l>karmopadiśa me kiṃcid yena muñcāpi duṣkṛtam // RKS_31.15 //</l>\n</lg>\n\n<lg>\n<l>yatra yatra ca gacchāmo jalamannaṃ na vidyate /</l>\n<l>anāvṛṣṭirabhūd ghorā tatra tatraiva nārada // RKS_31.16 //</l>\n</lg>\n\n<lg>\n<l>nārada uvāca:</l>\n<l>prasādyatāṃ muniśreṣṭhāḥ śāpasyāntaṃ kariṣyati /</l>\n<l>hiraṇyabāhur dharmātmā hiraṇyapuramāsthitaḥ // RKS_31.17 //</l>\n</lg>\n\n<lg>\n<l>yajñaṃ kartuṃ samāyāto revācarukasaṅgame /</l>\n<l>pañcaliṅgāni cābhyarcya śāpāntaṃ ca kariṣyati // RKS_31.18 //</l>\n</lg>\n\n<lg>\n<l>evamuktvā sa devarṣir brāhmaṇaiḥ śāpakarṣitaiḥ /</l>\n<l>ājagāma tato divyāṃ hiraṇyanagarīṃ śubhām // RKS_31.19 //</l>\n</lg>\n\n<lg>\n<l>hiraṇyabāhur nṛpatir vaśiṣṭhaś ca mahāmuniḥ /</l>\n<l>vilokya tān munīn sarvān sa devarṣipurogamān // RKS_31.20 //</l>\n</lg>\n\n<lg>\n<l>abhivādya yathā nyāyam arghapādyair apūjayat /</l>\n<l>nāradas tu tato vākyaṃ rājānam idam abravīt // RKS_31.21 //</l>\n</lg>\n\n<lg>\n<l>kuśalaṃ te nṛpaśreṣṭha sukhaṃ tiṣṭhasi suvrata /</l>\n<l>nāradasya vacaḥ śrutvā sarvadharmaparāyaṇaḥ // RKS_31.22 //</l>\n</lg>\n\n<lg>\n<l>uvāca vacanaṃ rājā nāradaṃ ślakṣṇayā girā /</l>\n<l>adya me kuśalaṃ brahmaṃstavapādābjadarśanāt // RKS_31.23 //</l>\n</lg>\n\n<p>kiṃ kartavyaṃ mayā te 'dya brahman me 'nugrahaṃ kuru /</p>\n\n<p>nārada uvāca:\n<l>kuru brahmamunīnāṃ tvaṃ śāpāntaṃ rājadarśanāt // RKS_31.24 //</l></p>\n\n<lg>\n<l>nipātaya mahāduṣṭān daityān duṣkṛtakāriṇaḥ /</l>\n<l>bandhanasthā hi moktavyā brāhmaṇās tu viśeṣataḥ // RKS_31.25 //</l>\n</lg>\n\n<lg>\n<l>rājovāca:</l>\n<l>vedaṃ paṭhanti ye 'jñānād vadantyarthaṃ na tasya ca /</l>\n<l>pramāṇaṃ bhūtalokasya tadvat karma ca kurvataḥ // RKS_31.26 //</l>\n</lg>\n\n<lg>\n<l>brahman vedena vidhivat te tu svargaṃ prayānti vai /</l>\n<l>ahaṃkaravimūḍhāś ca mithyadānena yājakāḥ // RKS_31.27 //</l>\n</lg>\n\n<lg>\n<l>patanti narake viṣṇuśaṅkaradveṣaṇe ratāḥ /</l>\n<l>agastyaṃ ca vaśiṣṭhaṃ ca kṛtvā tau yājakau mune // RKS_31.28 //</l>\n</lg>\n\n<lg>\n<l>kratumiṣṭvā vidhānena revācarukasaṅgame /</l>\n<l>mocayiṣyāmyahaṃ śāpāt pañcaliṅgārcanād dvija // RKS_31.29 //</l>\n</lg>\n\n<lg>\n<l>vedamantrahutaṃ tatra svayaṃ viṣṇur grahīṣyati /</l>\n<l>rudraḥ kālāgnirūpeṇa grāhakaś ca bhaviṣyati // RKS_31.30 //</l>\n</lg>\n\n<lg>\n<l>evaṃ yajñe tu sampūrṇe tuṣṭe nārāyaṇe śive /</l>\n<l>dvijānāṃ mokṣaṇaṃ tatra bhaviṣyati na saṃśayaḥ // RKS_31.31 //</l>\n</lg>\n\n<lg>\n<l>na mune devatā yatra śaṅkhacakragadādharaḥ /</l>\n<l>ihaloke pare caiva gatis tasya na vidyate // RKS_31.32 //</l>\n</lg>\n\n<lg>\n<l>evam uktvā yayau rājā sarvasaṃbhārasaṃbhṛtaḥ /</l>\n<l>yajñopaskaram ādāya brāhmaṇair vedapāragaiḥ // RKS_31.33 //</l>\n</lg>\n\n<lg>\n<l>revācarukasaṃbhede yajñamiṣṭvā vidhānataḥ /</l>\n<l>vihāya pāpaṃ śaptāṃs tān mocayāmāsa sa dvijān // RKS_31.34 //</l>\n</lg>\n\n<lg>\n<l>pañcaliṅgasamāyoge tīrthasyāsya prabhāvataḥ /</l>\n<l>brahmayānasamārūḍho vījyamāno 'psarogaṇaiḥ // RKS_31.35 //</l>\n</lg>\n\n<lg>\n<l>dhriyamāṇātapatrastu stūyamānaś ca vandibhiḥ /</l>\n<l>prāyācchivapuraṃ divyamumāmāheśvaraṃ nṛpa // RKS_31.36 //</l>\n</lg>\n\n<lg>\n<l>etat te kathitaṃ rājan purāṇākhyānam uttamam /</l>\n<l>śrutvākhyānām idaṃ puṇyaṃ pañcaliṅgasamāgamam // RKS_31.37 //</l>\n</lg>\n\n<lg>\n<l>yamalokaṃ na paśyed vai pāpayoniṃ na gacchati /</l>\n<l>hayamedhaphalaṃ prāpya śivaloke mahīyate // RKS_31.38 //</l>\n</lg>\n\n<lg>\n<l>pāpagrasto vimūḍhātmā viṣṇumāyāvimohitaḥ /</l>\n<l>kathaṃ prayāti tat tīrthaṃ kālagrahavaśīkṛtaḥ // RKS_31.39 //</l>\n</lg>\n\n<l>śravaṇāt kīrtanād asya mucyate bhavabandhanāt // RKS_31.40 //</l>\n\n<p>iti śrīskandapurāṇe revākhaṇḍe pañcaliṅgamāhātmye ekatriṃśo 'dhyāyaḥ ||</p>\n\n<p>RKS adhyāya 32</p>\n\n<lg>\n<l>mārkaṇḍeya uvāca:</l>\n<l>guhyātiguhyarūpāṇi pavitrāṇi yudhiṣṭhira /</l>\n<l>śrāddhakāryasya siddhāni tīrthānīha nibodha me // RKS_32.1 //</l>\n</lg>\n\n<lg>\n<l>atiguhyasya puṇyasya sarvato 'marakaṇṭake /</l>\n<l>tam ārabhya giriśreṣṭhaṃ sarvaṃ puṇyataraṃ smṛtam // RKS_32.2 //</l>\n</lg>\n\n<lg>\n<l>yāvat sā narmadā madhye puṇyasrotā mahānadī /</l>\n<l>nāsti tasmāt paraṃ puṇyaṃ triṣu lokeṣu bhārata // RKS_32.3 //</l>\n</lg>\n\n<lg>\n<l>tasyottaravibhāge 'sti nāmato yajñaparvataḥ /</l>\n<l>kaniṣṭho vindhyaputras tu bhrātā paryaṅkabhūbhṛtaḥ // RKS_32.4 //</l>\n</lg>\n\n<lg>\n<l>svayaṃbhuvā purā tasminn iṣṭaḥ sautrāmaṇirmakhaḥ /</l>\n<l>tatraiveṣṭaṃ maghavatā hayamedhena bhārata // RKS_32.5 //</l>\n</lg>\n\n<lg>\n<l>dadhīcinā 'tha devaiś ca tatraiveṣṭaṃ mahāmakhaiḥ /</l>\n<l>niśkrāntā parvatāt tasmāc caturnāmā mahānadī // RKS_32.6 //</l>\n</lg>\n\n<lg>\n<l>patitā narmadāyāṃ tu saṅgamo lokaviśrutaḥ /</l>\n<l>tasyās tīre tu ye darbhāḥ pītavarṇāḥ kṣitiṃ gatāḥ // RKS_32.7 //</l>\n</lg>\n\n<lg>\n<l>te śrāddhakaraṇe bhūpa pitṝṇāṃ mokṣadāyakāḥ /</l>\n<l>sa yāvat saṅgamo nadyāḥ sa yāvad yajñaparvataḥ // RKS_32.8 //</l>\n</lg>\n\n<lg>\n<l>etasminn antare rājan śrāddhaṃ yaḥ parikalpayet /</l>\n<l>pitaras tasya tṛpyanti snānaṃ kuryāt pradakṣiṇam // RKS_32.9 //</l>\n</lg>\n\n<lg>\n<l>siddheśvaraṃ nāmaliṅgaṃ catuṣkeśvaram eva ca /</l>\n<l>saṃkhyā na bhūyo lokeṣu khyātamātraṃ mayā 'nagha // RKS_32.10 //</l>\n</lg>\n\n<lg>\n<l>saṅgame vidyate devo na taṃ paśyanti mānavāḥ /</l>\n<l>pūjyate nāgakanyābhiḥ sadevāsurasattamaiḥ // RKS_32.11 //</l>\n</lg>\n\n<lg>\n<l>kathayāmi tavākhyānam itihāsaṃ purātanam /</l>\n<l>ṛṣiḥ suparṇo yatrāsīd brahmayonir jitendriyaḥ // RKS_32.12 //</l>\n</lg>\n\n<lg>\n<l>puruhūtā tasya bhāryā dharmapatnī pativratā /</l>\n<l>naimiṣāraṇyavāsasya kandamūlaphalāśinaḥ // RKS_32.13 //</l>\n</lg>\n\n<lg>\n<l>kṛṣṇājinaparīdhānavalkalādikavāsasaḥ /</l>\n<l>trikālavahṇihotāro vedādhyayanatatparāḥ // RKS_32.14 //</l>\n</lg>\n\n<lg>\n<l>vedasmṛtipurāṇoktamokṣopāyavicintakāḥ /</l>\n<l>ṛṣayo daśalakṣāṇi naimiṣāraṇyavāsinaḥ // RKS_32.15 //</l>\n</lg>\n\n<lg>\n<l>bālakhilyāś ca tatraiva brahmaṇo mānasāḥ sutāḥ /</l>\n<l>brahmadaṇḍaṃ samāruhya devalokaṃ prayānti te // RKS_32.16 //</l>\n</lg>\n\n<lg>\n<l>māsopavāsinas tatra jalāhārās tathāpare /</l>\n<l>tiṣṭhanti bahavaḥ kecid ekapādena cāpare // RKS_32.17 //</l>\n</lg>\n\n<lg>\n<l>tasmiṃs tapovane ramye siddhagandharvasevite /</l>\n<l>prasādya cābravīd vākyaṃ puruhūtā nijaṃ patim // RKS_32.18 //</l>\n</lg>\n\n<lg>\n<l>ṛtukāle tu parvaṇi māṃbhajasva mahāmune /</l>\n<l>jāyate me yathā putraḥ sarvasantānapāvanaḥ // RKS_32.19 //</l>\n</lg>\n\n<lg>\n<l>putreṇa lokān jayate tṛpyanti pitṛdevatāḥ /</l>\n<l>aputrasya gatir nāsti tasmāt putram ajījanaḥ // RKS_32.20 //</l>\n</lg>\n\n<lg>\n<l>brāhmaṇa uvāca:</l>\n<l>amāvāsyādya gotre 'smin maithunaṃ varjitaṃ priye /</l>\n<l>akartavyam idaṃ bhadre pitṝṇāṃ vārjitaṃ dhruvam // RKS_32.21 //</l>\n</lg>\n\n<lg>\n<l>pitarastasya tan māṃsaṃ bhuñjate ṛtugāminaḥ /</l>\n<l>divyaṃ varṣasahasraṃ tu taptaṃ me duṣkaraṃ tapaḥ // RKS_32.22 //</l>\n</lg>\n\n<lg>\n<l>snātvā tatkṣaṇamātreṇa cāṇḍālas tridivaṅgataḥ /</l>\n<l>dhik dhik dhig īritaṃ sarvaṃ na vedo na ca yājanam // RKS_32.23 //</l>\n</lg>\n\n<lg>\n<l>prahasya cābravīd vākyaṃ niṣādī taṃ muniṃ prati /</l>\n<l>viṣādaṃ tyaja viprarṣe satyam etad bravīmy aham // RKS_32.24 //</l>\n</lg>\n\n<lg>\n<l>ahaṃkāravimūḍhātmā tvat samo nāsti tāpasaḥ /</l>\n<l>na snānaṃ na japo homo na svādhyāyaḥ śivārcanam // RKS_32.25 //</l>\n</lg>\n\n<lg>\n<l>niṣkalaṃ kleśamāpanno vāyubhakṣo nirāśrayaḥ /</l>\n<l>tvat tapo dhyānayogaś ca svargaprāptiś ca tat katham // RKS_32.26 //</l>\n</lg>\n\n<lg>\n<l>jābālir uvāca:</l>\n<l>kā 'si tvaṃ ca varārohe niṣādī rūpamāśritā /</l>\n<l>umā sarasvatī gaṅgā māṃ jijñāsitum āgatā // RKS_32.27 //</l>\n</lg>\n\n<lg>\n<l>anugraham imaṃ manye dharmaṃ brūhi śucismite /</l>\n<l>niṣādo naimiṣāraṇye mamāsīt munipuṃgava // RKS_32.28 //</l>\n</lg>\n\n<lg>\n<l>kāmārtayā mayā darśe bhartā putrāya yācitaḥ /</l>\n<l>akāle yācamānā 'haṃ tena śaptā mahātmanā // RKS_32.29 //</l>\n</lg>\n\n<lg>\n<l>sa ca bhartā mayā śaptastato 'nyo 'nyaṃ samāgate /</l>\n<l>asya tīrthasya mahātmyādāvāṃ muktau tu kilbiṣāt // RKS_32.30 //</l>\n</lg>\n\n<lg>\n<l>tasmāt tvaṃ hi muniśreṣṭha śivārādhanatatparaḥ /</l>\n<l>madarthaṃ kuru karmāṇi homajāpyādikaṃ muhuḥ // RKS_32.31 //</l>\n</lg>\n\n<lg>\n<l>yāsyase tvaṃ same deśe satyam etad bravīmy aham /</l>\n<l>ity uktvā sā yayau svargaṃ nijabhartrā samanvitā // RKS_32.32 //</l>\n</lg>\n\n<lg>\n<l>tyaktvā svakalpaṃ jābāliḥ śivārādhanatatparaḥ /</l>\n<l>acireṇaiva kālena brahmalokam upāgataḥ // RKS_32.33 //</l>\n</lg>\n\n<p>iti śrīskandapurāṇe revākhaṇḍe brāhmaṇasya bhāryayā saha svargārohaṇaṃ nāma dvātriṃśo 'dhyāyaḥ ||</p>\n\n<p>RKS adhyāya 33</p>\n\n<lg>\n<l>mārkaṇḍeya uvāca:</l>\n<l>paścime nīlagaṅgāyā narmadottarakūlataḥ /</l>\n<l>vyatīpāteśvaraṃ nāma liṅgaṃ paramasiddhidam // RKS_33.1 //</l>\n</lg>\n\n<lg>\n<l>somanāthaṃ svayaṃ viddhi somamūrtiṃ jagatpatim /</l>\n<l>sāvitryā ca tapas taptaṃ tatra saptarṣibhis tathā // RKS_33.2 //</l>\n</lg>\n\n<lg>\n<l>sāvitrīkuṇḍam ityetad vikhyātaṃ narmadātaṭaḥ /</l>\n<l>narasya snānamātrasya kanyādānaphalaṃ bhavet // RKS_33.3 //</l>\n</lg>\n\n<lg>\n<l>tilodakapradānena cānnadānena bhārata /</l>\n<l>pitaras tasya tṛpyanti sāvitrīlokam āśritāḥ // RKS_33.4 //</l>\n</lg>\n\n<lg>\n<l>dakṣasya duhitā cāsīt kumudā nāma viśrutā /</l>\n<l>somāya dattvā tāṃ dakṣo mudā paramayā yutaḥ // RKS_33.5 //</l>\n</lg>\n\n<lg>\n<l>tasyā sa janayāmāsa himāṃśuḥ putram adbhutam /</l>\n<l>jñātvā 'mṛtamayaṃ taṃ tu surā yajñaphalārthinaḥ // RKS_33.6 //</l>\n</lg>\n\n<lg>\n<l>himāṃśuṃ somaputraṃ ca te yayuś ca mudānvitāḥ /</l>\n<l>anyā somasya paramā kalā yā ṣoḍaśī smṛtā // RKS_33.7 //</l>\n</lg>\n\n<lg>\n<l>adhyāste sā candramasaṃ pitṛṇāṃ tāraṇāya ca /</l>\n<l>vanaspatau gate some gavāṃ kṣīre haviḥṣu ca // RKS_33.8 //</l>\n</lg>\n\n<lg>\n<l>somapāne mahāyajñe darśe diviṣadāṃ tadā /</l>\n<l>pītaṃ śrutvā 'surāḥ sarve himāṃśuṃ pātum udyatāḥ // RKS_33.9 //</l>\n</lg>\n\n<lg>\n<l>asurāṇāṃ bhayād vindhyaṃ himāṃśur girimāśrayat /</l>\n<l>śrutvā te giridurgastham asurāḥ svabhayāt tadā // RKS_33.10 //</l>\n</lg>\n\n<lg>\n<l>graste te rāhuṇā sūrye himāṃśuṃ prati bhārata /</l>\n<l>kāyātikāyapramukhāḥ samprāptā dānavās tataḥ // RKS_33.11 //</l>\n</lg>\n\n<lg>\n<l>rāhos tu bhrātaraḥ sarve saiṃhikeyā mahābalāḥ /</l>\n<l>samāhṛtya himāṃśus taiḥ sudhārthe cirajīvibhiḥ // RKS_33.12 //</l>\n</lg>\n\n<lg>\n<l>bhūtale pātitaḥ pāpaiḥ krandanti sma surās tadā /</l>\n<l>uvāca sa patan bhūmau himāṃśuḥ somanandana // RKS_33.13 //</l>\n</lg>\n\n<lg>\n<l>pātu māṃ deva īśāno dānavānāṃ bhayaṃkaraḥ /</l>\n<l>etasminn antare bhūpa himāṃśo rakṣaṇāya vai // RKS_33.14 //</l>\n</lg>\n\n<lg>\n<l>pātālād utthitaṃ liṅgaṃ jvalatkālānalaprabham /</l>\n<l>tena bāṇena raudreṇa huṅkāreṇa mahāsurāḥ // RKS_33.15 //</l>\n</lg>\n\n<lg>\n<l>bhasmīkṛtās tu tatraiva devadevena śūlinā /</l>\n<l>tatas tam abravīd devo bhayamāsurajaṃ tyaja // RKS_33.16 //</l>\n</lg>\n\n<lg>\n<l>śivabhaktiparo bhūtvā nirbhayas tiṣṭha putraka /</l>\n<l>atha somaḥ suraiḥ sārddhaṃ gatvā brahmaniketanam // RKS_33.17 //</l>\n</lg>\n\n<lg>\n<l>vṛttāntaṃ kathayāmāsa tatas tad vacanāt tu tāḥ /</l>\n<l>brahmādyā devatāḥ sarvā jagmuḥ somapurogamāḥ // RKS_33.18 //</l>\n</lg>\n\n<lg>\n<l>oṃkāraḥ kalpagātīre yatra tiṣṭhati bhārata /</l>\n<l>dṛṣṭvā tu tryambakaṃ devaṃ ṣaṣṭisaṃhārakārakam // RKS_33.19 //</l>\n</lg>\n\n<lg>\n<l>uvāca vacanaṃ devo brahmā lokapitāmahaḥ /</l>\n<l>śrīmān amṛtarūpo 'yaṃ himāṃśuḥ somanandanaḥ // RKS_33.20 //</l>\n</lg>\n\n<lg>\n<l>rakṣaṇīyas tvayā nātha devadānavaśaṅkayā /</l>\n<l>saptaviṃśatiyogānāṃ gatiḥ proktā tu candramāḥ // RKS_33.21 //</l>\n</lg>\n\n<lg>\n<l>tvaṃ gatiḥ sarvalokānāṃ tasmāt tvaṃ trātum arhasi /</l>\n<l>teṣāṃ tad vacanaṃ śrutvā śiva ūce yathocitam // RKS_33.22 //</l>\n</lg>\n\n<lg>\n<l>pūjayitvā tu deveśaṃ somanāthaṃ jagatpatim /</l>\n<l>pātāleśvaranāmānaṃ gatāḥ sarve triviṣṭapam // RKS_33.23 //</l>\n</lg>\n\n<lg>\n<l>tadā prabhṛti tatsthānaṃ triṣu lokeṣu viśrutam /</l>\n<l>sāvitrīkuṇḍatoyena snānaṃ kṛtvā tamarcayet // RKS_33.24 //</l>\n</lg>\n\n<lg>\n<l>na tasya punar āvṛttiḥ satyam etacchivoditam /</l>\n<l>prabhāse yatphalaṃ rājan dṛṣṭaṃ ca śaśibhūṣaṇe // RKS_33.25 //</l>\n</lg>\n\n<lg>\n<l>tatphalaṃ nṛpaśārdūla bhaved eva na saṃśayaḥ /</l>\n<l>kālātikramaṇaṃ kuryāt tatra yo bhaikṣamāśritaḥ // RKS_33.26 //</l>\n</lg>\n\n<lg>\n<l>na tasya punar āvṛttiḥ satyam etad bravīmyaham /</l>\n<l>tilodakapradānena piṇḍapātena bhārata // RKS_33.27 //</l>\n</lg>\n\n<lg>\n<l>patitānuddharej jatūn narakān nātra saṃśayaḥ /</l>\n<l>śravaṇāt kīrtanād asya somaloke mahīyate // RKS_33.28 //</l>\n</lg>\n\n<p>iti śrīskandapurāṇe revākhaṇḍe pātāleśvaramāhātmyaṃ nāma trayastriṃśo 'dhyāyaḥ ||</p>\n\n<p>RKS adhyāya 34</p>\n\n<lg>\n<l>mārkaṇḍeya uvāca:</l>\n<l>kathayāmi tavākhyānam indradyumnasya bhārata /</l>\n<l>ayodhyādhipatiḥ śrīmān sūryavaṃśe mahīpatiḥ // RKS_34.1 //</l>\n</lg>\n\n<lg>\n<l>bubhuje sa mahīṃ sarvāṃ saśailavanakānanām /</l>\n<l>cakravartī nṛpaśreṣṭhaḥ satyasaṃdho dṛḍhavrataḥ // RKS_34.2 //</l>\n</lg>\n\n<lg>\n<l>sa śaśāsa mahīṃ sarvāṃ yathā śakro 'marāvatīm /</l>\n<l>yajñahomasahasrais tu dadāha vasudhām imām // RKS_34.3 //</l>\n</lg>\n\n<lg>\n<l>yajñotsavavivāhais tu vedamaṅgalamaṅgalaiḥ /</l>\n<l>cāturvarṇyaṃ svadharmasthaṃ prākṛtā itare janāḥ // RKS_34.4 //</l>\n</lg>\n\n<lg>\n<l>kāmaṃ kāmadughā dhenur dharaṇī sasyaśālinī /</l>\n<l>papraccha sa tu rājarṣir vaśiṣṭhaṃ brahmavittamam // RKS_34.5 //</l>\n</lg>\n\n<lg>\n<l>śakraś cāṅgirasaṃ yadvad ayodhyādhipatis tathā /</l>\n<l>somasūryānvayasyaikaṃ tāraṇaṃ ca purodhasam // RKS_34.6 //</l>\n</lg>\n\n<lg>\n<l>hayamedhaṃ mahāyajñaṃ kasmiṃs tīrthe yajāmy aham /</l>\n<l>kathaya tvaṃ prasādena yathā dṛṣṭaṃ yathā śrutam // RKS_34.7 //</l>\n</lg>\n\n<lg>\n<l>vaśiṣṭha uvāca:</l>\n<l>brahmarṣayo vedavido yathā te cābruvan nṛpa /</l>\n<l>yajño nivartitavyas tu ṛtvigbhir brāhmaṇais tava // RKS_34.8 //</l>\n</lg>\n\n<lg>\n<l>marīciḥ kaśyapaś cāpi aṅgirā gautamas tathā /</l>\n<l>durvāsāś cyavano dhūmraḥ kaṇvaś caiva mahāmuniḥ // RKS_34.9 //</l>\n</lg>\n\n<lg>\n<l>ete cānye ca nṛpate munīndrāḥ śaṃsitavratāḥ /</l>\n<l>papraccha tān mahārāja indradyumno mahīpatiḥ // RKS_34.10 //</l>\n</lg>\n\n<lg>\n<l>kasmiṃs tīrthe kṛto yajñaḥ kāmabhogaphalapradaḥ /</l>\n<l>etat sarvaṃ yathārthaṃ me vadantu munipuṃgavāḥ // RKS_34.11 //</l>\n</lg>\n\n<p>ṛṣaya ūcuḥ:\n<l>kecid vārāṇasīṃ bhūpa prayāgaṃ ca tathā pare // RKS_34.12 //</l></p>\n\n<lg>\n<l>anye vai naimiṣaṃ tīrthaṃ puṣkaraṃ ca tathāpare /</l>\n<l>kubjāmrakaṃ tathā cānye gaṅgādvāramathāpare // RKS_34.13 //</l>\n</lg>\n\n<lg>\n<l>māyāpurīṃ tathā cānye sarvadevanamaskṛtām /</l>\n<l>vadanty anye himasthānaṃ bilvakaṃ nīlaparvatam // RKS_34.14 //</l>\n</lg>\n\n<lg>\n<l>kuśāvartaṃ tathaivā 'nye tathā rudramahālayam /</l>\n<l>īśānaṃ caiva kedāraṃ sarvatīrtham ayaṃ śubham // RKS_34.15 //</l>\n</lg>\n\n<lg>\n<l>aurvatīrthaṃ vadanty anye tathā badarikāśramam /</l>\n<l>kālañjaraṃ nīlakaṇṭhaṃ devadāruvanaṃ tathā // RKS_34.16 //</l>\n</lg>\n\n<lg>\n<l>hemakūṭaṃ virūpākṣam anye caṇḍīśvaraṃ tathā /</l>\n<l>bhūteśvaraṃ bhasmagātraṃ prabhāsaṃ śaśibhūṣaṇam // RKS_34.17 //</l>\n</lg>\n\n<lg>\n<l>tīrthāny etāni cānyāni kathitāni tavānagha /</l>\n<l>matāntaraṃ munīnāṃ ca vividhaṃ parikīrtitam // RKS_34.18 //</l>\n</lg>\n\n<lg>\n<l>durvāsāś cābravīd vākyaṃ prahasann iva taṃ nṛpam /</l>\n<l>viprāṇāṃ jñānato jyaiṣṭhyaṃ kṣatriyāṇāṃ tu vīryataḥ // RKS_34.19 //</l>\n</lg>\n\n<lg>\n<l>vaiśyānāṃ dhānyadhanataḥ śūdrāṇāṃ caiva janmataḥ /</l>\n<l>mārkaṇḍeye vidyamāne saptakalpānuvartini // RKS_34.20 //</l>\n</lg>\n\n<lg>\n<l>bhaviṣyabhūtatattvajñe trikālajñe trayīvidi /</l>\n<l>brahmaviṣṇumaheśānapramāṇajñe tapodhane // RKS_34.21 //</l>\n</lg>\n\n<lg>\n<l>kasyāsti dharmakathane sāmarthyaṃ dharmaniścaye /</l>\n<l>dharmāraṇye mahārāja gamyatāṃ kalpagātaṭe // RKS_34.22 //</l>\n</lg>\n\n<p>mārkaṇḍeyo vakṣyate yat tatra yajñaḥ pravartyatām /</p>\n\n<p>indradyumna uvāca:\n<l>yathā vadasi devarṣe tathā kāryaṃ mayānagha // RKS_34.23 //</l></p>\n\n<lg>\n<l>ityuktvā munibhiḥ sārddhaṃ gantuṃ mārkaṇḍamāśramam /</l>\n<l>uvāca vacanaṃ rājā pratīhāraṃ suvarcasam // RKS_34.24 //</l>\n</lg>\n\n<lg>\n<l>mantriṇaṃ devagarbhaṃ ca bṛhaspatisamaṃ nṛpa /</l>\n<l>yajñopaskarasambhāraṃ sarvamādāya satvaram // RKS_34.25 //</l>\n</lg>\n\n<lg>\n<l>āgacchantu bhavanto 'tra mamādeśaparāyaṇāḥ /</l>\n<l>sāgnibhir brāhmaṇaiḥ sārddhaṃ yāsyāmaḥ kalpagātaṭam // RKS_34.26 //</l>\n</lg>\n\n<lg>\n<l>śīghraṃ sampādyatāṃ sarvaṃ yathā yajñaḥ pravartyatām /</l>\n<l>sarveṣām eva viprāṇāṃ yānam eṣāṃ pṛthak pṛthak // RKS_34.27 //</l>\n</lg>\n\n<lg>\n<l>śatāni cāṣṭau rājñīnāṃ yānamāsāṃ prakalpaya /</l>\n<l>navakhaṇḍakṣitīśānāṃ samudradvīpavāsinām // RKS_34.28 //</l>\n</lg>\n\n<lg>\n<l>nānānṛpasahasrāṇāṃ ghoṣaṇā kriyatāṃ muhuḥ /</l>\n<l>candradvīpaṃ ca setuṃ ca tāmrapātraṃ śilāṣṭakam // RKS_34.29 //</l>\n</lg>\n\n<lg>\n<l>bhogadvīpaṃ ca saumyaṃ ca gāndharvavāruṇaṃ tathā /</l>\n<l>kumārikākhyaṃ navamaṃ navabhedaṃ pravartitam // RKS_34.30 //</l>\n</lg>\n\n<lg>\n<l>jambūśākakuśakrauñcaśālmaliplakṣapuṣkarāḥ /</l>\n<l>saptadvīpāḥ samākhyātāḥ samudrāś ca nibodha me // RKS_34.31 //</l>\n</lg>\n\n<lg>\n<l>kṣārasarpir dadhikṣīramadirekṣujalātmakāḥ /</l>\n<l>samudrāḥ parikhākārāḥ pṛthivīmānakīrtitāḥ // RKS_34.32 //</l>\n</lg>\n\n<lg>\n<l>eteṣāṃ ghoṣaṇāṃ kāryāṃ mamādeśānuvartinām /</l>\n<l>gavāṃ ca trīṇi lakṣāṇi savatsānāṃ payomucām // RKS_34.33 //</l>\n</lg>\n\n<lg>\n<l>aśvānāṃ śyāmakarṇānāṃ sapādaṃ lakṣam eva ca /</l>\n<l>dantināmayutaṃ caiva ghaṇṭābharaṇabhūṣitam // RKS_34.34 //</l>\n</lg>\n\n<lg>\n<l>sahasrāṇi ca catvāri yānānāṃ kāmacāriṇām /</l>\n<l>lakṣaṃ tu karabhāṇāṃ vai maṇimāṇikyam eva ca // RKS_34.35 //</l>\n</lg>\n\n<lg>\n<l>agniśaucāni vastrāṇi brāhmaṇārthe tathaiva ca /</l>\n<l>nānābhakṣāṇi bhojyāni pānāni vividhāni ca // RKS_34.36 //</l>\n</lg>\n\n<lg>\n<l>lakṣaṃ karmakarāṇāṃ tu tiladarbhādikaṃ tathā /</l>\n<l>devagarbhaṃ samādiśya mantriṇaṃ vadatāṃ varaḥ // RKS_34.37 //</l>\n</lg>\n\n<lg>\n<l>tatrasthair brāhmaṇaiḥ sārddhaṃ divyaṃ yānaṃ samāśritaḥ /</l>\n<l>mudā paramayā yuktaḥ sāntaḥ puraparicchadaḥ // RKS_34.38 //</l>\n</lg>\n\n<lg>\n<l>dharmāraṇyaṃ tataḥ prāpto yatrāste saptakalpagaḥ /</l>\n<l>oṃkāraṃ kalpagāṃ dṛṣṭvā vaidūryaṃ parvataṃ tathā // RKS_34.39 //</l>\n</lg>\n\n<lg>\n<l>mukto 'smi kilbiṣādadya saptajanmakṛtād api /</l>\n<l>evam uktvopaviṣṭo 'sau sāṣṭāṅgaṃ praṇipatya ca // RKS_34.40 //</l>\n</lg>\n\n<lg>\n<l>yathārthaṃ pūjayāmāsa tam ṛṣiṃ sa nṛpottamaḥ /</l>\n<l>dṛṣṭvā taṃ nṛpatiṃ prāha mārkaṇḍeyo mahāmuniḥ // RKS_34.41 //</l>\n</lg>\n\n<lg>\n<l>kuśalaṃ nṛpaśārdūla ciraṃ dṛṣṭo 'si suvrata /</l>\n<l>kim āgamanakāryaṃ te brāhmaṇair munipuṃgavaiḥ // RKS_34.42 //</l>\n</lg>\n\n<lg>\n<l>indradyumna uvāca:</l>\n<l>yajñaṃ kartuṃ samāyātaḥ kasmiṃs tīrthe dvijottama /</l>\n<l>śivena kathitaṃ yatte purāṇaṃ skandakīrtitam // RKS_34.43 //</l>\n</lg>\n\n<l>tadahaṃ śrotum icchāmi yajñakṣetraphalaṃ mahat // RKS_34.44 //</l>\n\n<p>mārkaṇḍeya uvāca:\n<l>pṛthivyāṃ yāni tīrthāni āsamudrāntagocare // RKS_34.45 //</l></p>\n\n<lg>\n<l>snānaṃ kartuṃ samāyānti narmadāyāṃ narādhipā /</l>\n<l>uttare yāni liṅgāni yāni tīrthāni dakṣiṇe // RKS_34.46 //</l>\n</lg>\n\n<lg>\n<l>līyante koṭitīrtheṣu koṭitīrthaṃ tataḥ smṛtam /</l>\n<l>śivena kathitaṃ pūrvaṃ pārvatyāḥ ṣaṇmukhasya ca // RKS_34.47 //</l>\n</lg>\n\n<lg>\n<l>brahmaviṣṇvādidevānāṃ śakrasyāpi prakīrtitam /</l>\n<l>tan mayā kathitaṃ rājan yathoddiṣṭaṃ tu śambhunā // RKS_34.48 //</l>\n</lg>\n\n<lg>\n<l>oṃkārasannidhau revākoṭitīrthaṃ prakīrtitam /</l>\n<l>atra dattaṃ hutaṃ ceṣṭaṃ tapas taptaṃ suduṣkaram // RKS_34.49 //</l>\n</lg>\n\n<lg>\n<l>tasyānto naiva vidyate maheśvaravaco yathā /</l>\n<l>rāhusomasamāyoge kurukṣetraṃ praśasyate // RKS_34.50 //</l>\n</lg>\n\n<lg>\n<l>sarvadā sarvakāryeṣu narmadā puṇyadāyinī /</l>\n<l>trayodaśaguṇaṃ viddhi tīrtham āhur manīṣiṇaḥ // RKS_34.51 //</l>\n</lg>\n\n<l>śatakoṭiguṇaṃ tat tu koṭitīrthaṃ pracakṣate // RKS_34.52 //</l>\n\n<lg>\n<l>candrasūryoparāge tu viśeṣeṇa narādhipa /</l>\n<l>yaja tvaṃ koṭitīrtheṣu yadi svargam abhīpsasi // RKS_34.53 //</l>\n</lg>\n\n<lg>\n<l>tasya tad vacanaṃ śrutvā rājā paramadhārmikaḥ /</l>\n<l>pādau jagrāha tatraiva muner amitatejasaḥ // RKS_34.54 //</l>\n</lg>\n\n<lg>\n<l>anugraham imaṃ manye yat tvayā kathitaṃ mama /</l>\n<l>etasminn antare prāpte yajñayūpān upaskarān // RKS_34.55 //</l>\n</lg>\n\n<lg>\n<l>nānādeśān kṣatriyāṃś ca gāś cāśvāṃś ca gajāṃs tathā /</l>\n<l>tatkṣaṇād devagarbhaś ca pratīhāraḥ samārpayat // RKS_34.56 //</l>\n</lg>\n\n<lg>\n<l>triṃśadyojanaparyantaṃ yajñayūpāṃś ca maṇḍapam /</l>\n<l>cakāra svapramāṇāni kuṇḍāni vividhāni ca // RKS_34.57 //</l>\n</lg>\n\n<lg>\n<l>vedadhvanitanirghoṣā divaṃ bhūmiṃ samaspṛśan /</l>\n<l>nirdhūmaś cābhavad vahṇiḥ sūryakoṭisamaprabhaḥ // RKS_34.58 //</l>\n</lg>\n\n<lg>\n<l>brahmāṇaṃ ca tathā viṣṇuṃ rudraṃ caiva samāhvayat /</l>\n<l>rudrā ekādaśa tatra tathādityāś ca dvādaśa // RKS_34.59 //</l>\n</lg>\n\n<lg>\n<l>viśvedevās tathāsādhyā marutaś ca tathā vasuḥ /</l>\n<l>lokapālās tathā cāṣṭau samudrāḥ saritas tathā // RKS_34.60 //</l>\n</lg>\n\n<lg>\n<l>vanaspatayas tathā śailās tīrthāni vividhāni ca /</l>\n<l>dikpālā bhūtapālāś ca siddhagandharvakinnarāḥ // RKS_34.61 //</l>\n</lg>\n\n<lg>\n<l>pitaraḥ somapāḥ sarve bhuktimuktiphalapradāḥ /</l>\n<l>rākṣasā guhyakā bhūtā uragāś ca yathā tathā // RKS_34.62 //</l>\n</lg>\n\n<lg>\n<l>sadmavātās tathākāśavāsinaś ca tathotsave /</l>\n<l>ghṛtakṣīravahā nadyo dadhipāyasakardamāḥ // RKS_34.63 //</l>\n</lg>\n\n<lg>\n<l>babhūva nṛpates tasya tasmin yajñe mahotsave /</l>\n<l>bhakṣabhojyaiś ca vividhaiḥ kāmyayānadibhis tathā // RKS_34.64 //</l>\n</lg>\n\n<lg>\n<l>tṛptā devāś ca munayo bhūtagrāmaṃ caturvidham /</l>\n<l>evaṃ nivartito yajño brāhmaṇair bhūridakṣiṇaiḥ // RKS_34.65 //</l>\n</lg>\n\n<lg>\n<l>surāsurais tathā divyair indradyumnaḥ stutas tadā /</l>\n<l>yajñabhāgāṃś ca devānāṃ pṛthak pṛthag akalpayat // RKS_34.66 //</l>\n</lg>\n\n<p>tathā bhāgo hi rudrāṇāṃ yathā sṛṣṭasvayambhuvā /</p>\n\n<p>yudhiṣṭhira uvāca:\n<l>rudrādityavasūtāṃ ca viśvedevahavirbhujām // RKS_34.67 //</l></p>\n\n<p>pramāṇaṃ nāma gotrāṃś ca kathayasva mahāmune /</p>\n\n<p>mārkaṇḍeya uvāca:\n<l>atriścāṅgirasaḥ sarpirmarutaś ca bṛhaspatiḥ // RKS_34.68 //</l></p>\n\n<lg>\n<l>dhruvo dhūmraś ca ketuś ca dharo dhātā haras tathā /</l>\n<l>ekādaśa smṛtā rudrāḥ sarve kāmaphalapradāḥ // RKS_34.69 //</l>\n</lg>\n\n<lg>\n<l>aryamā varuṇaś cendra pūṣā caiva gabhastimān /</l>\n<l>mitraś caiva samākhyāto jaghanyo jalakṛt tathā // RKS_34.70 //</l>\n</lg>\n\n<lg>\n<l>vivasvāṃś caiva parjanyo dhātā vai dvādaśa smṛtāḥ /</l>\n<l>kaśyapasyāśrame jātās tejonidhaya utthitā // RKS_34.71 //</l>\n</lg>\n\n<lg>\n<l>māsāvaraprayogeṇa saṃcaranti parecchayā /</l>\n<l>ahorātramime sarve svarlokaṃ ca samantataḥ // RKS_34.72 //</l>\n</lg>\n\n<lg>\n<l>vasūnaṣṭau mahārāja kathyamānāṃ śṛṇuṣva vai /</l>\n<l>dhruvo dharaś ca somaś ca sāvitro hyanilo 'nala // RKS_34.73 //</l>\n</lg>\n\n<lg>\n<l>pratyūṣaś caiva kalpaś ca aṣṭau te vasavaḥ smṛtāḥ /</l>\n<l>viśvāyāś ca tathā putrā viśvedevāḥ prakīrtitāḥ // RKS_34.74 //</l>\n</lg>\n\n<lg>\n<l>kraturdakṣas tathā satyaḥ kālaḥ kāmo ghnanis tathā /</l>\n<l>purūravomārdravasau rocamānaś ca te daśa // RKS_34.75 //</l>\n</lg>\n\n<lg>\n<l>muhūrtāyās tathā putrāḥ sādhyā devāḥ prakīrtitā /</l>\n<l>ekahīnās tu pañcāśat marutaś caiva kīrtitāḥ // RKS_34.76 //</l>\n</lg>\n\n<lg>\n<l>eṣāṃ nāmāni sarveṣāṃ khyātāny eva yudhiṣṭhira /</l>\n<l>etatte kathitaṃ sarvaṃ yatpṛṣṭo 'haṃ tvayā 'nagha // RKS_34.77 //</l>\n</lg>\n\n<lg>\n<l>tato dhruvaṃ visṛjyātha munīṃś ca brahmanandanān /</l>\n<l>oṃkāraṃ ca tato jñātvā rājā pūjāṃ cakāra ha // RKS_34.78 //</l>\n</lg>\n\n<lg>\n<l>maṇimāṇikyaratnaiś ca liṅgasyābharaṇaṃ kṛtam /</l>\n<l>gandhadhūpaiś ca vividhaiḥ karpūrāgarucandanaiḥ // RKS_34.79 //</l>\n</lg>\n\n<lg>\n<l>dhvajachatravitānaiś ca vyajanair divyacāmaraiḥ /</l>\n<l>pūjayitvā vidhānena stotraṃ me tad udāhṛtam // RKS_34.80 //</l>\n</lg>\n\n<lg>\n<l>oṃkāraṃ bindusaṃyuktaṃ nityaṃ dhyāyanti yoginaḥ /</l>\n<l>kāmado mokṣadaś caiva oṃkārāya namo namaḥ // RKS_34.81 //</l>\n</lg>\n\n<lg>\n<l>brahmaviṣṇvindravarada sarvadeva namo 'stu te /</l>\n<l>kadrudāya pracetase sahasrākṣāyamīḍhuṣe // RKS_34.82 //</l>\n</lg>\n\n<lg>\n<l>yā te rudra śivā tanūraghorā pāpakāśinī /</l>\n<l>sarvānanaśirogrīva sarvabhūtaśivāya ca // RKS_34.83 //</l>\n</lg>\n\n<lg>\n<l>sarvavyāpī ca bhagavāṃs tasmai sarvagate namaḥ /</l>\n<l>sarvataḥ pāṇipādāntaḥ sarvato 'kṣiśiromukhaḥ // RKS_34.84 //</l>\n</lg>\n\n<l>sarvataḥ śrutimāṃl loke sarvamāvṛtya tiṣṭhati // RKS_34.85 //</l>\n\n<lg>\n<l>jihvācāpalyabhāvena khedito 'si maheśvara /</l>\n<l>kṛtaṃ stotram idaṃ devasyendradyumnena bhārata // RKS_34.86 //</l>\n</lg>\n\n<lg>\n<l>liṅgamadhye paraṃ liṅgaṃ jvalatkālānalaprabham /</l>\n<l>yad dṛṣṭaṃ taduvācainaṃ rājānaṃ prati bhārata // RKS_34.87 //</l>\n</lg>\n\n<l>varaṃ vṛṇīṣva bhadraṃ te yat te manasi vartate // RKS_34.88 //</l>\n\n<p>indradyumna uvāca:\n<l>yadi tuṣṭo 'si me deva varaṃ dātuṃ mamecchasi // RKS_34.89 //</l></p>\n\n<lg>\n<l>atratvamumayā sārdhaṃ devadroṇyāṃ samarcitaḥ /</l>\n<l>āvāsaṃ kuru deveśa sarvadā yajñaparvate // RKS_34.90 //</l>\n</lg>\n\n<lg>\n<l>avaśaḥ svavaśo vāpi prāṇatyāgaṃ karoti yaḥ /</l>\n<l>tīrthe 'smin devadeveśa śivalokaṃ prayātu saḥ // RKS_34.91 //</l>\n</lg>\n\n<lg>\n<l>sahasrayājī dharmajño dānayajñādhipas tathā /</l>\n<l>andhāś ca vāmanāś caiva tiryagyonigatānarāḥ // RKS_34.92 //</l>\n</lg>\n\n<lg>\n<l>maraṇād ubhayoḥ sāmyaṃ bhaved atra maheśvara /</l>\n<l>parvataṃ veṣṭayed yas tu sūtreṇaikena parvaṇi // RKS_34.93 //</l>\n</lg>\n\n<lg>\n<l>pṛthivī veṣṭitā tena saśailavanakānanā /</l>\n<l>sarvatīrthaphalāvāptiḥ śivaloke prayāty asau // RKS_34.94 //</l>\n</lg>\n\n<p>oṃkāra uvāca:\n<l>sarvam etat nṛpaśreṣṭha kāmaḥ sampadyatāṃ tava // RKS_34.95 //</l></p>\n\n<lg>\n<l>evamuktvā tato devaḥ tatraivāntaradhīyata /</l>\n<l>surāsurairathādityaiḥ sādhyaiḥ sārddhaṃ yudhiṣṭhira /</l>\n<l>svakīyaṃ yānamāruhya kailāsanilayaṃ yayau // RKS_34.96 //</l>\n</lg>\n\n<lg>\n<l>rājā 'pi śrāvayāmāsa bhūtagrāmaṃ caturvidham /</l>\n<l>mama yajñaprabhāveṇa sarve santu nirāmayāḥ // RKS_34.97 //</l>\n</lg>\n\n<lg>\n<l>sarve tu tṛptim āyāntu mama yajñaprabhāvataḥ /</l>\n<l>indradyumnas tu brahmāṇaṃ tatas tuṣṭāva bhārata // RKS_34.98 //</l>\n</lg>\n\n<p>tuṣṭaḥ provāca dhātā taṃ varaṃ vṛṇu viśāmpate /</p>\n\n<p>rājovāca:\n<l>tuṣṭo 'si yadi me deva varaṃ dātum ihecchasi // RKS_34.99 //</l></p>\n\n<lg>\n<l>narmadādakṣiṇe kūle liṅgamūrtidharo bhava /</l>\n<l>imaṃ varam ahaṃ manye yadi tuṣṭo 'si me prabho // RKS_34.100 //</l>\n</lg>\n\n<lg>\n<l>prāṇatyāge kṛte tatra brahmalokaṃ prayātu vai /</l>\n<l>evaṃ bhavatu rājendra brahmā provāca satvaram // RKS_34.101 //</l>\n</lg>\n\n<lg>\n<l>evamuktvā yayau brahmā rudralokaṃ suraiḥ saha /</l>\n<l>viṣṇuṃ caiva tato rājā sāṣṭāṅgaṃ ca yudhiṣṭhira // RKS_34.102 //</l>\n</lg>\n\n<lg>\n<l>keśavaṃ mādhavaṃ viṣṇuṃ govindaṃ madhusūdanam /</l>\n<l>padmanābhaṃ hṛṣīkeśaṃ śrīdharaṃ ca trivikramam // RKS_34.103 //</l>\n</lg>\n\n<lg>\n<l>dāmodaraṃ vāsudevaṃ hariṃ ca praṇamāmy aham /</l>\n<l>śaṅkhacakragadāśārṅgavanamālāvibhūṣaṇam // RKS_34.104 //</l>\n</lg>\n\n<lg>\n<l>lokanāthaṃ jagannāthaṃ śrīnāthaṃ sarvavittamam /</l>\n<l>śrīkāntaṃ śrīdharaṃ śrīśaṃ śrīnivāsaṃ namāmyaham // RKS_34.105 //</l>\n</lg>\n\n<lg>\n<l>acyutānantayajñeśa yajñādhipa namo 'stu te /</l>\n<l>ṛksāmātharvarūpāya yajñarūpāya te namaḥ // RKS_34.106 //</l>\n</lg>\n\n<lg>\n<l>nṛsiṃhamatsyavārāhakūrmarūpāya te namaḥ /</l>\n<l>tīrthayānasamārūḍha garuḍadhvaja te namaḥ // RKS_34.107 //</l>\n</lg>\n\n<lg>\n<l>sahasraśirasaṃ devaṃ sakalaṃ niṣkalaṃ param /</l>\n<l>vedyaṃ puruṣamadhyakṣamādyaṃ nārāyaṇaṃ prabhum // RKS_34.108 //</l>\n</lg>\n\n<lg>\n<l>praṇato 'smi sadā devaṃ daityāntakaraṇaṃ harim /</l>\n<l>hiraṇyagarbhaṃ bhūgarbhaṃ yajñagarbhāmṛtodbhavam // RKS_34.109 //</l>\n</lg>\n\n<lg>\n<l>śrīgarbhajñānagarbhāya vāsudeva namo 'stu te /</l>\n<l>tvayā sṛṣṭaṃ jagatsarvaṃ carācaram idaṃ prabho // RKS_34.110 //</l>\n</lg>\n\n<lg>\n<l>sraṣṭā pālayitā tvaṃ vai hartā tvaṃ ca yuge yuge /</l>\n<l>viśvataścakṣuravyakto vijñeyo viśvato mukhaḥ // RKS_34.111 //</l>\n</lg>\n\n<lg>\n<l>viśvātmā viśvato devo vāsudevo namo 'stu te /</l>\n<l>tvamādityaś ca vāyuś ca tvamagnis tvaṃ ca candramāḥ // RKS_34.112 //</l>\n</lg>\n\n<lg>\n<l>tvaṃ dhātā devadeveśa tvam indras tvaṃ prajāpatiḥ /</l>\n<l>tvatprasādāt suraśreṣṭha yajñasiddhir mamābhavat // RKS_34.113 //</l>\n</lg>\n\n<l>śrutvā stotram idaṃ devaḥ śaṅkhacakragadādharaḥ // RKS_34.114 //</l>\n\n<lg>\n<l>uvāca vacanaṃ satyaṃ varaṃ vṛṇu viśāmpate /</l>\n<l>dadāmi te na saṃdeho yajñasiddhim avāpsyasi // RKS_34.115 //</l>\n</lg>\n\n<lg>\n<l>rājovāca:</l>\n<l>oṃkārasaumyabhāge tu liṅgarūpī janārdanaḥ /</l>\n<l>vaidūryaśikharasyāgre bhava tvaṃ lokapāvanaḥ // RKS_34.116 //</l>\n</lg>\n\n<lg>\n<l>imaṃ varam ahaṃ manye yadi dātum ihecchasi /</l>\n<l>yāsyanti vaiṣṇavaṃ sthānam ihābhyarcya vidhānataḥ // RKS_34.117 //</l>\n</lg>\n\n<lg>\n<l>tiryagyoniṃ na gacchanti yamalokaṃ tathā narāḥ /</l>\n<l>prāṇatyāge kṛte tatra narā gacchanti te padam // RKS_34.118 //</l>\n</lg>\n\n<lg>\n<l>pitṝṇām annadānena pitaro vaiṣṇavaṃ padam /</l>\n<l>prasādātte ca gacchantu satyaṃ satyaṃ vadāmy aham // RKS_34.119 //</l>\n</lg>\n\n<lg>\n<l>tasya tadvacanaṃ śrutvā rājñaścāmitatejasaḥ /</l>\n<l>uvāca vacanaṃ viṣṇur indradyumnaṃ viśāmpate // RKS_34.120 //</l>\n</lg>\n\n<lg>\n<l>avatāraṃ kariṣyāmi ihaiva nṛpasattama /</l>\n<l>sarvameva nṛpaśreṣṭha matprasādād bhaviṣyati // RKS_34.121 //</l>\n</lg>\n\n<lg>\n<l>evamuktvā yayau devaḥ śaṅkhacakragadādharaḥ /</l>\n<l>surāsuraiḥ stūyamānas tridivaṃ prati bhārata // RKS_34.122 //</l>\n</lg>\n\n<lg>\n<l>eṣa te kathito rājann indradyumna mahādhvaraḥ /</l>\n<l>tenāsau parvataḥ puṇyaḥ sarvalokeṣu viśrutaḥ // RKS_34.123 //</l>\n</lg>\n\n<lg>\n<l>siddheśvaraṃ ca brahmāṇaṃ viddhi nārāyaṇaṃ harim /</l>\n<l>śravaṇāt kīrtanād asya viṣṇuloke mahīyate // RKS_34.124 //</l>\n</lg>\n\n<lg>\n<l>tatas tuṣṭāva tīrthāni rājā satyavrate sthitaḥ /</l>\n<l>pitṛṇāṃ tāraṇārthāya tīrthebhyaś ca namo namaḥ // RKS_34.125 //</l>\n</lg>\n\n<lg>\n<l>tīrthāny ūcuḥ:</l>\n<l>varaṃ vṛṇu mahābhāga yatte manasi vartate /</l>\n<l>tīrthānāṃ vacanaṃ śrutvā indradyumna uvāca ha // RKS_34.126 //</l>\n</lg>\n\n<lg>\n<l>oṃkārasannidhau tīrthe sthātavyaṃ madanugrahāt /</l>\n<l>evam astv iti rājānam uktvā cakruḥ saritstutim // RKS_34.127 //</l>\n</lg>\n\n<lg>\n<l>kalpagāṃ tvāṃ namaskurmo harasya paramāṃ kalām /</l>\n<l>atīva sarvalokānāṃ bhuvi khyātāṃ saridvarām // RKS_34.128 //</l>\n</lg>\n\n<lg>\n<l>nāsmat prabhāvataḥ pūtā kiṃtu pūtā svabhāvataḥ /</l>\n<l>yadvatsūryaprabhā puṇyā vahṇeś cāpi prabhā yathā // RKS_34.129 //</l>\n</lg>\n\n<lg>\n<l>himāṃśoś caiva rājendra tathaiveyaṃ mahānadī /</l>\n<l>ityuktvā taṃ ca rājānaṃ tīrthāny antardadhustadā // RKS_34.130 //</l>\n</lg>\n\n<lg>\n<l>tatastuṣṭāva gaṅgāṃ vā arghaṃ dattvā nṛpottamaḥ /</l>\n<l>gaṅgā bhāgīrathī devī tathā bhogavatī śubhā // RKS_34.131 //</l>\n</lg>\n\n<lg>\n<l>jāhnavī mokṣadā bhadrā tāriṇī pāpanāśinī /</l>\n<l>svarge mandākinī caiva devadevanamaskṛtā // RKS_34.132 //</l>\n</lg>\n\n<lg>\n<l>gāyatrī vedamātā tvam umā kātyāyanī tathā /</l>\n<l>kim anyad api te devi hareṇa śirasā dhṛtā // RKS_34.133 //</l>\n</lg>\n\n<p>kasyāsti śaktiḥ stotuṃ tvāmṛte candrārdhaśekharāt /</p>\n\n<p>gaṅgovāca:\n<l>tuṣṭā 'smi te mahārāja varaṃ yācasva suvrata // RKS_34.134 //</l></p>\n\n<p>gaṅgāyā vacanaṃ śrutvā rājā tāṃ pratyuvāca ha /</p>\n\n<p>rājovāca:\n<l>yadi tuṣṭā 'si deveśi varaṃ dātum ihecchasi // RKS_34.135 //</l></p>\n\n<l>ihaiva kriyatāṃ vāso vara eṣa pradīyatām // RKS_34.136 //</l>\n\n<p>gaṅgovāca:\n<l>evaṃ bhavatu rājendra bhāgenaiva vahāmy aham // RKS_34.137 //</l></p>\n\n<lg>\n<l>tatas tuṣṭāva gaṅgā tu kalpagāṃ saritāṃ varām /</l>\n<l>śreṣṭhā tvaṃ kalpage devi namaskārye cirāyuṣi // RKS_34.138 //</l>\n</lg>\n\n<lg>\n<l>tvat toyasya prabhāveṇa pāvitryam abhavac ca me /</l>\n<l>kalpānte tu kṣayaṃ yānti saritaḥ sāgarādayaḥ // RKS_34.139 //</l>\n</lg>\n\n<lg>\n<l>tīrthāni caiva sarvāṇi tvam evātraiva tiṣṭhasi /</l>\n<l>pūjyā tridaśavandyā ca subhage ciragaminī // RKS_34.140 //</l>\n</lg>\n\n<lg>\n<l>gaurīsamā jaṭāgre vai haramūrtir bhaviṣyasi /</l>\n<l>evam uktvā tato gaṅgā namaskṛtya ca mekalām // RKS_34.141 //</l>\n</lg>\n\n<p>divyayānasamārūḍhā stūyamānāpsarogaṇaiḥ /</p>\n\n<p>sarasvaty uvāca:\n<l>duhitā 'haṃ tava hyeṣā dharmataḥ paripālitā // RKS_34.142 //</l></p>\n\n<lg>\n<l>saptakalpavahe dhanye tvacchuśrūṣāparāyaṇā /</l>\n<l>āgatāhaṃ mahābhāge tvat pādābjadidṛkṣayā // RKS_34.143 //</l>\n</lg>\n\n<lg>\n<l>snānaṃ kartuṃ tathā devi caturviṃśativatsaraiḥ /</l>\n<l>kiṃ na vetsi mahābhāge māṃ dhareśvari vāhini // RKS_34.144 //</l>\n</lg>\n\n<lg>\n<l>kariṇīrūpam āsthāya koṭitīrthe samāgatā /</l>\n<l>sapādakoṭitīrthāni candrasūrye same grahe // RKS_34.145 //</l>\n</lg>\n\n<lg>\n<l>snānārthaṃ kalpage devi ādiṣṭā viṣṇunā svayam /</l>\n<l>dvāparasya caturthāṃśe kurupāṇḍavasenayoḥ // RKS_34.146 //</l>\n</lg>\n\n<lg>\n<l>yuddhārthaṃ samitau puñjaṃ sarvatīrthamaye śubhe /</l>\n<l>tatra yad dīyate dānaṃ tapyate 'tha tapas tathā // RKS_34.147 //</l>\n</lg>\n\n<lg>\n<l>sarvaṃ śataguṇaṃ taddhi tvat toye kalpage punaḥ /</l>\n<l>tad eva koṭiguṇitaṃ rāhugraste divākare // RKS_34.148 //</l>\n</lg>\n\n<lg>\n<l>evam uktvā mahārāja kalpagāṃ ca sarasvatī /</l>\n<l>indradyumnaṃ ca rājānaṃ svasthānaṃ cābhyagāt punaḥ // RKS_34.149 //</l>\n</lg>\n\n<lg>\n<l>indradyumnas tato rājā svayaṃ tuṣṭāva bhārata /</l>\n<l>tvat toyasya prabhāveṇa pitṛdevāś ca tārpitāḥ // RKS_34.150 //</l>\n</lg>\n\n<lg>\n<l>pavitraṃ ca tvayā devi trailokyaṃ sacarācaram /</l>\n<l>tvaṃ mātā sarvabhūtānāṃ nṛṇāṃ saṃsāratāriṇī // RKS_34.151 //</l>\n</lg>\n\n<lg>\n<l>mekalāsi mahādevi kalpagā narmadā tathā /</l>\n<l>jalapūrṇeti vikhyātā vindhyaparvatabhūṣaṇam // RKS_34.152 //</l>\n</lg>\n\n<lg>\n<l>api varṣasahasreṇa kaḥ stotuṃ ca kṣamaḥ śubhe /</l>\n<l>śrutvā stotram idaṃ devī nṛpasyāsya tadā 'bravīt // RKS_34.153 //</l>\n</lg>\n\n<lg>\n<l>kṣatriyāṇāṃ sahasrais tu kṛto yajño 'tra pārthiva /</l>\n<l>sadṛśas te mahārāja na bhūto na bhaviṣyati // RKS_34.154 //</l>\n</lg>\n\n<lg>\n<l>varaṃ dadāmi te rājan yena siddhim avāpsyasi /</l>\n<l>tasyās tad vacanaṃ śrutvā kalpagāyā yudhiṣṭhira // RKS_34.155 //</l>\n</lg>\n\n<lg>\n<l>prahasann abravīd rājā brāhmaṇaiḥ sahitas tadā /</l>\n<l>śivabhaktiparo nityaṃ saptakalpavahe śubhe // RKS_34.156 //</l>\n</lg>\n\n<lg>\n<l>yadi tuṣṭā 'si me devi varaṃ dātuṃ tvamicchasi /</l>\n<l>pravāhān kuru sapta tvaṃ dakṣiṇottarakūlayoḥ // RKS_34.157 //</l>\n</lg>\n\n<lg>\n<l>sarvataḥ sarvage devi yadi māṃ bahu manyase /</l>\n<l>imaṃ varam ahaṃ manye yadi tuṣṭā 'si suvrate // RKS_34.158 //</l>\n</lg>\n\n<lg>\n<l>tasya tad vacanaṃ śrutvā indradyumnasya bhārata /</l>\n<l>narmadā cābravīd vākyam indradyumnaṃ narādhipa // RKS_34.159 //</l>\n</lg>\n\n<lg>\n<l>sarvam etat prabhāveṇa matprasādād bhaviṣyati /</l>\n<l>atrāntare ca yad dānaṃ dīyate nā 'tra saṃśayaḥ // RKS_34.160 //</l>\n</lg>\n\n<lg>\n<l>tasya saṃkhyā na vidyate satyam etad bravīmi te /</l>\n<l>na teṣāṃ punar āvṛttir ity āha bhagavān nṛpa // RKS_34.161 //</l>\n</lg>\n\n<lg>\n<l>antyajāḥ śvapacā vāpi mṛgāś caiva sarīsṛpāḥ /</l>\n<l>sarve te tridivaṃ yānti nīlagaṅgāsamāgame // RKS_34.162 //</l>\n</lg>\n\n<lg>\n<l>yajñam iṣṭvā nṛpaśreṣṭha indradyumno viśāmpate /</l>\n<l>narmadāṃ ca namaskṛtya oṃkāraṃ caiva bhārata // RKS_34.163 //</l>\n</lg>\n\n<lg>\n<l>svakīyaṃ yānam āruhya satyadharmaparāyaṇaḥ /</l>\n<l>vṛto nṛpa sahasreṇa stūyamāno 'psarogaṇaiḥ // RKS_34.164 //</l>\n</lg>\n\n<lg>\n<l>viveśa nagarīṃ puṇyām ayodhyāṃ devanirmitām /</l>\n<l>etat te kathitaṃ rājann itihāsaṃ purātanam // RKS_34.165 //</l>\n</lg>\n\n<lg>\n<l>tataḥ kālena mahatā rājyaṃ kṛtvā mahābalaḥ /</l>\n<l>ayutaṃ sāgram eveha sa rājā tridivaṃ gataḥ // RKS_34.166 //</l>\n</lg>\n\n<lg>\n<l>śravaṇāt kīrtanād asya gosahasraphalaṃ labhet /</l>\n<l>yamalokaṃ na paśyec ca pāpayoniṃ na gacchati // RKS_34.167 //</l>\n</lg>\n\n<p>iti śrīskandapurāṇe revākhaṇḍe indradyumnayajñanīlagaṅgāvatāro nāma catustriṃśo 'dhyāyaḥ ||</p>\n\n<p>RKS adhyāya 35</p>\n\n<lg>\n<l>yudhiṣṭhira uvāca:</l>\n<l>vaidūryaparvataṃ ramyaṃ surasiddhaniṣevitam /</l>\n<l>māndhātā kena kāryeṇa gato vai saptakalpagām // RKS_35.1 //</l>\n</lg>\n\n<lg>\n<l>tathā pāśupatāstreṇa hatvā vai tripuraṃ haraḥ /</l>\n<l>pātālaṃ bhedayitvā tu rasātalatalaṃ yayau // RKS_35.2 //</l>\n</lg>\n\n<lg>\n<l>jāleśvaraṃ tathā liṅgam utthitaṃ kena hetunā /</l>\n<l>nīlagaṅgā kathaṃ tatra kalpagā bhedamāgatā // RKS_35.3 //</l>\n</lg>\n\n<lg>\n<l>bāṇāsuraḥ śive bhaktaḥ śivalabdhavaraḥ śuciḥ /</l>\n<l>liṅgāni tāni teneha pūjitāni mahāmune // RKS_35.4 //</l>\n</lg>\n\n<lg>\n<l>saṃkhyayā navakoṭyas tu tāni kṣiptāni tatra vai /</l>\n<l>etat sarvaṃ samāsena kathayasva mahāmune // RKS_35.5 //</l>\n</lg>\n\n<lg>\n<l>yathāśrutaṃ purākalpe purāṇe skandakīrtite /</l>\n<l>brahmaviṣṇvādidevānāṃ pārvatyāḥ ṣaṇmukhasya ca // RKS_35.6 //</l>\n</lg>\n\n<p>tathā tu kathyatāṃ tāta yathoddiṣṭaṃ śivena tu /</p>\n\n<p>mārkaṇḍeya uvāca:\n<l>śṛṇu rājan mahābāho kathyamānaṃ nibodha me // RKS_35.7 //</l></p>\n\n<lg>\n<l>svārociṣe 'ntare prāpte ādikalpe kṛte yuge /</l>\n<l>devānāṃ saṅgamaṃ yatra kailāse parvatottame // RKS_35.8 //</l>\n</lg>\n\n<lg>\n<l>kārttikyāṃ ca surāḥ sarve haraṃ draṣṭum upāgatāḥ /</l>\n<l>tatra devagaṇān sarvān skando vacanam abravīt // RKS_35.9 //</l>\n</lg>\n\n<lg>\n<l>mayā śrutaṃ ca dṛṣṭaṃ ca śivena kathitaṃ purā /</l>\n<l>aṣṭalakṣāṇi sārdhāni granthe 'smin kīrtitāni ca // RKS_35.10 //</l>\n</lg>\n\n<lg>\n<l>śivaloke śivenaiva nibaddhāni yathā yathā /</l>\n<l>tad ardhaṃ vaiṣṇave loke tad arddhaṃ brahmaṇaḥ pure // RKS_35.11 //</l>\n</lg>\n\n<l>sapādalakṣaṃ sūryasya loke caiva vyavasthitam // RKS_35.12 //</l>\n\n<lg>\n<l>caturbhiradhikāśītisahasrāṇi tathā kramam /</l>\n<l>khyātāni martyaloke ca nātra kāryā vicāraṇā // RKS_35.13 //</l>\n</lg>\n\n<lg>\n<l>sūtaḥ saṃgrahakartā ca saṃhitās tatra eva ca /</l>\n<l>kalpaskando mahāskandaḥ purāṇaṃ saptadhā viduḥ // RKS_35.14 //</l>\n</lg>\n\n<lg>\n<l>sargaś ca pratisargaś ca vaṃśo manvantarāṇi ca /</l>\n<l>vaṃśānucaritaṃ ceti purāṇaṃ pañcalakṣaṇam // RKS_35.15 //</l>\n</lg>\n\n<lg>\n<l>aśaktā mānuṣā loke alpajīvena jīvikāḥ /</l>\n<l>yuddhihīnā durācārā bhaviṣyanti kalau yuge // RKS_35.16 //</l>\n</lg>\n\n<lg>\n<l>na svādhyāyo vaṣaṭkāro na tapo na ca yājanam /</l>\n<l>strīkāmā lolupā viprāḥ kāmyakṛtyās tu yācakāḥ // RKS_35.17 //</l>\n</lg>\n\n<lg>\n<l>pratigrahaparā nityaṃ kuṭumbabharaṇārthinaḥ /</l>\n<l>ātmānaṃ naiva budhyante strīṇāṃ snehavaśaṃgatā // RKS_35.18 //</l>\n</lg>\n\n<lg>\n<l>kukarmāṇi kariṣyanti dharmiṣṭhāstāpasās tathā /</l>\n<l>kalau yuge tathā prāpte kāle kaulā digambarāḥ // RKS_35.19 //</l>\n</lg>\n\n<lg>\n<l>ekavarṇāḥ prajāḥ sarvā rājā mleccho bhaviṣyati /</l>\n<l>hīne yuge tathā prāpte bauddhasthe caiva keśave // RKS_35.20 //</l>\n</lg>\n\n<lg>\n<l>alpāyuṣaś caiva martyā alpavīryaparākramāḥ /</l>\n<l>nānādeśopadravāś ca bhaviṣyanti mahāmune // RKS_35.21 //</l>\n</lg>\n\n<lg>\n<l>vedān vai prārpayiṣyanti dvijāś cāṇḍālavaṃśinaḥ /</l>\n<l>vedāveśaṃ kariṣyanti vedavikrayaṇaṃ tathā // RKS_35.22 //</l>\n</lg>\n\n<lg>\n<l>rājadvāre gamiṣyanti dhanaprāptisamīhayā /</l>\n<l>vikrayaṃ cāgnihotrāṇāṃ kanyānāṃ vikrayaṃ tathā // RKS_35.23 //</l>\n</lg>\n\n<lg>\n<l>kariṣyanti dvijāḥ sarve śrotriyā vratavarjitāḥ /</l>\n<l>pūrṇe tu dvādaśe varṣe narāḥ palitayauvanāḥ // RKS_35.24 //</l>\n</lg>\n\n<lg>\n<l>daśa dvādaśavarṣā tu nārī garbhadharā bhavet /</l>\n<l>nārī na puruṣaṃ manyet na mātāpitarau sutaḥ // RKS_35.25 //</l>\n</lg>\n\n<lg>\n<l>nasnuṣā manyate śvaśrūṃ duhitā mātaraṃ tathā /</l>\n<l>etad uddeśataḥ proktaṃ prakṛtaṃ śṛṇu bhārata // RKS_35.26 //</l>\n</lg>\n\n<lg>\n<l>yajñaṃ kartuṃ mahārāja māndhātā nṛpasattamaḥ /</l>\n<l>vaidūryaparvataṃ prāptaṃ pitṝṇāṃ tāraṇāya ca // RKS_35.27 //</l>\n</lg>\n\n<lg>\n<l>devatānāṃ hitārthaṃ vai jaghāna tripuraṃ haraḥ /</l>\n<l>jvalat pāśupatāstreṇa tad dagdham abhavat purā // RKS_35.28 //</l>\n</lg>\n\n<lg>\n<l>pātālāt tena cānītaṃ liṅgaṃ jāleśvaraṃ tathā /</l>\n<l>kāmadaṃ mokṣadaṃ caiva sadādevanamaskṛtam // RKS_35.29 //</l>\n</lg>\n\n<lg>\n<l>lokānāṃ tāraṇārthāya nīlagaṅgā samāgatā /</l>\n<l>megharājasamudbhūtā sarvapāpaharā parā // RKS_35.30 //</l>\n</lg>\n\n<lg>\n<l>tasyāṃ śrāddhaṃ prakurvīta pitṝṇām akṣayecchayā /</l>\n<l>bāṇāsurasya liṅgāni koṭitīrthe śivālaye // RKS_35.31 //</l>\n</lg>\n\n<lg>\n<l>patitāni jale caiva narmadāyā narādhipa /</l>\n<l>pūjitāni pavitrāṇi bhuktimuktipradāni tu // RKS_35.32 //</l>\n</lg>\n\n<lg>\n<l>bāṇaliṅgāni rājendra khyātāni bhuvanatraye /</l>\n<l>na pratiṣṭhā na saṃskāraḥ teṣāmāvāhanādi ca // RKS_35.33 //</l>\n</lg>\n\n<lg>\n<l>evam eva prapūjyāni śivarūpāṇi bhārata /</l>\n<l>etat te kathitaṃ sarvaṃ yatpṛṣṭo 'haṃ tvayā 'nagha // RKS_35.34 //</l>\n</lg>\n\n<lg>\n<l>śṛṇu rājan kathāṃ divyām anyāṃ pāpapraṇāśinīm /</l>\n<l>aghaghnī yā pratītā me kīrtayiṣyāmi te 'nagha // RKS_35.35 //</l>\n</lg>\n\n<lg>\n<l>astīha parvataḥ śrīmān vaidūryo nāma nāmataḥ /</l>\n<l>tatra puṇyāni tīrthāni tiṣṭhantyāyatanāni ca // RKS_35.36 //</l>\n</lg>\n\n<lg>\n<l>kāmaṃ kāmaphalair vṛkṣaiḥ puṣpitaiḥ phalitais tathā /</l>\n<l>divyapakṣininādaiś ca vānīravanarājibhiḥ // RKS_35.37 //</l>\n</lg>\n\n<lg>\n<l>śālais tālaiś ca saralais tamālair upaśobhitā /</l>\n<l>nadī pāpaharā puṇyā narmadā tatra bhārata // RKS_35.38 //</l>\n</lg>\n\n<lg>\n<l>trailokye yāni tīrthāni puṇyānyāyatanāni ca /</l>\n<l>saritaḥ sāgarāḥ śailādevāś ca sapitāmahāḥ // RKS_35.39 //</l>\n</lg>\n\n<lg>\n<l>narmadāyāṃ nṛpaśreṣṭha siddhagandharvacāraṇāḥ /</l>\n<l>snātum āyānti te sarve sarvasiddhis tu bhārata // RKS_35.40 //</l>\n</lg>\n\n<lg>\n<l>kiṃ tatra parvate rājan yatra viśvāvasurmuniḥ /</l>\n<l>na yakṣādhipatir yatra kubero naravāhanaḥ // RKS_35.41 //</l>\n</lg>\n\n<lg>\n<l>vaidūryaśikhare puṇye tatra sākṣād vivasvataḥ /</l>\n<l>nityaṃ puṣpaphalā yatra pādapā haritacchadāḥ // RKS_35.42 //</l>\n</lg>\n\n<lg>\n<l>bahvāścaryaṃ tathā tatra dṛśyate parvatottame /</l>\n<l>puṇye svargopame divye nityaṃ devarṣisevite // RKS_35.43 //</l>\n</lg>\n\n<lg>\n<l>hlādinī puṇyatīrthānāṃ rājarṣe tatra vai sarit /</l>\n<l>vaivasvatāntare prāpte rājannādikṛte yuge // RKS_35.44 //</l>\n</lg>\n\n<lg>\n<l>oṃkārasyāvatāreṇa savaidūryamayo giriḥ /</l>\n<l>tretāyuge maṇimayo dvāpare haimarūpakaḥ // RKS_35.45 //</l>\n</lg>\n\n<lg>\n<l>kalau pāpaharaḥ prokto yathā devas tathā giriḥ /</l>\n<l>etat te sarvamākhyātaṃ yathādṛṣṭaṃ purātanam // RKS_35.46 //</l>\n</lg>\n\n<p>iti śrīskandapurāṇe revākhaṇḍe vaidūryaparvatavarṇanaṃ nāma pañcatriṃśo 'dhyāyaḥ ||</p>\n\n<p>RKS adhyāya 36</p>\n\n<lg>\n<l>mārkaṇḍeya uvāca:</l>\n<l>vasudānas tu rājarṣiś cakravartī purā 'bhavat /</l>\n<l>ayodhyādhipatiḥ śrīmān chakratulyaparākramaḥ // RKS_36.1 //</l>\n</lg>\n\n<lg>\n<l>bubhuje pṛthivī sarvāṃ grāmam ekam ivātha saḥ /</l>\n<l>īje yāgasahasreṇa hayamedhakṛtena ca // RKS_36.2 //</l>\n</lg>\n\n<lg>\n<l>sapādalakṣamadhikaṃ sarvā jīvanti ca prajāḥ /</l>\n<l>na tatra dīno duḥkhī vā daridro vā 'pi kaścana // RKS_36.3 //</l>\n</lg>\n\n<lg>\n<l>svayaṃ kāmadughā dhenuḥ pṛthivī sasyaśālinī /</l>\n<l>eva pālayatas tasya pṛthivīṃ pṛthivīpate // RKS_36.4 //</l>\n</lg>\n\n<lg>\n<l>narmadādakṣiṇe kūle daityās tridaśakaṇṭakāḥ /</l>\n<l>ketumālī suketuś ca sumukho dundubhis tathā // RKS_36.5 //</l>\n</lg>\n\n<lg>\n<l>dharmavighnaṃ ca kartāraḥ samudbhūtāḥ surālaye /</l>\n<l>ke 'pi no śaknuvantīha yajñaṃ kartuṃ bhayāt tadā // RKS_36.6 //</l>\n</lg>\n\n<lg>\n<l>vasudāno 'bravīd vākyaṃ vaśiṣṭhaṃ brahmavittamam /</l>\n<l>kasmiṃs tīrthe hi nirvighno hayamedho vidhīyate // RKS_36.7 //</l>\n</lg>\n\n<lg>\n<l>yajñavidyā vidhānena nirdiśya mama kathyatām /</l>\n<l>tasya tad vacanaṃ śrutvā vasudānasya dhīmataḥ // RKS_36.8 //</l>\n</lg>\n\n<lg>\n<l>vaśiṣṭhaś cābravīd vākyaṃ rājānaṃ prati bhārata /</l>\n<l>na śakyate mukhaḥ kartuṃ hayamedho viśeṣataḥ // RKS_36.9 //</l>\n</lg>\n\n<lg>\n<l>amareśvarasya mūrtir vai dakṣiṇāśāmukhe sthitā /</l>\n<l>dānavair nirjitās tatra sarve devāḥ savāsavāḥ // RKS_36.10 //</l>\n</lg>\n\n<lg>\n<l>yajñabhāgaṃ grahītuṃ na śaknuvanti kadācana /</l>\n<l>etasmāt kāraṇād rājan satyam etat tavoditam // RKS_36.11 //</l>\n</lg>\n\n<lg>\n<l>tasya tadvacanaṃ śrutvā vaśiṣṭhasya mahātmanaḥ /</l>\n<l>cukopa vasudānaś ca pratyāha ca purodhasam // RKS_36.12 //</l>\n</lg>\n\n<lg>\n<l>hatvaitān rākṣasān pāpānadya vai devakaṇṭakān /</l>\n<l>devānāṃ ca prasādena kariṣye yāgam uttamam // RKS_36.13 //</l>\n</lg>\n\n<lg>\n<l>evamuktvā yayau rājā sarvasambhārasaṃvṛtaḥ /</l>\n<l>brāhmaṇaiḥ sahito vidvān ṛtvigbhir vedapāragaiḥ // RKS_36.14 //</l>\n</lg>\n\n<lg>\n<l>gavāṃ ca pañcalakṣāṇi savatsānāṃ payomucām /</l>\n<l>sapādalakṣamaśvānāṃ dantinām ayutaṃ tathā // RKS_36.15 //</l>\n</lg>\n\n<lg>\n<l>maṇimāṇikyaratnāni hemarūpyavasūni ca /</l>\n<l>vividhaṃ bhakṣyabhojyaṃ ca ājyaṃ vrīhitilāṃs tathā // RKS_36.16 //</l>\n</lg>\n\n<lg>\n<l>maṇḍapān yajñayūpāṃś ca samādāya nṛpottamaḥ /</l>\n<l>evaṃ pravartite yajñe nirvighnena tu bhārata // RKS_36.17 //</l>\n</lg>\n\n<lg>\n<l>āvabhṛtyodakaiḥ klinnā vasudhā hemanirmitā /</l>\n<l>babhūvur lulitā ye tu kardame mṛgapakṣiṇaḥ // RKS_36.18 //</l>\n</lg>\n\n<lg>\n<l>te hemavarṇakāḥ sarve babhūvus tatra bhārata /</l>\n<l>yugapat pūjitā yatra brahmaviṣṇumaheśvarāḥ // RKS_36.19 //</l>\n</lg>\n\n<lg>\n<l>homāc ca pṛthak kṣīrājyapravāhās tatra nirgatāḥ /</l>\n<l>gavāṃ mūtrapravāhaś ca tatrābhūt nṛpasattama // RKS_36.20 //</l>\n</lg>\n\n<lg>\n<l>snānodakaṃ ca devānām ṛṣibhir vedapāragaiḥ /</l>\n<l>yat kṛtaṃ tat pravāhaś ca tatrāsīt nṛpasattama // RKS_36.21 //</l>\n</lg>\n\n<lg>\n<l>pravāheṣu ca sarveṣu militeṣu tadā nṛpa /</l>\n<l>āpagā kapilā nāma dṛṣṭā brahmarṣidaivataiḥ // RKS_36.22 //</l>\n</lg>\n\n<lg>\n<l>narmadāsaṅgamas tatra rudrāvartaḥ prakīrtitaḥ /</l>\n<l>tatas tu brāhmaṇāḥ sarve dakṣiṇābhiḥ prapūjitāḥ // RKS_36.23 //</l>\n</lg>\n\n<lg>\n<l>gajāśvarathamārūḍhā nānābharaṇabhūṣitāḥ /</l>\n<l>tuṣṭā devagaṇāḥ sarve ūcus taṃ pārthivaṃ tadā // RKS_36.24 //</l>\n</lg>\n\n<p>varaṃ vṛṇu mahābhāga yajñenānena suvrata /</p>\n\n<p>vasudāna uvāca:\n<l>revākapilasambhede snātvā 'bhyarcya maheśvaram // RKS_36.25 //</l></p>\n\n<lg>\n<l>vimānais tridivaṃ yāntu ye mṛtā na punarbhavāḥ /</l>\n<l>imaṃ varam ahaṃ manye dīyatāṃ madanugrahāt // RKS_36.26 //</l>\n</lg>\n\n<lg>\n<l>devā ūcuḥ:</l>\n<l>kāmaṃ kāmaṃ phaliṣyanti cintitās te manorathāḥ /</l>\n<l>varaṃ dattvā ca bho rājan prītā vai devatās tataḥ // RKS_36.27 //</l>\n</lg>\n\n<lg>\n<l>svaṃ svaṃ vimānam āruhya muditās tridivaṃ yayuḥ /</l>\n<l>vasudāno 'pi rājarṣir brāhmaṇair vedapāragaiḥ // RKS_36.28 //</l>\n</lg>\n\n<lg>\n<l>mudā paramayā yukto hyayodhyām āyayau tadā /</l>\n<l>tīrthasyāsya prabhāveṇa sāntaḥ puraparicchadaḥ // RKS_36.29 //</l>\n</lg>\n\n<lg>\n<l>bhogāṃś ca puṣkalān bhuktvā gato māheśvaraṃ puram /</l>\n<l>etat te kathitaṃ sarvaṃ revākapilasaṅgamam // RKS_36.30 //</l>\n</lg>\n\n<l>śravaṇāt kīrtanād asya mucyate bhavabandhanāt // RKS_36.31 //</l>\n\n<p>iti śrīskandapurāṇe revākhaṇḍe kapilāvatāro nāma ṣaṭtriṃśo 'dhyāyaḥ ||</p>\n\n<p>RKS adhyāya 37</p>\n\n<lg>\n<l>mārkaṇḍeya uvāca:</l>\n<l>svāyambhuve 'ntare prāpte ādikalpe kṛte yuge /</l>\n<l>arundhatīprasūtāyā dākṣāyaṇyās suto 'bhavat // RKS_37.1 //</l>\n</lg>\n\n<lg>\n<l>viśravāṃ nāma rājā 'bhūc chakratulyaparākramaḥ /</l>\n<l>mathurādhipatiḥ śrīmāṃś cakravartī mahābalaḥ // RKS_37.2 //</l>\n</lg>\n\n<lg>\n<l>nirjitā 'maradaityāś ca sa rājā maghavā tviva /</l>\n<l>sarvakāmasamṛddhāś ca brāhmaṇāś cetare janāḥ // RKS_37.3 //</l>\n</lg>\n\n<lg>\n<l>evaṃ śāsayataḥ pṛthvīṃ dhanadhānyasamākulām /</l>\n<l>na durbhikṣaṃ na dāridryaṃ kvacid astiṃ mahītale // RKS_37.4 //</l>\n</lg>\n\n<lg>\n<l>etasminn antare prāpte prasthito 'marakaṇṭakam /</l>\n<l>snātvā ca koṭitīrthe vai samabhyarcya maheśvaram // RKS_37.5 //</l>\n</lg>\n\n<lg>\n<l>dakṣiṇāṃ mūrtim āśritya tasya devasya bhārata /</l>\n<l>samādhistho bhaved yāvat sa rājā dharmavatsalaḥ // RKS_37.6 //</l>\n</lg>\n\n<lg>\n<l>tāvat paśyati madhyāhne pratīcyādityamaṇḍalāt /</l>\n<l>dvau sūryau pūrvadigbhāge gatau dvau dākṣiṇāṃ diśam // RKS_37.7 //</l>\n</lg>\n\n<lg>\n<l>dvau pātālaṃ tathā corddhvaṃ dvau sūryau caṇḍarūpiṇau /</l>\n<l>kālaḥ saṃvartako vahniḥ prajajvāla tadā nṛpa // RKS_37.8 //</l>\n</lg>\n\n<lg>\n<l>raudrāś ca dāruṇā vātā vavuḥ pralayakāriṇaḥ /</l>\n<l>digdāho bhūmikampaś ca utkāpātāś ca dāruṇāḥ // RKS_37.9 //</l>\n</lg>\n\n<lg>\n<l>patitās siddhagandharvā devalokāt sakinnarāḥ /</l>\n<l>vidyādharās tathā yakṣāḥ karmacchedādiva vyutāḥ // RKS_37.10 //</l>\n</lg>\n\n<lg>\n<l>vidyādharyo rudantyaś ca tathaivāpsarasas tathā /</l>\n<l>prajajvāla mahāvahṇiḥ saśailavanakānanām // RKS_37.11 //</l>\n</lg>\n\n<lg>\n<l>bhasmīkṛtya dharāṃ sarvāṃ revākūlam ivāgamat /</l>\n<l>tṛṣārto dāhasantaptas tadābhūt nṛpasattamaḥ // RKS_37.12 //</l>\n</lg>\n\n<lg>\n<l>samudyataḥ payaḥ pātuṃ yāvat paśyati mekalām /</l>\n<l>tāvat tan madhyamārge tu vāri kiṃcin na vidyate // RKS_37.13 //</l>\n</lg>\n\n<lg>\n<l>pravāho reṇubhūtaś ca dṛśyate na tu narmadā /</l>\n<l>saritaḥ sāgarān chailān babhrāma sa sarāṃsi ca // RKS_37.14 //</l>\n</lg>\n\n<lg>\n<l>jalaṃ pātuṃ na kutrāpi labdhavān sa nṛpottamaḥ /</l>\n<l>apaśyat narmadāṃ devīṃ vindhyaṃ girivarottamam // RKS_37.15 //</l>\n</lg>\n\n<lg>\n<l>praviṣṭo narmadāmadhye nṛpaś cintākulo 'bhavat /</l>\n<l>jalaṃ vinādya maraṇaṃ niyataṃ me na saṃśaya // RKS_37.16 //</l>\n</lg>\n\n<lg>\n<l>antarhitaṃ jagat kṛtsnaṃ na ca kiṃcij jalaṃ vinā /</l>\n<l>cintayitvā nṛpaśreṣṭha oṃkāraṃ ca samāśrayat // RKS_37.17 //</l>\n</lg>\n\n<lg>\n<l>parvatārohaṇaṃ yāvat tṛṣārtaḥ kartum icchati /</l>\n<l>tāvat paśyati rājāsau tatra vai kalpaśākhinam // RKS_37.18 //</l>\n</lg>\n\n<lg>\n<l>phalitaṃ puṣpitaṃ ramyaṃ śākhābhir upaśobhitam /</l>\n<l>taṃ dṛṣṭvā śayito rājā chāyāṃ prāpya suśītalām // RKS_37.19 //</l>\n</lg>\n\n<lg>\n<l>śarīram amṛtaṃ bhūtaṃ jīvitāśābhavat tadā /</l>\n<l>apaśyat puruṣaṃ tatra śayānaṃ dīptatejasam // RKS_37.20 //</l>\n</lg>\n\n<lg>\n<l>tad ucchvāsena lokā vai kampitāś corddhvaśas tadā /</l>\n<l>pātālāni tathā sapta niḥśvāsena yudhiṣṭhira // RKS_37.21 //</l>\n</lg>\n\n<lg>\n<l>kumbhāḥ pārśve ca catvāras tasya tiṣṭhanti sodakāḥ /</l>\n<l>tān dṛṣṭvā cintayāmāsa tṛṣārto nṛpasattamaḥ // RKS_37.22 //</l>\n</lg>\n\n<lg>\n<l>bodhaye sukhasuptaṃ no nādattaṃ ca pibāmy aham /</l>\n<l>kiṃ karomītī saṃcintya taṃ praṇamya sthito nṛpaḥ // RKS_37.23 //</l>\n</lg>\n\n<lg>\n<l>mānuṣīṃ tanum āśritya sthito 'yaṃ puruṣottamaḥ /</l>\n<l>svayaṃ prajāpatir devo hartā kartā jagatprabhuḥ // RKS_37.24 //</l>\n</lg>\n\n<lg>\n<l>tato 'paśyad dvitīyaṃ ca puruṣaṃ dīptatejasam /</l>\n<l>vṛṣārūḍhaṃ trinetraṃ ca śūlapāṇipinākinam // RKS_37.25 //</l>\n</lg>\n\n<lg>\n<l>bhasmojjvalitagātraṃ ca jaṭāmukuṭadhāriṇam /</l>\n<l>kapālamālābharaṇaṃ taḍijjyotiḥsamaprabham // RKS_37.26 //</l>\n</lg>\n\n<lg>\n<l>daṃṣṭrākarālaṃ puruṣaṃ piṅgākṣaṃ śaśiśekharam /</l>\n<l>taṃ dṛṣṭvā tādṛśaṃ rūpaṃ sarveṣāṃ lomaharṣaṇam // RKS_37.27 //</l>\n</lg>\n\n<lg>\n<l>rājā tuṣṭāva deveśaṃ sarvadevanamaskṛtam /</l>\n<l>jaya deva mahādeva ādideva namo 'stu te // RKS_37.28 //</l>\n</lg>\n\n<lg>\n<l>tṛṣā māṃ bādhate deva śūlapāṇe śṛṇuṣva tat /</l>\n<l>prayaccha śītalaṃ toyaṃ yena jīvāmi śaṅkara // RKS_37.29 //</l>\n</lg>\n\n<lg>\n<l>tasya tadvacanaṃ śrutvā prahasann abravīc chivaḥ /</l>\n<l>jalpatas tasya devasya cāsye dṛṣṭāḥ samantataḥ // RKS_37.30 //</l>\n</lg>\n\n<lg>\n<l>surā brahmarṣayo lokāḥ sapta caiva carācarāḥ /</l>\n<l>pātālāni ca bhūtāni gandharvoragarākṣasāḥ // RKS_37.31 //</l>\n</lg>\n\n<lg>\n<l>tato dadarśa nārīṃ ca samudvignāṃ samāgatām /</l>\n<l>rajo guṇṭhita sarvāṅgīṃ rudhireṇa pariplutām // RKS_37.32 //</l>\n</lg>\n\n<lg>\n<l>anantadīptatejaskāṃ mārutoddhūtamūrdhajām /</l>\n<l>bālaṃ nidhāya vāmorau kanyāṃ caiva stanāntare // RKS_37.33 //</l>\n</lg>\n\n<lg>\n<l>brahmasūtratridaṇḍābhyāṃ kuṇḍalābhyāṃ alaṃkṛtām /</l>\n<l>dṛṣṭvā tāṃ sa tato rājā provāca vacanaṃ tadā // RKS_37.34 //</l>\n</lg>\n\n<lg>\n<l>jaya devi mahādevi lokānugrahakāriṇi /</l>\n<l>tṛṣayāplutadeho 'haṃ jalaṃ pāyaya mām iha // RKS_37.35 //</l>\n</lg>\n\n<lg>\n<l>tasya tadvacanaṃ śrutvā taṃ prāha parameśvarī /</l>\n<l>stanyaṃ piba mahīpa tvaṃ yadi tvāṃ vādhate tṛṣā // RKS_37.36 //</l>\n</lg>\n\n<lg>\n<l>tasyās tadvacanaṃ śrutvā cintayāmāsa pārthivaḥ /</l>\n<l>stanaṃ pāsyāmi deveśi nārī vacanam abravīt // RKS_37.37 //</l>\n</lg>\n\n<lg>\n<l>pratijñātaṃ mayā pūrvaṃ sutejas te nṛpottama /</l>\n<l>agre nyasya stanaṃ tvāṃ vai paścād dāsyāmi bālakam // RKS_37.38 //</l>\n</lg>\n\n<lg>\n<l>tasmāt piba mahābhāga stanyaṃ me nāsti pātakam /</l>\n<l>tata provāca nṛpatis tāṃ nārīṃ kāmarūpiṇīm // RKS_37.39 //</l>\n</lg>\n\n<lg>\n<l>akāryam etat sarveṣāṃ mādṛśānāṃ kutaḥ kathā /</l>\n<l>anyo 'nyaṃ jalpatāṃ teṣāṃ sā tatrāntaradhīyata // RKS_37.40 //</l>\n</lg>\n\n<lg>\n<l>kva gatā 'si mahādevīty uktvā vismayam āgataḥ /</l>\n<l>svapnalabdhā yathā vārtā niṣkalā pratibhāsate // RKS_37.41 //</l>\n</lg>\n\n<lg>\n<l>indrajālam ayaṃ yadvan mṛgatṛṣṇājalaṃ yathā /</l>\n<l>evaṃ cintayatas tasya punaragre vyavasthitā // RKS_37.42 //</l>\n</lg>\n\n<lg>\n<l>tāṃ dṛṣṭvaiva tato rājā sāṣṭāṅgaṃ praṇipatya ca /</l>\n<l>kāsi tvaṃ hi varārohe satyam etad bravīhi me // RKS_37.43 //</l>\n</lg>\n\n<lg>\n<l>umā kātyāyanī gaṅgā vedamātā sarasvatī /</l>\n<l>brahmāṇī ca mahālakṣmīḥ kathayasva prasādataḥ // RKS_37.44 //</l>\n</lg>\n\n<lg>\n<l>samānaḥ puruṣaḥ ko 'yaṃ kumbhāś catvāra eva ke /</l>\n<l>vṛṣārūḍhastrinetraś ca ko 'yaṃ śūlapinākadhṛk // RKS_37.45 //</l>\n</lg>\n\n<lg>\n<l>utsaṅge nihitaḥ ko 'yaṃ bālakaḥ kā ca kanyakā /</l>\n<l>mūrkho 'haṃ nābhijānāmi jananaṃ maraṇaṃ yathā // RKS_37.46 //</l>\n</lg>\n\n<lg>\n<l>stry uvāca:</l>\n<l>pṛthivīṃ viddhi māṃ rājan saptadvīpairalaṃkṛtām /</l>\n<l>saptapātālalokaiś ca saśailavanakānanām // RKS_37.47 //</l>\n</lg>\n\n<lg>\n<l>saritaḥ sāgarāḥ śailāmamodaranivāsinaḥ /</l>\n<l>vyāptaṃ mayā jagat sarvaṃ trailokyaṃ sacarācaram // RKS_37.48 //</l>\n</lg>\n\n<lg>\n<l>paryaṅkaśāyinaṃ devaṃ śaṅkhacakragadādharam /</l>\n<l>jagadyoniṃ hariṃ viddhi saṃsārārṇavatāraṇam // RKS_37.49 //</l>\n</lg>\n\n<lg>\n<l>trinetraṃ śūlapāṇiṃ ca viddhi devaṃ maheśvaram /</l>\n<l>vṛṣārūḍhaṃ mahādevaṃ lokanāthaṃ jagatpatim // RKS_37.50 //</l>\n</lg>\n\n<lg>\n<l>utsaṅgasthaṃ śiśuṃ viddhi brahmāṇaṃ sṛṣṭikārakam /</l>\n<l>tribhir vyāptaṃ jagatsarvaṃ brahmaviṣṇumaheśvaraiḥ // RKS_37.51 //</l>\n</lg>\n\n<lg>\n<l>jagatsṛṣṭikaro brahmā svayaṃ pālayitā hariḥ /</l>\n<l>saṃhārakārako rudras tribhir vyāptaṃ jagat tataḥ // RKS_37.52 //</l>\n</lg>\n\n<lg>\n<l>kalaśāṃś caturo viddhi samudrān parvatasthitān /</l>\n<l>stanamadhye gatāṃ kanyāṃ narmadāṃ viddhipāvanīm // RKS_37.53 //</l>\n</lg>\n\n<lg>\n<l>etac chrutvā vaco rājā vismayaṃ paramaṃ gataḥ /</l>\n<l>tataḥ kālena mahatā punaḥ sṛṣṭiḥ pravartate // RKS_37.54 //</l>\n</lg>\n\n<lg>\n<l>sarvalokahitārthāya brahmaviṣṇumaheśvarāḥ /</l>\n<l>kalpe kalpe mayā dṛṣṭam etat sarvaṃ yudhiṣṭhira // RKS_37.55 //</l>\n</lg>\n\n<lg>\n<l>nyagrodhaḥ kalpavṛkṣaś ca oṃkāraḥ saptakalpagā /</l>\n<l>ahaṃ vaidūryaśailaś ca paraliṅgāni bhārata // RKS_37.56 //</l>\n</lg>\n\n<lg>\n<l>akṣayaṃ vā 'vyayaṃ caitat sarvaṃ jānīhi tattvataḥ /</l>\n<l>etat te kathitaṃ rājan yat pṛṣṭo 'haṃ tvayā 'nagha // RKS_37.57 //</l>\n</lg>\n\n<lg>\n<l>bhaktastvaṃ śravaṇe śraddhā purāṇānāṃ na saṃśayaḥ /</l>\n<l>śravaṇāt kīrtanād asya mucyate bhavabandhanāt // RKS_37.58 //</l>\n</lg>\n\n<p>iti śrīskandapurāṇe revākhaṇḍe kalpāntadarśanaṃ nāma saptatriṃśo 'dhyāyaḥ ||</p>\n\n<p>RKS adhyāya 38</p>\n\n<lg>\n<l>yudhiṣṭhira uvāca:</l>\n<l>īdṛśaṃ yasya māhātmyaṃ tīrthasya ca paraṃtapa /</l>\n<l>tṛptiṃ naivādhigacchāmi śṛṇvan vedavidāṃ vara // RKS_38.1 //</l>\n</lg>\n\n<lg>\n<l>samarthaiḥ sarvakāryeṣu brāhmaṇair vedapāragaiḥ /</l>\n<l>bhūyas tīrthasya māhātmyaṃ nivedaya mahāmate // RKS_38.2 //</l>\n</lg>\n\n<lg>\n<l>mārkaṇḍeya uvāca:</l>\n<l>asti tīrthaṃ mahārāja liṅgam anyaṃ yameśvaram /</l>\n<l>darśanāt pūjanād asya yamalokaṃ na paśyati // RKS_38.3 //</l>\n</lg>\n\n<lg>\n<l>narmadādakṣiṇe tīre kapilāyāś ca paścime /</l>\n<l>viṣṇos tatra purī ramyā śakrasyevāmarāvatī // RKS_38.4 //</l>\n</lg>\n\n<lg>\n<l>kalpakoṭiyugaṃ cāpi tasyāṃ tiṣṭhati mādhavaḥ /</l>\n<l>purā devāsure yuddhe dānavair devakaṇṭakaiḥ // RKS_38.5 //</l>\n</lg>\n\n<lg>\n<l>nirjitā devatāḥ sarvās tadāsīc ca dharārditā /</l>\n<l>brahmādyā devatāḥ sarvā kṣīrodarṇavaśāyinam // RKS_38.6 //</l>\n</lg>\n\n<lg>\n<l>tuṣṭuvuḥ praṇipatyainaṃ stutyaṃ cāntaḥstham avyayam /</l>\n<l>jaya deva jagannātha daityāntaka janārdana // RKS_38.7 //</l>\n</lg>\n\n<lg>\n<l>vārāharūpamāsthāya proddhṛtā vasudhā tvayā /</l>\n<l>uddhṛtā matsyarūpeṇa vedāḥ sāgaramadhyataḥ // RKS_38.8 //</l>\n</lg>\n\n<lg>\n<l>kūrmaśeṣādirūpaiś ca devānāmārtināśanam /</l>\n<l>balir vāmanarūpeṇa tvayā baddho 'surāriṇā // RKS_38.9 //</l>\n</lg>\n\n<lg>\n<l>hiraṇyakaśipur daityaḥ sarvalokabhayaṃkaraḥ /</l>\n<l>tvayā nṛsiṃharūpeṇa nihato devakaṇṭakaḥ // RKS_38.10 //</l>\n</lg>\n\n<lg>\n<l>vedamūla jagannātha rakṣa naḥ śaraṇāgatān /</l>\n<l>śrutvā stotram idaṃ devo brahmāṇaṃ vākyam abravīt // RKS_38.11 //</l>\n</lg>\n\n<l>kim arthaṃ ca tvayā brahman kṣīrode 'haṃ prabodhita // RKS_38.12 //</l>\n\n<p>brahmovāca:\n<l>tvayā vinā jagan nātha kṣoṇī channā surāribhiḥ // RKS_38.13 //</l></p>\n\n<l>sūryeṇa ca vihīnaṃ hi nirālokaṃ jagadyathā // RKS_38.14 //</l>\n\n<lg>\n<l>viṣṇur uvāca:</l>\n<l>brahman bhayaṃ tyajāśūtvaṃ dānavo 'yaṃ durāsadaḥ /</l>\n<l>acireṇaiva kālena ghātayāmi ca dānavam // RKS_38.15 //</l>\n</lg>\n\n<lg>\n<l>evamuktvā suraiḥ sārddhamājagāma janārdanaḥ /</l>\n<l>sudarśanena cakreṇa dānavānāṃ śirāṃsi ca // RKS_38.16 //</l>\n</lg>\n\n<lg>\n<l>cakarta bhagavān viṣṇuḥ sarvalokahitāya vai /</l>\n<l>bhayārtā dānavāḥ sarve palāyanaparāyaṇāḥ // RKS_38.17 //</l>\n</lg>\n\n<lg>\n<l>viṣṇos trāsāt tu te sarve rasātalatalaṃ yayuḥ /</l>\n<l>punaḥ pravartito yajño dvijadevatapasvinām // RKS_38.18 //</l>\n</lg>\n\n<lg>\n<l>tasyāṃ puryāṃ mahābhāga devo 'bhūd daityasūdanaḥ /</l>\n<l>tatra yas tyajati prāṇān avaśaḥ svavaśo 'pi vā // RKS_38.19 //</l>\n</lg>\n\n<lg>\n<l>vaiṣṇavena vimānena viṣṇuloke mahīyate /</l>\n<l>kapilā paścimāyāṃ tu nīlagaṅgāsamāgatā // RKS_38.20 //</l>\n</lg>\n\n<lg>\n<l>aṣṭāyutāni tīrthāni viṣṇunā preritāni vai /</l>\n<l>cakratīrthaṃ vāmanaṃ ca koṭitīrthaṃ yugaṃdharam // RKS_38.21 //</l>\n</lg>\n\n<lg>\n<l>tatra snātvā naro rājan koṭitīrthaphalaṃ labhet /</l>\n<l>sudarśanaṃ nāma tīrthaṃ daityasūdanam eva ca // RKS_38.22 //</l>\n</lg>\n\n<lg>\n<l>viṣṇvāvartaṃ śivāvartaṃ lakṣmyāvartaṃ tathaiva ca /</l>\n<l>tatra yad dīyate dānaṃ tasya saṃkhyā na vidyate // RKS_38.23 //</l>\n</lg>\n\n<lg>\n<l>viṣṇos tu prīṇanaṃ kṛtvā anantaphalam aśnute /</l>\n<l>krośamātrapramāṇaṃ hi viṣṇukṣetraṃ prakīrtitam // RKS_38.24 //</l>\n</lg>\n\n<lg>\n<l>na viśed brahmahatyā ca satyam etacchivoditam /</l>\n<l>māsopavāsaṃ yaḥ kuryād agnihotraṃ tathaiva ca // RKS_38.25 //</l>\n</lg>\n\n<lg>\n<l>pativratā tvaṃ satyaṃ ca svādhyāyaṃ yajñakarma ca /</l>\n<l>cāndrāyaṇaṃ parākaṃ ca pitṝṇāṃ ca tilodakam // RKS_38.26 //</l>\n</lg>\n\n<lg>\n<l>pitaras tasya tṛpyanti loke krīḍanti vaiṣṇave /</l>\n<l>ekarātraṃ trirātraṃ ca kṛcchraṃ sāntapanaṃ tathā // RKS_38.27 //</l>\n</lg>\n\n<lg>\n<l>atikṛcchraṃ parṇakṛcchraṃ tathā 'nyad vaiṣṇavaṃ vratam /</l>\n<l>ekādaśyāṃ na bhuṅkte yaḥ pakṣayor ubhayor api // RKS_38.28 //</l>\n</lg>\n\n<lg>\n<l>sa gacchati paraṃ sthānaṃ yatrāste bhagavān hariḥ /</l>\n<l>anyakṣetrāt koṭiguṇaṃ phalaṃ vai keśavo 'bravīt // RKS_38.29 //</l>\n</lg>\n\n<lg>\n<l>tatra japtaṃ tapas taptaṃ sarvaṃ bhavatu cākṣayam /</l>\n<l>śravaṇe dvādaśī puṇyā rohiṇyām aṣṭamī śubhā // RKS_38.30 //</l>\n</lg>\n\n<lg>\n<l>tatropoṣya mahārāja viṣṇuloke mahīyate /</l>\n<l>cāṇḍālaḥ śvapaco vā 'pi tiryagyonigato 'pi vā // RKS_38.31 //</l>\n</lg>\n\n<lg>\n<l>atra yas tyajati prāṇān viṣṇulokaṃ sa gacchati /</l>\n<l>kārttike caiva vaiśākha upavāsaṃ karoti yaḥ // RKS_38.32 //</l>\n</lg>\n\n<lg>\n<l>daśakoṭy upavāsānāṃ phalaṃ prāpnoti mānavaḥ /</l>\n<l>śaṅkareṇa purā gītaṃ purāṇe skandakīrtite // RKS_38.33 //</l>\n</lg>\n\n<lg>\n<l>māsopavāsino dṛṣṭvā tatraiva ca pativratāḥ /</l>\n<l>dharmarājaḥ svayaṃ gatvā arghaṃ tebhyo nivedayet // RKS_38.34 //</l>\n</lg>\n\n<lg>\n<l>ṣaṣṭiyānasahasrais tu āgato bhagavān prabhuḥ /</l>\n<l>sahasrayojanaṃ yāvad āyāti bhagavān yamaḥ // RKS_38.35 //</l>\n</lg>\n\n<lg>\n<l>śuklavastraparīdhāno dharmatejo vapur dharaḥ /</l>\n<l>sthitvā yānasya caivāgre bhaktyā pādau ca vandate // RKS_38.36 //</l>\n</lg>\n\n<lg>\n<l>pradṛśya vaiṣṇavaṃ lokaṃ tato gatvā nivartate /</l>\n<l>pratyāgateṣu yāneṣu apṛcchan svecchayā yamam // RKS_38.37 //</l>\n</lg>\n\n<lg>\n<l>brahmaṇo mānasāḥ putrāḥ sapta caiva maharṣayaḥ /</l>\n<l>kasmāc ca kāraṇād dharma pādacārī gataḥ svayam // RKS_38.38 //</l>\n</lg>\n\n<lg>\n<l>kathayasva mahābhāga paraṃ vismayam āgatāḥ /</l>\n<l>prahasya cābravīd dharmaḥ śṛṇvantu munisattamāḥ // RKS_38.39 //</l>\n</lg>\n\n<lg>\n<l>pativratānāṃ dīptiṃ ca dīptiṃ māsopavāsinām /</l>\n<l>aśaktā draṣṭum etāsāṃ vimānān dūrataḥ sthitān // RKS_38.40 //</l>\n</lg>\n\n<lg>\n<l>tābhyaḥ pratyāgatāḥ sarve mama bhṛtyā bhayaṃkarāḥ /</l>\n<l>etasmāt kāraṇād viprāḥ pādacārī gato hy aham // RKS_38.41 //</l>\n</lg>\n\n<lg>\n<l>mārkaṇḍeya uvāca:</l>\n<l>māhātmyāc cāmarāvatyāṃ harer amitatejasaḥ /</l>\n<l>vāsaś ca yajanaṃ tatra kīrtitaṃ kalināśanam // RKS_38.42 //</l>\n</lg>\n\n<lg>\n<l>athānyaḥ paramo devo brahmeśa iti viśrutaḥ /</l>\n<l>revāyā uttare kūle saṃsthitaḥ pāpanāśanaḥ // RKS_38.43 //</l>\n</lg>\n\n<lg>\n<l>arcanāt tasya devasya naśyetaino yudhiṣṭhira /</l>\n<l>pitaras tṛptim āyānti brahmalokam avāpnuyuḥ // RKS_38.44 //</l>\n</lg>\n\n<lg>\n<l>laṅkeśvarād dakṣiṇataḥ siddhaliṅgaṃ prakīrtitam /</l>\n<l>arcanāt sparśanāt tasya gāṇapatyam avāpyate // RKS_38.45 //</l>\n</lg>\n\n<lg>\n<l>viśveśvaraṃ mahāliṅgaṃ sarvadevam ayaṃ śubham /</l>\n<l>śuklāṣṭamyāṃ ca vaiśākhe liṅgāyutaphalaṃ labhet // RKS_38.46 //</l>\n</lg>\n\n<lg>\n<l>arcanāt tasya liṅgasya śivasyānucaro bhavet /</l>\n<l>tato gacchen mahārāja revāyā uttare taṭe // RKS_38.47 //</l>\n</lg>\n\n<lg>\n<l>pāpapraṇāśanaṃ caiva liṅgaṃ paramasiddhidam /</l>\n<l>arcanāt tarpaṇāt snānād brahmahatyāṃ vyapohati // RKS_38.48 //</l>\n</lg>\n\n<lg>\n<l>ṛṇānāṃ mocanaṃ caiva liṅgaṃ pāpapraṇāśanam /</l>\n<l>anekabhāvikaṃ caiva ṛṇaṃ tasya praṇaśyati // RKS_38.49 //</l>\n</lg>\n\n<lg>\n<l>tilodakapradānena ṛṇamocanadarśanāt /</l>\n<l>pitaras tasya tṛpyanti yāvac candrārkatārakam // RKS_38.50 //</l>\n</lg>\n\n<lg>\n<l>athānyat paramaṃ liṅgaṃ triṣu lokeṣu viśrutam /</l>\n<l>dāruvane siddhaliṅgaṃ kathaṃ paśyanti kaśmalāḥ // RKS_38.51 //</l>\n</lg>\n\n<lg>\n<l>narmadācarusambhede snānaṃ kṛtvā yathoditam /</l>\n<l>snāpayitvodakeneśaṃ bilvapatraiś ca pūjanāt // RKS_38.52 //</l>\n</lg>\n\n<l>na tasya punar āvṛttir umāmāheśvarāt purāt // RKS_38.53 //</l>\n\n<lg>\n<l>catuṣkeśvaraṃ siddhaliṅgam āmalakyāḥ pramāṇataḥ /</l>\n<l>arcitaṃ vai surair daityair na taṃ paśyanti mānavāḥ // RKS_38.54 //</l>\n</lg>\n\n<lg>\n<l>karoty atra tu yaḥ śrāddhaṃ putraḥ paramadhārmikaḥ /</l>\n<l>pitaras tasya tṛpyanti yāvad āhūta saṃplavam // RKS_38.55 //</l>\n</lg>\n\n<lg>\n<l>śākalyasyāśramaṃ puṇyaṃ yojanāyutavistaram /</l>\n<l>yajñaparvatam āsādya niḥsṛtā carukā nadī // RKS_38.56 //</l>\n</lg>\n\n<lg>\n<l>śakreṇeṣṭaṃ purā tatra bṛhaspatipurodhasā /</l>\n<l>etat puṇyatamaṃ loke gīyate sarvadaivataiḥ // RKS_38.57 //</l>\n</lg>\n\n<lg>\n<l>candrasūryoparāge tu yatphalaṃ kurujāṅgale /</l>\n<l>revācarukasaṃyoge tatphalaṃ śivakīrtitam // RKS_38.58 //</l>\n</lg>\n\n<lg>\n<l>tatrākhyātaṃ dāruvanaṃ bhuvi sarvair niṣevitam /</l>\n<l>munīnāṃ ṣaṣṭisāhasrais tretātapasi saṃsthitaiḥ // RKS_38.59 //</l>\n</lg>\n\n<lg>\n<l>kandamūlaphalāhārair agnihotraparāyaṇaiḥ /</l>\n<l>etat tīrthaprabhāveṇa gatās te brahmaṇaḥ purīm // RKS_38.60 //</l>\n</lg>\n\n<lg>\n<l>nihatya cāndhakaṃ tatra nanarta bhagavāñchiva /</l>\n<l>gaṇānāṃ nāyakāḥ sarve nānāvādyānavādayan // RKS_38.61 //</l>\n</lg>\n\n<lg>\n<l>tatra nṛtyati deveśaḥ sarvā nṛtyanti devatāḥ /</l>\n<l>tena dāruvanaṃ khyātaṃ liṅgaṃ pāpapraṇāśanam // RKS_38.62 //</l>\n</lg>\n\n<lg>\n<l>arcanāt tasya devasya gāṇapatyam avāpnuyāt /</l>\n<l>vimaleśvaraṃ tatra liṅgaṃ sarvadevam ayaṃ śubham // RKS_38.63 //</l>\n</lg>\n\n<lg>\n<l>snānāt tatra divaṃ yānti ye mṛtā na punarbhavāḥ /</l>\n<l>nirmalīkṛtadehās tu kṛtās tatra surāsurāḥ // RKS_38.64 //</l>\n</lg>\n\n<lg>\n<l>pinākinā mahārāja nītāḥ sarve triviṣṭapam /</l>\n<l>tilodakaiḥ piṇḍadānaiḥ pitṝn prīṇāti yo naraḥ // RKS_38.65 //</l>\n</lg>\n\n<lg>\n<l>sa gacchati paraṃ sthānaṃ yatra devo maheśvaraḥ /</l>\n<l>candrasūryagrahe prāpte dānasaṃkhyā na vidyate // RKS_38.66 //</l>\n</lg>\n\n<lg>\n<l>śivam abhyarcya tatraiva gāṇapatyam avāpnuyāt /</l>\n<l>vimaleśvaraṃ tatra liṅgaṃ svayaṃ viddhi maheśvaram // RKS_38.67 //</l>\n</lg>\n\n<lg>\n<l>vyāghreśvaraṃ yatra liṅgaṃ vyāghrī yatra divaṃ gatā /</l>\n<l>tilodakapradānena haviṣā piṇḍadānataḥ // RKS_38.68 //</l>\n</lg>\n\n<lg>\n<l>pitṝn uddharate putraḥ śatapūrvāṃs tathā parān /</l>\n<l>vaset sa vāruṇe loke yāvad indrāś caturdaśa // RKS_38.69 //</l>\n</lg>\n\n<lg>\n<l>arcanāt tasya devasya kīrtanāc chravaṇād api /</l>\n<l>indralokam avāpnoti satyam etan mayoditam // RKS_38.70 //</l>\n</lg>\n\n<p>iti śrīskandapurāṇe revākhaṇḍe cakrasvāmivarṇano nāmāṣṭatriṃśattamo 'dhyāyaḥ ||</p>\n\n<p>RKS adhyāya 39</p>\n\n<lg>\n<l>yudhiṣṭhira uvāca:</l>\n<l>liṅgaṃ vyāghreśvaraṃ nāma vighnakartṛsamāgame /</l>\n<l>kathitaṃ yan mahābhāga sarvapāpavimokṣaṇam // RKS_39.1 //</l>\n</lg>\n\n<p>prabhāvaṃ vedituṃ tasya punar icchāmy ahaṃ mune /</p>\n\n<p>mārkaṇḍeya uvāca:\n<l>śṛṇu rājan kathāṃ divyāṃ sarvapāpapraṇāśinīm // RKS_39.2 //</l></p>\n\n<lg>\n<l>babhrur nāma purā cāsīdrājā paramadhārmikaḥ /</l>\n<l>puṇḍravarddhanavāsī ca satyadharmaparāyaṇaḥ // RKS_39.3 //</l>\n</lg>\n\n<lg>\n<l>pituḥ kṣayāhe samprāpte śrāddhakāle susaṃyataḥ /</l>\n<l>nityaṃ naimittikaṃ karma pitrarthaṃ sa cakāra ha // RKS_39.4 //</l>\n</lg>\n\n<lg>\n<l>yajñakāle nivṛtte 'tha buddhiṃ prāpya tu bhārata /</l>\n<l>cintayāmāsa rājāsau kiṃkaromītī cābravīt // RKS_39.5 //</l>\n</lg>\n\n<lg>\n<l>ṛṣayo nirapekṣāśāḥ kandamūlaphalāśinaḥ /</l>\n<l>viprātithiṃ na paśyāmi kam bhojayitum utsahe // RKS_39.6 //</l>\n</lg>\n\n<lg>\n<l>saṃcintya viprabhojyārthaṃ pākam apsu vyanikṣipat /</l>\n<l>ṛgvedaś ca tato vākyaṃ kopāt prāha tatas tadā // RKS_39.7 //</l>\n</lg>\n\n<lg>\n<l>idānīṃ dvāparasyānte vartate pāpasaṃbhavaḥ /</l>\n<l>vaivasvate 'ntare prāpte brāhmaṇā labdhakāmukāḥ // RKS_39.8 //</l>\n</lg>\n\n<lg>\n<l>te bhuñjan kāmukāḥ sarve rājadravyaṃ sakilbiṣam /</l>\n<l>deśe kadācit puṇyāhe bhāradvājāśramaṃgataḥ // RKS_39.9 //</l>\n</lg>\n\n<lg>\n<l>so 'bhivādya namaskṛtya muniṃ tatra vyavasthitaḥ /</l>\n<l>bhāradvājo 'bravīd vākyaṃ tasmai dattvāsanaṃ mahat // RKS_39.10 //</l>\n</lg>\n\n<lg>\n<l>svāgataṃ te mahārāja kuśalaṃ saha bhāryayā /</l>\n<l>ciraṃ dṛṣṭo 'si dharmajña ekākī tvaṃ kathaṃcana // RKS_39.11 //</l>\n</lg>\n\n<lg>\n<l>rājovāca:</l>\n<l>adya me kuśalaṃ brahmaṃstvatpādāmbujadarśanāt /</l>\n<l>maharṣe śrāddhakālo 'yāṃ pitṝṇāṃ mama vartate // RKS_39.12 //</l>\n</lg>\n\n<lg>\n<l>bhojaye 'haṃ yathā vipraṃ tathā tvaṃ kartum arhasi /</l>\n<l>tasya tadvacanaṃ śrutvā bhāradvājo 'bravīd vacaḥ // RKS_39.13 //</l>\n</lg>\n\n<lg>\n<l>maharṣīṇāṃ sahasrāṇi tuṣṭānām ūrdhvaretasām /</l>\n<l>haṃsalomaśamukhyānāṃ yadi bhojayituṃ kṣamaḥ // RKS_39.14 //</l>\n</lg>\n\n<lg>\n<l>paścāt pravartate śrāddhaṃ satyam etad bravīmy aham /</l>\n<l>dadyā hemamayaṃ pīṭhaṃ dadyā dhānyaṃ tathā vasu // RKS_39.15 //</l>\n</lg>\n\n<lg>\n<l>madhudhenuṃ tathā divyāṃ payodhenuṃ tathaiva ca /</l>\n<l>agniśaucasya kaupīnaṃ vastrasya tu viśāmpate // RKS_39.16 //</l>\n</lg>\n\n<lg>\n<l>tasya tadvacanaṃ śrutvā bhāradvājasya bhūpatiḥ /</l>\n<l>evamastviti taṃ coktvā sarvaṃ patnyai nyavedayat // RKS_39.17 //</l>\n</lg>\n\n<lg>\n<l>mahokṣaṃ kalpayitvā pitṛkāryaṃ nivartaye /</l>\n<l>śrautasmārtādikaṃ karma āmiṣaṃ pitṛtarpaṇam // RKS_39.18 //</l>\n</lg>\n\n<lg>\n<l>ityādismṛtivākyāni paryālocya punaḥ punaḥ /</l>\n<l>mahokṣaṃ ca tato hatvā tarpayāmāsa tān pitṝn // RKS_39.19 //</l>\n</lg>\n\n<lg>\n<l>anaḍvāhaṃ paśuṃ jñātvā bhāradvājādayas tataḥ /</l>\n<l>kupitāḥ karmaṇā tena rājñīṃ rājānam eva ca // RKS_39.20 //</l>\n</lg>\n\n<lg>\n<l>kopasaṃbhārasaṃtaptā garhayanto 'bruvaṃs tadā /</l>\n<l>surāmāṃsādimādhvīkaṃ kṛtvā gomāṃsabhakṣaṇam // RKS_39.21 //</l>\n</lg>\n\n<lg>\n<l>taptakṛcchraṃ cared vipro mauñjībandhena śūddhyati /</l>\n<l>abhakṣabhakṣaṇaṃ kṛtvā karīṣāgnau viśed dvijaḥ // RKS_39.22 //</l>\n</lg>\n\n<lg>\n<l>ghātitāni tvayā cāṣṭau sahasrāṇi tapasvinām /</l>\n<l>havyaṃ devā na gṛhṇanti kathaṃ ca pitaraḥ punaḥ // RKS_39.23 //</l>\n</lg>\n\n<lg>\n<l>tvayā vai kratavaśceṣṭāste gatā vai śvayoniṣu /</l>\n<l>vyarthamāsa tapaste 'dya mūlanāśas tvayā kṛtaḥ // RKS_39.24 //</l>\n</lg>\n\n<lg>\n<l>babhrur uvāca:</l>\n<l>vedoktaṃ yaḥ parityajya dharmamanyaṃ samācaret /</l>\n<l>daśavarṣasahasrāṇi śvayonau jāyate dhruvam // RKS_39.25 //</l>\n</lg>\n\n<lg>\n<l>vedārthanindakā ye vai brāhmaṇā jñānadurbalāḥ /</l>\n<l>iha janmani śūdrāste mṛtāḥ śvāno bhavanti te // RKS_39.26 //</l>\n</lg>\n\n<lg>\n<l>gomedho hayamedhaś ca naramedhas tathā 'paraḥ /</l>\n<l>kṣatriyāstvatha jīvanti pūjyante devamānuṣaiḥ // RKS_39.27 //</l>\n</lg>\n\n<lg>\n<l>rājñas tadvacanaṃ śrutvā bhāradvājo 'śapat nṛpam /</l>\n<l>yasmān mahokṣamāṃsena tārpitā brāhmaṇās tvayā // RKS_39.28 //</l>\n</lg>\n\n<lg>\n<l>bhavatu anena pāpena vyāghro vyāghrī tava priyā /</l>\n<l>divyaṃ varṣasahasraṃ tu vasudhāṃ vicariṣyathaḥ // RKS_39.29 //</l>\n</lg>\n\n<lg>\n<l>tasya tadvacanaṃ śrutvā muner amitatejasaḥ /</l>\n<l>sudharmā cābravīd vākyaṃ rājapatnī yaśasvinī // RKS_39.30 //</l>\n</lg>\n\n<lg>\n<l>vedoktakarmakartā tu yataḥ śaptaḥ patir mama /</l>\n<l>pativratā ca nirdoṣā dharmiṣṭhā 'haṃ tathaiva ca // RKS_39.31 //</l>\n</lg>\n\n<lg>\n<l>daśavarṣasahasrāṇi tena pāpena duḥkhitāḥ /</l>\n<l>bhaviṣyatha mahāghorā yūyaṃ vai brahmarākṣasāḥ // RKS_39.32 //</l>\n</lg>\n\n<lg>\n<l>nirjale marudeśe ca apare kaṇṭakāvṛte /</l>\n<l>kṣudhārtāś ca tṛṣārtāś ca kākagṛdhrair anudrutāḥ // RKS_39.33 //</l>\n</lg>\n\n<lg>\n<l>bhāradvājaś ca rājñī ca śaptvā tatra parasparam /</l>\n<l>bhāradvājaś ca sārddhaṃ taiḥ kṛtvā puṇyaṃ tato nṛpa // RKS_39.34 //</l>\n</lg>\n\n<lg>\n<l>brahmalokaṃ jagāmātha brāhmaṇaiḥ saha bhārata /</l>\n<l>so 'bhivādya yathā nyāyaṃ brahmāṇaṃ surasattamam // RKS_39.35 //</l>\n</lg>\n\n<p>sarvaṃ nyavedayat tatrābhakṣabhojyaṃ ca yatkṛtam /</p>\n\n<p>brahmovāca:\nlokāpacaritaṃ karma [] kāryaṃ devavarjitam // RKS_39.36 // [Gap in Original]\n<lg>\n<l>uktāni ca niṣiddhāni dharmādharmavicāraṇe /</l>\n<l>lokoktaṃ vihitaṃ karma trayī mārgaṃ vicāritam // RKS_39.37 //</l>\n</lg></p>\n\n<lg>\n<l>kartavyaṃ tu prayatnena svargamokṣapradāyakam /</l>\n<l>bodhitā brāhmaṇās tena brahmaṇā nṛpatis tadā // RKS_39.38 //</l>\n</lg>\n\n<lg>\n<l>śāpāntaḥ kathitas teṣāṃ tenaiva parameṣṭhinā /</l>\n<l>śāpasyānto mayā dṛṣṭo bhavatāṃ pāpakarmiṇām // RKS_39.39 //</l>\n</lg>\n\n<lg>\n<l>puṇyakṣaye ca śaptās tu samprāpte tu yugāntare /</l>\n<l>narmadātīravāsī yo mārkaṇḍeyo mahāmuniḥ // RKS_39.40 //</l>\n</lg>\n\n<lg>\n<l>sa dāsyaty upadeśaṃ vo yena mokṣam avāpsyatha /</l>\n<l>tataḥ kālena mahatā mārkaṇḍeyaṃ muniṃ gatāḥ // RKS_39.41 //</l>\n</lg>\n\n<lg>\n<l>daivayogena te sarve kalpagā tīravāsinam /</l>\n<l>abhivādya yathā nyāyaṃ tam ṛṣiṃ praṇipatya ca // RKS_39.42 //</l>\n</lg>\n\n<lg>\n<l>sthitāḥ svakarma tatraiva vyāharantaḥ parasparam /</l>\n<l>dṛṣṭvā tāṃś cintayāmāsa mārkaṇḍeyo mahāmuniḥ // RKS_39.43 //</l>\n</lg>\n\n<lg>\n<l>mithunaṃ vyāghrarūpeṇa vyāharan mānuṣīṃ giram /</l>\n<l>kena karmavipākena brāhmaṇā brahmarākṣasāḥ // RKS_39.44 //</l>\n</lg>\n\n<lg>\n<l>evaṃ saṃcintya mārkaṇḍo bhāradvājam athābravīt /</l>\n<l>dampatī vyāghrarūpeṇa brāhmaṇā brahmarākṣasāḥ // RKS_39.45 //</l>\n</lg>\n\n<p>yūyaṃ ca vikṛtākārāḥ kathayadhvaṃ kathaṃ ca tat /</p>\n\n<p>bhāradvāja uvāca:\n<l>śṛṇu brahman samāsena kathyamānaṃ vaco mama // RKS_39.46 //</l></p>\n\n<lg>\n<l>bhaviṣyabhūtatattvajña trikālajña trivedavit /</l>\n<l>babhrur nāmā cakravartī puṇḍravardhanasaṃsthitaḥ // RKS_39.47 //</l>\n</lg>\n\n<lg>\n<l>sudharmā nāma tasyaiva dharmapatnī pativratā /</l>\n<l>ekadā śrāddhakāle tu nātithiṃ prāptavān dvijam // RKS_39.48 //</l>\n</lg>\n\n<lg>\n<l>saṃcintyātha tad ātmānam āgato hyāśramaṃ mama /</l>\n<l>pādau jagrāha śirasā tato vacanam abravīt // RKS_39.49 //</l>\n</lg>\n\n<lg>\n<l>pitṝṇāṃ śrāddhakālo me prasādaḥ kriyatāṃ mayi /</l>\n<l>tato mayopadiṣṭo 'sau munīṃs tvaṃ bhojayādhunā // RKS_39.50 //</l>\n</lg>\n\n<lg>\n<l>mahokṣaṃ śātayitvā tu bhojitās te tapodhanāḥ /</l>\n<l>śapto mayā ca śīghraṃ tvaṃ vyāghrayoniṃ gamiṣyasi // RKS_39.51 //</l>\n</lg>\n\n<lg>\n<l>nirbhartsya māṃ ca tatpatnī śaśāpa brahmarākṣasāḥ /</l>\n<l>yūyaṃ bhavata vai sarve marudeśe kṣudhārditāḥ // RKS_39.52 //</l>\n</lg>\n\n<lg>\n<l>brahmāṇaṃ ca tataḥ prāptā vivādena parasparam /</l>\n<l>brahmaṇā preṣitās te 'mī tvat sakāśam ihāgatāḥ // RKS_39.53 //</l>\n</lg>\n\n<lg>\n<l>etat te kathitaṃ sarvaṃ kāraṇaṃ vikṛte mahat /</l>\n<l>nānyat sthānaṃ prapaśyāmo yatrāsmākaṃ sthitir bhavet // RKS_39.54 //</l>\n</lg>\n\n<lg>\n<l>na divā naiva rātriś ca na sūryo na ca candramāḥ /</l>\n<l>na grahā naiva ṛkṣāṇi ṛṣayo yatra maṇḍalam // RKS_39.55 //</l>\n</lg>\n\n<lg>\n<l>saritaḥ sāgarāḥ śailā bhūtagrāmaṃ caturvidham /</l>\n<l>āsīd idaṃ tamo bhūtamādi madhyāntavārjitam // RKS_39.56 //</l>\n</lg>\n\n<lg>\n<l>mugdhā vayaṃ na jānīmo na cājñāyata kiṃcana /</l>\n<l>nyagrodhaṃ narmadāmadhye meghābhaṃ kālarūpiṇam // RKS_39.57 //</l>\n</lg>\n\n<lg>\n<l>tvāṃ vai sarvadvijaśreṣṭhaṃ nānya paśyāmi kiṃcana /</l>\n<l>tvaṃ pitā no guruś caiva harir dhātā svayaṃ śivaḥ // RKS_39.58 //</l>\n</lg>\n\n<lg>\n<l>akāmataḥ kṛtaṃ pāpaṃ svayam etad upārjitam /</l>\n<l>tvatprasādāt muniśreṣṭha muñcāmo ghorakilbiṣāt // RKS_39.59 //</l>\n</lg>\n\n<lg>\n<l>nābhuktaṃ kṣīyate karma kalpakoṭiśatair api /</l>\n<l>avaśyam eva bhoktavyaṃ kṛtaṃ karma śubhāśabham // RKS_39.60 //</l>\n</lg>\n\n<lg>\n<l>mārkaṇḍeya uvāca:</l>\n<l>śākalyasyāśramaṃ puṇyaṃ brahmarṣigaṇasevitam /</l>\n<l>vaidūryāt paścime bhāge yatra devo maheśvaraḥ // RKS_39.61 //</l>\n</lg>\n\n<lg>\n<l>tatra gatvā ca yūyaṃ vai tapaścograṃ kariṣyatha /</l>\n<l>japadhyānaparā nityaṃ kandamūlaphalāśinaḥ // RKS_39.62 //</l>\n</lg>\n\n<lg>\n<l>evaṃ dvādaśavarṣāṇi saṃtiṣṭhadhvaṃ dvijottamāḥ /</l>\n<l>yāvad vai vedamānena punaḥ sṛṣṭiḥ pravartate // RKS_39.63 //</l>\n</lg>\n\n<lg>\n<l>tamo bhūtam idaṃ sarvaṃ na prājñāyata kiṃcana /</l>\n<l>sarvaṃ cakāra bhagavān mahākālavapurdharaḥ // RKS_39.64 //</l>\n</lg>\n\n<lg>\n<l>prāṇināṃ karmaṇā hyetaj jagatkālavaśaṅgatam /</l>\n<l>vāyuragnirjalaṃ pṛthvī bhūtagrāmaś caturvidhaḥ // RKS_39.65 //</l>\n</lg>\n\n<lg>\n<l>kālasya bhojanaṃ sarvaṃ bhasmapuñjam ivābhavat /</l>\n<l>nāścaryam atra kartavyaṃ punaḥ sṛṣṭir bhaviṣyati // RKS_39.66 //</l>\n</lg>\n\n<lg>\n<l>tasya tadvacanaṃ śrutvā sarve te pāpayonayaḥ /</l>\n<l>namaskṛtya muniśreṣṭhaṃ mārkaṇḍaṃ kalpavāsinam // RKS_39.67 //</l>\n</lg>\n\n<lg>\n<l>rājā ca rājapatnī ca ṛṣayo vimaleśvaram /</l>\n<l>jagmuḥ kālena mahatā punaḥsṛṣṭiḥ pravartitā // RKS_39.68 //</l>\n</lg>\n\n<lg>\n<l>svayaṃ prajāpatir brahmā sasarja vividhāḥ prajāḥ /</l>\n<l>kalāḥ kāṣṭhā muhūrtāś ca jagatsthāvarajaṅgamam // RKS_39.69 //</l>\n</lg>\n\n<lg>\n<l>saritaḥ sāgarān gulmān parvatāṃ ca latās tathā /</l>\n<l>āpo 'gniṃ vai tathā vāyuṃ bhūtagrāmaṃ caturvidham // RKS_39.70 //</l>\n</lg>\n\n<lg>\n<l>sūryaṃ ca dakṣiṇe netre so 'sṛjat prāṇinas tathā /</l>\n<l>vāmanetre himāṃśuṃ ca sa tathā paryakalpayat // RKS_39.71 //</l>\n</lg>\n\n<lg>\n<l>etad ṛkṣavaraiḥ sārddhaṃ pavitraṃ dhruvamaṇḍalam /</l>\n<l>vivasvataḥ prabhāṃ caiva sarvalokaprakāśinīm // RKS_39.72 //</l>\n</lg>\n\n<lg>\n<l>sṛṣṭā cāndramasī jyotsnā divā rātrī tathaiva ca /</l>\n<l>apareṣu ca dvīpeṣu na sūryo naiva candramāḥ // RKS_39.73 //</l>\n</lg>\n\n<lg>\n<l>raudrī prabhā 'sti tatraivaṃ punaḥ sṛṣṭiḥ pravartitā /</l>\n<l>pūrṇe tu dvādaśe varṣe śāpānte samupasthite // RKS_39.74 //</l>\n</lg>\n\n<lg>\n<l>arcayitvā maheśānaṃ revāvyāghrasamāgame /</l>\n<l>bhāradvājādayaḥ sarve brahmalokam avāpnuyuḥ // RKS_39.75 //</l>\n</lg>\n\n<lg>\n<l>kāmikaṃ yānam āruhya rājā muniyutas tadā /</l>\n<l>tīrthasyāsya prabhāveṇa umāmāheśvare pure // RKS_39.76 //</l>\n</lg>\n\n<lg>\n<l>vyāghreśvaro vyāghrakartṛsaṅgame tridaśārcitaḥ /</l>\n<l>anyal liṅgaṃ na paśyāmi divyaṃ vai vimaleśvarāt // RKS_39.77 //</l>\n</lg>\n\n<lg>\n<l>arcanāt tasya liṅgasya darśanāt sparśanāt tathā /</l>\n<l>brahmahatyā praṇaśyeta pāpeṣv anyeṣu kā kathā // RKS_39.78 //</l>\n</lg>\n\n<lg>\n<l>tīrtheṣu śrāddhakaraṇāt pitṝṇām akṣayā gatiḥ /</l>\n<l>kalpakoṭisahasrāṇi kalpakoṭiśatāni ca // RKS_39.79 //</l>\n</lg>\n\n<lg>\n<l>tīrthasyāsya prabhāveṇa loke krīḍanti vaiṣṇave /</l>\n<l>etat te kathitaṃ sarvaṃ yathādṛṣṭaṃ yathāśrutam // RKS_39.80 //</l>\n</lg>\n\n<l>śravaṇāt kīrtanād asya aśvamedhaphalaṃ labhet // RKS_39.81 //</l>\n\n<p>iti śrīskandapurāṇe revākhaṇḍe vimaleśvaravarṇano nāmaikonacatvāriṃśo 'dhyāyaḥ ||</p>\n\n<p>RKS adhyāya 40</p>\n\n<lg>\n<l>yudhiṣṭhira uvāca:</l>\n<l>manasā cintitaṃ yacca tad eva samupasthitam /</l>\n<l>lakṣaṇaṃ sūtrayāgasya parvatasya tu veṣṭanam // RKS_40.1 //</l>\n</lg>\n\n<lg>\n<l>kasmin kāle prakartavyaṃ vidhānāṃ vidhipūrvakam /</l>\n<l>tvam eva vetsi sarvaṃ vai viditaṃ kuru sāmpratam // RKS_40.2 //</l>\n</lg>\n\n<lg>\n<l>yena devāḥ sagandharvā mānuṣāḥ pāpayonayaḥ /</l>\n<l>tatra yāgaprabhāveṇa divi devatvam āgatāḥ // RKS_40.3 //</l>\n</lg>\n\n<lg>\n<l>mārkaṇḍeya uvāca:</l>\n<l>śrūyatāṃ rājaśārdūla sūtrayāgasya lakṣaṇam /</l>\n<l>candrasūryoparāge tu ṣaḍaśītimukhe tathā // RKS_40.4 //</l>\n</lg>\n\n<lg>\n<l>yugādau viṣuve caiva vyatīpāte ca saṃkrame /</l>\n<l>kārttikyāṃ ca tathā māghyāṃ vaiśākhyāṃ caiva bhārata // RKS_40.5 //</l>\n</lg>\n\n<l>sūryoparāgatulyāyāṃ ṣaṣṭhyāṃ hi kapilasya tu // RKS_40.6 //</l>\n\n<lg>\n<l>vaiśākhamāsasya tu yā tṛtīyā navamyathorjasya ca śuklapakṣe /</l>\n<l>māghe tvamā caiva nabhasyakṛṣṇā trayodaśī ceti yugādayas tathā // RKS_40.7 //</l>\n</lg>\n\n<lg>\n<l>parvasveteṣu kaunteya sūtrayāgaṃ tu kārayet /</l>\n<l>anantaphalasaṃyuktaṃ śivena kathitaṃ purā // RKS_40.8 //</l>\n</lg>\n\n<lg>\n<l>sūtreṇa veṣṭayed yas tu parvataṃ śivasannibham /</l>\n<l>umayā sahitaṃ devaṃ gaṇeśena tathaiva ca // RKS_40.9 //</l>\n</lg>\n\n<lg>\n<l>tāvad yugasahasrāṇi svargaloke mahīyate /</l>\n<l>putriṇī bhartṛsaṃyuktā nārī tadveṣṭinī bhavet // RKS_40.10 //</l>\n</lg>\n\n<lg>\n<l>kauśeyaṃ paṭṭasūtraṃ ca kārpāsaṃ ca mahīpate /</l>\n<l>navatantuṃ ca yaḥ kuryād daśa dvādaśatantukam // RKS_40.11 //</l>\n</lg>\n\n<lg>\n<l>aṣṭādaśa mahārāja caturviṃśati vā kramāt /</l>\n<l>kṣālayet koṭitīrthe tu gandhadhūpena vāsayet // RKS_40.12 //</l>\n</lg>\n\n<lg>\n<l>badhnīyāt puṣpamālāṃ ca dīpamālāṃ ca bodhayet /</l>\n<l>rātrau jāgaraṇaṃ kṛtvā oṃkāre vidhipūrvakam // RKS_40.13 //</l>\n</lg>\n\n<lg>\n<l>śivadhyānaparo bhūtvā nirāhāro niśāṃ nayet /</l>\n<l>prabhāte cotsavaṃ kuryād oṃkārābhyarcanaṃ tathā // RKS_40.14 //</l>\n</lg>\n\n<lg>\n<l>nyagrodhe bandhayet sūtraṃ samādhistho nareśvara /</l>\n<l>koṭitīrthaṃ tato gacchet sarvatīrthamayaṃ śubham // RKS_40.15 //</l>\n</lg>\n\n<lg>\n<l>ṛṇamokṣaṃ pāpanāśaṃ narakeśvaram uttamam /</l>\n<l>gandharveśvaraliṅgaṃ tu gacchet paramaśobhanam // RKS_40.16 //</l>\n</lg>\n\n<lg>\n<l>adṛśyaṃ sarvabhūtānāṃ nāgakanyābhirarcyate /</l>\n<l>tatra snātvā naro rājan gāndharvaṃ lokamāpnuyāt // RKS_40.17 //</l>\n</lg>\n\n<lg>\n<l>tato gacchen nṛpaśreṣṭha aṅgāreśvaram uttamam /</l>\n<l>darśanāt tasya liṅgasya gāṇapatyam avāpyate // RKS_40.18 //</l>\n</lg>\n\n<lg>\n<l>aṅgāreṇa tapastaptaṃ divyaṃ varṣaśataṃ tathā /</l>\n<l>grahatvamagamat so 'pi tīrthasya 'sya prabhāvataḥ // RKS_40.19 //</l>\n</lg>\n\n<lg>\n<l>brahmāvartaṃ tato gacchet sarvatīrtham ayaṃ śubham /</l>\n<l>tatra snātvā naro rājan chivalokam avāpnuyāt // RKS_40.20 //</l>\n</lg>\n\n<lg>\n<l>tilodakapradānena pitṝṇāṃ paramā gatiḥ /</l>\n<l>divyaṃ varṣasahasraṃ tu tapas tepe suduṣkaram // RKS_40.21 //</l>\n</lg>\n\n<lg>\n<l>brahmā caiva purākalpe lokānugrahakārakaḥ /</l>\n<l>liṅgaṃ madhyeśvaraṃ nāma jalamadhye vyavasthitam // RKS_40.22 //</l>\n</lg>\n\n<lg>\n<l>pūjyate nāgakanyābhir na tat paśyanti mānavāḥ /</l>\n<l>dārukeśvaraliṅgaṃ tu sarvapāpapraṇāśanam // RKS_40.23 //</l>\n</lg>\n\n<lg>\n<l>arcanāt tasya devasya naro vidyādharo bhavet /</l>\n<l>bhṛguliṅgaṃ tato gacched bhairavo yatra saṃsthitaḥ // RKS_40.24 //</l>\n</lg>\n\n<lg>\n<l>bhṛguṃ gatvā naraśreṣṭha mucyate brahmahatyayā /</l>\n<l>jāleśvaraṃ tato gacchet parvatīrthottamottamam // RKS_40.25 //</l>\n</lg>\n\n<lg>\n<l>snānamātro naras tatra sa bhave na punar bhavet /</l>\n<l>tilodakapradānena pitṝṇām akṣayā gatiḥ // RKS_40.26 //</l>\n</lg>\n\n<lg>\n<l>bhairavaṃ rūpamāsthāya bāṇasya ca puratrayam /</l>\n<l>pātitaṃ jalamadhye tu narmadāyā hareṇa vai // RKS_40.27 //</l>\n</lg>\n\n<lg>\n<l>jvalatpāśupatāstreṇa tatraiva tad anantaram /</l>\n<l>tad astrasaṅgamāc chīghraṃ pātālāc cotthitaṃ tataḥ // RKS_40.28 //</l>\n</lg>\n\n<lg>\n<l>liṅgaṃ jāleśvaraṃ nāma brahmahatyāṃ vyapohati /</l>\n<l>koṭitīrthaṃ tato gacchet snātvā ca vidhipūrvakam // RKS_40.29 //</l>\n</lg>\n\n<lg>\n<l>valakṣaṃ bandhayet sūtram oṃkārasya tu bhārata /</l>\n<l>oṃkāraṃ ca samabhyarcya dīpamālāṃ ca bodhayet // RKS_40.30 //</l>\n</lg>\n\n<lg>\n<l>saphalaḥ sūtrayāgas tu tvatprasādān maheśvara /</l>\n<l>yatīṃś ca bhojayet tatra dadyāc chaktyā ca dakṣiṇām // RKS_40.31 //</l>\n</lg>\n\n<lg>\n<l>sārddhaṃ ca bandhubhṛtyaiś ca pāraṇaṃ kriyate nṛpa /</l>\n<l>yaḥ śārīreṇa kaṣṭena paryaṭec chivaparvatam // RKS_40.32 //</l>\n</lg>\n\n<lg>\n<l>pade pade yajñaphala tasya syāc chaṅkaro 'bravīt /</l>\n<l>purā devagaṇaiḥ sarvaiḥ siddhagandharvakinnaraiḥ // RKS_40.33 //</l>\n</lg>\n\n<lg>\n<l>vidyādharais tathā yakṣair asurair daityadānavaiḥ /</l>\n<l>candrādityagrahaiś caiva nakṣatradhruvamaṇḍalaiḥ // RKS_40.34 //</l>\n</lg>\n\n<lg>\n<l>viśvedevaiś ca sādhyaiś ca marudbhir vasubhis tathā /</l>\n<l>devarājena cendrāṇyā sāvitryā caiva bhārata // RKS_40.35 //</l>\n</lg>\n\n<lg>\n<l>arundhatyā sarasvatyā gāyatryā sa ca parvataḥ /</l>\n<l>sūtreṇa veṣṭito bhaktyā phalaṃ prāptaṃ śivoditam // RKS_40.36 //</l>\n</lg>\n\n<lg>\n<l>ahalyā menakā rambhā ghṛtācī corvaśī tathā /</l>\n<l>tilottamā tathā cānyā saritaḥ sāgarāś ca vai // RKS_40.37 //</l>\n</lg>\n\n<lg>\n<l>veṣṭanāt parvatasyāsya digdevatvamavāptavān /</l>\n<l>yāvac candraś ca sūryaś ca yāvat tiṣṭhati medinī // RKS_40.38 //</l>\n</lg>\n\n<lg>\n<l>sūtrayāgaprabhāveṇa tāvac chivapure vaset /</l>\n<l>etat te kathitaṃ rājan sūtrayāgasya yatphalam // RKS_40.39 //</l>\n</lg>\n\n<l>śravaṇāt kīrtanād asya rudrasyānucaro bhavet // RKS_40.40 //</l>\n\n<p>iti śrīskandapurāṇe revākhaṇḍe sūtrayāgavarṇano nāma catvāriṃśo 'dhyāyaḥ ||</p>\n\n<p>RKS adhyāya 41</p>\n\n<lg>\n<l>yudhiṣṭhira uvāca:</l>\n<l>kīrtanaṃ koṭitīrthasya mānasaṃkhyāpramāṇataḥ /</l>\n<l>tīrthāni cottare yāmye prākāre saṃsthitāni ca // RKS_41.1 //</l>\n</lg>\n\n<lg>\n<l>kathayasva prasādena tāni me munisattama /</l>\n<l>teṣāṃ tu darśanād eva pāpaṃ duṣkṛtakarmiṇām // RKS_41.2 //</l>\n</lg>\n\n<lg>\n<l>praṇaśyet tatkṣaṇād eva tamaḥ sūryodaye yathā /</l>\n<l>mārkaṇḍeya uvāca:</l>\n<l>uttare yāni tīrthāni yāni tīrthāni dakṣiṇe // RKS_41.3 //</l>\n</lg>\n\n<lg>\n<l>līyante koṭitīrthe tu sākṣāc chivapade nṛpa /</l>\n<l>pṛthivyāṃ yāni tīrthāni āsamudrāntagocare // RKS_41.4 //</l>\n</lg>\n\n<lg>\n<l>tāni sākṣāt koṭitīrthe līyante parame pade /</l>\n<l>kapilā 'marayor madhye narmadoṃkāramadhyataḥ // RKS_41.5 //</l>\n</lg>\n\n<lg>\n<l>atrāntare nṛpaśreṣṭha koṭitīrthaṃ vyavasthitam /</l>\n<l>daśāyutāni tīrthānāṃ pātālatalavāsinām // RKS_41.6 //</l>\n</lg>\n\n<lg>\n<l>kapilānarmadāmadhye śivena sthāpitāni ca /</l>\n<l>atrāntare mahārāja rudrāvartajalena tu // RKS_41.7 //</l>\n</lg>\n\n<lg>\n<l>snātvā vidhānatas te vai gacchanti śivamandiram /</l>\n<l>ye vasanty uttare kūle rudraloke vasanti te // RKS_41.8 //</l>\n</lg>\n\n<lg>\n<l>vasanti vāmabhāge vai te lokaṃ yānti vaiṣṇavam /</l>\n<l>ye pūrvapaścime bhāge vasanty amarakaṇṭake // RKS_41.9 //</l>\n</lg>\n\n<lg>\n<l>rudrasya brahmaṇo lokaṃ te prayānti ca vaiṣṇavam /</l>\n<l>jale caikādaśāgnau tu patane ṣoḍaśaiva tu // RKS_41.10 //</l>\n</lg>\n\n<lg>\n<l>sahasrāṇi tathāśītir maraṇād gogṛhe tathā /</l>\n<l>anaśane brahmalokaḥ sārddhaṃ lakṣamudāhṛtaḥ // RKS_41.11 //</l>\n</lg>\n\n<lg>\n<l>kapilānarmadātoye jalāgnī sādhayanti ye /</l>\n<l>caturyugasahasrāṇi rudraloke vasanti te // RKS_41.12 //</l>\n</lg>\n\n<lg>\n<l>avaśaḥ svavaśo vā 'pi mṛgapakṣisarīsṛpāḥ /</l>\n<l>tiryagyonigatāḥ pāpā mriyante ye yudhiṣṭhira // RKS_41.13 //</l>\n</lg>\n\n<lg>\n<l>rājānas te prajāyante śubhe vaidyādhare pure /</l>\n<l>rāhusomasamāyoge koṭitīrthe narādhipa // RKS_41.14 //</l>\n</lg>\n\n<lg>\n<l>puṇyaṃ yat kīrtitaṃ puṃsāṃ tasya saṃkhyā na vidyate /</l>\n<l>gayāyāṃ ca kurukṣetre puṣkare 'marakaṇṭake // RKS_41.15 //</l>\n</lg>\n\n<lg>\n<l>tulyaṃ phalamavāpnoti rāhugraste divākare /</l>\n<l>prācī sarasvatī yatra sthāṇuḥ sārasvataṃ jalam // RKS_41.16 //</l>\n</lg>\n\n<lg>\n<l>sārddhaṃ dvādaśa lakṣaṃ tu dattaṃ tatra pravartate /</l>\n<l>tat tulyaṃ tu bhavet sarvaṃ koṭitīrthe na saṃśayaḥ // RKS_41.17 //</l>\n</lg>\n\n<lg>\n<l>nyāyopārjitavittasya rāhugraste divākare /</l>\n<l>nānāvidhaṃ tu puṇyaṃ ca mataṃ vai parikīrtitam // RKS_41.18 //</l>\n</lg>\n\n<lg>\n<l>brahmaviṣṇuśivoktaṃ ca pramāṇa sarvasammatam /</l>\n<l>alpasattvā narā rājan kāle māyāvimohitāḥ // RKS_41.19 //</l>\n</lg>\n\n<lg>\n<l>oṃkāraṃ ye na paśyanti tathā vai saptakalpagām /</l>\n<l>gochāgayor mahārāja hemarūpye yad antaram // RKS_41.20 //</l>\n</lg>\n\n<lg>\n<l>śūdrabrāhmaṇayor yadvad yathā vaddadhitakrayoḥ /</l>\n<l>amareśvaratīrthaṃ hi jñeyaṃ tīrthāntaraiḥ saha // RKS_41.21 //</l>\n</lg>\n\n<lg>\n<l>dīyate koṭitīrthe yadguñjāmātraṃ hiraṇyakam /</l>\n<l>tasya saṃkhyā na vidyate yāvad āhūta saṃplavam // RKS_41.22 //</l>\n</lg>\n\n<lg>\n<l>caturhastapramāṇaṃ tu koṭitīrthaṃ na saṃśayaḥ /</l>\n<l>hastamātraṃ tathā cānye vitastiṃ ca tathā 'pare // RKS_41.23 //</l>\n</lg>\n\n<lg>\n<l>caturaṅgulamayaṃ ke 'pi kecid aṅgulamānataḥ /</l>\n<l>arddhāṅgulaṃ yavamātraṃ brahmasūtrapramāṇataḥ // RKS_41.24 //</l>\n</lg>\n\n<lg>\n<l>caturviṃśe dvādaśābde kurukṣetrāt sarasvatī /</l>\n<l>koṭitīrthe tathā snātuṃ rāhugraste divākare // RKS_41.25 //</l>\n</lg>\n\n<lg>\n<l>kariṇīrūpamāsthāya āyāt svapuṇyakakṣayāt /</l>\n<l>snānaṃ kṛtvā punaryāti kurukṣetraṃ na saṃśayaḥ // RKS_41.26 //</l>\n</lg>\n\n<lg>\n<l>kāverīsaṅgamaṃ yāvad ārabhyo dadhisaṅgamam /</l>\n<l>atrāntare mahārāja tīrthakoṭyo daśa smṛtāḥ // RKS_41.27 //</l>\n</lg>\n\n<lg>\n<l>koṭitīrthaṃ samārabhya nīlagaṅgāvasānataḥ /</l>\n<l>aṣṭalakṣāṇi tīrthānāṃ brahmasūtrapramāṇataḥ // RKS_41.28 //</l>\n</lg>\n\n<lg>\n<l>kāveryāḥ pūrvabhāge ca yāvat paryaṅkaparvataḥ /</l>\n<l>daśa lakṣāṇi tīrthānāṃ saṃkhyā ca kathitā tava // RKS_41.29 //</l>\n</lg>\n\n<lg>\n<l>narmadāyāṃ samāsādya jamadagner mahāśramam /</l>\n<l>śrīkaṇṭhaṃ nīlakaṇṭhaṃ ca liṅgaṃ pāpapraṇāśanam // RKS_41.30 //</l>\n</lg>\n\n<lg>\n<l>kanyātīrthaṃ mahāpuṇyaṃ kapileśvaram uttamam /</l>\n<l>kapilāvartasaṃjñaṃ tu tīrthaṃ pāpaharaṃ param // RKS_41.31 //</l>\n</lg>\n\n<lg>\n<l>tatra pūṣā ca sūryas tu śivadhyānaparāyaṇaḥ /</l>\n<l>divyaṃ varṣasahasraṃ tu tapas tepe suduṣkaram // RKS_41.32 //</l>\n</lg>\n\n<lg>\n<l>tatas tuṣṭaḥ sureśānas tam uvāca tadā nṛpa /</l>\n<l>varaṃ vṛṇīṣva bhadraṃ te yat te manasi vartate // RKS_41.33 //</l>\n</lg>\n\n<lg>\n<l>pūṣovāca:</l>\n<l>yadi tuṣṭo 'si deveśa varaṃ dātuṃ tvam icchasi /</l>\n<l>sūryapiṅgalasaṃjñaṃ tu liṅgaṃ paramasiddhidam // RKS_41.34 //</l>\n</lg>\n\n<lg>\n<l>ākāśe pratapadraśmisahasrāṃśu samaprabham /</l>\n<l>māse māse 'nyamitras tu saṃkramaś cānyarāśiṣu // RKS_41.35 //</l>\n</lg>\n\n<p>imaṃ varam ahaṃ manye jagad dyotanakārakam /</p>\n\n<p>īśvara uvāca:\n<l>sarvasampatsamṛddhis te matprasādād bhaviṣyati // RKS_41.36 //</l></p>\n\n<lg>\n<l>kṛte yuge mahārāja mayaitad dṛṣṭam eva ca /</l>\n<l>caturdaśyāṃ tathā 'ṣṭamyāṃ piṅgaleśvarapūjanāt // RKS_41.37 //</l>\n</lg>\n\n<lg>\n<l>koṭiyajñaphalaṃ prāpya śivaloke mahīyate /</l>\n<l>revātīreṣu ye devāḥ krośamātraṃ svayaṃbhuvaḥ // RKS_41.38 //</l>\n</lg>\n\n<lg>\n<l>sarve te siddhidā jñeyāḥ kāmabhogaphalapradāḥ /</l>\n<l>kecit kūṣmāṇḍamātrā vai kecidvai puṣpamātrakāḥ // RKS_41.39 //</l>\n</lg>\n\n<lg>\n<l>eraṇḍaphalamātrāś ca vajramauktikamānataḥ /</l>\n<l>kṛte maṇimayāḥ proktās tretāyāṃ tu hiraṇmayāḥ // RKS_41.40 //</l>\n</lg>\n\n<lg>\n<l>dvāpare raupyatāmrāś ca kalau cāśmamayāḥ smṛtāḥ /</l>\n<l>brāhmaṃ kṛtayugaṃ prāhus tretāṃ vai kṣatriyaṃ tathā // RKS_41.41 //</l>\n</lg>\n\n<lg>\n<l>dvāparaṃ vaiśyam ity evaṃ kaliṃ śūdraṃ tathaiva ca /</l>\n<l>nāpuṇyāliṅgamāsādya mriyate 'marakaṇṭake // RKS_41.42 //</l>\n</lg>\n\n<lg>\n<l>ko na mucyeta kaunteya saptajanmajakilbiṣāt /</l>\n<l>yādṛśo 'yaṃ giriḥ puṇyaḥ sarvato 'marakaṇṭakaḥ // RKS_41.43 //</l>\n</lg>\n\n<lg>\n<l>tādṛśaṃ nānupaśyāmi triṣu lokeṣu bhārata /</l>\n<l>parvatasya samantāt tu tīrthakoṭir vyavasthitā // RKS_41.44 //</l>\n</lg>\n\n<lg>\n<l>svargasopānamāsādya prātyakṣaṃ śivadarśanam /</l>\n<l>supuṇyaṃ koṭitīrthaṃ vai tathā cāmarakaṇṭakam // RKS_41.45 //</l>\n</lg>\n\n<lg>\n<l>svargadaṃ mokṣadaṃ viddhi sarvasiddhipradāyakam /</l>\n<l>vaidūryaparvate siddho māndhātā ca kṛte yuge // RKS_41.46 //</l>\n</lg>\n\n<lg>\n<l>kathito nṛpaśārdūla tathānyat kathayāmi te /</l>\n<l>kāverīsaṅgamaḥ puṇyaḥ sarvalokeṣu viśrutaḥ // RKS_41.47 //</l>\n</lg>\n\n<lg>\n<l>tatra snātvā divaṃ yānti ye mṛtā na punarbhavāḥ /</l>\n<l>kāveryāṃ bhūtajābhaume vyatīpāto yadā bhavet // RKS_41.48 //</l>\n</lg>\n\n<lg>\n<l>sahasraguṇitaṃ puṇyaṃ bhavet tasyās tu saṅgame /</l>\n<l>śastreṇa nihatā ye vai tilamiśrāmbudānataḥ // RKS_41.49 //</l>\n</lg>\n\n<lg>\n<l>te caikoddiṣṭaśrāddhena svargalokam avāpnuyuḥ /</l>\n<l>cāṇḍālād guhakāt sarpād vidyuto brāhmaṇād api // RKS_41.50 //</l>\n</lg>\n\n<lg>\n<l>daṃṣṭribhyaś ca paśubhyaś ca maraṇaṃ pāpakarmiṇām /</l>\n<l>sarve te nṛpaśārdūla kāverīsaṅgame śubhe // RKS_41.51 //</l>\n</lg>\n\n<lg>\n<l>śrāddhasya karaṇāt satyaṃ tṛptā yānti parāṃ gatim /</l>\n<l>kubereṇa tapas taptaṃ divyaṃ varṣasahasrakam // RKS_41.52 //</l>\n</lg>\n\n<lg>\n<l>ārādhitaḥ pūjitaś ca lokanātha umāpatiḥ /</l>\n<l>śivaprasādasampanno lokapālatvamāptavān // RKS_41.53 //</l>\n</lg>\n\n<lg>\n<l>tatra yas tyajati prāṇāṃs tasya puṇyaphalaṃ śṛṇu /</l>\n<l>ṣaṣṭivarṣasahasrāṇi devarājyam avāpnuyāt // RKS_41.54 //</l>\n</lg>\n\n<lg>\n<l>avaśaḥ svavaśo vā 'pi prāṇatyāgaṃ karoti yaḥ /</l>\n<l>daśavarṣasahasrāṇi rājā vaidyādhare pure // RKS_41.55 //</l>\n</lg>\n\n<lg>\n<l>revākāverikais toyais tilair āraṇyakais tathā /</l>\n<l>pitaras tarpitās tatra tṛptā yānti parāṃ gatim // RKS_41.56 //</l>\n</lg>\n\n<lg>\n<l>nānāmukhasahasrais tu kāverī prathitā bhuvi /</l>\n<l>carācaraṃ yathā vyāptaṃ vāyunā sūryaraśmibhiḥ // RKS_41.57 //</l>\n</lg>\n\n<lg>\n<l>tathā toyena kāveryā vyāptaṃ ca vasudhātalam /</l>\n<l>narmadādakṣiṇe kūle vārāhe vindhyaparvate // RKS_41.58 //</l>\n</lg>\n\n<lg>\n<l>pratyakṣā sarvadevānāṃ payoṣṇī nirgatā yataḥ /</l>\n<l>somasya duhitā cāsīt himagarbhenduśītalā // RKS_41.59 //</l>\n</lg>\n\n<lg>\n<l>hareṇārādhitā pūrvam umāmūrtiḥ payasvinī /</l>\n<l>lokānāṃ tāraṇārthāya somagaṅgeti gīyate // RKS_41.60 //</l>\n</lg>\n\n<lg>\n<l>viniṣkrāntā śarīrāc ca vārāhasya yaśasvinaḥ /</l>\n<l>tatra snātvā naro rājan bhave vai na punar bhavet // RKS_41.61 //</l>\n</lg>\n\n<lg>\n<l>tilodakapradānena pitaras tasya bhārata /</l>\n<l>daśāyutasahasrāṇi loke krīḍanti śāṅkare // RKS_41.62 //</l>\n</lg>\n\n<lg>\n<l>kārttikyāṃ yatphalaṃ tasya vārāhe vindhyaparvate /</l>\n<l>saṃkhyā na śakyate snānād atra varṣaśatair api // RKS_41.63 //</l>\n</lg>\n\n<lg>\n<l>śivena kathitaṃ pūrvaṃ purāṇe skandakīrtite /</l>\n<l>tatra yad dīyate dānaṃ tasya saṃkhyā na vidyate // RKS_41.64 //</l>\n</lg>\n\n<lg>\n<l>ye cārcayanti vārāhaṃ na te prākṛtamānuṣāḥ /</l>\n<l>prāṇatyāge kṛte tatra śivalokam avāpnuyuḥ // RKS_41.65 //</l>\n</lg>\n\n<lg>\n<l>rāhusomasamāyoge vārāhe vindhyaparvate /</l>\n<l>kurukṣetrasamaṃ puṇyaṃ purā vai śaṅkaro 'bravīt // RKS_41.66 //</l>\n</lg>\n\n<lg>\n<l>girer ārabhya vārāhāt payoṣṇyāḥ saṅgamāvadhi /</l>\n<l>atrāntare nṛpaśreṣṭha tīrthakoṭir udāhṛtā // RKS_41.67 //</l>\n</lg>\n\n<lg>\n<l>payoṣṇīsaṅgame tatra somāvartaḥ sa ucyate /</l>\n<l>sa deśaḥ sarvataḥ puṇyaḥ satyam etat tavoditam // RKS_41.68 //</l>\n</lg>\n\n<lg>\n<l>payoṣṇīsaṅgame pāpahare liṅgasya darśanāt /</l>\n<l>tatra snānasya dānasya saṃkhyā kartuṃ na śakyate // RKS_41.69 //</l>\n</lg>\n\n<lg>\n<l>tāpīpayoṣṇīsaṃbhedaś candrasūryagrahe nṛpa /</l>\n<l>kurukṣetrācchataguṇaḥ śivena parikīrtitaḥ // RKS_41.70 //</l>\n</lg>\n\n<lg>\n<l>caturbhujo harir yatra śrīpatiḥ puruṣottamaḥ /</l>\n<l>viṣṇukṣetraṃ tu vijñeyaṃ krośamātraṃ tu tannṛpa // RKS_41.71 //</l>\n</lg>\n\n<lg>\n<l>āśvinasya tu māsasya kṛṣṇapakṣe caturdaśī /</l>\n<l>amāvāsyā sinīvālī parvāṇy etāny anukramāt // RKS_41.72 //</l>\n</lg>\n\n<lg>\n<l>caturdaśyāṃ caturyoge pīyūṣaṃ vahate nṛpa /</l>\n<l>pitaras tṛptim āyānti dine tasmin na saṃśayaḥ // RKS_41.73 //</l>\n</lg>\n\n<lg>\n<l>suryagrahe kurukṣetre yatphalaṃ parikīrtitam /</l>\n<l>tāpīpayoṣṇīsamparke tatphalaṃ parikīrtitam // RKS_41.74 //</l>\n</lg>\n\n<lg>\n<l>dīpotsarge tu kaumudyāṃ phalaṃ saṃkhyā na vidyate /</l>\n<l>puruṣaś cakravartī syād dīpaṃ tatra cakāra yaḥ // RKS_41.75 //</l>\n</lg>\n\n<lg>\n<l>kārttikyām āśvine māsi pakṣayor ubhayor api /</l>\n<l>māsam ekaṃ na bhuñjīta tasya puṇyaphalaṃ śṛṇu // RKS_41.76 //</l>\n</lg>\n\n<lg>\n<l>yāvac candraś ca sūryaś ca himavāṃś ca mahodadhiḥ /</l>\n<l>tāvat kālaṃ vaset svarge viṣṇuloke ca bhārata // RKS_41.77 //</l>\n</lg>\n\n<lg>\n<l>narmadādakṣiṇe bhittvā pātālāt tu samutthitam /</l>\n<l>kāverī kuṇḍam ity evaṃ triṣu lokeṣu viśrutam // RKS_41.78 //</l>\n</lg>\n\n<lg>\n<l>snātamātro naras tatra gāṇapatyam avāpnuyāt /</l>\n<l>kuṇḍeśvaraṃ siddhaliṅgaṃ surasiddhaniṣevitam // RKS_41.79 //</l>\n</lg>\n\n<lg>\n<l>pramādāt kurute yas tu pūtaliṅgasya pūjanam /</l>\n<l>na tatpuṇyasya saṃkhyāsti yāvac candrārkatārakam // RKS_41.80 //</l>\n</lg>\n\n<lg>\n<l>tilodakapradānena piṇḍapātena bhārata /</l>\n<l>asaṃkhyakālikā tṛptiḥ pitṝṇāṃ nāsti saṃśayaḥ // RKS_41.81 //</l>\n</lg>\n\n<lg>\n<l>kāveryās tu prabhāveṇa narmadāsaṅgamāt punaḥ /</l>\n<l>yajñāvarto 'bhavad deśaḥ satyam etacchivoditam // RKS_41.82 //</l>\n</lg>\n\n<lg>\n<l>svayambhuvāni liṅgāni svargamokṣapradāni tu /</l>\n<l>yatra tatra naraḥ snātvā kāveryā nṛpasattama // RKS_41.83 //</l>\n</lg>\n\n<lg>\n<l>aśvamedhaphalaṃ prāpya viṣṇuloke mahīyate /</l>\n<l>tyaktvā prāṇāṃs tu kauveryāṃ kauberaṃ lokam āpnuyāt // RKS_41.84 //</l>\n</lg>\n\n<lg>\n<l>kaubereśvaraliṅgaṃ tu sarvasiddhipradāyakam /</l>\n<l>kāverīnarmadāmadhye na tatpaśyanti mānavāḥ // RKS_41.85 //</l>\n</lg>\n\n<lg>\n<l>pūjyate suradaityais tu nāgakanyābhir arcyate /</l>\n<l>arcanāt tasya devasya dvādaśādityasannibhaḥ // RKS_41.86 //</l>\n</lg>\n\n<lg>\n<l>sarvapāpavinirmuktaḥ śivaloke mahīyate /</l>\n<l>kāverīnarmadābhede bāṇaliṅgaṃ pratiṣṭhitam // RKS_41.87 //</l>\n</lg>\n\n<lg>\n<l>kubereṇa purā dṛṣṭaṃ saṅgameśvaranāmataḥ /</l>\n<l>arcanāt tasya devasya lokapure vaset // RKS_41.88 //</l>\n</lg>\n\n<lg>\n<l>gaṅgāyamunasaṃbhede yatphalaṃ parikīrtitam /</l>\n<l>bhaume tu bhūtajāyoge vyatīpāte ca saṃkrame // RKS_41.89 //</l>\n</lg>\n\n<lg>\n<l>rāhusomasamāyoge tad evāṣṭaguṇaṃ smṛtam /</l>\n<l>aśītiś ca guṇāḥ proktā gaṅgāyamunasaṅgame // RKS_41.90 //</l>\n</lg>\n\n<lg>\n<l>kāverīnarmadāyoge bāṇā aṣṭaguṇāḥ smṛtāḥ /</l>\n<l>gaṅgāṣaṣṭisahasrais tu kṣetrapālaiḥ prapūjyate // RKS_41.91 //</l>\n</lg>\n\n<lg>\n<l>tadardhairanyatīrthāni rakṣante nātra saṃśayaḥ /</l>\n<l>amareśvarayāmye tu liṅgaṃ caiva jaleśvaram // RKS_41.92 //</l>\n</lg>\n\n<lg>\n<l>darśanāt tasya liṅgasya gāṇapatyamavāpnuyāt /</l>\n<l>lakṣaiś ca rakṣitā devair narmadā saptakalpagā // RKS_41.93 //</l>\n</lg>\n\n<lg>\n<l>dhanvibhiḥ ṣaṣṭipuruṣaiḥ sahasraiś ca yudhiṣṭhira /</l>\n<l>oṃkāraṃ śatasāhasryā parvato liṅgam eva ca // RKS_41.94 //</l>\n</lg>\n\n<lg>\n<l>anyadeśe kṛtaṃ pāpaṃ puṇyakṣetre vinaśyati /</l>\n<l>puṇyakṣetre kṛtaṃ pāpaṃ vajralepo bhaviṣyati // RKS_41.95 //</l>\n</lg>\n\n<l>kṣaṇamātreṇa duḥkhena atyantasukhamaśnute // RKS_41.96 //</l>\n\n<p>iti śrīskandapurāṇe revākhaṇḍe kāverīmāhātmyaṃ nāmaikacatvāriṃśo 'dhyāyaḥ ||</p>\n\n<p>RKS adhyāya 42</p>\n\n<lg>\n<l>mārkaṇḍeya uvāca:</l>\n<l>revā bhittvā caṇḍavegā mahābhāgā viniḥsṛtā /</l>\n<l>tatra snātvā naravyāghra brahmahatyāṃ vyapohati // RKS_42.1 //</l>\n</lg>\n\n<lg>\n<l>tilodakaṃ tatra tīrthe haviṣā piṇḍadānataḥ /</l>\n<l>pitṝn samuddhared ghorāt narakān nātra saṃśayaḥ // RKS_42.2 //</l>\n</lg>\n\n<lg>\n<l>pāpamṛtyumṛtā ye tu caṇḍakarmakṛto narāḥ /</l>\n<l>mucyante tena pāpena caṇḍavegāsamāgame // RKS_42.3 //</l>\n</lg>\n\n<lg>\n<l>caṇḍeśvaraṃ tatra liṅgaṃ sarvadevamayaṃ śubham /</l>\n<l>darśanāt pūjanād asya puṣpagandhādidānataḥ // RKS_42.4 //</l>\n</lg>\n\n<lg>\n<l>brahmahatyā sahasrair hi tatkṣaṇād eva mucyate /</l>\n<l>candrasenaḥ purā cāsīd durātmā pāpakarmakṛt // RKS_42.5 //</l>\n</lg>\n\n<lg>\n<l>paradārarataścauro brahmaghno gurutalpagaḥ /</l>\n<l>raghuvaṃśī ca pāpātmā ṛṣipatnīṃ ca brāhmaṇīm // RKS_42.6 //</l>\n</lg>\n\n<lg>\n<l>anyāś ca yā vai subhagāḥ patiṃ hatvā samāharat /</l>\n<l>naimiṣāraṇyavāsī ca śāṇḍilyo brahmavittamaḥ // RKS_42.7 //</l>\n</lg>\n\n<lg>\n<l>saudāminī tasya bhāryā dharmapatnī yaśasvinī /</l>\n<l>rūpayauvanasampannā candrakāntisamaprabhā // RKS_42.8 //</l>\n</lg>\n\n<lg>\n<l>kāminī valkaladharā pīnonnatapayodharā /</l>\n<l>ākhyānaṃ kathayiṣyāmi tasyās tasya purātanam // RKS_42.9 //</l>\n</lg>\n\n<lg>\n<l>hayārūḍhaś candraseno naimiṣāraṇyavāsinaḥ /</l>\n<l>śāṇḍilyasyāśramaṃ prāpto vane sa mṛgayan mṛgān // RKS_42.10 //</l>\n</lg>\n\n<lg>\n<l>daṣṭā saudāminī tena śāṇḍilyasya priyā tadā /</l>\n<l>uvāca vacanaṃ tāṃ vai tvaṃ me rājñī bhaved iti // RKS_42.11 //</l>\n</lg>\n\n<lg>\n<l>valkalājinadhārī ca kuśakāśapavitrakaḥ /</l>\n<l>kandamūlaphalāśī ca brāhmaṇaś ca patis tava // RKS_42.12 //</l>\n</lg>\n\n<lg>\n<l>kiṃ kariṣyasi tat tena mama bhogāṃś ca puṣkalān /</l>\n<l>sarvadā matprasādena bhuṅkṣva tvaṃ varavarṇini // RKS_42.13 //</l>\n</lg>\n\n<lg>\n<l>tasya tad vacanaṃ śrutvā nṛpateḥ pāpakarmaṇaḥ /</l>\n<l>āha saudāminī vākyaṃ candrasenaṃ nṛpādhamam // RKS_42.14 //</l>\n</lg>\n\n<lg>\n<l>yācasva me patiṃ rājaṃs tasyāhaṃ vaśavārtinī /</l>\n<l>śāṇḍilyam abravīd rājā tato 'mūṃ varayāmi te // RKS_42.15 //</l>\n</lg>\n\n<lg>\n<l>kanyām imāṃ ca patnī te ced adya tvaṃ dadasva me /</l>\n<l>maulye dadāmi te dravyamasyāḥ śatasahasraśaḥ // RKS_42.16 //</l>\n</lg>\n\n<lg>\n<l>śāṇḍilya uvāca:</l>\n<l>sarvāḥ striyaḥ kaitavabaddhamūlās tāsāṃ priyo nāsti manuṣyaloke /</l>\n<l>yatheṣṭaceṣṭo bhava bhūmipāla kiṃ māṃ dvijaṃ pṛcchasi durbalaṃ ca // RKS_42.17 //</l>\n</lg>\n\n<lg>\n<l>kāmāndhas tu tato rājā kare jagrāha tāṃ tadā /</l>\n<l>sā nirīkṣyā hataṃ pāpaṃ jvalantī tīvrakopataḥ /</l>\n<l>rajasvalā 'haṃ māṃ spṛṣṭvā cāṇḍālas tvaṃ bhaviṣyasi // RKS_42.18 //</l>\n</lg>\n\n<lg>\n<l>tāṃ dṛṣṭvā tādṛśīṃ nagnāṃ bhayārtāṃ prāṇavallabhām /</l>\n<l>cāṇḍālas tat kṣaṇāj jātaḥ sarvabhūtabhayāvahaḥ // RKS_42.19 //</l>\n</lg>\n\n<lg>\n<l>hāhākāraṃ tataś cakruḥ sarve devāḥ samānuṣāḥ /</l>\n<l>aśvam āruhya rājā 'sāv ayodhyām āviśat purīm // RKS_42.20 //</l>\n</lg>\n\n<lg>\n<l>dṛṣṭvā cāṇḍālarūpaṃ taṃ brāhmaṇāḥ puravāsinaḥ /</l>\n<l>rājaputrā mahīpālasyāntaḥpuranivāsinaḥ // RKS_42.21 //</l>\n</lg>\n\n<lg>\n<l>babhūvur bhayabhītāś ca garhayanto mahīpatim /</l>\n<l>vaśiṣṭhaṃ śaraṇaṃ prāptaḥ śocitvā cātmanas tanum // RKS_42.22 //</l>\n</lg>\n\n<lg>\n<l>rājā viṣaṇṇavadana uvāca svapurohitam /</l>\n<l>jagāmāhaṃ samuddeśaṃ naimiṣāraṇyavāsinam // RKS_42.23 //</l>\n</lg>\n\n<lg>\n<l>śāṇḍilyaṃ ca namaskṛtya sāṣṭāṅgaṃ praṇipatya ca /</l>\n<l>abravaṃ dehi bhāryāṃ svāṃ vittena bahulena me // RKS_42.24 //</l>\n</lg>\n\n<lg>\n<l>śāṇḍilyasya tu patnyā vai tayā śapto 'ham antike /</l>\n<l>śrutvā tasya caritraṃ ca pāpasya bho narādhipa // RKS_42.25 //</l>\n</lg>\n\n<lg>\n<l>vaśiṣṭho 'py abravīd vākyaṃ candrasenaṃ narādhipam /</l>\n<l>śāṇḍilyaṃ gaccha rājendra tāpasaṃ ṛtugāminam // RKS_42.26 //</l>\n</lg>\n\n<lg>\n<l>saudāminīm ṛṣer bhāryāṃ jvalantīm iva tejasā /</l>\n<l>evam astv iti coktvā taṃ namaskṛtya purodhasam // RKS_42.27 //</l>\n</lg>\n\n<lg>\n<l>sa jagāma tam uddeśaṃ naimiṣāraṇyavāsinam /</l>\n<l>śāṇḍilyaṃ tu namaskṛtya sāṣṭāṅgaṃ ca punaḥ punaḥ // RKS_42.28 //</l>\n</lg>\n\n<lg>\n<l>abravīt taṃ muniśreṣṭhaṃ bhayatrasto narādhipaḥ /</l>\n<l>kṣamasva me muniśreṣṭha tvadbhāryāṃ prati kāminaḥ // RKS_42.29 //</l>\n</lg>\n\n<lg>\n<l>tvaṃ mātā me pitā cāsi raghuvaṃśaṃ samuddhara /</l>\n<l>mayā tv apakṛtaṃ te 'dya tasya prāptaṃ phalaṃ hi vai // RKS_42.30 //</l>\n</lg>\n\n<lg>\n<l>uvāca brāhmaṇaḥ prīto bhāryā caiva pativratā /</l>\n<l>mārkaṇḍeyaḥ pitā rājan chiṣyo 'haṃ tasya dhīmataḥ // RKS_42.31 //</l>\n</lg>\n\n<lg>\n<l>bhāryārtham iha saṃprāpto naimiṣāraṇyavāsinaḥ /</l>\n<l>tvaṃ tu gaccha nṛpaśreṣṭha caṇḍavegāsamāgamam // RKS_42.32 //</l>\n</lg>\n\n<lg>\n<l>caṇḍeśvaraṃ tamabhyarcya tatra snātvā nṛpottama /</l>\n<l>avāpsyasi paraṃ sthānaṃ muktaś cāsmāc ca kilbiṣāt // RKS_42.33 //</l>\n</lg>\n\n<lg>\n<l>tasya tad vacanaṃ śrutvā śāṇḍilyasya mahātmanaḥ /</l>\n<l>śāṇḍilyaṃ ca namaskṛtya tathā saudāminīṃ nṛpaḥ // RKS_42.34 //</l>\n</lg>\n\n<lg>\n<l>svasti vo 'stu gamiṣyāmi caṇḍavegāsamāgamam /</l>\n<l>evamuktvā gatas tatra samāgatya kṣamāpatiḥ // RKS_42.35 //</l>\n</lg>\n\n<lg>\n<l>caṇḍeśvaraṃ samabhyarcya tatra snātvā vidhānataḥ /</l>\n<l>divyayānasamārūḍhaḥ stūyamāno 'psarogaṇaiḥ // RKS_42.36 //</l>\n</lg>\n\n<lg>\n<l>sarvapāpavinirmuktas tīrthasyāsya prabhāvataḥ /</l>\n<l>kṣaṇāc chivapuraṃ prāptaś candraseno mahīpatiḥ // RKS_42.37 //</l>\n</lg>\n\n<lg>\n<l>svārociṣe 'ntare prāpte ādikalpe kṛte yuge /</l>\n<l>bhūtānāṃ ca sahasrāṇi saṃsiddhiṃ tatra cānvayuḥ // RKS_42.38 //</l>\n</lg>\n\n<lg>\n<l>etat te kathitaṃ rājaṃś caṇḍavegāsamāgamam /</l>\n<l>śravaṇāt kīrtanād vāpi bhrūṇahatyā praṇaśyati // RKS_42.39 //</l>\n</lg>\n\n<p>iti śrīskandapurāṇe revākhaṇḍe caṇḍavegāmāhātmyavarṇano nāma dvicatvāriṃśo 'dhyāya</p>\n\n<p>RKS adhyāya 43</p>\n\n<lg>\n<l>mārkaṇḍeya uvāca:</l>\n<l>eraṇḍīnarmadāyogaṃ tato gacched yudhiṣṭhira /</l>\n<l>tṛtīyā caṇḍavegā ca svargasopānapaddhatiḥ // RKS_43.1 //</l>\n</lg>\n\n<lg>\n<l>tatra snātvā divaṃ yānti ye mṛtā na punarbhavāḥ /</l>\n<l>tilodakapradānena piṇḍapātena bhārata // RKS_43.2 //</l>\n</lg>\n\n<lg>\n<l>anekakālikā tṛptiḥ pitṝṇām upajāyate /</l>\n<l>amāsomasamāyoge rāhugraste divākare // RKS_43.3 //</l>\n</lg>\n\n<lg>\n<l>eraṇḍīsaṅgamasthāne puṇyasaṃkhyā na vidyate /</l>\n<l>eraṇḍīśvaraliṅgaṃ tu sarvapāpapraṇāśanam // RKS_43.4 //</l>\n</lg>\n\n<lg>\n<l>kuṅkumena samālipya gandhadhūpaiḥ prapūjayet /</l>\n<l>divyaṃ varṣasahasraṃ tu modate śivasannidhau // RKS_43.5 //</l>\n</lg>\n\n<lg>\n<l>darśanāt tasya liṅgasya gāṇapatyam avāpnuyāt /</l>\n<l>bhadrarudreśvaraṃ nāma liṅgaṃ paramasiddhidam // RKS_43.6 //</l>\n</lg>\n\n<lg>\n<l>bhadrarudrau purākalpe gandharvau bhrātarau tathā /</l>\n<l>tam abhyarcya vidhānena gatau vaidyādharaṃ puram // RKS_43.7 //</l>\n</lg>\n\n<lg>\n<l>gāyanti pitaro gāthāṃ tathaiva ca pitāmahāḥ /</l>\n<l>tilodakapradānena piṇḍapātena bhārata // RKS_43.8 //</l>\n</lg>\n\n<lg>\n<l>vaset manvantarāṇīha rudraloke caturdaśa /</l>\n<l>astreṇa tu hatā ye vai daivāt pāpamṛtā narāḥ // RKS_43.9 //</l>\n</lg>\n\n<lg>\n<l>caturdaśyāṃ tu śrāddhena vṛṣotsargeṇa bhārata /</l>\n<l>vīralokam avāpyaiva tatra krīḍanti mānavāḥ // RKS_43.10 //</l>\n</lg>\n\n<lg>\n<l>tatra yas tyajati prāṇān avaśaḥ svavaśo 'pi vā /</l>\n<l>tīrthasyāsya prabhāveṇa sa bhave na punar bhavet // RKS_43.11 //</l>\n</lg>\n\n<lg>\n<l>caturyugasahasrāṇi rājā vaidyādhare pure /</l>\n<l>ākhyānaṃ kathayiṣyāmi yathādṛṣṭaṃ purā 'nagha // RKS_43.12 //</l>\n</lg>\n\n<lg>\n<l>cākṣuṣe cāntare prāpte ādikalpe kṛte yuge /</l>\n<l>nimirnāma purā rājā cakravartī viśāmpate // RKS_43.13 //</l>\n</lg>\n\n<lg>\n<l>pakṣiyonau ca saṃprāptaḥ kopād vai brāhmaṇasya ca /</l>\n<l>asya tīrthasya māhātmyād darśasomasamāgame // RKS_43.14 //</l>\n</lg>\n\n<p>snātvā saṃtyajya tāṃ yoniṃ rājyaṃ kṛtvā divaṃ gataḥ /</p>\n\n<p>yudhiṣṭhira uvāca:\n<l>kathaṃ sa rājā saṃprāpto mānuṣīṃ ca tanuṃ punaḥ // RKS_43.15 //</l></p>\n\n<p>etad āścaryabhūtaṃ me kathayasva mahāmate /</p>\n\n<p>mārkaṇḍeya uvāca:\n<l>sukanyāṃ nāma kanyāṃ vai yayāce cyavano nṛpam // RKS_43.16 //</l></p>\n\n<lg>\n<l>rājñī candravatī nāma nimerāsīt pativratā /</l>\n<l>sā putrīṃ janayāmāsa prāṇebhyo 'pi garīyasīm // RKS_43.17 //</l>\n</lg>\n\n<lg>\n<l>ekadā tu nṛpaśreṣṭhaḥ sukhāsīno yadṛcchayā /</l>\n<l>āgataṃ cyavanaṃ dṛṣṭvā arghapādyair apūjayat // RKS_43.18 //</l>\n</lg>\n\n<lg>\n<l>adya me saphalaṃ janma tvatpādāmbujadarśanāt /</l>\n<l>anugraham imaṃ manye bhojanaṃ kartum arhasi // RKS_43.19 //</l>\n</lg>\n\n<lg>\n<l>tasya tadvacanaṃ śrutvā provāca cyavano muniḥ /</l>\n<l>kanyāṃ dadāsi cet mahyaṃ bhāryārthaṃ dharmatatparām // RKS_43.20 //</l>\n</lg>\n\n<p>tadā bhokṣye mahīpāla no cet pāpam avāpsyasi /</p>\n\n<p>rājovāca:\n<l>ekā me duhitā brahman rājñīṃ yācasva varṇinīm // RKS_43.21 //</l></p>\n\n<lg>\n<l>kanyādāne na śakto 'haṃ satyam etat tavoditam /</l>\n<l>tataḥ śrutvā vaco rājñīṃ munir vacanam abravīt // RKS_43.22 //</l>\n</lg>\n\n<lg>\n<l>kanyāṃ dehi ca me rājñi gṛhiṇaḥ putrakāraṇāt /</l>\n<l>prahasya cābravīd rājñī na te yogyā dvijottama // RKS_43.23 //</l>\n</lg>\n\n<lg>\n<l>anyadācakṣva brahmarṣe tad dadāmi na saṃśayaḥ /</l>\n<l>tataḥ kopācchaśāpaināṃ pakṣiyoniṃ tu gacchasi // RKS_43.24 //</l>\n</lg>\n\n<lg>\n<l>śāpaṃ śrutvā tato rājñī śaśāpātha mahāmunim /</l>\n<l>yadi me vidyate satyaṃ bhartṛbhaktiś ca niścalā // RKS_43.25 //</l>\n</lg>\n\n<lg>\n<l>śaptā niraparādhāhaṃ netrahīno bhaviṣyasi /</l>\n<l>parasparaṃ ca tau śaptau narmadātīramāgatau // RKS_43.26 //</l>\n</lg>\n\n<lg>\n<l>cacāra cyavanaś cogrameraṇḍīsaṅgame tapaḥ /</l>\n<l>divyaṃ varṣasahasraṃ tu valmīkena tu pūritaḥ // RKS_43.27 //</l>\n</lg>\n\n<lg>\n<l>girer vai pūrvabhāge tu madhyāraṇyam iti smṛtam /</l>\n<l>kadambavṛkṣam āsādya vane tasmiṃś ca dampatī // RKS_43.28 //</l>\n</lg>\n\n<lg>\n<l>puṣpite phalite ramye saṃjātau pakṣirūpiṇau /</l>\n<l>anye 'pi pakṣiṇas tatra samudbhūtāḥ sahasraśaḥ // RKS_43.29 //</l>\n</lg>\n\n<lg>\n<l>jātismarā vyāharanto mānuṣīṃ giramuttamām /</l>\n<l>sāraṅgāḥ pakṣiṇas te tu sarvadā hṛṣṭamānasāḥ // RKS_43.30 //</l>\n</lg>\n\n<lg>\n<l>jyeṣṭhe māse tu saṃprāpte dāvāgnir adahad vanam /</l>\n<l>praṇaṣṭāś cāṇḍajāḥ sarve jvālāmālākulīkṛtāḥ // RKS_43.31 //</l>\n</lg>\n\n<lg>\n<l>koṭare tu samālambya putraiḥ saha yathā sukham /</l>\n<l>ekadā garbhiṇī jātā pakṣiṇī tatra bhārata // RKS_43.32 //</l>\n</lg>\n\n<lg>\n<l>bhartāraṃ pakṣiṇī prāha kiṃ tvaṃ tiṣṭhasi nirbhayam /</l>\n<l>gatāś ca pakṣiṇaḥ sarve kiṃ tvaṃ saṃhārayiṣyasi // RKS_43.33 //</l>\n</lg>\n\n<lg>\n<l>tasyās tad vacanaṃ śrutvā khecaro vākyam abravīt /</l>\n<l>bhāryāṃ tyaktvā sutāṃś caiva yāmyekākī kathaṃ priye // RKS_43.34 //</l>\n</lg>\n\n<lg>\n<l>iti loke na vede ca dṛṣṭaṃ kenāpi kutracit /</l>\n<l>pāṇigraheṇa yā bhāryā suśīlā dharmacāriṇī // RKS_43.35 //</l>\n</lg>\n\n<p>tyaktvā gacchati tāṃ mohād bhrūṇaghnaḥ sa tu kīrtitaḥ /</p>\n\n<p>pakṣiṇy uvāca:\n<l>ātmānaṃ rakṣa jīveśa mūlabhūtaṃ kulasya tu // RKS_43.36 //</l></p>\n\n<lg>\n<l>bhūyo 'nyāste bhaviṣyanti bhāryāḥ śatasahasraśaḥ /</l>\n<l>jīvamāne tu yā patyāvanyaṃ kāmayate varam // RKS_43.37 //</l>\n</lg>\n\n<lg>\n<l>sā pāpiṣṭhā durācārā viṣṭhāyāṃ jāyate kṛmiḥ /</l>\n<l>vidhavā bhartṛhīnā yā 'nugatā na svakaṃ patim // RKS_43.38 //</l>\n</lg>\n\n<lg>\n<l>jīved varṣaśataṃ yāvat sā pāpiṣṭhā prakīrtitā /</l>\n<l>patyau jīvati yā nārī mriyate bharturagrataḥ // RKS_43.39 //</l>\n</lg>\n\n<lg>\n<l>bhartṛdattodakaśrāddhaiḥ sā yāti paramāṃ gatim /</l>\n<l>prasādād yasya labhyeta putrālaṅkārakīrtayaḥ // RKS_43.40 //</l>\n</lg>\n\n<lg>\n<l>ko 'nyaḥ priyataras tasmād iha loke paratra ca /</l>\n<l>svayaṃ prāptas tu dāvāgniḥ śīghraṃ gaccha kathaṃ sutān // RKS_43.41 //</l>\n</lg>\n\n<lg>\n<l>tyaktvā gacchāmi jīveśa saṃhāro vartate 'dhunā /</l>\n<l>hastau pādau na vidyete pāvako naiva śāmyati // RKS_43.42 //</l>\n</lg>\n\n<lg>\n<l>aśaktā nīyamāne tu pakṣiṇaścāṇḍajīvinaḥ /</l>\n<l>sutāṃs tyaktvā tu yā mātā bhayārtā yāti garhitā // RKS_43.43 //</l>\n</lg>\n\n<lg>\n<l>sā saptajanmaparyantaṃ sarpiṇī jāyate dhruvam /</l>\n<l>evam uktvā tu tatraiva putrāṇāṃ ca parasparam // RKS_43.44 //</l>\n</lg>\n\n<lg>\n<l>sā saṃgṛhya prayatnena yugmaṃ yugmaṃ dampatī /</l>\n<l>saṃsthāpyairaṇḍikāyoge bhartā bhāryām uvāca ha // RKS_43.45 //</l>\n</lg>\n\n<lg>\n<l>daṃṣṭribhyaś ca prayatnena rakṣaṇīyāḥ sutā mama /</l>\n<l>gacchāmi ca sutān anyān ānetuṃ sāṃprataṃ priye // RKS_43.46 //</l>\n</lg>\n\n<lg>\n<l>evamuktvā gataḥ pakṣī kadambāśritamandiram /</l>\n<l>so 'paśyat tadā tatra mandiraṃ vahnisaṃkulam // RKS_43.47 //</l>\n</lg>\n\n<lg>\n<l>snehāt praviṣṭaḥ putrārthī jvālāmālāvṛtaṃ gṛham /</l>\n<l>taṃ dadāha tadā vahṇiḥ sasutaṃ sa mahīruham // RKS_43.48 //</l>\n</lg>\n\n<lg>\n<l>dagdhas tu vahṇinā tena vahnipuñja ivābhavat /</l>\n<l>bhasmībhūte vane tasmin prāvaṭ kālaḥ samāgataḥ // RKS_43.49 //</l>\n</lg>\n\n<lg>\n<l>eraṇḍyantarjale tatra sarvaṃ tatplāvitaṃ nṛpa /</l>\n<l>amāsomasamāyoge pakṣiṇas tasya cāsthi vai // RKS_43.50 //</l>\n</lg>\n\n<lg>\n<l>eraṇḍyāḥ saṅgame prāptaṃ daivād vai nṛpasattama /</l>\n<l>tatkṣaṇād divyadehas tu divyayānaṃ samāśritaḥ // RKS_43.51 //</l>\n</lg>\n\n<lg>\n<l>dhriyamāṇātapatras tu vījyamāno 'psarogaṇaiḥ /</l>\n<l>divyavastraparīdhāno divyālaṅkārabhūṣitaḥ // RKS_43.52 //</l>\n</lg>\n\n<lg>\n<l>uparivyāharan bhāryāṃ sa jagāmātmanaḥ purīm /</l>\n<l>āgaccha subhage śīghraṃ bhāryā tvaṃ me bhaviṣyasi // RKS_43.53 //</l>\n</lg>\n\n<lg>\n<l>siddhavidyādharair yakṣaiḥ sādhuvādena pūjitaḥ /</l>\n<l>puṣpavṛṣṭiḥ papātoccairdevarājopakalpitā // RKS_43.54 //</l>\n</lg>\n\n<lg>\n<l>etasminn antare rājan patnīṃ bhūyo 'pi cābravīt /</l>\n<l>kanyārthaṃ tvaṃ suśaptāsi cyavanena mahātmanā // RKS_43.55 //</l>\n</lg>\n\n<lg>\n<l>muñcātmānam avāpya tvaṃ bhavanaṃ dharmacāriṇām /</l>\n<l>smāritākāśavacasā nṛpeṇaivaṃ puraṃ gatā // RKS_43.56 //</l>\n</lg>\n\n<lg>\n<l>sutān pragṛhya cāgatya bhartāram idam abravīt /</l>\n<l>yā gatir mama bhartuḥ syāt sā me nityaṃ bhaviṣyati // RKS_43.57 //</l>\n</lg>\n\n<lg>\n<l>uvāca vacanaṃ bhartā śīghraṃ viśa hutāśanam /</l>\n<l>amāsomasamāyoge eraṇḍītīrthasaṅgame // RKS_43.58 //</l>\n</lg>\n\n<lg>\n<l>tatra yat patitaṃ cāsthi pāpāt tvāṃ tārayiṣyati /</l>\n<l>evam astviti taṃ coktvā pakṣiṇī satvaraṃ tadā // RKS_43.59 //</l>\n</lg>\n\n<lg>\n<l>āhṛtya tṛṇakāṣṭhāni sampradīpya hutāśanam /</l>\n<l>tato yānaṃ samārūḍhā bhartuḥ sā ca sutaiḥ saha // RKS_43.60 //</l>\n</lg>\n\n<lg>\n<l>umāmaheśvaraṃ yadvac chrīpatiṃ ca yathā ramā /</l>\n<l>tadvaccāvāpa bhartāraṃ tīrthasyāsya prabhāvataḥ // RKS_43.61 //</l>\n</lg>\n\n<lg>\n<l>evaṃ yānaṃ samāruhya sabhāryas tu tadā nṛpaḥ /</l>\n<l>candraseno devaseno yajñasenas tathāparaḥ // RKS_43.62 //</l>\n</lg>\n\n<lg>\n<l>tribhiḥ putraiḥ parivṛto dharmavṛttiparāyaṇaḥ /</l>\n<l>viveśa nagarīṃ ramyām ayodhyāṃ devanirmitām // RKS_43.63 //</l>\n</lg>\n\n<lg>\n<l>mudā paramayā yuktaḥ sāntaḥ puraparicchadaḥ /</l>\n<l>rājyaṃ kṛtvā varṣalakṣaṃ tataḥ prāptaḥ śivālayam // RKS_43.64 //</l>\n</lg>\n\n<lg>\n<l>eraṇḍīśvaram abhyarcya eraṇḍyāḥ saṅgame nṛpa /</l>\n<l>pañcāśītisahasrāṇi kṣatriyāṇāṃ mahātmanām // RKS_43.65 //</l>\n</lg>\n\n<lg>\n<l>gatāni tatra rājendra satyaṃ vai śāmbhavaṃ puram /</l>\n<l>etat te kathitaṃ rājann ākhyānaṃ vai purātanam // RKS_43.66 //</l>\n</lg>\n\n<l>śravaṇāt kīrtanād vā 'pi gosahasraphalaṃ labhet // RKS_43.67 //</l>\n\n<p>iti śrīskandapurāṇe revākhaṇḍe eraṇḍīsaṅgamamahimānuvarṇano nāma tricatvāriṃśo 'dhyāyaḥ ||</p>\n\n<p>RKS adhyāya 44</p>\n\n<lg>\n<l>yudhiṣṭhirauvāca:</l>\n<l>sukanyārthe muniḥ śaptaś candravatyā mahāmune /</l>\n<l>valmīkāc ca kathaṃ muktaś cyavanaḥ kāmamohitaḥ // RKS_44.1 //</l>\n</lg>\n\n<lg>\n<l>paralokaṃ kathaṃ prāpto brāhmaṇo brahmavittamaḥ /</l>\n<l>kathayasva mahābāho paraṃ kautūhalaṃ hi me // RKS_44.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu tvaṃ rājaśārdūla kathyamānaṃ nibodha me /</l>\n<l>nimiḥ putraṃ ca rājye vai sūryasenaṃ niveśya ca // RKS_44.3 //</l>\n</lg>\n\n<lg>\n<l>ādideśātha matimāñ jyeṣṭhā vai bhaginī tathā /</l>\n<l>cyavanāya pradātavyā brāhmaṇāya na saṃśayaḥ // RKS_44.4 //</l>\n</lg>\n\n<lg>\n<l>eraṇḍyāḥ saṅgame ceṣṭvā hayamedhaṃ makhottamam /</l>\n<l>sarvayajñakṛtaṃ puṇyaṃ brāhmaṇāya pradāsyasi // RKS_44.5 //</l>\n</lg>\n\n<lg>\n<l>uktvaivaṃ sūryasenaṃ tu sa gataḥ śivamandire /</l>\n<l>evam astviti taṃ coktvā sūryasenaḥ pratāpavān // RKS_44.6 //</l>\n</lg>\n\n<lg>\n<l>evaṃ saṃcintya manasā sarvasaṃbhārasaṃvṛtaḥ /</l>\n<l>sa jagāma suraiḥ sārddhaṃ kanyām ādāya bhūpatiḥ // RKS_44.7 //</l>\n</lg>\n\n<lg>\n<l>maṇḍapāṃś caiva yūpāṃś ca pañcayojanavistarān /</l>\n<l>sa cakāra tato rājā piturājñām anusmaran // RKS_44.8 //</l>\n</lg>\n\n<lg>\n<l>yajñas tena samārabdhaḥ samāptavaradakṣiṇaḥ /</l>\n<l>ramamāṇā sukanyā ca kanyābhir nṛpatisvasā // RKS_44.9 //</l>\n</lg>\n\n<lg>\n<l>śrutvā śabdaṃ ca valmīke kartuṃ krīḍāṃ samāyayau /</l>\n<l>tatrāpaśyat mānuṣaṃ sā cakṣur hīnamadhomukham // RKS_44.10 //</l>\n</lg>\n\n<lg>\n<l>dṛṣṭvā sā kaṇṭakenaiva vivyādha ca gṛhaṃ gatā /</l>\n<l>hāhākāro mahānāsīt kim etad iti bhārata // RKS_44.11 //</l>\n</lg>\n\n<lg>\n<l>durmanāḥ sūryasenas tu brāhmaṇaiḥ saha satvaram /</l>\n<l>ājuhāva tato devāv aśvinau pākaśāsanam // RKS_44.12 //</l>\n</lg>\n\n<lg>\n<l>yajñaṃ nivartayāmāsa yathāvad vidhipūrvakam /</l>\n<l>nivartya ca tato yajñaṃ rājā paramadhārmikaḥ // RKS_44.13 //</l>\n</lg>\n\n<lg>\n<l>devān abhyarcayāmāsa cyavanāya mahātmane /</l>\n<l>divyaṃ cakṣur dadadhvaṃ hi vapuḥ kāntaṃ navaṃ vayaḥ // RKS_44.14 //</l>\n</lg>\n\n<lg>\n<l>evam abhyarthitair devair dattaṃ cakṣur yudhiṣṭhira /</l>\n<l>rūpayau vanasaṃpannaṃ kāmadevasamaṃ vapuḥ // RKS_44.15 //</l>\n</lg>\n\n<lg>\n<l>tataḥ prasādayitvā 'sau cyavanaṃ vākyam abravīt /</l>\n<l>tatkṣamasva mahābhāga yatkṛtaṃ te sukanyayā // RKS_44.16 //</l>\n</lg>\n\n<lg>\n<l>gṛhāṇa pāṇimasyās tvaṃ mune kopaṃ parityaja /</l>\n<l>evam abhyarthito rājñā muniromity uvāca ha // RKS_44.17 //</l>\n</lg>\n\n<lg>\n<l>tataś cāvabhṛthe yugmaṃ caṇḍavegāsamāgame /</l>\n<l>saṃsthāpya vidhivad rājā tasmai dattvā kratoḥ phalam // RKS_44.18 //</l>\n</lg>\n\n<lg>\n<l>cakāra pāṇigrahaṇaṃ sukanyāyā manoharam /</l>\n<l>divyarūpadharau tau tu lakṣmīnārāyaṇāv iva // RKS_44.19 //</l>\n</lg>\n\n<lg>\n<l>saṃjātau dampatī tatra harṣeṇotphullalocanau /</l>\n<l>dattvā kanyāṃ munes tatra sūryasenaḥ puraṃ yayau // RKS_44.20 //</l>\n</lg>\n\n<lg>\n<l>bubhuje vividhān bhogān chakratulyaparākramaḥ /</l>\n<l>sūryasenaṃ sukanyāṃ ca cyavanaṃ śakram aśvinau // RKS_44.21 //</l>\n</lg>\n\n<lg>\n<l>bhojanānte smared yas tu cakṣus tasya na hīyate /</l>\n<l>etat te kathitaṃ rājaṃś caṇḍairaṇḍakasaṅgamam // RKS_44.22 //</l>\n</lg>\n\n<lg>\n<l>tatra snāto divaṃ yāti na punargarbham āviśet /</l>\n<l>yajeta vāśvamedhena nīlaṃ vā vṛṣam utsṛjet // RKS_44.23 //</l>\n</lg>\n\n<lg>\n<l>ākhyānaṃ kathayiṣyāmi yathā dṛṣṭaṃ yathāśrutam /</l>\n<l>babhrāma sarvatīrthāni durvāsāś cogratāpasaḥ // RKS_44.24 //</l>\n</lg>\n\n<lg>\n<l>pitṛtīrthaṃ samāgamya pitṝṇāṃ hitakāmyayā /</l>\n<l>tatra snātvārcayitvā ca śūlapāṇiṃ pitāmaham // RKS_44.25 //</l>\n</lg>\n\n<lg>\n<l>jalāñjaliṃ kuśatilāṃ pitṛpiṇḍamavāsṛjat /</l>\n<l>dattvā piṇḍaṃ munīn prāha paraṃ vismayamāgataḥ // RKS_44.26 //</l>\n</lg>\n\n<lg>\n<l>kare gṛhṇanti pitaraḥ piṇḍānīha mayā śrutam /</l>\n<l>tad adya bho na paśyāmi tīrthayātrā nirarthikā // RKS_44.27 //</l>\n</lg>\n\n<lg>\n<l>tam ugratāpasaṃ jñātvā procuste munayas tadā /</l>\n<l>kare gṛhṇanti pitaraḥ piṇḍaṃ darśe prakalpitam // RKS_44.28 //</l>\n</lg>\n\n<lg>\n<l>satyam etan muniśreṣṭha nānyathā vedabhāṣitam /</l>\n<l>taddarśaṃ ca pratīkṣa tvaṃ tīrthāntaradidṛkṣayā // RKS_44.29 //</l>\n</lg>\n\n<lg>\n<l>cukopa vai tadā vipra ṛṣiś caivābravīd vacaḥ /</l>\n<l>atra no pātaye piṇḍaṃ snānaṃ dānaṃ karomi na // RKS_44.30 //</l>\n</lg>\n\n<lg>\n<l>durvāsās tu tataḥ prāha eraṇḍaṃ munipuṅgavam /</l>\n<l>kare kamaṇḍaluṃ kṛtvā jalapūrṇaṃ mahāmunim // RKS_44.31 //</l>\n</lg>\n\n<lg>\n<l>śarīraṃ kliśyase kasmāt tavātra niṣphalaṃ tapaḥ /</l>\n<l>oṃkāraṃ kalpagāṃ gaccha gṛhītvaikaṃ kamaṇḍalum // RKS_44.32 //</l>\n</lg>\n\n<lg>\n<l>ekaḥ pitāmahaḥ pūjyo gayāyāṃ prabhur avyayaḥ /</l>\n<l>uktvaivam ṛṣibhiḥ sārddhaṃ giriṃ tv amarakaṇṭakam // RKS_44.33 //</l>\n</lg>\n\n<lg>\n<l>ājagāma mahātejā gatvā tatra ca bhārata /</l>\n<l>oṃkārasyārcanaṃ kṛtvā stotram etad udāharat // RKS_44.34 //</l>\n</lg>\n\n<lg>\n<l>namaḥ kālāya devāya tridevāya trimūrtaye /</l>\n<l>avyaktāvyaktarūpāya anantānantagāmine // RKS_44.35 //</l>\n</lg>\n\n<lg>\n<l>ṛgyajuḥ sāmarūpāya sarvajñāya namo 'stu te /</l>\n<l>bhavodbhava jagannātha umākānta namo 'stu te // RKS_44.36 //</l>\n</lg>\n\n<lg>\n<l>asuraghnāya devāya tripuraghnāya te namaḥ /</l>\n<l>sadyojātas tathā ghoraḥ puruṣeśāya te namaḥ // RKS_44.37 //</l>\n</lg>\n\n<lg>\n<l>jayakālāgnirudrāya saṃvartāya namo namaḥ /</l>\n<l>hṛṣīkeśvararudrāya puruṣeśāya te namaḥ // RKS_44.38 //</l>\n</lg>\n\n<lg>\n<l>namaḥ śambhavāya mayobhavāya śaṅkarāya namo 'stu te /</l>\n<l>brahmaviṣṇvindravarada trinetrāya namo 'stu te // RKS_44.39 //</l>\n</lg>\n\n<lg>\n<l>śrīkaṇṭhanīlakaṇṭhāya namaḥ somārdhadhāriṇe /</l>\n<l>kapālamāline tubhyaṃ namaḥ khaṭvāṅgadhāriṇe // RKS_44.40 //</l>\n</lg>\n\n<lg>\n<l>namaḥ triśūlahastāya nāgābharaṇabhūṣiṇe /</l>\n<l>namaḥ pinākine tubhyaṃ mahānātha namo 'stu te // RKS_44.41 //</l>\n</lg>\n\n<lg>\n<l>śarvāya sarvarūpāya carācara namo 'stu te /</l>\n<l>jihvācāpalyabhāvena khedito 'si mayā prabho // RKS_44.42 //</l>\n</lg>\n\n<lg>\n<l>kṣamasva me sureśāna iha loke paratra ca /</l>\n<l>tvatsamo nāsti deveśa kaścid anya umāpate // RKS_44.43 //</l>\n</lg>\n\n<lg>\n<l>śrutvā stotram idaṃ divyaṃ śiva oṃkārarūpadhṛk /</l>\n<l>varaṃ vṛṇu mahābhāga iti vākyam uvāca ha // RKS_44.44 //</l>\n</lg>\n\n<lg>\n<l>durvāsā uvāca:</l>\n<l>yadi tuṣṭo 'si deveśa yadi deyo varo mama /</l>\n<l>pitṛtīrthasamaṃ tīrtham etad astv iti dehi me // RKS_44.45 //</l>\n</lg>\n\n<lg>\n<l>oṃkāra uvāca:</l>\n<l>etat sarvaṃ bhavatvadya matprasādāt tapodhana /</l>\n<l>asādhyam api sādhyaṃ te trailokye sacarācare // RKS_44.46 //</l>\n</lg>\n\n<lg>\n<l>evaṃ labdhvā varaṃ vipro girer vai pūrvabhāgataḥ /</l>\n<l>uvāsa munibhiḥ sārddhaṃ durvāsā ugra tāpasaḥ // RKS_44.47 //</l>\n</lg>\n\n<lg>\n<l>atrāntare nṛpaśreṣṭha brahmāṇaṃ prāha nāradaḥ /</l>\n<l>pitṛtīrthaṃ gayā naṣṭā durvāsasaḥ kopatas tataḥ // RKS_44.48 //</l>\n</lg>\n\n<lg>\n<l>āste sa narmadātīre oṃkāre 'marakaṇṭake /</l>\n<l>nāradasya vacaḥ śrutvā brahmā lokānukampayā // RKS_44.49 //</l>\n</lg>\n\n<lg>\n<l>haṃsayānaṃ samārūḍho devaiḥ saha nṛpottama /</l>\n<l>ājagāmāśramaṃ tatra durvāsā yatra saṃsthitaḥ // RKS_44.50 //</l>\n</lg>\n\n<lg>\n<l>dṛṣṭvā pitāmahaṃ devameraṇḍo munipuṃgavaḥ /</l>\n<l>kamaṇḍaluṃ samādāya pādamūle tu brahmaṇaḥ // RKS_44.51 //</l>\n</lg>\n\n<lg>\n<l>vinikṣipya yathā nyāyam arghaṃ dattvā ca tasthivān /</l>\n<l>kamaṇḍalujalodbhūtaḥ pravāho narmadāṃ gataḥ // RKS_44.52 //</l>\n</lg>\n\n<p>tataḥ saṃpūjya vidhivad durvāsās taṃ pitāmaham /</p>\n\n<p>brahmovāca:\n<l>udbhaved yadi te tīrthamamāsomasamāgame // RKS_44.53 //</l></p>\n\n<lg>\n<l>idānīṃ pitṛtīrthaṃ tu janair nehopadṛśyate /</l>\n<l>anivartyas tu śāpaste tatpūrṇaṃ kuru sāṃpratam // RKS_44.54 //</l>\n</lg>\n\n<lg>\n<l>durvāsā uvāca:</l>\n<l>mayā nivartitaḥ śāpo vacanāt te pitāmaha /</l>\n<l>pitṝṇāṃ darśanaṃ tatra gayāpitṛvisarjinī // RKS_44.55 //</l>\n</lg>\n\n<lg>\n<l>bhaviṣyati prasādāt te tasmiṃs tīrthe pitāmaha /</l>\n<l>evam astv iti taṃ coktvā divaṃ brahmā yayau nṛpa // RKS_44.56 //</l>\n</lg>\n\n<lg>\n<l>namaskṛtya maheśānaṃ surāsuranamaskṛtam /</l>\n<l>harṣeṇa mahatāviṣṭaḥ pūjyamāno dvijottamaiḥ // RKS_44.57 //</l>\n</lg>\n\n<lg>\n<l>durvāsās tu muniśreṣṭhas tatraivāntaradhīyata /</l>\n<l>tena puṇyatamaṃ loke tatrairaṇḍī samāgatā // RKS_44.58 //</l>\n</lg>\n\n<lg>\n<l>eraṇḍīśvaraliṅgaṃ tu surāsuranamaskṛtam /</l>\n<l>puṇyakarmānupaśyed amāsomasamāgame // RKS_44.59 //</l>\n</lg>\n\n<lg>\n<l>dṛṣṭvā tatparamaṃ liṅgaṃ yamalokaṃ na paśyati /</l>\n<l>etat tu kathitaṃ rājan mayā tvāṃ prati bhārata // RKS_44.60 //</l>\n</lg>\n\n<l>śravaṇāt kīrtanād asya gacchet māheśvaraṃ puram // RKS_44.61 //</l>\n\n<p>iti śrīskandapurāṇe revākhaṇḍe durvāsaścaritre eraṇḍītīrthavarṇano nāma catuścatvāriṃśo 'dhyāyaḥ</p>\n\n<p>RKS adhyāya 45</p>\n\n<lg>\n<l>mārkaṇḍeya uvāca:</l>\n<l>tato gacchet mahābhāga revāśalyāviśalyayoḥ /</l>\n<l>tatra snātvā divaṃ yāti phalaṃ yajñeśvarājñayā // RKS_45.1 //</l>\n</lg>\n\n<lg>\n<l>tatra yajñeśvarāṃ liṅgaṃ dhūpeśvaramanuttamam /</l>\n<l>siddhidaṃ mokṣadaṃ viddhi na te paśyanti mānavāḥ // RKS_45.2 //</l>\n</lg>\n\n<lg>\n<l>tilodakapradānena cānnadānena bhārata /</l>\n<l>pitarastṛptim āyānti yāvac candrārkatārakam // RKS_45.3 //</l>\n</lg>\n\n<lg>\n<l>paurṇamāsyāṃ tu some vai vyatīpāte ca saṃkrame /</l>\n<l>dānaṃ yat kriyate tatra tasya puṇyaphalaṃ śṛṇu // RKS_45.4 //</l>\n</lg>\n\n<lg>\n<l>bharatena kṛtas tatra hayamedhaḥ purā yathā /</l>\n<l>tat te 'haṃ kathayiṣyāmi śṛṇu kaunteya sāmpratam // RKS_45.5 //</l>\n</lg>\n\n<lg>\n<l>bharato nāma rājāsīt sūryavaṃśe viśāmpate /</l>\n<l>praśaśāsa mahārāja kṛtsnaṃ vai sa mahītalam // RKS_45.6 //</l>\n</lg>\n\n<lg>\n<l>yāvat tṛṇaṃ vijānīyā yāvatkīrtiś ca bhāskaraḥ /</l>\n<l>tāvad vai bharatakṣetraṃ saśailavanakānanam // RKS_45.7 //</l>\n</lg>\n\n<lg>\n<l>ekadā sa nṛpaśreṣṭho yajñakarmaparāyaṇaḥ /</l>\n<l>bhṛgor dakṣiṇabhāge tu kuṇḍamaṇḍapamaṇḍitām // RKS_45.8 //</l>\n</lg>\n\n<lg>\n<l>daśayojanavistīrṇāṃ yajñabhūmiṃ cakāra ha /</l>\n<l>gavāṃ hi daśalakṣāṇi savatsānāṃ payomucām // RKS_45.9 //</l>\n</lg>\n\n<lg>\n<l>lakṣam ekaṃ hayānāṃ ca dantinām ayutaṃ tathā /</l>\n<l>maṇimāṇikyaratnāni vāsāṃsi vividhāni ca // RKS_45.10 //</l>\n</lg>\n\n<lg>\n<l>yajñopaskaram ādāya sarvasaṃbhārasaṃvṛtaḥ /</l>\n<l>vedadhvanininādena divaṃ bhūmiṃ ca saṃspṛśan // RKS_45.11 //</l>\n</lg>\n\n<lg>\n<l>homena devatās tṛptāḥ saptalokanivāsinaḥ /</l>\n<l>evaṃ pravartite yajñe rājñaś cāmitatejasaḥ // RKS_45.12 //</l>\n</lg>\n\n<lg>\n<l>yajñavidhvaṃsanārthaṃ tu rākṣasā raudrarūpiṇaḥ /</l>\n<l>mālyavāṃś ca sumālī ca sukeśī śaṅkhadūṣaṇau // RKS_45.13 //</l>\n</lg>\n\n<lg>\n<l>rākṣasānā sahasrāṇi samāyātāstu satvaram /</l>\n<l>bhagnāni yajñavastūni triṣu lokeṣu dāruṇaiḥ // RKS_45.14 //</l>\n</lg>\n\n<lg>\n<l>praṇaṣṭā devatāḥ sarvā ṛtvijaś ca nipātitāḥ /</l>\n<l>evaṃ vināśite yajñe rakṣobhiś ca tato 'nagha // RKS_45.15 //</l>\n</lg>\n\n<lg>\n<l>kopāj jajvāla rājāpi hutāśana ivāhutaḥ /</l>\n<l>jaghāna rākṣasān sarvān girīn vajradharo yathā // RKS_45.16 //</l>\n</lg>\n\n<lg>\n<l>praṇaṣṭān bhayamītāṃś ca patitān dharaṇītale /</l>\n<l>rākṣasair nihatān dṛṣṭvā brāhmaṇān ṛtvijas tathā // RKS_45.17 //</l>\n</lg>\n\n<lg>\n<l>śokāviṣṭas tataḥ prāha bharato devamantriṇam /</l>\n<l>gurus tvaṃ sarvadevānāṃ trikālajñas trivedavit // RKS_45.18 //</l>\n</lg>\n\n<lg>\n<l>brahmahatyādikaṃ pāpaṃ mamārthe devakaṇṭakaiḥ /</l>\n<l>prāyaścittaṃ mayā kāryaṃ kiṃ tvaṃ brūhi bṛhaspate // RKS_45.19 //</l>\n</lg>\n\n<lg>\n<l>bṛhaspatir uvāca:</l>\n<l>vidyāṃ saṃjīvanīṃ te 'haṃ dadāmi nṛpasattama /</l>\n<l>jīvitā brāhmaṇā devāḥ śaśaṃsur devamantriṇam // RKS_45.20 //</l>\n</lg>\n\n<lg>\n<l>tato nivartito yajñaḥ samagravaradakṣiṇaḥ /</l>\n<l>yūpamūlasamudbhūtā śalyā caiva viśalyakā // RKS_45.21 //</l>\n</lg>\n\n<lg>\n<l>praviveśa mahārāja narmadāṃ lokapāvanīm /</l>\n<l>tato devāḥ samāruhya svaṃ svaṃ yānaṃ divaṃ yayuḥ // RKS_45.22 //</l>\n</lg>\n\n<lg>\n<l>bharato 'pi dvijaiḥ sārddhaṃ praviveśa purīṃ tataḥ /</l>\n<l>tena śalyā viśalyā ca vikhyātā bhuvanatraye // RKS_45.23 //</l>\n</lg>\n\n<lg>\n<l>bharateśvaraliṅgaṃ ca brahmayonyāṃ samāsthitam /</l>\n<l>etat te kathitaṃ rājanyathādṛṣṭaṃ yathāśrutam // RKS_45.24 //</l>\n</lg>\n\n<l>śravaṇāt kīrtanād asya na viśed yonisaṅkaṭe // RKS_45.25 //</l>\n\n<p>iti śrīskandapurāṇe revākhaṇḍe śalyāviśalyāmāhātmyānuvarṇano nāma pañcacatvāriṃśo 'dhyāyaḥ ||</p>\n\n<lg>\n<l>RKS adhyāya 46</l>\n<l>bhṛguṃ patanti ye śūrāḥ kāṃ gatiṃ prāpnuvanti te /</l>\n<l>śrotumicchāmyahaṃ tve tat kathayasva mahāmune // RKS_46.1 //</l>\n</lg>\n\n<lg>\n<l>mārkaṇḍeya uvāca:</l>\n<l>anāśakena bho rājan bhṛgugograhasaṅgaraiḥ /</l>\n<l>prāṇāṃs tyajanti ye śūrā gatiṃ teṣāṃ nibodha me // RKS_46.2 //</l>\n</lg>\n\n<lg>\n<l>pṛthak pṛthaṅ nivāsāṃśca teṣāṃ karmmāṇi bhārata /</l>\n<l>caturviṃśatikoṭyas tu saptaviṃśatir eva ca // RKS_46.3 //</l>\n</lg>\n\n<lg>\n<l>umayā tu purā jñaptā madhyamottamakanyakāḥ /</l>\n<l>anena vidhinā ye tu prāṇāṃs tyakṣyanti mānavāḥ // RKS_46.4 //</l>\n</lg>\n\n<lg>\n<l>tāṃśca bhuṅgdhvaṃ mayā dattā yuṣmākaṃ suprasādataḥ /</l>\n<l>amareśe pramṛtāśca bhraṃśituṃ ye patanti te // RKS_46.5 //</l>\n</lg>\n\n<lg>\n<l>bhṛgūn dṛṣṭvā nṛpaśreṣṭha mucyante brahmahatyayā /</l>\n<l>caturaśītibhṛgavo jambūdvīpe prakīrtitāḥ // RKS_46.6 //</l>\n</lg>\n\n<lg>\n<l>tathā 'nye saptanirdiṣṭāḥ svargasopānam uttamam /</l>\n<l>bhairavas tu bhṛguśreṣṭho jñeyastv amarakaṇṭake // RKS_46.7 //</l>\n</lg>\n\n<lg>\n<l>śūdrāśca kṣatriyā vaiśyā antyajāścādhamāstathā /</l>\n<l>ete tyajanti prāṇān vai varjayitvā dvijaṃ nṛpa // RKS_46.8 //</l>\n</lg>\n\n<l>patito brāhmaṇas tatra brahmahā cātmahā bhavet // RKS_46.9 //</l>\n\n<lg>\n<l>dvāviṃśatisahasrāṇi rāhusomasamāgame /</l>\n<l>varṣāṇāṃ jāyate rājan rājā vaidyādhare pure // RKS_46.10 //</l>\n</lg>\n\n<lg>\n<l>graste tu rāhuṇā sūrye dviguṇaṃ phalamaśnute /</l>\n<l>avaśaḥ svavaśo vā 'pi jalapūrānalāhataḥ // RKS_46.11 //</l>\n</lg>\n\n<lg>\n<l>mriyate yo bhṛguṃ prāpya sa vidyādhararāḍ bhavet /</l>\n<l>bhṛgur bhairavarūpeṇa vindhyakailāsasannibhaḥ // RKS_46.12 //</l>\n</lg>\n\n<lg>\n<l>garhayanti bhṛguṃ ye tu te liṅgabrahmabhedinaḥ /</l>\n<l>bhairavaḥ kṣamate teṣāṃ neti skandena kīrtitam // RKS_46.13 //</l>\n</lg>\n\n<lg>\n<l>manyāsācca cyuto vipro mātṛhā pitṛhā tathā /</l>\n<l>svasṛgaḥ svasnuṣāgaśca tathā svajñātigastathā // RKS_46.14 //</l>\n</lg>\n\n<lg>\n<l>eteṣāṃ patanaṃ śastaṃ karīṣāgnau prasādhanam /</l>\n<l>mucyate tena pāpena śivalokaṃ sagacchati // RKS_46.15 //</l>\n</lg>\n\n<lg>\n<l>hariścandrapure candre śrīśaile tripurāntike /</l>\n<l>traiyambake dhautapāpe vārāhe vindhyaparvate // RKS_46.16 //</l>\n</lg>\n\n<lg>\n<l>kāveryās tu tathā kuṇḍe patanāt svargam āpnuyāt /</l>\n<l>bhṛgor dakṣiṇabhāge tu liṅgaṃ vai capaleśvaram // RKS_46.17 //</l>\n</lg>\n\n<lg>\n<l>kṣetrasaṃrakṣaṇāyeha vikhyātaṃ pāpanāśanam /</l>\n<l>dhanuḥ ṣaṣṭyāṃ tataḥ kṣetraṃ vijñeyaṃ cāpaleśvaram // RKS_46.18 //</l>\n</lg>\n\n<lg>\n<l>ārohati giriṃ yas tu tam adṛṣṭvā tu mānavaḥ /</l>\n<l>tasya puṇyaphalaṃ sarvaṃ sa gṛhṇāti na saṃśayaḥ // RKS_46.19 //</l>\n</lg>\n\n<lg>\n<l>ālekhya ca paṭe sūryaṃ patākādaṇḍamaṇḍitam /</l>\n<l>valayaṃ ca kare kṛtvā vījyamānas tu cāmaraiḥ // RKS_46.20 //</l>\n</lg>\n\n<lg>\n<l>vīras tu patituṃ gacched ārohed bhṛguparvatam /</l>\n<l>pade pade yajñaphalaṃ tasya syācchaṅkaro 'bravīt // RKS_46.21 //</l>\n</lg>\n\n<lg>\n<l>pratīkṣante sarvakāle 'psarasaḥ kāmamohitāḥ /</l>\n<l>divyaṃ yānaṃ samārūḍhā divyā bharaṇabhūṣitāḥ // RKS_46.22 //</l>\n</lg>\n\n<lg>\n<l>vīras tu patitas tatra svaṃ ca tyaktvā kalevaram /</l>\n<l>tatkṣaṇād divyadehas tu śakratulyaparākramaḥ // RKS_46.23 //</l>\n</lg>\n\n<lg>\n<l>kāmadaṃ yānam āruhya vivādena parasparam /</l>\n<l>gacchecchivapuraṃ sārddham apsarobhiḥ samanvitaḥ // RKS_46.24 //</l>\n</lg>\n\n<lg>\n<l>klībasya sattvahīnasya uttīrṇasya bhṛgoḥ punaḥ /</l>\n<l>pade pade brahmahatyā bhavet tasya na saśayaḥ // RKS_46.25 //</l>\n</lg>\n\n<lg>\n<l>na cirāyur bhavet martyaḥ kasmāt mṛtyor bibhetyasau /</l>\n<l>na ko 'pi rakṣituṃ śaktaḥ kālamṛtyuvaśaṃ gatam // RKS_46.26 //</l>\n</lg>\n\n<lg>\n<l>sa pāpiṣṭho durācāraścāṇḍālo lokagarhitaḥ /</l>\n<l>sanyāsādikam āruhya cyavate yas tu mānavaḥ // RKS_46.27 //</l>\n</lg>\n\n<lg>\n<l>sanyāsāt pracyutaṃ vipraṃ dṛṣṭvā snānārkavīkṣaṇam /</l>\n<l>kuryāt sarvaprayatena sparśāccāndrāyaṇaṃ smṛtam // RKS_46.28 //</l>\n</lg>\n\n<lg>\n<l>ṛtān ṛtaṃ na vaktavyaṃ tena sārddhaṃ kadācana /</l>\n<l>sthātavyaṃ caiva maunena no cet pāpam avāpnuyāt // RKS_46.29 //</l>\n</lg>\n\n<lg>\n<l>niścite maraṇe prāpte kathaṃ mṛtyur upekṣate /</l>\n<l>jarāmṛtyuśca rogāśca saṃsārodadhi samplave // RKS_46.30 //</l>\n</lg>\n\n<lg>\n<l>evaṃ jñātvā nṛpaśreṣṭha hyārohed bhṛguparvatam /</l>\n<l>etat te kathitaṃ rājan bhṛgor māhātmyamuttamam // RKS_46.31 //</l>\n</lg>\n\n<lg>\n<l>na brūyād duṣṭabuddhīnāṃ kalau pākhaṇḍakarmmaṇām /</l>\n<l>digambaraśvetapaṭabauddhādīnāṃ viśeṣataḥ // RKS_46.32 //</l>\n</lg>\n\n<lg>\n<l>asaṃbhāṣyā durācārāḥ purāṇasmṛtinindakāḥ /</l>\n<l>na taiḥ saha prakartavyaḥ saṃvādo hi kadācana // RKS_46.33 //</l>\n</lg>\n\n<lg>\n<l>pratyekaṃ sarvadevānāṃ svayam āha vṛṣadhvajaḥ /</l>\n<l>na manyante tu ye mūḍhās tīrtharājaṃ mayoditam // RKS_46.34 //</l>\n</lg>\n\n<l>prayānti narakaṃ ghoraṃ bhṛgor ye 'vataranti te // RKS_46.35 //</l>\n\n<p>iti śrīskandapurāṇe revākhaṇḍe bhṛguparvatamahimā 'nuvarṇano nāma ṣaṭcatvāriṃśo 'dhyāyaḥ ||</p>\n\n<p>RKS adhyāya 47</p>\n\n<lg>\n<l>yudhiṣṭhira uvāca:</l>\n<l>oṃkārakīrtanaṃ vipradānaṃ yajñas tapas tathā /</l>\n<l>sambhavaṃ pañcavaktrāṇāṃ liṅgānāṃ saṃbhavaṃ tathā // RKS_47.1 //</l>\n</lg>\n\n<lg>\n<l>yugasaṃkhyāṃ kalāṃ caiva caritaṃ ca mahāmune /</l>\n<l>kathayasva prasādena yathoddiṣṭaṃ tu śaṃbhunā // RKS_47.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śrūyatāṃ rājarājendra purāṇaṃ skandakīrtitam /</l>\n<l>dvātriṃśatisahasrāṇi lakṣāṇyaṣṭādaśaiva ca // RKS_47.3 //</l>\n</lg>\n\n<lg>\n<l>eṣā kṛtayuge saṃkhyā sandhyāsandhyāṃśamānataḥ /</l>\n<l>lakṣyāṇy aṣṭau tathā cāṣṭau sahasrāṇi yudhiṣṭhira // RKS_47.4 //</l>\n</lg>\n\n<lg>\n<l>dvāpare bhānam icchanti sandhyāsandhyāṃśamānata /</l>\n<l>sahasrāṇi ca catvāri tathā lakṣacatuṣṭayam // RKS_47.5 //</l>\n</lg>\n\n<lg>\n<l>mānaṃ kaliyugasyaitat sandhyāsandhyāṃśamānataḥ /</l>\n<l>alpakṣīrapradā gāvo hy alpasasyā ca medinī // RKS_47.6 //</l>\n</lg>\n\n<lg>\n<l>alpodakās tathā meghāḥ svalpavidyās tathā dvijāḥ /</l>\n<l>pūrṇe tu ṣoḍaśe varṣe narāḥ palitayauvanāḥ // RKS_47.7 //</l>\n</lg>\n\n<lg>\n<l>daśame dvādaśe varṣe nārī garbhadharā bhavet /</l>\n<l>śūdrā dharmaparā nityaṃ kalau kāle digambarāḥ // RKS_47.8 //</l>\n</lg>\n\n<lg>\n<l>ekavarṇāḥ prajāḥ sarvā rājā mleccho bhaviṣyati /</l>\n<l>kalau yuge tathā prāpte kalirūpe ca mādhave // RKS_47.9 //</l>\n</lg>\n\n<lg>\n<l>nāgnihotraṃ na vedāś ca na dharmo na ca yājanam /</l>\n<l>na satyaṃ na tapo dānaṃ na sattvaṃ na ca devatāḥ // RKS_47.10 //</l>\n</lg>\n\n<lg>\n<l>vedavikrayiṇo viprā antyajānāṃ gṛhe gṛhe /</l>\n<l>vedādeśaṃ kariṣyanti vedaviplavakārakāḥ // RKS_47.11 //</l>\n</lg>\n\n<lg>\n<l>kanyāvikrayiṇaḥ pāpās tathā kanyopajīvinaḥ /</l>\n<l>sahasrāṃśo na dharmasya kalā caikā pravartitā // RKS_47.12 //</l>\n</lg>\n\n<lg>\n<l>yatra siddhas tatra tīrthaṃ jale snāsyanti mānavāḥ /</l>\n<l>śūdrā patnī dvijānāṃ tu bhaviṣyati gṛhe gṛhe // RKS_47.13 //</l>\n</lg>\n\n<lg>\n<l>adharottarabhāvena bhaviṣyanti kalau narāḥ /</l>\n<l>bauddhāḥ kṣapaṇakāḥ pāpā nagnā malinakaśmalāḥ // RKS_47.14 //</l>\n</lg>\n\n<lg>\n<l>viḍambayanti bālānāṃ mohitāḥ pāpakarmaṇām /</l>\n<l>na guruṃ manyate śiṣyaḥ putraś ca pitaraṃ tathā // RKS_47.15 //</l>\n</lg>\n\n<lg>\n<l>svavaṃśadravyahartāraḥ pravrajyāveṣadhāriṇaḥ /</l>\n<l>liṅgopajīvinaḥ pāpās tathā bhasmopajīvinaḥ // RKS_47.16 //</l>\n</lg>\n\n<lg>\n<l>vaivasvate 'ntare prāpte kalau sarvaṃ bhaviṣyati /</l>\n<l>etat te kathitaṃ rājan kalau yadyad bhaviṣyati // RKS_47.17 //</l>\n</lg>\n\n<lg>\n<l>oṃkārasyaiva cotpattiṃ vidhānaṃ vidhipūrvakam /</l>\n<l>kathayāmi samāsena yat pṛṣṭo 'haṃ tvayā 'nagha // RKS_47.18 //</l>\n</lg>\n\n<lg>\n<l>kīrtanād asya devasya mucyate bhavabandhanāt /</l>\n<l>oṃ mityekākṣara rājan vyāharan samanusmaran // RKS_47.19 //</l>\n</lg>\n\n<lg>\n<l>yaḥ prayāti tyajan dehaṃ sa yāti paramāṃ gatim /</l>\n<l>vedamātā ca gāyatrī oṃkāraprabhavā tathā // RKS_47.20 //</l>\n</lg>\n\n<lg>\n<l>oṃmityekākṣare tattve brahmaviṣṇumaheśvarāḥ /</l>\n<l>oṃkāro vedamūlaṃ tu śrutiśākhaḥ pratiṣṭhitaḥ // RKS_47.21 //</l>\n</lg>\n\n<lg>\n<l>phalaṃ caiva tu puṣpaṃ ca parṇāni smṛtir āgamaḥ /</l>\n<l>yathādau sarvavidyānām oṃkāraḥ paripaṭhyate // RKS_47.22 //</l>\n</lg>\n\n<lg>\n<l>tathādau sarvadevānām ādidevo maheśvaraḥ /</l>\n<l>sandhyātrayaṃ trikālādi oṃkāre parikīrtitam // RKS_47.23 //</l>\n</lg>\n\n<lg>\n<l>agnitrayaṃ trayo lokās trivargaś ca pratiṣṭhitaḥ /</l>\n<l>aṣṭaṣaṣṭiṃ ca tīrthānāṃ brahmaṇe śivakīrtitam // RKS_47.24 //</l>\n</lg>\n\n<lg>\n<l>ekena ca śataṃ pūrṇaṃ rudrāṇāṃ parikīrtitam /</l>\n<l>kedāre śatamekaṃ oṃkāraikottaraṃ śatam // RKS_47.25 //</l>\n</lg>\n\n<lg>\n<l>pañcabrahma pañcavaktram oṃkāraṃ liṅgamuttamam /</l>\n<l>pṛthivyāṃ yāni liṅgāni āsamudrāntagocare // RKS_47.26 //</l>\n</lg>\n\n<lg>\n<l>na teṣāṃ pañcavaktrāṇi tyaktvoṃkāraṃ yudhiṣṭhira /</l>\n<l>svāyambhuve 'ntare prāpte ādikalpe kṛte yuge // RKS_47.27 //</l>\n</lg>\n\n<lg>\n<l>dānavair nirjitā devā narmadātīramāśritāḥ /</l>\n<l>avadrutāḥ kaṅkolais tu kālikeyaiś ca kālakaiḥ // RKS_47.28 //</l>\n</lg>\n\n<lg>\n<l>te devā brahmasahitā īśvaraṃ śaraṇaṃ gatāḥ /</l>\n<l>bṛhaspatis tataḥ prāha brahmāṇaṃ prati bhārata // RKS_47.29 //</l>\n</lg>\n\n<lg>\n<l>iṣṭiṃ kuru mahāraudrīṃ dānavānāṃ kṣayaṃkarīm /</l>\n<l>uvāca vacanaṃ brahmā tadā taṃ devamantriṇam // RKS_47.30 //</l>\n</lg>\n\n<lg>\n<l>mamaiva vismṛtā mantrā dānavānāṃ bhayena ca /</l>\n<l>etasminn antare bhittvā pātālāni ca sapta ca // RKS_47.31 //</l>\n</lg>\n\n<lg>\n<l>oṃkārapūrvakaṃ rājan bhūrbhuvaḥsvaś ca kīrtayan /</l>\n<l>parvatād utthitaṃ liṅgaṃ jvalatkālānalaprabham // RKS_47.32 //</l>\n</lg>\n\n<lg>\n<l>sūryakoṭisamaprakhyaṃ jvālāmālāsamāśritam /</l>\n<l>ādimadhyāntahīnaṃ ca na dṛṣṭaṃ paramaṃ kvacit // RKS_47.33 //</l>\n</lg>\n\n<lg>\n<l>caturvargaiś caturvedair vedāṅganigamaiḥ svayam /</l>\n<l>uvāca vacanaṃ śambhurbrahmāṇaṃ lokabhāvanam // RKS_47.34 //</l>\n</lg>\n\n<lg>\n<l>saumyāṃ caiva tu bho brahmaṃl lokānāṃ śāntikāriṇīm /</l>\n<l>mayā samārpitā vedā iṣṭiṃ kuru yathepsayā // RKS_47.35 //</l>\n</lg>\n\n<lg>\n<l>tato brahmā cakāreṣṭiṃ raudrīṃ daityakṣayaṃkarīm /</l>\n<l>iṣṭiṃ caiva tata saumyāṃ lokānāṃ śāntikāriṇīm // RKS_47.36 //</l>\n</lg>\n\n<lg>\n<l>tato 'surā mahārāja dṛṣṭvā ceṣṭiṃ bhayaṃkarīm /</l>\n<l>brahmaśāpabhayodvignā gatās te tu diśo daśa // RKS_47.37 //</l>\n</lg>\n\n<lg>\n<l>oṃkārasya prabhāveṇa sarve devās tu nirbhayāḥ /</l>\n<l>tato 'bhyarcya sureśānaṃ devās te tridivaṃ yayuḥ // RKS_47.38 //</l>\n</lg>\n\n<lg>\n<l>kalpāntagaṃ mahāliṅgaṃ surāsuranamaskṛtam /</l>\n<l>kāmadaṃ mokṣadaṃ caiva oṃkāraṃ viddhi pārthiva // RKS_47.39 //</l>\n</lg>\n\n<lg>\n<l>tasmiṃl liṅge tu līyante kalpānte sarvadevatāḥ /</l>\n<l>amaraṃ brahma vetyāhur hariṃ siddheśvaraṃ tathā // RKS_47.40 //</l>\n</lg>\n\n<lg>\n<l>piṅgaleśvaram ādityaṃ somaṃ pitrīśvaraṃ tathā /</l>\n<l>yatra siddhās trayo vedāḥ saṣaḍaṅgapadakramāḥ // RKS_47.41 //</l>\n</lg>\n\n<lg>\n<l>tena siddheśvaraṃ viddhi sarvasiddhipradāyakam /</l>\n<l>kathitaṃ parvatasyāgre liṅgakoṭisamanvitam // RKS_47.42 //</l>\n</lg>\n\n<lg>\n<l>arcanāt tasya liṅgasya viṣṇuloke mahīyate /</l>\n<l>kalpe kalpe mahārāja kṣīyante sarvadevatāḥ // RKS_47.43 //</l>\n</lg>\n\n<lg>\n<l>muktvā tu pañcaliṅgāni mārkaṇḍaṃ nārmadaṃ nṛpa /</l>\n<l>avimuktaṃ ca kedāram oṃkāram amareśvaram // RKS_47.44 //</l>\n</lg>\n\n<lg>\n<l>tathaiva ca mahākālam evaṃ liṅgaṃ tu bhārata /</l>\n<l>puṇyāni pañcaliṅgāni prātar utthāya yaḥ paṭhet // RKS_47.45 //</l>\n</lg>\n\n<lg>\n<l>sarvatīrthaphalaṃ prāpya śivaloke mahīyate /</l>\n<l>ekā kālī mahākāle vased vai vyāpinī sadā // RKS_47.46 //</l>\n</lg>\n\n<lg>\n<l>sapādakoṭistīrthānāṃ mahākāle vaset nṛpa /</l>\n<l>śivalokena kāverī śivakṣetre sthitā nṛpa // RKS_47.47 //</l>\n</lg>\n\n<lg>\n<l>catuḥ krośābhyantarato brahmahatyā na sarpati /</l>\n<l>āgneyaṃ siddhaliṅgaṃ ca tasyās tīre samāśritam // RKS_47.48 //</l>\n</lg>\n\n<lg>\n<l>śivakhyātam iti khyātaṃ tīrthe tu kurunandana /</l>\n<l>snātamātro naras tatra sa bhave na punarbhavet // RKS_47.49 //</l>\n</lg>\n\n<lg>\n<l>kīṭapakṣipataṅgādi tiryag yonigatā narāḥ /</l>\n<l>mucyante tatra pāpena śivasya vacanaṃ yathā // RKS_47.50 //</l>\n</lg>\n\n<lg>\n<l>tatra yaḥ kurute śrāddhaṃ pitṝṇāṃ ca tilodakam /</l>\n<l>yugakoṭisahasraṃ tu pitaras te na tarpitāḥ // RKS_47.51 //</l>\n</lg>\n\n<lg>\n<l>sarveṣām eva liṅgānāṃ divyaṃ vā 'tra prakīrtitam /</l>\n<l>tatra snāto divaṃ yāti na viśed yonisaṅkaṭe // RKS_47.52 //</l>\n</lg>\n\n<lg>\n<l>koṭiyajñaphalaṃ prāpya śivaloke mahīyate /</l>\n<l>aṣṭakoṭis tu tīrthānāṃ kedāre kathitā nṛpa // RKS_47.53 //</l>\n</lg>\n\n<lg>\n<l>darśanād arcanāt tasya sparśāt mokṣaphalaṃ nṛṇām /</l>\n<l>kedārasyodake pīte punarjanma na vidyate // RKS_47.54 //</l>\n</lg>\n\n<lg>\n<l>ahorātroṣito bhūtvā payaḥ pānaṃ karoti yaḥ /</l>\n<l>tasyodare bhavel liṅgaṃ ṣaṇmāsād brahmacāriṇaḥ // RKS_47.55 //</l>\n</lg>\n\n<lg>\n<l>kedāradarśanād eva śivaloke mahīyate /</l>\n<l>vārāṇasī mahāpuṇyā triṣu lokeṣu viśrutā // RKS_47.56 //</l>\n</lg>\n\n<lg>\n<l>antarikṣe purī sā tu mṛtyulokasya bāhyataḥ /</l>\n<l>pañcakrośāntare yāvad brahmahatyā na sarpati // RKS_47.57 //</l>\n</lg>\n\n<lg>\n<l>aṣṭāviṃśatikoṭyas tu liṅgānāṃ tatra bhārata /</l>\n<l>gaṅgāvaruṇayor madhye snānaṃ kṛtvā yathoditam // RKS_47.58 //</l>\n</lg>\n\n<lg>\n<l>sarvapāpavinirmukto devavan modate divi /</l>\n<l>tatra yas tyajati prāṇān chivaṃ dhyātvā tu mānavaḥ // RKS_47.59 //</l>\n</lg>\n\n<lg>\n<l>sahasrakulamuddhṛtya śivalokaṃ sa gacchati /</l>\n<l>tatra yad dīyate dānaṃ tasya saṃkhyā na vidyate // RKS_47.60 //</l>\n</lg>\n\n<lg>\n<l>tilodakapradānena pitṛṇāṃ prītirakṣayā /</l>\n<l>tatra yas tyajati prāṇān avaśaḥ svavaśo 'pi vā // RKS_47.61 //</l>\n</lg>\n\n<lg>\n<l>trinetraḥ śūlapāṇis tu śivasyānucaro bhavet /</l>\n<l>avimuktasya liṅgasya sparśanāt muktir āpyate // RKS_47.62 //</l>\n</lg>\n\n<lg>\n<l>kalātrayaṃ tu tatrāste kāśīpuryāṃ na saṃśayaḥ /</l>\n<l>gaṅgāsāgarasaṃbhede catasrastu kalāḥ smṛtāḥ // RKS_47.63 //</l>\n</lg>\n\n<lg>\n<l>gaṅgāsahasravaktreṇa praviṣṭā yatra sāgaram /</l>\n<l>snānāvagāhanāt pānāt piṇḍadānāc ca tarpaṇāt // RKS_47.64 //</l>\n</lg>\n\n<lg>\n<l>gacchec chivapuraṃ tatra pitṛbhiḥ saha mānavaḥ /</l>\n<l>aparaṃ kālarudraṃ tu saptapātālavāsinam // RKS_47.65 //</l>\n</lg>\n\n<lg>\n<l>hāṭakaṃ viddhi taṃ devaṃ na tu paśyanti mānavāḥ /</l>\n<l>pūjyate suradaityaiś ca surasiddhaniṣevitam // RKS_47.66 //</l>\n</lg>\n\n<lg>\n<l>gaṅgeśvaradvitīyaṃ tu tṛtīyaṃ sāgareśvaram /</l>\n<l>caturthaṃ śūlapāṇiṃ tu catasraś ca kalā iti // RKS_47.67 //</l>\n</lg>\n\n<lg>\n<l>kalāpañcātmakaṃ rudram āsamudrāntagocare /</l>\n<l>varjayitvā maheśānam oṃkāraṃ kāmarūpiṇam // RKS_47.68 //</l>\n</lg>\n\n<lg>\n<l>pañcabrahmapañcavaktraṃ navaśaktisamanvitam /</l>\n<l>oṃkāraṃ kalpagātīre śivena kathitaṃ purā // RKS_47.69 //</l>\n</lg>\n\n<lg>\n<l>tena puṇyātmake loke lokatritayapūjitam /</l>\n<l>śaṅkhakundendusaṃkāśaṃ sadyovaktraṃ tu paścimam // RKS_47.70 //</l>\n</lg>\n\n<lg>\n<l>ṛgvedo nirgato yasmād brahmā tatrādhidevatā /</l>\n<l>uttaraṃ vāmadevaṃ tu pītābhaṃ sumanoharam // RKS_47.71 //</l>\n</lg>\n\n<lg>\n<l>yajurvedodbhavaṃ viddhi viṣṇus tatrādhidevatā /</l>\n<l>aghora meghavarṇābhaṃ yāmyāṃ ca diśi cāsthitam // RKS_47.72 //</l>\n</lg>\n\n<lg>\n<l>sāmavedodbhavaṃ viddhi sūryakālāgnidaivatam /</l>\n<l>pūrve tatpuruṣaṃ jñeyaṃ kuṅkumāruṇasannibham // RKS_47.73 //</l>\n</lg>\n\n<lg>\n<l>atharvaṃ nirgataṃ turyam āpas tatrādhidevatāḥ /</l>\n<l>īśānastava vaktraṃ tu pañcavarṇaṃ mahātanum // RKS_47.74 //</l>\n</lg>\n\n<lg>\n<l>śrutisiddhāntasaṅgītaṃ somaṃ tatrādhidevatā /</l>\n<l>ṣaṣṭhaṃ sadāśivaṃ nāma nirbhāgaṃ ca nirāmayam // RKS_47.75 //</l>\n</lg>\n\n<lg>\n<l>nirlakṣaṃ lakṣahīnaṃ tu jñātvā mokṣe na saṃśayaḥ /</l>\n<l>etat te kathitaṃ rājann oṃkārasya tu varṇanam // RKS_47.76 //</l>\n</lg>\n\n<lg>\n<l>sahasrās yasya no śaktir ekavaktrasya kā kathā /</l>\n<l>snāpayitvodakenaiva bilvapatreṇa pūjayet // RKS_47.77 //</l>\n</lg>\n\n<lg>\n<l>caturvarṣasahasrāṇi rudraloke mahīyate /</l>\n<l>oṃkāradakṣiṇāmūrtau prāṇatyāga karoti yaḥ // RKS_47.78 //</l>\n</lg>\n\n<lg>\n<l>varṣakoṭisahasrāṇi vaset māheśvare pure /</l>\n<l>prāsādaṃ ca maṭhaṃ cāpi sudhayeṣṭakasaṃyutam // RKS_47.79 //</l>\n</lg>\n\n<lg>\n<l>citramālekhyamūle ca patākādhvajaśobhitam /</l>\n<l>vitānāṃ kiṅkiṇīyuktaṃ netraṃ vaṃśodbhavaṃ śubham // RKS_47.80 //</l>\n</lg>\n\n<lg>\n<l>pañcavarṇakaśobhāḍhyam oṃkārasya tu kārayet /</l>\n<l>pañcāmṛtaiḥ snāpayitvā candanāgurukuṃkamaiḥ // RKS_47.81 //</l>\n</lg>\n\n<lg>\n<l>samāveṣṭya parīdhānair nānāvastraiḥ suśobhanaiḥ /</l>\n<l>hemamauktikaratnaiś ca saghṛtaṃ gugguluṃ dahet // RKS_47.82 //</l>\n</lg>\n\n<lg>\n<l>ghaṇṭāṃ ca dīpakaṃ caiva vidhūmārārtikaṃ ca yat /</l>\n<l>mṛdaṅgān paṭahāṃś caiva veṇuṃ vīṇāṃ ca gītakam // RKS_47.83 //</l>\n</lg>\n\n<lg>\n<l>kāhalī śaṅkhavādyāni kāṃsyatālādyam eva ca /</l>\n<l>vyajanaṃ geḍukaṃ chatraṃ cāmaraṃ dhvajadaṇḍakam // RKS_47.84 //</l>\n</lg>\n\n<lg>\n<l>hema cānnadharādīni gṛhāṃś ca grāmapattanam /</l>\n<l>yadvā tadvā nṛpaśreṣṭha oṃkārāya nivedayet // RKS_47.85 //</l>\n</lg>\n\n<lg>\n<l>tasya dānaphalasyeha saṃkhyā kartuṃ na śakyate /</l>\n<l>siddheśvarauṃkārayos tu candrasūryagrahagrahe // RKS_47.86 //</l>\n</lg>\n\n<lg>\n<l>dhvajamālākulaṃ kuryāt tasya puṇyaphalaṃ śṛṇu /</l>\n<l>yāvatī taṃ tu saṃkhyā 'sti vāyunoddhūyate punaḥ // RKS_47.87 //</l>\n</lg>\n\n<lg>\n<l>tāvad yugasahasrāṇi śivaloke vasen nṛpa /</l>\n<l>yugakoṭisahasrāṇi yugakoṭiśatāni ca // RKS_47.88 //</l>\n</lg>\n\n<lg>\n<l>sarvakāmasamṛddhātmā brahmaviṣṇuśivālaye /</l>\n<l>etat te kathitaṃ rājan oṃkārotpattilakṣaṇam // RKS_47.89 //</l>\n</lg>\n\n<l>brahmaṇā tu kṛtaṃ tasya stotraṃ tvaṃ śṛṇu sāmpratam // RKS_47.90 //</l>\n\n<p>iti śrīskandapurāṇe revākhaṇḍe oṃkāramahimānuvarṇano nāma saptacatvāriṃśo 'dhyāyaḥ ||</p>\n\n<p>RKS adhyāya 48</p>\n\n<lg>\n<l>mārkaṇḍeya uvāca:</l>\n<l>brahmaṇe kathito mantra oṃkāreṇa tato 'nagha /</l>\n<l>brahmāpi tadvacaḥ śrutvā stotrametad udāharat // RKS_48.1 //</l>\n</lg>\n\n<lg>\n<l>oṃ vyomasaṃkhyāyite vyomaharāya sarvavyāpine /</l>\n<l>anantāya anāthāya amṛtāya dhruvāya ca // RKS_48.2 //</l>\n</lg>\n\n<lg>\n<l>śambhavāya śāśvatāya yogapīṭhasaṃsthitāya /</l>\n<l>nityaṃ yogayogine vyomaharāya // RKS_48.3 //</l>\n</lg>\n\n<l>oṃ namaḥ śivāya sarvaprabhavāya śivāya īśānāya // RKS_48.4 //</l>\n\n<l>mūrdhāya tatpuruṣāya vaktrāya aghorāya hṛdayāya vāsudevāya guhyāya sadyojātāya mūrtaye oṃkārāya namo namaḥ // RKS_48.5 //</l>\n\n<l>kalātīto 'vyayo buddho vajradehopamardanaḥ // RKS_48.6</l>\n<lg>\n<l>adhyakṣaś ca vidhuḥ śāstā pinākī tridaśādhipaḥ /</l>\n<l>agnī rudro hutāśaś ca piṅgalaḥ pāvano hara // RKS_48.7 //</l>\n</lg>\n\n<lg>\n<l>jvalano dahano vastur bhasmāntaś ca kṣamāntakaḥ /</l>\n<l>apamṛtyuharo dhātā vidhātā kartṛsaṃjñakaḥ // RKS_48.8 //</l>\n</lg>\n\n<lg>\n<l>kālo dharmapatiḥ śāstā viyoktā navamaḥ priyaḥ /</l>\n<l>nirmitto vāruṇo hantā krūradṛṣṭir bhayāvahaḥ // RKS_48.9 //</l>\n</lg>\n\n<lg>\n<l>ūrdhvadṛṣṭir virūpākṣo daṃṣṭrāvān dhūmralocanaḥ /</l>\n<l>vālo hyatibalaścaiva pāśahasto mahābalaḥ // RKS_48.10 //</l>\n</lg>\n\n<lg>\n<l>śveto virūpo rudraś ca dīrghabāhurjaḍāntakaḥ /</l>\n<l>śīghro laghurvāyuvego bhīmaś ca vaḍavāmukhaḥ // RKS_48.11 //</l>\n</lg>\n\n<lg>\n<l>pañcaśīrṣā kapardī ca sūkṣmastīkṣṇaḥ kṣapāntakaḥ /</l>\n<l>nidhīśo raudravān dhanvī saumyadehaḥ pramardanaḥ // RKS_48.12 //</l>\n</lg>\n\n<lg>\n<l>anantapālako dhāraḥ pātāleśo vṛṣadhvajaḥ /</l>\n<l>sadhūmraḥ śāśvataḥ śarvaḥ sarvapiṅgaḥ karālavān // RKS_48.13 //</l>\n</lg>\n\n<lg>\n<l>viṣṇur īśo mahātmā ca sukho mṛtyuvivārjitaḥ /</l>\n<l>śambhur vibhur gaṇādhyakṣas tryakṣaścaiva divaspatiḥ // RKS_48.14 //</l>\n</lg>\n\n<lg>\n<l>saṃvādaś ca vivādaś ca prabhaviṣṇur vivardhanaḥ /</l>\n<l>śatamekottaraṃ yāvad rudrāṇāṃ saṃkhyayā smṛtam // RKS_48.15 //</l>\n</lg>\n\n<lg>\n<l>śatamekottaraṃ sarvam oṃkāre ca pratiṣṭhitam /</l>\n<l>stotraṃ kṛtvā tathā brahmā devadevaṃ maheśvaram // RKS_48.16 //</l>\n</lg>\n\n<lg>\n<l>bhūmau praṇamya sāṣṭāṅgaṃ kṛtvā caiva pradakṣiṇam /</l>\n<l>manasā saṃsmaran devaṃ tasthau lokapitāmahaḥ // RKS_48.17 //</l>\n</lg>\n\n<lg>\n<l>stotraṃ śrutvā bhagavato brahmaṇo lomaharṣaṇam /</l>\n<l>devadevo 'bravīd vākyaṃ brahmāṇaṃ prati bhārata // RKS_48.18 //</l>\n</lg>\n\n<lg>\n<l>stotreṇānena divyena tuṣṭo 'haṃ te varaṃ vṛṇu /</l>\n<l>dadāmi te na sandeho duṣprāpyaṃ tridaśair api // RKS_48.19 //</l>\n</lg>\n\n<lg>\n<l>brahmovāca:</l>\n<l>yadi tuṣṭo 'si deveśa yadi deyo varo mama /</l>\n<l>pañcavaktreṣu yajanaṃ brahma nāma bhavatv iha // RKS_48.20 //</l>\n</lg>\n\n<lg>\n<l>hara uvāca:</l>\n<l>evam bhavatu vai brahman satyam etat tavoditam /</l>\n<l>brahmaṇo dharmapūjā vai tadā prabhṛti bhārata // RKS_48.21 //</l>\n</lg>\n\n<lg>\n<l>brahmovāca:</l>\n<l>paṭhiṣyanti stavaṃ raudram oṃkārasya tavāgrataḥ /</l>\n<l>brāhmaṇāḥ kṣatriyā vaiśyāḥ sadā tadgatamānasāḥ // RKS_48.22 //</l>\n</lg>\n\n<lg>\n<l>sarvakāmam avāpsyanti ceha loke paratra ca /</l>\n<l>yaṃ yaṃ kāmayate kāmaṃ taṃ taṃ prāpnoti mānavaḥ // RKS_48.23 //</l>\n</lg>\n\n<lg>\n<l>śatamekottaraṃ nityaṃ paṭhitvā ca divaṃ vrajet /</l>\n<l>evam uktvā tadā brahmā namaskṛtya maheśvaram // RKS_48.24 //</l>\n</lg>\n\n<lg>\n<l>divyayānasamārūḍho brahmalokaṃ mudā yayau /</l>\n<l>caturyugasahasreṇa brahmaṇo 'haḥ prakīrtitam // RKS_48.25 //</l>\n</lg>\n\n<lg>\n<l>anenaiva tu mānena śataṃ brahmā hi jīvati /</l>\n<l>pitāmahaśataṃ yāvad viṣṇor mānaṃ vidhīyate // RKS_48.26 //</l>\n</lg>\n\n<lg>\n<l>oṃkāranimiṣārdhena sahasrāṇi caturdaśa /</l>\n<l>vinaśyanti paraṃ viṣṇorasaṃkhyātāḥ pitāmahāḥ // RKS_48.27 //</l>\n</lg>\n\n<lg>\n<l>evaṃ brahmagatiṃ jñātvā śivam antaḥ sadārcayet /</l>\n<l>śivājñā vartate liṅge tasmāl liṅgaṃ sadārcayet // RKS_48.28 //</l>\n</lg>\n\n<lg>\n<l>dveṣṭi liṅgaṃ tu yo mohāt sarvadevanamaskṛtam /</l>\n<l>sa yāti narakaṃ ghoraṃ śivasya vacanaṃ yathā // RKS_48.29 //</l>\n</lg>\n\n<lg>\n<l>bauddhakṣapaṇapākhaṇḍā mithyātattvavicakṣaṇāḥ /</l>\n<l>naṣṭās tu nāśitā ye vai śivārādhanavārjitāḥ // RKS_48.30 //</l>\n</lg>\n\n<lg>\n<l>janmajanmāntarābhyāsāt te prayānti rasātalam /</l>\n<l>purāṇeṣu tathā yuddhvā śivoktaṃ dharmam ācaret // RKS_48.31 //</l>\n</lg>\n\n<lg>\n<l>saduṣṭaḥ pāpabuddhis tu yo 'nyaṃ dharmaṃ samācaret /</l>\n<l>etat te kathitaṃ rājan purāṇaṃ skandakīrtitam // RKS_48.32 //</l>\n</lg>\n\n<l>śravaṇāt kīrtanād asya śivaloke mahīyate // RKS_48.33 //</l>\n\n<p>iti śrīskandapurāṇe revākhaṇḍe pañcabrahmātmakastavo nāmāṣṭacatvāriṃśo 'dhyāyaḥ ||</p>\n\n<p>RKS adhyāya 49</p>\n\n<lg>\n<l>mārkaṇḍeya uvāca:</l>\n<l>tato gacchet mahābhāga revākapilasaṅgamam /</l>\n<l>tatra snātā divaṃ yānti ye mṛtā na punarbhavāḥ // RKS_49.1 //</l>\n</lg>\n\n<lg>\n<l>tilodakapradānena pitṝṇāṃ paramā gatiḥ /</l>\n<l>dināni navasārdhāni rāhugraste niśākare // RKS_49.2 //</l>\n</lg>\n\n<lg>\n<l>vṛddhiṃ yāti mahārāja puṇyavṛddhyā na saṃśayaḥ /</l>\n<l>graste tu rāhuṇā sūrye dināni ca daśaiva tu // RKS_49.3 //</l>\n</lg>\n\n<lg>\n<l>vardhate kapilābhedas tadvad eva viśāmpate /</l>\n<l>revāyāḥ kapilāyoge vārāṇasyāḥ samāgame // RKS_49.4 //</l>\n</lg>\n\n<lg>\n<l>samānaṃ phalāṃ uddiṣṭaṃ tilodakenāpi vidyate /</l>\n<l>vārāṇasīsamā revā kapilāyāś ca saṅgame // RKS_49.5 //</l>\n</lg>\n\n<lg>\n<l>svāyambhuve 'ntare prāpte brahmalabdhavarodbhavāḥ /</l>\n<l>rudrāvartaṃ brahmāvartaṃ sūryāvartaṃ tathā 'param // RKS_49.6 //</l>\n</lg>\n\n<lg>\n<l>kapilānarmadāyoge jñeyam etat trayaṃ punaḥ /</l>\n<l>narmadābhedanaṃ yatra caturhastapramāṇataḥ // RKS_49.7 //</l>\n</lg>\n\n<lg>\n<l>revākapilayo rājaṃs tatrāvartadvayaṃ smṛtam /</l>\n<l>pippalāvāhinī tatra saptapātālavāsinī // RKS_49.8 //</l>\n</lg>\n\n<lg>\n<l>tatraiva kapilāvartaṃ pippalāvartam eva ca /</l>\n<l>kāmayanti hi tīrthaṃ ca pitarastṛptidāyakam // RKS_49.9 //</l>\n</lg>\n\n<lg>\n<l>tasmāt putraḥ prayatnena pitṛbhyaś ca yathāvidhi /</l>\n<l>jalāñjaliṃ tilairmiśraṃ dadyāt piṇḍaṃ ca yatnataḥ // RKS_49.10 //</l>\n</lg>\n\n<lg>\n<l>pitṝn samuddhared ghorāc chrāddhaṃ kṛtvā tu mānavaḥ /</l>\n<l>revākapilayor yoge śuciḥ snātvā tu mānavaḥ // RKS_49.11 //</l>\n</lg>\n\n<lg>\n<l>yaḥ paśyed amaraṃ tatra phalaṃ tasyāśvamedhikam /</l>\n<l>candrasūryoparāge tu parvakāle viśeṣataḥ // RKS_49.12 //</l>\n</lg>\n\n<lg>\n<l>gandhaṃ dhūpaṃ ca naivedyaṃ dīpamālāṃ ca kārayet /</l>\n<l>tilataṇḍulamiśrair yaḥ kuryāl liṅgasya cārcanam // RKS_49.13 //</l>\n</lg>\n\n<lg>\n<l>kuṅkumena samālipya raktavastraiḥ praveṣṭayet /</l>\n<l>puṣpamālārcanaṃ kṛtvā hemaratnādibhis tathā // RKS_49.14 //</l>\n</lg>\n\n<lg>\n<l>yāvac candraś ca sūryaś ca himavāṃś ca mahodadhiḥ /</l>\n<l>tāvad yugasahastrāṇi rudraloke mahīyate // RKS_49.15 //</l>\n</lg>\n\n<lg>\n<l>kauśeyaṃ paṭṭasūtraṃ ca kārpāsaṃ raktatāntavam /</l>\n<l>vaijayantīvitānaṃ ca kalaśopari vardhayet // RKS_49.16 //</l>\n</lg>\n\n<lg>\n<l>pañcaratnasamāyuktaṃ kiṅkiṇīravasaṃyutam /</l>\n<l>tattantusaṃkhyayā yāvan muhūrtam iha bhārata // RKS_49.17 //</l>\n</lg>\n\n<lg>\n<l>tāvatkālaṃ vaset svarga umāmāheśvare pure /</l>\n<l>īśānam aparaṃ caiva sāmānyāt kathitaṃ purā // RKS_49.18 //</l>\n</lg>\n\n<lg>\n<l>kapilāpūrvabhāge tu nātidūre vyavasthitam /</l>\n<l>arcanāt tasya liṅgasya gāṇapatyam avāpnuyāt // RKS_49.19 //</l>\n</lg>\n\n<lg>\n<l>śuklāṣṭam yāṃ kārttike tu phalaṃ śatagaṇottaram /</l>\n<l>saṃkrame ca vyatīpāte tasya saṃkhyā na vidyate // RKS_49.20 //</l>\n</lg>\n\n<lg>\n<l>upahārapradānena kapileśvarapūjanāt /</l>\n<l>varṣāṇāmayutaṃ sārddhaṃ loke krīḍati bhāskare // RKS_49.21 //</l>\n</lg>\n\n<lg>\n<l>mṛtavatsā tathā bandhyā garbhasrāvā ca yā bhavet /</l>\n<l>raktavastraiḥ pañcaratnaiḥ snānaṃ sā ca samācaret // RKS_49.22 //</l>\n</lg>\n\n<lg>\n<l>caturdaśyāṃ tathāṣṭamyāṃ kapilāyāṃ yudhiṣṭhira /</l>\n<l>subhagā jīvaputrā ca satyametac chivoditam // RKS_49.23 //</l>\n</lg>\n\n<lg>\n<l>umayā ca varo datto nārībhyaś ca prasādataḥ /</l>\n<l>kapilā nirgatā yasmāt narmadāyāṃ prasarpati // RKS_49.24 //</l>\n</lg>\n\n<lg>\n<l>tīrthānām aṣṭasāhasraṃ kāmabhogaphalapradam /</l>\n<l>āste tatra mahārāja śivena kathitaṃ purā // RKS_49.25 //</l>\n</lg>\n\n<lg>\n<l>kapilā ca tato deyā sarvābharaṇabhūṣitā /</l>\n<l>brāhmaṇān bhojayet tatra yathā vibhavavistaraiḥ // RKS_49.26 //</l>\n</lg>\n\n<lg>\n<l>upavāsaparo nityaṃ tārpitāḥ pitṛdevatāḥ /</l>\n<l>hemajāleśvaraṃ nāma liṅgaṃ tatraiva siddhidam // RKS_49.27 //</l>\n</lg>\n\n<lg>\n<l>arcanāt tasya devasya yamalokaṃ na paśyati /</l>\n<l>vasudāno dhundhumāraś cakravartī purā 'bhavat // RKS_49.28 //</l>\n</lg>\n\n<lg>\n<l>asya tīrthasya māhātmyād divi devatvamāptavān /</l>\n<l>anekāni sahasrāṇi saṃsiddhiṃ paramāṃ gatāḥ // RKS_49.29 //</l>\n</lg>\n\n<lg>\n<l>kṣatriyāṇāṃ nṛpaśreṣṭha koṭitīrthaprabhāvataḥ /</l>\n<l>ulūkaiḥ pātitān yatra koṭitīrthe śirāṃsyatha // RKS_49.30 //</l>\n</lg>\n\n<lg>\n<l>kākānāṃ jalamadhye tu śataśo 'tha sahasraśaḥ /</l>\n<l>tatkṣaṇād divyadehās tu te kākā yānamāśritāḥ // RKS_49.31 //</l>\n</lg>\n\n<lg>\n<l>vidyādharāṇāṃ rājāno mayā dṛṣṭāḥ purānagha /</l>\n<l>vṛndāś ca jambukānāṃ tu vyāghrāṇāṃ ca bhayena vai // RKS_49.32 //</l>\n</lg>\n\n<lg>\n<l>tathā meghāvṛte kāle narmadājalam āviśan /</l>\n<l>yakṣalokaṃ tu te prāptāḥ sarvakāmaphalodayam // RKS_49.33 //</l>\n</lg>\n\n<lg>\n<l>jambukeśvaram ityevaṃ tiryagyonivimokṣaṇam /</l>\n<l>pṛthivyāṃ naimiṣaṃ tīrtham antarikṣe ca puṣkaram // RKS_49.34 //</l>\n</lg>\n\n<lg>\n<l>vārāṇasīprayāgaṃ ca trailokye tv amareśvaram /</l>\n<l>trayastriṃśatkoṭibhis tu surāsuranamaskṛtam // RKS_49.35 //</l>\n</lg>\n\n<lg>\n<l>tatra snātaś ca rājendra hayamedhaphalaṃ labhet /</l>\n<l>siddhā sarasvatī tatra tīrthasyāsya prabhāvataḥ // RKS_49.36 //</l>\n</lg>\n\n<lg>\n<l>yaḥ kaścit kurute śrāddhaṃ pitṝṇāṃ prītivarddhanam /</l>\n<l>sa yāti paramaṃ sthānaṃ pitṛbhiḥ saha mānavaḥ // RKS_49.37 //</l>\n</lg>\n\n<lg>\n<l>liṅgaṃ sārasvataṃ nāma brahmahatyāvyāpohanam /</l>\n<l>ākhyānaṃ kathayiṣyāmi itihāsaṃ purātanam // RKS_49.38 //</l>\n</lg>\n\n<lg>\n<l>svāyambhuve 'ntare prāpte ādikalpe kṛte yuge /</l>\n<l>ayodhyādhipatiḥ śrīmāñchakratulyaparākramaḥ // RKS_49.39 //</l>\n</lg>\n\n<lg>\n<l>dhundhumāra iti khyātaḥ satyavādī jitendriyaḥ /</l>\n<l>yajñayājī dānaśīlo devatātithipūjakaḥ // RKS_49.40 //</l>\n</lg>\n\n<lg>\n<l>niravadyāḥ prajās tasya bhayadāridryavarjitāḥ /</l>\n<l>sapādalakṣavarṣāṇi prajā jīvanti bhārata // RKS_49.41 //</l>\n</lg>\n\n<lg>\n<l>yajñotsavavivāhaiś ca vedamaṅgalaniḥsvanaiḥ /</l>\n<l>svayaṃ kāmadughā dhenuḥ pṛthivī sasyaśālinī // RKS_49.42 //</l>\n</lg>\n\n<lg>\n<l>caturvarṣasahasrāṇi prākṛtā itare janāḥ /</l>\n<l>kauśeyapaṭṭaṃ vṛkṣeṣu baddhaṃ sarvatra bhārata // RKS_49.43 //</l>\n</lg>\n\n<lg>\n<l>yajñahomasahasrais tu sadā dohamayīṃ nṛpa /</l>\n<l>evaṃ śaśāsa pṛthivīṃ yathā śakrastriviṣṭapam // RKS_49.44 //</l>\n</lg>\n\n<lg>\n<l>ekasmin samaye rājā pratīhāram uvāca ha /</l>\n<l>ādeśaya nṛpān sarvān nānādeśasamudbhavān // RKS_49.45 //</l>\n</lg>\n\n<lg>\n<l>pratīhārasamādiṣṭāḥ samāyātās tato nṛpāḥ /</l>\n<l>mṛgayāṃ tu sa taiḥ sarvaiḥ kartuṃ vindhyaṃ jagāma ha // RKS_49.46 //</l>\n</lg>\n\n<lg>\n<l>vedadhvanitanirghoṣair dvijānām agnihotriṇām /</l>\n<l>nāditā triṣu lokeṣu vikhyātā saptakalpagā // RKS_49.47 //</l>\n</lg>\n\n<lg>\n<l>tatropaśobhitaṃ ramyaṃ vicitraṃ vanamaṇḍalam /</l>\n<l>hatvā jīvasahasrāṇi kṣatriyaiḥ saha bhārata // RKS_49.48 //</l>\n</lg>\n\n<lg>\n<l>viveśa ca vanaṃ sarvaṃ tataḥ paramadāruṇam /</l>\n<l>bhīmarūpaṃ mahāghoraṃ duṣprekṣyaṃ ca suduḥsaham // RKS_49.49 //</l>\n</lg>\n\n<lg>\n<l>meghanādena garjantaṃ sutarāṃ lomaharṣaṇam /</l>\n<l>vārāhaṃ śvetavarṇaṃ ca daṃṣṭrāyugalabhīṣaṇam // RKS_49.50 //</l>\n</lg>\n\n<lg>\n<l>taṃ dṛṣṭvā tādṛśaṃ tatra vārāhaṃ nṛpasattamaḥ /</l>\n<l>uvāca kṣatriyān sarvān na dṛṣṭaṃ na mayā śrutam // RKS_49.51 //</l>\n</lg>\n\n<lg>\n<l>etādṛśaṃ varāhasya rūpaṃ vai lomaharṣaṇam /</l>\n<l>ityuktvā pāśam ādāya yāvaddhantuṃ samudyataḥ // RKS_49.52 //</l>\n</lg>\n\n<lg>\n<l>tāvad vāyuvapur bhūtvā niryātaḥ prāṇapīḍitaḥ /</l>\n<l>viveśa jalamadhye ca koṭitīrthe narādhipa // RKS_49.53 //</l>\n</lg>\n\n<lg>\n<l>pṛṣṭhato 'nujagāma 'tha sa rājā hayavāhanaḥ /</l>\n<l>praviṣṭamātraḥ payasi varāhas tu viśāmpate // RKS_49.54 //</l>\n</lg>\n\n<lg>\n<l>tatkṣaṇād divyadehas tu kāmikaṃ yānamāsthitaḥ /</l>\n<l>kimidaṃ prāha taṃ rājā vārāhaṃ devarūpaṇam // RKS_49.55 //</l>\n</lg>\n\n<lg>\n<l>hṛdi vismayamāpanno satyam etac ca brūhi me /</l>\n<l>tasya tadvacanaṃ śrutvā vārāho devarūpadhṛk // RKS_49.56 //</l>\n</lg>\n\n<lg>\n<l>prahasann abravīd vākyaṃ śṛṇu rājan mahāmate /</l>\n<l>aṅgadaṃ nāma tu gaṇaṃ viddhi māṃ śaṅkarasya tu // RKS_49.57 //</l>\n</lg>\n\n<lg>\n<l>gaṇaiś ca devamukhyaiś ca umayā ca maheśvaraḥ /</l>\n<l>krīḍan nāste kadācit tu tasyāgre nṛpasattama // RKS_49.58 //</l>\n</lg>\n\n<lg>\n<l>tatra gītaṃ mayā gītaṃ ramyaṃ daṇḍakalakṣaṇam /</l>\n<l>dṛṣṭvorvaśīṃ tathā rambhāmabhūvaṃ kāmamohitaḥ // RKS_49.59 //</l>\n</lg>\n\n<lg>\n<l>vyāharaṃ chūkarīṃ vāṇīṃ visvaro vikṛtānanaḥ /</l>\n<l>vihvalena mayā tatra hy apsarobhis tu krīḍitam // RKS_49.60 //</l>\n</lg>\n\n<lg>\n<l>tādṛśaṃ māṃ tudṛṣṭvāvaikāmakrīḍāvaśagatam /</l>\n<l>śaśāpa nandī kopātmā śukaro 'medhyabhug bhava // RKS_49.61 //</l>\n</lg>\n\n<lg>\n<l>daśavarṣasahasrāṇi bhramiṣyasi mahītale /</l>\n<l>brahmāpi naiva śaknoti śivasya tu prakīrtitam // RKS_49.62 //</l>\n</lg>\n\n<lg>\n<l>tvaṃ tu gāmaṭamāno 'pi kiṅkarasyāpi kiṅkaraḥ /</l>\n<l>kupitaṃ nandinaṃ jñātvā bhayabhītāntarātmanā // RKS_49.63 //</l>\n</lg>\n\n<lg>\n<l>prasādito mayā nandī śāpāntaṃ varamādiśat /</l>\n<l>darśanād dhundhumārasyakoṭitīrthaprabhāvataḥ // RKS_49.64 //</l>\n</lg>\n\n<lg>\n<l>tyaktvā tu śūkarīṃ yoniṃ punaḥ pratyāgamiṣyasi /</l>\n<l>etat te kathitaṃ rājanvārāhīṃ yonimāśritaḥ // RKS_49.65 //</l>\n</lg>\n\n<lg>\n<l>yathā hi kilviṣāt muktas tīrthasyāsya prabhāvataḥ /</l>\n<l>oṃkāradarśanād rājan revātoyapariṣkṛtaḥ // RKS_49.66 //</l>\n</lg>\n\n<lg>\n<l>prāpto gandharvayoniṃ tu darśanāt tava suvrata /</l>\n<l>viṣādaṃ tyaja rājendra gahanā karmaṇāṃ gatiḥ // RKS_49.67 //</l>\n</lg>\n\n<lg>\n<l>dharme buddhiṃ samādhāya sarvabhūtahito bhava /</l>\n<l>janmato maraṇaṃ rājan maraṇāj janmasambhavaḥ // RKS_49.68 //</l>\n</lg>\n\n<lg>\n<l>jñātvā śubhāśubhaṃ karma tvam ātmānaṃ samuddhara /</l>\n<l>svayam evārjitaṃ karma svayam evopabhujyate // RKS_49.69 //</l>\n</lg>\n\n<lg>\n<l>svayaṃ kartā ca bhoktā ca śubhasyāpy aśubhasya ca /</l>\n<l>svasti vo 'sti gamiṣyāmi evam uktvā jagāma ha // RKS_49.70 //</l>\n</lg>\n\n<lg>\n<l>dhriyamāṇātapatras tu vījyamāno 'psarogaṇaiḥ /</l>\n<l>śivadhyānaparo bhūtvā kailāse nyavasat sukham // RKS_49.71 //</l>\n</lg>\n\n<p>iti śrīskandapurāṇe revākhaṇḍe vārāhasvargārohaṇaṃ nāmaikonapañcāśattamo 'dhyāyaḥ ||</p>\n\n<p>RKS adhyāya 50</p>\n\n<lg>\n<l>mārkaṇḍeya uvāca:</l>\n<l>sa tasmin nṛpati śreṣṭhastṛṣitaḥ śrāntavāhanaḥ /</l>\n<l>hayaṃ mumoca rājā vai sarvopaskaram eva ca // RKS_50.1 //</l>\n</lg>\n\n<lg>\n<l>smaran ūrdhvagatiṃ tāvad upaviṣṭaḥ śilātale /</l>\n<l>reṇudhvastas tato 'śvo vai praviṣṭaḥ saptakalpagām // RKS_50.2 //</l>\n</lg>\n\n<lg>\n<l>pānasnānādikaṃ kṛtvā hyantarikṣasthito hayaḥ /</l>\n<l>brahmatejaḥ sthito bhūtvā brahmayānaṃ samāśrayat // RKS_50.3 //</l>\n</lg>\n\n<lg>\n<l>atyadbhutaṃ tu taṃ dṛṣṭvā paraṃ vismayam āgata /</l>\n<l>uvāca vacanaṃ rājā turaṅgaṃ taṃ dvijarṣabham // RKS_50.4 //</l>\n</lg>\n\n<lg>\n<l>kim etat kāraṇaṃ brahmañc chaṃsa me 'dyayathocitam /</l>\n<l>uvāca tadvacaḥ śrutvā hayarūpo dvijottamaḥ // RKS_50.5 //</l>\n</lg>\n\n<lg>\n<l>brahmarṣir gālavaś cāhaṃ kurukṣetre purā sthitaḥ /</l>\n<l>aśvapratigrahād dagdhas tv aśvayoniṃ samāśrita // RKS_50.6 //</l>\n</lg>\n\n<lg>\n<l>dāvāgninā ca yad dagdham udakāt tatprarohati /</l>\n<l>duṣṭapratigrahād dagdho na prarohet kadācana // RKS_50.7 //</l>\n</lg>\n\n<lg>\n<l>drumasenaḥ purā cāsīd rājā paramadhārmika /</l>\n<l>ayodhyādhipatiś cāsau cakravartī mahābalaḥ // RKS_50.8 //</l>\n</lg>\n\n<lg>\n<l>rāhusūryasamāyoge kurukṣetraṃ jagāma ha /</l>\n<l>gajānaśvān samādāya hiraṇyaṃ gās tathaiva ca // RKS_50.9 //</l>\n</lg>\n\n<lg>\n<l>māṇikyavajravaidūryavāsāṃsi vividhāni ca /</l>\n<l>brāhmaṇārthe nṛpaśreṣṭha mudā paramayā yutaḥ // RKS_50.10 //</l>\n</lg>\n\n<lg>\n<l>gṛhāṇi sāptabhaumāni dhūpitāni tu kāñcanaiḥ /</l>\n<l>sarvakāmasam ṛddhāni brāhmaṇebhyo yathāvidhi // RKS_50.11 //</l>\n</lg>\n\n<lg>\n<l>dattvā sa yācayāmāsa saktuprasthavrate sthitam /</l>\n<l>rājottamakulaṃ vipramuñchavṛttiṃ samāśritam // RKS_50.12 //</l>\n</lg>\n\n<p>śrāddhakālaḥ pitṝṇāṃ me bhojanaṃ kriyatām iti /</p>\n\n<p>ṛṣir uvāca:\n<l>rājño hi darśanaṃ ghoraṃ medhāmathanamakṣamam // RKS_50.13 //</l></p>\n\n<lg>\n<l>dṛṣṭvā caiva mahīpālamādityaṃ cāvalokayet /</l>\n<l>dvijāt parataro nāsti pratigrahaparāṅmukhāt // RKS_50.14 //</l>\n</lg>\n\n<lg>\n<l>asat pratigrahaṃ gṛhṇan narakaṃ yāti vai dhruvam /</l>\n<l>bhāryāpratigrahagrāhī yācasvā 'nyaṃ dvijottamam // RKS_50.15 //</l>\n</lg>\n\n<lg>\n<l>ṛṣe rājā vacaḥ śrutvā pratīhāraṃ tathābravīt /</l>\n<l>ghoṣaṇā kriyatāṃ śīghraṃ sthāneśvaranivāsinām // RKS_50.16 //</l>\n</lg>\n\n<lg>\n<l>pratigrahāya yaḥ kaścit sa cāyātu iha satvaram /</l>\n<l>kṛte tu ghoṣaṇe kaścit nāsīt nṛpapratigrahī // RKS_50.17 //</l>\n</lg>\n\n<lg>\n<l>tatas tu kupito rājā sthānaṃ tac ca nininda ca /</l>\n<l>abrahmaṇyam idaṃ sthānaṃ na vedo na ca yājanam // RKS_50.18 //</l>\n</lg>\n\n<lg>\n<l>jugupsitvā tu tān sarvāṃs tūṣṇīṃ caiva babhūva ha /</l>\n<l>tasya vākyaṃ tu tacchrutvā rājānaṃ cedam abruvam // RKS_50.19 //</l>\n</lg>\n\n<lg>\n<l>gālavo 'haṃ dvijaśreṣṭhaś caturvedī mahātapāḥ /</l>\n<l>yajñayājī tapasvī ca sarvabhūtahite rataḥ // RKS_50.20 //</l>\n</lg>\n\n<p>anugraham imaṃ viddhi uddhariṣye bhavārṇavāt /</p>\n\n<p>rājovāca:\n<l>dadāmi te na sandehaḥ tvam eko munisattamaḥ // RKS_50.21 //</l></p>\n\n<lg>\n<l>mudgalādyair dvijaiḥ sarvair vāryamāṇo 'pi cānagha /</l>\n<l>gṛhīto 'śvarathas tatra mayābharaṇabhūṣitaḥ // RKS_50.22 //</l>\n</lg>\n\n<lg>\n<l>tataḥ sa māṃ namaskṛtya drumaseno yayau nṛpa /</l>\n<l>mayāpi cāgnihotrādikarma tyaktvā yathāsukham // RKS_50.23 //</l>\n</lg>\n\n<lg>\n<l>nānāvidhāni divyāni strībhiḥ sārddhaṃ sukhāni tu /</l>\n<l>krīḍato 'pi tadarthaṃ vai yāvat me ca kṣayaṃ gatam // RKS_50.24 //</l>\n</lg>\n\n<lg>\n<l>evam uktvā yayau vipro brahmalokaṃ sanātanam /</l>\n<l>ekākī ca tato rājā cintayāmāsa bhārata // RKS_50.25 //</l>\n</lg>\n\n<lg>\n<l>ekākī yadi yāsyāmi gatāśvaś caraṇena tu /</l>\n<l>rājāno māṃ hasiṣyanti vacanaiḥ svaiḥ parasparam // RKS_50.26 //</l>\n</lg>\n\n<lg>\n<l>dasyubhir nihataścāsya haya ity evam ādibhiḥ /</l>\n<l>aśvopaskaram ādāya śirasā ca kathaṃ mayā // RKS_50.27 //</l>\n</lg>\n\n<lg>\n<l>praveṣṭavyaṃ puraṃ caitat mahālajjākaraṃ mama /</l>\n<l>adya yāvat mayā tāvad brāhmaṇārohaṇaṃ kṛtam // RKS_50.28 //</l>\n</lg>\n\n<lg>\n<l>pāpasyāsya viśuddhyarthaṃ pravekṣyāmi hutāśanam /</l>\n<l>evaṃ vicintayābhāsa rājā tatraiva satvaram // RKS_50.29 //</l>\n</lg>\n\n<lg>\n<l>dakṣiṇāṃ diśam āśritya śuṣkakāṣṭhāni cāharat /</l>\n<l>tataḥ prajvālya kāṣṭhāni kṛtvā ca triḥpradakṣiṇam // RKS_50.30 //</l>\n</lg>\n\n<lg>\n<l>namaskṛtya hutāśaṃ ca viveśa svagṛhaṃ yathā /</l>\n<l>nirjitya tejasā tejaḥ pāvakasya tadā nṛpaḥ // RKS_50.31 //</l>\n</lg>\n\n<lg>\n<l>caturbhujā trinetrā tu muktābharaṇabhūṣitā /</l>\n<l>taṃ gṛhītvā kareṇaiva idaṃ vacanam abravīt // RKS_50.32 //</l>\n</lg>\n\n<lg>\n<l>aprāptaṃ maraṇaṃ rājan kālo vihitas tava /</l>\n<l>akasmāt sāhasaṃ deva yuktaṃ na pratibhāti me // RKS_50.33 //</l>\n</lg>\n\n<p>kālaprāptaṃ pumāṃsaṃ tu na rakṣed īśvaraḥ svayam /</p>\n\n<p>rājovāca:\n<l>kā 'si tvaṃ ca varārohe hyumā gaṅgā 'thavā ramā // RKS_50.34 //</l></p>\n\n<p>kathayasva mahābhāge mama tvaṃ bhaktidāyinī /</p>\n\n<p>stryuvāca:\n<l>nāhaṃ gaṅgā na vāṇī vā kapilāṃ viddhi māṃ nṛpa // RKS_50.35 //</l></p>\n\n<lg>\n<l>enāṃ rudrād viniṣkrāntāṃ narmadātalavāhinīm /</l>\n<l>vasudānasya yajñe tu revākapilasaṅgamaḥ // RKS_50.36 //</l>\n</lg>\n\n<lg>\n<l>umā kātyāyanī gaṅgā yamunā gautamī tathā /</l>\n<l>sarasvatī tathā śiprā varaṇā ca śubhāpagā // RKS_50.37 //</l>\n</lg>\n\n<lg>\n<l>śatadrūś candrabhāgā ca sindhū revāmalā tathā /</l>\n<l>vitastā carmaṇā devī somāvabhṛthamadhyataḥ // RKS_50.38 //</l>\n</lg>\n\n<lg>\n<l>brahmaviṣṇumaheśānāṃ snānārthaṃ hṛtavāribhiḥ /</l>\n<l>tilodakair munīnāṃ tu praṇītaḥ kalaśodakaiḥ // RKS_50.39 //</l>\n</lg>\n\n<lg>\n<l>tathā somarasaiś caiva ghṛtakhaṇḍādimiśritaiḥ /</l>\n<l>babhūvātipravāho vai ijyājanyo mahān purā // RKS_50.40 //</l>\n</lg>\n\n<lg>\n<l>etad bhūtaṃ mahat puṇyam udayācalam āśritam /</l>\n<l>rudrāvartapadaṃ cātra vidyate nṛpasattama // RKS_50.41 //</l>\n</lg>\n\n<lg>\n<l>evam ukto yayau rājā devī cāntaradhīyata /</l>\n<l>hṛṣṭas tuṣṭaś cakravartī mārkaṇḍeyāśramaṃ yayau // RKS_50.42 //</l>\n</lg>\n\n<p>gatvā praṇamya tam ṛṣim upaviṣṭas tathāgrataḥ /</p>\n\n<p>mārkaṇḍeya uvāca:\n<l>kuśalaṃ te nṛpaśreṣṭha dharmācāravidāṃ vara // RKS_50.43 //</l></p>\n\n<p>santyajya ca kathaṃ sainyam ekākī tvam ihāgataḥ /</p>\n\n<p>rājovāca:\n<l>adya me saphalaṃ janma tvatpādāmbujadarśanāt // RKS_50.44 //</l></p>\n\n<lg>\n<l>dhundhumāras tathā rājā kathayāmāsa pūrvakam /</l>\n<l>mārkaṇḍeyas tataḥ śrutvā vṛttāntaṃ pṛthivīpateḥ // RKS_50.45 //</l>\n</lg>\n\n<lg>\n<l>revākapilayor yoge snātvā stotraṃ cakāra ha /</l>\n<l>tatra snātā divaṃ yānti revākapilasaṅgame // RKS_50.46 //</l>\n</lg>\n\n<lg>\n<l>umā kātyāyanī gaṅgā yamunā gautamī tathā /</l>\n<l>sarasvatī tathā śiprā varaṇā ca śubhāpagā // RKS_50.47 //</l>\n</lg>\n\n<lg>\n<l>śatadrūścandrabhāgā ca sindhū revāmalā tathā /</l>\n<l>vitastā carmaṇādevī bāhudā vāruṇī tathā // RKS_50.48 //</l>\n</lg>\n\n<lg>\n<l>sarayūr gaṇḍakī caiva ghargharā badarī tathā /</l>\n<l>gomatī veṇukī caiva pārā vetravatī śubhā // RKS_50.49 //</l>\n</lg>\n\n<lg>\n<l>vipāśā ca tathā vāhā śaṅkhinī ca payoṣṇikā /</l>\n<l>godāvarī ca kāverī bhīmā kṛṣṇā tathā śubhā // RKS_50.50 //</l>\n</lg>\n\n<lg>\n<l>subhadrā ca tathā bhadrā karatoyātha mālinī /</l>\n<l>etāḥ sarvās tvamevāsi sarvage tvāṃ namāmy aham // RKS_50.51 //</l>\n</lg>\n\n<lg>\n<l>lokatrayaṃ tvayā vyāptam apāṃ rūpeṇa suvrate /</l>\n<l>prasīda tvaṃ mahābhāge lokatritayapāvanī // RKS_50.52 //</l>\n</lg>\n\n<lg>\n<l>śrutvā stotram idaṃ devī mārkaṇḍeyāt tapodhanāt /</l>\n<l>puṣpakaṃ yānamāruhya sarvābharaṇabhūṣitā // RKS_50.53 //</l>\n</lg>\n\n<lg>\n<l>caturbhujā trinetrā ca candrabimbanibhānanā /</l>\n<l>uvāca vacanaṃ devī mārkaṇḍeyaṃ mahāmunim // RKS_50.54 //</l>\n</lg>\n\n<p>stotreṇānena tuṣṭāhaṃ varaṃ vṛṇu yathepsitam /</p>\n\n<p>mārkaṇḍeya uvāca:\n<l>parituṣṭāsi deveśi varaṃ dātuṃ tvam icchasi // RKS_50.55 //</l></p>\n\n<lg>\n<l>kaluṣaṃ hara kalyāṇi lokānāṃ harasaṃbhave /</l>\n<l>snānaṃ kṛtvā stuvan toye lokānāpuḥ śivājñayā // RKS_50.56 //</l>\n</lg>\n\n<lg>\n<l>varaṃ dadasva devi tvaṃ dhundhumārāya sāṃpratam /</l>\n<l>rājyaṃ kṛtvā divaṃ yātu sāntaḥpuraparicchadaḥ // RKS_50.57 //</l>\n</lg>\n\n<lg>\n<l>yaṃ yaṃ cintayate kāmaṃ taṃ taṃ prāpnoti suvrate /</l>\n<l>evaṃ bhavatu viprendra matto yadvāñchitaṃ tvayā // RKS_50.58 //</l>\n</lg>\n\n<lg>\n<l>evam uktvā yayau devī kapilā lokapāvanī /</l>\n<l>mārkaṇḍeyaṃ muniṃ rājā munibhiḥ parivāritam // RKS_50.59 //</l>\n</lg>\n\n<lg>\n<l>praṇipatya yathā nyāyaṃ gataś ca svapuraṃ tadā /</l>\n<l>tataḥ kālena mahatārājā dharmaparāyaṇaḥ // RKS_50.60 //</l>\n</lg>\n\n<lg>\n<l>rājyaṃ kṛtvā kratūniṣṭvā dhundhumāro divaṃ gataḥ /</l>\n<l>etat te kathitaṃ sarvaṃ mayā dṛṣṭaṃ purānagha // RKS_50.61 //</l>\n</lg>\n\n<l>śravaṇāt kīrtanād asya mucyate bhavabandhanāt // RKS_50.62 //</l>\n\n<p>iti śrīskandapurāṇe revākhaṇḍe kapilāmāhātmye dhundhumārasvargārohaṇaṃ nāma pañcāśattamo 'dhyāyaḥ ||</p>\n\n<p>RKS adhyāya 51</p>\n\n<lg>\n<l>yudhiṣṭhira uvāca:</l>\n<l>dvīpasaṃkhyā bhuvo mānaṃ sāgarāṇāṃ ca kīrtanam /</l>\n<l>pātālalokasaṃkhyānaṃ sarvato viditaṃ kuru // RKS_51.1 //</l>\n</lg>\n\n<lg>\n<l>narakaṃ svargamānaṃ ca yatkiṃcid anyadīdṛśam /</l>\n<l>uktānuktaṃ yatkiṃcit karmākarmaśubhāvaham // RKS_51.2 //</l>\n</lg>\n\n<lg>\n<l>etat sarvaṃ samāsena skandapṛṣṭena śambhunā /</l>\n<l>kathitaṃ tu purāṇaṃ vai yathāvṛttaṃ purātanam // RKS_51.3 //</l>\n</lg>\n\n<lg>\n<l>bhaviṣyabhūtatattvajñas trikālajñas trivedavit /</l>\n<l>tvam eva vetsi sarvaṃ ca prasādād vaktum arhasi // RKS_51.4 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābhāga kathyamānaṃ nibodha me /</l>\n<l>anekāni sahasrāṇi mayā dṛṣṭāni bhārata // RKS_51.5 //</l>\n</lg>\n\n<lg>\n<l>yuge yuge kṣatriyāṇāṃ dānayajñakriyāṇi ca /</l>\n<l>nānyas tu tvādṛśo rājā dṛṣṭas teṣāṃ tu madhyataḥ // RKS_51.6 //</l>\n</lg>\n\n<lg>\n<l>etat sarvaṃ samāsena skandapṛṣṭena śambhunā /</l>\n<l>kathitaṃ tu purāṇaṃ vai sarvaṃ te kathayāmy aham // RKS_51.7 //</l>\n</lg>\n\n<lg>\n<l>candradvīpaḥ prabhāse tu tāmraparṇir gabhastimān /</l>\n<l>nāgadvīpaś ca saumyaś ca gandharvo varuṇas tathā // RKS_51.8 //</l>\n</lg>\n\n<lg>\n<l>navamaḥ kumārikākhyas tu iti dvīpāḥ prakīrtitāḥ /</l>\n<l>navakhaṇḍavatī caiṣā kathitā te samāsataḥ // RKS_51.9 //</l>\n</lg>\n\n<lg>\n<l>khaṇḍeṣv eteṣu sarveṣu pravāho nārmadaḥ smṛtaḥ /</l>\n<l>jambūśākakuśakrauñcaśālmalyaś ca yudhiṣṭhira // RKS_51.10 //</l>\n</lg>\n\n<lg>\n<l>plakṣaś ca puṣkaraścaiva saptadvīpāḥ prakīrtitāḥ /</l>\n<l>kṣāraṃ kṣīraṃ dadhi sarpis tathaivekṣuraso 'pi ca // RKS_51.11 //</l>\n</lg>\n\n<lg>\n<l>surodo madhurodaś ca samudrāḥ saptakīrtitāḥ /</l>\n<l>bhūrlokaś ca bhuvarlokaḥ svarlokaś ca mahas tathā // RKS_51.12 //</l>\n</lg>\n\n<lg>\n<l>janalokas tapolokaḥ satyalokas tathā paraḥ /</l>\n<l>bhūrlokādityayor viddhi tv antarālaṃ yudhiṣṭhira // RKS_51.13 //</l>\n</lg>\n\n<lg>\n<l>yojanānāṃ caturlakṣa pātālaṃ yatpramāṇataḥ /</l>\n<l>rudrāś ca vasavaś cāṣṭau nivasanty atra bhārata // RKS_51.14 //</l>\n</lg>\n\n<lg>\n<l>kathitāś ca mayā lokāḥ pātālāni nibodha me /</l>\n<l>atalaṃ vitalaṃ caiva śarkaraṃ ca gabhastikam // RKS_51.15 //</l>\n</lg>\n\n<lg>\n<l>mahātalaṃ ca sutalaṃ rasātalam ataḥ param /</l>\n<l>sauvarṇamaṣṭamaṃ viddhi sarvakāmasamanvitam // RKS_51.16 //</l>\n</lg>\n\n<lg>\n<l>vahnerdāho hy apāṃ śaityaṃ marutāṃ vahanaṃ tathā /</l>\n<l>kāṭhinyaṃ ca tathā dhātryā gagane śuṣiraṃ tathā // RKS_51.17 //</l>\n</lg>\n\n<lg>\n<l>svabhāva eva bhūtānāṃ svasvabhāvānusārataḥ /</l>\n<l>prakṛtiṃ yānti bhūtāni nātra kāryā vicāraṇā // RKS_51.18 //</l>\n</lg>\n\n<lg>\n<l>lakṣāṇi caturaśītiryonīnāṃ pāpakarmaṇām /</l>\n<l>narakeṣu ca ghoreṣu dāruṇā yamayātanāḥ // RKS_51.19 //</l>\n</lg>\n\n<lg>\n<l>niruddhāḥ prāṇinaḥ sarve nītās tu yamakiṅkaraiḥ /</l>\n<l>yātanā vividhā raudrāstatrasthair anubhūyate // RKS_51.20 //</l>\n</lg>\n\n<lg>\n<l>svakarmaphalayogena prāpnuvanti śubhāśūbham /</l>\n<l>etad arthaṃ tapo homaṃ dānaṃ dhyānaṃ ca pāvanam // RKS_51.21 //</l>\n</lg>\n\n<lg>\n<l>kāruṇyaṃ sarvabhūteṣu narmadāśrayaṇaṃ tathā /</l>\n<l>revāyāḥ stavanaṃ pūjā sūryasya prabhavo yathā // RKS_51.22 //</l>\n</lg>\n\n<lg>\n<l>ākhyānaṃ kathayiṣyāmi yathāvṛttaṃ purātanam /</l>\n<l>mucukundasya saṃvādo dānavendrasya bhārata // RKS_51.23 //</l>\n</lg>\n\n<lg>\n<l>kuvalayāśvo 'tha rājarṣiś cakravartī mahāyaśāḥ /</l>\n<l>āsīt kṛtayuge rājan antare cākṣuṣe kila // RKS_51.24 //</l>\n</lg>\n\n<lg>\n<l>śakrādaṣṭaguṇaṃ rājyaṃ rājñaś cāmitatejasaḥ /</l>\n<l>anekāni sahasrāṇi dānāni vividhāni ca // RKS_51.25 //</l>\n</lg>\n\n<lg>\n<l>dattāni tena rājñā vai sarvatīrtheṣv anuttamam /</l>\n<l>iṣṭāśca kratavaś cāpi varjayitvā tu kalpagām // RKS_51.26 //</l>\n</lg>\n\n<lg>\n<l>dānavo mucukundaś ca sarvadharmaparāyaṇaḥ /</l>\n<l>brahmaṇyaḥ śivabhaktaś ca viṣṇubhakto jitendriyaḥ // RKS_51.27 //</l>\n</lg>\n\n<lg>\n<l>rāhusomasamāyoge vaidūrye siddhaparvate /</l>\n<l>oṃkāranāthasahitā yatrāste kalpagā sarit // RKS_51.28 //</l>\n</lg>\n\n<lg>\n<l>anyāni yāni liṅgāni loke caiva carācare /</l>\n<l>kalpānte tāni līyanta oṃkāre vai na saṃśayaḥ // RKS_51.29 //</l>\n</lg>\n\n<lg>\n<l>śivena kathitaṃ hy etad viṣṇoś caiva śatakratoḥ /</l>\n<l>pārvatyāḥ ṣaṇmukhasyāpi purāṇe skandakīrtite // RKS_51.30 //</l>\n</lg>\n\n<lg>\n<l>āgataḥ kalpagāṃ devīṃ koṭitīrthe narādhipaḥ /</l>\n<l>narmadākapilāyoge sarvasambhārasaṃvṛtaḥ // RKS_51.31 //</l>\n</lg>\n\n<lg>\n<l>lakṣamekaṃ tu dogdhrīṇāṃ samādāya gavāṃ nṛpa /</l>\n<l>ayutaṃ ca hayānāṃ ca sahasraṃ dantināṃ tathā // RKS_51.32 //</l>\n</lg>\n\n<lg>\n<l>kāmikānāṃ tu yānānāṃ sahasraṃ hemamālinām /</l>\n<l>dhanaṃ dhānya ca vāsāṃsi ratnāni vividhāni ca // RKS_51.33 //</l>\n</lg>\n\n<lg>\n<l>snānaṃ kṛtvā yathānyāyaṃ brāhmaṇebhyo dadau tadā /</l>\n<l>mūrtau tu dakṣiṇāṃ cāpi oṃkārasya narādhipa // RKS_51.34 //</l>\n</lg>\n\n<lg>\n<l>yo yaṃ kāmayate kāmaṃ taṃ tasmai sa prayacchati /</l>\n<l>rājā kuvalayāśvas tu dharmakarmaparāyaṇaḥ // RKS_51.35 //</l>\n</lg>\n\n<lg>\n<l>rāhusūryasamāyoge kurukṣetraṃ yayau kila /</l>\n<l>sāntaḥpuraparīvāro hy ayodhyādhipatiḥ svayam // RKS_51.36 //</l>\n</lg>\n\n<lg>\n<l>rājaputrasahasrais tu vṛtaḥ snānepsayā kila /</l>\n<l>lakṣamekaṃ hayānān ca dantinām ayutaṃ tathā // RKS_51.37 //</l>\n</lg>\n\n<lg>\n<l>hemamāṇikyaratnāni vāsāṃsi vividhāni ca /</l>\n<l>śraddhayā parayā yukto brāhmaṇebhyo dadau nṛpa // RKS_51.38 //</l>\n</lg>\n\n<lg>\n<l>śeṣaṃ nirvāpitaṃ kṣetre sthāne vāyanapūrvakam /</l>\n<l>kālāntare tataḥ prāpte kurukṣetraprabhāvataḥ // RKS_51.39 //</l>\n</lg>\n\n<lg>\n<l>nānāyānasahasrais tu sāntaḥ puraparigrahaḥ /</l>\n<l>dhriyamāṇā tapatras tu vījyamāno 'psarogaṇaiḥ // RKS_51.40 //</l>\n</lg>\n\n<lg>\n<l>śaṅkhavāditraghoṣeṇa nānābharaṇabhūṣitaḥ /</l>\n<l>vicacāra ca tatrastho vidyādhara ivāparaḥ // RKS_51.41 //</l>\n</lg>\n\n<lg>\n<l>mucukundo 'pi daityendraḥ sarvakāmasamanvitaḥ /</l>\n<l>kāmikaiś ca mahāyānair hemaratnavibhūṣaṇaiḥ // RKS_51.42 //</l>\n</lg>\n\n<lg>\n<l>śrutvā vādyasahasrāṇi dharmarājo viśāmpate /</l>\n<l>jagāma vismayaṃ ghoraṃ kim etad iti cābravīt // RKS_51.43 //</l>\n</lg>\n\n<lg>\n<l>tataḥ kuvalayāśvo 'pi tasmin ahani tatpuram /</l>\n<l>ubhau niveditau dūtairdharmarājasya dhīmataḥ // RKS_51.44 //</l>\n</lg>\n\n<lg>\n<l>kuvalayāśvo 'tha rājarṣir mucukundo mahābalaḥ /</l>\n<l>lokāntaram ubhāv etau vimānasthau samāgatau // RKS_51.45 //</l>\n</lg>\n\n<lg>\n<l>tāvad utpatitaṃ yānaṃ mucukundasya copari /</l>\n<l>yojanānāṃ sahasreṇa hyupary upari saṃsthitam // RKS_51.46 //</l>\n</lg>\n\n<lg>\n<l>ayodhyādhipater yānam adhobhāge vyavasthitam /</l>\n<l>papraccha dharmarājo 'pi citraguptaṃ tu lekhakam // RKS_51.47 //</l>\n</lg>\n\n<lg>\n<l>kiṃ tu yānaṃ samāsādya arghapādyena pūjaye /</l>\n<l>saptarṣīn ṛṣimukhyāṃś ca dharmādharmavicārakān // RKS_51.48 //</l>\n</lg>\n\n<lg>\n<l>citragupto 'bravīd vākyaṃ tathā saptarṣayo 'bruvan /</l>\n<l>mucukundaṃ samāsādya tvarghapādyena pūjaya // RKS_51.49 //</l>\n</lg>\n\n<lg>\n<l>dānena kāpilenejyo dānavendro na cāparaḥ /</l>\n<l>adhaḥ kuvalayāśvaśca mucukundas tathopari // RKS_51.50 //</l>\n</lg>\n\n<lg>\n<l>evamukto dharmarājo dānavendram upāśrayat /</l>\n<l>śvetavastraparīdhāno jvalatkuṇḍalabhūṣaṇaḥ // RKS_51.51 //</l>\n</lg>\n\n<lg>\n<l>añjaliṃ ca tato baddhvā yānasyāgre vyavasthitaḥ /</l>\n<l>kuśalaṃ te 'dya daityendra sarvadharmabhṛtāṃ vara // RKS_51.52 //</l>\n</lg>\n\n<lg>\n<l>nirjitāste trayo lokā dānenā 'nena suvrata /</l>\n<l>oṃkāradakṣiṇasyānte mūrtau kāpilasaṅgame // RKS_51.53 //</l>\n</lg>\n\n<p>saptakalpavahātīre dānasaṃkhyā na vidyate /</p>\n\n<p>mucukunda uvāca:\n<l>dharmādharme tvam evādya svargadvārārgalo yataḥ // RKS_51.54 //</l></p>\n\n<lg>\n<l>evam ukto yamas tatra daityendreṇa mahātmanā /</l>\n<l>panthānaṃ darśayāmāsa daityendrasya yudhiṣṭhira // RKS_51.55 //</l>\n</lg>\n\n<lg>\n<l>tatas tu preṣitas tena mucukundo jagāma ha /</l>\n<l>mudā paramayā yukta umāmāheśvaraṃ puram // RKS_51.56 //</l>\n</lg>\n\n<lg>\n<l>saṃsmārayitvā vidhivad daityendraṃ dharmarāṭ tataḥ /</l>\n<l>āsādya kuvalayāśvaṃ dharmarājo 'bravīd idam // RKS_51.57 //</l>\n</lg>\n\n<p>svāgataṃ te mahārāja kuśalaṃ tava sarvadā /</p>\n\n<p>kuvalayāśva uvāca:\n<l>parasparavirodhatvaṃ devadānavayoḥ sadā // RKS_51.58 //</l></p>\n\n<lg>\n<l>māṃ tyaktvā dānavendras tu pādyārgheṇa tvayārcitaḥ /</l>\n<l>viparītaṃ ca tatsarvaṃ dharmarāja kṛtaṃ katham // RKS_51.59 //</l>\n</lg>\n\n<lg>\n<l>yama uvāca:</l>\n<l>viṣādaṃ tyaja rājendra gahanā karmaṇāṃ gatiḥ /</l>\n<l>nāhaṃ dātā ca hartā ca śubhāśubhaphalasya vai // RKS_51.60 //</l>\n</lg>\n\n<lg>\n<l>karmasākṣī ca sarveṣāṃ devāsuranṛṇāṃ nṛpa /</l>\n<l>sarasvatyāṃ kurukṣetre dānaṃ dattaṃ tvayānagha // RKS_51.61 //</l>\n</lg>\n\n<lg>\n<l>dvāparānte tu dānaṃ vai revādānaṃ samaṃ nahi /</l>\n<l>śivena kathitaṃ cāsīd brahmaviṣṇumarudgāṇān // RKS_51.62 //</l>\n</lg>\n\n<lg>\n<l>kalāṃ nārhanti tīrthāni sārddhaṃ kalpagayā kvacit /</l>\n<l>anṛtaṃ na mayā coktaṃ purāṇaṃ śrutisammatam // RKS_51.63 //</l>\n</lg>\n\n<lg>\n<l>etasmin antare rājan dvayoḥ saṃvadatos tayoḥ /</l>\n<l>uktaḥ kuvalayāśvas tu tadākāśagirā svayam // RKS_51.64 //</l>\n</lg>\n\n<lg>\n<l>dharmaś cetthaṃ mahārāja mā kṛthās tvaṃ kathaṃcana /</l>\n<l>kalpagā toyasaṃspṛṣṭo daityaḥ śivam avāptavān // RKS_51.65 //</l>\n</lg>\n\n<lg>\n<l>sa rājā vismayāpannaḥ punarvyāvṛtya cāgataḥ /</l>\n<l>narmadāṃ snātukāmo 'pi kapilāsaṅgamaṃ prati // RKS_51.66 //</l>\n</lg>\n\n<l>tatra plutas tato rājā śivalokaṃ jagāma ha // RKS_51.67 //</l>\n\n<p>iti śrīskandapurāṇe revākhaṇḍe mucukundakuvalayāśvasvargārohaṇaṃ nāmaikapañcāśattamo 'dhyāyaḥ ||</p>\n\n<p>RKS adhyāya 52</p>\n\n<lg>\n<l>yudhiṣṭhira uvāca:</l>\n<l>ke vrajanti yamaṃ vipra kīdṛśā narakās tu te /</l>\n<l>etan me sarvam ākhyāhi devalokaṃ vrajanti ke // RKS_52.1 //</l>\n</lg>\n\n<lg>\n<l>mārkaṇḍeya uvāca:</l>\n<l>yānti puṣpakayānena puṣparāgapradāyinaḥ /</l>\n<l>devāyatanakartāraḥ śivalokaṃ vrajanti te // RKS_52.2 //</l>\n</lg>\n\n<lg>\n<l>anāthamaṇḍapānāṃ tu te krīḍanti gṛhottamaiḥ /</l>\n<l>devāgniguruviprāṇāṃ mātāpitroś ca pūjakāḥ // RKS_52.3 //</l>\n</lg>\n\n<lg>\n<l>pūjyamānā narā yānti kāmikaiś ca yathā sukham /</l>\n<l>dyotayanto diśaḥ sarvā yānti dīpapradānataḥ // RKS_52.4 //</l>\n</lg>\n\n<lg>\n<l>pratiśrayapradānena sukhaṃ yānti yamālayam /</l>\n<l>sarvakāmasamṛddhena tathā gacchati toyadaḥ // RKS_52.5 //</l>\n</lg>\n\n<lg>\n<l>annaṃ pānaṃ prayacchanti sukhaṃ yānti nirākulāḥ /</l>\n<l>dīpamālāṃ hi yacchanti guruśuśrūṣaṇe ratāḥ // RKS_52.6 //</l>\n</lg>\n\n<lg>\n<l>pādābhyaṅgaṃ ca yaḥ kuryāt so 'śvapṛṣṭhena gacchati /</l>\n<l>hemaratnapradānena yānti ratnavibhūṣitāḥ // RKS_52.7 //</l>\n</lg>\n\n<lg>\n<l>sarvakāmasamṛddhātmā bhūmidānena gacchati /</l>\n<l>annapānapradānena piban khādaṃś ca gacchati // RKS_52.8 //</l>\n</lg>\n\n<lg>\n<l>ity evam ādibhir dānaiḥ sukhaṃ yānti śivālayam /</l>\n<l>svarge ca vipulān bhogān prāpnoty annapradānataḥ // RKS_52.9 //</l>\n</lg>\n\n<lg>\n<l>sarveṣām eva dānānāmannadānaparaṃ viduḥ /</l>\n<l>sarvaprītikaraṃ puṇyaṃ balapuṣṭivivarddhanam // RKS_52.10 //</l>\n</lg>\n\n<lg>\n<l>nānnadānasamaṃ dānaṃ triṣu lokeṣu viśrutam /</l>\n<l>annādānasamaṃ dānaṃ triṣu lokeṣu viśrutam /</l>\n<l>annād bhavanti bhūtāni mriyante tad abhāvataḥ // RKS_52.11 //</l>\n</lg>\n\n<lg>\n<l>raktaṃ māṃsaṃ majjaśukre kramād annāt pravartate /</l>\n<l>śukrād bhavanti bhūtāni tasmād annamayaṃ jagat // RKS_52.12 //</l>\n</lg>\n\n<lg>\n<l>hemaratnāśvanāgendranārīsrak candanādibhiḥ /</l>\n<l>nāsty āhārasamaṃ saukhyaṃ nāsti krodhasamo ripuḥ // RKS_52.13 //</l>\n</lg>\n\n<lg>\n<l>ata eva mahāpuṇyam annadānaṃ ca bhārata /</l>\n<l>annadaḥ prāṇadaḥ proktas tasmād annaprado bhavet // RKS_52.14 //</l>\n</lg>\n\n<lg>\n<l>tasmād annapradānena dattāny anyāni sarvaśaḥ /</l>\n<l>trailokye yāni dānāni bhogastrīvāhanāni ca // RKS_52.15 //</l>\n</lg>\n\n<lg>\n<l>annapānādi yatkiṃcid aiśvaryaṃ ca yudhiṣṭhira /</l>\n<l>annadānasya tatsarvam ihāmutra phalaṃ smṛtam // RKS_52.16 //</l>\n</lg>\n\n<lg>\n<l>yasmād annena puṣṭāṅgaḥ kurute dharmasaṃcayam /</l>\n<l>pavitramamṛtaṃ divyaṃ śuddhaṃ sattvaṃ rasāyanam // RKS_52.17 //</l>\n</lg>\n\n<lg>\n<l>annapānāśvagovatsaśayyāchatrāṇy upānahau /</l>\n<l>pretalokapraśastāni dānānyaṣṭau yudhiṣṭhira // RKS_52.18 //</l>\n</lg>\n\n<lg>\n<l>evaṃ dānaviśeṣeṇa dharmarājapure narāḥ /</l>\n<l>sukhenaiva tu gacchanti tasmād dharmaṃ samācaret // RKS_52.19 //</l>\n</lg>\n\n<lg>\n<l>annadānaṃ mahārāja jalaṃ caiva tu puṣkalam /</l>\n<l>pitṛbhyaḥ prayato dadyāt tīrthe caivāmareśvare // RKS_52.20 //</l>\n</lg>\n\n<lg>\n<l>tīrthāni puṇyakṣetrāṇi yāni vai kīrtitāni ca /</l>\n<l>kāmamokṣapradānīha sarvasiddhikarāṇi ca // RKS_52.21 //</l>\n</lg>\n\n<lg>\n<l>sarveṣām eva teṣāṃ tu mātā vai parikīrtitā /</l>\n<l>narmadā saritā śreṣṭhā saptakalpavahā śubhā // RKS_52.22 //</l>\n</lg>\n\n<lg>\n<l>tapaso yajñadānānāṃ saṃkhyā tīrtheṣu vidyate /</l>\n<l>narmadāyāṃ na saṃkhyāsti teṣām ity āha śaṅkaraḥ // RKS_52.23 //</l>\n</lg>\n\n<lg>\n<l>yathā śivas tathā revā pūjanīyā prayatnataḥ /</l>\n<l>eṣu ye tu kukarmāṇaḥ pāpā dānavivārjitāḥ // RKS_52.24 //</l>\n</lg>\n\n<lg>\n<l>pathā ghoreṇa te yānti dakṣiṇena yamālayam /</l>\n<l>ṣaḍaśītisahasrāṇi yojanānāṃ samantataḥ // RKS_52.25 //</l>\n</lg>\n\n<lg>\n<l>puraṃ jñeyaṃ mahāraudraṃ nānārūpair adhiṣṭhitam /</l>\n<l>samīpastham ivābhāti narāṇāṃ krūrakarmaṇām // RKS_52.26 //</l>\n</lg>\n\n<lg>\n<l>pāpinām api dūrasthaṃ pathā raudreṇa yānti te /</l>\n<l>tīvrakaṇṭakayuktena śarkarābhūṣitena ca // RKS_52.27 //</l>\n</lg>\n\n<lg>\n<l>kṣuradhārāvṛtais tīkṣṇaiḥ pāṣāṇair nirmitena ca /</l>\n<l>kecit tv anena mahatā dārudāraiś ca ghātakaiḥ // RKS_52.28 //</l>\n</lg>\n\n<lg>\n<l>lohasūcībhir ugrābhir grastena ca kvacit kvacit /</l>\n<l>latāpratānaviṣamaiḥ parvatair vṛkṣasaṃkulaiḥ // RKS_52.29 //</l>\n</lg>\n\n<lg>\n<l>sutaptāṅgārayuktena yānti mārgeṇa duḥkhitāḥ /</l>\n<l>kvacid viṣam agartābhis taptaloṣṭeṣṭakair api // RKS_52.30 //</l>\n</lg>\n\n<lg>\n<l>sutaptabālukābhiś ca tathā tīkṣṇaiś ca śaṅkubhiḥ /</l>\n<l>anekabhagnaśākhābhir āvṛtena kvacit kvacit // RKS_52.31 //</l>\n</lg>\n\n<lg>\n<l>kaṣṭena tamasā kecid gacchanti hi yamālayam /</l>\n<l>mārgasthāṅgārakais taptair grastā dāvāgnibhis tathā // RKS_52.32 //</l>\n</lg>\n\n<lg>\n<l>kvacit taptaśilābhiś ca paṅkena kaṭimānataḥ /</l>\n<l>kvacid duṣṭāmbunā vyāptaṃ duṣkarīṣāgninā kvacit // RKS_52.33 //</l>\n</lg>\n\n<lg>\n<l>kvacid gṛdhrair bakair vyāghrair duṣṭaiḥ kīṭaiḥ sudāruṇaiḥ /</l>\n<l>kvacin mahākulīrādyaiḥ kvacit tvajagaraiḥ punaḥ // RKS_52.34 //</l>\n</lg>\n\n<lg>\n<l>makṣikābhiś ca raudrābhiḥ kvacit sarpair viṣolvaṇaiḥ /</l>\n<l>mattamātaṅgayūthaiś ca samantāc ca pramāthibhiḥ // RKS_52.35 //</l>\n</lg>\n\n<lg>\n<l>panthānamullikhadbhiś ca tīkṣṇaśṛṅgair mahābalaiḥ /</l>\n<l>siṃhair viṣāṇamahiṣair raudrair mattaiś ca śvāpadaiḥ // RKS_52.36 //</l>\n</lg>\n\n<lg>\n<l>ḍākinībhiś ca raudrābhir vikarālaiś ca rākṣasaiḥ /</l>\n<l>vyādhibhiś ca mahāghoraiḥ pāvakaiś ca durāsadaiḥ // RKS_52.37 //</l>\n</lg>\n\n<lg>\n<l>mahānalavimiśreṇa mahācaṇḍena vāyunā /</l>\n<l>mahāpāṣāṇavarṣeṇa bhidyamānā nirāśrayāḥ // RKS_52.38 //</l>\n</lg>\n\n<lg>\n<l>kvacit kvacit prataptena dīpyamānā vrajanti hi /</l>\n<l>mahatā va bāṇavarṣeṇa bhidyamānāḥ samantataḥ // RKS_52.39 //</l>\n</lg>\n\n<lg>\n<l>patadbhirvajrasaṅghātair ulkāpātaiś ca dāruṇaiḥ /</l>\n<l>pradīptāṅgāravarṣeṇa hanyamānā vrajanti hi // RKS_52.40 //</l>\n</lg>\n\n<lg>\n<l>mahāghoraravair ghorair vitrasyanto muhur muhuḥ /</l>\n<l>niśitāyudhavarṣeṇa pūryamāṇāś ca sarvaśaḥ // RKS_52.41 //</l>\n</lg>\n\n<lg>\n<l>mahākṣarāmbudhārābhiḥ sicyamānā muhurmuhuḥ /</l>\n<l>mahāśītena raudreṇa kṣuradhārādibhis tathā // RKS_52.42 //</l>\n</lg>\n\n<lg>\n<l>anyair bahuvidhākāraiḥ śataśo 'tha sahasraśaḥ /</l>\n<l>itthaṃ ca taptaraudreṇa mārgeṇa viṣameṇa ca // RKS_52.43 //</l>\n</lg>\n\n<lg>\n<l>aviśrāntena mahatā hy avidūreṇa bhārata /</l>\n<l>avidūreṇa kaṣṭena sarvaduḥkhāśrayeṇa ca // RKS_52.44 //</l>\n</lg>\n\n<lg>\n<l>nīyante dehinaḥ sarve mūḍhāḥ pāpaparāyaṇāḥ /</l>\n<l>yamadūtair mahāghorair yamājñākāribhir balāt // RKS_52.45 //</l>\n</lg>\n\n<lg>\n<l>ekākinaḥ parādhīnā mitrabandhuvivarjitāḥ /</l>\n<l>śocantaḥ svāni karmāṇi dahyante ca muhurmuhuḥ // RKS_52.46 //</l>\n</lg>\n\n<lg>\n<l>pretabhūtavimiśrāś ca śuṣkakaṇṭhoṣṭhatālukāḥ /</l>\n<l>kṛśāṅgā bhītabhītāś ca dahyamānā hutāgninā // RKS_52.47 //</l>\n</lg>\n\n<lg>\n<l>baddhāḥ śṛṅkhalayā kecit majjantaḥ pāpino bhṛśam /</l>\n<l>kṛṣyante dahyamānās tu yamadūtair balotkaṭaiḥ // RKS_52.48 //</l>\n</lg>\n\n<lg>\n<l>urasyadhomukhasthāne tathaiva khalu duḥkhitāḥ /</l>\n<l>keśapāśe vibaddhāś ca kṛṣyante pāpinas tathā // RKS_52.49 //</l>\n</lg>\n\n<lg>\n<l>lalāṭe cāśugair biddhvā kṛṣyante dehinaḥ kvacit /</l>\n<l>uttānā duṣṭapanthānaṃ nīyante pāpakarmaṇā // RKS_52.50 //</l>\n</lg>\n\n<lg>\n<l>pārśvabāhuvibaddhāś ca jaṭhare paripīḍitāḥ /</l>\n<l>grīvāpāśavikṛṣyāś ca ke 'pi yānti suduḥkhitāḥ // RKS_52.51 //</l>\n</lg>\n\n<lg>\n<l>jihvāśaṅkupradānena samānīyakṛkāṭikāḥ /</l>\n<l>arddhacandreṇa gṛhyante kṣipyamāṇā itas tataḥ // RKS_52.52 //</l>\n</lg>\n\n<lg>\n<l>śiśne ca vṛṣaṇe caiva rajjvā baddhās tathā paro /</l>\n<l>vicchinnahastapādāś ca chinnakarṇoṣṭhanāsikāḥ // RKS_52.53 //</l>\n</lg>\n\n<lg>\n<l>vicchinnaśiśnavṛṣaṇāś chinnaśīrṣāṅgasaṃcayāḥ /</l>\n<l>aṅkuśair bhidyamānās tu khādyamānāḥ sarīsṛpaiḥ // RKS_52.54 //</l>\n</lg>\n\n<lg>\n<l>itaś cetaś ca dhāvanti krandamānā nirāśrayāḥ /</l>\n<l>mudgārair lohadaṇḍaiś ca hanyamānā muhur muhuḥ // RKS_52.55 //</l>\n</lg>\n\n<lg>\n<l>kaśābhir vividhābhiś ca ghorābhiś ca samantataḥ /</l>\n<l>bhindipālaiś ca tudyante vamantaḥ śoṇitaṃ muhuḥ // RKS_52.56 //</l>\n</lg>\n\n<lg>\n<l>pātyamānāś ca salile chāyāṃ vai prārthayanti ca /</l>\n<l>dānahīnāḥ prayānty evaṃ prāyaścittakṛto narāḥ // RKS_52.57 //</l>\n</lg>\n\n<lg>\n<l>gṛhītvā caiva pātheyaṃ sukhaṃ yāti yamālayam /</l>\n<l>evaṃ pathā nikṛṣṭena prāptā yamapuraṃ narāḥ // RKS_52.58 //</l>\n</lg>\n\n<lg>\n<l>prājñāpitais tathā dūtaiḥ praveśyante yamāgrataḥ /</l>\n<l>tatra ye śubhakarmāṇas tān vai saṃsmārayed yamaḥ // RKS_52.59 //</l>\n</lg>\n\n<lg>\n<l>svāgatāsanadānena pādyārgheṇa priyeṇa ca /</l>\n<l>dhanyā yūyaṃ mahātmānātmano hitakāriṇaḥ // RKS_52.60 //</l>\n</lg>\n\n<lg>\n<l>yais tu divyasukhārthaṃ hi bhavadbhiḥ sukṛtaṃ kṛtam /</l>\n<l>narmadātaṭamāśritya parvate 'marakaṇṭake // RKS_52.61 //</l>\n</lg>\n\n<lg>\n<l>dānaṃ dattaṃ tapastaptaṃ hutaṃ ceṣṭaṃ vidhānataḥ /</l>\n<l>vārāṇasyāṃ kurukṣetre prayāge puṣkare tathā // RKS_52.62 //</l>\n</lg>\n\n<lg>\n<l>gayāyāṃ naimiṣāraṇye gaṅgāsāgarasaṅgame /</l>\n<l>kedāre bharaive cāpi prabhāse śaśibhūṣaṇe // RKS_52.63 //</l>\n</lg>\n\n<lg>\n<l>mahākālavane ramye śrīśaile tripurāntake /</l>\n<l>traiyambake dhautapāpe nīlakaṇṭhe tathaiva ca // RKS_52.64 //</l>\n</lg>\n\n<lg>\n<l>gaṅgādvāre himadvāre tathā kālañjare girau /</l>\n<l>eteṣvanyeṣu tīrtheṣu kṣetreṣu ca yathākramam // RKS_52.65 //</l>\n</lg>\n\n<lg>\n<l>labdhaṃ janmaphalaṃ caiva bhavadbhir nātra saṃśayaḥ /</l>\n<l>idaṃ vimānam āruhya divyastrībhogabhūṣitam // RKS_52.66 //</l>\n</lg>\n\n<lg>\n<l>saṃgacchadhvaṃ śivaṃ svargaṃ sarvakāmasamanvitam /</l>\n<l>tatra bhuktvā mahābhogān anantān puṇyasaṃkhyayā // RKS_52.67 //</l>\n</lg>\n\n<lg>\n<l>yatkiṃcid anyad aśubhaṃ svalpaṃ tadapi bhokṣyatha /</l>\n<l>ākhyātaṃ tu mayā tāvat kalpagātīravāsinaḥ // RKS_52.68 //</l>\n</lg>\n\n<lg>\n<l>ārohanti vimānāni sarveṣāmupari sthitāḥ /</l>\n<l>sarvatīrtheṣu saṃkhyāsti hyuktaṃ brahmādibhiḥ purā // RKS_52.69 //</l>\n</lg>\n\n<lg>\n<l>tatra yad dīyate dānaṃ tena svarge mahīyate /</l>\n<l>mriyate tatra yaḥ kaścid vratenānaśanena ca // RKS_52.70 //</l>\n</lg>\n\n<lg>\n<l>divyayānaṃ samāśritya sa prayāti śivālayam /</l>\n<l>etat te kathitaṃ rājan kalpagāpuṇyamuttamam // RKS_52.71 //</l>\n</lg>\n\n<lg>\n<l>paśyanti puṇyakarmāṇo yamaṃ mitram ivātmanaḥ /</l>\n<l>ye punaḥ krūrakarmāṇaste paśyanti bhayānakam // RKS_52.72 //</l>\n</lg>\n\n<lg>\n<l>daṃṣṭrā karālavadanaṃ bhrukuṭīkuṭilekṣaṇam /</l>\n<l>ūrddhvakeśaṃ mahāśmaśruṃ sphuradoṣṭhādharottaram // RKS_52.73 //</l>\n</lg>\n\n<lg>\n<l>aṣṭādaśabhujaṃ krūraṃ nīlāñjanacayopamam /</l>\n<l>sarvāyudhohyatakaraṃ garjantaṃ daṇḍapāṇinam // RKS_52.74 //</l>\n</lg>\n\n<lg>\n<l>mahāmahiṣamārūḍhaṃ taptāgnisamalocanam /</l>\n<l>raktamālyāmbaradharaṃ mahāmerum ivotthitam // RKS_52.75 //</l>\n</lg>\n\n<lg>\n<l>pralayāmbudanirghoṣaṃ pibantam iva vāridhīn /</l>\n<l>grasantam iva trailokyamudgiratam ivānalam // RKS_52.76 //</l>\n</lg>\n\n<lg>\n<l>mṛtyus tasya samīpasthaḥ kālānalasamaprabhaḥ /</l>\n<l>kālaś cāñjanasaṃkāśaḥ kṛtāntaś ca bhayānakaḥ // RKS_52.77 //</l>\n</lg>\n\n<lg>\n<l>vividhā vyādhayastīkṣṇā nānārūpā bhayānakāḥ /</l>\n<l>śaktiśūlāṅkuśadharāḥ pāśacakrāsipāṇayaḥ // RKS_52.78 //</l>\n</lg>\n\n<lg>\n<l>vajradaṃṣṭrādharā raudrāḥ krūrāś cāñjanasannibhāḥ /</l>\n<l>sarvāyudhodyatakarā yamadūtāś ca ghātakāḥ // RKS_52.79 //</l>\n</lg>\n\n<lg>\n<l>evaṃ vidhaṃ yamaṃ tatra paśyanti pāpacāriṇaḥ /</l>\n<l>nirbhayo yāti cātyarthaṃ yamo vā pāpakāriṇam // RKS_52.80 //</l>\n</lg>\n\n<lg>\n<l>citraguptaś ca bhagavān dharmaṃ teṣāṃ prabodhayan /</l>\n<l>bho bho duṣkṛtakarmāṇaḥ paradravyāpahārakāḥ // RKS_52.81 //</l>\n</lg>\n\n<lg>\n<l>gārjitā rūpavīryeṇa paradāropamardakāḥ /</l>\n<l>yas tu yat kurute karma tena tad bhujyate punaḥ // RKS_52.82 //</l>\n</lg>\n\n<lg>\n<l>tat kim ātmopaghātārthaṃ bhavadbhir duṣkṛtaṃ kṛtam /</l>\n<l>kim arthaṃ paritapyadhvaṃ pīḍyamānāḥ svakarmabhiḥ // RKS_52.83 //</l>\n</lg>\n\n<lg>\n<l>bhujyante svāni karmāṇi nāsti doṣo 'tra kasyacit /</l>\n<l>ete ca pṛthivīpālāḥ saṃprāptāś ca mahīpate // RKS_52.84 //</l>\n</lg>\n\n<lg>\n<l>svakīyaiḥ karmabhir ghorair duṣprajñābalagarvitāḥ /</l>\n<l>bho bho nṛpā durācārāḥ prajāvidhvaṃsakāriṇaḥ // RKS_52.85 //</l>\n</lg>\n\n<lg>\n<l>svalpakālasya rājyasya kiṃ vai tad duṣkṛtaṃ kṛtam /</l>\n<l>bhavadbhī rājyalobhena mohenānyāyavṛttibhiḥ // RKS_52.86 //</l>\n</lg>\n\n<lg>\n<l>yadgṛhītaṃ phalaṃ tasya yūyaṃ bhuṅgdhvaṃ yathātatham /</l>\n<l>kutra rājyaṃ kalatraṃ vā yadartham aśubhaṃ kṛtam // RKS_52.87 //</l>\n</lg>\n\n<lg>\n<l>tatsarvasvaṃ parityajya yūyam ekākinas tathā /</l>\n<l>tvad bāndhavā na paśyanti yena vidhvaṃsitāḥ prajāḥ // RKS_52.88 //</l>\n</lg>\n\n<lg>\n<l>yamadūtaiḥ pātyamānā adhunā kīdṛśaṃ bhavet /</l>\n<l>evaṃ bahuvidhair vākyair upalabdhā yamena te // RKS_52.89 //</l>\n</lg>\n\n<lg>\n<l>śocanti svāni karmāṇi tūṣṇīṃ bhūtāś ca pārthiva /</l>\n<l>iti vākyaiḥ samādiśya nṛpāṃs tān dharmarāṭ tataḥ // RKS_52.90 //</l>\n</lg>\n\n<lg>\n<l>teṣāṃ pāpaviśuddhyarthaṃ yamo dūtān athābravīt /</l>\n<l>bho bhoś caṇḍa mahācaṇḍa gṛhītvā nṛpatīnimān // RKS_52.91 //</l>\n</lg>\n\n<lg>\n<l>viśodhayadhvaṃ pāpebhyaḥ krameṇa narakāgninā /</l>\n<l>tataḥ śīghraṃ samāsthāya nṛpān saṃgṛhya pādayoḥ // RKS_52.92 //</l>\n</lg>\n\n<lg>\n<l>bhrāmayitvā tu vegena cikṣipuryamakiṅkarāḥ /</l>\n<l>sarve vegena mahatā supratapte mahītale // RKS_52.93 //</l>\n</lg>\n\n<lg>\n<l>āsphālayanti mahati cāśmasāramaye drume /</l>\n<l>tatas te sarva evāśu prahārair jarjarīkṛtāḥ // RKS_52.94 //</l>\n</lg>\n\n<lg>\n<l>visaṃjñāś ca tadā santi niśceṣṭāś ca yudhiṣṭhira /</l>\n<l>tatas te vāyunā spṛṣṭāḥ śanais tu jīvitāḥ punaḥ // RKS_52.95 //</l>\n</lg>\n\n<lg>\n<l>tānānīya viśuddhyarthaṃ kṣipanti narakārṇave /</l>\n<l>aṣṭāviṃśatir evādyās tīvrānarakakoṭayaḥ // RKS_52.96 //</l>\n</lg>\n\n<lg>\n<l>saptamasya talasyānte ghore tamasi saṃsthitāḥ /</l>\n<l>atighorā ca raudrā ca tathā ghoratamā sthitā // RKS_52.97 //</l>\n</lg>\n\n<lg>\n<l>atyantaduḥkhajananī ghorarūpā ca pañcamī /</l>\n<l>ṣaṣṭhī taraṇatārākhyā saptamī ca bhayānakā // RKS_52.98 //</l>\n</lg>\n\n<lg>\n<l>aṣṭamī kālarātriś ca navamī ca ghaṭotkaṭā /</l>\n<l>daśamī caiva caṇḍā ca mahācaṇḍā tato 'pyadhaḥ // RKS_52.99 //</l>\n</lg>\n\n<lg>\n<l>caṇḍakolāhalā caiva pracaṇḍā ca parāgnikā /</l>\n<l>jaghanyā hyavarā lomā bhīṣaṇī caiva nāyikā // RKS_52.100 //</l>\n</lg>\n\n<lg>\n<l>karālā vikarālā ca vajraviṃśatirāśritā /</l>\n<l>astā ca pañcakoṇā ca sudīrghā parivartulā // RKS_52.101 //</l>\n</lg>\n\n<lg>\n<l>saptabhaumāṣṭabhaumā ca dīrghamāyetihāparā /</l>\n<l>iti tā nāmataḥ proktā ghorā narakakoṭayaḥ // RKS_52.102 //</l>\n</lg>\n\n<lg>\n<l>aṣṭāviṃśatiretās tu bhūtānāṃ mānataḥ smṛtāḥ /</l>\n<l>tāsāṃ krameṇa vijñeyāḥ pañcapañcaiva nāyakā // RKS_52.103 //</l>\n</lg>\n\n<lg>\n<l>pratyekaṃ sarvakoṭīnāṃ nāmatas tu viśāmpate /</l>\n<l>rauravaḥ prathamas teṣāṃ rudanti yatra dehinaḥ // RKS_52.104 //</l>\n</lg>\n\n<lg>\n<l>mahārauravapīḍābhir mahānto 'pi rudanti hi /</l>\n<l>tamaḥ śītaṃ tathā coṣṇaṃ pañcaite nāyakāḥ smṛtāḥ // RKS_52.105 //</l>\n</lg>\n\n<lg>\n<l>aghoraḥ prathamas tīkṣṇaḥ padmaḥ saṃjīvanaḥ śaṭhaḥ /</l>\n<l>mahāmāyo vilomaś ca kaṇṭakaḥ kaṭakaḥ smṛtaḥ // RKS_52.106 //</l>\n</lg>\n\n<lg>\n<l>tīvro vāmaḥ karālaś ca kiṅkarālaḥ prakampanaḥ /</l>\n<l>mahācakraḥ supadmaś ca kālasūtraḥ pragarjanaḥ // RKS_52.107 //</l>\n</lg>\n\n<lg>\n<l>sūcīmukhaḥ sunemiś ca khādakaḥ suprapīḍitaḥ /</l>\n<l>kumbhīpākaḥ supākaś ca krakacaś ca sudāruṇaḥ // RKS_52.108 //</l>\n</lg>\n\n<lg>\n<l>aṅgārarātriḥ pacanaḥ asṛkpūyabhavas tathā /</l>\n<l>sutīkṣṇāḥ śaṇḍaśakunī mahāsaṃvartakaḥ kratuḥ // RKS_52.109 //</l>\n</lg>\n\n<lg>\n<l>taptajantuḥ paṅkaleṣaḥ pūtimān ca hradastrapuḥ /</l>\n<l>ucchvāsaś ca nirucchvāsaḥ sudīrghaḥ krūraśālmalī // RKS_52.110 //</l>\n</lg>\n\n<lg>\n<l>uṣṭritastu mahānādaḥ pravāhaḥ supravāhanaḥ /</l>\n<l>vṛṣāśrayo vṛṣāśvaś ca siṃhavyāghragajānanāḥ // RKS_52.111 //</l>\n</lg>\n\n<lg>\n<l>śvaśūkarājamahiṣameṣamūṣakharānanāḥ /</l>\n<l>grāhakumbhīranakrāsyā mahāghorā bhayānakāḥ // RKS_52.112 //</l>\n</lg>\n\n<lg>\n<l>sarvabhakṣāḥ svabhakṣāś ca sarvakarmā 'śvavāyasāḥ /</l>\n<l>gṛdhrolūka ulūkaś ca śārdūlakapikacchurāḥ // RKS_52.113 //</l>\n</lg>\n\n<lg>\n<l>gaṇḍakaḥ pūtivaktraś ca raktāsyaḥ pūtimūtrikaḥ /</l>\n<l>kaṇadhūmras tuṣārāgniḥ kṛmimān nirayas tathā // RKS_52.114 //</l>\n</lg>\n\n<lg>\n<l>ātodyaś ca pratodyaś ca rudhirodyaś ca bhojanam /</l>\n<l>kālātmago 'nubhakṣaś ca sarvabhakṣaḥ sudāruṇaḥ // RKS_52.115 //</l>\n</lg>\n\n<lg>\n<l>karkaṭas tu viśālaś ca vikaṭaḥ kaṭapūtanaḥ /</l>\n<l>ambarīṣaḥ kaṭāhaś ca kaṣṭā vaitaraṇī nadī // RKS_52.116 //</l>\n</lg>\n\n<lg>\n<l>sutapto lohaśaṅkuś ca ekapādo 'śrupūraṇaḥ /</l>\n<l>asipatravanaṃ ghoram asthiliṅgaṃ pratiṣṭhitam // RKS_52.117 //</l>\n</lg>\n\n<lg>\n<l>tilātasīkṣuyantrāṇi kūṭapāpapramardanāḥ /</l>\n<l>mahācullī vicullī ca taptalohamayī śilā // RKS_52.118 //</l>\n</lg>\n\n<lg>\n<l>parvataḥ kṣuradhārākhyo mayo yamalaparvataḥ /</l>\n<l>sūcīviṣṭhāndhakūpāś ca patanaḥ pātanas tathā // RKS_52.119 //</l>\n</lg>\n\n<lg>\n<l>muśalī vṛṣalī caivāśivā saṅkaṭalā tathā /</l>\n<l>tālapatrāsigahanaṃ mahāmohaka eva ca // RKS_52.120 //</l>\n</lg>\n\n<lg>\n<l>saṃmohano 'sthibhaṅgaś ca taptācalamayo 'guṇaḥ /</l>\n<l>bahuduḥkho mahāduḥkhaḥ kaśmalo yamalas tathā // RKS_52.121 //</l>\n</lg>\n\n<lg>\n<l>hālāhalo virūpaś ca śvarūpaścyutamānasaḥ /</l>\n<l>ekapādastripādaś ca tīvraś ca viditas tataḥ // RKS_52.122 //</l>\n</lg>\n\n<l>aṣṭāviṃśatir ity ete kramaśaḥ pañcakāḥ smṛtāḥ // RKS_52.123 //</l>\n\n<p>iti śrīskandapurāṇe revākhaṇḍe narakavarṇanaṃ nāma dvipañcāśattamo 'dhyāyaḥ ||</p>\n\n<p>RKS adhyāya 53</p>\n\n<lg>\n<l>mārkaṇḍeya uvāca:</l>\n<l>koṭī nāmanurūpāś ca pañcapañcaiva nāyakāḥ /</l>\n<l>rauravādyaṃ marīcyantaṃ narakānāṃ śataṃ smṛtam // RKS_53.1 //</l>\n</lg>\n\n<lg>\n<l>catvāriṃśat samadhikaṃ mahānarakamaṇḍalam /</l>\n<l>ekakramāt prabhujyante naraiḥ karmānurūpataḥ // RKS_53.2 //</l>\n</lg>\n\n<lg>\n<l>kāmanābhir virūpābhir akarmapracayād drutam /</l>\n<l>sugūḍhayā tato dhvānte taptaśṛṅkhalayā narāḥ // RKS_53.3 //</l>\n</lg>\n\n<lg>\n<l>mahāvṛkṣasya śākhāyāṃ lambyante yamakiṅkaraiḥ /</l>\n<l>tatas tān sarvataś caiva dolayanti hi kiṅkarāḥ // RKS_53.4 //</l>\n</lg>\n\n<lg>\n<l>dolitāś cātivegena niḥsaṃjñāṃ yānti pāpinaḥ /</l>\n<l>antarikṣe sthitānāṃ ca lohabhāraśataṃ tadā // RKS_53.5 //</l>\n</lg>\n\n<lg>\n<l>pādayor badhyate teṣāṃ yamadūtair balotkaṭaiḥ /</l>\n<l>tena bhāreṇa mahatā bhṛśaṃ santāpitā narāḥ // RKS_53.6 //</l>\n</lg>\n\n<lg>\n<l>dhyāyanti svāni karmāṇi tūṣṇīṃ tiṣṭhanti niścalāḥ /</l>\n<l>tataḥ kramād agnivarṇair lohadaṇḍaiḥ sakaṇṭakaiḥ // RKS_53.7 //</l>\n</lg>\n\n<lg>\n<l>nihanyante prayatnena yamadūtaiś ca mastake /</l>\n<l>viṣṭhāpūrṇe tataḥ kūpe kṛmīṇāṃ nilaye tataḥ // RKS_53.8 //</l>\n</lg>\n\n<lg>\n<l>samantāt kiṅkarair ghoraiḥ pacyante pāpakāriṇaḥ /</l>\n<l>tataḥ kṣāreṇa nīreṇa vahṇāvapi viśeṣataḥ // RKS_53.9 //</l>\n</lg>\n\n<lg>\n<l>vārtākavat prapacyante tapte lohakaṭāhake /</l>\n<l>amedhyakūpe prakṣipya jalajantu samākule // RKS_53.10 //</l>\n</lg>\n\n<lg>\n<l>medosṛkpūyapūrṇāyāṃ vāpyāṃ kṣiptās tu te tataḥ /</l>\n<l>bhakṣante kṛmibhis tīkṣṇair lohatuṇḍaiś ca vāyasaiḥ // RKS_53.11 //</l>\n</lg>\n\n<lg>\n<l>pacyante māṃsavac cāpi pradīptāṅgārarāśiṣu /</l>\n<l>protāḥ śūleṣu tīkṣṇeṣu narāḥ pāpasamanvitāḥ // RKS_53.12 //</l>\n</lg>\n\n<lg>\n<l>pacyante pāpinas te vai yamadūtair anekadhā /</l>\n<l>tailapūrṇakaṭāheṣu sutapteṣu tataḥ punaḥ // RKS_53.13 //</l>\n</lg>\n\n<lg>\n<l>teṣāṃ cotpāṭyate jihvā asatyā priyavādinām /</l>\n<l>sudṛḍhena sutaptena prapīḍyorasi pādataḥ // RKS_53.14 //</l>\n</lg>\n\n<lg>\n<l>mithyāgamaprayuktasya dvijasyāpi tathaivaca /</l>\n<l>yajñārthakośavistīrṇaṃ bhallais tīkṣṇaiḥ pratodyate // RKS_53.15 //</l>\n</lg>\n\n<lg>\n<l>nirbhatsayanti ye mūḍhā mātaraṃ pitaraṃ teṣāṃ /</l>\n<l>teṣāṃ vaktraṃ bālukābhir muhur āpūrya sicyate // RKS_53.16 //</l>\n</lg>\n\n<lg>\n<l>tataḥ kṣāreṇa dīptena payasā tu punaḥ punaḥ /</l>\n<l>drutaṃ sampūryate 'tyarthaṃ taptatailena tanmukham // RKS_53.17 //</l>\n</lg>\n\n<lg>\n<l>viṣṭhābhiḥ kṛmipūrṇābhiḥ śvānavac caraṇair bhaṭaiḥ /</l>\n<l>paripīḍya viṣāṇena praviṣṭā lohaśālmalīm // RKS_53.18 //</l>\n</lg>\n\n<lg>\n<l>hanyante pṛṣṭhadeheṣu punar bhīmair mahābalaiḥ /</l>\n<l>dantureṇātikuṇṭhena krakacena balīyasā // RKS_53.19 //</l>\n</lg>\n\n<lg>\n<l>śiraḥ prabhṛti pāṭyante ghoraiḥ karmabhir ātmajaiḥ /</l>\n<l>khādayanti svamāṃsāni pāyayanti svaśoṇitam // RKS_53.20 //</l>\n</lg>\n\n<lg>\n<l>annaṃ pānaṃ na dattaṃ yair mūḍhair nāpy anumoditam /</l>\n<l>ikṣuvatte prapīḍyante jarjarīkṛtya mudgaraiḥ // RKS_53.21 //</l>\n</lg>\n\n<lg>\n<l>asitālavane ghore chidyante khaṇḍakhaṇḍaśaḥ /</l>\n<l>sūcībhir bhinnasarvāṅgās tataḥ śūle praropitāḥ // RKS_53.22 //</l>\n</lg>\n\n<lg>\n<l>cācalyamānāḥ kṛṣyante na mriyante tathāpi ca /</l>\n<l>dehād utpāṭyate māṃsaṃ teṣām asthīni mudgaraiḥ // RKS_53.23 //</l>\n</lg>\n\n<lg>\n<l>bahuśaḥ kṛṣyate tūrṇaṃ yamadūtair balotkaṭaiḥ /</l>\n<l>te 'nucchvāsenānuchvāsās tiṣṭhanti narake ciram // RKS_53.24 //</l>\n</lg>\n\n<lg>\n<l>ucchvāse ca sadocchvāsā bālukāvadanāvṛtāḥ /</l>\n<l>rauraveṣu tu dante vai pīḍyante vividhaiś caraiḥ // RKS_53.25 //</l>\n</lg>\n\n<lg>\n<l>mahārauravapīḍābhir mahānto 'pi rudanti hi /</l>\n<l>upasthāsye gude pārśve pāde corasi mastake // RKS_53.26 //</l>\n</lg>\n\n<lg>\n<l>nihanyante bhaṭais tīkṣṇaiḥ sutaptair lohamudgaraiḥ /</l>\n<l>nindanti ye svarūpeṇa paradārān hasanti ca // RKS_53.27 //</l>\n</lg>\n\n<lg>\n<l>āliṅganti patīn anyān na vindanti svakān striyaḥ /</l>\n<l>kimu dhāvasi vegena na smarer atiśāśvatīm // RKS_53.28 //</l>\n</lg>\n\n<lg>\n<l>vañcitaś ca tvayā bhartā pāpāndhaś ca yathā sukham /</l>\n<l>lohakumbhe vinikṣiptāḥ citāś ca śanaiḥ śanaiḥ // RKS_53.29 //</l>\n</lg>\n\n<lg>\n<l>samṛddhāgnau prapācyante praveśyante śilāsu ca /</l>\n<l>kṣipyante cāndhakūpeṣu daśyante 'jagarair bhṛśam // RKS_53.30 //</l>\n</lg>\n\n<lg>\n<l>ye nindanti mahātmānam ācāryaṃ dharmardarśinam /</l>\n<l>śivabhaktaṃ ca vipraṃ ca śivadharmaṃ ca śāśvatam // RKS_53.31 //</l>\n</lg>\n\n<lg>\n<l>teṣām urasi kaṇṭhe ca jihvāyāṃ dehasandhiṣu /</l>\n<l>kīlakairoṣṭhapuṭake kīlyante yamakiṅkaraiḥ // RKS_53.32 //</l>\n</lg>\n\n<lg>\n<l>evam ādimahāghorā yātanāḥ pāpakarmiṇām /</l>\n<l>ekaika narake jñeyāḥ śataśo 'tha sahasraśaḥ // RKS_53.33 //</l>\n</lg>\n\n<lg>\n<l>yātanā gahanā rājan sarveṣāṃ pāpakarmiṇām /</l>\n<l>ityeva yātanānantāḥ sarveṣu narakeṣu ca // RKS_53.34 //</l>\n</lg>\n\n<lg>\n<l>kastā varṣaśatenāpi vaktuṃ śaknoti mānavaḥ /</l>\n<l>ity evaṃ vividhair ghoraiḥ pātyamānāḥ svakarmabhiḥ // RKS_53.35 //</l>\n</lg>\n\n<lg>\n<l>kramāt sarveṣu pacyante narakeṣu na saṃśayaḥ /</l>\n<l>mahāpātakinaś cāpi sarveṣu narakeṣu ca // RKS_53.36 //</l>\n</lg>\n\n<lg>\n<l>ācandratārakaṃ yāvat pīḍyante vividhaiś caraiḥ /</l>\n<l>tathā pātakinaḥ sarve nirayeṣv eṣu sarvadā // RKS_53.37 //</l>\n</lg>\n\n<lg>\n<l>caturdikṣu supacyante narakeṣu na saṃśayaḥ /</l>\n<l>upapātakinaś cāpi tadarddhaṃ yānti mānavāḥ // RKS_53.38 //</l>\n</lg>\n\n<lg>\n<l>mṛtyur na jñāyate tāta kadā kasya bhaviṣyati /</l>\n<l>prāpte cākasmike mṛtyau varṣaṃ vindati ko naraḥ // RKS_53.39 //</l>\n</lg>\n\n<lg>\n<l>parityajya yataḥ sarvam ekākī yāsyasi dhruvam /</l>\n<l>tasmāt sarvaprayatnena satyadharmaparo bhava // RKS_53.40 //</l>\n</lg>\n\n<l>etat te sarvamākhyātaṃ narakāṇā tu lakṣaṇam // RKS_53.41 //</l>\n\n<p>iti śrīskandapurāṇe revākhaṇḍe narakāyātanānuvarṇano nāma tripañcāśattamo 'dhyāyaḥ ||</p>\n\n<p>RKS adhyāya 54</p>\n\n<p>yudhiṣṭhira uvāca:\ntīryate kena dharmeṇa saṃsārābdhiḥ sudustaraḥ /</p>\n\n<p>mārkaṇḍeya uvāca:\n<l>tena nirbhartsitaiḥ pāpaiḥ kathyamānāṃ kathāṃ śṛṇu // RKS_54.1 //</l></p>\n\n<lg>\n<l>rakto mūḍhaś ca loko 'yam akārye saṃpravartate /</l>\n<l>na cātmānaṃ vijānāti na paraṃ na ca daivatam // RKS_54.2 //</l>\n</lg>\n\n<lg>\n<l>na śṛṇoti paraṃ śreyaḥ sati cakṣuṣi nekṣate /</l>\n<l>same pathi śanair gacchan plavate sma pade pade // RKS_54.3 //</l>\n</lg>\n\n<lg>\n<l>evam ukto dharmarājaḥ saṃkṣepāt pāpadehinām /</l>\n<l>vistareṇa yadā cakhyau teṣāṃ tac chṛṇu sāmpratam // RKS_54.4 //</l>\n</lg>\n\n<lg>\n<l>yama uvāca:</l>\n<l>mayā mukto na jānāti bodhyamāno budhair api /</l>\n<l>saṃsāre kliśyate nānā rāgalobhavaśāt naraḥ // RKS_54.5 //</l>\n</lg>\n\n<lg>\n<l>garbhapātena bhāvena śāstram uktaṃ na budhyate /</l>\n<l>narair na śrūyate karma svargamokṣaprasādhakam // RKS_54.6 //</l>\n</lg>\n\n<lg>\n<l>santapyati śivadhyāne sarvakāmārthasādhane /</l>\n<l>narakād ātmanaḥ śreyo yadatra mahadadbhutam // RKS_54.7 //</l>\n</lg>\n\n<lg>\n<l>pretabhūtā narāḥ sarve yamalokaṃ samāgatāḥ /</l>\n<l>ākhyānaṃ kathayiṣyāmi yathoddiṣṭaṃ purātanam // RKS_54.8 //</l>\n</lg>\n\n<lg>\n<l>sūryeṇa kathitaṃ tv āsīn narmadākhyānam uttamam /</l>\n<l>devatānāṃ pitṝṇāṃ ca mama pitrānukampayā // RKS_54.9 //</l>\n</lg>\n\n<lg>\n<l>sapādalakṣam adhikaṃ brahmaṇā kathitaṃ raveḥ /</l>\n<l>tatra śrutaṃ mayā kṛtsnaṃ brahmaṇā tu śivāc chrutam // RKS_54.10 //</l>\n</lg>\n\n<lg>\n<l>śivena kathitaṃ pūrvaṃ pārvatyāḥ ṣaṇmukhasya tu /</l>\n<l>jambūdvīpaṃ samāsādya mānuṣīṃ yonim āśritaḥ // RKS_54.11 //</l>\n</lg>\n\n<lg>\n<l>nāśrayennarmadāṃ devīṃ saptakalpavahāṃ tu yaḥ /</l>\n<l>snānāvagāhanāt pānāt tathā dānakriyādibhiḥ // RKS_54.12 //</l>\n</lg>\n\n<lg>\n<l>loke 'smin gatidā kānyā pāpopahatacetasām /</l>\n<l>ye dhyāyanti mahādevīṃ narmadāṃ pāpahāriṇīm // RKS_54.13 //</l>\n</lg>\n\n<lg>\n<l>aghāni teṣāṃ naśyanti tamaḥ sūryodaye yathā /</l>\n<l>narmadāṃ saṃsmared yas tu kīrtayed yas tu vā girā // RKS_54.14 //</l>\n</lg>\n\n<lg>\n<l>paralokaṃ samāyāto yamadūtair na bādhyate /</l>\n<l>narmadāṃ kīrtayed yas tu pāpakarmā narādhamaḥ // RKS_54.15 //</l>\n</lg>\n\n<lg>\n<l>narakān samayoddiṣṭān na ca krāmati karhicit /</l>\n<l>gaṅgādyāḥ saritastatra tīrthakoṭir anekadhā // RKS_54.16 //</l>\n</lg>\n\n<lg>\n<l>revātejaḥ pratāpena śuddhiṃ gacchanti tatkṣaṇāt /</l>\n<l>narakasthaḥ smared yas tu mekalāṃ tu haraṃ harim // RKS_54.17 //</l>\n</lg>\n\n<lg>\n<l>mucyate yamadūtaiḥ sa tatkṣaṇān nātra saṃśayaḥ /</l>\n<l>yadi tiṣṭhati vaidūryaparvate 'marakaṇṭake // RKS_54.18 //</l>\n</lg>\n\n<lg>\n<l>oṃkāraḥ parameśāno bhuktimuktiphalapradaḥ /</l>\n<l>kimarthaṃ tv iha śocanti pāpopahatacetasaḥ // RKS_54.19 //</l>\n</lg>\n\n<lg>\n<l>siddheśvaraṃ siddhaliṅgaṃ lokānugrahakārakam /</l>\n<l>yajñeśvaraṃ ca madhye tu tatraiva śaśibhūṣaṇam // RKS_54.20 //</l>\n</lg>\n\n<lg>\n<l>narmadā dakṣiṇe bhāge liṅgaṃ caiva maheśvaram /</l>\n<l>caturthaṃ kapileśaṃ ca śivakṣetraṃ vidurbudhāḥ // RKS_54.21 //</l>\n</lg>\n\n<lg>\n<l>ye 'rcayanti sadā bhaktyā puṣpadhūpārtitarpaṇaiḥ /</l>\n<l>śivalokaṃ tu te yānti narakān nātra saṃśayaḥ // RKS_54.22 //</l>\n</lg>\n\n<p>etat te sarvam ākhyātaṃ yathā pṛṣṭaṃ tvayānagha /\npāpiṣṭhān nṝnadharmasthān kathayāmāsa bhārata (?) // RKS_54.23 // [steht so dort]\n<lg>\n<l>godānaṃ hemadānaṃ ca tiladānaṃ tathaiva ca /</l>\n<l>annadānaṃ payodānaṃ sarvopaskaram eva ca // RKS_54.24 //</l>\n</lg></p>\n\n<lg>\n<l>prāsādārāmadānaṃ ca ye kurvanti narottamāḥ /</l>\n<l>yamalokaṃ na te yānti narakaṃ ghorarūpiṇam // RKS_54.25 //</l>\n</lg>\n\n<lg>\n<l>mucyante sarvapāpebhyaḥ śivasya vacanaṃ yathā /</l>\n<l>sanmānaṃ cāpamānena viyogeneṣṭasaṅgamam // RKS_54.26 //</l>\n</lg>\n\n<lg>\n<l>yauvanaṃ jarayā grastaṃ kaṣṭāt saukhyamupadrutam /</l>\n<l>valibhiḥ palitaiś cāpi jarjarīkṛtavigrahaḥ // RKS_54.27 //</l>\n</lg>\n\n<lg>\n<l>kiṃ karoti naraḥ prājño jarayā jarjarīkṛtaḥ /</l>\n<l>strīpuṃsor yauvanaṃ rūpaṃ yadanyo 'nyaṃ priyaṃkaram // RKS_54.28 //</l>\n</lg>\n\n<lg>\n<l>tad eva jarayā grastam ubhayor api na priyam /</l>\n<l>apūrvavat tathātmānaṃ śaithilyena samanvitam // RKS_54.29 //</l>\n</lg>\n\n<lg>\n<l>yaḥ paśyan na virajyeta ko 'nyas tasmād acetanaḥ /</l>\n<l>jarābhibhūtaḥ puruṣaḥ patnīputrādibāndhavaiḥ // RKS_54.30 //</l>\n</lg>\n\n<lg>\n<l>aśaktatvād durācārair bhṛtyaiś ca paribhūyate /</l>\n<l>dharmam arthaṃ ca kāmaṃ ca mokṣaṃ na jarayā yutaḥ // RKS_54.31 //</l>\n</lg>\n\n<lg>\n<l>śaktaḥ sādhayituṃ tasmāt purā dharmaṃ samācaret /</l>\n<l>vātapittakaphādīnāṃ vaiṣamyaṃ ca yudhiṣṭhira // RKS_54.32 //</l>\n</lg>\n\n<lg>\n<l>vātādīnāṃ samūhaś ca dehajaḥ parikīrtitaḥ /</l>\n<l>tasmād vyādhiparaṃ jñeyaṃ śarīram idam ātmanaḥ // RKS_54.33 //</l>\n</lg>\n\n<lg>\n<l>vātotpatty atirekeṇa bādhito vai jvareṇa ca /</l>\n<l>rogair nānāvidhibhavair bahuduḥkhāny anekadhā // RKS_54.34 //</l>\n</lg>\n\n<lg>\n<l>tāni ca svātmavedyāni kim anyat kathayāmy aham /</l>\n<l>ekottaraṃ mṛtyuśatam asmin dehe pratiṣṭhitam // RKS_54.35 //</l>\n</lg>\n\n<lg>\n<l>atraikaṃ kālarūpaṃ ca śeṣāstvāgantavaḥ smṛtāḥ /</l>\n<l>ye tv ihāgantavaḥ proktāste praśāmyanti bhaiṣajaiḥ // RKS_54.36 //</l>\n</lg>\n\n<lg>\n<l>japahomapradānaiś ca kālamṛtyur na śāmyati /</l>\n<l>apamṛtyuś ca sarvasya viṣam adyādisambhavaḥ // RKS_54.37 //</l>\n</lg>\n\n<lg>\n<l>na cātipuruṣas tasmād apamṛtyor babheti vai /</l>\n<l>vividhā vyādhayaḥ kaṣṭāḥ savaidyāḥ prāṇinas tathā // RKS_54.38 //</l>\n</lg>\n\n<lg>\n<l>viṣāṇi tv abhicārāś ca mṛtyor dvārāṇi dehinām /</l>\n<l>pīḍitaṃ rogasarpādyair api dhanvantariḥ svayam // RKS_54.39 //</l>\n</lg>\n\n<lg>\n<l>svasthaṃ kartuṃ na śaknoti kālaprāptaṃ hi dehinam /</l>\n<l>naiṣadhaṃ na tapo dānaṃ na mitrāṇi na bāndhavāḥ // RKS_54.40 //</l>\n</lg>\n\n<lg>\n<l>paritrātuṃ no samarthāḥ kālena paripīḍitam /</l>\n<l>nāsti mṛtyusamaṃ duḥkhaṃ nāsti mṛtyusamo ripuḥ // RKS_54.41 //</l>\n</lg>\n\n<lg>\n<l>nāsti mṛtyusamaḥ kālaḥ sarveṣām eva dehinām /</l>\n<l>sadbhāryā putramitrāṇi rājyaiśvaryasukhāni ca // RKS_54.42 //</l>\n</lg>\n\n<lg>\n<l>mṛtyuśchinatti sarvāṇi vividhāny api bhārata /</l>\n<l>idaṃ te kathitaṃ rājañjñātisaṃsāradustaram // RKS_54.43 //</l>\n</lg>\n\n<lg>\n<l>pariṇāma iti jñātvā sarvaṅkālasya bhojanam /</l>\n<l>tasmāt sarvaprayatnena saṃsevyā saptakalpagā // RKS_54.44 //</l>\n</lg>\n\n<lg>\n<l>sarvaduḥkhāpahā nityaṃ sarvaśokavināśinī /</l>\n<l>yo yān kāmayate kāmāṃstāṃstān devī prayacchati // RKS_54.45 //</l>\n</lg>\n\n<lg>\n<l>idaṃ jñānam idaṃ dhyānaṃ pāṇḍityaṃ veda vedanam /</l>\n<l>nivāsaḥ sarvabhūtānāṃ sevyate saptakalpagā // RKS_54.46 //</l>\n</lg>\n\n<lg>\n<l>yajño dānaṃ tapaḥ satyaṃ svādhyāyaḥ pitṛtarpaṇam /</l>\n<l>saphalaṃ labhate teṣāṃ yo revāmbu niṣevate // RKS_54.47 //</l>\n</lg>\n\n<lg>\n<l>brahmakūrcasahasrāṇi somapānāyutaṃ tathā /</l>\n<l>narmadātoyapānasya kalāṃ nārhanti ṣoḍaśīm // RKS_54.48 //</l>\n</lg>\n\n<lg>\n<l>saṃyukto 'pi mahāpāpair nānājanmakṛtair api /</l>\n<l>oṃkāradakṣiṇe ghoraṃ mucyate tatkṣaṇāj japan // RKS_54.49 //</l>\n</lg>\n\n<lg>\n<l>godānānna paraṃ dānaṃ triṣu lokeṣu viśrutam /</l>\n<l>narmadāpayasi snātvā yo dadyād gāṃ dvijanmane // RKS_54.50 //</l>\n</lg>\n\n<l>saṃkhyāṃ kartuṃ yathāvac ca na devair api śakyate // RKS_54.51 //</l>\n\n<p>iti śrīskandapurāṇe revākhaṇḍe karmagatiyamavākyaṃ nāma catuṣpañcāśattamo 'dhyāyaḥ ||</p>\n\n<p>RKS adhyāya 55</p>\n\n<lg>\n<l>yudhiṣṭhira uvāca:</l>\n<l>dhenuḥ katividhā proktā kasmin kāle ca dīyate /</l>\n<l>sarvopaskarasaṃyuktā tvatta icchāmi veditum // RKS_55.1 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan mahābāho kathyamānaṃ nibodha me /</l>\n<l>kathayāmi tavākhyānam ādikalpe kṛte yuge // RKS_55.2 //</l>\n</lg>\n\n<lg>\n<l>cakravartī śaśāṅko 'bhūt sarvadharmabhṛtāṃ varaḥ /</l>\n<l>na ca varṇayituṃ śakyaḥ satyadharmavrate sthitaḥ // RKS_55.3 //</l>\n</lg>\n\n<lg>\n<l>bubhuje sa mahīmetāmekacchatrāṃ samāhitaḥ /</l>\n<l>navakhaṇḍāṃ saptadvīpā yathā śakro 'marāvatīm // RKS_55.4 //</l>\n</lg>\n\n<lg>\n<l>hariścandrasya tasyāpi saṃvādaś cakravartinaḥ /</l>\n<l>hariścandraḥ kurukṣetre gavām ayutam uttamam // RKS_55.5 //</l>\n</lg>\n\n<lg>\n<l>hemabhāramalaṅkārasarvaratnavibhūṣitam /</l>\n<l>brahmarṣir mudgalo nāma svayaṃ brahma pratiṣṭhitaḥ // RKS_55.6 //</l>\n</lg>\n\n<lg>\n<l>mudgalāś ca dvijāḥ sarve satyadharmaparāyaṇāḥ /</l>\n<l>śatamaṣṭottaraṃ sāgraṃ brāhmaṇā brahmavādinaḥ // RKS_55.7 //</l>\n</lg>\n\n<lg>\n<l>hariścandro dadau tebhyo rāhusūryasamāgame /</l>\n<l>dvijān sampūjya vidhicchraddhayā parayā yutaḥ // RKS_55.8 //</l>\n</lg>\n\n<lg>\n<l>arcayitvā maheśānaṃ sthānaṃ paramasiddhidam /</l>\n<l>cakrapāṇiṃ hṛṣīkeśaṃ mudā paramayā yutaḥ // RKS_55.9 //</l>\n</lg>\n\n<lg>\n<l>sarasvatyāṃ nṛpaśreṣṭha tiladarbhānvitasya tu /</l>\n<l>dānasyāsya prabhāveṇa lokāstenākhilā jitāḥ // RKS_55.10 //</l>\n</lg>\n\n<lg>\n<l>antarikṣe purī prāptā sarvalokamanoharā /</l>\n<l>hariścandrapurī khyātā sā 'smil loke carācare // RKS_55.11 //</l>\n</lg>\n\n<lg>\n<l>satyadānasarvatyāgair ityādibhir alaṃkṛtaḥ /</l>\n<l>hariścandrasamo rājā na bhūto na bhaviṣyati // RKS_55.12 //</l>\n</lg>\n\n<lg>\n<l>evaṃ gāthā purā gītā śakrādyaiḥ surasattamaiḥ /</l>\n<l>śaśāṅko 'pyakarot sarvaṃ narmadātīramāśritaḥ // RKS_55.13 //</l>\n</lg>\n\n<lg>\n<l>dānaṃ yajña tapaḥ satyaṃ parvate 'marakaṇṭake /</l>\n<l>dadau cārdhaprasūtāṃ brāhmaṇāya mahātmane // RKS_55.14 //</l>\n</lg>\n\n<lg>\n<l>dānasyāsya prabhāveṇa hariścandrādhiko 'bhavat /</l>\n<l>anekabhāvikaṃ pāpaṃ dagdhvā tūlaughavacchikhī // RKS_55.15 //</l>\n</lg>\n\n<lg>\n<l>yāvad vatsasya pādau dvau mukhaṃ yonau pradṛśyate /</l>\n<l>tāvad gauḥ pṛthivī jñeyā saśailavanakānanā // RKS_55.16 //</l>\n</lg>\n\n<lg>\n<l>svarṇaśṛṅgī raupyakhurī savatsā kāṃsyadohanā /</l>\n<l>narmadāsnānayuktā tu sakuśā tilasaṃyutā // RKS_55.17 //</l>\n</lg>\n\n<lg>\n<l>oṃkārāmarayor madhye koṭitīrthe narādhipaḥ /</l>\n<l>etāḥ sahasrasakhyātā brāhmaṇebhyo nyavedayat // RKS_55.18 //</l>\n</lg>\n\n<lg>\n<l>etasminn antare nedurdevadundubhayo divi /</l>\n<l>tatkṣaṇād yānam ārūḍho jvalan maṇigaṇair iva // RKS_55.19 //</l>\n</lg>\n\n<lg>\n<l>stūyamānaḥ samīpasthair asaṃkhyātair vimānibhiḥ /</l>\n<l>dhṛtasvarṇātapatras tu vījyamānas tu cāmaraiḥ // RKS_55.20 //</l>\n</lg>\n\n<lg>\n<l>yojanānāṃ sahasreṇa hariścandro 'py adhaḥ sthitaḥ /</l>\n<l>tad dṛṣṭvā tādṛśaṃ karma śaśāṅkasya viśāmpateḥ // RKS_55.21 //</l>\n</lg>\n\n<lg>\n<l>sa vinindya kurukṣetraṃ vismayāviṣṭacetanaḥ /</l>\n<l>mahānadyāṃ śaśāṅkena rāhusomasamāgame // RKS_55.22 //</l>\n</lg>\n\n<lg>\n<l>dattaṃ dānaṃ na sāmānyaṃ bhaved iti samāsataḥ /</l>\n<l>viṣaṇṇavadano bhūtvā hariścandro nṛpottamaḥ // RKS_55.23 //</l>\n</lg>\n\n<lg>\n<l>brahmalokaṃ gataḥ kṣipraṃ yatra lokeśvaraḥ prabhuḥ /</l>\n<l>abhivādya yathā nyāyaṃ papraccha sa pitāmaham // RKS_55.24 //</l>\n</lg>\n\n<lg>\n<l>dānena nirjitā devāḥ śaśāṅkena mahātmanā /</l>\n<l>kiṃ ca puṇyamidaṃ brahman kurukṣetrād viśiṣyate // RKS_55.25 //</l>\n</lg>\n\n<lg>\n<l>amareśvaratīrthaṃ tu nāma revāsamudbhavam /</l>\n<l>kenāpi na samaṃ bhūtam uparyupari dīpyate // RKS_55.26 //</l>\n</lg>\n\n<lg>\n<l>iti śrutvā vacas tasya hariścandrasya dhīmataḥ /</l>\n<l>uvāca vacanaṃ brahmā hariścandraṃ nṛpottamam // RKS_55.27 //</l>\n</lg>\n\n<lg>\n<l>viṣādaṃ tyaja rājendra gahanā karmaṇāṃ gatiḥ /</l>\n<l>śaśāṅkasadṛśo rājā na dṛṣṭo na śruto mayā // RKS_55.28 //</l>\n</lg>\n\n<lg>\n<l>evaṃ vaktuṃ na yogyo 'haṃ na devāpi savāsavāḥ /</l>\n<l>anekāni sahasrāṇi purā vai cakravartinā // RKS_55.29 //</l>\n</lg>\n\n<lg>\n<l>iṣṭāni ca vidhānena parvate 'marakaṇṭake /</l>\n<l>rāhusūryasamāyoge tīrthalakṣāṇi bhārata // RKS_55.30 //</l>\n</lg>\n\n<lg>\n<l>sarasvatīṃ kurukṣetraṃ puṣkaraṃ naimiṣaṃ tathā /</l>\n<l>tīrthāny etāni cānyāni snānaṃ kartuṃ samāyayuḥ // RKS_55.31 //</l>\n</lg>\n\n<lg>\n<l>mekalāyāṃ hariścandra koṭitīrthe narādhipa /</l>\n<l>tīrthānāṃ tyaja rājendra sāmyaṃ mekalayā saha // RKS_55.32 //</l>\n</lg>\n\n<lg>\n<l>vārāṇasyā kurukṣetraṃ tolitaṃ ca mayā purā /</l>\n<l>tīrthāni na samaṃ yānti tīrthasyāsya prabhāvataḥ // RKS_55.33 //</l>\n</lg>\n\n<lg>\n<l>khyātamātraṃ kurukṣetraṃ lokayātrāpravartakam /</l>\n<l>purāṇaṃ na śrutaṃ yais tu mithyājñānasamanvitaiḥ // RKS_55.34 //</l>\n</lg>\n\n<lg>\n<l>sevyatāṃ kalpagā devī yadīcchet paramaṃ padam /</l>\n<l>namaskṛtya vidhātāram ayodhyādhipatis tadā // RKS_55.35 //</l>\n</lg>\n\n<lg>\n<l>mudā paramayā yuktaḥ sa yayāv amareśvaram /</l>\n<l>etat sarvaṃ samākhyātaṃ yathāvat tava suvrata // RKS_55.36 //</l>\n</lg>\n\n<l>yaḥ śṛṇoti naro rājan gosahasraphalaṃ labhet // RKS_55.37 //</l>\n\n<p>iti śrīskandapurāṇe revākhaṇḍe godānamahimānuvarṇano nāma pañcapañcāśattamo 'dhyāyaḥ ||</p>\n\n<p>RKS adhyāya 56</p>\n\n<lg>\n<l>mārkaṇḍeya uvāca:</l>\n<l>māhiṣmatyāḥ paścime vai tīrthaṃ pāpaharaṃ param /</l>\n<l>aśokavanikā nāma sarvaśokavināśanam // RKS_56.1 //</l>\n</lg>\n\n<lg>\n<l>snātvā tatrārcayed gaurīṃ yathā vibhavavistaraiḥ /</l>\n<l>mātaṅgasyāśrama tadvat siddhagandharvasevitam // RKS_56.2 //</l>\n</lg>\n\n<lg>\n<l>śuklakṛṣṇātṛtīyāyāṃ gandhadhūpavilepanaiḥ /</l>\n<l>upahārair anekaiś ca dīpamālāprabodhanaiḥ // RKS_56.3 //</l>\n</lg>\n\n<lg>\n<l>tatra yā pūjayen nārī gaurīṃ bhaktisamanvitā /</l>\n<l>rūpasaubhāgyasampannaṃ labhate satpatiṃ tu sā // RKS_56.4 //</l>\n</lg>\n\n<lg>\n<l>kārttikyāṃ tu gataprāṇā modamānā tu saṃyatā /</l>\n<l>asya tīrthasya māhātmyāt prāptā māheśvaraṃ puram // RKS_56.5 //</l>\n</lg>\n\n<lg>\n<l>mātaṅgo nāma devarṣiḥ purākalpe yudhiṣṭhira /</l>\n<l>narmadātīramāśritya tapas tepe suduṣkaram // RKS_56.6 //</l>\n</lg>\n\n<lg>\n<l>purā janmaniṣādaḥ sa jātiṃ smarati pūrvikām /</l>\n<l>aghamarṣaṇadeśasthaḥ sarvadharma bubodha ca // RKS_56.7 //</l>\n</lg>\n\n<lg>\n<l>maharṣīṇāṃ prasaṅgena narmadādarśanena ca /</l>\n<l>pāpabuddhiṃ parityajya dharmabuddhiṃ cakāra saḥ // RKS_56.8 //</l>\n</lg>\n\n<lg>\n<l>nirviṇṇo 'haṃ ca bhikṣuś cādhunā śvapacayoniṣu /</l>\n<l>evam uktvā tato rājann aśokavanikāṃ gataḥ // RKS_56.9 //</l>\n</lg>\n\n<lg>\n<l>jaṭāvalkaladhārī ca kandamūlaphalāśanaḥ /</l>\n<l>divyaṃ varṣasahasraṃ tu śivārādhanatatparaḥ // RKS_56.10 //</l>\n</lg>\n\n<lg>\n<l>śivadhyānaparaḥ so 'bhūd ugre tapasi saṃsthitaḥ /</l>\n<l>divyaṃ varṣasahasraṃ hi tathā tasya tapasyataḥ // RKS_56.11 //</l>\n</lg>\n\n<lg>\n<l>ekāśītisahasrāṇi jaṭāgrebhyo viniḥsmṛtāḥ /</l>\n<l>svayaṃ patanti vividhā narmadātoyam adhyataḥ // RKS_56.12 //</l>\n</lg>\n\n<lg>\n<l>tatkṣaṇād yakṣiṇīrūpā anantāś cāpramāṇikāḥ /</l>\n<l>śyāmavarṇāḥ sutejaḥ kāḥ sarvābharaṇabhūṣitāḥ // RKS_56.13 //</l>\n</lg>\n\n<lg>\n<l>yakṣalokaṃ vrajanty āśu tīrthasyāsya prabhāvataḥ /</l>\n<l>mantrayantravihīno 'pi śivabhaktiparāyaṇaḥ // RKS_56.14 //</l>\n</lg>\n\n<lg>\n<l>ṣaḍakṣaram imaṃ mantraṃ hṛdi cakre divāniśam /</l>\n<l>oṃnamaḥ śivāya iti sarvamantrottamottamam // RKS_56.15 //</l>\n</lg>\n\n<lg>\n<l>tasya bhaktiṃ parāṃ jñātvā devadeva umāpatiḥ /</l>\n<l>pratyakṣarūpo bhagavān chūlapāṇiḥ samāgataḥ // RKS_56.16 //</l>\n</lg>\n\n<lg>\n<l>uvāca vacanaṃ devo mātaṅgaṃ prati bhārata /</l>\n<l>varaṃ vṛṇīṣva bhadraṃ te dhyānenānena suvrata // RKS_56.17 //</l>\n</lg>\n\n<lg>\n<l>mātaṅga uvāca:</l>\n<l>yadi tuṣṭo 'si deveśa varaṃ dātum ihecchasi /</l>\n<l>mātaṅganāmnā vikhyātiṃ tīrtham etat prayātu vai // RKS_56.18 //</l>\n</lg>\n\n<lg>\n<l>cāṇḍālāḥ śvapacāś caiva pāpayonigatā 'pi /</l>\n<l>japādi rahitāś cāpi mucyante 'trāpi kilbiṣāt // RKS_56.19 //</l>\n</lg>\n\n<lg>\n<l>mātaṅganāmaliṅgaṃ tu narmadātīram āśritam /</l>\n<l>snātvā yo 'trārcayet tasya bhaved bandhavimokṣaṇam // RKS_56.20 //</l>\n</lg>\n\n<lg>\n<l>idaṃ varam ahaṃ manye tvatprasādāt maheśvara /</l>\n<l>tasya tad vacanaṃ śrutvā praty uvāca śivāpatiḥ // RKS_56.21 //</l>\n</lg>\n\n<lg>\n<l>evam bhavatu tatsarvaṃ matprasādān na saṃśaya /</l>\n<l>evam uktvā yayau deva kailāsaṃ parvatottamam // RKS_56.22 //</l>\n</lg>\n\n<lg>\n<l>varaṃ samprāpya mātaṅga umāmāheśvaraṃ puram /</l>\n<l>kāmikaṃ yānam ārūḍhaḥ sarvābharaṇabhūṣita // RKS_56.23 //</l>\n</lg>\n\n<lg>\n<l>jagāmāśu ciraṃ bhoktuṃ bhogān snānaprabhāvataḥ /</l>\n<l>yā caitramāse 'māvāsyā kṛṣṇapakṣe caturdaśī // RKS_56.24 //</l>\n</lg>\n\n<lg>\n<l>tasyāṃ tatra hutaṃ dattam anantaphalam aśnute /</l>\n<l>tilodakapradānena pāpayonigatā 'pi // RKS_56.25 //</l>\n</lg>\n\n<lg>\n<l>saktvāḍhyaguḍapiṇḍena pitṝn modayate tu yaḥ /</l>\n<l>pitarastasya tṛpyanti yāvadindrāś caturdaśa // RKS_56.26 //</l>\n</lg>\n\n<lg>\n<l>tilataṇḍulamiśraṃ yaḥ kuryāl liṅgasya pūjanam /</l>\n<l>so 'pi varṣasahasrāṇi śivaloke mahīyate // RKS_56.27 //</l>\n</lg>\n\n<lg>\n<l>aśokavanikā nāma mātaṅgaṃ tīrtham ucyate /</l>\n<l>revāyā uttare kūle kathitaṃ tava bhārata // RKS_56.28 //</l>\n</lg>\n\n<lg>\n<l>athānyat kathayiṣyāmi yāmyabhāge vyavasthitam /</l>\n<l>tīrthaṃ mṛgavanaṃ nāma sarvapāpapraṇāśanam // RKS_56.29 //</l>\n</lg>\n\n<lg>\n<l>tatra snātvā 'rcayed viṣṇuṃ śaṅkhacakragadādharam /</l>\n<l>ekādaśyāṃ mahārāja nirāhāro niśāṃ nayet // RKS_56.30 //</l>\n</lg>\n\n<lg>\n<l>hariṃ mṛgavane tatra gandhapuṣpaiś ca pūjayet /</l>\n<l>ekasmin bhojite vipre lakṣaṃ bhavatu bhojitam // RKS_56.31 //</l>\n</lg>\n\n<lg>\n<l>tilodakapradānena pitṝṇāṃ vaiṣṇavaṃ padam /</l>\n<l>tatraiva sanniviṣṭaṃ tu vārāhaṃ tīrthamuttamam // RKS_56.32 //</l>\n</lg>\n\n<lg>\n<l>yatra vārāharūpeṇa dharā caiva samuddhṛtā /</l>\n<l>viśvarūpaṃ tathā cānyaddhariṇāmitatejasā // RKS_56.33 //</l>\n</lg>\n\n<lg>\n<l>pativratā ca nārī vai tathā māsopavāsinī /</l>\n<l>tatra snātvā vidhānena lokaṃ prāpnoti vaiṣṇavam // RKS_56.34 //</l>\n</lg>\n\n<p>iti śrīskandapurāṇe revākhaṇḍe mātaṅgāśramavarṇano nāma ṣaṭpañcāśattamo 'dhyāyaḥ ||</p>\n\n<p>RKS adhyāya 57</p>\n\n<lg>\n<l>mārkaṇḍeya uvāca:</l>\n<l>ākhyānaṃ kathayiṣyāmi khyātaṃ mṛgavanaṃ yathā /</l>\n<l>vyādha kaścid durācāraḥ sarvabhūteṣu nirdayaḥ // RKS_57.1 //</l>\n</lg>\n\n<lg>\n<l>pāśahasto dhanuṣpāṇir vicaran girikandare /</l>\n<l>ājaghāna mṛgān sarvān kuṭumbārthe nṛpottama // RKS_57.2 //</l>\n</lg>\n\n<lg>\n<l>jyeṣṭhe māsi tu saṃprāpte nidāghe jvalanaprabhe /</l>\n<l>bhramati sma tṛṣārtaś ca vṛkṣamūle samāśritaḥ // RKS_57.3 //</l>\n</lg>\n\n<lg>\n<l>rātrau svapiti niśceṣṭo duḥkhārtaś ca kṣudhānvitaḥ /</l>\n<l>vanasaṃgharṣajo vahnir utthito girikandarāt // RKS_57.4 //</l>\n</lg>\n\n<lg>\n<l>pradagdhaṃ ca vana tena mṛgavyāghrasamāvṛtam /</l>\n<l>bhasmībhūtaṃ ca tatsarvaṃ reṇubhūtaṃ ca kṛtsnaśaḥ // RKS_57.5 //</l>\n</lg>\n\n<lg>\n<l>meghāgamoktakāle tu pravāhe nārmade śubhe /</l>\n<l>kanyārāśigate bhānau dvādaśyāṃ śravaṇena tu // RKS_57.6 //</l>\n</lg>\n\n<lg>\n<l>narmadātoya saṃsargād yakṣā jātās tu pannagāḥ /</l>\n<l>tatkṣaṇād divyadehās tu vaiṣṇavaṃ yānamāsthitāḥ // RKS_57.7 //</l>\n</lg>\n\n<lg>\n<l>sa vyādhaś cābhavad rājā tīrthasyāsya prabhāvataḥ /</l>\n<l>daśavarṣasahasrāṇi bhogān bhuṅkte manoharān // RKS_57.8 //</l>\n</lg>\n\n<lg>\n<l>ye 'pi dagdhā mṛgās tatra te 'pi gandharvatāṃ gatāḥ /</l>\n<l>vaiṣṇavenaiva yānena prāptās tu vaiṣṇavaṃ padam // RKS_57.9 //</l>\n</lg>\n\n<lg>\n<l>avaśaḥ svavaśo vāpi yas tu prāṇān parityajet /</l>\n<l>divyavarṣasahasraṃ tu viṣṇuloke sa modate // RKS_57.10 //</l>\n</lg>\n\n<lg>\n<l>tilodakapradānena pitṝṇāṃ paramā gatiḥ /</l>\n<l>manorathaṃ nāma tīrtham anyat paramasiddhidam // RKS_57.11 //</l>\n</lg>\n\n<lg>\n<l>triṣu lokeṣu vikhyātaṃ revātīrasamudbhavam /</l>\n<l>yaṃ yaṃ prārthayate kāmaṃ taṃ taṃ snātvāpi mānavaḥ // RKS_57.12 //</l>\n</lg>\n\n<lg>\n<l>sarva ca samavāpnoti tīrthasyāsya prabhāvataḥ /</l>\n<l>aṅgarāvartasaṃbhedo gosahasraphalapradaḥ // RKS_57.13 //</l>\n</lg>\n\n<lg>\n<l>aṅgāreśvaradevaś ca tatra tiṣṭhati saṅgame /</l>\n<l>snānamātro naras tatra gāṇapatyam avāpnuyāt // RKS_57.14 //</l>\n</lg>\n\n<lg>\n<l>aṅgāraś ca caturthyāṃ ca yadā bhavati bhārata /</l>\n<l>hiraṇyapuruṣaṃ kṛtvā raktavastreṇa veṣṭayet // RKS_57.15 //</l>\n</lg>\n\n<lg>\n<l>ghṛtapūrṇaṃ tāmrapātraṃ guḍenāpi prapūritam /</l>\n<l>tatsarvaṃ vidhivad dadyāc chrotriyāya viśeṣataḥ // RKS_57.16 //</l>\n</lg>\n\n<lg>\n<l>dānatīrthaprabhāveṇa śakrārddhāsanabhāg bhavet /</l>\n<l>yasmāt pāpāni duḥkhāni tīvrāṇy api bahūnyapi // RKS_57.17 //</l>\n</lg>\n\n<lg>\n<l>tasmāt pāpaṃ na kartavyam ātmapīḍākaraṃ hi tat /</l>\n<l>yasmin kāle ca deśe ca vayasā yādṛśena ca // RKS_57.18 //</l>\n</lg>\n\n<lg>\n<l>kṛtaṃ śubhāśūbhaṃ karma tat tathā tena bhujyate /</l>\n<l>tasmāt sadaiva dātavyam avicchinna tayārthine // RKS_57.19 //</l>\n</lg>\n\n<lg>\n<l>vicchidyante 'nyathā bhogā grīṣme kusarito yathā /</l>\n<l>saṃsevyate yathā devī saptakalpavahā śubhā // RKS_57.20 //</l>\n</lg>\n\n<lg>\n<l>saṃsārasya samucchittyai jñānayogaṃ bravīmi te /</l>\n<l>śivaprakāśakaṃ jñānaṃ yogas tatraiva cintitaḥ // RKS_57.21 //</l>\n</lg>\n\n<lg>\n<l>durvijñeya gatir yogo narmadāśivasannidhau /</l>\n<l>śivājñā vartate tatra snānapūjāvidhir yathā // RKS_57.22 //</l>\n</lg>\n\n<lg>\n<l>sa siddhāntā 'virodhena pustakair na virodhayet /</l>\n<l>dharmajñānāpavargārthaṃ sahitaṃ vindate naraḥ // RKS_57.23 //</l>\n</lg>\n\n<lg>\n<l>pūrvottaravirodhena kutrārtho 'bhimato bhavet /</l>\n<l>dṛṣṭvādyamūlatas tarkaṃ śrutyā saha vivarjayet // RKS_57.24 //</l>\n</lg>\n\n<lg>\n<l>tasmād āgamayuktena sadātmārthavicāraṇam /</l>\n<l>kartavyaṃ nānumānena kevalena vipaścitā // RKS_57.25 //</l>\n</lg>\n\n<lg>\n<l>hīnottamādyasya phalaṃ bahudhā svaṃ ca tatsmṛtam /</l>\n<l>tasmāt parīkṣāṃ kurvīta puṇyaṃ sādhu mahatphalam // RKS_57.26 //</l>\n</lg>\n\n<lg>\n<l>pākhaṇḍino vikarmasthān vaiḍālavratikāṃ śaṭhān /</l>\n<l>varjayed dūrato dhīmān haitukyān tīrthanindakān // RKS_57.27 //</l>\n</lg>\n\n<lg>\n<l>digambarān śvetapaṭān ye cānye hetuvādinaḥ /</l>\n<l>etaiḥ saha na saṃvādaṃ saṃsargaṃ na kathaṃcana // RKS_57.28 //</l>\n</lg>\n\n<lg>\n<l>viparītaṃ kalau dharmaṃ nagnā muṇḍā malāśinaḥ /</l>\n<l>tasmāt taṃ ca parityajya tretādharmaṃ samācaret // RKS_57.29 //</l>\n</lg>\n\n<lg>\n<l>pramāṇaṃ sarvadharmeṣu brahmaviṣṇuśivoditam /</l>\n<l>anyathā kurute yas tu narake patati dhruvam // RKS_57.30 //</l>\n</lg>\n\n<lg>\n<l>sarveṣām eva śāstrāṇām evaṃ śāstraviniścayaḥ /</l>\n<l>sevyatāṃ kalpagā devī śivapūjārataiḥ sadā // RKS_57.31 //</l>\n</lg>\n\n<lg>\n<l>pitṝṇāṃ tarpaṇaṃ kuryād bhikṣāṃ dadyāc ca bhikṣave /</l>\n<l>kāruṇyaṃ sarvabhūteṣu narmadākhyānacintanam // RKS_57.32 //</l>\n</lg>\n\n<lg>\n<l>idaṃ jñānamaśeṣaṃ ca sarvakarmaviśodhanam /</l>\n<l>ādimadhyāntarahitaḥ svabhāvavimalaḥ prabhuḥ // RKS_57.33 //</l>\n</lg>\n\n<lg>\n<l>sarvajñaḥ paripūrṇaś ca śivo jñeyaḥ śivāgame /</l>\n<l>sarvārthasādhakaṃ jñānaṃ tatpraṇītam asaṃśayam // RKS_57.34 //</l>\n</lg>\n\n<lg>\n<l>yaḥ sarvajñaḥ susampūrṇaḥ svabhāvavimalaḥ śivaḥ /</l>\n<l>sarvadoṣavinirmuktaḥ sa brūyāt katham anyathā // RKS_57.35 //</l>\n</lg>\n\n<lg>\n<l>śivājñām antareṇāpi jagatsṛṣṭiḥ katham bhavet /</l>\n<l>acaitanyāt pradhānena ajñatvāt puruṣasya ca // RKS_57.36 //</l>\n</lg>\n\n<lg>\n<l>pradhānaṃ paramāṇvādi yāvat kiṃcid acetanam /</l>\n<l>tanna kartṛ svayaṃ draṣṭṛ buddhimatkaraṇaṃ vinā // RKS_57.37 //</l>\n</lg>\n\n<lg>\n<l>na yathā ghaṭam ānena mṛtpiṇḍaḥ svayam ṛcchati /</l>\n<l>tathājñābuddhibhāvena na tiṣṭhet prakṛtiḥ svayam // RKS_57.38 //</l>\n</lg>\n\n<lg>\n<l>dharmādharmopadeśo na dharmādharmavicāraṇam /</l>\n<l>sarvajñena vinā jātu nādisarge prasiddhyati // RKS_57.39 //</l>\n</lg>\n\n<lg>\n<l>yathānādi pravṛtto 'yaṃ ghoraḥ saṃsārasāgaraḥ /</l>\n<l>śivo 'pi hi tathānādiḥ saṃsārān mocakaḥ smṛtaḥ // RKS_57.40 //</l>\n</lg>\n\n<lg>\n<l>vyādhīnāṃ bhaiṣajaṃ yadvat pratipakṣaṃ svabhāvataḥ /</l>\n<l>tadvatsaṃsāraghorāṇāṃ pratipakṣaḥ śivaḥ smṛtaḥ // RKS_57.41 //</l>\n</lg>\n\n<lg>\n<l>vaidyaṃ vinā nirākrandāḥ kliśyante rogiṇo yathā /</l>\n<l>śivena tu vinā sarvaṃ nirākrandaṃ jagat tathā // RKS_57.42 //</l>\n</lg>\n\n<lg>\n<l>tasmād anādiḥ sarvajñaḥ paripūrṇaḥ paraḥ śivaḥ /</l>\n<l>asti nātaḥ paritrātā pumān saṃsārasāgare // RKS_57.43 //</l>\n</lg>\n\n<lg>\n<l>ye 'bhyasanti śivajñānaṃ hṛdaye śivabhāvitāḥ /</l>\n<l>yadi vedāḥ pramāṇaṃ tu teṣāṃ jñānaṃ prajāyate // RKS_57.44 //</l>\n</lg>\n\n<lg>\n<l>iyaṃ ca sarvabhūtānāṃ śaraṇaṃ bhuvi narmadā /</l>\n<l>apāṃ rūpatayā devī lokānugrahakāriṇī // RKS_57.45 //</l>\n</lg>\n\n<lg>\n<l>sthāvaraṃ jaṅgamaṃ caiva bhūtagrāmaṃ caturvidham /</l>\n<l>bhagavaty uddharaty eṣāṃ patantaṃ narake dhruvam // RKS_57.46 //</l>\n</lg>\n\n<lg>\n<l>evaṃjñātvā naraśreṣṭha śivam anvīkṣya kalpagām /</l>\n<l>uccairgṛhāṇi divyāni dhanadhānyānvitāni ca // RKS_57.47 //</l>\n</lg>\n\n<lg>\n<l>sarvopaskaradivyāni brāhmaṇebhyo nivedayet /</l>\n<l>anāthāyātivṛddhāya vikalāya kuṭumbine // RKS_57.48 //</l>\n</lg>\n\n<lg>\n<l>kāṣṭhamṛnmayagehaṃ ca yo dvijāya prayacchati /</l>\n<l>evaṃ vidhān gṛhān ramyān sarvato 'marakaṇṭake // RKS_57.49 //</l>\n</lg>\n\n<lg>\n<l>kārayed yaḥ pumān divyāṃs tasya puṇyaphalaṃ śṛṇu /</l>\n<l>kiṃ tasya bahubhir dattair dānair bhavati bhārata // RKS_57.50 //</l>\n</lg>\n\n<lg>\n<l>etad eva paraṃ dānaṃ sarvakāmārthasādhakam /</l>\n<l>yaḥ śṛṇoti naro bhaktyā sarvapāpaiḥ pramucyate // RKS_57.51 //</l>\n</lg>\n\n<p>iti śrīskandapurāṇe revākhaṇḍe narmadāmāhātmye saptapañcāśattamo 'dhyāyaḥ ||</p>\n\n<p>RKS adhyāya 58</p>\n\n<lg>\n<l>yudhiṣṭhira uvāca:</l>\n<l>śrutvaitat paramaṃ guhyaṃ gavāṃ devasam udbhavam /</l>\n<l>brahmakūrcasya māhātmyaṃ śrotum icchāmi tattvataḥ // RKS_58.1 //</l>\n</lg>\n\n<lg>\n<l>ākhyāhi bhagavan sarvaṃ golokaḥ kīdṛśaḥ smṛtaḥ /</l>\n<l>prāpyate karmaṇā kena ke tasminn aniśaṃ sthitāḥ // RKS_58.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śrūyatām abhidhāsyāmi namaskṛtya maheśvaram /</l>\n<l>gomātṛlokaṃ paramaṃ sarvakām asamanvitam // RKS_58.3 //</l>\n</lg>\n\n<lg>\n<l>yathāvat sarvalokānām uparyupari saṃsthitam /</l>\n<l>pātālāni tataḥ sapta pātālaṃ ca tatas tathā // RKS_58.4 //</l>\n</lg>\n\n<lg>\n<l>yāvat pramāṇaṃ paritaḥ paricchinnaṃ mahītalam /</l>\n<l>tāvat pramāṇaṃ tasyāḥ samudrās tāni caiva tu // RKS_58.5 //</l>\n</lg>\n\n<lg>\n<l>teṣāṃ pratyekam utsedhapramāṇaṃ parikīrtitam /</l>\n<l>yojanānāṃ sahasrāṇi daśārdhāni tatas tataḥ // RKS_58.6 //</l>\n</lg>\n\n<lg>\n<l>sahasrayojanotsedhas tasyābhyantaratas tathā /</l>\n<l>vivarāṇāṃ samastānāṃ sahasrāṇi nava smṛtam // RKS_58.7 //</l>\n</lg>\n\n<lg>\n<l>teṣāṃ ruciramāhātmyaṃ nāmatas tu mahītale /</l>\n<l>divyadivyopasampannaḥ śrīmaccāmīkaradyutiḥ // RKS_58.8 //</l>\n</lg>\n\n<lg>\n<l>nāgarājaḥ sadaivāste tasmin kṛtaniketanaḥ /</l>\n<l>ananto 'nantadhāmā ca mukundo nṛpaśaivalaḥ // RKS_58.9 //</l>\n</lg>\n\n<lg>\n<l>tato rasātalaṃ nāma śivasantoṣabhūmikam /</l>\n<l>vāsuker nāgarājasya tatra cāru mahāpuram // RKS_58.10 //</l>\n</lg>\n\n<lg>\n<l>pura ca suralomnas tu dānavādhipater mahat /</l>\n<l>suparṇasya ca daityānām aśeṣāṇāṃ mahātmanām // RKS_58.11 //</l>\n</lg>\n\n<lg>\n<l>tataḥ sutalanāmāsti śarkarāñcitabhūmikam /</l>\n<l>nāgādīnāṃ svastikānāṃ tatraiva vasatiḥ sadā // RKS_58.12 //</l>\n</lg>\n\n<lg>\n<l>dānavādhipatīnāṃ ca tatraiva nilayaḥ paraḥ /</l>\n<l>vairocanahiraṇyākhyaprabhṛtīnāṃ mahātmanām // RKS_58.13 //</l>\n</lg>\n\n<lg>\n<l>tataścātalam ityuktaṃ pātālānāṃ tasya tu vai /</l>\n<l>teṣām ūrdhvavastusarveṣāṃ mṛnmayaṃ ca talaṃ kṣiteḥ // RKS_58.14 //</l>\n</lg>\n\n<lg>\n<l>asurādhipates tāvat kālanemermahāpuram /</l>\n<l>cārucāmīkarābhāsaṃ vainateyasya cāparam // RKS_58.15 //</l>\n</lg>\n\n<lg>\n<l>tataś ca vitalaṃ nāma pātālaṃ raktabhūtalam /</l>\n<l>tasmin mahāntako nāma dānavendrakṛtālayaḥ // RKS_58.16 //</l>\n</lg>\n\n<lg>\n<l>tālako 'gnimukhas tasmin nalahrādaś ca dānavāḥ /</l>\n<l>nivasanti kṛtāgārās tathā prahlādavarcasaḥ // RKS_58.17 //</l>\n</lg>\n\n<lg>\n<l>pātālaṃ vitalaṃ nāma śuklaṃ kṣititalaṃ tataḥ /</l>\n<l>kambalāśvatarau nāgau sahitau tatra tiṣṭhataḥ // RKS_58.18 //</l>\n</lg>\n\n<lg>\n<l>mahājambhahayagrīvaprabhṛtīnāṃ mahātmanām /</l>\n<l>vārāṇasyasurendrāṇāṃ nivāsas tatrakalpitaḥ // RKS_58.19 //</l>\n</lg>\n\n<lg>\n<l>kṛṣṇaṃ kṣititalaṃ tasmāt pātālatalasaṃjñakam /</l>\n<l>śaṅkukarṇamahānādanamucīnāṃ niketanam // RKS_58.20 //</l>\n</lg>\n\n<lg>\n<l>pātālāt saptamād ūrdhvaṃ saptadvīpā mahī sthitā /</l>\n<l>samudraiḥ saptabhir yuktā parvataiḥ samalaṃkṛtā // RKS_58.21 //</l>\n</lg>\n\n<l>jambūdvīpaś ca tan madhye plakṣadvīpas tataḥ paraḥ // RKS_58.22 //</l>\n\n<lg>\n<l>krauñcadvīpaś ca parataḥ śākadvīpaś ca tadbahiḥ /</l>\n<l>parataḥ puṣkaradvīpaḥ saptamaḥ parikīrtitaḥ // RKS_58.23 //</l>\n</lg>\n\n<lg>\n<l>kṣārodakaś cekṣurasaḥ surodaś ca ghṛtodadhiḥ /</l>\n<l>dadhitoyaḥ kṣīrapūrṇaḥ svādūdaḥ saptamaḥ smṛtaḥ // RKS_58.24 //</l>\n</lg>\n\n<lg>\n<l>saptadvīpasamudrāṇāṃ dviguṇadviguṇāntaraḥ /</l>\n<l>pramāṇavistaro jñeyo niyutaḥ prathamaḥ smṛtaḥ // RKS_58.25 //</l>\n</lg>\n\n<lg>\n<l>himavān hemakūṭaś ca niṣadhaś ceti dakṣiṇe /</l>\n<l>nīlaś ca śvetaḥ śṛṅgaś ca meroruttarataḥ smṛtāḥ // RKS_58.26 //</l>\n</lg>\n\n<lg>\n<l>merur asti sthito madhye jambūdvīpasya bhārata /</l>\n<l>mālyavān pūrvato jñeyaḥ paścime gandhamādanaḥ // RKS_58.27 //</l>\n</lg>\n\n<lg>\n<l>ete parvatarājāno jambūdvīpe nava smṛtāḥ /</l>\n<l>plakṣadvīpādiṣu jñeyāḥ saptasaptaiva parvatāḥ // RKS_58.28 //</l>\n</lg>\n\n<lg>\n<l>puṣkaradvīpamadhye tu parvato valayākṛtiḥ /</l>\n<l>ekaḥ smṛtaḥ samantāc ca nāmato mānasaḥ smṛtaḥ // RKS_58.29 //</l>\n</lg>\n\n<lg>\n<l>vindhyo nāma mahābhāgo jambūdvīpe vyavasthitaḥ /</l>\n<l>yatraiṣā narmadādevī plavantī lokatāriṇī // RKS_58.30 //</l>\n</lg>\n\n<lg>\n<l>vindhyasya cānujo bhrātā sahyo dakṣiṇataḥ smṛtaḥ /</l>\n<l>urvī kūrmatalākārā kāñcanī parimaṇḍalā // RKS_58.31 //</l>\n</lg>\n\n<lg>\n<l>aṇureva tathā sā tu nirdiṣṭātividaḥ kṣitiḥ /</l>\n<l>tasyāḥ pramāṇaṃ nirdiṣṭaṃ daśayojanakoṭayaḥ // RKS_58.32 //</l>\n</lg>\n\n<lg>\n<l>lokāloka iti khyātas tasyāḥ prānte samantataḥ /</l>\n<l>sphīto hemamayaḥ śrīmān saralaḥ parimaṇḍalaḥ // RKS_58.33 //</l>\n</lg>\n\n<lg>\n<l>yojanānāṃ sahasrāṇi cārdhamasya vyavasthitam /</l>\n<l>tāvadeva ca vistīrṇaṃ tadardhe bhānurāhitaḥ // RKS_58.34 //</l>\n</lg>\n\n<lg>\n<l>prakāśayati sa jyotiḥ parabhāge nihanyate /</l>\n<l>lokāloka iti proktas tato 'sāvacalo mahān // RKS_58.35 //</l>\n</lg>\n\n<lg>\n<l>lokālokāvasāno 'yaṃ bhūrlokaḥ parikīrtitaḥ /</l>\n<l>gandharvayakṣarakṣobhiḥ piśācaiś ca niṣevitaḥ // RKS_58.36 //</l>\n</lg>\n\n<lg>\n<l>mānuṣaiḥ paśubhiś caiva mṛgapakṣisarīsṛpaiḥ /</l>\n<l>sthāvarairvividhākārair bhūtair etaiś ca ṣaḍvidhaiḥ // RKS_58.37 //</l>\n</lg>\n\n<lg>\n<l>bhūrlokaś ca bhuvarloko yāvad ādityamaṇḍalam /</l>\n<l>vasanti satataṃ rudrās satataṃ vaktrabhāskarāḥ // RKS_58.38 //</l>\n</lg>\n\n<lg>\n<l>ādityamaṇḍalādūrdhvaṃ smṛtā svarlokasaṃsthitiḥ /</l>\n<l>vimānakoṭayas tasminn aṣṭāviṃśatirāśayaḥ // RKS_58.39 //</l>\n</lg>\n\n<lg>\n<l>meḍhībhūto vimānānāṃ sarveṣām upari dhruvaḥ /</l>\n<l>niyutā anilaskandhāḥ saptāsminn antare sthitāḥ // RKS_58.40 //</l>\n</lg>\n\n<lg>\n<l>pṛthivyāḥ prathamaḥ skandhaḥ sthitaś cāmeghamaṇḍalam /</l>\n<l>āhavo nāma vai vāto vyūhānāṃ vyūhakṛt tathā // RKS_58.41 //</l>\n</lg>\n\n<lg>\n<l>dvitīyaḥ pravaho nāma nibaddhaḥ sūryamaṇḍale /</l>\n<l>tṛtīyaḥ saṃvaho māma suskandho 'sau pratiṣṭhitaḥ // RKS_58.42 //</l>\n</lg>\n\n<lg>\n<l>caturthaḥ sodvahaḥ skandhaḥ sthito nakṣatramaṇḍale /</l>\n<l>tato dvayor vinirdiṣṭā vimānodvahanakriyā // RKS_58.43 //</l>\n</lg>\n\n<lg>\n<l>yojanānāṃ dhruvaḥ koṭir maharlokaḥ samucchritaḥ /</l>\n<l>skandhaḥ parivaho nāma nibaddhaḥ saptamo dhruve // RKS_58.44 //</l>\n</lg>\n\n<lg>\n<l>annādīni karoty eṣa parvaṇām upari sthitaḥ /</l>\n<l>vinirvṛttaṃ vikārāṇām adhivāso mahātmanām // RKS_58.45 //</l>\n</lg>\n\n<lg>\n<l>tatrādhikāridevānām aṣṭāviṃśati koṭayaḥ /</l>\n<l>janāt svarlokam āgatya niyogāt padmajanmanaḥ // RKS_58.46 //</l>\n</lg>\n\n<lg>\n<l>sthitā manvantaraṃ tatra svavyāpārāvasāyinaḥ /</l>\n<l>āruhya ca maharlokam āgacchanti tataḥ punaḥ // RKS_58.47 //</l>\n</lg>\n\n<lg>\n<l>brahmaṇo divasaikena devāḥ svarge caturdaśa /</l>\n<l>krameṇa kṛtvā karmāṇi maharloke vasanti te // RKS_58.48 //</l>\n</lg>\n\n<lg>\n<l>koṭidvayaṃ maharlokāj janalokaḥ samucchritaḥ /</l>\n<l>sādhyānām asurās tatra vasanti sukhinaḥ sadā // RKS_58.49 //</l>\n</lg>\n\n<lg>\n<l>yojanānāṃ catuḥkoṭyaḥ janād apy ucchritaṃ tapaḥ /</l>\n<l>prajānāṃ patayas tatra sthitās tu brahmaṇaḥ sutāḥ // RKS_58.50 //</l>\n</lg>\n\n<lg>\n<l>satyalokas tapolokāt koṭiṣaṭkaṃ samucchritam /</l>\n<l>āste parivṛtas tatra devāsuragaṇair virāṭ // RKS_58.51 //</l>\n</lg>\n\n<lg>\n<l>brahmalokād viṣṇuloko dviguṇena samucchritaḥ /</l>\n<l>vistareṇa tadūrdhve ca divyalokaḥ samanvitaḥ // RKS_58.52 //</l>\n</lg>\n\n<lg>\n<l>viṣṇulokāc ca parataḥ śrīmac chivapuraṃ mahat /</l>\n<l>dvāviṃśat koṭivistīrṇaṃ tadūrdhve samupasthitam // RKS_58.53 //</l>\n</lg>\n\n<lg>\n<l>sūryāyutapratīkāśaṃ sarvakāmasamanvitam /</l>\n<l>anekāraṇyavinyāsaṃ svarganadyupaśobhitam // RKS_58.54 //</l>\n</lg>\n\n<lg>\n<l>sarvaratnānvitair divyais taptajāmbūnadaprabhaiḥ /</l>\n<l>sahasrakhaṇḍabhaumaiś ca sarvaśobhāsamanvitaiḥ // RKS_58.55 //</l>\n</lg>\n\n<lg>\n<l>vimānaiḥ sarvato vyāptaṃ candrair ivanabhastalam /</l>\n<l>apsarogaṇasaṃkīrṇaṃ sarvavidyādharānvitam // RKS_58.56 //</l>\n</lg>\n\n<lg>\n<l>nṛtyagītaravopetair aprameyaguṇānvitaiḥ /</l>\n<l>manojavair asaṃkhyātaiḥ parivārasamanvitaiḥ // RKS_58.57 //</l>\n</lg>\n\n<lg>\n<l>kvacid dolāgṛhair ramyaiḥ kiṅkiṇīr avakānvitaiḥ /</l>\n<l>udgatair ardhacandraiś ca ghaṇṭābharaṇabhūṣitaiḥ // RKS_58.58 //</l>\n</lg>\n\n<lg>\n<l>maṇimuktāvitānaiś ca maṇiratnacayaiḥ śubhaiḥ /</l>\n<l>sarvaratnārcitair dravyair muktādāmasuśobhanaiḥ // RKS_58.59 //</l>\n</lg>\n\n<lg>\n<l>mahāsiṃhāsanair divyaiḥ sarvaratnavibhūṣitaiḥ /</l>\n<l>kvacit puṇyagṛhair vyāptam asaṃkhyaguṇānvitaiḥ // RKS_58.60 //</l>\n</lg>\n\n<lg>\n<l>sadā puṣpaphalair vṛkṣaiḥ kvacid vyāptaṃ manoramaiḥ /</l>\n<l>puṣpodyānair mahāramyaiḥ śataśo 'tha sahasraśaḥ // RKS_58.61 //</l>\n</lg>\n\n<lg>\n<l>saptakalpavahā puṇyā tatraivāste saridvarā /</l>\n<l>tatkalāyāḥ sahasrāṃśo jambūdvīpe pradṛśyate // RKS_58.62 //</l>\n</lg>\n\n<lg>\n<l>avatīrṇā mahīpṛṣṭhe lokānugrahakāmyayā /</l>\n<l>sarvātmanā 'vatāraś ca gaṅgādisaritām iha // RKS_58.63 //</l>\n</lg>\n\n<lg>\n<l>amṛtasyandinībhiś ca nadībhir upaśobhitam /</l>\n<l>hemaratnāñcitā vāpyaḥ sopānaiḥ sphāṭikair yutāḥ // RKS_58.64 //</l>\n</lg>\n\n<lg>\n<l>sitaraktāsitaiḥ pītaiḥ sarojairyāḥ sugandhibhiḥ /</l>\n<l>pañcavarṇaiś ca gurubhiḥ śobhitāḥ kāñcanākulaiḥ // RKS_58.65 //</l>\n</lg>\n\n<lg>\n<l>mahāvikāśi saṃsnigdhaiḥ śrīmadbhiḥ pañcahastakaiḥ /</l>\n<l>daśa dvādaśahastaiś ca tathā viṃśatihastakaiḥ // RKS_58.66 //</l>\n</lg>\n\n<lg>\n<l>nālair marakataprakhyair manoharadalānvitaiḥ /</l>\n<l>pūrṇanīlotpalaiś cānyair dīrghikāś ca kvacit kvacit // RKS_58.67 //</l>\n</lg>\n\n<lg>\n<l>siṃhavyāghramukhair divyair gajavājimṛgānanaiḥ /</l>\n<l>gomukhaiś chāgavadanaiḥ kapipakṣimukhais tathā // RKS_58.68 //</l>\n</lg>\n\n<lg>\n<l>ekavaktrair mahāvaktrair bahuvaktrair avaktrakaiḥ /</l>\n<l>ekapādais tripādaiś ca bahupādair apādakaiḥ // RKS_58.69 //</l>\n</lg>\n\n<lg>\n<l>vāmanair jaṭilair muṇḍair dīrghagrīvair mahodaraiḥ /</l>\n<l>mahākāyair mahānāsair mahākarṇair akarṇakaiḥ // RKS_58.70 //</l>\n</lg>\n\n<lg>\n<l>nānārūpākṛtidharair nānābharaṇabhūṣitaiḥ /</l>\n<l>nānāveṣadharair divyaiḥ kāmarūpair mahābalaiḥ // RKS_58.71 //</l>\n</lg>\n\n<lg>\n<l>nānāprabhāvasaṃyuktair nānāśāstraviśāradaiḥ /</l>\n<l>asaṃkhyā jātayaś cānyā nivasanti tathā vidhāḥ // RKS_58.72 //</l>\n</lg>\n\n<lg>\n<l>kubjāvāmanakādīrghā varadehā varānanāḥ /</l>\n<l>muṇḍāś ca vikaṭā nīcā hrasvadīrghaś ca tādṛśāḥ // RKS_58.73 //</l>\n</lg>\n\n<lg>\n<l>lambodarā hrasvabhujā vinatā hrasvajānukāḥ /</l>\n<l>mṛgendravadanāś cānyā gajavājimukhās tathā // RKS_58.74 //</l>\n</lg>\n\n<lg>\n<l>hrasvakuñcitakeśāś ca sundarapriyadarśanāḥ /</l>\n<l>pañcāśatkoṭayas tatra śivasya paricārikāḥ // RKS_58.75 //</l>\n</lg>\n\n<lg>\n<l>maṇimāṇikyageheṣu ramante tā bahiḥ kvacit /</l>\n<l>tatra geheṣu yad dvārisahasraśatabhūmiṣu // RKS_58.76 //</l>\n</lg>\n\n<lg>\n<l>vicitrabhūmayas tatra vajravaidūryabhūṣitāḥ /</l>\n<l>iti sarvaguṇopetaiḥ strīsahasrair varānanaiḥ // RKS_58.77 //</l>\n</lg>\n\n<lg>\n<l>asaṃkhyātaiḥ puraṃ vyāptam īśvarasya samantataḥ /</l>\n<l>tan madhye sarvatobhadraṃ divyamāyatanaṃ mahat // RKS_58.78 //</l>\n</lg>\n\n<lg>\n<l>śuddhasphaṭikasaṃkāśaṃ sthānam ādyam umāpateḥ /</l>\n<l>tatrāste bhagavān somaḥ pūjyamāno gaṇeśvaraiḥ // RKS_58.79 //</l>\n</lg>\n\n<lg>\n<l>siddhaiḥ svasthānasaṃprāptair brahmaviṣṇvādibhis tathā /</l>\n<l>dharmas tatra sthitaḥ śrīmānīśvarāyatane 'nagha // RKS_58.80 //</l>\n</lg>\n\n<lg>\n<l>yatra vīravṛṣaḥ tatra nityaṃ gomātaraḥ sthitāḥ /</l>\n<l>tatra sā narmadādevī pūjyamānā surāsuraiḥ // RKS_58.81 //</l>\n</lg>\n\n<lg>\n<l>tenodakena tṛpyanti govatsāḥ sarvadevatāḥ /</l>\n<l>brahmāviṣṇuḥ sureśāna umayā sahito 'nagha // RKS_58.82 //</l>\n</lg>\n\n<lg>\n<l>surāś ca ṛṣayo bhūtāḥ pitaro mātaras tathā /</l>\n<l>sa lokaḥ śivaloko 'tra narmadāloka eva ca // RKS_58.83 //</l>\n</lg>\n\n<lg>\n<l>ye guṇā rudralokasya golokasya tathaiva ca /</l>\n<l>nandā bhadrā subhadrā ca suśīlā surabhis tathā // RKS_58.84 //</l>\n</lg>\n\n<lg>\n<l>iti gomātaraḥ pañca śivalokavinirgatāḥ /</l>\n<l>ṣaṣṭhī tu narmadādevī lokānugrahakāmyayā // RKS_58.85 //</l>\n</lg>\n\n<lg>\n<l>etāḥ sarvā jagatsarvaṃ sarvalokasya mātaraḥ /</l>\n<l>tarpayanti mahārāja nityam atrātmikair guṇaiḥ // RKS_58.86 //</l>\n</lg>\n\n<lg>\n<l>kāraṇāc ca śivasthānād īśvarecchāvaśā 'nugā /</l>\n<l>oṃkārāt sarvalokānām imaṃ lokaṃ samāśritāḥ // RKS_58.87 //</l>\n</lg>\n\n<lg>\n<l>tṛṇāni khādanti caranty araṇye pibanti toyāni sunirmalāni /</l>\n<l>dugdhaṃ prayacchanti punanti dehaṃ gāvo yato jīvati jīvalokaḥ // RKS_58.88 //</l>\n</lg>\n\n<lg>\n<l>kutas teṣāṃ hi pāpāni yeṣāṃ gṛhamalaṃkṛtam /</l>\n<l>satataṃ bālavatsābhir gobhiḥ strībhiriva svayam // RKS_58.89 //</l>\n</lg>\n\n<lg>\n<l>ye smaranti sadoṃkāraṃ narmadāṃ ca śivātmanā /</l>\n<l>na teṣāṃ punarāvṛttirghore saṃsārasāgare // RKS_58.90 //</l>\n</lg>\n\n<lg>\n<l>ye kurvanti parāṃ bhaktiṃ tṛṇatoyapradānataḥ /</l>\n<l>prasādāt tu gavāṃ tāsāṃ śivalokaṃ vrajanti te // RKS_58.91 //</l>\n</lg>\n\n<lg>\n<l>etāḥ sadānukūlena mātaraḥ sarvakāmadāḥ /</l>\n<l>ye rakṣanti śubhā gāś ca śivalokaṃ vrajanti te // RKS_58.92 //</l>\n</lg>\n\n<lg>\n<l>ye 'rcayanti śivaṃ bhaktyā sadvidhānaiḥ samāhitāḥ /</l>\n<l>te vindanti mahābhogān puraṃ yānti śivasya vai // RKS_58.93 //</l>\n</lg>\n\n<lg>\n<l>ye śivāśrayatīrthāni śraddhayā yānti mānavāḥ /</l>\n<l>kalpagāṃ ca viśeṣeṇa śailaṃ cāmarakaṇṭakam // RKS_58.94 //</l>\n</lg>\n\n<lg>\n<l>te krīḍanti mahābhogair brahmaviṣṇuśivālaye /</l>\n<l>payo 'mṛtaṃ ghṛtaṃ kṣīraṃ madhudadhyādikaṃ tu yat // RKS_58.95 //</l>\n</lg>\n\n<lg>\n<l>na paśyati mahābhāga kalpagāyāṃ vimohitaḥ /</l>\n<l>etatte kathitaṃ rājan revāvataraṇaṃ śubham // RKS_58.96 //</l>\n</lg>\n\n<p>asyākhyānena bhagavān /#\nprīyatāṃ me śivaḥ svayam // RKS_58.97 //#</p>\n\n<p>iti śrīskandapurāṇe revākhaṇḍe śivalokavarṇano nāmāṣṭapañcāśattamo 'dhyāyaḥ ||</p>\n\n<p>RKS adhyāya 59</p>\n\n<lg>\n<l>yudhiṣṭhira uvāca:</l>\n<l>dānadharmavidhānaṃ ca śrotum icchāmi kalpaga /</l>\n<l>daridrā bhikṣavo vāpi kathaṃ yānti śivālayam // RKS_59.1 //</l>\n</lg>\n\n<lg>\n<l>vidhinā kena dānena mucyate duṣkṛtaṃ tathā /</l>\n<l>lokānāṃ ca hitārthāya kathayasva mahāmune // RKS_59.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu rājan yathā nyāyaṃ kathayāmi tavānagha /</l>\n<l>puṣkaraṃ bilvapatraṃ ca kuśāstoyaṃ ca nārmadam // RKS_59.3 //</l>\n</lg>\n\n<lg>\n<l>svayambhūr bhagavān āha sāmānyaṃ dharmakāraṇam /</l>\n<l>śraddhāpūtāḥ sarvadharmāḥ purāṇaṃ śrutayas tathā // RKS_59.4 //</l>\n</lg>\n\n<lg>\n<l>tasyopadeśadharmeṇa narā yānti triviṣṭapam /</l>\n<l>yas tūlapūrṇavistīrṇaṃ raktavastraṃ sasūtrakam // RKS_59.5 //</l>\n</lg>\n\n<lg>\n<l>vyāghracarmakṛtaṃ vāpi navavastrāvaguṇṭhitam /</l>\n<l>kṛṣṇājinopavītaṃ ca puṇyadhūpādhivāsitam // RKS_59.6 //</l>\n</lg>\n\n<lg>\n<l>śivadhyānābhiyuktāya śraddhayā vinivedayet /</l>\n<l>tat tūlavastratantūnāṃ romasaṃkhyāsti yāvatī // RKS_59.7 //</l>\n</lg>\n\n<lg>\n<l>tāvad varṣasahasrāṇi śivaloke mahīyate /</l>\n<l>modate sarvalokeṣu bhuktvā bhogān anekaśaḥ // RKS_59.8 //</l>\n</lg>\n\n<lg>\n<l>punaś ca kṣitimāsādya siṃhāsanapatir bhavet /</l>\n<l>tṛṇavalkalaparṇāni śayyā prāvaraṇādikam // RKS_59.9 //</l>\n</lg>\n\n<lg>\n<l>dattvā tadarthine bhūmau śivaloke mahīyate /</l>\n<l>śivamuddiśya naivedyaṃ yo dadyāc chivadarśine // RKS_59.10 //</l>\n</lg>\n\n<lg>\n<l>śākaṃ mūlaṃ phalaṃ vāpi tasya puṇyaphalaṃ śṛṇu /</l>\n<l>yāvat syāt taṇḍulādīnāṃ saṃkhyāphaladaleṣu ca // RKS_59.11 //</l>\n</lg>\n\n<lg>\n<l>tāvad varṣasahasrāṇi śivaloke mahīyate /</l>\n<l>bhikṣāṃ savyañjanāṃ dattvā śivabhaktāya bhaktitaḥ // RKS_59.12 //</l>\n</lg>\n\n<lg>\n<l>varṣalakṣaṃ mahābhāga śivaloke mahīyate /</l>\n<l>dadhibhaktaṃ susampūrṇaṃ bhikṣāpātraṃ suśobhanam // RKS_59.13 //</l>\n</lg>\n\n<lg>\n<l>dadyād yaḥ śivabhaktāya tasya puṇyaphalaṃ śṛṇu /</l>\n<l>varṣakoṭisamaṃ divyaṃ mahābhogaiḥ samanvitam // RKS_59.14 //</l>\n</lg>\n\n<lg>\n<l>sthitvā śivapure divye tasyānte ca mahīpatiḥ /</l>\n<l>suśītalena toyena śivabhaktaṃ sitāyujā // RKS_59.15 //</l>\n</lg>\n\n<lg>\n<l>tarpayitvā śambhuloke varṣalakṣaṃ ca modate /</l>\n<l>kalaśaṃ śarkaropetaṃ vastrapūtāmbupūritam // RKS_59.16 //</l>\n</lg>\n\n<lg>\n<l>dadyād yaḥ śivabhaktāya tasya puṇyaphalaṃ śṛṇu /</l>\n<l>śuddhasphaṭikasaṃkāśaṃ vimānaṃ sarvakāmikam // RKS_59.17 //</l>\n</lg>\n\n<lg>\n<l>saṃprāpya śivaloke tu varṣakoṭiṃ sa modate /</l>\n<l>palāśaparṇaiḥ patrair vā yaḥ kuryāt puṭakāni tu // RKS_59.18 //</l>\n</lg>\n\n<lg>\n<l>pradadyācchivayogibhyas tāmrapātraprado hi saḥ /</l>\n<l>yas tāmrapātraṃ sukṛtaṃ pradadyāc chivayogine // RKS_59.19 //</l>\n</lg>\n\n<lg>\n<l>koṭiṣaṭ kaṃ sa kalpānāṃ śivaloke mahīyate /</l>\n<l>śūlaṃ vahati yaḥ pāṇau śaktiṃ pṛṣṭhe kamaṇḍalum // RKS_59.20 //</l>\n</lg>\n\n<lg>\n<l>taṃ bhojayitvā yatnena śivalokam avāpnuyāt /</l>\n<l>bhojayec ca yathā śaktyā yaḥ śivavratacāriṇam // RKS_59.21 //</l>\n</lg>\n\n<lg>\n<l>bhogaiḥ sa krīḍati śreṣṭhaiḥ śivaloke vyavasthitaḥ /</l>\n<l>yaḥ śivāśramadharmaṃ ca gṛhasthaṃ bhojayed budhaḥ // RKS_59.22 //</l>\n</lg>\n\n<lg>\n<l>vipulaiḥ sa mahābhogaiḥ śivaloke mahīyate /</l>\n<l>śivāśramavratasthaṃ yaḥ kandādyair bhojayet naraḥ // RKS_59.23 //</l>\n</lg>\n\n<lg>\n<l>sa divyānāpnuyād bhogān īśvarasya pure sthitaḥ /</l>\n<l>evaṃ pāśupataṃ bhaktaṃ bhojayitvā praṇamya ca // RKS_59.24 //</l>\n</lg>\n\n<lg>\n<l>nānāvidhair mahābhogaiḥ śivaloke mahīyate /</l>\n<l>mahāvratadharāyaiva bhikṣāṃ yaḥ pratipādayet // RKS_59.25 //</l>\n</lg>\n\n<lg>\n<l>sa divyaiḥ śobhanair bhogaiḥ śivaloke mahīyate /</l>\n<l>sayamaniyam ācāraṃ śivabhaktiparaṃ naram // RKS_59.26 //</l>\n</lg>\n\n<lg>\n<l>bhojayitvā yathāśaktyā śivaloke mahīyate /</l>\n<l>jñānayogabahiḥsthā ye lokasāmānyadharmiṇaḥ // RKS_59.27 //</l>\n</lg>\n\n<lg>\n<l>pūjayanti śivaṃ bhaktyā śivalokaṃ vrajanti te /</l>\n<l>anāśikenāpi karīṣavahṇinā payaḥ pradānena tapobhir ugraiḥ // RKS_59.28 //</l>\n</lg>\n\n<lg>\n<l>prayānti yajñaiś ca na tāṃ gatiṃ narā /</l>\n<l>nīco 'pi yāṃ yāti hi rudrabhaktaḥ // RKS_59.29 //</l>\n</lg>\n\n<lg>\n<l>yathā revājalasparśāl labhante sadgatiṃ narāḥ /</l>\n<l>na tathā yajñadānādyair upāyair bharatarṣabha // RKS_59.30 //</l>\n</lg>\n\n<lg>\n<l>ity eṣa śivalokas tu prasaṅgāt samudāhṛtaḥ /</l>\n<l>golokaḥ kalpagālokaḥ śivabhaktaiḥ samanvitaḥ // RKS_59.31 //</l>\n</lg>\n\n<lg>\n<l>jñānayogena ye śāntā japanti paramaṃ śivam /</l>\n<l>te sarvaduḥkhanirmuktā bhavanti sukhinaḥ sadā // RKS_59.32 //</l>\n</lg>\n\n<lg>\n<l>śivalokaś ca vijñeyo maṇḍalāvaraṇātmakaḥ /</l>\n<l>pañcabhūtānyahaṃkāraḥ sattvaṃ prakṛtiraṣṭamī // RKS_59.33 //</l>\n</lg>\n\n<lg>\n<l>īdṛśānāṃ tu nāgānāṃ koṭyo jñeyāḥ sahasraśaḥ /</l>\n<l>sarvāṅgatvāt pradhānasya tiryagūrdhvamadhaḥ sthitam // RKS_59.34 //</l>\n</lg>\n\n<lg>\n<l>viṣṇulokāt paraṃ sthānaṃ kumārasya mahātmanaḥ /</l>\n<l>svacchamauktikasaṃkāśaṃ paramā śrīsamanvitam // RKS_59.35 //</l>\n</lg>\n\n<lg>\n<l>skandalokāt paraṃ sthānam umādevyāḥ prakīrtitam /</l>\n<l>taptacāmīkaraprakhyam aśeṣaguṇasaṃyutam // RKS_59.36 //</l>\n</lg>\n\n<lg>\n<l>umāsthānāt paraṃ caiva harasthānaṃ taduttamam /</l>\n<l>sūryakoṭipratīkāśaṃ sarvakām asamanvitam // RKS_59.37 //</l>\n</lg>\n\n<lg>\n<l>gaṇair adhyuṣitaṃ sarvair asaṃkhyair yogatatparaiḥ /</l>\n<l>hiraṇyagarbhakūrmādyair vasurudradivākaraiḥ // RKS_59.38 //</l>\n</lg>\n\n<lg>\n<l>stūyate bhagavān nityaṃ tasyānti pratikāṅkṣibhiḥ /</l>\n<l>jñānadhyānaparaiḥ śāntair bhikṣāhārair jitendriyaiḥ // RKS_59.39 //</l>\n</lg>\n\n<lg>\n<l>prāpyaṃ taiś ca paraṃ sthānaṃ sūryāyutasamaprabham /</l>\n<l>tatsatkarmakarair nityaṃ brāhmaṇair dagdhakalmaṣaiḥ // RKS_59.40 //</l>\n</lg>\n\n<lg>\n<l>vasanti yadṛtaṃ siddhāśayās tu kleśavarjitāḥ /</l>\n<l>narmadā sevyamānāś ca labhante tatpadaṃ narāḥ // RKS_59.41 //</l>\n</lg>\n\n<lg>\n<l>etat te kathitaṃ pārtha yathoddiṣṭaṃ tu śambhunā /</l>\n<l>yan mayā kathitaṃ dānaṃ narmadātīram āśritam // RKS_59.42 //</l>\n</lg>\n\n<lg>\n<l>gacchanti ye 'nyat tīrthaṃ tu sahasrāṃśo viśiṣyate /</l>\n<l>sarvajñāḥ sarvagāḥ śuddhāḥ paripūrṇā bhavanti te // RKS_59.43 //</l>\n</lg>\n\n<lg>\n<l>śuddhakarmakarā ye tu paramaiśvaryasaṃyutāḥ /</l>\n<l>sadehāś ca videhāś ca bhavanti svecchayā punaḥ // RKS_59.44 //</l>\n</lg>\n\n<lg>\n<l>iti nityaṃ viśuddhaṃ ca sthānam ādyam umāpateḥ /</l>\n<l>divyaṃ śrīkaṇṭhanāthasya jagadbhartuḥ samaṃsthitam // RKS_59.45 //</l>\n</lg>\n\n<lg>\n<l>sthānaṃ navakamity evaṃ nirgatā yatra kalpagā /</l>\n<l>paramāṣṭaguṇaiśvaryanityam akṣayam avyayam // RKS_59.46 //</l>\n</lg>\n\n<lg>\n<l>śaśvadgurupraṇītena dhyānayogena ye narāḥ /</l>\n<l>dhyāyanti devatāṃ nityaṃ te siddhā yānti tatpadam // RKS_59.47 //</l>\n</lg>\n\n<lg>\n<l>ye 'bhyasanti śivajñānaṃ narmadātīram āśritāḥ /</l>\n<l>kāmatṛṣṇāvinirmuktās te 'pi yānti ca tatpuram // RKS_59.48 //</l>\n</lg>\n\n<lg>\n<l>apy ekadivasaṃ yāvac chivadhyānaparāyaṇaḥ /</l>\n<l>śivadharmaparas tasya dharmasyānto na vidyate // RKS_59.49 //</l>\n</lg>\n\n<lg>\n<l>yogadharmasu sāratvādabhedyaṃ pāpamudgaraiḥ /</l>\n<l>vajrataṇḍulavaj jñeyaṃ tasmāt tasya phalaṃ mahat // RKS_59.50 //</l>\n</lg>\n\n<lg>\n<l>dehāntenaiva dharmeṇa sthānamādyaṃ śivālayam /</l>\n<l>yatrāste vipulair bhogaiḥ krīḍan kalpāyutaṃ naraḥ // RKS_59.51 //</l>\n</lg>\n\n<lg>\n<l>tataḥ kalpāyutasyānte sthānaṃ kaumāram āpnuyāt /</l>\n<l>tatrārdhasammitaṃ kālaṃ sa krīḍan sasukhaṃ vaset // RKS_59.52 //</l>\n</lg>\n\n<lg>\n<l>tadante viṣṇulokaṃ ca saṃprāpya vasate punaḥ /</l>\n<l>brahmalokaṃ gataś cānte tatrāpi vasate naraḥ // RKS_59.53 //</l>\n</lg>\n\n<lg>\n<l>brahmalokaparibhraṣṭo vasec chivapure sukham /</l>\n<l>tat tasmād brahmaviṣṇvādyāṃl lokān prāpnoty anukramāt // RKS_59.54 //</l>\n</lg>\n\n<lg>\n<l>ity evaṃ sarvalokeṣu ramitvā kramaśas tataḥ /</l>\n<l>manuṣyalokam āsādya śivaṃ revāṃ samāśrayet // RKS_59.55 //</l>\n</lg>\n\n<lg>\n<l>mayā te kathitā 'nyatra yāni dānāni bhārata /</l>\n<l>tāni sarve praśaṃsanti parvate 'marakaṇṭake // RKS_59.56 //</l>\n</lg>\n\n<p>iti śrīskandapurāṇe revākhaṇḍe narmadāmāhātmye śivamahimānuvarṇano nāmaikonaṣaṣṭitamo 'dhyāyaḥ ||</p>\n\n<p>RKS adhyāya 60</p>\n\n<lg>\n<l>mārkaṇḍeya uvāca:</l>\n<l>vaiṣṇavaṃ dānadharmaṃ ca kathyamānaṃ nibodha me /</l>\n<l>viṣṇuyogaṃ samabhyasya sarvakleśāpanuttaye // RKS_60.1 //</l>\n</lg>\n\n<lg>\n<l>viṣṇuṃ sampūjya vidhinā ghṛtasnānādibhiḥ stavaiḥ /</l>\n<l>dvādaśyāṃ viṣṇum uddiśya dadyād ekāṃ payasvinīm // RKS_60.2 //</l>\n</lg>\n\n<lg>\n<l>narmadātīram āsādya tasya puṇyaphalaṃ śṛṇu /</l>\n<l>pūjyate dharmarājena yathā viṣṇus tathaiva saḥ // RKS_60.3 //</l>\n</lg>\n\n<lg>\n<l>śaivānāṃ vaiṣṇavānāṃ ca sahasram bhojayet tu yaḥ /</l>\n<l>garbhiṇī dhenusaṃmiśraṃ vṛṣabhair daśabhiryutam // RKS_60.4 //</l>\n</lg>\n\n<lg>\n<l>arcitaṃ gandhapuṣpādyair hemavastrair alaṃkṛtam /</l>\n<l>pradakṣiṇam upākramya mantrarājaṃ ca bhaktitaḥ // RKS_60.5 //</l>\n</lg>\n\n<lg>\n<l>oṃ namo bhagavate vāsudevayeti samuccaran /</l>\n<l>vedavidbhiḥ samākīrṇaṃ viṣṇor ārādhanaiḥ śubhaiḥ // RKS_60.6 //</l>\n</lg>\n\n<lg>\n<l>narmadātoyam āsādya dīpamālāṃ prabodhayet /</l>\n<l>gāvo mamāgrato nityaṃ gāvaḥ pṛṣṭhata eva ca // RKS_60.7 //</l>\n</lg>\n\n<lg>\n<l>gāvo me hṛdaye vāpi gavāṃ madhye vasāmy aham /</l>\n<l>imaṃ mantraṃ samutthāya japed āsāṃ puro gavām // RKS_60.8 //</l>\n</lg>\n\n<lg>\n<l>gandhato yākṣatair miśrair gṛhītvā tāmrabhājanam /</l>\n<l>śṛṅgapuccha jalasnātaḥ śuklavastrasamanvitaḥ // RKS_60.9 //</l>\n</lg>\n\n<lg>\n<l>narmadāsnānapānena gavāṃ pucchāmbhasā tathā /</l>\n<l>sarvakalmaṣanirmuktaḥ susiddhaḥ suciravrataḥ // RKS_60.10 //</l>\n</lg>\n\n<lg>\n<l>snāpayitvā gatas tatra sa vipro narmadātaṭe /</l>\n<l>paurṇamāsyāṃ pūrṇacandre rāhusomasamāgame // RKS_60.11 //</l>\n</lg>\n\n<lg>\n<l>taireva sārddhaṃ viprendraiḥ saṃprapūjya hariṃ smaret /</l>\n<l>bhṛtyaputrakalatrād yair yuktaḥ svajanabāndhavaiḥ // RKS_60.12 //</l>\n</lg>\n\n<lg>\n<l>nivedayet tu kṛṣṇāya mantreṇa śraddhayānvitaḥ /</l>\n<l>śrāddhe dāne ca home ca vivāhe maṅgale tathā // RKS_60.13 //</l>\n</lg>\n\n<lg>\n<l>gomātaraḥ sthitā nityaṃ viṣṇuloke śivātmikāḥ /</l>\n<l>śivāyaitā mayā dattā viṣṇave ca mahātmane // RKS_60.14 //</l>\n</lg>\n\n<lg>\n<l>evaṃ viprāya yo dadyād yajñārthaṃ samalaṃkṛtāḥ /</l>\n<l>evaṃ nivedya puruṣo gosahasraphalaṃ labhet // RKS_60.15 //</l>\n</lg>\n\n<lg>\n<l>kulāni triṃśaduttārya narakād bhṛtyabāndhavān /</l>\n<l>sthāpayed vaiṣṇave loke śivasya ca mahātmanaḥ // RKS_60.16 //</l>\n</lg>\n\n<lg>\n<l>sarvajñaḥ paripūrṇaś ca viśuddhaḥ sarvagaḥ prabhuḥ /</l>\n<l>saṃsārasāgarān mukto haritulyaḥ prajāyate // RKS_60.17 //</l>\n</lg>\n\n<lg>\n<l>anenaiva vidhānena gṛhasthāḥ prāpnuyur divam /</l>\n<l>vināpi jñānayogena gosahasrapradānataḥ // RKS_60.18 //</l>\n</lg>\n\n<lg>\n<l>brāhmaṇaḥ kṣatriyo vāpi śūdro 'thāpi ca bhaktitaḥ /</l>\n<l>narmadākapilāyoge yathā vibhavavistaraiḥ // RKS_60.19 //</l>\n</lg>\n\n<lg>\n<l>brāhmaṇāya daridrāya dīkṣitāyopaśobhine /</l>\n<l>candrasūryoparāge tu vyatīpāte ca saṃkrame // RKS_60.20 //</l>\n</lg>\n\n<lg>\n<l>ṣaḍaśīti mukhe dadyād amāsomasamāgame /</l>\n<l>kārttikyā vā yugādau vā puṇye vāhani bhārata // RKS_60.21 //</l>\n</lg>\n\n<lg>\n<l>yaddhi gāyanti pitaro gāthām etāṃ narādhipa /</l>\n<l>api syāt sa kule 'smākaṃ putraḥ paramadhārmikaḥ // RKS_60.22 //</l>\n</lg>\n\n<lg>\n<l>narmadākapilāyoge koṭitīrthe ca muktide /</l>\n<l>narakād uddhared asmān dattvā gā yas tu saṃyutāḥ // RKS_60.23 //</l>\n</lg>\n\n<lg>\n<l>daśavarṣasahasrāṇi loke krīḍati vaiṣṇave /</l>\n<l>tasmāt tvam api rājendra gosahasraprado bhava // RKS_60.24 //</l>\n</lg>\n\n<lg>\n<l>devavad divi modante yena te pitaraḥ sadā /</l>\n<l>kathayāmi tavāthāhamitihāsaṃ purātanam // RKS_60.25 //</l>\n</lg>\n\n<lg>\n<l>yuvanāśvaḥ purā rājā cakravartī mahāyaśāḥ /</l>\n<l>śakrāc chatagaṇaṃ puṇyaṃ prajāpālanatatparaḥ // RKS_60.26 //</l>\n</lg>\n\n<lg>\n<l>ayodhyānagarī yasya brahmalokasamaprabhā /</l>\n<l>tasyā kṛtayuge cādau sarvadharmaparāyaṇaḥ // RKS_60.27 //</l>\n</lg>\n\n<lg>\n<l>bṛhaspatibrahmasamaṃ vaśiṣṭhaṃ svapurohitam /</l>\n<l>abhivādya yathānyāyam uvāca munisattamam // RKS_60.28 //</l>\n</lg>\n\n<lg>\n<l>kasmin sthāne yajed yajñaṃ tīrthe deśe surālaye /</l>\n<l>vaśiṣṭhapramukhāḥ sarve munayaś cedam abruvan // RKS_60.29 //</l>\n</lg>\n\n<lg>\n<l>pṛthivyāṃ naimiṣaṃ tīrthaṃ sarvatīrthamayaṃ śubham /</l>\n<l>saphalo hayamedhas tu koṭikoṭigaṇottaraḥ // RKS_60.30 //</l>\n</lg>\n\n<lg>\n<l>purāṇe kīrtitaṃ rājan matsyarūpeṇa viṣṇunā /</l>\n<l>sūryeṇa kīrtitaṃ rājan manuputrāya cātmanaḥ // RKS_60.31 //</l>\n</lg>\n\n<lg>\n<l>sarveṣāṃ tu purāṇānāṃ purāṇaṃ matsyakīrtitam /</l>\n<l>vedāścaiva purā naṣṭā matsyarūpeṇa coddhṛtāḥ // RKS_60.32 //</l>\n</lg>\n\n<lg>\n<l>vedahīnāś ca vartante dvijā vai yajñakarmasu /</l>\n<l>evaṃ vidhaṃ tu tat tīrthaṃ yuvanāśva tavoditam // RKS_60.33 //</l>\n</lg>\n\n<lg>\n<l>evaṃ śrutvā tato vākyaṃ vaśiṣṭhasya purodhasaḥ /</l>\n<l>ādideśa tato 'mātyān dharmiṣṭhān satyavādinaḥ // RKS_60.34 //</l>\n</lg>\n\n<lg>\n<l>yajñopaskaram ādāya samāgacchata satvaram /</l>\n<l>ghoṣaṇā kriyatāṃ rāṣṭre daṇḍahastaiś ca kiṅkaraiḥ // RKS_60.35 //</l>\n</lg>\n\n<lg>\n<l>āhūtās tu tato devā nṛpater yajñakarmaṇi /</l>\n<l>brahmā viṣṇuḥ sureśaś ca skando vaiśravaṇas tathā // RKS_60.36 //</l>\n</lg>\n\n<lg>\n<l>śambhuś caiva viśeṣeṇa surāsuranamaskṛtaḥ /</l>\n<l>dhenūnāṃ daśalakṣāṇi hemaratnānvitāni ca // RKS_60.37 //</l>\n</lg>\n\n<lg>\n<l>lakṣamekaṃ hayānāṃ ca dantinām ayutatrayam /</l>\n<l>maṇimāṇikyamuktāś ca hiraṇyaṃ cāpy anantakam // RKS_60.38 //</l>\n</lg>\n\n<lg>\n<l>nānāvidhāni dravyāṇi bhakṣyabhojyamalaṃkṛtam /</l>\n<l>yajñadravyaṃ ca yac cānyat tat sarvasahito nṛpaḥ // RKS_60.39 //</l>\n</lg>\n\n<lg>\n<l>nānāsahasrayānais tu nānādeśagatair nṛpaiḥ /</l>\n<l>nānāvādyasahasrais tu nānāgītair manoharaiḥ // RKS_60.40 //</l>\n</lg>\n\n<lg>\n<l>vedaghoṣeṇa mahatā divaṃ bhūmiṃ vinādayan /</l>\n<l>viveśa naimiṣaṃ tīrthaṃ yatra devo maheśvaraḥ // RKS_60.41 //</l>\n</lg>\n\n<lg>\n<l>hariṃ sadyaḥ prabhuṃ dṛṣṭvā mucyate yatra kilbiṣāt /</l>\n<l>svargasopānam etat tu pratyakṣaṃ devalokavat // RKS_60.42 //</l>\n</lg>\n\n<lg>\n<l>tatra snātvā 'bhyarcya hariṃ haraṃ svargam avāpnuyāt /</l>\n<l>kīrtanān naimiṣasyāsya naro dahati tatkṣaṇāt // RKS_60.43 //</l>\n</lg>\n\n<lg>\n<l>anekabhāvikaṃ ghoraṃ tūlarāśim ivānalaḥ /</l>\n<l>dīkṣitā brāhmaṇā devāḥ kutaścit tu samāgatāḥ // RKS_60.44 //</l>\n</lg>\n\n<lg>\n<l>ārtānām ayutaṃ tebhyo dadau devāya cānagha /</l>\n<l>sahasram ekaṃ nṛpatirbhūṣaṇānāṃ ca bhārata // RKS_60.45 //</l>\n</lg>\n\n<lg>\n<l>oṃ namaḥ śaṅkarāyeti mādhavāyeti cottamaḥ /</l>\n<l>jaladarbhau samādāya pātre rājā hiraṇmaye // RKS_60.46 //</l>\n</lg>\n\n<lg>\n<l>evaṃ saṃkalpya rājendra yajñavāṭam akārayat /</l>\n<l>daśayojanaparyantaṃ yajñayūpāś ca hemajān // RKS_60.47 //</l>\n</lg>\n\n<lg>\n<l>tato nirvartito yajño vaśiṣṭhapramukhair dvijaiḥ /</l>\n<l>muditā devatāḥ sarvā divyayānasamāśritāḥ // RKS_60.48 //</l>\n</lg>\n\n<lg>\n<l>jayaśabdaṃ pracakrus tā rājā nānyo bhavatsamaḥ /</l>\n<l>nānyo mama samaḥ kaścid ityahaṃkāravān nṛpaḥ // RKS_60.49 //</l>\n</lg>\n\n<lg>\n<l>yāvad yānaṃ samāruhya sāntaḥpuraparicchadaḥ /</l>\n<l>niḥsṛto naimiṣāraṇyāt tāvat paśyati vānaram // RKS_60.50 //</l>\n</lg>\n\n<lg>\n<l>tiṣṭha tiṣṭhety uvācātha śṛṇu rājan vaco mama /</l>\n<l>kiṃ te yajñavidhānena devatādānakarmaṇi // RKS_60.51 //</l>\n</lg>\n\n<lg>\n<l>ahaṃkāravimūḍhātmā kartāham iti manyase /</l>\n<l>purāmareśvare yajñe satyadharmasya bhūpateḥ // RKS_60.52 //</l>\n</lg>\n\n<lg>\n<l>varjayitvā mukham me 'bhūt kaṇṭhādho hemavarṇakam /</l>\n<l>ye gatāḥ śiśavas teṣāṃ sarvāṅgāś ca hiraṇmayāḥ // RKS_60.53 //</l>\n</lg>\n\n<lg>\n<l>kapilā narmadāyoge yajñatoyapravāhataḥ /</l>\n<l>snānāvagāhanāt pānāl loḍanāt kardame tathā // RKS_60.54 //</l>\n</lg>\n\n<lg>\n<l>gandharvalokaṃ samprāpto bhūtagrāmaś caturvidhaḥ /</l>\n<l>tvadīye lulitaṃ yajñe naimiṣāraṇyasambhave // RKS_60.55 //</l>\n</lg>\n\n<lg>\n<l>paṅkena liptaṃ gātraṃ me kṣālitaṃ cāmbunā tathā /</l>\n<l>na kiṃcit phalamāsīn me tava yajño nirarthakaḥ // RKS_60.56 //</l>\n</lg>\n\n<lg>\n<l>gavāṃ tvayāyute dattaṃ dhanaṃ dhānyaṃ tathā bahu /</l>\n<l>bhūbhujā satyadharmeṇa kiṃtu tāvan nirarthakam // RKS_60.57 //</l>\n</lg>\n\n<lg>\n<l>dānena tapasā vāpi trayo lokāḥ samarjitāḥ /</l>\n<l>sarveṣām eva tīrthānāṃ mātā vai mekalā smṛtā // RKS_60.58 //</l>\n</lg>\n\n<lg>\n<l>etat te kathitaṃ rājan yathābhūd amareśvare /</l>\n<l>svasti vo 'stu gamiṣyāmi tvaṃ vāyodhyā prati vraja // RKS_60.59 //</l>\n</lg>\n\n<lg>\n<l>aham eva gamiṣyāmi narmadāṃ saptakalpagām /</l>\n<l>śrutvā tvadīyaṃ yajñaṃ hi naimiṣāraṇyam āgataḥ // RKS_60.60 //</l>\n</lg>\n\n<lg>\n<l>nirāśo 'haṃ gamiṣyāmi nābhūn me kāṃcanaṃ mukham /</l>\n<l>vānarasya vacaḥ śrutvā yuvanāśvo 'bravīd vacaḥ // RKS_60.61 //</l>\n</lg>\n\n<p>kastvaṃ vānararūpeṇa satyam etad bravīṣi me /</p>\n\n<p>vānara uvāca:\n<l>ahaṃ jābālinaḥ putraḥ kadambo nāma viśrutaḥ // RKS_60.62 //</l></p>\n\n<lg>\n<l>tiryagyonau praviṣṭaś ca prākṛtaiḥ karmabhiḥ svakaiḥ /</l>\n<l>bhrāntāni sarvatīrthāni veṣeṇānena suvrata // RKS_60.63 //</l>\n</lg>\n\n<lg>\n<l>paritrāṇaṃ paraṃ nābhūt satyadharmamakhottame /</l>\n<l>vapur hiraṇmayaṃ sarvaṃ mukhavarjaṃ mamābhavat // RKS_60.64 //</l>\n</lg>\n\n<lg>\n<l>vānarasya vacaṃ śrutvā sannivṛtya nṛpottamaḥ /</l>\n<l>ārādhya devadeveśaṃ naimiṣe yajñapūruṣam // RKS_60.65 //</l>\n</lg>\n\n<lg>\n<l>uvāca vacanaṃ ślakṣṇaṃ praṇipatya prasādya ca /</l>\n<l>madīyayajñe dānena tapasā niyamena ca // RKS_60.66 //</l>\n</lg>\n\n<lg>\n<l>śamicchaṃ chrāvayāmāsa eko vānararūpadhṛk /</l>\n<l>hiraṇmayaṃ mukhaṃ cāsya yathā syāt tvaṃ tathā kuru // RKS_60.67 //</l>\n</lg>\n\n<lg>\n<l>uvāca vacanaṃ devo yuvanāśvaṃ mahīpatim /</l>\n<l>pratyakṣaṃ naimiṣaṃ tīrthaṃ sūryakoṭisamaprabham // RKS_60.68 //</l>\n</lg>\n\n<lg>\n<l>pṛthivyāṃ naimiṣaṃ tīrtham antarikṣe ca puṣkaram /</l>\n<l>triṣu lokeṣu vikhyāto giriś cāmarakaṇṭakaḥ // RKS_60.69 //</l>\n</lg>\n\n<lg>\n<l>na ca śrutaṃ tvayā tāta purāṇaṃ skandakīrtitam /</l>\n<l>mātā sā yatra saritāṃ tīrthānāṃ ca saridvarā // RKS_60.70 //</l>\n</lg>\n\n<lg>\n<l>nāmasaṃkīrtanādasyā mucyate bhavabandhanāt /</l>\n<l>viṣādaṃ tyaja tīrthānāṃ pradhāno 'marakaṇṭakaḥ // RKS_60.71 //</l>\n</lg>\n\n<lg>\n<l>satyadharmaḥ punas tatra kariṣyati makhottamam /</l>\n<l>revākapilayor yoge mukhaṃ tatra hiraṇmayam // RKS_60.72 //</l>\n</lg>\n\n<lg>\n<l>bhaviṣyati na sandehas tava vānarasattama /</l>\n<l>naimiṣaṃ sa namaskṛtya ādidevaṃ haraṃ harim // RKS_60.73 //</l>\n</lg>\n\n<lg>\n<l>sthānaṃ svaṃ ca jagāmātha mudā paramayā yutaḥ /</l>\n<l>naimiṣasya vacaḥ śrutvā ayodhyādhipatis tathā // RKS_60.74 //</l>\n</lg>\n\n<lg>\n<l>viveśa nagarīṃ puṇyāṃ yathā śakro 'marāvatīm /</l>\n<l>vānaro 'pi gatas tatra satyadharmo yataḥ svayam // RKS_60.75 //</l>\n</lg>\n\n<lg>\n<l>praṇamya satyadharmākhyam idaṃ vacanam abravīt /</l>\n<l>revākapilayor yoge tvadīye ca mahāmakhe // RKS_60.76 //</l>\n</lg>\n\n<lg>\n<l>avabhṛthasnānajanite kardame luṭhanān mama /</l>\n<l>śarīraṃ kāñcanībhūtaṃ mukham evāvaśiṣyate // RKS_60.77 //</l>\n</lg>\n\n<lg>\n<l>yajñamiṣṭvā punas tatra mukhaṃ me kāñcanaṃ kuru /</l>\n<l>gandharvādhipatir bhūyo mukto vānarayonitaḥ // RKS_60.78 //</l>\n</lg>\n\n<lg>\n<l>hemībhūtavapus tatra yadā vānarasattamaḥ /</l>\n<l>devandundubhinādena nānālaṅkārabhūṣitaḥ // RKS_60.79 //</l>\n</lg>\n\n<lg>\n<l>haṃsayuktena yānena vījyamāno 'psarogaṇaiḥ /</l>\n<l>jagāma śāṅkaraṃ lokaṃ tīrthasyāsya prabhāvataḥ // RKS_60.80 //</l>\n</lg>\n\n<lg>\n<l>tatra ye śvāpadās sarve te 'pi snātvā divaṅgatāḥ /</l>\n<l>etat te kathitaṃ pārtha yathāvṛttaṃ purātanam // RKS_60.81 //</l>\n</lg>\n\n<l>śravaṇāt kīrtanāc cāsya gosahasraphalaṃ labhet // RKS_60.82 //</l>\n\n<p>iti śrīskandapurāṇe revākhaṇḍe narmadāmāhātmye ṣaṣṭitamo 'dhyāyaḥ ||</p>\n\n<p>RKS adhyāya 61</p>\n\n<lg>\n<l>yudhiṣṭhira uvāca:</l>\n<l>śrutvā nānāvidhān dharmāstvatprasādān mahāmune /</l>\n<l>nāhaṃ tṛptiṃ tu gacchāmi narmadākhyānakīrtanāt // RKS_61.1 //</l>\n</lg>\n\n<lg>\n<l>mārkaṇḍeya uvāca:</l>\n<l>gāvaḥ pavitramatulaṃ gāvaḥ sarvārthasādhakāḥ /</l>\n<l>tasmāddhi gopradānena śivabhaktyā pramucyate // RKS_61.2 //</l>\n</lg>\n\n<lg>\n<l>yasmin deśe bhaven nityaṃ śivabhaktisamanvitaḥ /</l>\n<l>so 'pi deśo bhavet pūtaḥ kiṃ punaś ca sabāndhavaḥ // RKS_61.3 //</l>\n</lg>\n\n<lg>\n<l>uktāni ṣaṭsahasrāṇi purāṇe mekalātaṭe /</l>\n<l>ityāha jñānayogasya dharmayogasya tattvavit // RKS_61.4 //</l>\n</lg>\n\n<lg>\n<l>dharmādharmagatīnāṃ ca svarūpam upavarṇitam /</l>\n<l>tīrthākhyānasamāyuktaṃ narmadākhyānam uttamam // RKS_61.5 //</l>\n</lg>\n\n<lg>\n<l>kīrtanāc chravaṇāt tasya mucyate bhavabandhanāt /</l>\n<l>vidyāṃ siṃhāsane divye vastrapuṣpādhivāsitām // RKS_61.6 //</l>\n</lg>\n\n<lg>\n<l>pūjayitvā haraṃ viṣṇuṃ śṛṇuyād vācayet tathā /</l>\n<l>śrīmatsiṃhāsanaṃ vāpi kḷptaṃ haimaṃ suśobhanam // RKS_61.7 //</l>\n</lg>\n\n<lg>\n<l>hemavastroparicchannaṃ nānāratnavibhūṣitam /</l>\n<l>rājataṃ tāmrakaṃ kāṃsyaṃ brahmacārivinirmitam // RKS_61.8 //</l>\n</lg>\n\n<lg>\n<l>tat tu tārasamudbhūtaṃ śṛṅgavad ratnabhūṣitam /</l>\n<l>divyaṃ siṃhāsanaṃ vāpi pūjāṃ kṛtvā prayatnataḥ // RKS_61.9 //</l>\n</lg>\n\n<lg>\n<l>gandhādhivasitakaraḥ śrīmadāsanasaṃsthitaḥ /</l>\n<l>śambhvāyatanatīrtheṣu narendra bhavaneṣu ca // RKS_61.10 //</l>\n</lg>\n\n<lg>\n<l>bodhayet paramaṃ dharmaṃ gṛhagrāmapureṣu ca /</l>\n<l>narmadākīrtanācchrotā śivaloke mahīyate // RKS_61.11 //</l>\n</lg>\n\n<lg>\n<l>idaṃ tīrtham idaṃ tīrthaṃ paryaṭan neti vai naraḥ /</l>\n<l>narmadaiva paraṃ tīrtham ity āha bhagavān chivaḥ // RKS_61.12 //</l>\n</lg>\n\n<lg>\n<l>asmiṃstīrthe naraśreṣṭha śrāddhaṃ kāryaṃ vidhānataḥ /</l>\n<l>svāgatena yamaḥ prītaś cāsanena śatakratuḥ // RKS_61.13 //</l>\n</lg>\n\n<lg>\n<l>pitaraḥ pādaśaucena atrādyena prajāpatiḥ /</l>\n<l>viprapādodakaklinnā yāvat tiṣṭhati medinī // RKS_61.14 //</l>\n</lg>\n\n<lg>\n<l>tāvat puṣkarapātreṣu pibanti pitaro jalam /</l>\n<l>vidyāvate snātakāya bhikṣave śrotriyāya ca // RKS_61.15 //</l>\n</lg>\n\n<lg>\n<l>tathā paramahaṃsāya viṣṇuvratadharāya ca /</l>\n<l>sarvopaskaraṇaṃ dattvā śivaloke mahīyate // RKS_61.16 //</l>\n</lg>\n\n<lg>\n<l>anāhitāgniṃ yo vipram āhitāgniṃ karoti ca /</l>\n<l>brāhmaṇaḥ kṣatriyo vaiśyaḥ svavittenaiva kārayet // RKS_61.17 //</l>\n</lg>\n\n<lg>\n<l>ardhārdhaṃ saphalaṃ tasya yāvaj jīvaṃ na saṃśayaḥ /</l>\n<l>viṣṇuloke 'ntakāle ca bhogān bhuṅkte ca puṣkalān // RKS_61.18 //</l>\n</lg>\n\n<lg>\n<l>svadravyeṇa ca yo yajñaṃ karoti vidhivad dvijaḥ /</l>\n<l>narmadātīram āsādya brahmaloke sa modate // RKS_61.19 //</l>\n</lg>\n\n<lg>\n<l>dhātrīṃ hiraṇmayīṃ kṛtvā brāhmaṇāya prakalpayet /</l>\n<l>kalpagā tīram āśritya viṣṇuloke mahīyate // RKS_61.20 //</l>\n</lg>\n\n<lg>\n<l>tilataṇḍulakarpūrasusambhojyavimiśritaiḥ /</l>\n<l>kuṅkumair vastradhānyaiś ca nirmitaṃ śivasannidhau // RKS_61.21 //</l>\n</lg>\n\n<lg>\n<l>parvakāle ca yo dadyāt parvate mekalātaṭe /</l>\n<l>vaset viṣṇulokeṣu naraḥ svarge na saṃśayaḥ // RKS_61.22 //</l>\n</lg>\n\n<lg>\n<l>pratyakṣadhenuṃ yo dadyāt hemaratnavibhūṣitām /</l>\n<l>ghṛtadhenuṃ guḍadhenuṃ śarkarādhenum eva ca // RKS_61.23 //</l>\n</lg>\n\n<lg>\n<l>revākapilayor yoge dattvaitān narasattamaḥ /</l>\n<l>sarvapāpavinirmukto loke krīḍati vaiṣṇave // RKS_61.24 //</l>\n</lg>\n\n<lg>\n<l>yadi tatra mahārāja bhikṣānnaṃ ca niveditam /</l>\n<l>tasya saṃkhyā na vidyeta sa yāvat saṃgamo nṛpa // RKS_61.25 //</l>\n</lg>\n\n<lg>\n<l>etat sarvaṃ yathānyāyaṃ kathitaṃ tava suvrata /</l>\n<l>vaivasvate 'ntare 'thānyac chṛṇu tvaṃ nṛpasattama // RKS_61.26 //</l>\n</lg>\n\n<lg>\n<l>vīraṇasya tu rājarṣer maitreyo 'bhūt purohitaḥ /</l>\n<l>tena cāyatanaṃ viṣṇoḥ kāritaṃ narmadātaṭe // RKS_61.27 //</l>\n</lg>\n\n<lg>\n<l>puryāś caivāmarāvatyā diśi yāmyāṃ vyavasthitam /</l>\n<l>tadāyatanamāhātmyān narmadāyāḥ prabhāvataḥ // RKS_61.28 //</l>\n</lg>\n\n<lg>\n<l>modate vaiṣṇave loke yugasyārddhaṃ dvijottamaḥ /</l>\n<l>śṛṇu tvaṃ yāni tīrthāni revāyāḥ paścimottare // RKS_61.29 //</l>\n</lg>\n\n<lg>\n<l>vanaṃ meghavanaṃ nāma yajñaparvatam āśritam /</l>\n<l>rantidevaḥ purā tatra cakravartī yudhiṣṭhira // RKS_61.30 //</l>\n</lg>\n\n<lg>\n<l>gavi nītaṃ kulaṃ yena sa devāsuramānuṣam /</l>\n<l>pitaro mocitā yena gobhir vinihatāḥ purā // RKS_61.31 //</l>\n</lg>\n\n<lg>\n<l>cāṇḍālaiś ca hatā ye ca prāpnuvanti parāṃ gatim /</l>\n<l>cāṇḍālād udakāt sarpād vidyuto brāhmaṇād api // RKS_61.32 //</l>\n</lg>\n\n<lg>\n<l>dantibhyaś ca paśubhyaś ca maraṇaṃ pāpaśālinām /</l>\n<l>viṣṇor balipradānena kriyāṇāṃ karaṇena ca // RKS_61.33 //</l>\n</lg>\n\n<lg>\n<l>tīrthapiṇḍapradānena te yānti paramāṃ gatim /</l>\n<l>dadhīcir nāma rājarṣir avantyadhipatis tathā // RKS_61.34 //</l>\n</lg>\n\n<lg>\n<l>sarvadharmabhṛtāṃ śreṣṭhaḥ śakratulyaparākramaḥ /</l>\n<l>purā devāsure yuddhe daityair devā vinirjitāḥ // RKS_61.35 //</l>\n</lg>\n\n<lg>\n<l>devānāṃ brāhmaṇānāṃ ca hantāro daityakaṇṭakāḥ /</l>\n<l>naṣṭāḥ svapāpadoṣeṇa sabhṛtyakulabāndhavāḥ // RKS_61.36 //</l>\n</lg>\n\n<lg>\n<l>devāḥ samuditāḥ sarve lokapālāḥ savāsavāḥ /</l>\n<l>nirvighnaṃ pṛthivīṃ kṛtvā lokaṃ caiva carācaram // RKS_61.37 //</l>\n</lg>\n\n<lg>\n<l>vindhyaṃ giriṃ gatās te tu yasmin vahati kalpagā /</l>\n<l>samarthaṃ bhūpatiṃ jñātvā dadhīciṃ kurusattama // RKS_61.38 //</l>\n</lg>\n\n<lg>\n<l>dattāny astrāṇi rakṣārthaṃ tasya rājñaḥ surottamaiḥ /</l>\n<l>vajraṃ śaktiṃ tathā pāśaṃ daṇḍaṃ khaḍgaṃ dhvajaṃ gadām // RKS_61.39 //</l>\n</lg>\n\n<lg>\n<l>triśūlaṃ ceti devānām āyudhāni pracakṣate /</l>\n<l>tāni dattvā yathā nyāyaṃ nākapṛṣṭhaṃ mudā yayuḥ // RKS_61.40 //</l>\n</lg>\n\n<lg>\n<l>purāṇamatamājñāya dadhīciḥ satyavikramaḥ /</l>\n<l>śāpasyaiva bhayād bhīto namaskṛtya pragṛhya ca // RKS_61.41 //</l>\n</lg>\n\n<lg>\n<l>prabhāvāt toyatāṃ nītvā śarīrāntar nyaveśayat /</l>\n<l>tataḥ kālāntare prāpte dānavā baladarpitāḥ // RKS_61.42 //</l>\n</lg>\n\n<lg>\n<l>jambhakumbhahayagrīvapramukhāḥ punarutthitāḥ /</l>\n<l>dānavānāṃ balaṃ jñātvā trastā devāḥ savāsavāḥ // RKS_61.43 //</l>\n</lg>\n\n<lg>\n<l>kāryakāle samutpanne saṃsmṛtyāstrāyudhāni ca /</l>\n<l>nārada preṣayāmāsuḥ dadhīciṃ prati bhārata // RKS_61.44 //</l>\n</lg>\n\n<lg>\n<l>avantīṃ sa purīṃ prāpya devarṣir nāradas tathā /</l>\n<l>viveśa bhavanaṃ rājño maṇikāñcanavedikam // RKS_61.45 //</l>\n</lg>\n\n<lg>\n<l>utthito nṛpaśārdūlo muniṃ dṛṣṭvā sutejasam /</l>\n<l>pūjayitvā yathā nyāyaṃ hemakāsanasaṃsthitam // RKS_61.46 //</l>\n</lg>\n\n<lg>\n<l>taṃ tu dṛṣṭvā sukhāsīnaṃ rājā vacanam abravīt /</l>\n<l>kim arthaṃ mānuṣe loke devalokāt samāgataḥ // RKS_61.47 //</l>\n</lg>\n\n<lg>\n<l>nārada uvāca:</l>\n<l>yuddhaṃ mahat samutpannaṃ devānāṃ dānavaiḥ saha /</l>\n<l>samarpaya tvaṃ śastrāṇi kṣīyante dānavā yathā // RKS_61.48 //</l>\n</lg>\n\n<p>kuru kāryaṃ ca devānāṃ satyadharmavrate sthitaḥ /</p>\n\n<p>dadhīcir uvāca:\n<l>śṛṇu kāryaṃ ca devarṣe devānāṃ hitakāmyayā // RKS_61.49 //</l></p>\n\n<lg>\n<l>acireṇaiva kālena kṣayaṃ yāsyanti dānavāḥ /</l>\n<l>mayā tāny eva śastrāṇi rakṣaṇārthaṃ mahāmune // RKS_61.50 //</l>\n</lg>\n\n<lg>\n<l>āpobhūtāni pītāni śarīre santi tāni vai /</l>\n<l>upāyena hi gṛhṇantu dāsyāmy etāni vai punaḥ // RKS_61.51 //</l>\n</lg>\n\n<lg>\n<l>ityuktvā ca nṛpaśreṣṭha ājuhāva ca gāḥ purā /</l>\n<l>māṃsādibhakṣitaṃ gobhir asthivarjaṃ viśāmpate // RKS_61.52 //</l>\n</lg>\n\n<lg>\n<l>astragrāmas tataḥ prāpto lokapālair yathā tathā /</l>\n<l>gonardaṃ nāma nagaraṃ tat tu lokeṣu viśrutam // RKS_61.53 //</l>\n</lg>\n\n<lg>\n<l>dānavā nihatā devaiḥ punaḥ sṛṣṭiḥ pravartitā /</l>\n<l>acintayat tadā tatra rantidevo mahīpatiḥ // RKS_61.54 //</l>\n</lg>\n\n<lg>\n<l>govidyutpaśucāṇḍālasarpairvinihatā narāḥ /</l>\n<l>devalokaṃ na te yānti na teṣāmudakakriyā // RKS_61.55 //</l>\n</lg>\n\n<lg>\n<l>śocayitvā ciraṃ kālaṃ sāntaḥpuraparigrahaḥ /</l>\n<l>prakṣālya narmadātoye tadasthīni vyasarjayat // RKS_61.56 //</l>\n</lg>\n\n<lg>\n<l>liṅgaṃ brahmeśvaraṃ tatra yajñaparvatasannidhau /</l>\n<l>dharmasaṃśayam āpanno rantidevo mahīpatiḥ // RKS_61.57 //</l>\n</lg>\n\n<lg>\n<l>papraccha muniśārdūlān vaśiṣṭhapramukhān dvijān /</l>\n<l>triḥpradakṣiṇam āvṛtya yathā nyāyam idaṃ vacaḥ // RKS_61.58 //</l>\n</lg>\n\n<lg>\n<l>ke deśāḥ parvatāḥ puṇyā nadyaḥ kāḥ kīrtitāḥ śubhāḥ /</l>\n<l>narakasthān pitṝn yatra tadvadeyuḥ samuddharet // RKS_61.59 //</l>\n</lg>\n\n<p>akṣayaṃ ca pitṛśrāddhaṃ pitṝṇām akṣayā gatiḥ /</p>\n\n<p>ṛṣaya ūcuḥ:\n<l>mārkaṇḍeyāśramaṃ gaccha asmābhiḥ saha bhūpate // RKS_61.60 //</l></p>\n\n<lg>\n<l>so 'pi sarvaṃ vijānīyāt kalpagā tīramāśritaḥ /</l>\n<l>tac chrutvā rantidevo 'pi munibhiḥ paribhāṣitaḥ // RKS_61.61 //</l>\n</lg>\n\n<lg>\n<l>jagāma munibhiḥ sārddhaṃ kalpagātīravāsinam /</l>\n<l>sa rājā brāhmaṇaiḥ sārddhaṃ praṇipatya tathā 'rcayat // RKS_61.62 //</l>\n</lg>\n\n<p>samutthāyābravīd vākyam upaviṣṭaḥ kuśāsane /</p>\n\n<p>mārkaṇḍeya uvāca:\n<l>kān na mocayate ghorān pitṝn saṃsārasāgarāt // RKS_61.63 //</l></p>\n\n<lg>\n<l>śṛṇvantu mama vākyāni munayo viditātmanaḥ /</l>\n<l>sarvatīrthamayī revā sarvārthātmamayī śubhā // RKS_61.64 //</l>\n</lg>\n\n<lg>\n<l>śivenaitat nigaditaṃ purāṇe skandakīrtite /</l>\n<l>kubjārevāsamāyoge viśeṣāt surapūjite // RKS_61.65 //</l>\n</lg>\n\n<lg>\n<l>tatra snātā divaṃ yānti ye mṛtā na punarbhavāḥ /</l>\n<l>tatra śrāddhena yogena pitṝṇāṃ paramā gatiḥ // RKS_61.66 //</l>\n</lg>\n\n<lg>\n<l>idaṃ te kathitaṃ rājan kubjārevāsamāgame /</l>\n<l>arcayitvā maheśānaṃ tatra bilvāmrakāhvayam // RKS_61.67 //</l>\n</lg>\n\n<lg>\n<l>sarvapāpavinirmukto gāṇapatyam avāpnuyāt /</l>\n<l>sārdhakoṭis tu kanyānāṃ tatra siddhiṃ parāṃ gatāḥ // RKS_61.68 //</l>\n</lg>\n\n<lg>\n<l>śaptāstāḥ pūrvamunibhiḥ kāmadoṣeṇa bhārata /</l>\n<l>vidyādharāś ca yakṣāś ca gandharvāḥ kinnarās tathā // RKS_61.69 //</l>\n</lg>\n\n<lg>\n<l>śaptāstenaiva doṣeṇa kuberapuravāsinaḥ /</l>\n<l>sarve te siddhim āpannāḥ kubjārevāsamāgame // RKS_61.70 //</l>\n</lg>\n\n<lg>\n<l>amāsomasamāyoge kārttikyāṃ caiva parvaṇi /</l>\n<l>vārāṇasī prayāgaś ca puṣkaraṃ naimiṣaṃ tathā // RKS_61.71 //</l>\n</lg>\n\n<lg>\n<l>ete snātuṃ samāyānti kubjārevāsamāgame /</l>\n<l>śravaṇāt kīrtanād asya śivaloke mahīyate // RKS_61.72 //</l>\n</lg>\n\n<p>iti śrīskandapurāṇe revākhaṇḍe rantidevopākhyānaṃ nāmaikaṣaṣṭitamo 'dhyāyaḥ ||</p>\n\n<p>RKS adhyāya 62</p>\n\n<lg>\n<l>rantideva uvāca:</l>\n<l>yathā śaptās tu tāḥ kanyās tāsāṃ nāmāni kalpaga /</l>\n<l>śrotum icchāmi tattvena keṣu sthāneṣu pūjitā // RKS_62.1 //</l>\n</lg>\n\n<lg>\n<l>mārkaṇḍeya uvāca:</l>\n<l>vārāṇasyāṃ viśālākṣī naimiṣe liṅgadhāriṇī /</l>\n<l>prayāge lalitādevī kāmukā gandhamādane // RKS_62.2 //</l>\n</lg>\n\n<lg>\n<l>mānase kumudā nāma viśvayonis tathāmbare /</l>\n<l>gomante gomatī nāma mandare kāmacāriṇī // RKS_62.3 //</l>\n</lg>\n\n<lg>\n<l>madotkaṭā caitrarathe tapantī hastināpure /</l>\n<l>kānyakubje tathā gaurī prabhā kamalaparvate // RKS_62.4 //</l>\n</lg>\n\n<lg>\n<l>ekāgre kīrtimatyākhyā viśvā viśveśvare tathā /</l>\n<l>puṣkare puruhūteti kedāre mārgadāyinī // RKS_62.5 //</l>\n</lg>\n\n<lg>\n<l>nandā himavataḥ pṛṣṭhe gokarṇe bhadrakārṇikā /</l>\n<l>sthāneśvare bhavānīti bilvake bilvapatrikā // RKS_62.6 //</l>\n</lg>\n\n<lg>\n<l>śrīśaile mādhavī nāma bhadrā bhadreśvare tathā /</l>\n<l>jayā vārāhaśaile tu kamalā kamalālaye // RKS_62.7 //</l>\n</lg>\n\n<lg>\n<l>rudrakoṭyāṃ tu rudrāṇī koṭiḥ kālañjare tathā /</l>\n<l>mahāliṅge tu kapilā mākoṭe mukuṭeśvarī // RKS_62.8 //</l>\n</lg>\n\n<lg>\n<l>śālagrāme mahādevī śivaliṅge jalapriyā /</l>\n<l>māyāpuryāṃ kumārī tu santāne lalitā tathā // RKS_62.9 //</l>\n</lg>\n\n<lg>\n<l>utpalākhye sahasrākṣī hiraṇyākṣe mahotpalā /</l>\n<l>tīrthāyāṃ maṅgalā nāma vimalā puruṣottame // RKS_62.10 //</l>\n</lg>\n\n<lg>\n<l>vipāśāyāmamoghākṣī pāṭalā puṇḍravardhane /</l>\n<l>nārāyaṇī supārśve ca trikūṭe bhadrasundarī // RKS_62.11 //</l>\n</lg>\n\n<lg>\n<l>vipule vipulā nāma kalyāṇī pralayācale /</l>\n<l>koṭīvikoṭi tīrthe tu yamunāyāṃ mṛgāvatī // RKS_62.12 //</l>\n</lg>\n\n<lg>\n<l>karavīre mahālakṣmīr umādevī vināyake /</l>\n<l>ārogyā vaidyanāthe tu mahākāle maheśvarī // RKS_62.13 //</l>\n</lg>\n\n<lg>\n<l>abhayā kṛṣṇatīrthe tu amṛtā vindhyakandare /</l>\n<l>māṇḍavye māṇḍukā nāma svāhā māheśvare pure // RKS_62.14 //</l>\n</lg>\n\n<lg>\n<l>chāgalambā pracaṇḍe ca caṇḍikā 'marakaṇṭake /</l>\n<l>someśvare varāhī tu prabhāse puṣkarāvatī // RKS_62.15 //</l>\n</lg>\n\n<lg>\n<l>devamātā sarasvatyāṃ pārā pārāvate tathā /</l>\n<l>mahālaye mahābhāgā payoṣṇyāṃ piṅgaleśvarī // RKS_62.16 //</l>\n</lg>\n\n<lg>\n<l>saṃhitā kṛtaśauce tu kārttikeye tu śāṅkarī /</l>\n<l>utpalā varṣake lolā subhadrā śoṇasaṅgame // RKS_62.17 //</l>\n</lg>\n\n<lg>\n<l>mālāsiddhatale lakṣmīranantā bhāratāśrame /</l>\n<l>jālandhare siddhamukhī tārā kiṣkindhaparvate // RKS_62.18 //</l>\n</lg>\n\n<lg>\n<l>devadāruvane puṣṭir medhā kaśmīramaṇḍale /</l>\n<l>bhīmādevī himādrau tu tuṣṭir vastreśvare tathā // RKS_62.19 //</l>\n</lg>\n\n<lg>\n<l>kapālamocane siddhir mātā kāyāvarohaṇe /</l>\n<l>śaṅkhoddhāre dhṛtir nāma dhvaniḥ piṇḍārake tathā // RKS_62.20 //</l>\n</lg>\n\n<lg>\n<l>kalā tu candrabhāgāyām akṣode śivadhāriṇī /</l>\n<l>vaijayanty amṛtā nāma badaryām oṣadhī tathā // RKS_62.21 //</l>\n</lg>\n\n<lg>\n<l>oṣadhī cottarakurau kuśadvīpe kuśodakā /</l>\n<l>manmathā himakūṭe tu pramate satyavādinī // RKS_62.22 //</l>\n</lg>\n\n<lg>\n<l>aśvatthe vandinī nāma nidhirvaiśravaṇe tathā /</l>\n<l>gāyatrī vedavadane pārvatī śivasannidhau // RKS_62.23 //</l>\n</lg>\n\n<lg>\n<l>devaloke tathendrāṇī brahmaṇāsye sarasvatī /</l>\n<l>sūryabimbe prabhā nāma mātṛkā vaiṣṇavī tathā // RKS_62.24 //</l>\n</lg>\n\n<lg>\n<l>arundhatī satīnāṃ ca apsarassu tilottamā /</l>\n<l>citirbrahmakalā nāma śaktiḥ sarvaśarīriṇām // RKS_62.25 //</l>\n</lg>\n\n<lg>\n<l>etad uddeśataḥ proktaṃ nāmāṣṭaśatam uttamam /</l>\n<l>aṣṭottaraṃ tu tīrthānāṃ śatam ekaṃ hy udāhṛtam // RKS_62.26 //</l>\n</lg>\n\n<lg>\n<l>yaḥ paṭhet prātarutthāya sa yāti paramāṃ gatim /</l>\n<l>eṣu tīrtheṣu ye snātvā etāḥ paśyānti mānavāḥ // RKS_62.27 //</l>\n</lg>\n\n<lg>\n<l>sarvapāpavinirmuktās te yānti paramāṃ gatim /</l>\n<l>yaḥ karoti tanutyāgam umāsthāneṣu mānavaḥ // RKS_62.28 //</l>\n</lg>\n\n<lg>\n<l>sa bhittvā brahmasadanaṃ padamāpnoti śāṅkaram /</l>\n<l>nāmāṣṭakaśataṃ yas tu śrāvayec chivasannidhau // RKS_62.29 //</l>\n</lg>\n\n<lg>\n<l>tṛtīyāyāṃ tathāṣṭamyāṃ bahuputro bhaven naraḥ /</l>\n<l>godāne śrāddhakāle ca vivāhe maṅgale tathā // RKS_62.30 //</l>\n</lg>\n\n<lg>\n<l>devārcanavidhau vāpi paṭhan brahmatvam āpnuyāt /</l>\n<l>śrutvaitat stotramatulaṃ namaskṛtya ca parvatam // RKS_62.31 //</l>\n</lg>\n\n<lg>\n<l>rājā svapitṛmokṣāya yajñārthaṃ prāha kalpagam /</l>\n<l>kasmiṃs tīrthe bhaved yajñaḥ pitṝṇāṃ mokṣadāyakaḥ // RKS_62.32 //</l>\n</lg>\n\n<p>iti śrīskandapurāṇe revākhaṇḍe mātṛstutirnāma dviṣaṣṭitamo 'dhyāyaḥ ||</p>\n\n<p>RKS adhyāya 63</p>\n\n<lg>\n<l>mārkaṇḍeya uvāca:</l>\n<l>revātaṭe mahāpuṇye pitṝṇāṃ mokṣaṇaṃ prati /</l>\n<l>kuru yajñaṃ mahābhāga mucyante pitaro yathā // RKS_63.1 //</l>\n</lg>\n\n<lg>\n<l>iti śrutvā mahārāja namaskṛtya ca kalpagām /</l>\n<l>vaśiṣṭhapramukhaiḥ sārddhaṃ jagāma svapuraṃ nṛpaḥ // RKS_63.2 //</l>\n</lg>\n\n<lg>\n<l>sa vatsānāṃ ca lakṣaikamaprasūtāyutaṃ tathā /</l>\n<l>viṃśatiḥ śyāmakarṇānāṃ hayānāṃ ca daśāyutam // RKS_63.3 //</l>\n</lg>\n\n<lg>\n<l>maṇimāṇikyamuktādi bhūṣitoccaiḥ śravastviṣām /</l>\n<l>ayutaṃ ca karīndrāṇāṃ ghaṇṭābharaṇaśobhinām // RKS_63.4 //</l>\n</lg>\n\n<lg>\n<l>maṇimāṇikyaratnānāṃ saṃkhyāṃ kartuṃ na śakyate /</l>\n<l>nānādeśanṛpaiḥ sārddhaṃ brāhmaṇair vedapāragaiḥ // RKS_63.5 //</l>\n</lg>\n\n<lg>\n<l>veṇuvīṇāninādena brahmaghoṣaraveṇa ca /</l>\n<l>āpūrayan diśaḥ sarvā divaṃ bhūmiṃ ca saṃspṛśan // RKS_63.6 //</l>\n</lg>\n\n<lg>\n<l>harṣeṇa mahatā yukto yajñasambhārasaṃvṛtaḥ /</l>\n<l>rantidevo mahīpālaḥ kalpagātīram āśritaḥ // RKS_63.7 //</l>\n</lg>\n\n<lg>\n<l>anekabhakṣabhojyānāṃ tatra saṃkhyā na vidyate /</l>\n<l>aṣṭayojanaparyantaṃ yajñayūpāś ca maṇḍapāḥ // RKS_63.8 //</l>\n</lg>\n\n<lg>\n<l>hemaratnamayāḥ stambhā maṇimauktikabhūṣitāḥ /</l>\n<l>hiraṇmayāni kuṇḍāni vedikāś ca sahasraśaḥ // RKS_63.9 //</l>\n</lg>\n\n<lg>\n<l>sruvaś ca yajñapātrāṇi sarvaṃ svarṇam ayaṃ tathā /</l>\n<l>samāhūtās tato devā brahmaviṣṇumaheśvarāḥ // RKS_63.10 //</l>\n</lg>\n\n<lg>\n<l>candrādityau grahaiḥ sārddhaṃ nakṣatradhruvamaṇḍalam /</l>\n<l>siddhā vidyādharā yakṣāḥ surāsuramahoragāḥ // RKS_63.11 //</l>\n</lg>\n\n<lg>\n<l>devarājaś ca devāś ca bṛhaspatipurogamāḥ /</l>\n<l>tato yajñaḥ samārabdho brāhmaṇair vedapāragaiḥ // RKS_63.12 //</l>\n</lg>\n\n<lg>\n<l>homena tarpitā devāḥ sarvalokanivāsinaḥ /</l>\n<l>nirdhūmaś ca jvalad vahṇiḥ saptajihvāsamanvitaḥ // RKS_63.13 //</l>\n</lg>\n\n<lg>\n<l>pratyakṣo havyavāhaś ca svayaṃ yajñe narādhipa /</l>\n<l>tato nivartito yajño brāhmaṇair āptadakṣiṇaiḥ // RKS_63.14 //</l>\n</lg>\n\n<lg>\n<l>ghoṣaṇā bhrāmitā rāṣṭre pratīhāraiḥ sahasraśaḥ /</l>\n<l>yo yaṃ kāmayate kāmaṃ so 'tra taṃ tvetyasaṃśayaḥ // RKS_63.15 //</l>\n</lg>\n\n<lg>\n<l>āhūtāḥ pūrvajās tatra mātṛkāḥ paitṛkās tathā /</l>\n<l>apamṛtyuvaśaṃ prāptās tiryagyonigatāś ca ye // RKS_63.16 //</l>\n</lg>\n\n<lg>\n<l>te sarve śubhayonitvam āpannā yajñayogataḥ /</l>\n<l>arcitā narmadādevīṃ pratyakṣā rūpadhāriṇī // RKS_63.17 //</l>\n</lg>\n\n<lg>\n<l>arcito bhagavāṃs tatra pārvatyā sahito haraḥ /</l>\n<l>śrīpatiś ca śriyā sārddhaṃ śaṅkhacakragadādharaḥ // RKS_63.18 //</l>\n</lg>\n\n<lg>\n<l>śakrādayas tathā devāḥ sapatnīkā alaṃkṛtāḥ /</l>\n<l>gāścāśvāṃś ca karīndrāṃś ca brāhmaṇebhyo nyavedayat // RKS_63.19 //</l>\n</lg>\n\n<lg>\n<l>yac cānyad vidyate kiṃcid dhanaṃ dhānyaṃ payo dadhi /</l>\n<l>agniśaucāni vastrāṇi sarvaṃ tebhyo nyavedayat // RKS_63.20 //</l>\n</lg>\n\n<lg>\n<l>yugapat pūjitā devā brahmaviṣṇumaheśvarāḥ /</l>\n<l>arcitā narmadādevī śailamūle vyavasthitā // RKS_63.21 //</l>\n</lg>\n\n<lg>\n<l>pravāho nirgato yatra kubjārevāsamāgame /</l>\n<l>pitaras tarpitā devāḥ prāptāś ca paramāṃ gatim // RKS_63.22 //</l>\n</lg>\n\n<lg>\n<l>divyayānasamārūḍho dadhīciś ca nṛpottamaḥ /</l>\n<l>śatamaṣṭottaraṃ pūrvaṃ paścimaṃ tad anantaram // RKS_63.23 //</l>\n</lg>\n\n<lg>\n<l>devayānapathe santaḥ śataśo 'tha nṛpottama /</l>\n<l>ūcuś ca devās te sarve brahmādyā rantidevakam // RKS_63.24 //</l>\n</lg>\n\n<lg>\n<l>vṛṇīṣva bhadraṃ te prītāḥ satyenānena bhūmipa /</l>\n<l>prāpto 'si paramaṃ lokaṃ pitṛbhir mātṛbhiḥ saha // RKS_63.25 //</l>\n</lg>\n\n<lg>\n<l>rantidevo 'bravīd vākyaṃ yūyaṃ me varadā yadi /</l>\n<l>kalaśaḥ sthāpito yatra brāhmaṇair vedapāragaiḥ // RKS_63.26 //</l>\n</lg>\n\n<lg>\n<l>caturvedadharairbhaktaiḥ pañcabrahmatanuḥ svayam /</l>\n<l>śivaliṅgaṃ bhavet tatra jvālāmālāsamaprabham // RKS_63.27 //</l>\n</lg>\n\n<lg>\n<l>yajñaparvatam āsādya pravāho yajñanirgataḥ /</l>\n<l>snāne vinirgatā kubjā caruke carukā tathā // RKS_63.28 //</l>\n</lg>\n\n<lg>\n<l>carmilā cāṅghrimūle tu śilpe śilpā vinirgatā /</l>\n<l>dhanado devatāś cānyāḥ sampūjya praṇipatya ca // RKS_63.29 //</l>\n</lg>\n\n<lg>\n<l>kalpagāṃ ca namaskṛtya kāmikaṃ yānam āśritāḥ /</l>\n<l>stotraṃ cakre mahābhāga liṅgarūpasya śūlinaḥ // RKS_63.30 //</l>\n</lg>\n\n<p>lokanātho jagatsraṣṭā praṇipatya yathāvidhi /</p>\n\n<p>brahmo vāca:\n<l>nāsti rudrasamo devo nāsti rudrasamo guruḥ // RKS_63.31 //</l></p>\n\n<lg>\n<l>nityadāmalakāyāya svaprabhāmalamūrtaye /</l>\n<l>śivabhasmāṅgarāgāya deveśāya namo 'stu te // RKS_63.32 //</l>\n</lg>\n\n<lg>\n<l>nīlakaṇṭhāya devāya sarvāyāmitamūrtaye /</l>\n<l>bahurūpāya kāntāya śāśvatāya namo 'stu te // RKS_63.33 //</l>\n</lg>\n\n<lg>\n<l>parāya parameśāya sarvajñāya namo 'stu te /</l>\n<l>sarvapraṇatadehāya svayam apraṇatāya ca // RKS_63.34 //</l>\n</lg>\n\n<lg>\n<l>pūjyānām api pūjyāya namastryakṣāya śūline /</l>\n<l>brahmendraviṣṇuvedyāya utpattisthitihetave // RKS_63.35 //</l>\n</lg>\n\n<lg>\n<l>devastuta namaste 'stu bhuktimuktipradāya ca /</l>\n<l>vāmāya vāmarūpāya vāmomāropabhāsine // RKS_63.36 //</l>\n</lg>\n\n<lg>\n<l>vāmakāntārdhavehāya īśānāya namo 'stu te /</l>\n<l>śrutvā stotram idaṃ devo brahmaṇaḥ so 'mitadyutiḥ // RKS_63.37 //</l>\n</lg>\n\n<lg>\n<l>vṛṇīṣva vāñchitaṃ yajñe varam ity āha śaṅkaraḥ /</l>\n<l>dadāmi te na sandeho yas tvayā vara īpsitaḥ // RKS_63.38 //</l>\n</lg>\n\n<lg>\n<l>uvāca vacanaṃ brahmā śaṅkaraṃ sarvagaṃ prabhum /</l>\n<l>pañcavaktraṃ pañcaliṅgaṃ brahmapūjyaṃ prakīrtitam // RKS_63.39 //</l>\n</lg>\n\n<lg>\n<l>bilvā niveditā yasminn āmrāś ca viniveditāḥ /</l>\n<l>bilvāmrakannāma liṅgaṃ saṃsārārṇavatāraṇam // RKS_63.40 //</l>\n</lg>\n\n<lg>\n<l>prasiddhiṃ paramāṃ yātu bhagavaṃs tvatprasādataḥ /</l>\n<l>vāmanā mekalā yatra yatredaṃ liṅgam uttamam // RKS_63.41 //</l>\n</lg>\n\n<lg>\n<l>tatra snātvā naravyāghra śivalokam avāpyate /</l>\n<l>idaṃ varam ahaṃ manye lokānugrahakārakam // RKS_63.42 //</l>\n</lg>\n\n<lg>\n<l>śaṅkaras tu tathety evaṃ prāha brahmāṇam avyayam /</l>\n<l>evam uktvā maheśāno gaṇakoṭisamāvṛtaḥ // RKS_63.43 //</l>\n</lg>\n\n<lg>\n<l>stūyamānaḥ suraiḥ sarvaiḥ jagāma bhavanaṃ svakam /</l>\n<l>brahmādyā devatāś caiva gatāḥ svaṃ svaṃ niveśanam // RKS_63.44 //</l>\n</lg>\n\n<lg>\n<l>rantidevaḥ pratuṣṭāva liṅgarūpadharaṃ śivam /</l>\n<l>niśamya rantidevasya stotraṃ prāha maheśvaraḥ // RKS_63.45 //</l>\n</lg>\n\n<lg>\n<l>varaṃ vṛṇīṣva bhadraṃ te stotreṇānena suvrataṃ /</l>\n<l>rantidevo 'bravīd vākyaṃ yadi me varadaḥ śivaḥ // RKS_63.46 //</l>\n</lg>\n\n<lg>\n<l>idaṃ tīrthaṃ na moktavyaṃ mahādeva sadā tvayā /</l>\n<l>aghaughasamaplutā ye tu tiryagyonigatā narāḥ // RKS_63.47 //</l>\n</lg>\n\n<lg>\n<l>asya tīrthasya māhātmyāt te yāntu paramāṃ gatim /</l>\n<l>atra yad dīyate dānaṃ sarvaṃ bhavati cākṣayam // RKS_63.48 //</l>\n</lg>\n\n<p>idaṃ varam ahaṃ manye yadi tuṣṭo 'si śaṅkara /</p>\n\n<p>śaṅkara uvāca:\n<l>amāsomasamāyoge kārttikyāṃ caiva parvaṇi // RKS_63.49 //</l></p>\n\n<lg>\n<l>atra yad dīyate dānaṃ tad anantaṃ samaśnute /</l>\n<l>etat te kathitaṃ rājaṃs tīrthaṃ pāpapraṇāśanam // RKS_63.50 //</l>\n</lg>\n\n<lg>\n<l>viśvedevāḥ parāṃ siddhim asmiṃs tīrthe samāgatāḥ /</l>\n<l>agastyaśaunakaś caiva parāśaro 'ghamarṣaṇaḥ // RKS_63.51 //</l>\n</lg>\n\n<lg>\n<l>saṃsiddhiṃ paramāṃ prāptā nānā munigaṇās tathā /</l>\n<l>atrāyutaṃ munīnāṃ ca tapasā divamāruhat // RKS_63.52 //</l>\n</lg>\n\n<lg>\n<l>saṃkrame ca vyatīpāte grahaṇe candrasūryayoḥ /</l>\n<l>amāsomasamāyoge ṣaḍaśītimukhe tathā // RKS_63.53 //</l>\n</lg>\n\n<lg>\n<l>puṇyaṃ daśaguṇaṃ vṛddhiṃ satyam etac chivoditam /</l>\n<l>sapādakoṭis tīrthānāṃ kubjārevāsamāgame // RKS_63.54 //</l>\n</lg>\n\n<lg>\n<l>dakṣiṇottarabhāge tu krośamātraṃ pratiṣṭhitam /</l>\n<l>avaśaḥ svavaśo vā 'pi prāṇān yas tu parityajet // RKS_63.55 //</l>\n</lg>\n\n<lg>\n<l>rājā varṣasahasrāṇi vidyādharapure bhavet /</l>\n<l>kṛmikīṭapataṅgādyās tīrthe 'smin prāṇamokṣaṇe // RKS_63.56 //</l>\n</lg>\n\n<lg>\n<l>divyaṃ varṣasahasraṃ tu rājā vidyādhare pure /</l>\n<l>bilvāmrakaṃ siddhaliṅgaṃ kāmabhogaphalapradam // RKS_63.57 //</l>\n</lg>\n\n<lg>\n<l>kubjeśvaraṃ mahac cānyad brahmahatyāṃ vyapohati /</l>\n<l>atrāntare mahārāja śivakṣetraṃ vidurbudhāḥ // RKS_63.58 //</l>\n</lg>\n\n<lg>\n<l>revākubjāsamāyoge yavānāṃ saptatistathā /</l>\n<l>amāsomasamāyoge snānāc chāntiḥ prakīrtitā // RKS_63.59 //</l>\n</lg>\n\n<lg>\n<l>vārāṇasī kurukṣetraṃ prayāgo naimiṣaṃ tathā /</l>\n<l>puṣkaraṃ ca gayā caiva kedāraṃ tīrtham uttamam // RKS_63.60 //</l>\n</lg>\n\n<lg>\n<l>phalam eteṣu sāmānyam amāsomasamāgame /</l>\n<l>akṣayaṃ ca phalaṃ proktaṃ kubjārevāsamāgame // RKS_63.61 //</l>\n</lg>\n\n<lg>\n<l>tilodakapradānena mātṛkaṃ paitṛkaṃ sutaḥ /</l>\n<l>narakād uddharet sarvān pūrvān api parān api // RKS_63.62 //</l>\n</lg>\n\n<lg>\n<l>so 'pi rājā gṛhaṃ prāptaḥ sarvān uddhṛtya pūrvajān /</l>\n<l>ayaṃ te kathito rājan kubjārevāsamāgamaḥ // RKS_63.63 //</l>\n</lg>\n\n<lg>\n<l>rantidevo hariścandraḥ puruhūtaḥ purūravāḥ /</l>\n<l>atreṣṭvā vividhair yajñair divyanti divi devavat // RKS_63.64 //</l>\n</lg>\n\n<lg>\n<l>śravaṇāt kīrtanād asya tīrthasya narasattama /</l>\n<l>sarvapāpaviśuddhātmā śivaloke mahīyate // RKS_63.65 //</l>\n</lg>\n\n<p>iti śrīskandapurāṇe revākhaṇḍe kubjāmāhātmye triṣaṣṭitamo 'dhyāyaḥ ||</p>\n\n<p>RKS adhyāya 64</p>\n\n<lg>\n<l>mārkaṇḍeya uvāca:</l>\n<l>athānyat kathayiṣyāmi tīrthaṃ tīrthavaraṃ śubham /</l>\n<l>yāmyapradeśe revāyā āśramaḥ surapūjitaḥ // RKS_64.1 //</l>\n</lg>\n\n<lg>\n<l>suvarṇadvīpapavikhyāto devadroṇīsamāvṛtaḥ /</l>\n<l>hārīto gautamo viṣṇuḥ sāvarṇiḥ kauśikas tathā // RKS_64.2 //</l>\n</lg>\n\n<lg>\n<l>ete cānye ca bahavo munayaḥ śaṃsitavratāḥ /</l>\n<l>māsopavāsinaḥ kecid anye pakṣopavāsinaḥ // RKS_64.3 //</l>\n</lg>\n\n<lg>\n<l>cāndrāyaṇaparāś cānye tathānye kṛcchracāriṇaḥ /</l>\n<l>phalamūlāśinaḥ kecit tathānye vāyubhakṣakāḥ // RKS_64.4 //</l>\n</lg>\n\n<lg>\n<l>kaṇadhūmaṃ pibanty anye jalāhārās tathā pare /</l>\n<l>ekapādāḥ sthitāḥ kecid anye cārdhapadāḥ sthitāḥ // RKS_64.5 //</l>\n</lg>\n\n<lg>\n<l>dantolūkhalinaḥ kecidanye sūryāvalokinaḥ /</l>\n<l>brāhmaṇāś ca brahmavidaḥ śrutismṛtiviśāradāḥ // RKS_64.6 //</l>\n</lg>\n\n<lg>\n<l>itihāsapurāṇāni mokṣopāyavicintakāḥ /</l>\n<l>agnihotraparā nityaṃ japayajñakriyāparāḥ // RKS_64.7 //</l>\n</lg>\n\n<lg>\n<l>vedadhvanitanirghoṣais tārayanti jagattrayam /</l>\n<l>na tasmin saṃcaret pāpaṃ tamaḥ sūryodaye yathā // RKS_64.8 //</l>\n</lg>\n\n<lg>\n<l>mekalādakṣiṇe tīre brahmaloka iva sthitaḥ /</l>\n<l>āmrajambūkadambaiś ca kapitthair bilvadāḍimaiḥ // RKS_64.9 //</l>\n</lg>\n\n<lg>\n<l>kadalībījapūrādyair jambīraiḥ panasais tathā /</l>\n<l>nyagrodhabadarair mukhyair bahuvṛkṣavibhūṣitam // RKS_64.10 //</l>\n</lg>\n\n<lg>\n<l>punnāgair nāgabakulair aśokais tilakais tathā /</l>\n<l>mandāraiś campakaiś cāmrātakair nīlotpalotpalaiḥ // RKS_64.11 //</l>\n</lg>\n\n<lg>\n<l>patrapuṣpaphalopetair vṛkṣaiḥ sarvair alaṃkṛtam /</l>\n<l>nānāpakṣigaṇopetaṃ siddhagandharvasevitam // RKS_64.12 //</l>\n</lg>\n\n<lg>\n<l>vyāharatyaṇḍajāḥ sarve mānuṣāṇāṃ girā nṛpa /</l>\n<l>etad guṇasamāyuktaṃ suvarṇadvīpam uttamam // RKS_64.13 //</l>\n</lg>\n\n<lg>\n<l>svāyambhuve 'ntare rājann ādikalpe kṛte yuge /</l>\n<l>arcanād devadevasya suvarṇadvīpavāsinaḥ // RKS_64.14 //</l>\n</lg>\n\n<lg>\n<l>apahāya tamaḥ kṛtsnaṃ loke krīḍanti śāṅkare /</l>\n<l>pitṝṇām annadānena tilatoyapradānataḥ // RKS_64.15 //</l>\n</lg>\n\n<lg>\n<l>malāpakarṣaṇaṃ kṛtvā vasanti brahmaṇaḥ pure /</l>\n<l>puṇyāyāṃ bhūpakārtikyāṃ sarvatīrthaphalapradaḥ // RKS_64.16 //</l>\n</lg>\n\n<lg>\n<l>naitat paśyanti manujāḥ kalau māyāvimohitāḥ /</l>\n<l>kalpagā yāmyabhāge tu tīrthakoṭiranekadhā // RKS_64.17 //</l>\n</lg>\n\n<lg>\n<l>prasiddhaṃ siddhamunibhir jñāyate kevalaṃ hi tat /</l>\n<l>nāstikair bhinnamaryādaiḥ purāṇasmṛtinindakaiḥ // RKS_64.18 //</l>\n</lg>\n\n<lg>\n<l>tailābhyaktair na vedoktakarai revātaṭe tathā /</l>\n<l>kalimāyāvimūḍhaiś ca sthānaṃ tanna pradṛśyate // RKS_64.19 //</l>\n</lg>\n\n<lg>\n<l>hiraṇyagarbhāsthāne tu yasmin vahati kalpagā /</l>\n<l>yajñagarbheśvaraṃ nāma śivaliṅgaṃ prakīrtitam // RKS_64.20 //</l>\n</lg>\n\n<lg>\n<l>pūjyate siddhagandharvaiḥ surāsuramahoragaiḥ /</l>\n<l>yatra vaivasvato rājā sūryaputro mahāyaśāḥ // RKS_64.21 //</l>\n</lg>\n\n<lg>\n<l>tasya tīrthasya māhātmyāc candrabimbānano 'bhavat /</l>\n<l>caitrasyaiva tu māsasya śuklapakṣe narādhipa // RKS_64.22 //</l>\n</lg>\n\n<lg>\n<l>caturdaśyāṃ paurṇamāsyāṃ yatra sannihito haraḥ /</l>\n<l>tilodakapradānena piṇḍadānena bhārata // RKS_64.23 //</l>\n</lg>\n\n<lg>\n<l>pitṝn samuddharet tatra narakād bhūridakṣiṇaḥ /</l>\n<l>nivased vaiṣṇave loke yāvac candrārkadarśanam // RKS_64.24 //</l>\n</lg>\n\n<lg>\n<l>tatra yaddīyate dānaṃ kurukṣetrasamaṃ hi tat /</l>\n<l>prāṇatyāge kṛte tatra na paśyanti yamālayam // RKS_64.25 //</l>\n</lg>\n\n<lg>\n<l>revāyā uttare kūle paryaṅko nāma parvataḥ /</l>\n<l>sa ca vindhyasutaḥ śrīmān sarvadevamayaḥ śubhaḥ // RKS_64.26 //</l>\n</lg>\n\n<lg>\n<l>tatra pāpaharo viṣṇuḥ svayaṃ tiṣṭhati keśavaḥ /</l>\n<l>narapāpaharo yas tu narmadātaṭam āśritaḥ // RKS_64.27 //</l>\n</lg>\n\n<lg>\n<l>tatra snātvā mahārāja gosahasraphalaṃ labhet /</l>\n<l>tarpitāḥ pitaras tasya tṛptā yānti hareḥ puram // RKS_64.28 //</l>\n</lg>\n\n<lg>\n<l>ekādaśīṃ dvādaśīṃ vā tatra yaḥ kurute naraḥ /</l>\n<l>na tasya punarāvṛttir martyaloke durāsade // RKS_64.29 //</l>\n</lg>\n\n<lg>\n<l>krośamātrapramāṇaṃ ca harikṣetraṃ prakīrtitam /</l>\n<l>apamṛtyumṛtā ye ca te yānti paramāṃ gatim // RKS_64.30 //</l>\n</lg>\n\n<p>iti śrīskandapurāṇe revākhaṇḍe viṣṇukīrtanaṃ nāma catuḥṣaṣṭitamo 'dhyāyaḥ ||</p>\n\n<p>RKS adhyāya 65</p>\n\n<lg>\n<l>mārkaṇḍeya uvāca:</l>\n<l>narmadāyāmyabhāge tu tīrthaṃ pāpapraṇāśanam /</l>\n<l>māṇḍavyasyāśramaṃ puṇyaṃ siddhagandharvasevitam // RKS_65.1 //</l>\n</lg>\n\n<lg>\n<l>vibhāṇḍakaś ca gārgyaś ca ṛṣyaśṛṅgādayas tathā /</l>\n<l>tasmin sahasrasaṃkhyātā munayaḥ śaṃsitavratāḥ // RKS_65.2 //</l>\n</lg>\n\n<lg>\n<l>aśokavanikāṃ rājan chṛṇu sāmpratamuttamam /</l>\n<l>tatra sannihito deva umayā sahito haraḥ // RKS_65.3 //</l>\n</lg>\n\n<lg>\n<l>āviṣṭaś cāśrame tatra viśoko vimalaḥ śivaḥ /</l>\n<l>viśokayā saricchreṣṭhā narmadā yatra saṅgatā // RKS_65.4 //</l>\n</lg>\n\n<lg>\n<l>tatra snātā divaṃ yānti ye mṛtā na punarbhavāḥ /</l>\n<l>aśokeśvaraliṅgam ca pratyakṣaṃ siddhiśaṅkaram // RKS_65.5 //</l>\n</lg>\n\n<lg>\n<l>śāpabhraṣṭā dvijās tatra nāradena vimocitāḥ /</l>\n<l>tasya tīrthasya māhātmyāt modante divi devatāḥ // RKS_65.6 //</l>\n</lg>\n\n<lg>\n<l>nānāvṛkṣaphalaiḥ puṣpaiḥ sarvakāmasamanvitaiḥ /</l>\n<l>nānā pakṣigaṇairjuṣṭaṃ nānāvṛkṣaniṣevitam // RKS_65.7 //</l>\n</lg>\n\n<lg>\n<l>siddhavidyādharair yakṣair gandharvaiḥ kinnarais tathā /</l>\n<l>veṇuvīṇāninādena śaṅkhavāditraniḥsvanaiḥ // RKS_65.8 //</l>\n</lg>\n\n<lg>\n<l>śobhate sarvadā rājan narmadā vindhyasaṅgamaḥ /</l>\n<l>aśokā devatā yatra brahmaśakrapurogamāḥ // RKS_65.9 //</l>\n</lg>\n\n<lg>\n<l>viśvedevāśramaṃ taddhi sarvadevanamaskṛtam /</l>\n<l>viśvāyāś ca tathā putrā viśvedevāḥ prakīrtitāḥ // RKS_65.10 //</l>\n</lg>\n\n<lg>\n<l>aśokavanikāyāṃ ca janayāmāsa kaśyapaḥ /</l>\n<l>vaivasvate 'ntare prāpte tretāyāṃ narasattama // RKS_65.11 //</l>\n</lg>\n\n<lg>\n<l>pañcāyutāni tāni tīrthāni nivasanti śubhāni ca /</l>\n<l>tatra siddhā ca sāvitrī devamātāditis tathā // RKS_65.12 //</l>\n</lg>\n\n<lg>\n<l>devayānī tathendrāṇī rohiṇī saṃbharāyaṇī /</l>\n<l>dākṣāyaṇī lokavandyā lopāmudrā mahāyaśā // RKS_65.13 //</l>\n</lg>\n\n<lg>\n<l>ratnāvalī sūryabhāryā dhruvā tārā gaṇeśvarī /</l>\n<l>aśokās tena vihitās tatrasthāḥ śatasaṃkhyakāḥ // RKS_65.14 //</l>\n</lg>\n\n<lg>\n<l>asya tīrthasya māhātmyān mucyate kilbiṣān naraḥ /</l>\n<l>śuklapakṣe caturdaśyām āśvine māsi bhārata // RKS_65.15 //</l>\n</lg>\n\n<lg>\n<l>aputriṇī tathā bandhyā durbhagā bhartṛvarjitā /</l>\n<l>pañcaratnaphalaiḥ snātā divyakumbhaiḥ samarcayet // RKS_65.16 //</l>\n</lg>\n\n<lg>\n<l>sahasrajanma sā bhūyaḥ putriṇī subhagā bhavet /</l>\n<l>aśokavanikā kṣetre tatra gauryā varaḥ kṛtaḥ // RKS_65.17 //</l>\n</lg>\n\n<lg>\n<l>yasmin vahati sā devī narmadā saptakalpagā /</l>\n<l>tatreṣṭaṃ dharmarājena varuṇena mahātmanā // RKS_65.18 //</l>\n</lg>\n\n<lg>\n<l>nairṛtyena tathānyaiś ca lokapālair yathā vidhi /</l>\n<l>pratyakṣo havyavāhaś ca lokapālānupāgataḥ // RKS_65.19 //</l>\n</lg>\n\n<lg>\n<l>atrir marīciḥ kaśyapaś cakrus tatra makhottamam /</l>\n<l>anyakṣetrāc chataguṇā tatra dānādikā kriyā // RKS_65.20 //</l>\n</lg>\n\n<lg>\n<l>vārāṇasī kurukṣetraṃ gayā vai naimiṣaṃ tathā /</l>\n<l>māyāpurī puṣkaraṃ ca prayāgaḥ śaśibhūṣaṇam // RKS_65.21 //</l>\n</lg>\n\n<lg>\n<l>kāśyapī sarvatīrthāni yatra tiṣṭhati kalpagā /</l>\n<l>aśokavanikāyās tu nānyat tīrthaṃ samaṃ viduḥ // RKS_65.22 //</l>\n</lg>\n\n<lg>\n<l>iṣṭaṃ yatra purā rājan hayamedhaṃ makhottamam /</l>\n<l>brahmaṇā mocitāḥ pūrvaṃ viprāḥ kauleyayonitaḥ // RKS_65.23 //</l>\n</lg>\n\n<p>asya tīrthasya māhātmyāt pāṭalīputravāsinaḥ /</p>\n\n<p>yudhiṣṭhira uvāca:\n<l>hayamedhamakheneṣṭaṃ kathaṃ tāta svayambhuvā // RKS_65.24 //</l></p>\n\n<lg>\n<l>kathaṃ ca mocitā viprāḥ pūrvaṃ kauleyayonitaḥ /</l>\n<l>ko vā rājā purā brahman devarājasamo 'bhavat // RKS_65.25 //</l>\n</lg>\n\n<p>etat sarvaṃ yathā nyāyaṃ śaṃsa me munisattama /</p>\n\n<p>mārkaṇḍeya uvāca:\n<l>śṛṇu rājan mahābhāga samākhyānaṃ purātanam // RKS_65.26 //</l></p>\n\n<lg>\n<l>aśokavanikā tīrthaṃ kalpagā taṭamāśritam /</l>\n<l>na jānanti mahāmūḍhā manujāḥ pāpamohitāḥ // RKS_65.27 //</l>\n</lg>\n\n<lg>\n<l>guptād guptataraṃ tīrthaṃ sarvatīrthottamottamam /</l>\n<l>viśokeśvaraliṅgaṃ tu tasmin paramasiddhidam // RKS_65.28 //</l>\n</lg>\n\n<lg>\n<l>pūjyate siddhagandharvair na tat paśyanti mānuṣāḥ /</l>\n<l>darśanāt sparśanāt tasya brahmahatyāṃ vyapohati // RKS_65.29 //</l>\n</lg>\n\n<lg>\n<l>svāyambhuve 'ntare prāpte ādikalpe kṛte yuge /</l>\n<l>raviś candro mahārāja cakravartī mahāyaśāḥ // RKS_65.30 //</l>\n</lg>\n\n<lg>\n<l>somavaṃśe janiṃ prāptaḥ kāñcīpurapatis tathā /</l>\n<l>śaśāsa pṛthivīṃ sarvāṃ yathā śakras triviṣṭapam // RKS_65.31 //</l>\n</lg>\n\n<lg>\n<l>gatas tu pṛthivīpālo nānāvṛkṣasamākulam /</l>\n<l>nānāpakṣigaṇairjuṣṭaṃ nānāmuniniṣevatam // RKS_65.32 //</l>\n</lg>\n\n<lg>\n<l>yatrāgastyeśvaraṃ nāma śambhorāyatanaṃ śubham /</l>\n<l>sevyate munibhiḥ sarvair agastyād yais tapodhanaiḥ // RKS_65.33 //</l>\n</lg>\n\n<lg>\n<l>rāhusūryasamāyoge raviścandro nṛpottamaḥ /</l>\n<l>saptakalpavahā yatra śailaścāmarakaṇṭakaḥ // RKS_65.34 //</l>\n</lg>\n\n<lg>\n<l>hastyaśvarathapādātaiḥ sakośabalavāhanaiḥ /</l>\n<l>tapasyantaṃ mahātmānaṃ munisaṅghaiḥ samāvṛtam // RKS_65.35 //</l>\n</lg>\n\n<lg>\n<l>maitrāvaruṇikaṃ nāma jvalantamiti pāvakam /</l>\n<l>teṣāṃ madhye samutthāya śāṇḍilyaś ca mahātapāḥ // RKS_65.36 //</l>\n</lg>\n\n<lg>\n<l>urasā pṛthivīṃ gatvā so 'gastiṃ paripṛcchati /</l>\n<l>raviścandro mahātejāḥ samāyātas tavāśramam // RKS_65.37 //</l>\n</lg>\n\n<lg>\n<l>purohito 'ham asyāsmi jānīhi tvaṃ taponidhe /</l>\n<l>tvat pādārcanam ākāṅkṣī manyase ced anugrahaḥ // RKS_65.38 //</l>\n</lg>\n\n<lg>\n<l>agastya uvāca:</l>\n<l>āgacchatu nṛpaśreṣṭhaḥ śīghraṃ siṃhāsane sthitaḥ /</l>\n<l>āgatas tad anujñātaḥ pādau jagrāha tasya ca // RKS_65.39 //</l>\n</lg>\n\n<lg>\n<l>arghapādyaiś ca sampūjya papraccha kuśalaṃ muniḥ /</l>\n<l>kuśalaṃ te mahābhāga sāntaḥ puraparicchadaḥ // RKS_65.40 //</l>\n</lg>\n\n<lg>\n<l>uvāca vacanaṃ rājā munīndraṃ prati bhārata /</l>\n<l>adya me saphalaṃ janma rājyaṃ jīvanam eva ca // RKS_65.41 //</l>\n</lg>\n\n<lg>\n<l>muktaś ca kilbiṣād asmāt tvātpādāmbujadarśanāt /</l>\n<l>sarvatra kalpagā puṇyā sarvatīrthamayī śubhā // RKS_65.42 //</l>\n</lg>\n\n<lg>\n<l>kasmin sthāne yaje yajñaṃ śaṃsa me munisattama /</l>\n<l>yathā saṃsiddhyate yajñaḥ surāṇāṃ tṛptir akṣayā // RKS_65.43 //</l>\n</lg>\n\n<p>etat sarvaṃ yathā nyāyaṃ trikālajña nivedaya /</p>\n\n<p>agastya uvāca:\n<l>śṛṇu rājan mahābhāga kathyamānaṃ nibodha ca // RKS_65.44 //</l></p>\n\n<lg>\n<l>śivena kathitaṃ pūrvaṃ pārvatyāḥ ṣaṇmukhasya ca /</l>\n<l>brahmaviṣṇvādidevānāmanyeṣāṃ ca divaukasām // RKS_65.45 //</l>\n</lg>\n\n<lg>\n<l>mayā tatra śrutaṃ rājan mārkaṇḍena cirāyuṣā /</l>\n<l>tatte 'haṃ kathayiṣyāmi mekalātīrthasambhavam // RKS_65.46 //</l>\n</lg>\n\n<lg>\n<l>śṛṇudhvaṃ munayaḥ sarve yat praṣṭavyāvatāraṇam /</l>\n<l>kasya śaktir mahārāja varjayitvā maheśvaram // RKS_65.47 //</l>\n</lg>\n\n<lg>\n<l>pramāṇaṃ sarvatīrthānāṃ saṃkhyāṃ vā kartum āditaḥ /</l>\n<l>uddeśamātravaktā 'haṃ mārkaṇḍasya mahāmuneḥ // RKS_65.48 //</l>\n</lg>\n\n<l>etat te kathitaṃ rājan yathāvṛttaṃ purātanam // RKS_65.49 //</l>\n\n<p>iti śrīskandapurāṇe revākhaṇḍe narmadāmāhātmye pañcaṣaṣṭitamo 'dhyāyaḥ ||</p>\n\n<p>RKS adhyāya 66</p>\n\n<lg>\n<l>mārkaṇḍeya uvāca:</l>\n<l>evaṃ śrutaṃ purā rājñā raviścandreṇa dhīmatā /</l>\n<l>uvāca vacanaṃ śrīmānagastyo munisattama // RKS_66.1 //</l>\n</lg>\n\n<lg>\n<l>sarasvatī na gaṅgā ca yamunā vā na sāgarāḥ /</l>\n<l>na caivānyāni tīrthāni prayāgapramukhāny api // RKS_66.2 //</l>\n</lg>\n\n<lg>\n<l>ekaiva narmadā puṇyā saptakalpavahā śubhā /</l>\n<l>lakṣayojanaparyantaṃ jambūdvīpaṃ prakīrtitam // RKS_66.3 //</l>\n</lg>\n\n<lg>\n<l>narmadātoyapānena lokāloke carācare /</l>\n<l>tapohīnā narāś caiva te 'pi yānti śivālayam // RKS_66.4 //</l>\n</lg>\n\n<lg>\n<l>yo 'yaṃ kāmayate kāmaṃ sa taṃ prāpnoti puṣkalam /</l>\n<l>sādhu sādhu mahābhāga pṛṣṭo 'haṃ yat tvayānagha // RKS_66.5 //</l>\n</lg>\n\n<lg>\n<l>narmadā kathitā divyā hṛdyā kasya na rocate /</l>\n<l>santi tīrthāni yāvanti dakṣiṇottarakūlayoḥ // RKS_66.6 //</l>\n</lg>\n\n<lg>\n<l>tvatprītidāni tāvanti kathayāmi nṛpottama /</l>\n<l>anyāni granthalakṣeṇa na ca kīrtayituṃ kṣamaḥ // RKS_66.7 //</l>\n</lg>\n\n<lg>\n<l>trayo vedāstrayo lokās tisraḥ sandhyāstrayo 'gnayaḥ /</l>\n<l>siddhagandharvayakṣāś ca sakinnaramahoragāḥ // RKS_66.8 //</l>\n</lg>\n\n<lg>\n<l>vidyādharaś cāpsarasaḥ kalpagātaṭamāśritāḥ /</l>\n<l>oṃkārādīni liṅgāni vaidūryādinagāḥ purā // RKS_66.9 //</l>\n</lg>\n\n<lg>\n<l>dvāpare ca kaliṃ prāpya pāvanatvam avāpnuyuḥ /</l>\n<l>brahmaviṣṇvādidevānāṃ maryādā kathyate 'dhunā // RKS_66.10 //</l>\n</lg>\n\n<lg>\n<l>prabhābhirdyotamānāyā revāyā dakṣiṇottare /</l>\n<l>yajñabhūmiriyaṃ khyātā surāsuranamaskṛtā // RKS_66.11 //</l>\n</lg>\n\n<lg>\n<l>aśokavanikā tatra tasyā devo maheśvaraḥ /</l>\n<l>tatra siddhyati nirvighno yajña ity āha śaṅkaraḥ // RKS_66.12 //</l>\n</lg>\n\n<lg>\n<l>uvāca vacanaṃ rājā agastyaṃ munisattamam /</l>\n<l>svasti vo 'stu gamiṣyāmi tvayā saha mahāmune // RKS_66.13 //</l>\n</lg>\n\n<lg>\n<l>aśokavanikāṃ prāptaḥ sa rājā munibhirvṛtaḥ /</l>\n<l>revāyā dakṣiṇe kūle puṇyatīrthesu śobhane // RKS_66.14 //</l>\n</lg>\n\n<lg>\n<l>daśayojanaparyantaṃ yajñayūpāś ca maṇḍapam /</l>\n<l>maṇimāṇikyaratnaughaiḥ sarvadvāreṣu śobhitāḥ // RKS_66.15 //</l>\n</lg>\n\n<lg>\n<l>patākādhvajaśobhāḍyā nānāvastrāvaguṇṭhitāḥ /</l>\n<l>viśvāmitro bharadvājaḥ kaśyapo bhārgavas tathā // RKS_66.16 //</l>\n</lg>\n\n<lg>\n<l>brahmadṛśyo lomaśaś ca tathānye munisattamāḥ /</l>\n<l>vālakhilyā mahābhāgā mānasā brahmaṇaḥ sutāḥ // RKS_66.17 //</l>\n</lg>\n\n<lg>\n<l>ete cānye ca bahavo munayaḥ śaṃsitavratāḥ /</l>\n<l>tataḥ pravartito yajño brāhmaṇair āptadakṣiṇaiḥ // RKS_66.18 //</l>\n</lg>\n\n<lg>\n<l>tṛptāś ca devatāḥ sarvāḥ pratijagmus triviṣṭapam /</l>\n<l>jagmuḥ sarve ca muditā munayaḥ svāśramaṃ prati // RKS_66.19 //</l>\n</lg>\n\n<lg>\n<l>tato nivartito yajño durvāsāḥ kupito gataḥ /</l>\n<l>nātra vaivasvato nāhaṃ nāradaḥ parvatas tathā // RKS_66.20 //</l>\n</lg>\n\n<lg>\n<l>kathaṃ nivartito yajñaḥ pāparkarminarādhamaiḥ /</l>\n<l>āgatas tu yamas tatra nāradaḥ parvatas tathā // RKS_66.21 //</l>\n</lg>\n\n<lg>\n<l>lekhakaścitraguptaś ca kālo mṛtyus tathaiva ca /</l>\n<l>ete ca kupitāḥ sarve yajñabhāgaṃ vinā nṛpa // RKS_66.22 //</l>\n</lg>\n\n<lg>\n<l>tān sarvān kupitān dṛṣṭvā raviścandro 'bravīd vacaḥ /</l>\n<l>aśokeśvaradevasya narmadāyāḥ prasādataḥ // RKS_66.23 //</l>\n</lg>\n\n<lg>\n<l>ko me samartho vighnāya surāsuragaṇeṣv api /</l>\n<l>tathaiva ko 'nyo jantūnāṃ yajñavighnasya hetave // RKS_66.24 //</l>\n</lg>\n\n<lg>\n<l>yajñakāle ca saṃprāpto ya kaścid api mānavaḥ /</l>\n<l>pūjanīyas tathārcyaś ca yathā devaścaturbhujaḥ // RKS_66.25 //</l>\n</lg>\n\n<lg>\n<l>yathāyātā mahābhāgā brahmaputrā mahaujasaḥ /</l>\n<l>dadāmi vo na sandeho manasā yadabhīpsitam // RKS_66.26 //</l>\n</lg>\n\n<lg>\n<l>durvāsā uvāca:</l>\n<l>paripūjyaś ca naḥ putro nāradaḥ parvatas tathā /</l>\n<l>ekākī prārthaye nāhaṃ militvā prārthayāmahe // RKS_66.27 //</l>\n</lg>\n\n<lg>\n<l>raviścandra uvāca:</l>\n<l>yo yaṃ kāmayate kāmaṃ taṃ tasmai pradadāmy aham /</l>\n<l>iti sarve 'pi tenaiva prastutā munipuṅgavāḥ // RKS_66.28 //</l>\n</lg>\n\n<p>suprītā vihitā rājann arghapādyapradānataḥ /</p>\n\n<p>yudhiṣṭhira uvāca:\n<l>munayaḥ kena kāryeṇa pāṭalīputravāsinaḥ // RKS_66.29 //</l></p>\n\n<p>devyā śaptāḥ śvayoniṃ ca gatā muktāś ca te katham /</p>\n\n<p>mārkaṇḍeya uvāca:\n<l>purā tapodhanāḥ sarve jaṭāvalkaladhāriṇaḥ // RKS_66.30 //</l></p>\n\n<lg>\n<l>naipāle vai paśupatiṃ devadevaṃ maheśvaram /</l>\n<l>pūjayanti śivaṃ bhaktyā gauryā virahitaṃ haram // RKS_66.31 //</l>\n</lg>\n\n<lg>\n<l>ardhanārīśvaraṃ devaṃ surāsuranamaskṛtam /</l>\n<l>saṃśaptās tena kāryeṇa pārvatyā liṅgabhedinaḥ // RKS_66.32 //</l>\n</lg>\n\n<lg>\n<l>varṣaṃ sahasraṃ hi mitaṃ śvayoniṃ ca gamiṣyatha /</l>\n<l>nirmālyabhakṣakāḥ pāpāścaṇḍadravyasya bhakṣakāḥ // RKS_66.33 //</l>\n</lg>\n\n<lg>\n<l>teṣāṃ kṛte mahārāja durvāsā nṛpam abravīt /</l>\n<l>śvayoniṃ samanuprāptās tatra kāle munīśvarāḥ // RKS_66.34 //</l>\n</lg>\n\n<lg>\n<l>mocaya tvaṃ tato rājann asmat priyacikīrṣayā /</l>\n<l>pārvatyā te 'bhiśaptāś ca narake majjanti dāruṇe // RKS_66.35 //</l>\n</lg>\n\n<lg>\n<l>uvāca vacanaṃ rājā muniṃ durvāsasaṃ tataḥ /</l>\n<l>mocayāmi na sandehas tasmāt pāpād dvijottamān // RKS_66.36 //</l>\n</lg>\n\n<lg>\n<l>preṣitāḥ kiṅkarās tena sīdanto yatra te vane /</l>\n<l>praṇipatya ca te sarve tānūcuś ca vanecarān // RKS_66.37 //</l>\n</lg>\n\n<lg>\n<l>smārayanti pūrvajātim ādiṣṭāḥ prabhuṇā yathā /</l>\n<l>tatas tad vacanāt prāptās te 'śokavanikāṃ drutam // RKS_66.38 //</l>\n</lg>\n\n<lg>\n<l>raviścandraścakravartī tān vilokya tapodhanān /</l>\n<l>mudā paramayā yuktaḥ prāha tān prahasann iva // RKS_66.39 //</l>\n</lg>\n\n<lg>\n<l>aśokeśvaradevasya mekalāyāḥ prabhāvataḥ /</l>\n<l>mama dānaprabhāveṇa maharṣīṇāṃ prasādataḥ // RKS_66.40 //</l>\n</lg>\n\n<lg>\n<l>tyaktvā śvayoniṃ munayaḥ śivalokaṃ prayāntu vai /</l>\n<l>etat pāpaṃ mahāghoraṃ mayi sarvaṃ niṣīdatu // RKS_66.41 //</l>\n</lg>\n\n<lg>\n<l>tatkṣaṇān muktaśāpāste kāmikaṃ yānam āsthitāḥ /</l>\n<l>ūcur maharṣayo vākyaṃ raviścandraṃ śatakratum // RKS_66.42 //</l>\n</lg>\n\n<lg>\n<l>tvaṃ mātā tvaṃ pitāsmākaṃ gururmokṣapradāyakaḥ /</l>\n<l>evam uktvā yayus te tu umāmāheśvaraṃ param // RKS_66.43 //</l>\n</lg>\n\n<lg>\n<l>sādhu sādhu mahābhāga tvaṃ tu yajñataponidhiḥ /</l>\n<l>nā 'nyastvayā samaḥ kaścit somavaṃśe mahīpatiḥ // RKS_66.44 //</l>\n</lg>\n\n<lg>\n<l>tvayā hi nirjitaṃ sarvaṃ trailokyaṃ sacarācaram /</l>\n<l>evam uktvā suraśreṣṭhāḥ sādhuvādais tam ārcayan // RKS_66.45 //</l>\n</lg>\n\n<p>devadundubhayo neduḥ puṣpavṛṣṭiḥ papāta ca /</p>\n\n<p>durvāsā uvāca:\n<l>kṣatriyeṣu tvayā tulyo na dṛṣṭo na śruto mayā // RKS_66.46 //</l></p>\n\n<lg>\n<l>prāṇatyāgo hi sukaro dharmatyāgo hi duṣkaraḥ /</l>\n<l>varaṃ vṛṇīṣva bhadraṃ te yatte manasi vartate // RKS_66.47 //</l>\n</lg>\n\n<lg>\n<l>prahasann abravīd vākyaṃ rājā durvāsasaṃ munim /</l>\n<l>mama dānaprabhāveṇa narā duṣkṛtabuddhayaḥ // RKS_66.48 //</l>\n</lg>\n\n<lg>\n<l>prāpnuvan tu paraṃ lokaṃ vara eṣa mama priyaḥ /</l>\n<l>evamastviti tasyāgre 'bhidhāya munipuṅgavaḥ // RKS_66.49 //</l>\n</lg>\n\n<lg>\n<l>sa mudā parayā yuktas tatraivāntaradhīyata /</l>\n<l>tad dṛṣṭvā tādṛśaṃ karma rājñaś cāmitatejasaḥ // RKS_66.50 //</l>\n</lg>\n\n<lg>\n<l>śaṅkayā parayā yukto dharmarājo 'bravīd idam /</l>\n<l>varaṃ dadāmi bhadraṃ te yajñabhāgabahiṣkṛtaḥ // RKS_66.51 //</l>\n</lg>\n\n<lg>\n<l>śvayonitvaṃ gatā viprā mocitāḥ karmabandhanāt /</l>\n<l>īdṛśaṃ tava sāmarthyaṃ jānāmi ca nṛpottama // RKS_66.52 //</l>\n</lg>\n\n<lg>\n<l>pṛthivyāṃ duṣkaraṃ karma yajñaś caiva viśeṣataḥ /</l>\n<l>yo dadāti mahābhāga svakīyaṃ puṇyamuttamam // RKS_66.53 //</l>\n</lg>\n\n<lg>\n<l>yamaloko jitas tena devaloko jitas tathā /</l>\n<l>varayogyo 'si rājendra satyam etat mayoditam // RKS_66.54 //</l>\n</lg>\n\n<lg>\n<l>raviścandra uvāca:</l>\n<l>yadi tuṣṭaḥ sūryaputra varaṃ dātuṃ mamecchasi /</l>\n<l>mama yajñaśatenaiva dānena tapasā tathā // RKS_66.55 //</l>\n</lg>\n\n<lg>\n<l>pāpayonigatā ye tu ye ca duṣkṛtakāriṇaḥ /</l>\n<l>prayāntu tvatprasādena dharmarāja śivālayam // RKS_66.56 //</l>\n</lg>\n\n<p>imaṃ varam ahaṃ manye prasādaḥ kriyatāṃ mayi /</p>\n\n<p>yama uvāca:\n<l>evaṃ bhavatu rājendra satyadharmaparāyaṇa // RKS_66.57 //</l></p>\n\n<lg>\n<l>prāpnuhi tvaṃ paraṃ lokaṃ satyenānena suvrata /</l>\n<l>yatas te mocitāḥ sarvāḥ kaśmalāt pāpayonayaḥ // RKS_66.58 //</l>\n</lg>\n\n<lg>\n<l>kṣatriyāḥ śataśo rājann anye caiva sahasraśaḥ /</l>\n<l>pāpāt samuddhṛtā ye ca teṣāṃ saṃkhyā na vidyate // RKS_66.59 //</l>\n</lg>\n\n<lg>\n<l>evamuktvā nṛpaśreṣṭhaṃ dharmarājo mahābhujaḥ /</l>\n<l>kāmikaṃ yānamāruhya surāsuranamaskṛtam // RKS_66.60 //</l>\n</lg>\n\n<lg>\n<l>yayau svabhavanaṃ rājan nāradaḥ parvatas tathā /</l>\n<l>tasyām aśītilakṣāṇi tīrthānāṃ narasattama // RKS_66.61 //</l>\n</lg>\n\n<lg>\n<l>aśokavanikāyāṃ tu kīrtitāni tavānagha /</l>\n<l>śravaṇāt kīrtanāt teṣāṃ gosahasraphalaṃ bhavet // RKS_66.62 //</l>\n</lg>\n\n<p>iti śrīskandapurāṇe revākhaṇḍe 'śokavanikāvarṇano nāma ṣaṭṣaṣṭitamo 'dhyāyaḥ ||</p>\n\n<p>RKS adhyāya 67</p>\n\n<lg>\n<l>mārkaṇḍeya uvāca:</l>\n<l>athātaḥ kathayiṣyāmi tīrthaṃ pāpapraṇāśanam /</l>\n<l>revāyā uttare kūle puraṃ vāgīśvarābhidham // RKS_67.1 //</l>\n</lg>\n\n<lg>\n<l>vāgurnāma nadī tatra revayā saha saṃgatā /</l>\n<l>tatra snātā divaṃ yānti ye mṛtā na punarbhavāḥ // RKS_67.2 //</l>\n</lg>\n\n<lg>\n<l>vāgīśā tatra cāmuṇḍā dānavakṣayakāriṇī /</l>\n<l>maṇibhadro vīrabhadras tathā 'nye śataśo nṛpāḥ // RKS_67.3 //</l>\n</lg>\n\n<lg>\n<l>babhūvur muktaśāpās te tīrthasyāsya prabhāvataḥ /</l>\n<l>tilapiṇḍapradānena pitṝṇāṃ paramā gatiḥ // RKS_67.4 //</l>\n</lg>\n\n<lg>\n<l>brahmadattaścakravartī sūryavaṃśe mahīpatiḥ /</l>\n<l>ayodhyādhipatiḥ śrīmān cakratulyaparākramaḥ // RKS_67.5 //</l>\n</lg>\n\n<lg>\n<l>dhanadhānyasamāyukto bhayadāridryavarjitaḥ /</l>\n<l>prajās tasmin mahīpāle sarvā 'pi mudānvitāḥ // RKS_67.6 //</l>\n</lg>\n\n<lg>\n<l>iṣṭaḥ kratuvarastena narmadāvāgusaṅgame /</l>\n<l>brahmādyā devatāḥ sarvāḥ śakraviṣṇupurogamāḥ // RKS_67.7 //</l>\n</lg>\n\n<lg>\n<l>pratyakṣaś ca maheśāno gaṇeśvarasamanvitaḥ /</l>\n<l>lokapālāś ca marutaścandrādityau dhruvas tathā // RKS_67.8 //</l>\n</lg>\n\n<lg>\n<l>ṛkṣāṇi yogasiddhāś ca somamukhyāś ca sarvaśaḥ /</l>\n<l>vaśiṣṭho munibhiḥ sārddhaṃ videhādhipatis tathā // RKS_67.9 //</l>\n</lg>\n\n<lg>\n<l>evamādyāḥ samāhūtā mitrāvaruṇa eva ca /</l>\n<l>sarve hiraṇmayās tatra yajñayūpāś ca maṇḍapāḥ // RKS_67.10 //</l>\n</lg>\n\n<lg>\n<l>daśayojanaparyantaṃ yajñabhūmir mahībhṛtaḥ /</l>\n<l>svārociṣe 'ntare rājann ādikalpe kṛte yuge // RKS_67.11 //</l>\n</lg>\n\n<lg>\n<l>gavāṃ śatasahasrāṇi hemabhārānvitāni ca /</l>\n<l>hayānāṃ śyāmakarṇānām ayutaṃ sāgram eva ca // RKS_67.12 //</l>\n</lg>\n\n<lg>\n<l>dantinām ayutaṃ caiva ghaṇṭābharaṇabhūṣitam /</l>\n<l>maṇimāṇikyam uktāś ca bhakṣyabhojyāny anekadhā // RKS_67.13 //</l>\n</lg>\n\n<lg>\n<l>evaṃ rājā brahmadattaḥ sarvabhūpālasattamaḥ /</l>\n<l>yajñaṃ pravartayāmāsa sarvasambhārasaṃbhṛtaḥ // RKS_67.14 //</l>\n</lg>\n\n<lg>\n<l>vedanirghoṣaśabdena gītavādyaraveṇa ca /</l>\n<l>nānāyānasamārūḍhaiḥ stūyamāno marudgaṇaiḥ // RKS_67.15 //</l>\n</lg>\n\n<lg>\n<l>brahmadattasya yajñena vāgīśasya prasādataḥ /</l>\n<l>narmadāyāḥ prasādena pretās tṛptiṃ parāṃ gatāḥ // RKS_67.16 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ tu brahmadattasya kalpagātīrayājanam /</l>\n<l>kathaṃ pretā vinirmuktāḥ pretās te kena karmaṇā // RKS_67.17 //</l>\n</lg>\n\n<p>etat sarvaṃ yathā nyāyaṃ kathayasva tapodhana /</p>\n\n<p>mārkaṇḍeya uvāca:\n<l>śṛṇu rājan yathā nyāyam itihāsaṃ purātanam // RKS_67.18 //</l></p>\n\n<lg>\n<l>kārttikyām utsavaṃ prāpya puṣkare jyeṣṭhapuṣkare /</l>\n<l>ayogandhaḥ svayaṃbhūś ca puṇḍarīkākṣa eva ca // RKS_67.19 //</l>\n</lg>\n\n<lg>\n<l>pitāmahaḥ svayaṃ tatra surāsuraguruḥ pitā /</l>\n<l>kāvyaś ca hotṛsadanau vedagarbhaḥ kṛtadhvanaḥ // RKS_67.20 //</l>\n</lg>\n\n<lg>\n<l>svastikaś caiva sāvitro vāmadevo 'ghamarṣaṇaḥ /</l>\n<l>ete cānye ca munayo brahmatejo 'śasaṃbhavāḥ // RKS_67.21 //</l>\n</lg>\n\n<lg>\n<l>tathā te hi yathāśaktā ṛtukālābhigāminaḥ /</l>\n<l>gārhasthye ca sthitā bhāryā bhartṛśuśrūṣaṇe ratāḥ // RKS_67.22 //</l>\n</lg>\n\n<lg>\n<l>cīravalkaladhāriṇyaḥ śākasyāmākabhakṣikāḥ /</l>\n<l>viṣaṇṇās tena dharmeṇa satyastā apyagarhayan // RKS_67.23 //</l>\n</lg>\n\n<lg>\n<l>dvijasya ṣaṭ ca karmāṇi yajanaṃ yājanaṃ tathā /</l>\n<l>adhyāpanaṃ cādhyayanaṃ dānaṃ caiva pratigrahaḥ // RKS_67.24 //</l>\n</lg>\n\n<lg>\n<l>bhūṣaṇaṃ paridhānaṃ ca yoṣitāṃ bhartṛsevanam /</l>\n<l>evaṃ ca garhitā rājan yoṣidbhiḥ patayas tathā // RKS_67.25 //</l>\n</lg>\n\n<lg>\n<l>bhītās te vismitāḥ sarve viṣaṇṇavadanās tathā /</l>\n<l>hariścandraḥ purā rājā na bhūto na bhaviṣyati // RKS_67.26 //</l>\n</lg>\n\n<lg>\n<l>dānena nirjitaṃ yena trailokyaṃ sacarācaram /</l>\n<l>rāhusūryasamāyoge kurukṣetraṃ jagāma ha // RKS_67.27 //</l>\n</lg>\n\n<lg>\n<l>tyaktvā te puṣkaraṃ tīrthaṃ dhanalobhena mohitāḥ /</l>\n<l>sahasrasaṃkhyāmunayaḥ sabhāryāḥ sasutāś ca te // RKS_67.28 //</l>\n</lg>\n\n<lg>\n<l>yatra rājā hariścandraḥ pratigrahavilipsayā /</l>\n<l>munīnāha hariścandro mudā paramayā yutaḥ // RKS_67.29 //</l>\n</lg>\n\n<lg>\n<l>dhanyā me saphalā yātrā kurukṣetre ravigrahe /</l>\n<l>kṣudhārtā duḥkhitāś caiva bālā vṛddhāḥ kṛśāturāḥ // RKS_67.30 //</l>\n</lg>\n\n<lg>\n<l>valkalājinavastrāś ca yauvane pretarūpiṇaḥ /</l>\n<l>yanno yūyam abhiprāptāḥ patnīputraiś ca saṃyutāḥ // RKS_67.31 //</l>\n</lg>\n\n<lg>\n<l>uvāca vacanaṃ rājā sāṣṭāṅgaṃ praṇipatya ca /</l>\n<l>ādeśo dīyatāṃ mahyaṃ kiṃ karomi bhavatkṛte // RKS_67.32 //</l>\n</lg>\n\n<lg>\n<l>evamuktvā dadau śrīmānekaikasya pṛthak pṛthak /</l>\n<l>lakṣaṃ lakṣaṃ hiraṇyasya tathā gāvaḥ sahasraśaḥ // RKS_67.33 //</l>\n</lg>\n\n<lg>\n<l>sahasraṃ turagāṇāṃ ca dantināṃ śatam eva ca /</l>\n<l>sāptabhaumān gṛhān ramyān hemaprākāratoraṇān // RKS_67.34 //</l>\n</lg>\n\n<lg>\n<l>nānāvidhavilāsāṃś ca yathā dhanapatiḥ svayam /</l>\n<l>kalpāntare mṛtā jātāḥ pretarūpā bhayaṅkarāḥ // RKS_67.35 //</l>\n</lg>\n\n<lg>\n<l>lamboṣṭhā lambavṛṣaṇā vikṛtānanasaṃyutāḥ /</l>\n<l>pratigrahaprabhāveṇa dvijasya patanaṃ dhruvam // RKS_67.36 //</l>\n</lg>\n\n<lg>\n<l>jātismarāḥ svaṃ śocanti ekākīnās tu te bahiḥ /</l>\n<l>na bhāryā na ca me putrā na bhṛtyā na ca bāndhavāḥ // RKS_67.37 //</l>\n</lg>\n\n<lg>\n<l>na te pratigrahair dagdhā yathā pūrvaṃ tathaiva ca /</l>\n<l>vayam ekākino dagdhā vṛkṣā iva havirbhujā // RKS_67.38 //</l>\n</lg>\n\n<lg>\n<l>rājapratigrahair dagdhā na prarohanti mānavāḥ /</l>\n<l>vaiśvānareṇa dagdhānāṃ punarjanma prajāyate // RKS_67.39 //</l>\n</lg>\n\n<lg>\n<l>na mātā na pitā putro draviṇaṃ na ca bāndhavāḥ /</l>\n<l>yamadūtair gṛhītānāṃ dharma ekaḥ sahānugaḥ // RKS_67.40 //</l>\n</lg>\n\n<lg>\n<l>śocitvā suciraṃ kālaṃ bhāryāputravivarjitāḥ /</l>\n<l>bhramitvā ca mahīṃ sarvāṃ puṣkaraṃ tīrthamāgatāḥ // RKS_67.41 //</l>\n</lg>\n\n<lg>\n<l>pretarūpān munīn dṛṣṭvā viṣādaṃ paramaṃ gataḥ /</l>\n<l>tān uvāca muniśreṣṭhaḥ kathaṃ pretatvam āgatāḥ // RKS_67.42 //</l>\n</lg>\n\n<lg>\n<l>pretā ūcuḥ:</l>\n<l>hariścandraḥ satyadharma sūryavaṃśe mahīpatiḥ /</l>\n<l>ayodhyādhipatiḥ śrīmān devatulyaparākramaḥ // RKS_67.43 //</l>\n</lg>\n\n<lg>\n<l>tasya pratigraho 'smābhirāptaḥ sūryagrahe sthite /</l>\n<l>tena pretatvam āpannāḥ sarve brahmarṣayo mune // RKS_67.44 //</l>\n</lg>\n\n<lg>\n<l>etat te kathitaṃ brahman mokṣo 'smākaṃ vidhīyatām /</l>\n<l>bhaviṣyabhūtatattvajño brahmaputras taponidhiḥ // RKS_67.45 //</l>\n</lg>\n\n<lg>\n<l>uvāca vacanaṃ śrīmān nāradas tāṃs tapodhanān /</l>\n<l>kasminnavasare puṇye kārttikyāṃ divyaparvaṇi // RKS_67.46 //</l>\n</lg>\n\n<lg>\n<l>śivena kīrtitaṃ pūrvaṃ pārvatyāḥ ṣaṇmukhasya ca /</l>\n<l>śrutaṃ mayāpi tatraiva purāṇaṃ skandakīrtitam // RKS_67.47 //</l>\n</lg>\n\n<lg>\n<l>kānyā pāpakṣayaṃ kartuṃ śaktā revāṃ vinā nṛpa /</l>\n<l>gaṅgādyāḥ sarito viprāḥ puṇyatīrthās tathāpi ca // RKS_67.48 //</l>\n</lg>\n\n<lg>\n<l>vāgīśaṃ ca puraṃ tatra narmadātaṭamāśritam /</l>\n<l>adhvare brahmadattasya mokṣaṇaṃ tu bhaviṣyati // RKS_67.49 //</l>\n</lg>\n\n<lg>\n<l>uddeśaṃ tu tato dattvā nāradastridivaṃ gataḥ /</l>\n<l>te 'pi pretā mahābhāga dhyātvā śivam umāpatim // RKS_67.50 //</l>\n</lg>\n\n<lg>\n<l>abhijagmus tam uddeśaṃ vāgīśapuram uttamam /</l>\n<l>tatra snātvābhyarcya śivaṃ hariṃ bhāskaram eva ca // RKS_67.51 //</l>\n</lg>\n\n<lg>\n<l>adhvare brahmadattasya muktāḥ sarve 'pi kilbiṣāt /</l>\n<l>brahmayānaṃ samāruhya brahmalokaṃ samāgatāḥ // RKS_67.52 //</l>\n</lg>\n\n<lg>\n<l>pratapanti yathādityā brahmatejovapurdharāḥ /</l>\n<l>tasyopari nareśasya puṣpavṛṣṭiḥ papāta vai // RKS_67.53 //</l>\n</lg>\n\n<lg>\n<l>etat te kathitaṃ rājan yathāvṛttaṃ purātanam /</l>\n<l>śravaṇāt kīrtanād asya gosahasraphalaṃ labhet // RKS_67.54 //</l>\n</lg>\n\n<p>iti śrīskandapurāṇe revākhaṇḍe vāgīśvarākhyāna nāma saptaṣaṣṭitamo 'dhyāyaḥ ||</p>\n\n<p>RKS adhyāya 68</p>\n\n<lg>\n<l>mārkaṇḍeya uvāca:</l>\n<l>pratigrahagrahagrastā lobhamohavimohitāḥ /</l>\n<l>majjanti narake ghore yatra gatvā na nirgatāḥ // RKS_68.1 //</l>\n</lg>\n\n<lg>\n<l>saphalā vedayajñāś ca tīrthayātrā ca bhārata /</l>\n<l>tathā kliśyanti cātmānaṃ pratigrahaparā narāḥ // RKS_68.2 //</l>\n</lg>\n\n<lg>\n<l>dātā ca yācakaś caiva karābhyām eva sūcitau /</l>\n<l>atho gacched grahītā tu dātā gacchati corddhvataḥ // RKS_68.3 //</l>\n</lg>\n\n<lg>\n<l>sahasrāvartakaṃ nāma tīrthaṃ pāpapraṇāśanam /</l>\n<l>tatra snātasya vidhivad vṛṣotsargaphalaṃ bhavet // RKS_68.4 //</l>\n</lg>\n\n<lg>\n<l>āsaptamaṃ kulaṃ caiva punīte nā 'tra saṃśayaḥ /</l>\n<l>revāyā uttare kūle sahasrāyudhasaṃkhyayā // RKS_68.5 //</l>\n</lg>\n\n<lg>\n<l>tataś cānte mahābhāga kārāyā vanam uttamam /</l>\n<l>agniṣṭomaphalaṃ yatra snātvā svargaṃ ca gacchati // RKS_68.6 //</l>\n</lg>\n\n<lg>\n<l>revāyā uttare bhāge tīrtha paramaśobhanam /</l>\n<l>saugandhikaṃ vanaṃ nāma brahmacāriśucivratāḥ // RKS_68.7 //</l>\n</lg>\n\n<lg>\n<l>siṣicuḥ pitaras tat tu brahmādyāḥ sutapodhanāḥ /</l>\n<l>siddhacāraṇagandharvāḥ sakinnaramahoragāḥ // RKS_68.8 //</l>\n</lg>\n\n<lg>\n<l>praviśya tad vanaṃ martyaḥ sarvapāpāt pramucyate /</l>\n<l>tataḥ sarasvatī cāsti nadīnām uttamā nadī // RKS_68.9 //</l>\n</lg>\n\n<lg>\n<l>lakṣyā devasutā rājan mahāpuṇyā prakīrtitā /</l>\n<l>tatra snānaṃ prakurvīta mānavo nṛpate jale // RKS_68.10 //</l>\n</lg>\n\n<lg>\n<l>tarpayitvā pitṝn devān aśvamedhaphalaṃ labhet /</l>\n<l>īśānādhyuṣitaṃ nāma tatra tīrthaṃ sudurlabham // RKS_68.11 //</l>\n</lg>\n\n<lg>\n<l>tatra snātvā vyatīpāte saṃkrāntau grahaṇe naraḥ /</l>\n<l>sahasrakapilādāne vājimedhe ca yatphalam // RKS_68.12 //</l>\n</lg>\n\n<lg>\n<l>sugandhāṃ chātakumbhāś ca pañcayajñāṃś ca bhārata /</l>\n<l>abhigamya naraśreṣṭha svargaloke mahīyate // RKS_68.13 //</l>\n</lg>\n\n<lg>\n<l>triśūlākhyaṃ tu tatraiva tīrtham āsādya bhārata /</l>\n<l>tatrābhiṣekaṃ yaḥ kuryād arcayet pitṛdaivatam // RKS_68.14 //</l>\n</lg>\n\n<lg>\n<l>gaṇeśatvaṃ sa labhate tyaktvā dehaṃ na saṃśayaḥ /</l>\n<l>tato gacchen mahārāja brahmasthānam anuttamam // RKS_68.15 //</l>\n</lg>\n\n<lg>\n<l>revāyā uttare kūle kāmabhogaphalapradam /</l>\n<l>brahmodam iti vikhyātaṃ prakāśyaṃ bhuvi bhārata // RKS_68.16 //</l>\n</lg>\n\n<lg>\n<l>tatra saptarṣayaḥ prāptāḥ snānārthaṃ bharatarṣabha /</l>\n<l>kapiñjalo muniśreṣṭho havyavāhaś ca bhārata // RKS_68.17 //</l>\n</lg>\n\n<lg>\n<l>bhagavān devayānaś ca viśvāvasumahāmuniḥ /</l>\n<l>asya tīrthasya māhātmyād brahmalokam avāpnuyuḥ // RKS_68.18 //</l>\n</lg>\n\n<lg>\n<l>pitaraḥ śrāddhadānena prayātā brahmaṇaḥ puram /</l>\n<l>udumbarasya kṛtvā tu vidhivad darśanaṃ tataḥ // RKS_68.19 //</l>\n</lg>\n\n<lg>\n<l>antarddhānam avāpnoti tapasā dagdhakilbiṣaḥ /</l>\n<l>tato gacchen mahārāja śaṅkaraṃ lokaśaṅkaram // RKS_68.20 //</l>\n</lg>\n\n<lg>\n<l>kṛṣṇapakṣe caturdaśyām abhigamya vṛṣadhvajam /</l>\n<l>labhate sarvakāmāṃś ca svargalokaṃ hi gacchati // RKS_68.21 //</l>\n</lg>\n\n<lg>\n<l>narmadāyāmyabhāge tu gopyād gopyatara mahat /</l>\n<l>siddhaliṅgaṃ maṇimayaṃ na tatpaśyanti mānavāḥ // RKS_68.22 //</l>\n</lg>\n\n<lg>\n<l>nāgendrasurasiddhaiś ca nāgakanyābhir arcyate /</l>\n<l>sapādakoṭistīrthānāṃ śaṅkare kurunandana // RKS_68.23 //</l>\n</lg>\n\n<lg>\n<l>vasūnāmāśramaṃ puṇyaṃ munīnāṃ brahmacāriṇām /</l>\n<l>śivabhaktiparāṇāṃca kandamūlaphalāśinām // RKS_68.24 //</l>\n</lg>\n\n<lg>\n<l>pitṝṇām akṣayā tṛptis tilatoyapradānataḥ /</l>\n<l>mudā paramayā yukto dātā yāti śivālayam // RKS_68.25 //</l>\n</lg>\n\n<lg>\n<l>dhruvo dharaś ca somaś ca sāvitraś cānalo 'nilaḥ /</l>\n<l>pratyūṣaś ca prabhāsaś ca vasavo 'ṣṭau prakīrtitā // RKS_68.26 //</l>\n</lg>\n\n<lg>\n<l>śaṅkarasya prasādena divi devatvam āgatāḥ /</l>\n<l>kalpagāsaumyabhāge tu somatīrtham anuttamam // RKS_68.27 //</l>\n</lg>\n\n<lg>\n<l>tatra snātvā naro rājan svargaloke mahīyate /</l>\n<l>saptasārasvataṃ tīrthaṃ tato gacchen nṛpottama // RKS_68.28 //</l>\n</lg>\n\n<p>brahmaṇā ca kṛtaṃ stotraṃ puṇyakīrte niśāmaya /</p>\n\n<p>brahmovācā:\n<l>vākpatir vacasāṃ nityaṃ vāsudevo 'stu me gatiḥ // RKS_68.29 //</l></p>\n\n<lg>\n<l>haṃsaḥ sureśo vaktā vā vasūnāmantarā vasan /</l>\n<l>hotā diviṣadīśāno vāsudevo 'stu me gatiḥ // RKS_68.30 //</l>\n</lg>\n\n<lg>\n<l>svāhākāraḥ svadhākāro vaṣaṭkāro haviṣyabhuk /</l>\n<l>ṛṅmūrtiryajuṣāṃ mūrtirvāsudevo 'stu me gatiḥ // RKS_68.31 //</l>\n</lg>\n\n<lg>\n<l>kṣetrajñaḥ paramaḥ sūkṣmo jagatāṃ tārako hariḥ /</l>\n<l>īśvaro hṛdayāvāso vāsudevo 'stu me gatiḥ // RKS_68.32 //</l>\n</lg>\n\n<lg>\n<l>śravaṇyaḥ śravaṇopāyaḥ puṇyaślokaḥ śuciśravāḥ /</l>\n<l>varado vāsudevo 'gnir vāsudevo 'stu me gatiḥ // RKS_68.33 //</l>\n</lg>\n\n<lg>\n<l>puruṣaḥ puṇḍarīkākṣaḥ purāṇo bhuvaneśvaraḥ /</l>\n<l>ādityāntargato vahṇir vāsudevo 'stu me gatiḥ // RKS_68.34 //</l>\n</lg>\n\n<lg>\n<l>kaṃsakāliyahantā ca subalo balamardanaḥ /</l>\n<l>śiśupālanihantā 'gnir vāsudevo 'stu me gatiḥ // RKS_68.35 //</l>\n</lg>\n\n<lg>\n<l>kālaneminihantā 'gniryaḥ kāle niyatāntakaḥ /</l>\n<l>śatāsuraśarīraghno vāsudevo 'stu me gatiḥ // RKS_68.36 //</l>\n</lg>\n\n<lg>\n<l>kaṅkāsuranihantā ca madhukaiṭabhanāśanaḥ /</l>\n<l>śaṅkhacakragadāpāṇir vāsudevo 'stu me gatiḥ // RKS_68.37 //</l>\n</lg>\n\n<lg>\n<l>śuklaḥ salilaśāyī ca viṣṇuḥ pāpakṣayāhvayaḥ /</l>\n<l>indro vacanasatpālo vāsudevo 'stu me gatiḥ // RKS_68.38 //</l>\n</lg>\n\n<lg>\n<l>hṛṣīkeśaś cendrapālopendro garuḍāsanaḥ /</l>\n<l>sahasranāmā dharmajño vāsudevo 'stu me gatiḥ // RKS_68.39 //</l>\n</lg>\n\n<lg>\n<l>śaṅkhī ca nandakī cakrī śārṅgadhanvā gadādharaḥ /</l>\n<l>dhīro vapuṣmān medhāvī vāsudevo 'stu me gatiḥ // RKS_68.40 //</l>\n</lg>\n\n<lg>\n<l>bṛhatsaṃkarṣaṇaḥ śambhuḥ svayambhūr bhūtabhāvanaḥ /</l>\n<l>nipuṇo lakṣaṇaḥ śuddho vāsudevo 'stu me gatiḥ // RKS_68.41 //</l>\n</lg>\n\n<lg>\n<l>traikālikastrikālajñastrayī kartā trilocanaḥ /</l>\n<l>trisāmā devakīsūnur vāsudevo 'stu me gatiḥ // RKS_68.42 //</l>\n</lg>\n\n<lg>\n<l>avyaktātmā mahātmā ca antarātmā janārdanaḥ /</l>\n<l>prāṇaścendriyabhūtātmā vāsudevo 'stu me gatiḥ // RKS_68.43 //</l>\n</lg>\n\n<lg>\n<l>paramātmā paraṃ brahma parameśaḥ parā gatiḥ /</l>\n<l>parameṣṭhī paraṃ jyotir vāsudevo 'stu me gatiḥ // RKS_68.44 //</l>\n</lg>\n\n<lg>\n<l>viśvātmā viśvakartā ca viśvasya patirātmavān /</l>\n<l>dyāvāpṛthivyoḥ kartā ca vāsudevo 'stu me gatiḥ // RKS_68.45 //</l>\n</lg>\n\n<lg>\n<l>sahasraśīrṣā bhagavān sahasrākṣaḥ sahasrapāt /</l>\n<l>sahasrakoṭidhārī vā vāsudevo 'stu me gatiḥ // RKS_68.46 //</l>\n</lg>\n\n<lg>\n<l>iti vāgīśvaro vāgmī pūjitaḥ parameśvaraḥ /</l>\n<l>bhaktasya bhagavān viṣṇuḥ prīyatāṃ me janārdanaḥ // RKS_68.47 //</l>\n</lg>\n\n<lg>\n<l>janmaprabhṛti yat kiṃcin mayā sukṛtamarjitam /</l>\n<l>tatsamagraṃ phalaṃ cāstu śāśvataṃ puruṣottama // RKS_68.48 //</l>\n</lg>\n\n<lg>\n<l>idam abhyasyato nityaṃ pūjitaḥ syāt sakeśavaḥ /</l>\n<l>vināśayati pāpāni prakāśayati tat phalam // RKS_68.49 //</l>\n</lg>\n\n<lg>\n<l>eṣa niṣkaṇṭakaḥ panthā yatra sampūjyate hariḥ /</l>\n<l>kupathaṃ taṃ vijānīyād yatra nārādhyate hariḥ // RKS_68.50 //</l>\n</lg>\n\n<lg>\n<l>vāsudevaparā vedā sudevaparākriyā /</l>\n<l>vāsudevātmakā viprā vāsudevaparāśrayaḥ // RKS_68.51 //</l>\n</lg>\n\n<lg>\n<l>sarve devā vāsudevaṃ yajante sarve devā vāsudevāt prasūtāḥ /</l>\n<l>sarveṣāṃ vā vāsudevo 'pi devo nānyat kiṃcid avāsudevātiriktam // RKS_68.52 //</l>\n</lg>\n\n<lg>\n<l>nānyaḥ puṇyataro devo nāsti viṣṇuparaṃ tapaḥ /</l>\n<l>nāsti viṣṇuparaṃ jñānaṃ sarvaṃ viṣṇumayaṃ jagat // RKS_68.53 //</l>\n</lg>\n\n<lg>\n<l>ye paṭhanti narā bhaktyā viṣṇunāmāṅkitastavam /</l>\n<l>te yānti vaiṣṇavaṃ lokaṃ paraṃ brahma sanātanam // RKS_68.54 //</l>\n</lg>\n\n<lg>\n<l>mārkaṇḍeya uvāca:</l>\n<l>śrutvā stotram idaṃ devo brahmaṇaḥ samahātmanaḥ /</l>\n<l>śriyā prabodhitaḥ kṛṣṇaḥ śayāno yoganidrayā // RKS_68.55 //</l>\n</lg>\n\n<lg>\n<l>dṛṣṭvā 'bravīt surān sarvān nānārūpān bhayānakān /</l>\n<l>kimasti vaḥ samutpannaṃ māṃ didṛkṣur ihāgatāḥ // RKS_68.56 //</l>\n</lg>\n\n<lg>\n<l>uvāca vacanaṃ brahmā keśavaṃ prati bhārata /</l>\n<l>tvāṃ vinātra jagannātha kas trātā devakaṇṭakaiḥ // RKS_68.57 //</l>\n</lg>\n\n<lg>\n<l>dānavair veṣṭitā dhātrī svargaścaiva vināśitaḥ /</l>\n<l>dharmakāmādikā yajñā vedā viplāvitās tathā // RKS_68.58 //</l>\n</lg>\n\n<lg>\n<l>danubhārabharākrāntā rasātatatalaṃ gatā /</l>\n<l>jaṭāsuraś ca jābālirdaityo mayasutas tathā // RKS_68.59 //</l>\n</lg>\n\n<lg>\n<l>daśakoṭyas tu daityānāṃ samagrabalaśālinām /</l>\n<l>śivaprasādayuktānāṃ svargaviplavakāriṇām // RKS_68.60 //</l>\n</lg>\n\n<lg>\n<l>tasmāt pravartitaṃ cakramuddhara svavasundharām /</l>\n<l>śrutvā vākyam idaṃ devo bhayārtaṃ prāṇapīḍitam // RKS_68.61 //</l>\n</lg>\n\n<lg>\n<l>uvāca vacanaṃ devo bhayaṃ tyajata daityajam /</l>\n<l>acireṇaiva kālena haniṣyāmi mahāsurān // RKS_68.62 //</l>\n</lg>\n\n<lg>\n<l>vārāharūpamāsthāya preṣitaṃ kalpagājale /</l>\n<l>daṃṣṭrāgreṇa dhṛtā dhātrī dānavānāṃ kṣayaḥ kṛtaḥ // RKS_68.63 //</l>\n</lg>\n\n<lg>\n<l>punaḥ pravartitā sṛṣṭir yathāpūrvaṃ tathaiva ca /</l>\n<l>brahmādyā muditā devāḥ pratijagmus triviṣṭapam // RKS_68.64 //</l>\n</lg>\n\n<lg>\n<l>etat te kathitaṃ rājan vārāhaṃ kalpagātaṭe /</l>\n<l>śravaṇāt kīrtanād asya hayamedhaphalaṃ labhet // RKS_68.65 //</l>\n</lg>\n\n<p>iti śrīskandapurāṇe revākhaṇḍe vārāhamahimānuvarṇano nāmāṣṭaṣaṣṭitamo 'dhyāyaḥ ||</p>\n\n<p>RKS adhyāya 69</p>\n\n<lg>\n<l>mārkaṇḍeya uvāca:</l>\n<l>tato devapathaṃ tīrthaṃ sarvadevamayaṃ śubham /</l>\n<l>tatra snātaś ca vidhivat sarvayajñaphalaṃ labhet // RKS_69.1 //</l>\n</lg>\n\n<lg>\n<l>māse māse kuśāgreṇa somayāgaṃ karoti yaḥ /</l>\n<l>sa revājalapūtasya kalāṃ nārhati ṣoḍaśīm // RKS_69.2 //</l>\n</lg>\n\n<lg>\n<l>liṅgaṃ devapathaṃ nāma surāsuranamaskṛtam /</l>\n<l>śraddhayā tad darśanena pitṝṇāṃ paramā gatiḥ // RKS_69.3 //</l>\n</lg>\n\n<lg>\n<l>caitre māse caturdaśyā pakṣayor ubhayor api /</l>\n<l>snānārthaṃ sarvatīrthāni jagmuḥ kartuṃ ca satkriyām // RKS_69.4 //</l>\n</lg>\n\n<lg>\n<l>yaddevaloke devānām īpsitaṃ ca nṛpadhvaja /</l>\n<l>sahasrāṇi munīndrāṇāṃ tasmiṃś śivamupāsate // RKS_69.5 //</l>\n</lg>\n\n<lg>\n<l>cāndrāyaṇaparāḥ kecid brahmakūrcaparās tathā /</l>\n<l>kandamūlaphalāhārā jalāhārā jalapriyāḥ // RKS_69.6 //</l>\n</lg>\n\n<lg>\n<l>agnihotraparā nityaṃ tathā hutahutāśanāḥ /</l>\n<l>upāsate devapathaṃ saṃsiddhiṃ paramāṃ gatāḥ // RKS_69.7 //</l>\n</lg>\n\n<lg>\n<l>athānyat saṃpravakṣyāmi tīrthaṃ pāpapraṇāśanam /</l>\n<l>sahasrayajñaṃ paramaṃ sarvakāmaphalapradam // RKS_69.8 //</l>\n</lg>\n\n<lg>\n<l>ekādaśyāṃ mārgaśīrṣe pūjayitvā janārdanam /</l>\n<l>sahasrayajñasyeṣṭasya phalaṃ prāpnoti mānavaḥ // RKS_69.9 //</l>\n</lg>\n\n<lg>\n<l>na paśyed yamalokaṃ ca tiryagyoniṃ na gacchati /</l>\n<l>tīrthasyāsya prabhāveṇa naro vigatakalmaṣaḥ // RKS_69.10 //</l>\n</lg>\n\n<lg>\n<l>etat te kathitaṃ rājan puṇyākhyānam anuttamam /</l>\n<l>śravaṇāt kīrtanād asya viṣṇuloke mahīyate // RKS_69.11 //</l>\n</lg>\n\n<lg>\n<l>śuklatīrthaṃ tato gacchet sarvatīrthamayaṃ śubham /</l>\n<l>yatra snāto 'pi labhate daśadhenuphalaṃ naraḥ // RKS_69.12 //</l>\n</lg>\n\n<lg>\n<l>śuklīkṛtās tena devā brahmaviṣṇumaheśvarāḥ /</l>\n<l>sapādakoṭistīrthānāṃ śuklatīrthe vyavasthitā // RKS_69.13 //</l>\n</lg>\n\n<lg>\n<l>aṣṭahastapramāṇaṃ ca śuklatīrthaṃ yudhiṣṭhira /</l>\n<l>tatra kālāgnirudraś ca śrīkaṇṭhaś ca tathā paraḥ // RKS_69.14 //</l>\n</lg>\n\n<lg>\n<l>tais tais tapobhirugraiś ca tatra siddhiṃ parā gatāḥ /</l>\n<l>śuklatīrthaprabhāveṇa modante divi devatāḥ // RKS_69.15 //</l>\n</lg>\n\n<lg>\n<l>śakro 'pi ca purādhyakṣaṃ devadevam umāpatim /</l>\n<l>revātoyena saṃsnāpya bilvapatraiḥ samārcayat // RKS_69.16 //</l>\n</lg>\n\n<lg>\n<l>paurṇamāsyām amāvasyāṃ somaḥ sūryaḥ prabhāvatīm /</l>\n<l>tatra snāto grahaiḥ sārddhaṃ nakṣatradhruvamaṇḍalaiḥ // RKS_69.17 //</l>\n</lg>\n\n<lg>\n<l>tena devāś ca dīvyante śuklatīrthaprabhāvataḥ /</l>\n<l>kaśyapasyāśramaṃ puṇyaṃ surasiddhaniṣevitam // RKS_69.18 //</l>\n</lg>\n\n<lg>\n<l>munīnām ayutaṃ tatra svayaṃ tiṣṭhati bhārata /</l>\n<l>kandamūlaphalāhārā jalāhārās tathā pare // RKS_69.19 //</l>\n</lg>\n\n<lg>\n<l>śākāhārā nirāhārā brahmakūrcās tathā pare /</l>\n<l>cāndrāyaṇaparāḥ kecidanye māsopavāsinaḥ // RKS_69.20 //</l>\n</lg>\n\n<lg>\n<l>ṛṣikoṭyas trayastriṃśac chukleśvaramupāsate /</l>\n<l>rāhugraste tathā candre paurṇamāsyāṃ tithau tathā // RKS_69.21 //</l>\n</lg>\n\n<lg>\n<l>āyānti sarvatīrthāni snātum etac chivoditam /</l>\n<l>sthāneśvare yatphalaṃ syād rāhusūryasamāgame // RKS_69.22 //</l>\n</lg>\n\n<lg>\n<l>tatphalaṃ prāpnuyāt sarvaṃ śuklatīrthe na saṃśayaḥ /</l>\n<l>hemadhenudharādīni rūpyadā gajadās tathā // RKS_69.23 //</l>\n</lg>\n\n<lg>\n<l>etad dattvā mahārāja puṇyasaṃkhyā na vidyate /</l>\n<l>dhanadena kubereṇa devagandharvadānavaiḥ // RKS_69.24 //</l>\n</lg>\n\n<lg>\n<l>rāhusūryasamāyoge śuklatīrthe maheśvaraḥ /</l>\n<l>candanāgurukarpūrapuṣpamālābhir arcitaḥ // RKS_69.25 //</l>\n</lg>\n\n<lg>\n<l>vitānadhvajamukhyaiś ca dīpamālāprabodhanaiḥ /</l>\n<l>asya tīrthaprabhāveṇa yakṣarājo dhaneśvaraḥ // RKS_69.26 //</l>\n</lg>\n\n<lg>\n<l>bhogā nānāvidhās tena samprāptā divi devatāḥ /</l>\n<l>sarvatīrtham ayaṃ tīrthaṃ sarvadevam ayaṃ ca yat // RKS_69.27 //</l>\n</lg>\n\n<lg>\n<l>api varṣasahasreṇa śuklatīrthasya varṇanam /</l>\n<l>na śakyate suraiḥ kartuṃ purāṇe skandakīrtite // RKS_69.28 //</l>\n</lg>\n\n<lg>\n<l>pāpayonigato yaś ca tiryagyonigataś ca yaḥ /</l>\n<l>brahmahā ca surāpaś ca śivanirmālyabhakṣakaḥ // RKS_69.29 //</l>\n</lg>\n\n<lg>\n<l>mucyate tena pāpena tīrthasyāsya prabhāvataḥ /</l>\n<l>tatra snānaṃ naraḥ kṛtvā pūjayitvā vṛṣadhvajam // RKS_69.30 //</l>\n</lg>\n\n<lg>\n<l>surāsuragaṇaiḥ sarvaiḥ pūjyate narasattama /</l>\n<l>etat te kathitaṃ rājan mahāpātakanāśanam // RKS_69.31 //</l>\n</lg>\n\n<lg>\n<l>pitāmahena yatreṣṭo yajñe yajñeśvaraḥ purā /</l>\n<l>stotraṃ kṛtvā yathā nyāyaṃ devadevasya śūlinaḥ // RKS_69.32 //</l>\n</lg>\n\n<lg>\n<l>pūjayitvā tu śukleśaṃ brahmā stotram udāharat /</l>\n<l>namaḥ śivāya śāntāya jñānavijñānarūpiṇe // RKS_69.33 //</l>\n</lg>\n\n<lg>\n<l>sūkṣmāya sūkṣmarūpāya sarvasūkṣmāya hetave /</l>\n<l>sūkṣmāṇām api sūkṣmāya namaḥ sūkṣmatamāya ca // RKS_69.34 //</l>\n</lg>\n\n<lg>\n<l>divyāya divyarūpāya divyadehāya setave /</l>\n<l>divyānām api divyāya namo divyatamāya ca // RKS_69.35 //</l>\n</lg>\n\n<lg>\n<l>vyomaprabhāya bhāvāya aghorāya namo namaḥ /</l>\n<l>vyomapramāṇadhāmāya vāmeśāya namo namaḥ // RKS_69.36 //</l>\n</lg>\n\n<lg>\n<l>parāya parameśāya pāramārthikahetave /</l>\n<l>parāya paramuktāya namaḥ paratarāya ca // RKS_69.37 //</l>\n</lg>\n\n<lg>\n<l>ekajihvadvijahvāya bahujihvāya te namaḥ /</l>\n<l>tathaivāsaṃkhyajihvāya triṇetrāya namo namaḥ // RKS_69.38 //</l>\n</lg>\n\n<lg>\n<l>pūjyāya pūjyapūjyāya sarvapūjyaikahetave /</l>\n<l>nityāyānityarūpāya nityanityaikahetave // RKS_69.39 //</l>\n</lg>\n\n<lg>\n<l>nityānām api nityāya namo nityatamāya ca /</l>\n<l>śaktāya śaktirūpāya sarvaśaktyekahetave // RKS_69.40 //</l>\n</lg>\n\n<lg>\n<l>śaktānām api śaktāya namaḥ śaktatamāya ca /</l>\n<l>śuddhāya sarvaśuddhāya sarvaśuddhyekahetave // RKS_69.41 //</l>\n</lg>\n\n<lg>\n<l>kālāya kālarūpāya sarvakālaikahetave /</l>\n<l>kālānām api kālāya namaḥ kālatamāya te // RKS_69.42 //</l>\n</lg>\n\n<lg>\n<l>sarvamantraśarīrāya sarvamantraikahetave /</l>\n<l>mantrāṇām api mantrāya namo mantratamāya ca // RKS_69.43 //</l>\n</lg>\n\n<lg>\n<l>aprameyamaheśāya īśānāya namo namaḥ /</l>\n<l>yogāya yogarūpāya yogapuruṣa te namaḥ // RKS_69.44 //</l>\n</lg>\n\n<lg>\n<l>ekakaṇṭhadvikaṇṭhāya bahukaṇṭhāya te namaḥ /</l>\n<l>asaṃkhyakaṇṭhayuktāya nīlakaṇṭhāya te namaḥ // RKS_69.45 //</l>\n</lg>\n\n<lg>\n<l>anantāya maheśāya hartre kartre namo 'stu te /</l>\n<l>namaste 'stu mahādeva namaste 'stu sadāśiva // RKS_69.46 //</l>\n</lg>\n\n<lg>\n<l>namaste 'stu mahāśuddha namas tubhyaṃ namo namaḥ /</l>\n<l>namo bhasmāṅgarāgāya namaḥ khaṭvāṅgadhāriṇe // RKS_69.47 //</l>\n</lg>\n\n<lg>\n<l>sarvātmane namas tubhyaṃ viśveśāya namo namaḥ /</l>\n<l>sarvajñāya namas tubhyaṃ sanāthāya namo namaḥ // RKS_69.48 //</l>\n</lg>\n\n<lg>\n<l>avyaktāya namas tubhyaṃ śāśvatāya namo namaḥ /</l>\n<l>kailāsavāsine tubhyaṃ namaḥ pātālavāsine // RKS_69.49 //</l>\n</lg>\n\n<lg>\n<l>tvayā vyāptam idaṃ sarvaṃ lokālokaṃ carācaram /</l>\n<l>api varṣasahasreṇa kaḥ stotuṃ śaktimān bhavet // RKS_69.50 //</l>\n</lg>\n\n<lg>\n<l>iti stavena divyena yaḥ stauti parameśvaram /</l>\n<l>vidhūya sarvapāpāni rudraloke mahīyate // RKS_69.51 //</l>\n</lg>\n\n<p>iti śrīskandapurāṇe revākhaṇḍe śambhustutirnāmaikonasaptatitamo 'dhyāyaḥ ||</p>\n\n<p>RKS adhyāya 70</p>\n\n<lg>\n<l>yudhiṣṭhira uvāca:</l>\n<l>kimarthaṃ saṃstuto devo brahmaṇā tena tatra vai /</l>\n<l>śuklatīrtham idaṃ kasmādāste yatra maheśvaraḥ // RKS_70.1 //</l>\n</lg>\n\n<p>etat sarvaṃ samākhyāhi pṛcchato me mahāmune /</p>\n\n<p>mārkaṇḍeya uvāca:\n<l>śṛṇu rājan kathāṃ divyāṃ svargārhaṇyām anuttamām // RKS_70.2 //</l></p>\n\n<lg>\n<l>yāṃ śrutvā sarvapāpebhyas tīrthasnānena mucyate /</l>\n<l>yayātir nāma dharmātmā satyadharmaparāyaṇaḥ // RKS_70.3 //</l>\n</lg>\n\n<lg>\n<l>cakravartī nṛpaśreṣṭhaḥ sarvadharmabhṛtāṃ varaḥ /</l>\n<l>iyāja sa mahāyajñaiḥ śatakratur ivāparaḥ // RKS_70.4 //</l>\n</lg>\n\n<lg>\n<l>nadī madhumatī puṇyā revayā yatra saṅgatā /</l>\n<l>yatra yajñaḥ samārabdha ṛtvigbhir brāhmaṇaiḥ saha // RKS_70.5 //</l>\n</lg>\n\n<lg>\n<l>madhyeśvaraṃ yatra liṅgaṃ svayaṃdevo maheśvaraḥ /</l>\n<l>tatra snātā divaṃ yānti ye mṛtā na punarbhavāḥ // RKS_70.6 //</l>\n</lg>\n\n<lg>\n<l>cakreṇa viṣṇunā tatra ghātitau madhukaiṭabhau /</l>\n<l>arcanāt tasya devasya gosahasraphalaṃ labhet // RKS_70.7 //</l>\n</lg>\n\n<lg>\n<l>tilatoyapradānena piṇḍadānena bhārata /</l>\n<l>pitaras tasya tṛpyanti yāvad indrāścaturdaśa // RKS_70.8 //</l>\n</lg>\n\n<lg>\n<l>tatra yajñaḥ samārabdho hariśaṅkaravarjitaḥ /</l>\n<l>jaṭāsuras tatra daityaś chidraṃ dṛṣṭvā samāgataḥ // RKS_70.9 //</l>\n</lg>\n\n<lg>\n<l>tatovidhvaṃsito yajño dānavair baladarpitaiḥ /</l>\n<l>yajñayūpā yajñapātraṃ daśa dikṣu nipātitāḥ // RKS_70.10 //</l>\n</lg>\n\n<lg>\n<l>bhukto hutapuroḍāśaḥ somapānaṃ ca taiḥ kṛtam /</l>\n<l>praṇaṣṭā devatāḥ sarvā dānavānāṃ bhayena ca // RKS_70.11 //</l>\n</lg>\n\n<lg>\n<l>aṣṭottaraśataṃ devā mṛgarūpeṇa nirgatāḥ /</l>\n<l>dhanado yakṣarūpeṇa praṇaṣṭaḥ svapurīṃ gataḥ // RKS_70.12 //</l>\n</lg>\n\n<lg>\n<l>mahiṣārūḍho dharmarājo gajārūḍhaś śatakratuḥ /</l>\n<l>meṣārūḍho havyavāho nirgatā vratamāsthitāḥ // RKS_70.13 //</l>\n</lg>\n\n<lg>\n<l>varuṇaś ca samāyātaḥ praṇaṣṭaḥ svapurīṃ gataḥ /</l>\n<l>makarāsanamārūḍho vāyuś ca mṛgam āśritaḥ // RKS_70.14 //</l>\n</lg>\n\n<lg>\n<l>īśāna īśarūpeṇa vṛṣārūḍhaḥ palāyitaḥ /</l>\n<l>astrāṇi lokapālānāṃ hṛtāni danusambhavaiḥ // RKS_70.15 //</l>\n</lg>\n\n<lg>\n<l>ekākī yānam āruhya kathaṃ yāmi striyā saha /</l>\n<l>cintayitvā nṛpaśreṣṭhaś cāstraṃ jagrāha bhārata // RKS_70.16 //</l>\n</lg>\n\n<lg>\n<l>tiṣṭha tiṣṭheti coktvā vai daityasiṃha durāsadam /</l>\n<l>na kṣatrakulasaṃjātā jātu dṛṣṭvā palāyitāḥ // RKS_70.17 //</l>\n</lg>\n\n<lg>\n<l>daśa dvādaśavarṣāṇi vimukhās tava pūrvajāḥ /</l>\n<l>na cātrāhvānito rudro rudra bhāgo na kalpitaḥ // RKS_70.18 //</l>\n</lg>\n\n<lg>\n<l>yajñe 'smin yajñapuruṣo nāhūto bhagavān hariḥ /</l>\n<l>tena doṣeṇa me yajño dānavaiś ca vināśitaḥ // RKS_70.19 //</l>\n</lg>\n\n<lg>\n<l>evam uktvā nṛpaśreṣṭho rudraṃ dhyātvā maheśvaram /</l>\n<l>raudrarūpaṃ samāsthāya jyāghoṣaṃ ghoṣarūpiṇam // RKS_70.20 //</l>\n</lg>\n\n<lg>\n<l>jagrāha kopān nistriṃśaṃ nijaghāna ca dānavān /</l>\n<l>āhūtāś ca punardevāḥ sarve brahmapurogamāḥ // RKS_70.21 //</l>\n</lg>\n\n<lg>\n<l>ūcus te vacanaṃ devā rājānaṃ prati bhārata /</l>\n<l>tvayā samo 'tra rājarṣe na bhūto na bhaviṣyati // RKS_70.22 //</l>\n</lg>\n\n<lg>\n<l>devānāṃ vacanaṃ śrutvā yayātir vākyam abravīt /</l>\n<l>punaḥ pravartito yajño haraviṣṇuprasādataḥ // RKS_70.23 //</l>\n</lg>\n\n<lg>\n<l>yuktaṃ palāyanaṃ cātra kṣatriyasya na vidyate /</l>\n<l>stutas tu tena kāryeṇa śūlapāṇiḥ pinākadhṛk // RKS_70.24 //</l>\n</lg>\n\n<lg>\n<l>pātālād utthitaṃ tatra liṅgaṃ kālānalaprabham /</l>\n<l>śuklīkṛtaṃ jagat sarvaṃ prabhayā tasya bhārata // RKS_70.25 //</l>\n</lg>\n\n<p>varaṃ vṛṇīṣva bhadraṃ te tam uvāca vṛṣadhvajaḥ /</p>\n\n<p>yayātir uvāca:\n<l>yadi tuṣṭo 'si me deva varaṃ dātuṃ mamecchasi // RKS_70.26 //</l></p>\n\n<lg>\n<l>idaṃ sthānaṃ na moktavyam umayā saha śaṅkara /</l>\n<l>yajñadānādikaṃ sarvam akṣayaṃ cātra sarvadā // RKS_70.27 //</l>\n</lg>\n\n<lg>\n<l>tapohīnā narā ye ca dānahīnāḥ sakilbiṣāḥ /</l>\n<l>te sarve tvatpuraṃ yāntu śuklatīrthaprabhāvataḥ // RKS_70.28 //</l>\n</lg>\n\n<lg>\n<l>tam uvāca mahādevaḥ satyam etat tavoditam /</l>\n<l>yaṃ yaṃ kāmayate kāmaṃ taṃ taṃ prāpnoti mānavaḥ // RKS_70.29 //</l>\n</lg>\n\n<lg>\n<l>asya tīrthasya mahātmyāl liṅgasyāsya samarcanāt /</l>\n<l>narakaṃ naiva paśyanti janmajanmani bhārata // RKS_70.30 //</l>\n</lg>\n\n<lg>\n<l>etat te kathitaṃ rājan yathā skandaśivoditam /</l>\n<l>tatra ye nihatā daityāḥ prāptās te 'pi śivālayam // RKS_70.31 //</l>\n</lg>\n\n<lg>\n<l>svaṃ svaṃ yānaṃ samārūḍhā yayur devās triviṣṭapam /</l>\n<l>mudā paramayā yuktaḥ stūyamāno nṛpottamaḥ // RKS_70.32 //</l>\n</lg>\n\n<lg>\n<l>yayātir nāma rājarṣī rājyaṃ kṛtvā divaṃ gataḥ /</l>\n<l>śravaṇāt kīrtanād asya śivaloke mahīyate // RKS_70.33 //</l>\n</lg>\n\n<p>RKS adhyāya 71</p>\n\n<lg>\n<l>mārkaṇḍeya uvāca:</l>\n<l>dīptakeśvaradeveśaṃ siddhaliṅgaṃ prakīrtitam /</l>\n<l>nātaḥ parataraṃ kiṃcit triṣu lokeṣu viśrutam // RKS_71.1 //</l>\n</lg>\n\n<lg>\n<l>darśanād dīptadevasya sparśanād arcanāt tathā /</l>\n<l>anekabhāvikaṃ ghoraṃ kṣaṇamātreṇa naśyati // RKS_71.2 //</l>\n</lg>\n\n<lg>\n<l>arcayed dinam ekaṃ tu yo muhūrtaṃ tu mānavaḥ /</l>\n<l>na tasya punarāvṛttir ghore saṃsārasāgare // RKS_71.3 //</l>\n</lg>\n\n<lg>\n<l>mokṣadā nāma cāmuṇḍā viddhi gaurīṃ sarasvatīm /</l>\n<l>stutaḥ sahasranāmnā vai viṣṇunā brahmaṇā svayam // RKS_71.4 //</l>\n</lg>\n\n<lg>\n<l>stutāni tāni liṅgāni revāyā uttare taṭe /</l>\n<l>oṃkāraścādhidevaś ca bilvāmrakamaheśvaraḥ // RKS_71.5 //</l>\n</lg>\n\n<lg>\n<l>śukleśvaro bhṛguś ceti dvīpeśvaratrilocanau /</l>\n<l>vaivasvate 'ntare prāpte ādikalpekṛteyuge // RKS_71.6 //</l>\n</lg>\n\n<lg>\n<l>śrīpatiḥ paramādyaś ca dvitīyaś ca pitāmahaḥ /</l>\n<l>tṛtīyo devarājaś ca caturthaḥ sūrya eva ca // RKS_71.7 //</l>\n</lg>\n\n<lg>\n<l>pañcamaḥ kathitaḥ somaḥ ṣaṣṭho rāhuḥ prakīrtitaḥ /</l>\n<l>saptamaś ca śaniś caiva tvaṣṭamaḥ ketukaḥ smṛtaḥ // RKS_71.8 //</l>\n</lg>\n\n<lg>\n<l>vaiśvānaraś ca navamo daśamaś ca digīśvaraḥ /</l>\n<l>ekādaśo vaikramaś ca dvādaśo vāruṇas tathā // RKS_71.9 //</l>\n</lg>\n\n<lg>\n<l>trayodaśaś ca vāyur vai dhanadaś ca caturdaśaḥ /</l>\n<l>nānā padaprakāreṇa stuto deva umāpatiḥ // RKS_71.10 //</l>\n</lg>\n\n<lg>\n<l>viṣṇunā devanāthena brahmaṇā ca surāsuraiḥ /</l>\n<l>sthiraḥ sthāṇuḥ prabhābhānuḥ pravaro varado varaḥ // RKS_71.11 //</l>\n</lg>\n\n<lg>\n<l>hariśca hariṇākhyaś ca sarvabhūtaharaḥ prabhuḥ /</l>\n<l>pravṛttiś ca nivṛttiś ca niyamaḥ śāśvato dhruvaḥ // RKS_71.12 //</l>\n</lg>\n\n<lg>\n<l>śmaśānavāsī bhagavān khecaro gocaras tathā /</l>\n<l>abhivandyo mahākarmā tapasvī bhūtabhāvanaḥ // RKS_71.13 //</l>\n</lg>\n\n<lg>\n<l>unmattaveṣapracchannaḥ sarvalokaprajāpatiḥ /</l>\n<l>mahārūpo mahākāyaḥ sarvalokaprajāpatiḥ // RKS_71.14 //</l>\n</lg>\n\n<lg>\n<l>parātmā sarvabhūtānāṃ virūpo vāmano manuḥ /</l>\n<l>lokapālo pihitātmā prasanno bhavanāśanaḥ // RKS_71.15 //</l>\n</lg>\n\n<lg>\n<l>pravṛttaś ca mahāṅgaś ca nicayo niyatāśrayaḥ /</l>\n<l>sarvakāmaḥ svayambhūś ca ādinādikaro nidhiḥ // RKS_71.16 //</l>\n</lg>\n\n<lg>\n<l>sahasrākṣo virūpākṣaḥ somo nakṣatrasādhakaḥ /</l>\n<l>candraḥ sūryaḥ śaniḥ keturgraho grahapatirvaraḥ // RKS_71.17 //</l>\n</lg>\n\n<lg>\n<l>tapodraṣṭā balaḥ sthātur mṛgabāṇārpaṇo 'naghaḥ /</l>\n<l>mahātapā dīrghatapā ādirdīnānukampanaḥ // RKS_71.18 //</l>\n</lg>\n\n<lg>\n<l>savatsarakaro mantraḥ pramāṇaṃ paramaṃ tapaḥ /</l>\n<l>yogī yogamahāvīryo mahāretā haro haraḥ // RKS_71.19 //</l>\n</lg>\n\n<lg>\n<l>mahācetāś ca sarvajñaḥ sabījo 'paharo haraḥ /</l>\n<l>kamaṇḍaludharo dhanvī prāṇahastaḥ pratāpavān // RKS_71.20 //</l>\n</lg>\n\n<lg>\n<l>aṃśo 'nīśas tathā śūlī khaṭvāṅgī paṭṭiśī tathā /</l>\n<l>śuciś ca śucirūpaśca tejastejaskaro nidhiḥ // RKS_71.21 //</l>\n</lg>\n\n<lg>\n<l>uṣṇīṣī ca suvaktrāśca udakyo vitanas tathā /</l>\n<l>hariś ca harinetraś ca sutīrthaḥ kṛṣṇa eva ca // RKS_71.22 //</l>\n</lg>\n\n<lg>\n<l>śṛgālarūpī sarvārthaḥ śuṇḍīśuddhaḥ kamaṇḍaluḥ /</l>\n<l>ajaś ca gandhamālī ca mṛgarūpī kapālabhṛt // RKS_71.23 //</l>\n</lg>\n\n<lg>\n<l>ūrdhvaretā ūrdhvasākṣī ūrdhvabāhurnabhaḥ sthalaḥ /</l>\n<l>trijaṭī ca nivāsaś ca rudraḥ senāpatirvibhuḥ // RKS_71.24 //</l>\n</lg>\n\n<lg>\n<l>ahaś caro rātricaraḥ suvāsaśca diśāmpatiḥ /</l>\n<l>rājahā daityahā caiva dhātārūpaguṇātmakaḥ // RKS_71.25 //</l>\n</lg>\n\n<lg>\n<l>siṃhaśārdūlarūpaś ca ārdracarmadharo haraḥ /</l>\n<l>kālayogī mahānādaḥ sarvavāsaścatuṣpathaḥ // RKS_71.26 //</l>\n</lg>\n\n<lg>\n<l>durvārapretacārī ca bhūtacārī maheśvaraḥ /</l>\n<l>bahubhūto bahudhanaḥ sarvārtho rucirā gatiḥ // RKS_71.27 //</l>\n</lg>\n\n<lg>\n<l>nṛtyapriyo nṛtyakartā nartakaś ca balāhakaḥ /</l>\n<l>ghoro mahātapā vāso nityo giridharo nabhaḥ // RKS_71.28 //</l>\n</lg>\n\n<lg>\n<l>sahasrabhūto vijñeyo vyavasāyaś ca niścayaḥ /</l>\n<l>amarṣo marṣaṇo dakṣo dakṣakratuvināśanaḥ // RKS_71.29 //</l>\n</lg>\n\n<lg>\n<l>dakṣayajñāpahārī ca sumaho madhyamas tathā /</l>\n<l>tejo 'pahārī balihā muditaś cārcito bhavaḥ // RKS_71.30 //</l>\n</lg>\n\n<lg>\n<l>gambhīraghoṣo gambhīro gabhīro havyavāhanaḥ /</l>\n<l>nyagrodharūpo nyagrodhaṛkṣavarṇaḥ prabhur vibhuḥ // RKS_71.31 //</l>\n</lg>\n\n<lg>\n<l>tīkṣṇabāṇaś ca haryakṣo maheśaḥ karmakālavit /</l>\n<l>dīkṣaḥ prasādito yajñaḥ samudro vaḍavānalaḥ // RKS_71.32 //</l>\n</lg>\n\n<lg>\n<l>hutāśaś ca hṛtāśāsyaḥ prasannātmā hṛtāśanaḥ /</l>\n<l>mahātejāḥ sutejāś ca vijayo jaya eva ca // RKS_71.33 //</l>\n</lg>\n\n<lg>\n<l>jyotiṣāmayanaṃ siddhiḥ sandhirvigraha eva ca /</l>\n<l>śikhī daṇḍī jaṭī jvālī mūrtodo durbalo bahiḥ // RKS_71.34 //</l>\n</lg>\n\n<lg>\n<l>vaiṇavī pāpavetālaḥ kālāgniḥ kāladaṇḍakaḥ /</l>\n<l>nakṣatravigraho vṛddhirajo gandhavaho 'grajaḥ // RKS_71.35 //</l>\n</lg>\n\n<lg>\n<l>prajāpatir harir bāhurvibhāgaḥ sarvatomukhaḥ /</l>\n<l>vimocanaḥ suragaṇo hiraṇyakavaco bhavaḥ // RKS_71.36 //</l>\n</lg>\n\n<lg>\n<l>arajo dhūlidhārī ca mahācārī śrutaśravāḥ /</l>\n<l>anādiḥ sarvabhūtādiḥ sarvasyādyaḥ pitā guruḥ // RKS_71.37 //</l>\n</lg>\n\n<lg>\n<l>vyālarūpo mahāvāsī hīnamālī taraṅgavit /</l>\n<l>tripadas tryambako 'vyaktaḥ sarvabandhavimocakaḥ // RKS_71.38 //</l>\n</lg>\n\n<lg>\n<l>sāṃkhyaprasādo durvāsāḥ sarvasādhuniṣevitaḥ /</l>\n<l>praskandano vibhāgaś ca tulyo yajñavibhāgavit // RKS_71.39 //</l>\n</lg>\n\n<lg>\n<l>sarvavāsī sarvacārī durvāsā bhairavo yamaḥ /</l>\n<l>himo himakaro yajñaḥ sarvadhātā budhottamaḥ // RKS_71.40 //</l>\n</lg>\n\n<lg>\n<l>lohitākṣo mahākṣaś ca vijayākhyo viśāradaḥ /</l>\n<l>saṃgraho vigrahaḥ karma sarpa rājavibhūṣaṇaḥ // RKS_71.41 //</l>\n</lg>\n\n<lg>\n<l>mukhyo vimuktadehaś ca dehacārī ca kardamaḥ /</l>\n<l>sarvācāraḥ prasādaś ca khecaro balarūpadhṛk // RKS_71.42 //</l>\n</lg>\n\n<lg>\n<l>ākāśavṛttirūpaś ca nipāta uragaḥ khalaḥ /</l>\n<l>raudrarūpaḥ surādityo vasuraśmiḥ suvarcasaḥ // RKS_71.43 //</l>\n</lg>\n\n<lg>\n<l>vasuvego mahāvego manovego niśācaraḥ /</l>\n<l>sarvāvāsaḥ śriyāvāsa āpadīśakalo haraḥ // RKS_71.44 //</l>\n</lg>\n\n<lg>\n<l>munir ātmagatir lokaḥ sahasravadano vibhuḥ /</l>\n<l>yakṣī ca yakṣarājaś ca śyeno dīptir viśāmpatiḥ // RKS_71.45 //</l>\n</lg>\n\n<lg>\n<l>unmado madanākāro 'py arthānarthakaro mahān /</l>\n<l>siddhayogo 'pahārī ca siddhaḥ sarvārthasādhakaḥ // RKS_71.46 //</l>\n</lg>\n\n<lg>\n<l>bhikṣuś ca bhikṣurūpaś ca vibhuḥ ṣaṇṇāṃ mṛdutvacaḥ /</l>\n<l>mahāseno viśākhaś ca yaṣṭibhāgo gavāmpatiḥ // RKS_71.47 //</l>\n</lg>\n\n<lg>\n<l>vajrahastaś ca viṣṭambhir viṣṭhaḥ stambhana eva ca /</l>\n<l>ṛkṣo ripukaraḥ kālo madhurmadhukalocanaḥ // RKS_71.48 //</l>\n</lg>\n\n<lg>\n<l>vācaspatyo vājaseno naiṣṭhaścāśramasūcakaḥ /</l>\n<l>brahmacārī lokacārī sarvacārī suratnavit // RKS_71.49 //</l>\n</lg>\n\n<lg>\n<l>īśāna īśvaraḥ kālo niśācārī tvam ekadhṛk /</l>\n<l>amitaścāprameyaś ca nadīnadakaro 'vyayaḥ // RKS_71.50 //</l>\n</lg>\n\n<lg>\n<l>nandīśvaraḥ sunandī ca nandano nandavarddhanaḥ /</l>\n<l>nāgahāro vihārī ca kālo brahmavidāṃ varaḥ // RKS_71.51 //</l>\n</lg>\n\n<lg>\n<l>caturmukho mahāliṅgaścaturliṅgas tathaiva ca /</l>\n<l>liṅgādhyakṣaḥ suradhyakṣo kālādhyakṣo yugāvahaḥ // RKS_71.52 //</l>\n</lg>\n\n<lg>\n<l>umāpatirumākānto jāhnavī dhṛtimān varaḥ /</l>\n<l>sarvārthaḥ sarvabhūtārtho nityaḥ sarvavrataḥ śuciḥ // RKS_71.53 //</l>\n</lg>\n\n<lg>\n<l>yo na brahmādibhir devo jāyate na maharṣibhiḥ /</l>\n<l>stotavyaḥ sa kathaṃ nātha paramātmā parātparaḥ // RKS_71.54 //</l>\n</lg>\n\n<lg>\n<l>jihvācāpalyam asmākaṃ kṣamasva parameśvara /</l>\n<l>śivaṃ kuruṣva devānāṃ svargyāṇāṃ puṣṭivardhanam // RKS_71.55 //</l>\n</lg>\n\n<lg>\n<l>mārkaṇḍeya uvāca:</l>\n<l>śrutvā stotramidaṃ devaḥ śrīmān dvīpeśvaraḥ śivaḥ /</l>\n<l>prasannabravīd devān prārthayadhvaṃ varaṃ surāḥ // RKS_71.56 //</l>\n</lg>\n\n<lg>\n<l>devā ūcuḥ:</l>\n<l>yadi tuṣṭo maheśāno devānāṃ varadaḥ prabhuḥ /</l>\n<l>tad vināśāya daityānāṃ trātā bhava maheśvara // RKS_71.57 //</l>\n</lg>\n\n<lg>\n<l>pāpakarmādhamaś caiva pañcaliṅgāni yo 'rcayet /</l>\n<l>so 'pi tāṃ gatim āpnoti durlabhā yā mahāmakhaiḥ // RKS_71.58 //</l>\n</lg>\n\n<lg>\n<l>śakreṇābhivṛtas tatra devadeva umāpatiḥ /</l>\n<l>purā nāmnāṃ sahasreṇa surāsuranamaskṛtaḥ // RKS_71.59 //</l>\n</lg>\n\n<lg>\n<l>śivaprasādasampanno devarājas tato 'bhavat /</l>\n<l>dhanadena stutas tatra devo lakṣeśvaraḥ prabhuḥ // RKS_71.60 //</l>\n</lg>\n\n<lg>\n<l>mokṣadā nāma gaurīṃ ca tāṃ devīṃ viddhi bhārata /</l>\n<l>mokṣeśvaraṃ siddhaliṅgaṃ surāsuranamaskṛtam // RKS_71.61 //</l>\n</lg>\n\n<lg>\n<l>siddhair vidyādharair yakṣair gandharvaiḥ kinnarair naraiḥ /</l>\n<l>devatvaṃ samanuprāptaṃ pañcaliṅgasamarcanāt // RKS_71.62 //</l>\n</lg>\n\n<lg>\n<l>kubero mārutaś caiva varuṇo nirṛtis tathā /</l>\n<l>vaivasvato yamaś caiva tataś ca narakeśvaraḥ // RKS_71.63 //</l>\n</lg>\n\n<lg>\n<l>tasya liṅgasya māhātmyāt sūryaputro mahāyaśāḥ /</l>\n<l>anyair abhiṣṭutas tatra pūrvaṃ dvīpeśvaraḥ prabhuḥ // RKS_71.64 //</l>\n</lg>\n\n<lg>\n<l>bhaktyā nāmasahasreṇa stutaḥ pūjyatamaḥ śivaḥ /</l>\n<l>somenāto 'bhavat tatra śambhoḥ śirasi bhūṣaṇam // RKS_71.65 //</l>\n</lg>\n\n<lg>\n<l>rohiṇyā 'bhyarcitā gaurī subhagā tena sābhavat /</l>\n<l>ṛkṣair yogatarais tadvat stuto devaḥ pinākadhṛk // RKS_71.66 //</l>\n</lg>\n\n<lg>\n<l>tatas tair bhāskareṇaiva tabhaḥ sthalamalaṃ kṛtam /</l>\n<l>vyādhayaḥ kālamṛtyuś ca citraguptaś ca lekhakaḥ // RKS_71.67 //</l>\n</lg>\n\n<lg>\n<l>tathā śakraḥ suragaṇair etaiḥ parivṛtaḥ prabhuḥ /</l>\n<l>pāpiṣṭhānāṃ mahāraudro dharmiṣṭhānāṃ prasādavān // RKS_71.68 //</l>\n</lg>\n\n<lg>\n<l>koṭyo 'ṣṭau cordhvakeśā raudrāś ca vikṛtānanāḥ /</l>\n<l>pativratāsahasraiś ca tathā māsopavāsibhiḥ // RKS_71.69 //</l>\n</lg>\n\n<lg>\n<l>kilkilāravaśabdaiś ca dharmarājapurottamam /</l>\n<l>vyāptaṃ tu paritaḥ śrīmadasaṃkhyātair manoramaiḥ // RKS_71.70 //</l>\n</lg>\n\n<lg>\n<l>śrutvā teṣāṃ ravaṃ sārddhaṃ dharmarājaḥ sabhāsadaiḥ /</l>\n<l>śvetavastraparīdhānaḥ śvetamālyānulepanaḥ // RKS_71.71 //</l>\n</lg>\n\n<lg>\n<l>pādacārī gataḥ kṣipraṃ yatra te yānasaṃsthitāḥ /</l>\n<l>kṛtāñjalipuṭo bhūtvā papraccha śubhakarmaṇaḥ // RKS_71.72 //</l>\n</lg>\n\n<lg>\n<l>yathā śaktena yogena dharmaṃ dharmottaraṃ mahat /</l>\n<l>kasmād deśāt samāyātāḥ kathaṃ puṇyamupārjitam // RKS_71.73 //</l>\n</lg>\n\n<lg>\n<l>vimānārūḍhā ūcuḥ:</l>\n<l>kurukṣetre tapas taptaṃ gaṅgāyāṃ ca viśeṣataḥ /</l>\n<l>sarveṣām eva lokānāṃ dvāraṃ taddhi pratiṣṭhitam // RKS_71.74 //</l>\n</lg>\n\n<lg>\n<l>dharmādharmaṃ tava balaṃ kāraṇaṃ ceti tattvataḥ /</l>\n<l>vārāṇasī prayāgaś ca gaṅgāsāgarasaṅgamaḥ // RKS_71.75 //</l>\n</lg>\n\n<lg>\n<l>pitṛtīrthaṃ mahāpuṇyaṃ puṣkaraṃ naimiṣaṃ tathā /</l>\n<l>kedāraṃ bhairavaṃ caiva tathā rudramahālayam // RKS_71.76 //</l>\n</lg>\n\n<lg>\n<l>sarasvatīrudrakoṭiḥ prabhāsaṃ śaśibhūṣaṇam /</l>\n<l>nānātīrthasahasreṣu dānayajñatapaḥ kṛtam // RKS_71.77 //</l>\n</lg>\n\n<lg>\n<l>etat te kathitaṃ sarvaṃ sūryaputramahāyaśaḥ /</l>\n<l>anye dṛṣṭvā yathā nyāyaṃ dharmarājaṃ tatas tathā // RKS_71.78 //</l>\n</lg>\n\n<lg>\n<l>ūcuḥ sarve vacaḥ ślakṣṇaṃ dharmarājaṃ yathoditam /</l>\n<l>na tvaṃ prabhuḥ sukṛtināṃ brahmā viṣṇuḥ śivaḥ prabhuḥ // RKS_71.79 //</l>\n</lg>\n\n<p>pāpakarmaratā ye tu teṣāṃ śāstā yamaḥ svayam /</p>\n\n<p>yama uvāca:\n<l>gatvā kailāsamāyāmi yāvat tāvat pratīkṣatām // RKS_71.80 //</l></p>\n\n<lg>\n<l>evam uktvā yayau rājan kailāsaṃ sa nagottamam /</l>\n<l>yasmin śivādyās te sarve pārvatī ṣaṇmukhas tathā // RKS_71.81 //</l>\n</lg>\n\n<lg>\n<l>stuvanti devatāḥ sarvādevadevam umāpatim /</l>\n<l>nṛtyanti cāgrataḥ kecid utpatya nipatanti ca // RKS_71.82 //</l>\n</lg>\n\n<lg>\n<l>taṃ dṛṣṭvā tādṛśaṃ śambhuṃ stuvantaṃ dīptatejasam /</l>\n<l>stuvannāmasahasreṇa devadevaṃ pinākinam // RKS_71.83 //</l>\n</lg>\n\n<lg>\n<l>sāṣṭāṅgaṃ ca namaskṛtya dharmarājo 'bravīd idam /</l>\n<l>ye 'smatpurīṃ samāyātās teṣāṃ kā gatir ucyate // RKS_71.84 //</l>\n</lg>\n\n<lg>\n<l>prahasann abravīd devo dharmarājaṃ yudhiṣṭhira /</l>\n<l>atra prayāntu te sarve ye revātīravāsinaḥ // RKS_71.85 //</l>\n</lg>\n\n<lg>\n<l>anyatīrthanivāsā ye bhogān bhuñjantu te divi /</l>\n<l>śivavākyaṃ tataḥ śrutvā brahmāviṣṇur yathātatham // RKS_71.86 //</l>\n</lg>\n\n<lg>\n<l>tuṣṭā devasya vākyena sarvadevagaṇeśvaruḥ /</l>\n<l>āgataḥ kṣaṇamātreṇa dharmarājaḥ purottamam // RKS_71.87 //</l>\n</lg>\n\n<lg>\n<l>śivoktāḥ preṣitāḥ sarve śivalokaṃ yudhiṣṭhira /</l>\n<l>yathā yathā samādiṣṭās tato 'nye 'pi śūbhānvitāḥ // RKS_71.88 //</l>\n</lg>\n\n<lg>\n<l>purākalpe mayā dṛṣṭaṃ kārttikyāṃ devatāgame /</l>\n<l>tato gacchen mahārāja vaiṣṇavaṃ tīrthamuttamam // RKS_71.89 //</l>\n</lg>\n\n<lg>\n<l>kokilā nāma vikhyātaṃ sarvapāpavimokṣaṇam /</l>\n<l>vaiṣṇavaṃ kṣetramity āha devadevo janārdanaḥ // RKS_71.90 //</l>\n</lg>\n\n<lg>\n<l>sapādakoṭistīrthānāṃ tatrāste caiva bhārata /</l>\n<l>upoṣyaikādaśīṃ puṇyāṃ dīpamālāṃ prabodhayet // RKS_71.91 //</l>\n</lg>\n\n<lg>\n<l>na tasya punarāvṛttir martyaloke durāsade /</l>\n<l>sarvakāmasamṛddhena vimānāgreṇa bhārata // RKS_71.92 //</l>\n</lg>\n\n<lg>\n<l>asaṃkhyakālikā tṛptiḥ pitṝṇāṃ nātra saṃśayaḥ /</l>\n<l>vipre ca toṣite tatra dānasaṅkhyā na vidyate // RKS_71.93 //</l>\n</lg>\n\n<lg>\n<l>atrāntare tyajet prāṇānavaśaḥ svavaśo 'pi vā /</l>\n<l>daśavarṣasahasrāṇi rājā vaidyādhare pure // RKS_71.94 //</l>\n</lg>\n\n<lg>\n<l>dhruvo dhruvatvaṃ svarge tu tārātejaḥ samujjvalan /</l>\n<l>martyayoniṣu sambhūtā bhūtagrāmā tathāpare // RKS_71.95 //</l>\n</lg>\n\n<lg>\n<l>arcanrāḍ devadevasya divi devatvam āpnuvan /</l>\n<l>devapuṇyakṣaye martyā bhaktyā puṇyaiś ca devatāḥ // RKS_71.96 //</l>\n</lg>\n\n<lg>\n<l>svargamartyaprabhedo 'yaṃ dharmādharmaprabhedataḥ /</l>\n<l>kenāpi tatprakāreṇa pūjanīyo maheśvaraḥ // RKS_71.97 //</l>\n</lg>\n\n<lg>\n<l>yad vā tad vā śive deyaṃ bhaktiyuktena cetasā /</l>\n<l>arundhatyā sā bharaṇyā sāvitryā ca tathā tathā // RKS_71.98 //</l>\n</lg>\n\n<lg>\n<l>ahalyayā menakayā marutvatyā ca rambhayā /</l>\n<l>apsarogaṇasaṅghaiś ca surasiddhagaṇais tathā // RKS_71.99 //</l>\n</lg>\n\n<lg>\n<l>narmadātaṭam āśritya pūjito yena śaṅkaraḥ /</l>\n<l>tena vai vipulā bhogāḥ prāptā mokṣaś ca bhārata // RKS_71.100 //</l>\n</lg>\n\n<lg>\n<l>na pūjayed dharaṃ yas tu śivamāyāvimohitaḥ /</l>\n<l>na tasya svargamokṣau ca kailāsaṃ prati kā kathā // RKS_71.101 //</l>\n</lg>\n\n<lg>\n<l>na ca svargasya rājyasya bhājanaṃ ca narādhipa /</l>\n<l>sarvatīrthamayī revā sarvadevamayo haraḥ // RKS_71.102 //</l>\n</lg>\n\n<lg>\n<l>sarvadharmamayī buddhiḥ kṣamāsatyam ayaṃ tapaḥ /</l>\n<l>brahmacaryaṃ tapomūlaṃ pañcendriyavinigrahaḥ // RKS_71.103 //</l>\n</lg>\n\n<lg>\n<l>kṣamā satyaṃ japo 'dhītaṃ tapaḥ saṃyamalakṣaṇam /</l>\n<l>etat te kathitaṃ rājaṃ śivena kathitaṃ purā // RKS_71.104 //</l>\n</lg>\n\n<lg>\n<l>mayā ca tava rājendra bhrātṝṇāṃ ca viśeṣataḥ /</l>\n<l>na sāmānyatarā devī kathitā yā mayā tava // RKS_71.105 //</l>\n</lg>\n\n<lg>\n<l>dvīpeśvaraḥ kapileśvaras tathā vai narakeśvaraḥ /</l>\n<l>etān devān samutthāya yathāvat parikīrtayet // RKS_71.106 //</l>\n</lg>\n\n<lg>\n<l>sarvatīrthaphalaṃ prāpya śivaloke mahīyate /</l>\n<l>aghaughe ca parikṣīṇe prāpyate saptakalpagā // RKS_71.107 //</l>\n</lg>\n\n<lg>\n<l>śivaḥ saṃnihito yasyāṃ śivakṣetraṃ tataḥ param /</l>\n<l>śravaṇāt kīrtanād asya śivaloke mahīyate // RKS_71.108 //</l>\n</lg>\n\n<p>iti śrīskandapurāṇe revākhaṇḍe dvīpeśvaravarṇano nāmaikasaptatitamo 'dhyāyaḥ ||</p>\n\n<p>RKS adhyāya 72</p>\n\n<lg>\n<l>mārkaṇḍeya uvāca:</l>\n<l>narmadāsaṅgamaṃ puṇyaṃ surasiddhaniṣevitam /</l>\n<l>tatra snātvā divaṃ yānti pūjayitvā maheśvaram // RKS_72.1 //</l>\n</lg>\n\n<lg>\n<l>āgacchantī purā loke narmadā bharatarṣabha /</l>\n<l>stutā pūrvaṃ namaskṛtya devair brahmarṣibhis tathā // RKS_72.2 //</l>\n</lg>\n\n<lg>\n<l>tvayā pavitritaṃ puṇyaṃ martyalokaṃ carācaram /</l>\n<l>apāṃ rūpagatā revā harasya paramā kalā // RKS_72.3 //</l>\n</lg>\n\n<lg>\n<l>umā kātyāyanī gaṅgā yamunā ca sarasvatī /</l>\n<l>cāmuṇḍā carcikā devī revā tvaṃ saptakalpagā // RKS_72.4 //</l>\n</lg>\n\n<lg>\n<l>śivajā pravahā puṇyā mekalādrisutā stutā /</l>\n<l>yajñayūpā ca mūrdhā ca svargamokṣapradā tathā // RKS_72.5 //</l>\n</lg>\n\n<lg>\n<l>tāriṇī sarvabhūtānāṃ pāpaghnī ca taraṅgiṇī /</l>\n<l>lakṣmīḥ svāhā svadhā caiva puruhūtā yaśasvinī // RKS_72.6 //</l>\n</lg>\n\n<lg>\n<l>tvayā vyāptaṃ jagatkṛtsnam apāṃ rūpeṇa suvrate /</l>\n<l>saṅgamaṃ siddhaliṅgaṃ ca surāsuranamaskṛtam // RKS_72.7 //</l>\n</lg>\n\n<lg>\n<l>atra dattaṃ hutaṃ sarvam etad bhavati cākṣayam /</l>\n<l>atyadbhutaṃ mahārāja narmadāsnānam arcanam // RKS_72.8 //</l>\n</lg>\n\n<lg>\n<l>anekāni sahasrāṇi vimānāni yudhiṣṭhira /</l>\n<l>nānāratnaprabhājālaiḥ sūryakoṭisamāni ca // RKS_72.9 //</l>\n</lg>\n\n<lg>\n<l>gatāni dharmarājasya purīṃ vīṇādiniḥ svanaiḥ /</l>\n<l>nādayanti divaṃ bhūmiṃ vedanirghoṣaṇādibhiḥ // RKS_72.10 //</l>\n</lg>\n\n<lg>\n<l>ekasmin samaye dṛṣṭvāścaryaṃ vaivasvato nṛpaḥ /</l>\n<l>atriś caiva vaśiṣṭhaś ca pulastyaḥ pulahaḥ kratuḥ // RKS_72.11 //</l>\n</lg>\n\n<lg>\n<l>ityādyāḥ sapta munayo dharmādharmavicārakāḥ /</l>\n<l>śivena sthāpitāḥ pūrvaṃ hariṇā brahmaṇā tathā // RKS_72.12 //</l>\n</lg>\n\n<lg>\n<l>yudhiṣṭhira uvāca:</l>\n<l>akṣīṇakarmabandhus tu puruṣo munisattama /</l>\n<l>paraṃ padam avāpnoti tan me kathaya kalpaga // RKS_72.13 //</l>\n</lg>\n\n<lg>\n<l>mārkaṇḍeya uvāca:</l>\n<l>viṣṇunā kathitaṃ pūrvaṃ brahmaṇe ca mahātmane /</l>\n<l>prapadye puṇḍarīkākṣaṃ devaṃ nārāyaṇaṃ harim // RKS_72.14 //</l>\n</lg>\n\n<lg>\n<l>lokanāthaṃ sahasrākṣam akṣaraṃ paramaṃ padam /</l>\n<l>bhagavantaṃ prapadye 'haṃ bhūtabhavyabhavatprabhum // RKS_72.15 //</l>\n</lg>\n\n<lg>\n<l>sraṣṭāraṃ sarvabhūtānām anantabalapauruṣam /</l>\n<l>padmanābhaṃ hṛṣīkeśaṃ prapadye satyam avyayam // RKS_72.16 //</l>\n</lg>\n\n<lg>\n<l>hiraṇyagarbhaṃ bhūgarbham amṛtaṃ viśvatomukham /</l>\n<l>anaśvaramanāthaṃ ca prapadye bhāskaradyutim // RKS_72.17 //</l>\n</lg>\n\n<lg>\n<l>sahasraśirasaṃ devaṃ vaikuṇṭhaṃ tārkṣyavāhanam /</l>\n<l>prapadye sūkṣmam acalaṃ vareṇyam abhayapradam // RKS_72.18 //</l>\n</lg>\n\n<lg>\n<l>nārāyaṇaṃ hariṃ caiva yogātmānaṃ sanātanam /</l>\n<l>śaraṇyaṃ sarvalokānāṃ prapadye dhruvamīśvaram // RKS_72.19 //</l>\n</lg>\n\n<lg>\n<l>yaḥ prabhuḥ sarvabhūtānāṃ yena sarvam idaṃ tatam /</l>\n<l>yaḥ saṃhārakaro devaḥ sa me viṣṇuḥ prasīdatu // RKS_72.20 //</l>\n</lg>\n\n<lg>\n<l>yasmāj jātaḥ purā brahmā padmayoniḥ prajāpatiḥ /</l>\n<l>prasīdatu sa me viṣṇuḥ pitāmahaparaḥ prabhuḥ // RKS_72.21 //</l>\n</lg>\n\n<lg>\n<l>purā laye tu saṃprāpte naṣṭe loke carācare /</l>\n<l>ekas tiṣṭhati yogātmā sa me viṣṇuḥ prasīdatu // RKS_72.22 //</l>\n</lg>\n\n<lg>\n<l>jayed yaḥ pṛthivīṃ satyaṃ kālo dharmaḥ kriyāphalam /</l>\n<l>gaṇākāraḥ sa tāṃ vāco vāsudevaḥ prasīdatu // RKS_72.23 //</l>\n</lg>\n\n<lg>\n<l>yogāvāsa namastubhyaṃ sarvāvāsa varaprada /</l>\n<l>yajñabhogin pañcabhogin nārāyaṇa namo 'stu te // RKS_72.24 //</l>\n</lg>\n\n<lg>\n<l>caturmūrte jagaddhāma lakṣmīvāsa varaprada /</l>\n<l>viśvāvāsa namaste 'stu sākṣībhūta jagatpate // RKS_72.25 //</l>\n</lg>\n\n<lg>\n<l>ajeyaḥ ṣaḍvibhāgaikaviśvamūrtir vṛṣākapiḥ /</l>\n<l>mṛgādhipaś ca kālaś ca namas te jñānasāgara // RKS_72.26 //</l>\n</lg>\n\n<lg>\n<l>avyaktādaṇḍam utpannam avyaktād aparaḥ prabhuḥ /</l>\n<l>yasmāt parataraṃ nāsti tam asmi śaraṇaṃ gataḥ // RKS_72.27 //</l>\n</lg>\n\n<lg>\n<l>cintayanto hi yaṃ nityaṃ brahmeśānādayaḥ prabhum /</l>\n<l>ekāṃśena jagatsarvaṃ yo viṣṭabhya vibhuḥ sthitaḥ // RKS_72.28 //</l>\n</lg>\n\n<lg>\n<l>agrāhyo nirguṇaḥ śāstā tam asmi śaraṇaṃ gataḥ /</l>\n<l>divākarasya somasya madhye jyotir iva sthitam // RKS_72.29 //</l>\n</lg>\n\n<lg>\n<l>kṣetrajña iti yaṃ prāhuḥ sa mahātmā prasīdatu /</l>\n<l>sāṃkhyayogena ye cānye siddhāś caiva maharṣayaḥ // RKS_72.30 //</l>\n</lg>\n\n<lg>\n<l>yaṃ viditvā vimucyante sa mahātmā prasīdatu /</l>\n<l>namaste sarvatobhadra sarvato 'kṣiśiromukha // RKS_72.31 //</l>\n</lg>\n\n<lg>\n<l>nirvikāra namaste 'stu ādikalpa hṛdi sthita /</l>\n<l>atīndriya namastubhyaṃ paramātman namo 'stu te // RKS_72.32 //</l>\n</lg>\n\n<lg>\n<l>ye ca tvām abhijānanti saṃsāre na vasanti te /</l>\n<l>rāgadveṣavinirmuktā lobhamohavivārjitāḥ // RKS_72.33 //</l>\n</lg>\n\n<lg>\n<l>aśarīraḥ suguptaḥ san sarvadeheṣu tan mayaḥ /</l>\n<l>avyaktabuddhy ahaṃkāramahābhūtendriyāṇi ca // RKS_72.34 //</l>\n</lg>\n\n<lg>\n<l>tvayi tāni na teṣu tvaṃ te ca tāni na tu svayam /</l>\n<l>avyakto nātikūṭastho guṇānāṃ prabhurīśvaraḥ // RKS_72.35 //</l>\n</lg>\n\n<lg>\n<l>āvarto hetur ahitaḥ prabhuḥ svātmavyavasthitaḥ /</l>\n<l>namaste puṇḍarīkākṣa vāsudeva namo 'stu te // RKS_72.36 //</l>\n</lg>\n\n<lg>\n<l>īśvaro 'si jagannātha kim ataḥ paramucyate /</l>\n<l>bhaktānāṃ muktidas tvaṃ ca guruś ca tridaśeśvaraḥ // RKS_72.37 //</l>\n</lg>\n\n<lg>\n<l>same bhūtapatis tvaṃ hi prabhur janmani janmani /</l>\n<l>ahaṃkāreṇa baddho vā tathā sattvādibhir gaṇaiḥ // RKS_72.38 //</l>\n</lg>\n\n<lg>\n<l>pṛthivīṃ yātu me ghrāṇaṃ yātu me rasanājalam /</l>\n<l>cakṣurhutāśanaṃ yātu sparśo me yātu mārutam // RKS_72.39 //</l>\n</lg>\n\n<lg>\n<l>śabdaś cākāśam āyātu mano vai kāraṇaṃ tathā /</l>\n<l>ahaṃkāraś ca me buddhiṃ tvayi buddhir mamāstv iti // RKS_72.40 //</l>\n</lg>\n\n<lg>\n<l>viyogaḥ sarvakaraṇair guṇair bhūtais tathā 'stu me /</l>\n<l>sattvaṃ rajastamaś caiva prakṛtiṃ svāṃ viśantu me // RKS_72.41 //</l>\n</lg>\n\n<lg>\n<l>prabhoḥ prabhumanavadyaṃ prapadye 'haṃ naraḥ prabhum /</l>\n<l>sahasraśirasaṃ devaṃ maharṣiṃ bhūtabhāvanam // RKS_72.42 //</l>\n</lg>\n\n<lg>\n<l>brahmayoniś ca viśvasya sa me viṣṇuḥ prasīdatu /</l>\n<l>brahmapatnyāṃ pralīyante naṣṭe sthāvarajaṅgame // RKS_72.43 //</l>\n</lg>\n\n<lg>\n<l>āhūtasaṃplave caiva līyate prakṛtau mahat /</l>\n<l>hūyate ca punas tābhyāṃ sa me viṣṇuḥ prasīdatu // RKS_72.44 //</l>\n</lg>\n\n<lg>\n<l>agnisomārkadevānāṃ brahmarudrendrayoginām /</l>\n<l>yaste jayati tejāṃsi sa me viṣṇuḥ prasīdatu // RKS_72.45 //</l>\n</lg>\n\n<lg>\n<l>ajastvaṃ jagataḥ panthā amūrtirvīśvamūrtijit /</l>\n<l>navaṃ pradhānaṃ ca mahān puruṣaś cetano 'lasaḥ // RKS_72.46 //</l>\n</lg>\n\n<lg>\n<l>agopyo yaḥ parataras tam eva śaraṇaṃ gataḥ /</l>\n<l>somasūryopamas tejo yo 'vatārayati svayam // RKS_72.47 //</l>\n</lg>\n\n<lg>\n<l>vijāyante diśo yasmāt sa mahātmā prasīdatu /</l>\n<l>guṇavān nirguṇaś caiva cetano 'cetano svagaḥ // RKS_72.48 //</l>\n</lg>\n\n<lg>\n<l>sūkṣmaḥ sarvagato dehaḥ sa mahātmā prasīdatu /</l>\n<l>sūryamadhye sthitaḥ somas tasya madhye tu saṃsmṛtaḥ // RKS_72.49 //</l>\n</lg>\n\n<lg>\n<l>bhūtatvād yo 'calo dīptaḥ sa mahātmā prasīdatu /</l>\n<l>ekatvāt tava nānātvaṃ ye viduryānti te param // RKS_72.50 //</l>\n</lg>\n\n<lg>\n<l>samaḥ sarveṣu bhūteṣu pradveṣyātmajanapriyaḥ /</l>\n<l>samaṃ bhajaty anākāṅkṣī bhajate nānyacetasaḥ // RKS_72.51 //</l>\n</lg>\n\n<lg>\n<l>yo 'yaṃ sarvātmanā jñeyaḥ sa me viṣṇuḥ prasīdatu /</l>\n<l>carācaram idaṃ sarvaṃ bhūtagrāmaṃ caturvidham // RKS_72.52 //</l>\n</lg>\n\n<lg>\n<l>tvayi taṃ tantuvat protaṃ sūtre maṇigaṇā iva /</l>\n<l>na te dharmo hy adharmo 'sti na garbho janma vā punaḥ // RKS_72.53 //</l>\n</lg>\n\n<lg>\n<l>jarājanmavimokṣārthaṃ tam eva śaraṇaṃ gataḥ /</l>\n<l>indriyāṇi guṇaś caiva śvāsocchvāsaś ca yoniṣu // RKS_72.54 //</l>\n</lg>\n\n<lg>\n<l>kevalaṃ dāruvad dehaṃ naśyaṃ yat paramāpadam /</l>\n<l>svayam ekākibhāvo me janmato 'tra punarbhavaḥ // RKS_72.55 //</l>\n</lg>\n\n<lg>\n<l>tvad buddhis tvad gataprāṇā tvad bhaktas tvat parāyaṇaḥ /</l>\n<l>tvām evāhaṃ smariṣyāmi maraṇe paryupasthite // RKS_72.56 //</l>\n</lg>\n\n<lg>\n<l>pūrvadehe kṛtā ye tu vyādhayaḥ praviśantu mām /</l>\n<l>vātādayaś ca duḥkhāni ṛṇaṃ tan muñcatāt prabho // RKS_72.57 //</l>\n</lg>\n\n<lg>\n<l>śreyasāṃ ca paraṃ śreyas tv anyeṣāṃ ca yaśasvinām /</l>\n<l>sarvapāpaviśuddhyarthaṃ puṇyaṃ yatparamaṃ padam // RKS_72.58 //</l>\n</lg>\n\n<lg>\n<l>prātar utthāya satataṃ madhyāhne ca dinakṣaye /</l>\n<l>ajasraṃ ca tathā japyaṃ sarvapāpopaśāntidam // RKS_72.59 //</l>\n</lg>\n\n<lg>\n<l>hariṃ kṛṣṇaṃ hṛṣīkeśaṃ vāsudevaṃ janārdanam /</l>\n<l>praṇato 'smi jagannāthaṃ sa me pāpaṃ vyapohatu // RKS_72.60 //</l>\n</lg>\n\n<lg>\n<l>govardhanadharaṃ devaṃ gobrāhmaṇahite ratam /</l>\n<l>praṇato 'smi gadāpāṇiṃ sa me pāpaṃ vyapohatu // RKS_72.61 //</l>\n</lg>\n\n<lg>\n<l>śaṅkhinaṃ cakriṇaṃ viṣṇuṃ śārṅgiṇaṃ madhusūdanam /</l>\n<l>praṇato 'smi patiṃ lakṣmyāḥ sa me pāpaṃ vyapohatu // RKS_72.62 //</l>\n</lg>\n\n<lg>\n<l>dāmodaraṃ mudā yuktaṃ puṇḍarīkākṣam avyayam /</l>\n<l>praṇato 'smi sthitaṃ sthityai sa me pāpaṃ vyapohatu // RKS_72.63 //</l>\n</lg>\n\n<lg>\n<l>nārāyaṇaṃ naraṃ saumyaṃ mādhavaṃ ca janārdanam /</l>\n<l>śrīvatsaṃ śrīvapuḥ śrīmac chrīdharaṃ śrīniketanam // RKS_72.64 //</l>\n</lg>\n\n<lg>\n<l>praṇato 'smi śriyaḥ kāntaṃ sa me pāpaṃ vyapohatu /</l>\n<l>yam īśaṃ sarvabhūtānāṃ dhyāyanti ca tamakṣaram // RKS_72.65 //</l>\n</lg>\n\n<lg>\n<l>vāsudevamanirdeśyaṃ tam asmi śaraṇaṃ gataḥ /</l>\n<l>sarvabandhavinirmukto yaṃ praviśya punarbhavam // RKS_72.66 //</l>\n</lg>\n\n<lg>\n<l>puruṣo naiva prāpnoti tam asmi śaraṇaṃ gataḥ /</l>\n<l>kṛtvā brahmavapuḥ sarvaṃ sadevāsuramānuṣam // RKS_72.67 //</l>\n</lg>\n\n<lg>\n<l>yaḥ karoti punaḥ sṛṣṭiṃ tam asmi śaraṇaṃ gataḥ /</l>\n<l>brahmarūpadharaṃ devaṃ yonirūpaṃ janārdanam // RKS_72.68 //</l>\n</lg>\n\n<lg>\n<l>sṛṣṭitve saṃsthitaṃ nityaṃ praṇato 'smi janārdanam /</l>\n<l>yasmān nānyat paraṃ kiṃcid yasmin sarvam idaṃ jagat // RKS_72.69 //</l>\n</lg>\n\n<lg>\n<l>yaḥ sarvamadhyago 'nantaḥ sarvagaṃ taṃ namāmy aham /</l>\n<l>yo 'sti bhūteṣu sarveṣu sthāvare jaṅgameṣu ca // RKS_72.70 //</l>\n</lg>\n\n<lg>\n<l>viṣṇur eva sa vai pāpaṃ mamāśeṣaṃ praṇaśyatu /</l>\n<l>na vṛttaṃ nirvṛtaṃ karma viṣṇor yatkarma vā kṛtam // RKS_72.71 //</l>\n</lg>\n\n<lg>\n<l>anekajanmakarmotthaṃ pāpaṃ naśyati me tathā /</l>\n<l>niśāyāṃ ca tathā prātar madhyāhṇe cāparāhṇayoḥ // RKS_72.72 //</l>\n</lg>\n\n<lg>\n<l>ajñānāc ca kṛtaṃ pāpaṃ karmaṇā manasā girā /</l>\n<l>yatkṛtaṃ cāśubhaṃ kiṃcit tatsarvaṃ naśyatu kṣaṇāt // RKS_72.73 //</l>\n</lg>\n\n<lg>\n<l>tatsarvaṃ vilayaṃ yātu toyeṣu lavaṇaṃ yathā /</l>\n<l>parapīḍāṃ ca nindāṃ ca kurvato janma nārjitam // RKS_72.74 //</l>\n</lg>\n\n<lg>\n<l>paradravyaparakṣetravāñchā krodhodbhavaṃ ca yat /</l>\n<l>tatsarvaṃ vilayaṃ yātu toyeṣu lavaṇaṃ yathā // RKS_72.75 //</l>\n</lg>\n\n<lg>\n<l>viṣṇave vāsudevāya haraye keśavāya ca /</l>\n<l>janārdanāya kṛṣṇāya namo bhūyo namo namaḥ // RKS_72.76 //</l>\n</lg>\n\n<lg>\n<l>nābhāgo nāma rājarṣir narmadātīrasaṅgame /</l>\n<l>cakāra stotram atulaṃ vaiṣṇavaṃ tu prajāpatiḥ // RKS_72.77 //</l>\n</lg>\n\n<lg>\n<l>brahmaṇo 'ṅgirasā prāptaṃ tasmād indreṇa bhārata /</l>\n<l>vaśiṣṭhaḥ śrāvayāmāsa nābhāgaṃ rājasattamam // RKS_72.78 //</l>\n</lg>\n\n<lg>\n<l>snātvā ca narmadātoye dattvā dānāny anekaśaḥ /</l>\n<l>kāmikaṃ yānamāruhya nābhāgaḥ svapurīṃ yayau // RKS_72.79 //</l>\n</lg>\n\n<lg>\n<l>stauti nāmasahasreṇa yaḥ stavena janārdanam /</l>\n<l>na tasya punarāvṛttirghore saṃsārasāgare // RKS_72.80 //</l>\n</lg>\n\n<p>iti śrīskandapurāṇe revākhaṇḍe viṣṇustutirnāma dvisaptatitamo 'dhyāyaḥ ||</p>\n\n<p>RKS adhyāya 73</p>\n\n<lg>\n<l>mārkaṇḍeya uvāca:</l>\n<l>tato gacchec ca rājendra meghanādam iti smṛtam /</l>\n<l>jalamadhye mahādevo yatra tiṣṭhaty adarśitaḥ // RKS_73.1 //</l>\n</lg>\n\n<lg>\n<l>yudhiṣṭhira uvāca:</l>\n<l>jalamadhye mahādevas tiṣṭhate kena hetunā /</l>\n<l>uttaraṃ dakṣiṇaṃ kūlaṃ varjayitvā dvijottama // RKS_73.2 //</l>\n</lg>\n\n<lg>\n<l>mārkaṇḍeya uvāca:</l>\n<l>etad ākhyānam atulaṃ puṇyaṃ śrutisukhāvaham /</l>\n<l>purāṇe yacchrutaṃ tāta tat te vakṣyāmy aśeṣataḥ // RKS_73.3 //</l>\n</lg>\n\n<lg>\n<l>purā tretāyuge tāta paulastyo devakaṇṭakaḥ /</l>\n<l>trilokavijayī raudraḥ surāsurabhayaṃkaraḥ // RKS_73.4 //</l>\n</lg>\n\n<lg>\n<l>devadānavayakṣāṇāṃ gandharvoragarakṣasām /</l>\n<l>avadhyo varadānena yatra paryaṭate mahīm // RKS_73.5 //</l>\n</lg>\n\n<lg>\n<l>tatra devagirau ramye dānavo baladarpitaḥ /</l>\n<l>mayo nāmeti vikhyāto mahānāsīn nṛpeśvara // RKS_73.6 //</l>\n</lg>\n\n<lg>\n<l>rāvaṇas taṃ tato gatvā vinayāvanataḥ sthitaḥ /</l>\n<l>pūjito dānasaṃmānair mayaṃ vacanam abravīt // RKS_73.7 //</l>\n</lg>\n\n<lg>\n<l>kasyeyaṃ padmapatrākṣī pūrṇacandranibhānanā /</l>\n<l>kiṃ nāmadheyā tapate tapa ugraṃ kathaṃ vibho // RKS_73.8 //</l>\n</lg>\n\n<lg>\n<l>maya uvāca:</l>\n<l>dānavānāṃ patiḥ śreṣṭho mayo 'haṃ nāmanāmataḥ /</l>\n<l>bhāryā tejavatī nāma mameyaṃ tanayā śubhā // RKS_73.9 //</l>\n</lg>\n\n<lg>\n<l>mandodarīti vikhyātā tapate patikāraṇāt /</l>\n<l>śrutvā tu vacanaṃ tasya rāvaṇo madadarpitaḥ // RKS_73.10 //</l>\n</lg>\n\n<lg>\n<l>praśritaḥ praṇato bhūtvā mayaṃ vacanam abravīt /</l>\n<l>paulastyo nāma rājāhaṃ devadānavadarpahā // RKS_73.11 //</l>\n</lg>\n\n<lg>\n<l>prārthayāmi mahābhāga sutāṃ tvaṃ dātum arhasi /</l>\n<l>jñātvā paitāmahaṃ vaṃśaṃ mayenāpi mahātmanā // RKS_73.12 //</l>\n</lg>\n\n<lg>\n<l>sutā dattā rāvaṇāya kṛtvā vidhividhānataḥ /</l>\n<l>gṛhītvā tāṃ tadā rakṣaḥ pūjyamāno niśācaraiḥ // RKS_73.13 //</l>\n</lg>\n\n<lg>\n<l>divyair yānair vimānaiś ca krīḍate tu tayā saha /</l>\n<l>putraṃ putravatāṃ śreṣṭho janayāmāsa bhārata // RKS_73.14 //</l>\n</lg>\n\n<lg>\n<l>tenaiva jātamātreṇa ravo mukto mahātmanā /</l>\n<l>saṃvartakasya meghasya yena loko jaḍīkṛtaḥ // RKS_73.15 //</l>\n</lg>\n\n<lg>\n<l>śrutvā tanninadaṃ ghoraṃ trasto lokapitāmahaḥ /</l>\n<l>nāma cakre tadā tasya meghanādo bhaviṣyati // RKS_73.16 //</l>\n</lg>\n\n<lg>\n<l>etan nāmakṛtaṃ so 'pi paramaṃ vratam āsthitaḥ /</l>\n<l>bhāvayāmāsa deveśam umayā saha śaṅkaram // RKS_73.17 //</l>\n</lg>\n\n<lg>\n<l>vratair niyamadānaiś ca homair jāpyairvidhānataḥ /</l>\n<l>kṛcchracāndrāyaṇair divyaiḥ kliśyate ca kalevaram // RKS_73.18 //</l>\n</lg>\n\n<lg>\n<l>evam anyad dine tāta kailāsaṃ dharaṇīdharam /</l>\n<l>gatvā liṅgam ayaṃ prāpya prasthito dakṣiṇāmukhaḥ // RKS_73.19 //</l>\n</lg>\n\n<lg>\n<l>narmadātaṭam āśritya snātukāmo mahābalaḥ /</l>\n<l>nikṣipyāpūjayad devaṃ kṛtvā jāpyaṃ janeśvaraḥ // RKS_73.20 //</l>\n</lg>\n\n<lg>\n<l>gantukāmaḥ paraṃ mārgaṃ laṅkāyāṃ nṛpasattama /</l>\n<l>ekaṃ samuddhṛtaṃ liṅgaṃ gṛhitaṃ savyapāṇinā // RKS_73.21 //</l>\n</lg>\n\n<lg>\n<l>prathamaṃ ca dvitīyaṃ ca bhaktyā paulastyanandanaḥ /</l>\n<l>tadā devamahāliṅgaṃ patitaṃ narmadāmbhasi // RKS_73.22 //</l>\n</lg>\n\n<lg>\n<l>pāhi pāhīti tenokto liṅgena parameṣṭhinā /</l>\n<l>dvitīyaṃ patitaṃ tāvad uttare narmadātaṭe // RKS_73.23 //</l>\n</lg>\n\n<lg>\n<l>meghanādeti vikhyātaṃ liṅgaṃ tatra suśobhanam /</l>\n<l>madhyameśvaranāmeti jalamadhye vyavasthitam // RKS_73.24 //</l>\n</lg>\n\n<lg>\n<l>yāvad uddhartukāmo 'sau saptapātālam āgamat /</l>\n<l>devayor niścayaṃ jñātvā nivṛtto 'sau niśācaraḥ // RKS_73.25 //</l>\n</lg>\n\n<lg>\n<l>jagāmākāśam āviśya pūjyamāno niśācaraiḥ /</l>\n<l>tadā prabhṛti tattīrthaṃ meghanādeti viśrutam // RKS_73.26 //</l>\n</lg>\n\n<lg>\n<l>meghāraveti vikhyātam uttare kheṭakaḥ śubhaḥ /</l>\n<l>pūrve tu garjanaṃ nāma sarvapāpakṣayaṃkaram // RKS_73.27 //</l>\n</lg>\n\n<lg>\n<l>tasmiṃs tīrthe tu rājendra yas tu snānaṃ samācaret /</l>\n<l>ahorātroṣito bhūtvā sa labhecchāśvataṃ śubham // RKS_73.28 //</l>\n</lg>\n\n<lg>\n<l>piṇḍadānaṃ tu yaḥ kuryāt tasmiṃs tīrthe narādhipa /</l>\n<l>tena dvādaśa varṣāṇi pitaras tarpitā divi // RKS_73.29 //</l>\n</lg>\n\n<lg>\n<l>yas tu bhojayate viprāṃs tasmiṃs tīrthe narādhipa /</l>\n<l>yatphalaṃ yogināṃ tatra labhate nātra saṃśayaḥ // RKS_73.30 //</l>\n</lg>\n\n<lg>\n<l>agniveśaṃ jale vāpi athavāpi hy anāśakam /</l>\n<l>anivartikā gatis tasya syād idaṃ śaṅkaro 'bravīt // RKS_73.31 //</l>\n</lg>\n\n<lg>\n<l>evaṃ te naraśārdūla garjiteśvaram uttamam /</l>\n<l>kathitaṃ smaraṇād eva sarvapāpakṣayaṃ karam // RKS_73.32 //</l>\n</lg>\n\n<p>iti śrīskandapurāṇe revākhaṇḍe meghanādeśvaramahimānuvarṇano nāma trisaptatitamo 'dhyāyaḥ ||</p>\n\n<p>RKS adhyāya 74</p>\n\n<lg>\n<l>mārkaṇḍeya uvāca:</l>\n<l>tato gacchec ca rājendra dārutīrtham anuttamam /</l>\n<l>dāruko yatra saṃsiddhim indrasya dayitaḥ sakhā // RKS_74.1 //</l>\n</lg>\n\n<lg>\n<l>yudhiṣṭhira uvāca:</l>\n<l>dārukeṇa kathaṃ tāta tapaścīrṇaṃ purā 'nagha /</l>\n<l>vidhānaṃ śrotum icchāmi sarvapāpakṣayaṃ karam // RKS_74.2 //</l>\n</lg>\n\n<lg>\n<l>mārkaṇḍeya uvāca:</l>\n<l>ahaṃ te kathayiṣyāmi vicitraṃ yat purātanam /</l>\n<l>vṛttaṃ samabhavat tatra ṛṣīṇāṃ bhāvitātmanām // RKS_74.3 //</l>\n</lg>\n\n<lg>\n<l>sūto vajradharasyāsīt mātalirnāmanāmataḥ /</l>\n<l>sa putraṃ śaptavān pūrvaṃ kathaṃcit kāraṇāntare // RKS_74.4 //</l>\n</lg>\n\n<lg>\n<l>śāpahetor vepamāna indrasya caraṇau śubhau /</l>\n<l>prapīḍya tatra devendraṃ vijñāpayati bhārata // RKS_74.5 //</l>\n</lg>\n\n<lg>\n<l>mama tātābhiśaptasya anāthasya sureśvara /</l>\n<l>karmaṇā kena śāpasya ghorasyānto bhaviṣyati // RKS_74.6 //</l>\n</lg>\n\n<lg>\n<l>śakra uvāca:</l>\n<l>narmadātaṭam āśritya toṣaya tvaṃ maheśvaram /</l>\n<l>tiṣṭha yāvad yugasyāntaṃ punarjananam āpsyasi // RKS_74.7 //</l>\n</lg>\n\n<lg>\n<l>punarbhūtvā yadukule dāruko nāma nāmataḥ /</l>\n<l>ārohayitvā deveśaṃ śaṅkhacakragadādharam // RKS_74.8 //</l>\n</lg>\n\n<lg>\n<l>mānuṣaṃ tatra sampannaṃ tataḥ siddhim avāpsyasi /</l>\n<l>evam uktas tu devena sahasrākṣeṇa bhārata // RKS_74.9 //</l>\n</lg>\n\n<lg>\n<l>praṇamya śirasā bhūmim āgato 'sau hataprabhaḥ /</l>\n<l>narmadā taṭam āśritya karśitasvakalevaraḥ // RKS_74.10 //</l>\n</lg>\n\n<lg>\n<l>vratopavārsair vividhair japahomaparāyaṇaḥ /</l>\n<l>mahādevaṃ mahātmānaṃ varadaṃ śūlapāṇinam // RKS_74.11 //</l>\n</lg>\n\n<lg>\n<l>abhajat parayā bhaktyā yāvad āhūtasamplavam /</l>\n<l>aṃśāvataraṇe viṣṇos tato bhūtvā mahāmatiḥ // RKS_74.12 //</l>\n</lg>\n\n<lg>\n<l>toṣayitvā jagannāthaṃ tato yātaḥ sa sadgatim /</l>\n<l>eṣa te sambhavas tāta dārutīrthasya suvrata // RKS_74.13 //</l>\n</lg>\n\n<lg>\n<l>kathitas tu mayā pūrvaṃ yathā me śaṅkaro 'bravīt /</l>\n<l>tato yudhiṣṭhiro rājā vismayāviṣṭacetanaḥ // RKS_74.14 //</l>\n</lg>\n\n<lg>\n<l>bhrānto 'valokayāmāsa stabdharomā muhur muhuḥ /</l>\n<l>tasmiṃs tīrthe naraḥ snātvā vidhipūrvaṃ nareśvara // RKS_74.15 //</l>\n</lg>\n\n<lg>\n<l>upāsya sabhyāṃ tatraiva saṃtarpya pitṛdevatāḥ /</l>\n<l>dehatyāgaṃ ca tatraiva yaḥ karoti samāhitaḥ // RKS_74.16 //</l>\n</lg>\n\n<lg>\n<l>so 'śvamedhaphalaṃ prāpya ramate śivasannidhau /</l>\n<l>tasmiṃs tīrthe tu yo bhaktyā bhojayed brāhmaṇaṃ śuciḥ // RKS_74.17 //</l>\n</lg>\n\n<lg>\n<l>sa tu viprasahasrasya labhate phalam uttamam /</l>\n<l>snānaṃ dānaṃ tapo homaḥ svādhyāyaḥ pitṛtarpaṇam // RKS_74.18 //</l>\n</lg>\n\n<l>yatkṛtaṃ tu śubhaṃ tatra tatsarvaṃ labhate 'kṣayam // RKS_74.19 //</l>\n\n<p>iti śrīskandapurāṇe revākhaṇḍe dārutīrthatamahimānuvarṇano nāma catuḥsaptatitamo 'dhyāyaḥ ||</p>\n\n<p>RKS adhyāya 75</p>\n\n<lg>\n<l>mārkaṇḍeya uvāca:</l>\n<l>tato gacchec ca rājendra devatīrtham anuttamam /</l>\n<l>yatra devās trayastriṃśat taptvā siddhiṃ parāṃ gatāḥ // RKS_75.1 //</l>\n</lg>\n\n<lg>\n<l>purā devāsure yuddhe dānavair baladarpitaiḥ /</l>\n<l>indro devagaṇaiḥ sārddhaṃ svarājyāc cyāvito bhṛśam // RKS_75.2 //</l>\n</lg>\n\n<lg>\n<l>hastyaśvarathayānaughair mardayitvā ca vāhinīm /</l>\n<l>viśaktā bhejire mārgaṃ prahārair jarjarīkṛtāḥ // RKS_75.3 //</l>\n</lg>\n\n<lg>\n<l>jambhaśumbhaniśumbhādyais tu huṇḍagrahakaiḥ saha /</l>\n<l>balibhir bādhitāḥ sarve brahmāṇam upatasthire // RKS_75.4 //</l>\n</lg>\n\n<lg>\n<l>praṇamya śirasā devaṃ brahmāṇaṃ parameṣṭhinam /</l>\n<l>vyajñāpayanta deveśam indrāgnikapurogamāḥ // RKS_75.5 //</l>\n</lg>\n\n<lg>\n<l>paśya paśya mahābhāga dānavair ākulīkṛtāḥ /</l>\n<l>bādhitāḥ putradārābhyāṃ tvām eva śaraṇaṃ gatāḥ // RKS_75.6 //</l>\n</lg>\n\n<lg>\n<l>paritrāyasva deveśa sarvalokapitāmaha /</l>\n<l>nānyā gatiḥ sureśāna muktvā tvāṃ parameṣṭhinam // RKS_75.7 //</l>\n</lg>\n\n<lg>\n<l>brahmovāca:</l>\n<l>dānavānāṃ vighātārthaṃ narmadātaṭam āśritāḥ /</l>\n<l>tapaḥ kuruta bho devās tapo hi paramaṃ balam // RKS_75.8 //</l>\n</lg>\n\n<lg>\n<l>nānyopāyo na vai mantro na vidyā na ca vikramaḥ /</l>\n<l>vinā revājalaṃ puṇyaṃ sarvapāpakṣayaṃ karam // RKS_75.9 //</l>\n</lg>\n\n<lg>\n<l>dāridryavyādhimaraṇabandhanavyasanāni ca /</l>\n<l>etāni caiva pāpasya phalānīti matir mama // RKS_75.10 //</l>\n</lg>\n\n<lg>\n<l>evaṃ jñātvā vidhānena tapaḥ kuruta duṣkaram /</l>\n<l>pūjyate śāmbhavaṃ sarvaiḥ prāpnuyātābhayaṃ tataḥ // RKS_75.11 //</l>\n</lg>\n\n<lg>\n<l>tacchrutvā vacanaṃ devā brahmaṇaḥ parameṣṭhinaḥ /</l>\n<l>narmadāmāgatāḥ sarve tadendrāgnipurogamāḥ // RKS_75.12 //</l>\n</lg>\n\n<lg>\n<l>vicerus tatra vipulaṃ tapaḥ paramaduḥsaham /</l>\n<l>sakalpaiḥ paramāṃ rājaṃs tat te siddhim avāpnuvan // RKS_75.13 //</l>\n</lg>\n\n<lg>\n<l>tadā prabhṛti tat tīrthaṃ devatīrtham iti śrutam /</l>\n<l>gīyate sarvalokeṣu sarvapāpakṣayaṃkaram // RKS_75.14 //</l>\n</lg>\n\n<lg>\n<l>tatra śraddhātmanā yo 'pi vidhināpi samanvitaḥ /</l>\n<l>snānaṃ samācared bhaktyā sa labhen mauktikaṃ phalam // RKS_75.15 //</l>\n</lg>\n\n<lg>\n<l>yas tam arcayate devaṃ sarvadevais tu pūjitam /</l>\n<l>labhate cāśvamedhasya phalaṃ yāgasya cottamam // RKS_75.16 //</l>\n</lg>\n\n<lg>\n<l>yas tu bhojayate viprāṃs tasmiṃs tīrthe narādhipa /</l>\n<l>tatra devaśilā ramyā mahāpuṇyādrirvadhinī // RKS_75.17 //</l>\n</lg>\n\n<lg>\n<l>saṃnyāsena mṛtānāṃ tu narāṇāmakṣayā gatiḥ /</l>\n<l>agnipraveśaṃ yaḥ kuryād devatīrthe yudhiṣṭhira // RKS_75.18 //</l>\n</lg>\n\n<lg>\n<l>rudraloke vaset tāvad yāvad āhūtasamplavam /</l>\n<l>evaṃ snānaṃ japo homaḥ svādhyāyo devatārcanam // RKS_75.19 //</l>\n</lg>\n\n<lg>\n<l>sukṛtaṃ duṣkṛtaṃ vāpi tatra tīrthe 'kṣayaṃ bhavet /</l>\n<l>etāvad vidhir uddiṣṭā utpattiś caiva bhārata // RKS_75.20 //</l>\n</lg>\n\n<l>devatīrthasya caritaṃ sarvatīrtheṣv anuttamam // RKS_75.21 //</l>\n\n<p>iti śrīskandapurāṇe revākhaṇḍe devatīrthamahimānuvarṇano nāma pañcasaptatitamo 'dhyāyaḥ ||</p>\n\n<p>RKS adhyāya 76</p>\n\n<lg>\n<l>mārkaṇḍeya uvāca:</l>\n<l>tatogacchec ca rājendra guhāvāsīti cottamam /</l>\n<l>yatra siddho mahādevo guhāvāsīti śaṅkaraḥ // RKS_76.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kena kāryeṇa viprendra guhāvāsīti śaṅkaraḥ /</l>\n<l>etad vistarataḥ sarva kathayasva mamānagha // RKS_76.2 //</l>\n</lg>\n\n<p>śrotum icchāmy ahaṃ deva sarvaṃ kautūhalaṃ hi me /</p>\n\n<p>mārkaṇḍeya uvāca:\n<l>mahāpraśnaḥ kṛto māṃ yo mahāprājña nareśvara // RKS_76.3 //</l></p>\n\n<lg>\n<l>purāṇe vistaro 'py asya na śakyo hi mayādhunā /</l>\n<l>vṛddhabhāvāt kathayitum ahaṃ ca bahukālikaḥ // RKS_76.4 //</l>\n</lg>\n\n<lg>\n<l>pūrva dāruvane viprā vasanti sma suraiḥ samāḥ /</l>\n<l>brahmacārī gṛhasthaś ca vānaprastho yatis tathā // RKS_76.5 //</l>\n</lg>\n\n<lg>\n<l>svadharmaniratānāṃ ca kathitaṃ paramaṃ padam /</l>\n<l>tāvadvasantasamaye kasmiṃścit kāraṇāntare // RKS_76.6 //</l>\n</lg>\n\n<lg>\n<l>vimānastho mahādevo gamyamānomayā saha /</l>\n<l>dadarśa ca janāvāsaṃ vedadhvaninināditam // RKS_76.7 //</l>\n</lg>\n\n<lg>\n<l>agatāgatasaṃvāsaṃ sarvapāpakṣayaṃ karam /</l>\n<l>taddṛṣṭvā muditāṃ devīṃ harṣagadgadayā girā // RKS_76.8 //</l>\n</lg>\n\n<lg>\n<l>uvāca vacanaṃ devo dṛṣṭvā tāpasayoṣitaḥ /</l>\n<l>nānyaṃ devaṃ na vai dharmaṃ dhyāyanti himanandini // RKS_76.9 //</l>\n</lg>\n\n<lg>\n<l>etac chrutvā paraṃ vākyaṃ devadevena bhāṣitam /</l>\n<l>kautūhalasamāviṣṭā śaṅkaraṃ punar abravīt // RKS_76.10 //</l>\n</lg>\n\n<lg>\n<l>yat tvayoktaṃ mahādeva patidharmaparāstriyaḥ /</l>\n<l>tāsām anaṅgo bhūtvā tvaṃ caritraṃ kṣobhaya prabho // RKS_76.11 //</l>\n</lg>\n\n<lg>\n<l>mahādeva uvāca:</l>\n<l>tvayoktaṃ vacanaṃ devi na caitad rocate priye /</l>\n<l>brāhmaṇā hi mahābhāgā na teṣāṃ vipriyaṃ caret // RKS_76.12 //</l>\n</lg>\n\n<lg>\n<l>manyupraharaṇā viprāś cakrapraharaṇo hariḥ /</l>\n<l>cakrāt tīkṣṇataro manyus tasmād vipraṃ na kopayet // RKS_76.13 //</l>\n</lg>\n\n<lg>\n<l>na te devā na te lokās te nāgā nāsurās tathā /</l>\n<l>dṛśyante ca tribhir lokair etair uṣṭair na vañcitāḥ // RKS_76.14 //</l>\n</lg>\n\n<lg>\n<l>teṣāṃ kṣobhakaraḥ prāyaḥ svargabhogaphalacyutaḥ /</l>\n<l>yeṣāṃ tuṣṭā mahābhāgā brāhmaṇāḥ kṣitidevatāḥ // RKS_76.15 //</l>\n</lg>\n\n<lg>\n<l>teṣāṃ dharmas tathārthaś ca kāmo mokṣo na saṃśayaḥ /</l>\n<l>evaṃ jñātvā mahābhāge āgrahastyajyatām ayam // RKS_76.16 //</l>\n</lg>\n\n<p>etal lokaviruddhaṃ hi yadīcchasi vaśe sukham /</p>\n\n<p>devy uvāca:\n<l>nāhaṃ te dayitā deva nāhaṃ te vaśavartinī // RKS_76.17 //</l></p>\n\n<lg>\n<l>anyāyadharṣaṇāṃ cātra sarvāsāṃ kuru suvrata /</l>\n<l>lokāloke mahādeva aśakyaṃ nāsti te vibho // RKS_76.18 //</l>\n</lg>\n\n<lg>\n<l>kriyatāṃ mama devaitatparaṃ kautūhalaṃ prabho /</l>\n<l>evam ukto mahādevo devyāḥ priyahite rataḥ // RKS_76.19 //</l>\n</lg>\n\n<lg>\n<l>kṛtvā kāpālikaṃ rūpaṃ yayau dāruvanaṃ prati /</l>\n<l>mahāhināṃ jaṭājūṭaṃ niyamya śaśibhūṣaṇaḥ // RKS_76.20 //</l>\n</lg>\n\n<lg>\n<l>kaṅkatrāṇaṃ paraṃ kṛtvā tathā sauvarṇakuṇḍale /</l>\n<l>vyāghracarmaparīdhāno hārakeyūrabhūṣitaḥ // RKS_76.21 //</l>\n</lg>\n\n<lg>\n<l>nūpurārāvanirghoṣaiḥ kampayaṃś ca vasundharām /</l>\n<l>mahāḍamarughoṣeṇa vīraghaṇṭāninādinā // RKS_76.22 //</l>\n</lg>\n\n<lg>\n<l>prabhātasamaye prāpte tatra dāruvanaṃ gata /</l>\n<l>tāvad viprajanaḥ sarvaḥ puṣpamūlaphalāśanaḥ // RKS_76.23 //</l>\n</lg>\n\n<lg>\n<l>nirgato bahubhiḥ sārdhaṃ paṭhyamāna itas tataḥ /</l>\n<l>taddṛṣṭvā mahadāścaryarūpaṃ devasya bhārata // RKS_76.24 //</l>\n</lg>\n\n<lg>\n<l>yuvatījanaḥ pramattaś ca kāmena kaluṣīkṛtaḥ /</l>\n<l>surūpaṃ paramaṃ dṛṣṭvā sarvās tāś ca varānanāḥ // RKS_76.25 //</l>\n</lg>\n\n<lg>\n<l>kleśabhāvaṃ tadāgacchan yāś ca dāruvane striyaḥ /</l>\n<l>vikārā bahavas tāsāṃ devaṃ dṛṣṭvā manojavam // RKS_76.26 //</l>\n</lg>\n\n<lg>\n<l>saṃjātā viprapatnīnāṃ tāṃ śṛṇuṣva nṛpottama /</l>\n<l>paridhānaṃ na jānanti paribhraṣṭaṃ karodyatāḥ // RKS_76.27 //</l>\n</lg>\n\n<lg>\n<l>dātukāmā tathā bhaikṣyaṃ ceṣṭituṃ naiva śakyate /</l>\n<l>kācid dṛṣṭvā mahādevaṃ rūpayauvanagarvitā // RKS_76.28 //</l>\n</lg>\n\n<lg>\n<l>utsaṅge saṃsthitaṃ vālaṃ patitaṃ vyasmarat tataḥ /</l>\n<l>kāmabāṇahatā cānyā bāhubhyāṃ pīḍati stanau // RKS_76.29 //</l>\n</lg>\n\n<lg>\n<l>niḥśvasantī tathā cānyā na kiṃcit parijalpate /</l>\n<l>evam akṣobhayat sarvā maheśaḥ patidevatāḥ // RKS_76.30 //</l>\n</lg>\n\n<lg>\n<l>cālitāstā viditvā tu nirjagmur dvārisatvarāḥ /</l>\n<l>saṃcitāḥ paramaṃ kṛtvā sarvā devo maheśvaraḥ // RKS_76.31 //</l>\n</lg>\n\n<lg>\n<l>kṣobhayitvā gaṇaṃ strīṇāṃ gataś cādarśanaṃ ca tam /</l>\n<l>tato vipragaṇaḥ sarvaḥ samāyāto dadarśa ha // RKS_76.32 //</l>\n</lg>\n\n<lg>\n<l>kṣobhitaṃ strījanaṃ sarvaṃ hareṇa krodhamāviśat /</l>\n<l>krodhāviṣṭo dvijaḥ kaścid daṇḍam udyamya dhāvati // RKS_76.33 //</l>\n</lg>\n\n<lg>\n<l>kuṭhārahasto hy aparas tathānyo darbhamuṣṭimān /</l>\n<l>itaścetaśca te sarve bhramitvā tac ca kānanam // RKS_76.34 //</l>\n</lg>\n\n<lg>\n<l>ekībhūtā mahātmāno vyājahuś ca ruṣā giram /</l>\n<l>yadi dattaṃ hutaṃ kiṃcid guravastoṣitā yadi // RKS_76.35 //</l>\n</lg>\n\n<lg>\n<l>tena satyena devasya liṅgaṃ patatu bhūtale /</l>\n<l>evaṃ satyaprabhāveṇa vacanena dvijanmanām // RKS_76.36 //</l>\n</lg>\n\n<lg>\n<l>devasya paśyato liṅgaṃ patitaṃ dharaṇītale /</l>\n<l>hāhākāro mahānāsīl lokāloke tu bhārata // RKS_76.37 //</l>\n</lg>\n\n<lg>\n<l>devasya patitaṃ liṅgaṃ jagaty eva mahākṣayam /</l>\n<l>patamānasya liṅgasya śabdo 'bhūt tatra dāruṇaḥ // RKS_76.38 //</l>\n</lg>\n\n<lg>\n<l>patanti parvatāgrāṇi śoṣam āyānti sāgarāḥ /</l>\n<l>devasya patite liṅge vimānair devadānavāḥ // RKS_76.39 //</l>\n</lg>\n\n<lg>\n<l>sametya sahitāḥ sarve brahmaṇā parameṣṭhinā /</l>\n<l>kṛtāñjalipuṭā devaṃ stuvanti vividhaiḥ stavaiḥ // RKS_76.40 //</l>\n</lg>\n\n<lg>\n<l>tatas tuṣṭo jagannātho devānāṃ varado 'bhavat /</l>\n<l>devo 'pi patite liṅge śāpena dharaṇītale // RKS_76.41 //</l>\n</lg>\n\n<lg>\n<l>gatvā dāruvanaṃ viprāṃs toṣayāmāsa bhārata /</l>\n<l>viśvāmitro vaśiṣṭhādyā jābālir atha kāśyapaḥ // RKS_76.42 //</l>\n</lg>\n\n<lg>\n<l>sametya sahitāḥ sarve tam ūcus tripurāntakam /</l>\n<l>mahājano 'pi balavān nāvajñeyaḥ sureśvaraḥ // RKS_76.43 //</l>\n</lg>\n\n<lg>\n<l>kṣāntiyukto 'pi bhūtvā ca bhaviṣyasi gataklamaḥ /</l>\n<l>vidhvaṃsitā vipradārā yad etal liṅgam uttamam // RKS_76.44 //</l>\n</lg>\n\n<lg>\n<l>patitaṃ te mahādeva etat puṇyaṃ bhaviṣyati /</l>\n<l>tatpuṇyaṃ nāgnihotreṇa agniṣṭomair na labhyate // RKS_76.45 //</l>\n</lg>\n\n<lg>\n<l>yaccharma rudra prāpsyanti mānavā liṅgapūjayā /</l>\n<l>devānāṃ caiva yakṣāṇāṃ gandharvoragarakṣasām // RKS_76.46 //</l>\n</lg>\n\n<lg>\n<l>vacanena tu viprāṇām etat puṇyaṃ bhaviṣyati /</l>\n<l>brahmaviṣṇvindrarudrāṇāṃ darśanena ca yatphalam // RKS_76.47 //</l>\n</lg>\n\n<lg>\n<l>tatphalaṃ tasya liṅgasya darśane sakalaṃ labhet /</l>\n<l>evam ukto jagannāthaḥ praṇipatya dvijottamān // RKS_76.48 //</l>\n</lg>\n\n<lg>\n<l>mudā paramayā yuktas tāṃś caiva pratyabhāṣata /</l>\n<l>brāhmaṇā jaṅgamaṃ tīrthaṃ nirjalaṃ sarvakāmikam // RKS_76.49 //</l>\n</lg>\n\n<lg>\n<l>yeṣāṃ vākyodayenaiva śuddhyanti malanā janāḥ /</l>\n<l>kiṃcit tīrthaṃ na hi kṣetramūṣaraṃ gahvarāṇi ca // RKS_76.50 //</l>\n</lg>\n\n<lg>\n<l>brāhmaṇāc chreṣṭham uddiṣṭaṃ yatra gatvā viśuddhyati /</l>\n<l>pṛthivyāṃ yāni tīrthāni gaṅgādyāḥ saritas tathā // RKS_76.51 //</l>\n</lg>\n\n<lg>\n<l>ekasyā vipravākyasya kalā nārhanti ṣoḍaśīm /</l>\n<l>abhinandya dvijān sarvān anujñāto mahānṛṣiḥ // RKS_76.52 //</l>\n</lg>\n\n<lg>\n<l>tato 'gāc ca mahādevo narmadātaṭam uttamam /</l>\n<l>parama vratam āsthāya guhāvāsaṃ mahārbudam // RKS_76.53 //</l>\n</lg>\n\n<lg>\n<l>maunaṃ cacāra bhagavāñjapadhyānarataḥ sadā /</l>\n<l>samāpte niyame tāta sthāpayitvā maheśvaram // RKS_76.54 //</l>\n</lg>\n\n<lg>\n<l>vandyamānaḥ suraiḥ sārdhaṃ kailāsam agamat prabhuḥ /</l>\n<l>narmadāyās taṭe yena sthāpitaḥ parameśvaraḥ // RKS_76.55 //</l>\n</lg>\n\n<lg>\n<l>tenaiva kāraṇenāsau narmadeśvaramuttamam /</l>\n<l>yad yad ācarati śreṣṭhas tattad evetaro janaḥ // RKS_76.56 //</l>\n</lg>\n\n<lg>\n<l>sa yatpramāṇaṃ kurute lokas tad anuvartate /</l>\n<l>tatra tīrthe naraḥ snātvā vidhinā sujitendriyaḥ // RKS_76.57 //</l>\n</lg>\n\n<lg>\n<l>arcayitvā mahādevam aśvamedhaphalaṃ labhet /</l>\n<l>pitṛbhyo dadate yas tu tilapuṣpakuśodakam // RKS_76.58 //</l>\n</lg>\n\n<lg>\n<l>trisaptapuruṣās tasya svarge pāṇḍava modante /</l>\n<l>yas tu bhojayate viprān yathāśaktyā narottamaḥ // RKS_76.59 //</l>\n</lg>\n\n<lg>\n<l>tasya tīrthaprabhāveṇa dattaṃ bhavati cākṣayam /</l>\n<l>suvarṇaṃ rajataṃ vāpi brāhmaṇebhyo yudhiṣṭhira // RKS_76.60 //</l>\n</lg>\n\n<lg>\n<l>dadate toyam āspṛśya so 'gniṣṭomaphalaṃ labhet /</l>\n<l>aṣṭamyāṃ ca caturdaśyāṃ pūjayec ca viśeṣataḥ // RKS_76.61 //</l>\n</lg>\n\n<lg>\n<l>narmadeśvaram āsādya avāptaṃ janmanaḥ phalam /</l>\n<l>agniveśe jale vāpi anāśakamṛtaś ca yaḥ // RKS_76.62 //</l>\n</lg>\n\n<lg>\n<l>anivartikā gatis tasya yathā me śaṅkaro 'bravīt /</l>\n<l>etat kīrtayate yas tu narmadeśvaram uttamam // RKS_76.63 //</l>\n</lg>\n\n<l>bhaktyā śṛṇoti yo rājann aśvamedhaphalaṃ labhet // RKS_76.64 //</l>\n\n<p>iti śrīskandapurāṇe revākhaṇḍe dāruvanaprasaṅge narmadeśvarakīrtanaṃ nāma ṣaṭsaptatitamo 'dhyāyaḥ ||</p>\n\n<lg>\n<l>RKS adhyāya 77</l>\n<l>tato gacchec ca rājendra kapilātīrtham uttamam /</l>\n<l>snānamātraḥ prasaṅgena narmadeśvarakīrtanam // RKS_77.1 //</l>\n</lg>\n\n<lg>\n<l>tasmiṃs tīrthe tu rājendra kapilāṃ yaḥ prayacchati /</l>\n<l>yāvanti romakūpāni tatprasūtikuleṣu ca // RKS_77.2 //</l>\n</lg>\n\n<lg>\n<l>tāvanty abdasahasrāṇi viṣṇuloke mahīyate /</l>\n<l>jale vāgnipraveśe vā athavānaśake naraḥ // RKS_77.3 //</l>\n</lg>\n\n<lg>\n<l>tatra tīrthe mṛto yas tu na garbhe jāyate kvacit /</l>\n<l>eva hi vidhir uddiṣṭaḥ sakalo nṛpasattama // RKS_77.4 //</l>\n</lg>\n\n<lg>\n<l>tīrthasya ca phalaṃ puṇyaṃ kim anyat paripṛcchasi /</l>\n<l>dhanyaṃ yaśasyam āyuṣyaṃ sarvaduḥkhaghnam uttamam // RKS_77.5 //</l>\n</lg>\n\n<lg>\n<l>etac chrutvā naro rājan sarvapāpaiḥ pramucyate /</l>\n<l>tato gacchet tu rājendra karañjeśvaram uttamam // RKS_77.6 //</l>\n</lg>\n\n<p>tatra siddho mahābhāga daityo vai lokaviśrutaḥ /</p>\n\n<p>yudhiṣṭhira uvāca:\n<l>ko 'sau siddho mahābhāga tatra tīrthe mahātapāḥ // RKS_77.7 //</l></p>\n\n<p>kasya putro 'tha kiṃkāryaṃ kālaḥ kaḥ kathaya dvija /</p>\n\n<p>mārkaṇḍeya uvāca:\n<l>purā cādiyuge rājan mānaso brahmaṇaḥ sutaḥ // RKS_77.8 //</l></p>\n\n<lg>\n<l>vedavedāṅgatattvajño marīcir nāma nāmataḥ /</l>\n<l>tasyā 'pi kaśyapo rājan kālena mahatānagha // RKS_77.9 //</l>\n</lg>\n\n<lg>\n<l>putro 'tha mānaso jātaḥ sākṣād brahmeva cāparaḥ /</l>\n<l>kṣamā damā dayā dānaṃ satyaṃ śaucam athārjavam // RKS_77.10 //</l>\n</lg>\n\n<lg>\n<l>marīces tu guṇās tv ete santi bhānti ca bhārata /</l>\n<l>evaṃ guṇagaṇāḥ kīrtiḥ kaśyape dvijasattame // RKS_77.11 //</l>\n</lg>\n\n<lg>\n<l>jñātvā prajāpatir dakṣo bhāryārthe svasutāṃ dadau /</l>\n<l>aditir vai danuś caiva tathā hyekādaśā parāḥ // RKS_77.12 //</l>\n</lg>\n\n<lg>\n<l>yāsāṃ putrāś ca pautrāś ca jātā bhrātarasaṃkhyakāḥ /</l>\n<l>aditir janayāmāsa putrānindrapurogamān // RKS_77.13 //</l>\n</lg>\n\n<lg>\n<l>nāgān pretapiśācāṃś ca patatrīn yakṣarākṣasān /</l>\n<l>siṃhavyāghravarāhāṃś ca anyā ity evam ādayaḥ // RKS_77.14 //</l>\n</lg>\n\n<lg>\n<l>jātās tasya mahābāho kaśyapasya prajāpateḥ /</l>\n<l>yais tu lokatrayaṃ vyāptaṃ sthāvaraṃ jaṅgamaṃ mahat // RKS_77.15 //</l>\n</lg>\n\n<lg>\n<l>tathānyaś ca mahābhāgo danoḥ putro vyajāyata /</l>\n<l>sarvalakṣaṇasampannaḥ karañjo nāma nāmataḥ // RKS_77.16 //</l>\n</lg>\n\n<lg>\n<l>baler iva mahābhāga cacāra sumahat tapaḥ /</l>\n<l>vareṇa chandayāmāsa tripurāntakaraḥ prabhuḥ // RKS_77.17 //</l>\n</lg>\n\n<lg>\n<l>bhoḥ karañja mahāsattva parituṣṭo 'smi te 'nagha /</l>\n<l>varaṃ vṛṇīṣva bhadraṃ te yat te manasi vartate // RKS_77.18 //</l>\n</lg>\n\n<lg>\n<l>karañja uvāca:</l>\n<l>yadi tuṣṭo 'si me deva tripurāntakara prabho /</l>\n<l>tataḥ putraiś ca pautraiś ca sahitaṃ me dhanaṃ kuru // RKS_77.19 //</l>\n</lg>\n\n<lg>\n<l>tathety uktvā mahādeva umayā sahitas tadā /</l>\n<l>vṛṣārūḍho gaṇaiḥ sārdhaṃ tatraivāntaradhīyata // RKS_77.20 //</l>\n</lg>\n\n<lg>\n<l>gate cādarśanaṃ deve so 'pi daityo mudānvitaḥ /</l>\n<l>svanāmnā ca mahādevaṃ sthāpayitvā gṛhaṃ yayau // RKS_77.21 //</l>\n</lg>\n\n<lg>\n<l>tadā prabhṛti tattīrthaṃ karañjeśvaram uttamam /</l>\n<l>snānamātro naro rājan mucyate brahmahatyayā // RKS_77.22 //</l>\n</lg>\n\n<lg>\n<l>tasmiṃs tīrthe mahārāja tarpayet pitṛdevatāḥ /</l>\n<l>so 'gniṣṭomasya yatpuṇyaṃ phalaṃ prāpnoty asaṃśayam // RKS_77.23 //</l>\n</lg>\n\n<l>anāśakaṃ tu yaḥ kuryāt tasmiṃs tīrthe narottama // RKS_77.24 //</l>\n\n<lg>\n<l>athāgnau ca jale prāṇān bhūtale vāpi yas tyajet /</l>\n<l>svarge sa tu vasen nūnaṃ varṣāṇām ayutadvayam // RKS_77.25 //</l>\n</lg>\n\n<lg>\n<l>dhanavān sukule cānte jāyate vipule kule /</l>\n<l>vedavedāṅgatattvajñaḥ sarvaśāstraviśāradaḥ // RKS_77.26 //</l>\n</lg>\n\n<lg>\n<l>rājā vā rājatulyo vā jāyate nātra saṃśayaḥ /</l>\n<l>putrapautrasamāyuktaḥ sarvavyādhivivarjitaḥ // RKS_77.27 //</l>\n</lg>\n\n<lg>\n<l>etat te sarvamākhyātaṃ yat tvaṃ māṃ paripṛcchasi /</l>\n<l>tīrthasya tu phalaṃ yuktyā sarvadāneṣu bhārata // RKS_77.28 //</l>\n</lg>\n\n<lg>\n<l>etat puṇyaṃ pāpaharaṃ dhanyaṃ duḥkhapraṇāśanam /</l>\n<l>paṭhatāṃ śṛṇvatāṃ caiva tīrthamāhātmyam uttamam // RKS_77.29 //</l>\n</lg>\n\n<lg>\n<l>yas tu śrāvayate śrāddhe sa tatpitṛparāyaṇaḥ /</l>\n<l>akṣayaṃ tasya sarvaṃ syāc chaṅkaras tv idam abravīt // RKS_77.30 //</l>\n</lg>\n\n<p>iti śrīskandapurāṇe revākhaṇḍe karañjeśvaramahimānuvarṇano nāma saptasaptatitamo 'dhyāyaḥ ||</p>\n\n<p>RKS adhyāya 78\natha aṣṭasaptatitamo 'dhyāyaḥ</p>\n\n<lg>\n<l>mārkaṇḍeya uvāca:</l>\n<l>tato gacchec ca rājendra kuṇḍaleśvaram uttamam /</l>\n<l>yatra siddhiṃ gato devaḥ kuṇḍadhāro nṛpottama // RKS_78.1 //</l>\n</lg>\n\n<lg>\n<l>tapaḥ kṛtvā tu vipulaṃ surāsurabhayaṃ karam /</l>\n<l>kuṇḍadhāro mandarasthaḥ krīḍate sa nṛpottama // RKS_78.2 //</l>\n</lg>\n\n<lg>\n<l>yudhiṣṭhira uvāca:</l>\n<l>kasyānvaye samutpannaḥ kasya putro mahāmatiḥ /</l>\n<l>tapas taptvā suvipulaṃ toṣito yena śaṅkaraḥ // RKS_78.3 //</l>\n</lg>\n\n<p>etad vistaratas tāta kathayasva mamānagha /</p>\n\n<p>mārkaṇḍeya uvāca:\n<l>purā tretāyuge rājan paulastyo nāma viśravāḥ // RKS_78.4 //</l></p>\n\n<lg>\n<l>upaye me mahābhāga bharadvājasutāṃ nṛpa /</l>\n<l>putraḥ putraguṇairyuktas tasyāṃ jāto dhanaṃ jayaḥ // RKS_78.5 //</l>\n</lg>\n\n<lg>\n<l>jātamātraṃ sutaṃ jñātvā brahmā lokapitāmahaḥ /</l>\n<l>cakāra nāma suprīta ṛṣidevasamanvitaḥ // RKS_78.6 //</l>\n</lg>\n\n<lg>\n<l>yasmād viśravaso jāto mama pautratvam āgataḥ /</l>\n<l>tasmād vaiśravaṇo nāma mayā dattaṃ tavānagha // RKS_78.7 //</l>\n</lg>\n\n<lg>\n<l>yaḥ svayaṃ sarvadevānāṃ dhanagoptā bhaviṣyati /</l>\n<l>caturtho lokapālānām akṣayo yakṣapo 'pi vā // RKS_78.8 //</l>\n</lg>\n\n<lg>\n<l>yakṣo yakṣādhipaḥ śreṣṭhaḥ kuṇḍadhāro 'bhavat sutaḥ /</l>\n<l>susvaṃrūpavayaḥ prāpya mātāpitroranujñayā // RKS_78.9 //</l>\n</lg>\n\n<lg>\n<l>tapaś cakāra vipulaṃ narmadātīram āśritaḥ /</l>\n<l>yatra vyāghreśvaraṃ liṅgaṃ vyāghrakheṭakam uttamam // RKS_78.10 //</l>\n</lg>\n\n<lg>\n<l>kuṇḍadhāreṇa tatraiva tapas taptaṃ sudāruṇam /</l>\n<l>grīṣme pañcāgnimadhyastho varṣāsvāsārathāraṇaḥ // RKS_78.11 //</l>\n</lg>\n\n<lg>\n<l>śiśire jalamadhyastho vāyubhakṣaḥ śataṃ samāḥ /</l>\n<l>evaṃ varṣaśate pūrṇe ekāṅguṣṭho 'bhavat tataḥ // RKS_78.12 //</l>\n</lg>\n\n<lg>\n<l>cakravad bhramate sūryamabhito bharatarṣabha /</l>\n<l>caturthe pañcame tāvat tutoṣa vṛṣavāhanaḥ // RKS_78.13 //</l>\n</lg>\n\n<lg>\n<l>varaṃ vṛṇīṣva he vatsa yat te manasi rocate /</l>\n<l>tad dadāmi na sandehas tapasā toṣito hy aham // RKS_78.14 //</l>\n</lg>\n\n<lg>\n<l>kuṇḍadhāra uvāca:</l>\n<l>yadi tuṣṭo 'si me deva varaditsur ihāgataḥ /</l>\n<l>tato mannāmakaṃ liṅgaṃ tīrthaṃ caitad bhavatv iti // RKS_78.15 //</l>\n</lg>\n\n<lg>\n<l>tathetyuktvā mahādevaḥ somo 'ntardhānamāgamat /</l>\n<l>jagāmā kāśam āviśya kailāsaṃ dharaṇidharam // RKS_78.16 //</l>\n</lg>\n\n<lg>\n<l>gate cādarśana deva so 'pi yakṣo mudānvitaḥ /</l>\n<l>sthāpayāmāsa deveśaṃ kuṇḍaleśvaramuttamam // RKS_78.17 //</l>\n</lg>\n\n<lg>\n<l>alaṃkṛtvā gajaṃ dhenuṃ dhūpapuṣpavilepanaiḥ /</l>\n<l>vitānaiś cāmaraiś chatrais tathaiva liṅgapūjanaiḥ // RKS_78.18 //</l>\n</lg>\n\n<lg>\n<l>tarpayitvā dvijān samyag annapānādi bhūṣaṇaiḥ /</l>\n<l>prīṇayitvā mahādevaṃ tataḥ svabhavanaṃ yayau // RKS_78.19 //</l>\n</lg>\n\n<lg>\n<l>tadā prabhṛti tat tīrthaṃ triṣu lokeṣu viśrutam /</l>\n<l>yudhiṣṭhira paraṃ puṇyaṃ kuṇḍaleśvarasaṃjñakam // RKS_78.20 //</l>\n</lg>\n\n<lg>\n<l>tatra tīrthe tu yaḥ kaścid upavāsaparāyaṇaḥ /</l>\n<l>arcayed devam īśānaṃ sarvapāpaiḥ pramucyate // RKS_78.21 //</l>\n</lg>\n\n<lg>\n<l>suvarṇaṃ rajataṃ vāpi maṇiṃ mauktikam eva ca /</l>\n<l>brāhmaṇebhyo dadātyatra sa mukhyo modate divi // RKS_78.22 //</l>\n</lg>\n\n<lg>\n<l>tatra tīrthe naraḥ snātvā ṛgyajuḥ sāmasu dvijaḥ /</l>\n<l>ṛcam ekāṃ japitvā ca caturvedaphalaṃ labhet // RKS_78.23 //</l>\n</lg>\n\n<lg>\n<l>tasmiṃs tīrthe tu godānam annadānam athāpi vā /</l>\n<l>yaḥ prayacchati viprebhyas tatphalaṃ śṛṇu pāṇḍava // RKS_78.24 //</l>\n</lg>\n\n<lg>\n<l>yāvanti tasya romāṇi tatprasūtikuleṣu ca /</l>\n<l>tāvad varṣasahasrāṇi svargaloke mahīyate // RKS_78.25 //</l>\n</lg>\n\n<lg>\n<l>svargavāso bhavet tasya putrapautrasamanvitaḥ /</l>\n<l>tasmiṃs tīrthe mahābhāga vyāghraś caiva pipāsitaḥ // RKS_78.26 //</l>\n</lg>\n\n<lg>\n<l>niṣādānāṃ bhayenaiva aṭavyāmaṭati svayam /</l>\n<l>niṣādānāṃ bharyair naṣṭaḥ patito narmadājale // RKS_78.27 //</l>\n</lg>\n\n<lg>\n<l>jalapluto mahābhāga liṅgarūpadharo 'bhavat /</l>\n<l>uktaścākāśavāṇyā vai vyāghreśvaram anuttamam // RKS_78.28 //</l>\n</lg>\n\n<lg>\n<l>pūjyaṃ vai triṣu lokeṣu khyātiṃ yāsyaty asaṃśayam /</l>\n<l>tatra tīrthe naraḥ snātvā tal liṅgam arcayet tu yaḥ // RKS_78.29 //</l>\n</lg>\n\n<lg>\n<l>brahmahatyādipāpebhyo mucyate nātra saṃśayaḥ /</l>\n<l>etat te kathitaṃ rājan kuṇḍaleśvaram uttamam // RKS_78.30 //</l>\n</lg>\n\n<l>śravaṇāt kīrtanād asya gosahasraphalaṃ labhet // RKS_78.31 //</l>\n\n<p>iti śrīskandapurāṇe revākhaṇḍe kuṇḍaleśvaramahimā anuvarṇanonāma aṣṭasaptatitamo 'dhyāyaḥ ||</p>\n\n<p>RKS adhyāya 79</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra pippaleśvaram uttamam /</l>\n<l>yatra siddho mahāyogī pippalādo mahātapāḥ // RKS_79.1 //</l>\n</lg>\n\n<lg>\n<l>yudhiṣṭhira uvāca:</l>\n<l>pippalādasya caritaṃ śrotumicchāmy ahaṃ prabho /</l>\n<l>māhātmyaṃ tasya tīrthasya yatra siddho mahātapāḥ // RKS_79.2 //</l>\n</lg>\n\n<lg>\n<l>kasya putro mahābhāga kimarthaṃ taptavāṃs tapaḥ /</l>\n<l>etad vistarataḥ sarvaṃ kathayasva mamānagha // RKS_79.3 //</l>\n</lg>\n\n<lg>\n<l>mārkaṇḍeya uvāca:</l>\n<l>mithilāstho mahābhāga vedavedāṅgapāragaḥ /</l>\n<l>yājñavalkyaś ca purataś cacāra vipulaṃ tapaḥ // RKS_79.4 //</l>\n</lg>\n\n<lg>\n<l>tāpasī tasya bhaginī yājñavalkyasya dhīmataḥ /</l>\n<l>cacāra sāpi tatrasthā śuśrūṣantī mahattapaḥ // RKS_79.5 //</l>\n</lg>\n\n<lg>\n<l>tatas tv ekasmin samaye snātāhani rajasvalā /</l>\n<l>antarvāsaṃ kṛtavatī dṛṣṭvā karkaṭakaṃ rahaḥ // RKS_79.6 //</l>\n</lg>\n\n<lg>\n<l>yājñavalkyo 'pi tad rātrau paridhānena tena vai /</l>\n<l>svapnaṃ dṛṣṭvātyajac chukraṃ prabhāte 'nvaiṣayat punaḥ // RKS_79.7 //</l>\n</lg>\n\n<lg>\n<l>tata sā brāhmaṇī tāta kim anveṣyasi bhārata /</l>\n<l>kena kāryaṃ tava vibho vadasva mama tattvataḥ // RKS_79.8 //</l>\n</lg>\n\n<lg>\n<l>yājñavalkya uvāca:</l>\n<l>apavitro mayā bhadre svapno dṛṣṭo 'dya vai niśi /</l>\n<l>śuklaṃ me cātra vastraṃ svaṃ nikṣiptaṃ tan na dṛśyate // RKS_79.9 //</l>\n</lg>\n\n<lg>\n<l>tacchrutvā brāhmaṇī vākyaṃ bhītabhītābhavan nṛpa /</l>\n<l>tadvastraṃ tu mayā brahman snātvāntardhānakaṃ kṛtam // RKS_79.10 //</l>\n</lg>\n\n<lg>\n<l>tasyās tad vacanaṃ śrutvā hāhetyuktvā mahātapāḥ /</l>\n<l>papāta sahasā bhūmau chinnamūla iva drumaḥ // RKS_79.11 //</l>\n</lg>\n\n<lg>\n<l>kim etad iti jalpantam ākāśād vāgvinirgatā /</l>\n<l>toṣayantī ca taṃ vipraṃ provāca nṛpate tadā // RKS_79.12 //</l>\n</lg>\n\n<lg>\n<l>nāsya doṣo mayā dṛṣṭas tava caiva śubhavrate /</l>\n<l>tava garbhodayo yena tatra daivaṃ parāyaṇam // RKS_79.13 //</l>\n</lg>\n\n<lg>\n<l>na vināśo 'sya kartavyo yāvat kālasya paryayaḥ /</l>\n<l>tatheti vrīḍitā sā ca durmaneti vimānataḥ // RKS_79.14 //</l>\n</lg>\n\n<lg>\n<l>pālayāmāsa taṃ garbhaṃ yāvat putro vyajāyata /</l>\n<l>jātamātraṃ tu taṃ garbhaṃ kathayitvā na kaṃcana // RKS_79.15 //</l>\n</lg>\n\n<lg>\n<l>aśvasthavṛkṣamāsādya sotsasarja mahītale /</l>\n<l>yāni sattvāni lokeṣu sthāvarāṇi carāṇi vai // RKS_79.16 //</l>\n</lg>\n\n<lg>\n<l>tāni vai pālayantv enaṃ bālakaṃ tyajati sma sā /</l>\n<l>evamuktvā tataḥ sādhvī brāhmaṇī nṛpasattama // RKS_79.17 //</l>\n</lg>\n\n<lg>\n<l>yathāgataṃ jagāmātha sāvasthāya muhūrtakam /</l>\n<l>pādau pāṇī vinikṣipya vimṛjya nayane śūbhe // RKS_79.18 //</l>\n</lg>\n\n<lg>\n<l>āsyaṃ ca vikṛtaṃ kṛtvā rurodoccairanāthavat /</l>\n<l>tena śabdena vitrastāḥ sthāvarā jaṅgamāś ca ye // RKS_79.19 //</l>\n</lg>\n\n<lg>\n<l>akampayat mahīṃ tāta saśailavanakandarām /</l>\n<l>tato jñātvā mahadbhūtaṃ kṣudhāviṣṭaṃ dvijarṣabham // RKS_79.20 //</l>\n</lg>\n\n<lg>\n<l>na jahāti nagaś chāyāmārpayac ca tataḥ payaḥ /</l>\n<l>āpyāyitas tatas tena amṛtenaiva bhārata /</l>\n<l>tataḥ sa cintayāviṣṭo nirmame grahagocaram // RKS_79.21 //</l>\n</lg>\n\n<lg>\n<l>tena krūrasam ācāraḥ krūradṛṣṭyā nirīkṣitaḥ /</l>\n<l>papāta sahasā bhūmau śanaiścārī śanaiścaraḥ // RKS_79.22 //</l>\n</lg>\n\n<lg>\n<l>śanaiścaraṃ bālako 'pi pādenaiva parāmṛśat /</l>\n<l>pīḍitaḥ so 'pi bālena uvāca vacanaṃ tadā // RKS_79.23 //</l>\n</lg>\n\n<lg>\n<l>kiṃ mayā 'pakṛtaṃ vipra pippalāda mahāmune /</l>\n<l>niṣkrāman gagane caiva pātito dharaṇītale // RKS_79.24 //</l>\n</lg>\n\n<lg>\n<l>sauriṇāpy evam uktas tu pippalādo mahāmuniḥ /</l>\n<l>krodharūpo 'bravīd vākyaṃ tac chṛṇuṣva narādhipa // RKS_79.25 //</l>\n</lg>\n\n<lg>\n<l>pitṛmātṛvihīnasya bālabhāvasya durmate /</l>\n<l>pīḍāṃ karoṣi kasmāt tvaṃ saure tvam avaśeṣitaḥ // RKS_79.26 //</l>\n</lg>\n\n<lg>\n<l>śanaiścara uvāca:</l>\n<l>krūrasvabhāvasaṃjātā mama dṛṣṭi dvijottama /</l>\n<l>muñca tvaṃ māṃ ca kartāhaṃ yad bravīṣi na saṃśayaḥ // RKS_79.27 //</l>\n</lg>\n\n<lg>\n<l>pippalāda uvāca:</l>\n<l>adya prabhṛtibālānāṃ janmataḥ ṣoḍaśīḥ samāḥ /</l>\n<l>pīḍā tvayā na kartavyā eṣa te samayaḥ paraḥ // RKS_79.28 //</l>\n</lg>\n\n<lg>\n<l>evam astv iti taṃ coktvā prajagāma yathāgataḥ /</l>\n<l>devamārgaṃ śanaiścārī praṇamya ṛṣisattamam // RKS_79.29 //</l>\n</lg>\n\n<lg>\n<l>tataś cādarśanaṃ tatra gatavān sa mahāgrahaḥ /</l>\n<l>vicintayānaś caikākī krodhena kaluṣīkṛtaḥ // RKS_79.30 //</l>\n</lg>\n\n<lg>\n<l>āgneyīṃ hi diśaṃ dhyātvā janayāmāsa pāvakam /</l>\n<l>kṛttvā māṃsaṃ juhāvāgnau kriyāsambhavatattvataḥ // RKS_79.31 //</l>\n</lg>\n\n<lg>\n<l>tāvac ca janitā kṛtyā jvālāmālāvibhūṣitā /</l>\n<l>hutabhuksadṛśākārā kiṃkaromīti cābravīt // RKS_79.32 //</l>\n</lg>\n\n<lg>\n<l>śoṣayāmi samudraṃ kiṃ cūrṇayāmi ca parvatam /</l>\n<l>bhūmiṃ ca veṣṭayāmīha pātayitvā nabhastalam // RKS_79.33 //</l>\n</lg>\n\n<lg>\n<l>kasya mūrdhni patiṣyāmi ghātayāmi ca kaṃ dvija /</l>\n<l>śīghramādiśa me kāryaṃ na kālātikramo bhavet // RKS_79.34 //</l>\n</lg>\n\n<lg>\n<l>tasyās tad vacanaṃ śrutvā pippalādo mahātapāḥ /</l>\n<l>krodharaktāntanayana idaṃ vacanam abravīt // RKS_79.35 //</l>\n</lg>\n\n<lg>\n<l>mahatā krodhavegena mayā tvaṃ cintitā śubhe /</l>\n<l>pitā me yājñavalkyas tu taṃ tvaṃ ghātaya māciram // RKS_79.36 //</l>\n</lg>\n\n<lg>\n<l>evamuktā tu sā śīghraṃ sphuṭantīva nabhas talam /</l>\n<l>mithilāstho mahāprājño yatra tepe mahātapāḥ // RKS_79.37 //</l>\n</lg>\n\n<lg>\n<l>yāvat paśyati diṅmārgaṃ jvalanārkasamaprabham /</l>\n<l>yājñavalkyo mahātejās tadbhūtaṃ samupasthitam // RKS_79.38 //</l>\n</lg>\n\n<lg>\n<l>tāṃ dṛṣṭvā sahasāyāntīṃ bhītabhīto mahāmuniḥ /</l>\n<l>bhūtenākramito vipro janakaṃ nṛpatiṃ yayau // RKS_79.39 //</l>\n</lg>\n\n<lg>\n<l>śaraṇārtham anuprāptaṃ viddhi māṃ nṛpasattama /</l>\n<l>mahābhūtāc ca māṃ rakṣa yadi śaknoṣi mānada // RKS_79.40 //</l>\n</lg>\n\n<lg>\n<l>rājovāca:</l>\n<l>brahmatejobhavam bhūtam anivāryaṃ durāsadam /</l>\n<l>prabhur naivādya śaknomi anyaṃ gaccha mahāmate // RKS_79.41 //</l>\n</lg>\n\n<lg>\n<l>tataś cānyaṃ nṛpaśreṣṭhaṃ śaraṇārthī mahātapāḥ /</l>\n<l>jagāma tena caivokta indrasya śaraṇaṃ yayau // RKS_79.42 //</l>\n</lg>\n\n<lg>\n<l>devarāja namaste 'stu mahābhūtāc ca rakṣa mām /</l>\n<l>tasya tad vacanaṃ śrutvābravīd indras tadā vacaḥ // RKS_79.43 //</l>\n</lg>\n\n<lg>\n<l>na ca śaktaḥ paritrātuṃ brahmatejo hi duḥsaham /</l>\n<l>tataś ca brahmabhavanaṃ brāhmaṇo brahmavittamaḥ // RKS_79.44 //</l>\n</lg>\n\n<lg>\n<l>jagāma viṣṇubhavanaṃ śakto 'pi tyaktavān bhayāt /</l>\n<l>tataḥ sa paramodvigno nirāśo jīvite nṛpa // RKS_79.45 //</l>\n</lg>\n\n<lg>\n<l>anugamyamāno bhūtena agacchac ca maheśvaram /</l>\n<l>tasya yogabalopeto mahādevasya pāṇḍava // RKS_79.46 //</l>\n</lg>\n\n<lg>\n<l>nakhamāṃsāntare lupto yathā devo na paśyati /</l>\n<l>adṛṣṭam agamad bhūtaṃ jvalanārkasamaprabham // RKS_79.47 //</l>\n</lg>\n\n<lg>\n<l>muñca muñceti puruṣa muñceśvaram uvāca ha /</l>\n<l>evam ukto mahādevas tena bhūtena bhārata // RKS_79.48 //</l>\n</lg>\n\n<lg>\n<l>yogīndraṃ darśayām āsa nakhamāṃsāntare sthitam /</l>\n<l>saṃsthāpya kṛtyāṃ bhūteśo jvalatkālānalaprabhām // RKS_79.49 //</l>\n</lg>\n\n<lg>\n<l>uvāca mā bhaistvaṃ vipra mā ca gaccha mahāmune /</l>\n<l>tatas taṃ sūkṣmadehasthaṃ mahādevo 'bravīd idam // RKS_79.50 //</l>\n</lg>\n\n<p>kimasya tvaṃ mahābhūta kartā kṛtya vadasva me /</p>\n\n<p>kṛtyovāca:\n<l>krodhadīptena deveśa pippalādena cintitā // RKS_79.51 //</l></p>\n\n<lg>\n<l>asya dehe patiṣyāmi ahiṃsyāṃ viddhi māṃ prabho /</l>\n<l>etac chrutvā mahādevo bhūtasya vadanāc cyutam // RKS_79.52 //</l>\n</lg>\n\n<lg>\n<l>variṣṭhaṃ bandhayāmāsa yājñavalkyasya ghātakam /</l>\n<l>yogīśvaraṃ taṃ viprendraṃ dattvābhītiṃ yudhiṣṭhira // RKS_79.53 //</l>\n</lg>\n\n<lg>\n<l>visarjayitvā devas taṃ tatraivāntaradhīyata /</l>\n<l>preṣayitvā tu taṃ bhūtaṃ pippalādo 'pi durmanāḥ // RKS_79.54 //</l>\n</lg>\n\n<lg>\n<l>mātāpitṛvihīnas tu narmadātaṭam āśritaḥ /</l>\n<l>ekaniṣṭho nirāhāro varṣāṇi ṣoḍaśaiva tu // RKS_79.55 //</l>\n</lg>\n\n<p>toṣayāmāsa deveśam umayā saha śaṅkaram /</p>\n\n<p>hara uvāca:\n<l>parituṣṭo 'smi te vipra tapasānena suvrata // RKS_79.56 //</l></p>\n\n<p>varaṃ vṛṇīṣva te dadyāṃ manasābhīpsitaṃ śubham /</p>\n\n<p>pippalāda uvāca:\n<l>yadi me bhagavāṃs tuṣṭo yadi deyo varo mama // RKS_79.57 //</l></p>\n\n<lg>\n<l>atra sannihito deva mama nāmnā ca śaṅkara /</l>\n<l>evam uktas tathety uktvā pippalādaṃ mahāmunim // RKS_79.58 //</l>\n</lg>\n\n<lg>\n<l>jagāmādarśanaṃ devo bhūtasaṅghair niṣevitaḥ /</l>\n<l>pippalādo gate deve snātvā tatra mahāmbhasi // RKS_79.59 //</l>\n</lg>\n\n<lg>\n<l>sthāpayitvā mahadevaṃ jagāmottaraparvatam /</l>\n<l>tatra tīrthe naro bhaktyā snātvā mantrayuto nṛpa // RKS_79.60 //</l>\n</lg>\n\n<lg>\n<l>tarpayitvā pitṝn devān pūjayitvā maheśvaram /</l>\n<l>aśvamedhasya yajñasya phalaṃ prāpnoty anuttamam // RKS_79.61 //</l>\n</lg>\n\n<lg>\n<l>mṛto rudrapuraṃ yāti pippaleśvarasannidhau /</l>\n<l>athavā bhojayed viprān pitṝn uddiśya bhaktitaḥ // RKS_79.62 //</l>\n</lg>\n\n<lg>\n<l>dvādaśābdasahasrāṇi tṛptā gacchanti sadgatim /</l>\n<l>saṃnyāsena tu yaḥ kaścit tatra tīrthe tanuṃ tyajet // RKS_79.63 //</l>\n</lg>\n\n<lg>\n<l>anivartikā gatis tasya yathā me śaṅkaro 'bravīt /</l>\n<l>etat sarvaṃ samākhyātaṃ yat tvaṃ māṃ paripṛṣṭavān // RKS_79.64 //</l>\n</lg>\n\n<lg>\n<l>māhātmyaṃ pippalādasya pippaleśvaram uttamam /</l>\n<l>etat puṇyaṃ pāpaharaṃ dhanyaṃ duḥkhapraṇāśanam // RKS_79.65 //</l>\n</lg>\n\n<l>paṭhatāṃ śṛṇvatāṃ caiva sarvapāpapramocanam // RKS_79.66 //</l>\n\n<p>iti śrīskandapurāṇe revākhaṇḍe pippaleśvaramahimānuvarṇano nāmaikonāśītitamo 'dhyāyaḥ ||</p>\n\n<p>RKS adhyāya 80</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra vimaleśvaram uttamam /</l>\n<l>tatra devaśilā ramyā mahādevena bhāṣitā // RKS_80.1 //</l>\n</lg>\n\n<lg>\n<l>garjanaṃ kheṭakaṃ nāma tatra devaśilā śubhā /</l>\n<l>tatra snātvā tu yo bhaktyā tarpayet pitṛdevatāḥ // RKS_80.2 //</l>\n</lg>\n\n<lg>\n<l>tasya te dvādaśābdāni sutṛptā divi moditāḥ /</l>\n<l>tasmiṃs tīrthe tu yo bhaktyā brāhmaṇān pūjayen nṛpa // RKS_80.3 //</l>\n</lg>\n\n<p>svalpenāpi hi dānena tasya cānto na vidyate /</p>\n\n<p>yudhiṣṭhira uvāca:\n<l>kāni dānāni viprendra śastāni dharaṇītale // RKS_80.4 //</l></p>\n\n<p>yāni dattvā naro bhaktyā mucyate sarvakilbiṣaiḥ /</p>\n\n<p>mārkaṇḍeya uvāca:\n<l>suvarṇaṃ rajataṃ tāmraṃ maṇiṃ mauktikam eva ca // RKS_80.5 //</l></p>\n\n<lg>\n<l>bhūmidānaṃ tathā gāvo mocayanty aṃśumān naram /</l>\n<l>tatra tīrthe tu yaḥ kaścit kurute prāṇasaṃkṣayam // RKS_80.6 //</l>\n</lg>\n\n<lg>\n<l>rudraloke vaset tāvad yāvad āhūtasaṃplavam /</l>\n<l>tataḥ puṣkariṇīṃ gacchet kurukṣetrasamāṃ nṛpa // RKS_80.7 //</l>\n</lg>\n\n<lg>\n<l>pūrvaṃ puṣkariṇī nāma kurukṣetraṃ kalau smṛtam /</l>\n<l>tatra snātvā yajed devaṃ tejorāśiṃ divākaram // RKS_80.8 //</l>\n</lg>\n\n<lg>\n<l>ṛcam ekāṃ japet saumyaḥ sāmavedaphalaṃ labhet /</l>\n<l>yajurvedasya japanaṃ ṛgvedasya tathaiva ca // RKS_80.9 //</l>\n</lg>\n\n<lg>\n<l>tryakṣaraṃ vā japen mantraṃ dhyāyamāno divākaram /</l>\n<l>ādityahṛdayaṃ japtvā mucyate sarvakilbiṣaiḥ // RKS_80.10 //</l>\n</lg>\n\n<lg>\n<l>tatra tīrthe tu yaḥ snātvā vidhinā pūjayed dvijān /</l>\n<l>tasya koṭiguṇaṃ dānaṃ jāyate nātra saṃśayaḥ // RKS_80.11 //</l>\n</lg>\n\n<lg>\n<l>kārtikyāṃ ca tathā mādhyāṃ vaiśākhyāṃ tu viśeṣataḥ /</l>\n<l>amāvāsyāṃ vyatīpāte saṃkrame vaidhṛtau ravau // RKS_80.12 //</l>\n</lg>\n\n<lg>\n<l>kurukṣetre naraḥ snātvā rudrasyānucaro bhavet /</l>\n<l>anāśake jale hy agnau pañcāgnau vā tathāpi vā // RKS_80.13 //</l>\n</lg>\n\n<lg>\n<l>tasmiṃs tīrthe mṛto yas tu sa yāti paramāṃ gatim /</l>\n<l>brāhmaṇaḥ kṣatriyo vaiśyaḥ śūdro vā nṛpasattama // RKS_80.14 //</l>\n</lg>\n\n<p>vihitaṃ karmakurvāṇaḥ sa gacchati satāṃ gatim /</p>\n\n<p>yudhiṣṭhira uvāca:\n<l>kiṃ japan mucyate vyādher jñātvā varṇaṃ dvijottama // RKS_80.15 //</l></p>\n\n<p>kiṃ kurvan mucyate prāṇī yāti lokam anāmayam /</p>\n\n<p>mārkaṇḍeya uvāca:\n<l>śṛṇu rājann avahita itihāsaṃ purātanam // RKS_80.16 //</l></p>\n\n<lg>\n<l>guhyatīrthe samāsādya brāhmaṇo muktavān yathā /</l>\n<l>purā dvijavaraś cāsīd govindo nāma nāmataḥ // RKS_80.17 //</l>\n</lg>\n\n<lg>\n<l>tasya bhāryā susampannā brāhmaṇī ca pativratā /</l>\n<l>tasyāṃ saṃjanayāmāsa putram ekaṃ ca sundaram // RKS_80.18 //</l>\n</lg>\n\n<lg>\n<l>sa bāla eva bhavane krīḍate śiśulīlayā /</l>\n<l>kadācid brāhmaṇaśreṣṭhaḥ kāṣṭhamānayituṃ gataḥ // RKS_80.19 //</l>\n</lg>\n\n<lg>\n<l>vanān nītvā kāṣṭhabhāraṃ gṛhe paścāc ca kṣiptavān /</l>\n<l>krīḍann āste śiśus tatra kāṣṭhabhāreṇa pīḍitaḥ // RKS_80.20 //</l>\n</lg>\n\n<lg>\n<l>mamāra bālakas tatra dvijo na jñātavāṃs tadā /</l>\n<l>brāhmaṇy api tadā tasmai na śaśaṃsa bhayāt tathā // RKS_80.21 //</l>\n</lg>\n\n<l>purnadvijaḥ sa govindo vipinaṃ saṃjagāma ha // RKS_80.22 //</l>\n\n<lg>\n<l>brāhmaṇy uvāca:</l>\n<l>rāvaṇo brahmaṇaḥ pautras trailokyaṃ yasya śaṅkate /</l>\n<l>sa hato rāmacandreṇa saputrāmātyabāndhavaḥ // RKS_80.23 //</l>\n</lg>\n\n<lg>\n<l>evaṃ putraṃ vinā saukhyaṃ martye nāke na vidyate /</l>\n<l>yaśa ākhyāyitaṃ yasya svargārthaṃ yasya bhāratī // RKS_80.24 //</l>\n</lg>\n\n<lg>\n<l>miṣṭānnaṃ brāhmaṇasyārthe svargavāso 'pi vidyate /</l>\n<l>putrotpattivināśābhyāṃ nāparaṃ sukhaduḥkhayoḥ // RKS_80.25 //</l>\n</lg>\n\n<lg>\n<l>brahmahatyāśvamedhābhyāṃ nāparaṃ pāpapuṇyayoḥ /</l>\n<l>kiṃ bravīmīti he vatsa nānusaukhyaṃ sutaṃ vinā // RKS_80.26 //</l>\n</lg>\n\n<lg>\n<l>evaṃ bahuvidhaṃ duḥkhaṃ pralapitvā punaḥ punaḥ /</l>\n<l>bālaṃ gṛhagate vipre saṃgopya brāhmaṇī tathā // RKS_80.27 //</l>\n</lg>\n\n<lg>\n<l>evaṃ tasyāṃ vilapantyāṃ gatā rātrir yudhiṣṭhira /</l>\n<l>bhūmyāṃ prasuptaṃ govindaṃ putraśokena pīḍitā // RKS_80.28 //</l>\n</lg>\n\n<lg>\n<l>yāvan nirīkṣate bhāryā bhartāraṃ duḥkhapīḍitam /</l>\n<l>kṛmirāśim ayaṃ tāvad govindaṃ nṛpasattama // RKS_80.29 //</l>\n</lg>\n\n<lg>\n<l>duḥkhād duḥkhatare magnā dṛṣṭvā taṃ pātakānvitam /</l>\n<l>evaṃ duḥkhanimagnāyāḥ śarvarī vigatā tadā // RKS_80.30 //</l>\n</lg>\n\n<lg>\n<l>punaḥ prātas tu govindo darbhāya ca vanaṃ gataḥ /</l>\n<l>evaṃ na jñātavān vipraḥ kāṣṭhena ca hataṃ sutam // RKS_80.31 //</l>\n</lg>\n\n<lg>\n<l>gatāś ca divasāḥ pañcabrāhmaṇyā gopitaṃ ca yat /</l>\n<l>paśupālaḥ pañcame 'hni mahiṣīruttamāś ca gāḥ // RKS_80.32 //</l>\n</lg>\n\n<lg>\n<l>araṇye mahiṣīr muktvā gāś ca bhoktuṃ gṛhaṃ gataḥ /</l>\n<l>vijñaptaḥ paśupālena govindo brāhmaṇottamaḥ // RKS_80.33 //</l>\n</lg>\n\n<lg>\n<l>yāvad bhakṣāmy ahaṃ svāmin mahiṣīr gāś ca rakṣaya /</l>\n<l>tataḥ sa tvarito gāś ca brāhmaṇo mahiṣīḥ prati // RKS_80.34 //</l>\n</lg>\n\n<lg>\n<l>jagāma mahiṣīr gāś ca viprasya tasya rakṣataḥ /</l>\n<l>dhāvamānasya gāvaś ca mahiṣyaḥ saṅgamaṃ gatāḥ // RKS_80.35 //</l>\n</lg>\n\n<lg>\n<l>tatra praviṣṭās tu jale nadyā revāsusaṅgame /</l>\n<l>taj jalaṃ pītamātraṃ tu tvarayā tena vāritāḥ // RKS_80.36 //</l>\n</lg>\n\n<lg>\n<l>akāmāt salilaṃ pītvā prakṣālya nayane śubhe /</l>\n<l>ājagāma tataḥ paścād bhavanaṃ dinasaṃkṣaye // RKS_80.37 //</l>\n</lg>\n\n<lg>\n<l>bhuktvā duḥkhānvito rātrau govindaḥ śayanaṃ yayau /</l>\n<l>nidrābhibhūto duḥkhena śrameṇaiva tu kheditaḥ // RKS_80.38 //</l>\n</lg>\n\n<lg>\n<l>punas taṃ cārdharātre tu tasya bhāryā nirīkṣate /</l>\n<l>kṛmibhir veṣṭitaṃ gātraṃ kvacit paśyaty aveṣṭitam // RKS_80.39 //</l>\n</lg>\n\n<lg>\n<l>punaḥ sā vismayāviṣṭā tasya bhāryā guṇānvitā /</l>\n<l>uvāca duṣkṛtaṃ tasya sādhvasāviṣṭacetanā // RKS_80.40 //</l>\n</lg>\n\n<lg>\n<l>bhāryovāca:</l>\n<l>atīte pañcame cāhṇi indhanaṃ kṣipatā tu te /</l>\n<l>gṛhe paścāt sthito bālas tv ajñāto ghātitas tvayā // RKS_80.41 //</l>\n</lg>\n\n<lg>\n<l>mayā tat pātakaṃ ghoraṃ tvat kṛtaṃ na prakāśitam /</l>\n<l>tena pracchannapāpena dahyamānā divāniśam // RKS_80.42 //</l>\n</lg>\n\n<lg>\n<l>na sukhaṃ tava gātrasya na ca paśyāmi cātmanaḥ /</l>\n<l>nidrā praṇaṣṭā me nātha ratiś caiva tvayā saha // RKS_80.43 //</l>\n</lg>\n\n<lg>\n<l>śrūyate mānave śāstre śloko gīto maharṣibhiḥ /</l>\n<l>smṛtvā smṛtvā ca taṃ rātrau paritāpo na śāmyati // RKS_80.44 //</l>\n</lg>\n\n<lg>\n<l>kīrtanān naśyate 'dharmo vardhate 'sau ca gūhanāt /</l>\n<l>iha loke pare caiva pāpasyānto na vidyate // RKS_80.45 //</l>\n</lg>\n\n<lg>\n<l>evaṃ saṃcintyamānāhaṃ sthitā rātrau bhayāturā /</l>\n<l>kṛmirāśimayaṃ tvāṃ tu paśyāmi kathayāmi kim // RKS_80.46 //</l>\n</lg>\n\n<lg>\n<l>punaś ca kānta tvad dehaṃ bhrūṇahatyākṛmiplutam /</l>\n<l>kvacit tudanti te caiva kvacinnaṣṭāḥ samantataḥ // RKS_80.47 //</l>\n</lg>\n\n<lg>\n<l>etatsaṃsmṛtya saṃsmṛtya vimṛśantī punaḥ punaḥ /</l>\n<l>na jāne kāraṇaṃ kiṃcit pṛcchāmi kathayasva me // RKS_80.48 //</l>\n</lg>\n\n<lg>\n<l>taḍāgaṃ vāpi saritaṃ tīrthaṃ vā devatālayam /</l>\n<l>yaṃ gato 'si prabhāvo 'yaṃ tasya nānyasya me matiḥ // RKS_80.49 //</l>\n</lg>\n\n<lg>\n<l>evam uktas tv asau vipraḥ kathayāmāsa bhārata /</l>\n<l>bhāryayā pūrvavṛttāntaṃ ramamāṇo nṛpottama // RKS_80.50 //</l>\n</lg>\n\n<lg>\n<l>golulāyī nivṛttyarthaṃ narmadā saṅgamaṃ gataḥ /</l>\n<l>nābhimātre jale magnas toyaṃ pītaṃ yatheṣṭataḥ // RKS_80.51 //</l>\n</lg>\n\n<lg>\n<l>nānyat tīrthaṃ vijānāmi narmadā ca saridvarā /</l>\n<l>evaṃ śrutvā ca tatsarvam upavāsaḥ kṛtaḥ kṣaṇāt // RKS_80.52 //</l>\n</lg>\n\n<lg>\n<l>bhartrā saha gatā tatra saṅgame varavarṇinī /</l>\n<l>snātvā vidhiprayuktena saṅgame surapūjite // RKS_80.53 //</l>\n</lg>\n\n<lg>\n<l>tarpayāmāsa deveśaṃ śaṅkaraṃ ca sahomayā /</l>\n<l>pañcāmṛtaiḥ snāpayitvā brāhmaṇyā sahito dvija // RKS_80.54 //</l>\n</lg>\n\n<lg>\n<l>gandhamālyādidhūpaiś ca naivedyaiś ca suśobhanaiḥ /</l>\n<l>apūjayat tatra liṅgaṃ devīṃ kātyāyanīṃ śubhām // RKS_80.55 //</l>\n</lg>\n\n<lg>\n<l>rātrau jāgaraṇaṃ kṛtvā bhartrā tena sahaiva sā /</l>\n<l>tataḥ prabhāte vimale dvijaṃ sampūjya yatnataḥ // RKS_80.56 //</l>\n</lg>\n\n<lg>\n<l>godānena hiraṇyena vastreṇānnena bhārata /</l>\n<l>govindaḥ pūjayāmāsa svaśaktyā brāhmaṇaṃ śubham // RKS_80.57 //</l>\n</lg>\n\n<lg>\n<l>uktaś cākāśavāṇyā tu tīrthaṃ guhyāvatī tv idam /</l>\n<l>guhyeśvaraṃ tatra liṅgaṃ pātālādutthitaṃ tadā // RKS_80.58 //</l>\n</lg>\n\n<lg>\n<l>guhyāvatīnarmadayoḥ saṅgamo guṇavānabhūt /</l>\n<l>muktapāpo gṛhaṃ yātaḥ svabhāryāsahito dvijaḥ // RKS_80.59 //</l>\n</lg>\n\n<lg>\n<l>etat tīrthaṃ pāpaharaṃ bālahatyāpraṇāśanam /</l>\n<l>tatra snātvā ca japtvā ca dattvā brāhmaṇabhojanam // RKS_80.60 //</l>\n</lg>\n\n<lg>\n<l>upāsya śrāddhakaraṇāt tilodakapradānataḥ /</l>\n<l>nivasecchivaloke hi yāvad āhūta saṃplavam // RKS_80.61 //</l>\n</lg>\n\n<p>iti śrīskandapurāṇe revākhaṇḍe guhyāvatītīrthamahimānuvarṇano nāmāśītitamo 'dhyāyaḥ ||</p>\n\n<p>RKS adhyāya 81</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra uttare narmadātaṭe /</l>\n<l>meghanādasamīpe tu viśvarūpā saridvarā // RKS_81.1 //</l>\n</lg>\n\n<lg>\n<l>nirgatā viśvarūpasya śarīrād upakurvataḥ /</l>\n<l>purā dāruvane devo liṅgahīnaḥ kṛto dvijaiḥ // RKS_81.2 //</l>\n</lg>\n\n<lg>\n<l>narmadātaṭam āśritya tapaḥ kurvaṃs tadā nṛpa /</l>\n<l>viśvarūpo 'bhavad devo nirgatā saritāṃ varā // RKS_81.3 //</l>\n</lg>\n\n<lg>\n<l>gatā sā narmadātoyaṃ saṅgamo guṇavān abhūt /</l>\n<l>tasmiṃs tīrthe naraḥ snātvā sa bhave na punar bhavet // RKS_81.4 //</l>\n</lg>\n\n<lg>\n<l>tatra yat kriyate karma sarvaṃ tadakṣayaṃ bhavet /</l>\n<l>sārikā siddhim āyātā patitā tīrthasaṅgame // RKS_81.5 //</l>\n</lg>\n\n<lg>\n<l>pūrvam apsarasāṃ śreṣṭhā śakraśāpād akāmataḥ /</l>\n<l>citrāṅgadena ramitā kācit kaṣṭamavāpa ha // RKS_81.6 //</l>\n</lg>\n\n<lg>\n<l>sārikā bhava kalyāṇi varṣāṇāṃ sā 'graviṃśatim /</l>\n<l>mṛtvā tvaṃ narmadātoye viśvarūpā susaṅgame // RKS_81.7 //</l>\n</lg>\n\n<lg>\n<l>vicitrā bahucārvaṅgī sañjātā sārikā nṛpa /</l>\n<l>jātismarā surābhāvā narmadātaṭam āśritā // RKS_81.8 //</l>\n</lg>\n\n<lg>\n<l>tataḥ kāle ca saṃprāpte prajvālya pāvakaṃ śubham /</l>\n<l>praviṣṭā sā śubhācārā viśvarūpā susaṅgame // RKS_81.9 //</l>\n</lg>\n\n<lg>\n<l>divyadehadharī rājan prāptā śakrasya mandiram /</l>\n<l>etad antaram āsādya sārikātīrthamucyate // RKS_81.10 //</l>\n</lg>\n\n<lg>\n<l>tatra yat kriyate karma śrāddhaṃ yajñaḥ śivārcanam /</l>\n<l>sarvaṃ koṭiguṇaṃ vidyān meghanādasya darśanāt // RKS_81.11 //</l>\n</lg>\n\n<lg>\n<l>avaśaḥ svavaśo vāpi yas tu prāṇān parityajet /</l>\n<l>na tasya punarāvṛttirghore saṃsārasāgare // RKS_81.12 //</l>\n</lg>\n\n<lg>\n<l>khyātāni pañcaliṅgāni yāni dṛṣṭvā śivaṃ vrajet /</l>\n<l>mānavo manujaśreṣṭha śṛṇu tāni yudhiṣṭhira // RKS_81.13 //</l>\n</lg>\n\n<lg>\n<l>meghanādaṃ ca goṣṭheśaṃ vāgīśaṃ kākaḍeśvaram /</l>\n<l>lakṣeśvaraṃ pañcaliṅgāny ekāhe yas tu pūjayet // RKS_81.14 //</l>\n</lg>\n\n<lg>\n<l>anenaiva śarīreṇa sa naro hi śivaṃ vrajet /</l>\n<l>koṭiyajñaphalaṃ prāpya paścān mokṣamavāpnuyāt // RKS_81.15 //</l>\n</lg>\n\n<lg>\n<l>ākhyānaṃ kathayiṣyāmi purāvṛttaṃ tavānagha /</l>\n<l>dharmasenaḥ purā rājā ayodhyādhipatirbalī // RKS_81.16 //</l>\n</lg>\n\n<lg>\n<l>dharmeṇa rājyaṃ kṛtavān yajñāṃś ca bahudakṣiṇān /</l>\n<l>śṛṇvan sa dharmaśāstrāṇi narmadācaritaṃ tathā // RKS_81.17 //</l>\n</lg>\n\n<lg>\n<l>śrutvā vinirgato rājā revāyā uttare taṭe /</l>\n<l>meghanādaṃ samabhyarcya snātvā vai narmadājale // RKS_81.18 //</l>\n</lg>\n\n<lg>\n<l>udgacchati dinakare aśvārūḍho nareśvaraḥ /</l>\n<l>uttarāṃ diśamāśritya gato goṣṭheśvaraṃ śivam // RKS_81.19 //</l>\n</lg>\n\n<lg>\n<l>yathāvidhānaṃ sampūjya vāgīśvaraṃ gatas tataḥ /</l>\n<l>tatra snātvā vidhānena pūjayitvā śivaṃ nṛpaḥ // RKS_81.20 //</l>\n</lg>\n\n<lg>\n<l>candanāgurukarpūrair dhūpair dīpair vidhānakaiḥ /</l>\n<l>aśvārūḍho nṛpaśreṣṭhaḥ kākaḍeśvaram āgataḥ // RKS_81.21 //</l>\n</lg>\n\n<lg>\n<l>taṃ prapūjya tato rājā gatvā vai nārmade jale /</l>\n<l>lakṣeśvaraṃ pūjayitvā sthitaṃ vai vidhipūrvakam // RKS_81.22 //</l>\n</lg>\n\n<lg>\n<l>meghanādaṃ tato gatvā sūryaścāstam upāgamat /</l>\n<l>dhyātvā svayaṃ kālarūpaṃ yāvat tiṣṭhati vai nṛpaḥ // RKS_81.23 //</l>\n</lg>\n\n<lg>\n<l>tāvad ghoro 'pi turago hy antarikṣacaras tadā /</l>\n<l>divyadehadharaḥ saścāpy apsarobhiḥ samāvṛtaḥ // RKS_81.24 //</l>\n</lg>\n\n<lg>\n<l>vimāne devarājasya yayāvindrapurīṃ sthitaḥ /</l>\n<l>śunī pṛṣṭhe tu yā rājñastīrthayātrāṃ prakurvatī // RKS_81.25 //</l>\n</lg>\n\n<lg>\n<l>divyadehadharā sāpi vimānena gatā divi /</l>\n<l>dharmaseno 'pi tāṃ dṛṣṭvā vismayāviṣṭacetanaḥ // RKS_81.26 //</l>\n</lg>\n\n<lg>\n<l>aśvarūpaṃ jagādātha kim etad iti bhārata /</l>\n<l>uvācākāśago vācaṃ kathaṃ tvaṃ khidyase nṛpa // RKS_81.27 //</l>\n</lg>\n\n<lg>\n<l>śarīrajena kaṣṭena tapaḥ sādhyā vibhūtayaḥ /</l>\n<l>pādacārī hi gaccha tvaṃ parapādair gato hyasi // RKS_81.28 //</l>\n</lg>\n\n<lg>\n<l>bhūyo yātrāṃ prakuruṣe tadā siddhim avāpsyasi /</l>\n<l>tato rājā ca tasyātha śrutvā tadvacanaṃ tadā // RKS_81.29 //</l>\n</lg>\n\n<lg>\n<l>punar dvitīyadivase prasthito liṅgapūjanam /</l>\n<l>pañcaliṅgān samabhyarcya samāyātas tu narmadām // RKS_81.30 //</l>\n</lg>\n\n<lg>\n<l>meghanādaṃ yadāpaśyad dvāre devaṃ ca dṛṣṭavān /</l>\n<l>pañcavaktraṃ daśabhujaṃ trinetraṃ śūlapāṇinam // RKS_81.31 //</l>\n</lg>\n\n<lg>\n<l>vṛṣārūḍhaṃ jagadgarbhaṃ śaśāṅkakṛtaśekharam /</l>\n<l>dṛṣṭvā taṃ devadeveśaṃ tuṣṭāva parameśvaram // RKS_81.32 //</l>\n</lg>\n\n<lg>\n<l>jaya deva mahādeva mahāpātakanāśana /</l>\n<l>saṃsārasāgare magnaṃ māṃ samuddhara sāmpratam // RKS_81.33 //</l>\n</lg>\n\n<lg>\n<l>hara uvāca:</l>\n<l>varaṃ vṛṇu mahābhāga yat te manasi vartate /</l>\n<l>tad dadāmi na sandehaś śvibhakto hi putraka // RKS_81.34 //</l>\n</lg>\n\n<lg>\n<l>yadi tuṣṭo 'si me deva tanmāṃ sahacaraṃ kuru /</l>\n<l>ekāhe pañcaliṅgāni pūjayiṣyati yo naraḥ // RKS_81.35 //</l>\n</lg>\n\n<lg>\n<l>sa tavānucaro deva bhavatv eṣa varo mama /</l>\n<l>dharmasenavacaḥ śrutvā bhavatv evaṃ haro 'bravīt // RKS_81.36 //</l>\n</lg>\n\n<lg>\n<l>taṃ gṛhītvā tu rājānaṃ kailāsaṃ sa jagāma ha /</l>\n<l>svadehasthaṃ cakārāsau dharmasenaṃ nṛpaṃ nṛpa // RKS_81.37 //</l>\n</lg>\n\n<lg>\n<l>etat te kathitaṃ rājann itihāsaṃ purātanam /</l>\n<l>śravaṇāt kīrtanād asya aśvamedhaphalaṃ labhet // RKS_81.38 //</l>\n</lg>\n\n<p>iti śrīskandapurāṇe revākhaṇḍe pañcaliṅgamahimānuvarṇano nāmaikāśītitamo 'dhyāyaḥ ||</p>\n\n<p>RKS adhyāya 82</p>\n\n<lg>\n<l>mārkaṇḍeya uvāca:</l>\n<l>athānyat kathayiṣyāmi tīrthaṃ pāpapraṇāśanam /</l>\n<l>mayūrakukkuṭaṃ nāma brahmahatyā vyapohanam // RKS_82.1 //</l>\n</lg>\n\n<lg>\n<l>mṛkaṇḍasyāśramaṃ puṇyaṃ narmadādakṣiṇe taṭe /</l>\n<l>mṛkaṇḍo nāma bhūpāla ṛṣiḥ paramadhārmikaḥ // RKS_82.2 //</l>\n</lg>\n\n<lg>\n<l>tapas tepe mahābhāga divyair varṣasahasrakaiḥ /</l>\n<l>tasyāśramapade ramye munayaḥ śaṃsitavratāḥ // RKS_82.3 //</l>\n</lg>\n\n<lg>\n<l>vasanti sma jalāhārāḥ śuṣkapatrakṛtāśanāḥ /</l>\n<l>kecit tanna nirāhārā mokṣopāyavicintakāḥ // RKS_82.4 //</l>\n</lg>\n\n<lg>\n<l>etasminn antare rājan gandharvau śakragāyanau /</l>\n<l>hetiprahetināmānau gatau śakrasabhāṃ nṛpa // RKS_82.5 //</l>\n</lg>\n\n<lg>\n<l>vadhūrapsarasāṃ śreṣṭhā dṛṣṭā tābhyāṃ yudhiṣṭhira /</l>\n<l>dṛṣṭamātrau tu gandharvau kāmabāṇaprapīḍitau // RKS_82.6 //</l>\n</lg>\n\n<lg>\n<l>hetiḥ kukkuṭaśabdena prahetir barhiṇas tathā /</l>\n<l>ghoṣyamāṇau sumadhuraṃ sādayāmāsa tu ca tām // RKS_82.7 //</l>\n</lg>\n\n<l>vṛtrahā tad abhiprāyaṃ jñātvā śāpaṃ dadau tavā // RKS_82.8 //</l>\n\n<lg>\n<l>pūrṇe divyaśate varṣe paścād atrāgamiṣyathaḥ /</l>\n<l>tiryagyonau tu saṃprāptau gandharvau hi yudhiṣṭhira // RKS_82.9 //</l>\n</lg>\n\n<lg>\n<l>jātismarau durācārau pakṣiṇau priyadarśīnau /</l>\n<l>sarvatīrthāny uttaran tau nāradaṃ ca dadarśatuḥ // RKS_82.10 //</l>\n</lg>\n\n<lg>\n<l>gandharvāv ūcatuḥ:</l>\n<l>bhaviṣyāvaḥ śubhācāra brahmaputra tapodhana /</l>\n<l>karmaṇā kena cāvāṃ hi muktāvetau vadasva tat // RKS_82.11 //</l>\n</lg>\n\n<lg>\n<l>nārada uvāca:</l>\n<l>narmadā dakṣiṇe tīre mṛkaṇḍasyāśramaṃ śubham /</l>\n<l>tiryagyonivimokṣaṃ ca tīrthaṃ hi paramaṃ matam // RKS_82.12 //</l>\n</lg>\n\n<lg>\n<l>jalāplutau narmadāyāḥ sarvaṃ tatra bhaviṣyati /</l>\n<l>tato hetiḥ prahetiś ca susnātau divyarūpiṇau // RKS_82.13 //</l>\n</lg>\n\n<lg>\n<l>ekena snānamātreṇa pakṣiṇau divyatāṃ gatau /</l>\n<l>snātvā tu vidhinā 'nena dhyātvā devaṃ sadāśivam // RKS_82.14 //</l>\n</lg>\n\n<lg>\n<l>uccāryyāghoramantraṃ tau sadā dhyānasthitau nṛpa /</l>\n<l>etasminn antare rājan pātālādutthitaṃ śubham // RKS_82.15 //</l>\n</lg>\n\n<lg>\n<l>śatasūryaprakāśaṃ hi liṅgaṃ tatra yudhiṣṭhira /</l>\n<l>kukkuṭeśvaram ekaṃ tu mayūreśvaram eva ca // RKS_82.16 //</l>\n</lg>\n\n<lg>\n<l>gandharvau tu vimānasthau gatau śakrasya mandiram /</l>\n<l>tasmiṃs tīrthe naraḥ snātvā bhave naiva punar bhavet // RKS_82.17 //</l>\n</lg>\n\n<lg>\n<l>snātvā tilodakaṃ dattvā pitṝṇāṃ paramā gatiḥ /</l>\n<l>avaśaḥ svavaśo 'vāpi yastu prāṇān parityajet // RKS_82.18 //</l>\n</lg>\n\n<lg>\n<l>na tasya punarāvṛttir ghore saṃsārasāgare /</l>\n<l>tatra kīṭāḥ pataṅgāś ca pakṣiṇo 'tha sarīsṛpāḥ // RKS_82.19 //</l>\n</lg>\n\n<l>maṇḍūkāḥ pāpavṛkṣāś ca mṛtā yānti śivaṃ padam // RKS_82.20 //</l>\n\n<p>iti śrīskandapurāṇe revākhaṇḍe mṛkaṇḍāśramakīrtano nāma dvyaśītitamo 'dhyāyaḥ ||</p>\n\n<p>RKS adhyāya 83</p>\n\n<lg>\n<l>mārkaṇḍeya uvāca:</l>\n<l>tato 'nyat paramaṃ tīrthaṃ candramatyās tu saṅgame /</l>\n<l>candreśvaraṃ siddhaliṅgaṃ tathā siddheśvaraṃ punaḥ // RKS_83.1 //</l>\n</lg>\n\n<lg>\n<l>ghaṇṭeśvaraṃ mahiṣeśam aśvatīrtham ataḥ param /</l>\n<l>vṛṣasenaṃ hayagrīvaṃ śukatīrtham ataḥ param // RKS_83.2 //</l>\n</lg>\n\n<lg>\n<l>rameśvaraṃ tato gacchet tīrthaṃ pāpapraṇāśanam /</l>\n<l>mekalāyās taṭe rājan mahāpātakanāśanam // RKS_83.3 //</l>\n</lg>\n\n<lg>\n<l>yadā dāruvane pūrvaṃ mahādevena mohitāḥ /</l>\n<l>brāhmaṇānāṃ striyas tatra ramamāṇāḥ samāgatāḥ // RKS_83.4 //</l>\n</lg>\n\n<lg>\n<l>cintayantyaś ca tā mokṣaṃ mekalātīram āśritāḥ /</l>\n<l>tābhiś ca ramamāṇābhir āvṛtaṃ śivapūjanam // RKS_83.5 //</l>\n</lg>\n\n<lg>\n<l>nīlotpaladalair bilvair mallikājātikundakaiḥ /</l>\n<l>śūnyaṃ prapūjitaṃ yāvattāval liṅgaṃ samutthitam // RKS_83.6 //</l>\n</lg>\n\n<lg>\n<l>pātālādāgataṃ liṅgaṃ jvalat kālānalaprabham /</l>\n<l>rameśvareti vikhyātaṃ ramamāṇāt samutthitam // RKS_83.7 //</l>\n</lg>\n\n<lg>\n<l>strīṇāṃ uvāca deveśaḥ śāpamokṣo bhavatv iti /</l>\n<l>gacchantu sarvāḥ svagṛhaṃ sāmprataṃ gatakalmaṣāḥ // RKS_83.8 //</l>\n</lg>\n\n<lg>\n<l>ityuktvā devadeveśas tatraivāntaradhīyata /</l>\n<l>tasmiṃs tīrthe naraḥ snātvā sa bhave na punarbhavet // RKS_83.9 //</l>\n</lg>\n\n<lg>\n<l>anāśakena cāgnau hi ye mṛtā na punarbhavāḥ /</l>\n<l>tilodakaṃ pitṝṇāṃ tu piṇḍadānaṃ yathāvidhi // RKS_83.10 //</l>\n</lg>\n\n<lg>\n<l>śrāddhenaiva ca dānena pitṝṇāṃ paramā gatiḥ /</l>\n<l>indreṇa brahmaṇā pūrvaṃ viṣṇunā dhanadena ca // RKS_83.11 //</l>\n</lg>\n\n<lg>\n<l>rakṣasā rāvaṇenātha tathā cendrajitā nṛpa /</l>\n<l>japo japtas tapas taptaṃ yajñāni vividhāni ca // RKS_83.12 //</l>\n</lg>\n\n<lg>\n<l>kṛtāni nṛpaśārdūla gatā hi paramāṃ gatim /</l>\n<l>anyac ca kathayiṣyāmi hāriṇaṃ tīrtham uttamam // RKS_83.13 //</l>\n</lg>\n\n<lg>\n<l>hariṇeśaṃ siddhaliṅgaṃ tathā vai dhanurīśvaram /</l>\n<l>bāṇeśvaraṃ paraviddhi tathā vai lubdhakeśvaram // RKS_83.14 //</l>\n</lg>\n\n<lg>\n<l>liṅgarūpāṇi pūjayitvā śivaṃ vrajet /</l>\n<l>ākhyānaṃ kathayiṣyāmi purāvṛttaṃ yudhiṣṭhira // RKS_83.15 //</l>\n</lg>\n\n<lg>\n<l>arjuno lubdhako nāma mandajātisamudbhavaḥ /</l>\n<l>paryaṭan mṛgayāṃ rājan narmadātīramāgataḥ // RKS_83.16 //</l>\n</lg>\n\n<lg>\n<l>dṛṣṭvā yūthaṃ mṛgāṇāṃ tu dhāvamānaḥ punaḥ punaḥ /</l>\n<l>palāyamānāḥ sarve te ekaḥ paścāt sthito mṛgaḥ // RKS_83.17 //</l>\n</lg>\n\n<lg>\n<l>hato madhyadine so 'dya kuraṅgo narmadātaṭe /</l>\n<l>patito 'sau gataprāṇo divyadehadharaḥ punaḥ // RKS_83.18 //</l>\n</lg>\n\n<lg>\n<l>vimāne haṃsayukte vai brahmalokaṃ jagāma ha /</l>\n<l>gate tu hariṇe so 'tha lubdhakaś cintayānvitaḥ // RKS_83.19 //</l>\n</lg>\n\n<lg>\n<l>mahāpāpāny anekāni kṛtāni tu mayā punaḥ /</l>\n<l>kā gatiṃ yāmyahaṃ cātha śreyase maraṇaṃ mama // RKS_83.20 //</l>\n</lg>\n\n<lg>\n<l>cintayitvā tato rājan patito narmadājale /</l>\n<l>tatkṣaṇād divyadeho 'sau gandharvapuram āyayau // RKS_83.21 //</l>\n</lg>\n\n<lg>\n<l>gate tasmin devaloke dhanurbāṇau jale sthitau /</l>\n<l>catvāry etāni liṅgāni khyātāni bhuvanatraye // RKS_83.22 //</l>\n</lg>\n\n<lg>\n<l>hariṇeśvaraṃ ca bāṇeśaṃ lubdheśaṃ dhanurīśvaram /</l>\n<l>rameśvaraṃ pañcamaṃ tu pañcaliṅgāni kīrtayet // RKS_83.23 //</l>\n</lg>\n\n<lg>\n<l>na tasya punarāvṛttir ghore saṃsārasāgare /</l>\n<l>tasmiṃs tīrthe naro rājan snātvā śivapuraṃ vrajet // RKS_83.24 //</l>\n</lg>\n\n<lg>\n<l>brahmahatyādi pāpāni vilayaṃ yānti pārthiva /</l>\n<l>anāśake cārdhajale mṛtaḥ śivamavāpnuyāt // RKS_83.25 //</l>\n</lg>\n\n<p>iti śrīskandapurāṇe revākhaṇḍe rameśvarahariṇeśvaralubdhakeśvaradhanurīśvarabāṇeśvarakathano nāma tryaśītitamo 'dhyāyaḥ ||</p>\n\n<p>RKS adhyāya 84</p>\n\n<lg>\n<l>mārkaṇḍeya uvāca:</l>\n<l>tatra snātvā tu bhaktyā ya upavāsaparāyaṇaḥ /</l>\n<l>kṣapājāgaraṇaṃ kuryād dadyād dānaṃ ca yatnataḥ // RKS_84.1 //</l>\n</lg>\n\n<lg>\n<l>devasya snapanaṃ kuryād amṛtaiḥ pañcabhis tathā /</l>\n<l>samālabhed yathāśaktyā pūjāṃ kṛtvā vidhānataḥ // RKS_84.2 //</l>\n</lg>\n\n<lg>\n<l>pātraṃ parīkṣya dātavyam ātmanaḥ śreya icchatā /</l>\n<l>pitaras tasya tṛpyanti dvādaśābdaṃ na saṃśayaḥ // RKS_84.3 //</l>\n</lg>\n\n<lg>\n<l>gacchati tatra dātā ca yatra devo nirañjanaḥ /</l>\n<l>gṛhamadhye praviṣṭas tu smaran nāmāsya śaktitaḥ // RKS_84.4 //</l>\n</lg>\n\n<lg>\n<l>nīlādrau tu ca yatpuṇyaṃ tat samastaṃ labheta saḥ /</l>\n<l>śūlabhede ca yaḥ kuryāc chrāddhaṃ parvaṇi parvaṇi // RKS_84.5 //</l>\n</lg>\n\n<lg>\n<l>viśeṣāc caiva māsānte tasya puṇyaphalaṃ śṛṇu /</l>\n<l>kedāre caiva yatpuṇyaṃ kubjāyāṃ ca tathā nṛpa // RKS_84.6 //</l>\n</lg>\n\n<lg>\n<l>kanakhale caiva yat puṇyaṃ gaṅgāsāgarasaṅgame /</l>\n<l>sitāsite tu yat puṇyam anyatīrthe viśeṣataḥ // RKS_84.7 //</l>\n</lg>\n\n<lg>\n<l>arbude caiva yatpuṇyaṃ puṇyam cāmaraparvate /</l>\n<l>gaṅgādyaiḥ sarvatīrthaiś ca phalaṃ prāpnoti mānavaḥ // RKS_84.8 //</l>\n</lg>\n\n<lg>\n<l>asmiṃs tīrthe tathā puṇyaṃ labhate nātra saṃśayaḥ /</l>\n<l>vidhimantrasamāyuktaṃ tarpayet pitṛdevatāḥ // RKS_84.9 //</l>\n</lg>\n\n<lg>\n<l>kulāni tārayatyeva daśa pūrvāparāṇi saḥ /</l>\n<l>dakṣiṇāṃ caiva martyaś ca śucir bhūtvā samāhitaḥ // RKS_84.10 //</l>\n</lg>\n\n<lg>\n<l>nyāsaṃ kṛtvā tu pūrvoktaṃ pradadyād aṣṭapuṣpakam /</l>\n<l>śāstroktair aṣṭabhir mantrair mānasaiḥ śṛṇu tāṃs tathā // RKS_84.11 //</l>\n</lg>\n\n<lg>\n<l>vārijaṃ saumyam āgneyaṃ vāyavyaṃ pārthivaṃ punaḥ /</l>\n<l>vānaspatyaṃ bhavet puṣpaṃ prājāpatyaṃ tu saptamam // RKS_84.12 //</l>\n</lg>\n\n<lg>\n<l>aṣṭamaṃ śivapuṣpaṃ ca śṛṇv eteṣāṃ vinirṇayam /</l>\n<l>vārijaṃ salilaṃ jñeyaṃ saumyaṃ madhuyutaṃ payaḥ // RKS_84.13 //</l>\n</lg>\n\n<lg>\n<l>āgneyaṃ dhūpadīpaṃ ca vāyavyaṃ candanādikam /</l>\n<l>pārthivaṃ kandamūlādyaṃ vānaspatyaphalātmakam // RKS_84.14 //</l>\n</lg>\n\n<lg>\n<l>prājāpatyam annādyaṃ ca śivapuṣpam upāsanam /</l>\n<l>ahiṃsā prathamaṃ puṣpaṃ puṣpamindriyanigrahaḥ // RKS_84.15 //</l>\n</lg>\n\n<lg>\n<l>tṛtīyaṃ ca dayāpuṣpamebhis tuṣyanti devatāḥ /</l>\n<l>tapasā cārcayed bhaktyā atra tīrthe narādhipa // RKS_84.16 //</l>\n</lg>\n\n<lg>\n<l>chatraṃ ca cāmaraṃ dadyāc chayyāṃ copānahau tathā /</l>\n<l>tena pūjanamātreṇa pūjitāḥ puruṣās trayaḥ // RKS_84.17 //</l>\n</lg>\n\n<lg>\n<l>svargaloke vaset tāvad yāvad āhuta saṃplavam /</l>\n<l>śūlapāṇes tu yo bhaktyā snapanaṃ caiva kārayet // RKS_84.18 //</l>\n</lg>\n\n<lg>\n<l>pañcāmṛtena yaścaiva yakṣakardamakuṃkumaiḥ /</l>\n<l>samālabhec ca deveśaṃ śrīkhaṇḍairagarādibhiḥ // RKS_84.19 //</l>\n</lg>\n\n<lg>\n<l>nānāvidhaiś ca puṣpaiś cārcāṃ kurvanti ye dvijāḥ /</l>\n<l>rudraṃ puruṣasūktaṃ ca loke yaḥ svasvasūtrakam // RKS_84.20 //</l>\n</lg>\n\n<lg>\n<l>iṣe tvādikamantrādi jyotir brāhmaṇam eva ca /</l>\n<l>gāyatrī ca madhuścaiva maṇḍalabrāhmaṇam eva ca // RKS_84.21 //</l>\n</lg>\n\n<lg>\n<l>etaj japaṃ tu ye bhaktyā yajurvedasamudbhavam /</l>\n<l>devavrataṃ nāma daivyaṃ puruṣās tatpuraṃ yayuḥ // RKS_84.22 //</l>\n</lg>\n\n<lg>\n<l>āsīt purā mahārāja andhako nāma durjaya /</l>\n<l>ārādhayāmāsa śivaṃ cirakālam upasthitaḥ // RKS_84.23 //</l>\n</lg>\n\n<lg>\n<l>prasanno bhagavān devo varaṃ yācasva suvrata /</l>\n<l>varaṃ labdhvā tadā daityo 'dhāvat saharṣato 'ndhakaḥ // RKS_84.24 //</l>\n</lg>\n\n<lg>\n<l>pure janāś ca dṛśyante bhājanair ratnapūritaiḥ /</l>\n<l>sākṣatair bhājanais tasya śatasāhasrayoṣitaḥ // RKS_84.25 //</l>\n</lg>\n\n<lg>\n<l>mantrān paṭhanti viprāś ca māṅgalyanisvanena ca /</l>\n<l>bhūpaṃ cāmātyabhṛtyaiś ca rājyāśvarathadantibhiḥ // RKS_84.26 //</l>\n</lg>\n\n<lg>\n<l>vardhāpayanti te sarve ye kecit puravāsinaḥ /</l>\n<l>hṛṣṭaḥ puṣṭo vasaṃs tatra sa surair nābhibhūyate // RKS_84.27 //</l>\n</lg>\n\n<lg>\n<l>varalabdhaṃ tu taṃ jñātvā gīrvāṇāḥ śaṅkitās tadā /</l>\n<l>ekībhūtāś ca te sarve śakrasya śaraṇaṃ yayuḥ // RKS_84.28 //</l>\n</lg>\n\n<lg>\n<l>samāgatān surān dṛṣṭvā śakro vacanam abravīt /</l>\n<l>kathaṃ samāgatās sarve yūyaṃ ca tridivaukasaḥ // RKS_84.29 //</l>\n</lg>\n\n<l>kathaṃ ca bhayam utpannaṃ kathayadhvaṃ mahāsurāḥ // RKS_84.30 //</l>\n\n<p>devā ūcuḥ:\n<l>mṛtyuloke 'bhavat pāpas tv andhako nāma durmadaḥ // RKS_84.31 //</l></p>\n\n<lg>\n<l>tasmāc ca bhayamāpannā bhavac charaṇam āgatāḥ /</l>\n<l>etasminn antare raudro dānavo baladārpitaḥ // RKS_84.32 //</l>\n</lg>\n\n<lg>\n<l>ekākī syandanārūḍha āyudhair vividhair yutaḥ /</l>\n<l>andhako rājaśārdūla yayau śakrapurīṃ tataḥ // RKS_84.33 //</l>\n</lg>\n\n<lg>\n<l>svarṇaprākārasaṃyuktāṃ śobhitāṃ vividhair gṛhaiḥ /</l>\n<l>durgamāṃ śatruvargasya sadā pārthivasattama // RKS_84.34 //</l>\n</lg>\n\n<lg>\n<l>praviveśāsuras tatra līlayā svagṛhaṃ yathā /</l>\n<l>samutthāya tataḥ śakraḥ svakīyaṃcāsanaṃ dadau // RKS_84.35 //</l>\n</lg>\n\n<p>upaviṣṭo 'ndhakas tatra śakrasyaivāsane śubhe /</p>\n\n<p>śakra uvāca:\n<l>kiṃ vo hy āgamanaṃ cātra kiṃ kāryaṃ kathayasva me // RKS_84.36 //</l></p>\n\n<p>yadasmadīyaṃ vittaṃ ca tatte dāsyāmi dānava /</p>\n\n<p>andhaka uvāca:\n<l>na cāhaṃ kāmaye vittaṃ na gajān na turaṃgamān // RKS_84.37 //</l></p>\n\n<lg>\n<l>svakīyaṃ darśayasvādya svargaśṛṅgārabhūmikam /</l>\n<l>airāvataṃ mahānāgaṃ saindhavoccaiḥ śravohayam // RKS_84.38 //</l>\n</lg>\n\n<lg>\n<l>urvaśyādīni sarvāṇi vāditratritayāni ca /</l>\n<l>anyāḥ svīyā vibhūtīś ca darśayasva śacīpate // RKS_84.39 //</l>\n</lg>\n\n<lg>\n<l>tasyaitad vacanaṃ śrutvā śakro 'pi bhayavihvalaḥ /</l>\n<l>sarvāṇi ca padārthāni darśayāmāsa cāndhakam // RKS_84.40 //</l>\n</lg>\n\n<lg>\n<l>tadāgatya suraiḥ sārdhaṃ yakṣagandharvakinnaraiḥ /</l>\n<l>nṛtyanty apsarasas tatra vāditrair vividhair nṛpa // RKS_84.41 //</l>\n</lg>\n\n<lg>\n<l>tat tasya vibhramac cittaṃ dṛṣṭvāpy apsarasas tadā /</l>\n<l>tena devagaṇās sarve trastāḥ pārthivasattama // RKS_84.42 //</l>\n</lg>\n\n<lg>\n<l>saṃgrāmair vividhais tatra cakravajrāribhīṣaṇaiḥ /</l>\n<l>santāpitāḥ surās sarve kṣayaṃ nītā hy anekaśaḥ // RKS_84.43 //</l>\n</lg>\n\n<lg>\n<l>āditya marutād yāś ca bhagnās saṃgrāmamaṇḍale /</l>\n<l>yathā siṃhakarākrāntāḥ śvāpadā vyacaran vane // RKS_84.44 //</l>\n</lg>\n\n<lg>\n<l>tad vad ekena te devāḥ kṛtās sarve parāṅmukhāḥ /</l>\n<l>balād deśeṣu grāmeṣu prajāḥ pīḍayate 'niśam // RKS_84.45 //</l>\n</lg>\n\n<lg>\n<l>ākampya gṛhyate kṣīraṃ śākaṃ vāsas tathaiva ca /</l>\n<l>na sammāne vacas teṣāṃ prajāsantāpane rataḥ // RKS_84.46 //</l>\n</lg>\n\n<lg>\n<l>gṛhītvā śakrabhāryāṃ ca dānavo 'pi gṛhaṃ gataḥ /</l>\n<l>tataḥ surāś ca śakraś ca brahmāṇaṃ śaraṇaṃ yayuḥ // RKS_84.47 //</l>\n</lg>\n\n<lg>\n<l>gajaiś ca parvatākārair aśvaiś caiva gajopamaiḥ /</l>\n<l>syandanair gaganākāraiḥ siṃhaśārdūlayojitaiḥ // RKS_84.48 //</l>\n</lg>\n\n<lg>\n<l>kacchapair makaraiś cāpi mṛgameṣais tathoragaiḥ /</l>\n<l>brahmalokamanuprāptā devāś cendrapurogamāḥ // RKS_84.49 //</l>\n</lg>\n\n<lg>\n<l>dṛṣṭvā padmodbhavaṃ devaṃ praṇamyeśaṃ pratuṣṭuvuḥ /</l>\n<l>jayadeva jagannātha jayasaṃbhūti kāraka // RKS_84.50 //</l>\n</lg>\n\n<lg>\n<l>padmayone suraśreṣṭha tvām eva śaraṇaṃ gatāḥ /</l>\n<l>sodvegaṃ bhāṣitaṃ śrutvā devānāṃ bhāvitātmanām // RKS_84.51 //</l>\n</lg>\n\n<lg>\n<l>meghagambhīrayā vācā brahmā provāca vāsavam /</l>\n<l>kiṃ vo hyāgamanaṃ devās sarveṣāṃ vai vivarṇatā // RKS_84.52 //</l>\n</lg>\n\n<p>kenāvamānitās sarve tatsarvaṃ me nivedyatām /</p>\n\n<p>devā ūcuḥ:\n<l>anyako nāma nāmneti dānavo baladarpitaḥ // RKS_84.53 //</l></p>\n\n<lg>\n<l>tena devagaṇās sarve dhanaratnair vivarjitāḥ /</l>\n<l>hatvā devagaṇān nātha parśucakrāsitomaraiḥ // RKS_84.54 //</l>\n</lg>\n\n<lg>\n<l>gṛhītvā śakrabhāryāṃ vai dānavo vigato balāt /</l>\n<l>tataḥ śrutvā vacas teṣāṃ brahmā lokapitāmahaḥ // RKS_84.55 //</l>\n</lg>\n\n<lg>\n<l>cintayāmāsa bhagavān vadhaṃ tasya tu rakṣasaḥ /</l>\n<l>avadhyo dānavaḥ pāpaḥ sarvair api surāsuraiḥ // RKS_84.56 //</l>\n</lg>\n\n<lg>\n<l>tataḥ pratuṣṭuvuḥ sarve devāḥ śakrapurogamāḥ /</l>\n<l>jaya tvaṃ deva deveśa lakṣmyā cārdhaśarīravān // RKS_84.57 //</l>\n</lg>\n\n<p>āśu rakṣaya deveśa tasmāt te śaraṇaṃ gatāḥ /</p>\n\n<p>janārdana uvāca:\n<l>svāgataṃ vo mahābhāgā bruvatāṃ caiva svāgatam // RKS_84.58 //</l></p>\n\n<lg>\n<l>kiṃ kāryaṃ procyatāṃ sarvaṃ kāraṇaṃ yanmayepsitam /</l>\n<l>parābhavaḥ kṛto yena sa gacchatu yamālayam // RKS_84.59 //</l>\n</lg>\n\n<lg>\n<l>evamuktās surās sarve kathayanti sma tattvataḥ /</l>\n<l>pradarśayanti cāṅgāni vepamānās tv adhomukhāḥ // RKS_84.60 //</l>\n</lg>\n\n<l>hṛtarājyāḥ kṛtā nātha andhakena parājitāḥ // RKS_84.61 //</l>\n\n<lg>\n<l>piteva putrān parirakṣa deva jahīha śatruṃ saha putragotraiḥ /</l>\n<l>tatheti coktvā kamalāsanaṃ prabhuḥ surāsurair vanditapādapīṭhaḥ // RKS_84.62 //</l>\n</lg>\n\n<p>iti śrīskandapurāṇe revākhaṇḍe 'ndhakopākhyāne caturaśītitamo 'dhyāyaḥ ||</p>\n\n<p>RKS adhyāya 85</p>\n\n<lg>\n<l>mārkaṇḍeya uvāca:</l>\n<l>śaṅkhaṃ cakraṃ gadāṃ pāśaṃ saṃgṛhya parameśvaraḥ /</l>\n<l>utthitaḥ śayanāt tūrṇaṃ devānāṃ ca jayapradaḥ // RKS_85.1 //</l>\n</lg>\n\n<lg>\n<l>keśava uvāca:</l>\n<l>pātāle yadi vā svarge martye vā yadi vā surāḥ /</l>\n<l>andhakaṃ taṃ vadhiṣyāmi yena santāpitās surāḥ // RKS_85.2 //</l>\n</lg>\n\n<lg>\n<l>gacchantu svagṛhaṃ devās santoṣe bhāvitātmanaḥ /</l>\n<l>viṣṇos tu vacanaṃ śrutvā brahmādyās tu savāsavāḥ // RKS_85.3 //</l>\n</lg>\n\n<lg>\n<l>svaṃ svaṃ yānaṃ samāruhya hṛdi tuṣṭā divaṃ yayuḥ /</l>\n<l>tato devo mādhavas tu yatra tiṣṭhati cāndhakaḥ // RKS_85.4 //</l>\n</lg>\n\n<lg>\n<l>tatra gatvā hṛṣīkeśa āgneyāstraṃ mumoca ha /</l>\n<l>dṛṣṭvā jvalantaṃ cāgneyaṃ keśavena visarjitam // RKS_85.5 //</l>\n</lg>\n\n<lg>\n<l>visarjayāmāsa tadā vāruṇaṃ cāstram uttamam /</l>\n<l>vāruṇāstreṇa bāṇena āgneya śoṣitaṃ tadā // RKS_85.6 //</l>\n</lg>\n\n<lg>\n<l>andhakaś cintayāmāsa kena bāṇo visarjitaḥ /</l>\n<l>kasyeyaṃ pauruṣī śaktiḥ ko yāsyati yamālayam // RKS_85.7 //</l>\n</lg>\n\n<lg>\n<l>tato 'ndhakaḥ kopayukto bāṇamārgasya saṃcaran /</l>\n<l>dṛṣṭvā yuddhapathe prāptaṃ devaṃ taṃ cāndhako 'bravīt // RKS_85.8 //</l>\n</lg>\n\n<lg>\n<l>na śarma prāpnuṣe cātra mama dṛṣṭyā nirīkṣitaḥ /</l>\n<l>tathā na śaknuṣe tvaṃ tu śārdūlād gavayo hare // RKS_85.9 //</l>\n</lg>\n\n<lg>\n<l>āgataṃ ca yathābhakṣaṃ mārjārasya ca mūṣakam /</l>\n<l>tathā na śaknuṣe tvaṃ tu saṃsthito 'pi mamāgrataḥ // RKS_85.10 //</l>\n</lg>\n\n<lg>\n<l>tatas tu deva deveśaṃ śaṅkhacakragadādharam /</l>\n<l>caturbhujāvadāt taṃ ca dvandvayuddhapradāyinam // RKS_85.11 //</l>\n</lg>\n\n<p>dṛṣṭvā gadādharaṃ devaṃ sāṣṭāṅgaṃ praṇato bhuvi /</p>\n\n<p>andhaka uvāca:\n<l>jaya kṛṣṇa parastvaṃ hi viṣṇo jiṣṇo namo namaḥ // RKS_85.12 //</l></p>\n\n<lg>\n<l>hṛṣīkeśāya keśāya jagaddhātre 'cyutāya ca /</l>\n<l>namaḥ paṅkajanābhāya namaḥ paṅkajamāline // RKS_85.13 //</l>\n</lg>\n\n<lg>\n<l>janārdanāya devāya pītāmbaradharāya ca /</l>\n<l>govindāya namo nityaṃ namaścodadhiśāyine // RKS_85.14 //</l>\n</lg>\n\n<lg>\n<l>namaḥ karālavaktrāya nṛsiṃhāya ninādine /</l>\n<l>śārṅgiṇe smitavaktrāya śaṅkhacakragadābhṛte // RKS_85.15 //</l>\n</lg>\n\n<lg>\n<l>namo vāmanarūpāya krāntalokatrayāya ca /</l>\n<l>namo varāharūpāya yajñarūpāya te namaḥ // RKS_85.16 //</l>\n</lg>\n\n<lg>\n<l>vāsudeva namastubhyaṃ namaḥ kaiṭabhanāśine /</l>\n<l>vasudevasutaśceśa namaste suranāyaka // RKS_85.17 //</l>\n</lg>\n\n<lg>\n<l>viṣṇo devādhideveśa jagaddhātaḥ prajāpate /</l>\n<l>praṇāmaṃ ye 'pi kurvanti tebhyaś cāpi namo namaḥ // RKS_85.18 //</l>\n</lg>\n\n<lg>\n<l>samastabhūtadevāya vāsudevāya dhīmate /</l>\n<l>tasmai yajñavarāhāya viṣṇave 'mitatejase // RKS_85.19 //</l>\n</lg>\n\n<p>guṇānāṃ hi vidhānāya namaste 'stu punaḥ punaḥ /</p>\n\n<p>deva uvāca:\n<l>tuṣṭo hy ahaṃ dānavendra varaṃ vṛṇu yathepsitam // RKS_85.20 //</l></p>\n\n<p>dadāmi te varaṃ cādya yācamānasya sāmpratam /</p>\n\n<p>andhaka uvāca:\n<l>yadi tuṣṭo 'si me deva varaṃ dātum ihecchasi // RKS_85.21 //</l></p>\n\n<p>tadā dadasva me deva yuddhaṃ paramaśobhanam /</p>\n\n<p>śrībhagavān uvāca:\n<l>kathaṃ dadāmi te yuddhaṃ toṣito 'haṃ tvayā punaḥ // RKS_85.22 //</l></p>\n\n<lg>\n<l>na tvāṃ prati bhavet kopaḥ kathaṃ yudhye 'ham andhaka /</l>\n<l>yadi te vartate buddhir yuddhaṃ prati na saṃśayaḥ // RKS_85.23 //</l>\n</lg>\n\n<p>tarhi tvaṃ gaccha śīghraṃ vai devaṃ prati maheśvaram /</p>\n\n<p>andhaka uvāca:\n<l>prasādāt tasya devasya vijayī bhuvanatraye // RKS_85.24 //</l></p>\n\n<lg>\n<l>kathaṃ yuddhaṃ care tena śaṅkareṇa vadasva naḥ /</l>\n<l>etac chrutvā dānavasya bhagavān abravīd idam // RKS_85.25 //</l>\n</lg>\n\n<lg>\n<l>ahaṃ te kathayiṣyāmi yena yuddhaṃ tvayā saha /</l>\n<l>kailāsaśikharaṃ gatvā dhunu taṃ ca punaḥ punaḥ // RKS_85.26 //</l>\n</lg>\n\n<lg>\n<l>dhunite parvate tasmin kampitaṃ bhuvanatrayam /</l>\n<l>patanti śikharāgrāṇi śīryamāṇānyanekaśaḥ // RKS_85.27 //</l>\n</lg>\n\n<lg>\n<l>catvāraḥ sāgarā rājannekībhūtāḥ samantataḥ /</l>\n<l>umayā sahito rudro viṣayāsaktacetanaḥ // RKS_85.28 //</l>\n</lg>\n\n<lg>\n<l>kampamānaś ca patitaḥ pārvatyā saha śaṅkaraḥ /</l>\n<l>gāḍhamāliṅgya deveśam umā vacanam abravīt // RKS_85.29 //</l>\n</lg>\n\n<lg>\n<l>kimarthaṃ kampate śailaḥ kathaṃ vai kampate dharā /</l>\n<l>pātālāni tu saptaiva kampate svargasaptakam // RKS_85.30 //</l>\n</lg>\n\n<p>kiṃ vā yugakṣayo deva tan mamākhyātum arhasi /</p>\n\n<p>maheśvara uvāca:\n<l>kasyaiṣā durmatir jātā 'pi pārśvacarasya nu // RKS_85.31 //</l></p>\n\n<lg>\n<l>lalāṭe ced ayaṃ bhagnaḥ prayāsyati yamālayam /</l>\n<l>kailāse saṃsthito dhyāne supto 'haṃ pratibodhitaḥ // RKS_85.32 //</l>\n</lg>\n\n<lg>\n<l>vadhiṣye taṃ na sandehaḥ ṣaṇmukho vā bhaved yadi /</l>\n<l>tataḥ sa cintayāmāsa jānātītyandhako 'py ayam // RKS_85.33 //</l>\n</lg>\n\n<lg>\n<l>upāyaṃ cintayāmāsa yenāsau vadhyate kṣaṇāt /</l>\n<l>tatas samāgatā devā indrabrahmapurogamāḥ // RKS_85.34 //</l>\n</lg>\n\n<lg>\n<l>rathaṃ devamayaṃ kṛtvā sarvalakṣaṇasaṃyutam /</l>\n<l>kecid devāḥ sthitāś cakre kecit tuṇḍāgrasaṃsthitāḥ // RKS_85.35 //</l>\n</lg>\n\n<lg>\n<l>kecidakṣe sthitā rājan yugaraśmiṣu saṃsthitāḥ /</l>\n<l>rathastambhe dhvajāgre tu kecid anyatra saṃsthitāḥ // RKS_85.36 //</l>\n</lg>\n\n<lg>\n<l>evaṃ devamayaṃ kṛtvā samārūḍho jagatprabhuḥ /</l>\n<l>niryayau dānavo yatra krodhenā 'pi maheśvaraḥ // RKS_85.37 //</l>\n</lg>\n\n<lg>\n<l>dānavānardayāmāsa ākāśaṃ cāśumān iva /</l>\n<l>na tatra dṛśyate sūryo na kāṣṭhā na ca candramāḥ // RKS_85.38 //</l>\n</lg>\n\n<lg>\n<l>tato dānavarājena āgneyāstraṃ suyojitam /</l>\n<l>dahyamānaṃ śarais tatra sarvaṃ gīrvāṇamaṇḍalam // RKS_85.39 //</l>\n</lg>\n\n<lg>\n<l>dahyamānāḥ śaraiś caivaṃ devaṃ śaraṇamāyayuḥ /</l>\n<l>tato devādhidevena vāruṇāstraṃ visarjitam // RKS_85.40 //</l>\n</lg>\n\n<lg>\n<l>vāruṇāstreṇa tenaiva āgneyāstraṃ praśāmitam /</l>\n<l>dānavena tato muktaṃ vāyavyāstraṃ nṛpottama // RKS_85.41 //</l>\n</lg>\n\n<lg>\n<l>pannagāstraṃ ca devo 'pi kopāviṣṭaḥ pramuktavān /</l>\n<l>māruto bhakṣitaḥ sarpaiḥ krodhāviṣṭair na saṃśayaḥ // RKS_85.42 //</l>\n</lg>\n\n<lg>\n<l>dānavena tadā muktaṃ garuḍāstraṃ balīyasā /</l>\n<l>tena tac chatadhā nītaṃ pannagāstraṃ na dṛśyate // RKS_85.43 //</l>\n</lg>\n\n<lg>\n<l>tato devādhidevena nārasiṃhaṃ visarjitam /</l>\n<l>astrairastrāṇi saṃvārya yudhyete ca parasparam // RKS_85.44 //</l>\n</lg>\n\n<lg>\n<l>samaṃ yuddham abhūt tāta surāsurabhayaṅkaram /</l>\n<l>cakreṇālīkanārācaistomaraiḥ khaḍgamudgaraiḥ // RKS_85.45 //</l>\n</lg>\n\n<lg>\n<l>vatsadantais tathā bhallaiḥ karṇikāraiś ca śobhanaiḥ /</l>\n<l>evaṃ na śakyate hantuṃ dānavair vividhāyudhaiḥ // RKS_85.46 //</l>\n</lg>\n\n<lg>\n<l>tato daṃṣṭrākarālena khaḍganārācatomaraiḥ /</l>\n<l>śvaśrūn dṛṣṭvā yathā yāti lajjamānā hy adhomukhī // RKS_85.47 //</l>\n</lg>\n\n<lg>\n<l>na saṃspṛśanti gātrāṇi śastā gauḍavadhūryathā /</l>\n<l>āyudhāni tatas tyaktvā bāhuyuddham upasthitau // RKS_85.48 //</l>\n</lg>\n\n<lg>\n<l>karaiḥ karāṃs tu saṃgṛhya praharantau hi muṣṭibhiḥ /</l>\n<l>bandhaiḥ karaprahārādyair yudhyete sma parasparam // RKS_85.49 //</l>\n</lg>\n\n<lg>\n<l>dānavo 'pi ca taṃ devaṃ kakṣāntaram apīḍayat /</l>\n<l>niśceṣṭaś ca tadā devo mūrchitas tu maheśvaraḥ // RKS_85.50 //</l>\n</lg>\n\n<lg>\n<l>mūrcchāgataṃ tu taṃ jñātvā cintayāmāsa dānavaḥ /</l>\n<l>hā hā kaṣṭaṃ kṛtaṃ vādya pāpena ca durātmanā // RKS_85.51 //</l>\n</lg>\n\n<lg>\n<l>kiṃ nu kāryaṃ mayā cātra kathaṃ vāpi vrajāmy aham /</l>\n<l>taṃ gṛhītvātha deveśaṃ gataḥ kailāsaparvatam // RKS_85.52 //</l>\n</lg>\n\n<lg>\n<l>muktvā śayānammuccetam andhako 'pi yayau kṣaṇāt /</l>\n<l>tatas sa cetano bhūtvā devadevo maheśvaraḥ // RKS_85.53 //</l>\n</lg>\n\n<lg>\n<l>yāvat paśyati cātmānaṃ svakīye bhavane sthitam /</l>\n<l>tāvat sa cintayāmāsa parābhūto durātmanā // RKS_85.54 //</l>\n</lg>\n\n<lg>\n<l>krodhavegasamāviṣṭo niryayau dānavaṃ prati /</l>\n<l>āyasaṃ laguḍaṃ dhṛtvā prabhur bhārasahasrakam // RKS_85.55 //</l>\n</lg>\n\n<lg>\n<l>dānavaṃ dṛṣṭavān devaḥ prākṣipat tasya mūrdhani /</l>\n<l>khaḍgena tāḍayāmāsa dānavaḥ prahasan raṇe // RKS_85.56 //</l>\n</lg>\n\n<lg>\n<l>gṛhītvā deva deveśaḥ kauveraṃ bāṇamuttamam /</l>\n<l>hṛdaye tāḍayāmāsa jvalitena ca tatkṣaṇāt // RKS_85.57 //</l>\n</lg>\n\n<lg>\n<l>tatas sa dānavas tatra rudhirodgāramudgiran /</l>\n<l>adhomukhas tato bhūtvā śūlena vidalīkṛtaḥ // RKS_85.58 //</l>\n</lg>\n\n<lg>\n<l>śūlāgravikṣataḥ pāpaś cakravad bhramate tadā /</l>\n<l>ye tu bhūmau patanti sma dehato raktabindavaḥ // RKS_85.59 //</l>\n</lg>\n\n<lg>\n<l>tebhya udabhavan pāpā dānavāḥ śastrapāṇayaḥ /</l>\n<l>vyākulaś ca tato devo dānavaiś ca punaḥ punaḥ // RKS_85.60 //</l>\n</lg>\n\n<lg>\n<l>devena saṃsmṛtā durgā cāmuṇḍā bhīṣaṇā tadā /</l>\n<l>āgatā bhīṣaṇā devī āyudhāyutasaṃyutā // RKS_85.61 //</l>\n</lg>\n\n<lg>\n<l>mahādaṃṣṭrā mahākāyā piṅgākṣī lambakarṇikā /</l>\n<l>uvāca devī deveśaṃ samādiśa maheśvara // RKS_85.62 //</l>\n</lg>\n\n<lg>\n<l>deva uvāca:</l>\n<l>piba tvaṃ rudhiraṃ bhadre yatheṣṭaṃ dānavasya ca /</l>\n<l>patitaṃ ca pṛthivyāṃ tu durge yatnād gṛhāṇa tat // RKS_85.63 //</l>\n</lg>\n\n<lg>\n<l>dānavasya vadhe cādya sahāyaṃ kartum arhasi /</l>\n<l>tato hatāś ca te sarve khaḍgenāpi sahasraśaḥ // RKS_85.64 //</l>\n</lg>\n\n<lg>\n<l>andhako 'pi ca tān dṛṣṭvā dānavān nidhanaṃ gatān /</l>\n<l>tato vāgbhiḥ supuṣṭābhiḥ stuvan devaṃ maheśvaram // RKS_85.65 //</l>\n</lg>\n\n<lg>\n<l>tiṣṭha tiṣṭheti deveśaṃ caṇḍīṃ prati mahābalaḥ /</l>\n<l>śūlavikṣatarandhreṇa raktaṃ vai srāvayan bahu // RKS_85.66 //</l>\n</lg>\n\n<lg>\n<l>pṛthivīṃ pūrayāmāsa catuḥ sāgaramekhalām /</l>\n<l>antarikṣe sthitenāpi śūlāgre saṃsthitena ca // RKS_85.67 //</l>\n</lg>\n\n<lg>\n<l>skandhe dhṛtena devena rudhiraughapravarṣiṇā /</l>\n<l>pṛthivī pūritā tena saśailavanakānanā // RKS_85.68 //</l>\n</lg>\n\n<lg>\n<l>rudhireṇa kaṭiṃ yāvad vārito 'pi maheśvaraḥ /</l>\n<l>tato hṛdayaparyantaṃ devasya ca samāgamat // RKS_85.69 //</l>\n</lg>\n\n<lg>\n<l>vyākulāś ca tato devāḥ praṇaṣṭāś ca diśaṃ gatāḥ /</l>\n<l>sa tu svasya śarīrasya aṅgāny aṣṭau vyamardayat // RKS_85.70 //</l>\n</lg>\n\n<lg>\n<l>aṣṭau bhairavarūpāś ca samutpannā maheśvarāt /</l>\n<l>daṃṣṭrākarālinaḥ sarve hāhākāraṃ prakurvataḥ // RKS_85.71 //</l>\n</lg>\n\n<lg>\n<l>kharparāgrakarās sarve khaḍginaḥ kartinas tathā /</l>\n<l>pibantu rudhiraṃ sarvam ityāha parameśvara // RKS_85.72 //</l>\n</lg>\n\n<lg>\n<l>pītaṃ tu taiś ca rudhiraṃ kṣīṇaṃ raktaṃ sthitaṃ sthalam /</l>\n<l>śarīraṃ śoṣitaṃ tasya asthicarmāvaśeṣitam // RKS_85.73 //</l>\n</lg>\n\n<p>dānavaś cāndhakaḥ prāha antarikṣacaras tathā /</p>\n\n<p>andhaka uvāca:\n<l>jayadeva jagannātha umāṅgārdhaśarīrabhṛt // RKS_85.74 //</l></p>\n\n<lg>\n<l>vṛṣabhāsanamārūḍha śaśāṅkakṛtaśekhara /</l>\n<l>jayakhaṭvāṅgahastāya gaṅgāṃ śirasi dhāriṇe // RKS_85.75 //</l>\n</lg>\n\n<lg>\n<l>smarapramathanāyeha īśvarāya namo 'stu te /</l>\n<l>pūṣṇodantavināśāya gaṇanātha namo namaḥ // RKS_85.76 //</l>\n</lg>\n\n<lg>\n<l>jaya surūpadehāya arūpāya namo namaḥ /</l>\n<l>brahmottamāṅganāśāya viśveśvara sanātana // RKS_85.77 //</l>\n</lg>\n\n<lg>\n<l>śmaśānavāsine nityaṃ nityaṃ bhairavarūpiṇe /</l>\n<l>tvaṃ sarvagaś ca kartā tvaṃ tvaṃ hartā nānya eva ca // RKS_85.78 //</l>\n</lg>\n\n<lg>\n<l>tvaṃ bhūmis tvaṃ diśaś caiva jyotis tvaṃ tejasas tathā /</l>\n<l>tvaṃ vāyuḥ sarvabhūtānāṃ janturūpo maheśvaraḥ // RKS_85.79 //</l>\n</lg>\n\n<lg>\n<l>tvaṃ somastvaṃ budhaś caiva tvaṃ gururbhārgavas tathā /</l>\n<l>sauristvaṃ devadeveśa bhūmiputras tathaiva ca // RKS_85.80 //</l>\n</lg>\n\n<lg>\n<l>ṛkṣāṇi yāni dṛśyante gagane śaśibhāskarau /</l>\n<l>etāny eva ca sarvāṇi tvatprasādān maheśvara // RKS_85.81 //</l>\n</lg>\n\n<lg>\n<l>evaṃ bahuvidhaṃ stutvā devadevaṃ sa dānavaḥ /</l>\n<l>saṃhatābhyāṃ ca hastābhyāṃ taṃ praṇamya maheśvaram // RKS_85.82 //</l>\n</lg>\n\n<lg>\n<l>śaṅkara uvāca:</l>\n<l>sādhu sādhu mahāsattva varaṃ yācasva dānava /</l>\n<l>dātāhaṃ yācakas tvaṃ tu dadāmīti yathepsitam // RKS_85.83 //</l>\n</lg>\n\n<lg>\n<l>andhaka uvāca:</l>\n<l>yadi tuṣṭo 'si deveśa yadi deyo varo mama /</l>\n<l>tadātmanaḥ samīpe 'haṃ sthāpitavyo hi nānyathā // RKS_85.84 //</l>\n</lg>\n\n<lg>\n<l>bhasmī jaṭī triśūlī ca trinetrī ca caturbhujaḥ /</l>\n<l>vyāghracarmottarīyaś ca nāgayajñopavītakaḥ // RKS_85.85 //</l>\n</lg>\n\n<lg>\n<l>etadicchāmy ahaṃ sarvaṃ yadi dāsyasi śaṅkara /</l>\n<l>śūlāgrastho vadad yāvat tāvat tuṣṭo maheśvaraḥ // RKS_85.86 //</l>\n</lg>\n\n<lg>\n<l>īśvara uvāca:</l>\n<l>dadāmi te varaṃ cādya yas tvayā paribhāṣitaḥ /</l>\n<l>mayā tvam uditaḥ pūrvaṃ bhṛṅgirīṭir bhaviṣyasi // RKS_85.87 //</l>\n</lg>\n\n<p>iti śrīskandapurāṇe revākhaṇḍe 'ndhakavarapradāno nāma pañcāśītitamo 'dhyāyaḥ ||</p>\n\n<p>RKS adhyāya 86</p>\n\n<lg>\n<l>mārkaṇḍeya uvāca:</l>\n<l>andhakasya varaṃ dattvā tenaiva saha śaṅkaraḥ /</l>\n<l>umayā sahitaścāpi kailāsaṃ parvataṃ gataḥ // RKS_86.1 //</l>\n</lg>\n\n<lg>\n<l>tatas samāgatā devā brahmādyās saha vāsavāḥ /</l>\n<l>hṛṣṭapuṣṭāś ca te sarve maheśa taṃ praṇemire // RKS_86.2 //</l>\n</lg>\n\n<lg>\n<l>deva uvāca:</l>\n<l>svāgataṃ vo mahābhāgā ye kecit tv iha cāgatāḥ /</l>\n<l>nihato dānavas tatra bhavadarthe na saṃśayaḥ // RKS_86.3 //</l>\n</lg>\n\n<lg>\n<l>raktena tasya me śūlaṃ nirmalaṃ ca na dṛśyate /</l>\n<l>kartavyaṃ kiṃ mayā cādya kathyatāṃ hi pitāmaha // RKS_86.4 //</l>\n</lg>\n\n<lg>\n<l>sutas tu bhavato brahman yaścā 'sau nihato mayā /</l>\n<l>kartumicchāmyahaṃ samyak tīrthayātrāṃ na saṃśayaḥ // RKS_86.5 //</l>\n</lg>\n\n<lg>\n<l>utthāya gamyatāṃ sarve ye kecit tv iha cāgatāḥ /</l>\n<l>tatas sarvaiḥ suraiḥ sārdhaṃ prabhāsaṃ prati niryayau // RKS_86.6 //</l>\n</lg>\n\n<lg>\n<l>prabhāsād yāni tīrthāni gaṅgāsāgarasaṅgame /</l>\n<l>avagāhya tu sarvāṇi nirmalatvaṃ na vidyate // RKS_86.7 //</l>\n</lg>\n\n<lg>\n<l>nīlībhūtaṃ yathāvastraṃ sitatvaṃ naiva gacchati /</l>\n<l>tathā kṛṣṇatriśūlasya nirmalatvaṃ na jāyate // RKS_86.8 //</l>\n</lg>\n\n<lg>\n<l>narmadā tu tato gatvā devo devaiḥ samanvitaḥ /</l>\n<l>uttaraṃ dakṣiṇaṃ kūlam avagāhya prayatnataḥ // RKS_86.9 //</l>\n</lg>\n\n<lg>\n<l>gatvā tu dakṣiṇe kūle parvate bhṛgusaṃjñite /</l>\n<l>tatra sthitvā mahādevo devaiḥ saha dharāpate // RKS_86.10 //</l>\n</lg>\n\n<lg>\n<l>manoharaṃ tu tatsthānaṃ sarveṣāṃ hi divaukasām /</l>\n<l>jñātvā tīrthaviśeṣaṃ tu sthito devo maheśvaraḥ // RKS_86.11 //</l>\n</lg>\n\n<lg>\n<l>giriṃ bibheda śūlena tena bhinnaṃ rasātalam /</l>\n<l>nirmalaṃ cābhavac chūlaṃ na lepo dṛśyate kvacit // RKS_86.12 //</l>\n</lg>\n\n<lg>\n<l>pātālān niḥsṛtā gaṅgā nāmnā bhogavatīti sā /</l>\n<l>tatra tīrthaṃ samutpannaṃ śūlabhedeti viśrutam // RKS_86.13 //</l>\n</lg>\n\n<lg>\n<l>sūrye rāhugate tatra mahāpuṇyā sarasvatī /</l>\n<l>dvitīyaṃ saṅgamaṃ tatra yathā veṇī sitāsitam // RKS_86.14 //</l>\n</lg>\n\n<lg>\n<l>tatra brahmā svayaṃ devo brahmeśaṃ liṅgam uttamam /</l>\n<l>yasya yāmyadiśābhāge svayaṃ devo janārdanaḥ // RKS_86.15 //</l>\n</lg>\n\n<lg>\n<l>vidyate ca svayaṃ tatra viṣṇuḥ pīṭheṣu saṃsthitaḥ /</l>\n<l>śūlena ca kṛtā rekhā tatra toyavahā nṛpa // RKS_86.16 //</l>\n</lg>\n\n<lg>\n<l>tat toyaṃ ca gataṃ tatra yatra revā nadījalam /</l>\n<l>tatra liṅgaṃ mahāpuṇyaṃ cakratīrtheti viśrutam // RKS_86.17 //</l>\n</lg>\n\n<lg>\n<l>śūlabhede ca deveśaḥ snānaṃ kṛtvā yathā vidhi /</l>\n<l>ātmānaṃ manyate śuddhaṃ na kiṃcit kaluṣaṃ tanau // RKS_86.18 //</l>\n</lg>\n\n<lg>\n<l>tasya caivottare bhāge deva devaṃ jagadgurum /</l>\n<l>śūlapāṇiṃ tataḥ prāpya pūjayāmāsa yatnataḥ // RKS_86.19 //</l>\n</lg>\n\n<lg>\n<l>sarvatīrtham ayaṃ tīrthaṃ sarvatīrthādhikaṃ param /</l>\n<l>sarvapuṇyādhikaṃ puṇyaṃ sarvadruḥkhaghnam uttamam // RKS_86.20 //</l>\n</lg>\n\n<lg>\n<l>tatra tīrthaṃ pratiṣṭhāpya devadevo jagadguruḥ /</l>\n<l>rakṣakāṃs tu tato muktvā tatra sthāpya vināyakam // RKS_86.21 //</l>\n</lg>\n\n<lg>\n<l>kṣetrapālaśataṃ cāṣṭau tīrthaṃ rakṣanti yatnataḥ /</l>\n<l>vighnāni tasya kurvanti yas tatra sthātum icchati // RKS_86.22 //</l>\n</lg>\n\n<lg>\n<l>kecit kuṭumbacintāṃ tu kecic cintāṃ kṛṣīṣu ca /</l>\n<l>sevāṃ ca kurvate kecid dravyārjanaparāyaṇāḥ // RKS_86.23 //</l>\n</lg>\n\n<lg>\n<l>parokṣavādaṃ kurvanti anye hisāratā janāḥ /</l>\n<l>paradārān prasarpanti anye ca vittacintakāḥ // RKS_86.24 //</l>\n</lg>\n\n<lg>\n<l>anye 'pi ca vadanty evaṃ kathaṃ tīrtheṣu gamyate /</l>\n<l>kṣudhayā pīḍyate bhāryā hy apatyāni tathaiva ca // RKS_86.25 //</l>\n</lg>\n\n<lg>\n<l>mohajāle nipatitāḥ pāpācārāś ca ye narāḥ /</l>\n<l>tebhyo rakṣanti tat tīrthaṃ devasya ca gaṇāḥ śubham // RKS_86.26 //</l>\n</lg>\n\n<lg>\n<l>puṇyā janāḥ sthirā ye ca snānaṃ teṣāṃ ca jāyate /</l>\n<l>payoṣṇyāṃ devanadyāṃ ca bhogavatyāṃ viśeṣataḥ // RKS_86.27 //</l>\n</lg>\n\n<lg>\n<l>etac ca saṅgamaṃ puṇyaṃ yathā veṇyāṃ sitāsite /</l>\n<l>dṛṣṭvā tīrthaṃ tu te sarve gīrvāṇā hṛṣṭamānasāḥ // RKS_86.28 //</l>\n</lg>\n\n<lg>\n<l>devasya sannidho bhūtvā varṇayanti parasparam /</l>\n<l>idaṃ tīrthaṃ ca deveśa gayātīrthasamaṃ viduḥ // RKS_86.29 //</l>\n</lg>\n\n<lg>\n<l>guhyād guhyataraṃ tīrthaṃ na bhūtaṃ na bhaviṣyati /</l>\n<l>śūlapāṇiṃ samabhyarcya brahmādyāś ca suraiḥ saha // RKS_86.30 //</l>\n</lg>\n\n<lg>\n<l>ye gaṇāś caiva gandharvā yamo varuṇavāsavau /</l>\n<l>nṛtyagītais tathā stotraiḥ sarve caiva surāsurāḥ // RKS_86.31 //</l>\n</lg>\n\n<lg>\n<l>devena bhodito yatra śūlāgreṇa nṛpottama /</l>\n<l>trayo gartās tu saṃjātās toyapūrṇā narādhipa // RKS_86.32 //</l>\n</lg>\n\n<lg>\n<l>āryāvartā naraśreṣṭha mahākuliśalāñchitāḥ /</l>\n<l>sarvapāpakṣayakarāḥ sarvaduḥkhāpahārakāḥ // RKS_86.33 //</l>\n</lg>\n\n<lg>\n<l>tasmiṃs tīrthe naraḥ snātvā upavāsaparāyaṇaḥ /</l>\n<l>dīkṣāmantravihīno 'pi mucyate bhavabandhanāt // RKS_86.34 //</l>\n</lg>\n\n<lg>\n<l>yaḥ punar vidhivat snātvā mantraiḥ pañcabhir eva ca /</l>\n<l>vedoktaiḥ pañcabhir mantraiḥ sahiraṇyair ghaṭais tathā // RKS_86.35 //</l>\n</lg>\n\n<lg>\n<l>akṣarair daśabhiś caiva pañcākṣarais tribhis tathā /</l>\n<l>pṛthagbhūtair dvijātīnāṃ tīrthaṃ śastaṃ narādhipa // RKS_86.36 //</l>\n</lg>\n\n<lg>\n<l>brahmakṣatraviśāṃ vāpi śūdrasyātha striyās tathā /</l>\n<l>dhyātvā devatrayaṃ rājan snānaṃ caiva yathāvidhi // RKS_86.37 //</l>\n</lg>\n\n<lg>\n<l>daśākṣareṇa mantreṇa toyaṃ pibati yo naraḥ /</l>\n<l>kedāre ca yathā pītaṃ tathā kuṇḍe na saṃśayaḥ // RKS_86.38 //</l>\n</lg>\n\n<lg>\n<l>pañcarephasamāyuktaṃ kṣakārākṣarabhūṣitam /</l>\n<l>oṃkāradvayasaṃyuktam etad atrānukīrtanam // RKS_86.39 //</l>\n</lg>\n\n<lg>\n<l>yas tatra kurute snānaṃ vidhiyukto jitendriya /</l>\n<l>tilamiśreṇa toyena tarpayet pitṛdevatāḥ // RKS_86.40 //</l>\n</lg>\n\n<lg>\n<l>kulaṃ tārayate viṃśaddaśapūrvān daśāparān /</l>\n<l>gaṅgāyāṃ pañcatīrthe ca śrāddhaṃ vai kurute tu yaḥ // RKS_86.41 //</l>\n</lg>\n\n<lg>\n<l>sa tatra phalam āpnoti śūlabhede na saṃśayaḥ /</l>\n<l>yas tatra vidhinā yukto dānaṃ dadyāc ca bhaktitaḥ // RKS_86.42 //</l>\n</lg>\n\n<lg>\n<l>tadakṣayaṃ phalaṃ tatra kṛtasya sukṛto 'thavā /</l>\n<l>gayākṣetre yathāpuṇyaṃ sarvakāryeṣu caiva hi // RKS_86.43 //</l>\n</lg>\n\n<lg>\n<l>śūlabhede tathā puṇyaṃ snānadānāditarpaṇaiḥ /</l>\n<l>bhaktyā ca yo dadāt yatra kāṃcanaṃ gāṃ mahīṃ jalam // RKS_86.44 //</l>\n</lg>\n\n<lg>\n<l>annaṃ kṛṣībhavaṃ śayyāṃ vāsāṃsi bhūṣaṇāni ca /</l>\n<l>annādibhir dhanaiś caiva gṛhaṃ pūrṇaṃ ca sarvataḥ // RKS_86.45 //</l>\n</lg>\n\n<lg>\n<l>yugyayuglāṅgalaṃ mukhyaṃ navaṃ caiva dhurandharau /</l>\n<l>dānāny etāni yo dadyād brāhmaṇe vedapārage // RKS_86.46 //</l>\n</lg>\n\n<lg>\n<l>śrotriyaṃ ca kulīnaṃ ca śuciṃ ca vijitendriyam /</l>\n<l>jñātvā dānaṃ ca yo dadyāt tasyānto naiva vidyate // RKS_86.47 //</l>\n</lg>\n\n<l>trayodaśadineṣv ekaṃ trayodaśaguṇaṃ bhavet // RKS_86.48 //</l>\n\n<p>iti śrīskandapurāṇe revākhaṇḍe śūlabhedotpattirnāma ṣaḍaśītitamo 'dhyāyaḥ ||</p>\n\n<p>RKS adhyāya 87</p>\n\n<lg>\n<l>mārkaṇḍeya uvāca:</l>\n<l>uttānapādo rājendra pṛcchati sma maheśvaram /</l>\n<l>siddhāś ca kīdṛśā deva apūjyāś caiva kīdṛśāḥ // RKS_87.1 //</l>\n</lg>\n\n<lg>\n<l>śrāddhe caivāhnike yajñe dāne caiva viśeṣataḥ /</l>\n<l>etad ākhyāhi me deva kasya dānaṃ na dīyate // RKS_87.2 //</l>\n</lg>\n\n<lg>\n<l>īśvara uvāca:</l>\n<l>yathā kāṣṭhamayo hastī yathā carmamayo mṛgaḥ /</l>\n<l>brāhmaṇaś cānadhīyānastrayaste nāmadhārakāḥ // RKS_87.3 //</l>\n</lg>\n\n<lg>\n<l>rogī hīnātiriktāṅgaḥ kāṇaḥ paunarbhavas tathā /</l>\n<l>avakīrṇaḥ kuṇḍagolau śrāddhe dāne na śuddhyati // RKS_87.4 //</l>\n</lg>\n\n<lg>\n<l>māhiṣyo vṛṣalaḥ steno vārdhakyo 'tha viśeṣataḥ /</l>\n<l>ete viprāḥ sadā tyājyāḥ paścān mānaṃ praśaṃsati // RKS_87.5 //</l>\n</lg>\n\n<lg>\n<l>pratigrahaṃ tu gṛhṇāti kālajñānaṃ vinā dvijaḥ /</l>\n<l>tasya dānaṃ na dātavyaṃ vṛthā bhavati niṣphalam // RKS_87.6 //</l>\n</lg>\n\n<lg>\n<l>daridrān dehi rājaṃs tvaṃ mā samṛddhān kadācana /</l>\n<l>vyādhitasyauṣadhaṃ pathyaṃ nīrujasya kimauṣadham // RKS_87.7 //</l>\n</lg>\n\n<lg>\n<l>uttānapāda uvāca:</l>\n<l>vidhiś ca kīdṛśī deva kathaṃ śrāddhasya ca kriyā /</l>\n<l>dānaṃ ca dīyate yena tan mamākhyātum arhasi // RKS_87.8 //</l>\n</lg>\n\n<lg>\n<l>deva uvāca:</l>\n<l>śrāddhaṃ kṛtvā gṛhe bhaktyā susnāto vijitendriyaḥ /</l>\n<l>vāgyatas tarpayet tāvad yāvat saṃkhyāmalaṅghayan // RKS_87.9 //</l>\n</lg>\n\n<lg>\n<l>śūlabhedaṃ tato gatvā snānaṃ kṛtvā yathāvidhi /</l>\n<l>pañcasthāneṣu yaḥ śrāddhaṃ havyakavyādibhiś caret // RKS_87.10 //</l>\n</lg>\n\n<lg>\n<l>piṇḍadānaṃ ca ya kuryāt pāyasair madhusarpiṣā /</l>\n<l>tasya tatphalam āpnoti tasmiṃs tīrthe na saṃśayaḥ // RKS_87.11 //</l>\n</lg>\n\n<lg>\n<l>upānahau ca yo dadyād brāhmaṇebhyo viśeṣataḥ /</l>\n<l>gacched vimānamārūḍhas tv amaraiḥ parivāritaḥ // RKS_87.12 //</l>\n</lg>\n\n<lg>\n<l>uttamaṃ ca gṛhaṃ dadyāt saptadhānyaiś ca pūritam /</l>\n<l>sa svargaloke vasati kāñcane bhavanottame // RKS_87.13 //</l>\n</lg>\n\n<lg>\n<l>tiladhenuṃ ca yo dadyāt savatsāṃ vidhipūrvakam /</l>\n<l>nākapṛṣṭhe vaset tāvad yāvad āhūtasaṃplavam // RKS_87.14 //</l>\n</lg>\n\n<lg>\n<l>gṛhe vā yadi vāraṇye tīrthe vā kupatheṣu ca /</l>\n<l>toyam annaṃ ca yo dadyād yamalokaṃ na paśyati // RKS_87.15 //</l>\n</lg>\n\n<lg>\n<l>akṣayaṃ cānnadānaṃ ca toyabhūmis tathaiva ca /</l>\n<l>annadānāt paraṃ dānaṃ na bhūto na bhaviṣyati // RKS_87.16 //</l>\n</lg>\n\n<lg>\n<l>uttānapāda uvāca:</l>\n<l>kanyādānaṃ kathaṃ deva kartavyaṃ kathayasva tat /</l>\n<l>pratigrahaṃ tathā toṣyaṃ kanyodvāham upaskaram // RKS_87.17 //</l>\n</lg>\n\n<lg>\n<l>dātavyaṃ kasya vai dānaṃ dattaṃ bhavati cākṣayam /</l>\n<l>uttamaṃ madhyamaṃ vāpi kanīyāṃsaṃ kathaṃcana // RKS_87.18 //</l>\n</lg>\n\n<p>rājasaṃ tāmasaṃ vāpi niḥśreyasam athāpi vā /</p>\n\n<p>īśvara uvāca:\n<l>sarveṣām eva dānānāṃ kanyādānaṃ viśiṣyate // RKS_87.19 //</l></p>\n\n<lg>\n<l>yo dadyāt parayā bhaktyā abhigamya ca yatnataḥ /</l>\n<l>kulīnasya svarūpasya guṇajñasya viśeṣataḥ // RKS_87.20 //</l>\n</lg>\n\n<lg>\n<l>sulagne ca muhūrte ca dadyāt kanyām alaṃkṛtām /</l>\n<l>aśvān nāgāṃś ca vāsāṃsi yo dadyāc caiva bhaktitaḥ // RKS_87.21 //</l>\n</lg>\n\n<lg>\n<l>tasya vāso bhavet tatra padaṃ yatra nirāmayam /</l>\n<l>yena sā duhitā dattā prāṇebhyo 'pi garīyasī // RKS_87.22 //</l>\n</lg>\n\n<lg>\n<l>tena sarvam idaṃ dattaṃ trailokyaṃ sacarācaram /</l>\n<l>dhanaṃ kanyārthataḥ kalpyo na rocayati durmatiḥ // RKS_87.23 //</l>\n</lg>\n\n<lg>\n<l>sa bhavet karmacāṇḍālaḥ kośakāro bhaven mṛtaḥ /</l>\n<l>kanyārthaṃ yācate yas tu sa dhanī nirdhano 'pi vā // RKS_87.24 //</l>\n</lg>\n\n<lg>\n<l>abhojyo bhavate martyaḥ sarvavastuṣu varjitaḥ /</l>\n<l>gṛhe tasya ca yo 'śnīyāj jihvālampaṭako nṛpa // RKS_87.25 //</l>\n</lg>\n\n<p>cāndrāyaṇena śuddhaḥ syāt taptakṛcchram athāpi vā /</p>\n\n<p>rājovāca:\n<l>vittaṃ na vidyate yasya kanyodvāhe 'vatiṣṭhati // RKS_87.26 //</l></p>\n\n<p>kathaṃ codvāhanaṃ kuryād etad ācakṣva me prabho /</p>\n\n<p>deva uvāca:\n<l>svavittenānukartavyaṃ kanyodvāhanam eva ca // RKS_87.27 //</l></p>\n\n<lg>\n<l>kanyā nāma samuccārya na doṣo yācakasya ca /</l>\n<l>abhigamyottamaṃ dānam āhūtaṃ caiva madhyamam // RKS_87.28 //</l>\n</lg>\n\n<lg>\n<l>adhamaṃ procyamānaṃ tu sevādānaṃ ca niṣphalam /</l>\n<l>asamarthe na dātavyaṃ kanyādānaṃ tathaiva ca // RKS_87.29 //</l>\n</lg>\n\n<lg>\n<l>samarthas tārayed vidvān kāṣṭhaṃ kṣiptaṃ yathā jale /</l>\n<l>yathā naukā tathā vidvāṃs tārayet paramaṃ taṭam // RKS_87.30 //</l>\n</lg>\n\n<lg>\n<l>āhitāgnis tu yo bhūtvā gṛhnañ śūdrapratigraham /</l>\n<l>iha janmani śūdratvaṃ mṛtaḥ śvā copajāyate // RKS_87.31 //</l>\n</lg>\n\n<lg>\n<l>vṛthā kleśāś ca jāyante brāhmaṇasyāgnihotriṇaḥ /</l>\n<l>asat pratigrahaṃ gṛhṇan nāpadaṃ ca vinā dvijaḥ // RKS_87.32 //</l>\n</lg>\n\n<lg>\n<l>tatsarvaṃ nāśayet tasya bhinnā naukā yathāmbhasi /</l>\n<l>atikleśavaśārjitaṃ vināśayati tatkṣaṇāt // RKS_87.33 //</l>\n</lg>\n\n<lg>\n<l>evaṃ duḥkhārjitaṃ puṇyaṃ śūdre gacchati nānyathā /</l>\n<l>lakṣadākṣiṇyalābhāya pradānaṃ cāparādhakam // RKS_87.34 //</l>\n</lg>\n\n<l>kīrtipātreṣu yad dattaṃ vṛthā bhavati pārthiva // RKS_87.35 //</l>\n\n<p>iti śrīskandapurāṇe revākhaṇḍe dānamahimānuvarṇanaṃ nāma saptāśītitamo 'dhyāyaḥ ||</p>\n\n<p>RKS adhyāya 88</p>\n\n<lg>\n<l>uttānapāda uvāca:</l>\n<l>kasmin kāle ca kriyate śrāddhaṃ dānaṃ ca śaṅkara /</l>\n<l>tīrthayātrā kathaṃ kāryā ātithyaṃ kathayasva naḥ // RKS_88.1 //</l>\n</lg>\n\n<lg>\n<l>śaṅkara uvāca:</l>\n<l>piturarthaṃ yathā puṇyaṃ sārvakālikam uttamam /</l>\n<l>idaṃ tīrthaṃ tathā puṇyaṃ snānadānāditarpaṇaiḥ // RKS_88.2 //</l>\n</lg>\n\n<lg>\n<l>viśeṣeṇa ca kurvanti śrāddhaṃ caturyugādiṣu /</l>\n<l>manvantarādayo vatsa śrūyatāṃ ca caturdaśa // RKS_88.3 //</l>\n</lg>\n\n<lg>\n<l>āśvine navamī śuklā dvādaśī kārtikasya ca /</l>\n<l>tṛtīyā caitramāse tu tathā bhādrapadasya ca // RKS_88.4 //</l>\n</lg>\n\n<lg>\n<l>āṣāḍhadaśamī tathā māghasyaiva casaptamī /</l>\n<l>śrāvaṇasyāṣṭamī kṛṣṇā tathāṣāḍhī tu pūrṇimā // RKS_88.5 //</l>\n</lg>\n\n<lg>\n<l>phālgunasya amāvāsyā pauṣasyaikādaśī śubhā /</l>\n<l>kārttikī phālgunī caitrī jyaiṣṭhī pañcadaśī sitā // RKS_88.6 //</l>\n</lg>\n\n<lg>\n<l>manvantarādayaś caiva hyanantaphaladāḥ smṛtāḥ /</l>\n<l>ayane tūttare caiva dakṣiṇe ca tathaiva hi // RKS_88.7 //</l>\n</lg>\n\n<lg>\n<l>kārttikyāṃ ca tathā mādhyāṃ vaiśākhyāṃ ca tṛtīyayā /</l>\n<l>caitryāṃ caiva tathā ṣaṣṭhyāṃ prauṣṭhapadyāṃ tathaiva ca // RKS_88.8 //</l>\n</lg>\n\n<lg>\n<l>śrāddhakālāś ca te sarve dattaṃ bhavati cākṣayam /</l>\n<l>madhumāse site pakṣa ekādaśyām upoṣitaḥ // RKS_88.9 //</l>\n</lg>\n\n<lg>\n<l>kṣapājāgaraṇaṃ kuryād viṣṇoḥ padasamīpataḥ /</l>\n<l>dadyād dānaṃ tathā śaktyā hiraṇyaṃ go 'mbarāṇi ca // RKS_88.10 //</l>\n</lg>\n\n<lg>\n<l>dhūpaṃ dīpaṃ ca naivedyaṃ srakpuṣpacandanāni ca /</l>\n<l>arcāṃ karoti yo viṣṇoḥ kathāṃ paurāṇakīrtanam // RKS_88.11 //</l>\n</lg>\n\n<lg>\n<l>ṛgyajuḥsāmātharvāṇāṃ sūktaṃ taj japati dvijaḥ /</l>\n<l>sarvapāpavinirmukto viṣṇulokaṃ sa gacchati // RKS_88.12 //</l>\n</lg>\n\n<lg>\n<l>prabhāte kurute śrāddhaṃ dvijān bhojya prayatnataḥ /</l>\n<l>daded dānaṃ yathā śaktyā hiraṇyaṃ go 'mbarāṇi ca // RKS_88.13 //</l>\n</lg>\n\n<lg>\n<l>pitarastasya tṛpyanti yāvad āhūtasaṃplavam /</l>\n<l>śrāddhadaś ca vaset tatra yatra devo janārdanaḥ // RKS_88.14 //</l>\n</lg>\n\n<lg>\n<l>trayodaśyāṃ tato gacched guhāvāsīti tiṣṭhati /</l>\n<l>dṛṣṭvā mārkaṇḍamīśānaṃ sarvapāpaiḥ pramucyate // RKS_88.15 //</l>\n</lg>\n\n<lg>\n<l>uttānapāda uvāca:</l>\n<l>guhāmadhye yathā deva liṅgaṃ paramaśobhanam /</l>\n<l>pratiṣṭhā yena devasya tan mamākhyātum arhasi // RKS_88.16 //</l>\n</lg>\n\n<lg>\n<l>īśvara uvāca:</l>\n<l>triṣu lokeṣu vikhyātaṃ mārkaṇḍeśvarasaṃjñikam /</l>\n<l>bṛhadrathāntaraṃ yac ca sāmavedaṃ dvijottamaḥ // RKS_88.17 //</l>\n</lg>\n\n<lg>\n<l>atharvātharvaśīrṣāṇi tathā hṛcca vṛṣākapim /</l>\n<l>śivasaṃkalpitaṃ japtvā mucyate sarvapātakaiḥ // RKS_88.18 //</l>\n</lg>\n\n<lg>\n<l>sa yāti paramaṃ sthānaṃ yatra devo maheśvaraḥ /</l>\n<l>pādaśaucaṃ tathā tasya kurvate ye ca bhaktitaḥ // RKS_88.19 //</l>\n</lg>\n\n<lg>\n<l>godānenaiva yatpuṇyaṃ labhante nā 'tra saṃśayaḥ /</l>\n<l>brāhmaṇān bhojayet tatra pāyasair madhusarpiṣā // RKS_88.20 //</l>\n</lg>\n\n<lg>\n<l>ekena bhojitenāpi sahasraṃ tena bhojitam /</l>\n<l>suvarṇaṃ rajataṃ vastraṃ dadyād bhaktyā dvijātiṣu // RKS_88.21 //</l>\n</lg>\n\n<lg>\n<l>tena tṛpyanti te devā manuṣyāḥ pitaras tathā /</l>\n<l>candrasūryagrahe bhaktyā snānaṃ kurvanti ye narāḥ // RKS_88.22 //</l>\n</lg>\n\n<lg>\n<l>devārcanaṃ ca yaḥ kuryāj japaṃ homaṃ viśeṣataḥ /</l>\n<l>dahyād dānaṃ yathāśaktyā brāhmaṇe vedapārage // RKS_88.23 //</l>\n</lg>\n\n<lg>\n<l>aśvaratnaṃ gajaratnaṃ tūlāpuruṣam eva ca /</l>\n<l>yo dadyāc chakaṭaṃ tatra saptadhānyaprapūritam // RKS_88.24 //</l>\n</lg>\n\n<lg>\n<l>yuktaṃ ca lāṅgalaṃ dadyād yuvānau tu dhurandharau /</l>\n<l>gobhūtilahiraṇyaṃ ca pātre dātavyam īpsitam // RKS_88.25 //</l>\n</lg>\n\n<lg>\n<l>apātre viduṣā kiṃcit na deyaṃ śreya icchatā /</l>\n<l>sarvabhūtāni cātmaiva yato dhārayate mahī // RKS_88.26 //</l>\n</lg>\n\n<lg>\n<l>tato viprāya sā deyā sarvasasyānuśālinī /</l>\n<l>anyac ca śṛṇu rājendra godānasya ca yatphalam // RKS_88.27 //</l>\n</lg>\n\n<lg>\n<l>yāvad vatsasya pādau dvau mukhaṃ yonyāṃ ca dṛśyate /</l>\n<l>tāvad gauḥ pṛthivī jñeyā yāvad garbhaṃ na muñcati // RKS_88.28 //</l>\n</lg>\n\n<lg>\n<l>yena kenāpy upāyena brāhmaṇāya samarpayet /</l>\n<l>pṛthvī dattā bhavet tena saśailavanakānanā // RKS_88.29 //</l>\n</lg>\n\n<lg>\n<l>tārayantī ca sā dattā kulānām ekaviṃśatim /</l>\n<l>raupyakhurīṃ kāṃsyadohāṃ savatsāṃ ca payasvinīm // RKS_88.30 //</l>\n</lg>\n\n<lg>\n<l>prayacchanti janāḥ puṇyā rāhugraste niśākare /</l>\n<l>sarvasyaiva tu dānasya saṃkhyā cāsti narādhipa // RKS_88.31 //</l>\n</lg>\n\n<lg>\n<l>candrasūryoparāge ca dānasaṃkhyā na vidyate /</l>\n<l>yatra gāvaḥ pradṛśyante sarvatīrthāni tatra vai // RKS_88.32 //</l>\n</lg>\n\n<lg>\n<l>tatra yajñaṃ vijānīyāt nātra kāryā vicāraṇā /</l>\n<l>punaḥ smṛtvā tu tat tīrthaṃ gamanaṃ kurute naraḥ // RKS_88.33 //</l>\n</lg>\n\n<l>athavā śrūyate yas tu rudrasyānucaro bhavet // RKS_88.34 //</l>\n\n<p>iti śrīskandapurāṇe revākhaṇḍe śūlabhedamahimānukathanaṃ nāmāṣṭāśītitamo 'dhyāyaḥ ||</p>\n\n<p>RKS adhyāya 89</p>\n\n<lg>\n<l>īśvara uvāca:</l>\n<l>anyac cākhyānakaṃ vakṣye purāvṛttaṃ narādhipa /</l>\n<l>sakuṭumbo gataḥ svargam ṛṣir dīrghatapā mahān // RKS_89.1 //</l>\n</lg>\n\n<lg>\n<l>śaṅkara uvāca:</l>\n<l>kāśirājeti vikhyātaś citraseno mahābalaḥ /</l>\n<l>tasya puryāṃ sa vasate sarvakāmasamanvitaḥ // RKS_89.2 //</l>\n</lg>\n\n<lg>\n<l>sā purī janasampūrṇā nānāratnopaśobhitā /</l>\n<l>vārāṇāsīti vikhyātā gaṅgātīre samāśritā // RKS_89.3 //</l>\n</lg>\n\n<lg>\n<l>indraprasthasamaprakhyā gaurīgokulasaṃyutā /</l>\n<l>bahudvijasamākīrṇā vedadhvanitaniḥsvanā // RKS_89.4 //</l>\n</lg>\n\n<lg>\n<l>vaṇigjanairbahuvidhaiḥ krayavikrayasaṃyutaiḥ /</l>\n<l>aṭṭāṭṭālaiḥ pratolībhir utsavādyais tu maṇḍitā // RKS_89.5 //</l>\n</lg>\n\n<lg>\n<l>devatāyatanair divyair ārāmair upaśobhitā /</l>\n<l>nānāpuṣpaphalair ramyaiḥ kadalīṣaṇḍamaṇḍitā // RKS_89.6 //</l>\n</lg>\n\n<lg>\n<l>tasyā uttaradigbhāge ārāmaścottamaḥ śubhaḥ /</l>\n<l>samandāravanaṃ nāma triṣu lokeṣu viśrutam // RKS_89.7 //</l>\n</lg>\n\n<lg>\n<l>nānādrumalatākīrṇaṃ nānāpuṣpopaśobhitam /</l>\n<l>bahumandārasaṃyuktaṃ tena mandārakaṃ vanam // RKS_89.8 //</l>\n</lg>\n\n<lg>\n<l>vipro dīrghatapā nāma sarvadā tatra tiṣṭhati /</l>\n<l>tapas tapati so 'tyarthaṃ tena dīrghatapāḥ smṛtaḥ // RKS_89.9 //</l>\n</lg>\n\n<lg>\n<l>sa tiṣṭhate sapatnī kas tiṣṭhate putrasaṃyutaḥ /</l>\n<l>śuśrūṣayanti taṃ sarve sutāḥ pañca samīpagāḥ // RKS_89.10 //</l>\n</lg>\n\n<lg>\n<l>tasya putraḥ kanīyāṃs tu ṛṣyaśṛṅgo mahātapāḥ /</l>\n<l>vedādhyayanasaṃyukto brahmacārī guṇānvitaḥ // RKS_89.11 //</l>\n</lg>\n\n<lg>\n<l>yogābhyāsarato nityaṃ kandamūlaphalāśanaḥ /</l>\n<l>tiṣṭhate mṛgarūpeṇa mṛgamadhye vasan sadā // RKS_89.12 //</l>\n</lg>\n\n<lg>\n<l>dinārambhe dinānte ca mātāpitragrataḥ sthitaḥ /</l>\n<l>abhivādayate nityaṃ bhāktamān ṛṣiputrakaḥ // RKS_89.13 //</l>\n</lg>\n\n<lg>\n<l>punarjagāma tatraiva kānane girigahvare /</l>\n<l>krīḍan bālamṛgaiḥ sārdhaṃ rājabāṇamṛtas tu saḥ // RKS_89.14 //</l>\n</lg>\n\n<lg>\n<l>rājovāca:</l>\n<l>āśrame vasatas tatra sudīrghatapasas tadā /</l>\n<l>sūnus tasya kanīyāṃs tu kathaṃ mṛtyuvaśaṃ gataḥ // RKS_89.15 //</l>\n</lg>\n\n<lg>\n<l>śrībhagavān uvāca:</l>\n<l>śṛṇuṣvaikamanā bhūtvā kathāṃ citrāṃ mahīpate /</l>\n<l>śravaṇād eva tasyā hi sarvapāpaiḥ pramucyate // RKS_89.16 //</l>\n</lg>\n\n<lg>\n<l>kāśirājo mahārājā mahābalaparākramaḥ /</l>\n<l>citrasena iti khyāto vārāṇasyāṃ vasaty asau // RKS_89.17 //</l>\n</lg>\n\n<lg>\n<l>evaṃ vasaṃs tatra rājye mantriṇo vākyam abravīt /</l>\n<l>mṛgayā ca gamiṣyāmi yūyaṃ rājye pratiṣṭhitāḥ // RKS_89.18 //</l>\n</lg>\n\n<l>gamyatāṃ mantribhiḥ prokto gato 'sau vasudhādhipaḥ // RKS_89.19 //</l>\n\n<lg>\n<l>chatraiśchatrāṇi dṛśyante gacchantaṃ kānanaṃ prati /</l>\n<l>rajastatrotthitaṃ bhūri gajavājipadāhatam // RKS_89.20 //</l>\n</lg>\n\n<lg>\n<l>tenaivācchāditaṃ sarvaṃ sādityaṃ bhūmimaṇḍalam /</l>\n<l>na tatra dṛśyate sūryo na kāṣṭhā na ca candramāḥ // RKS_89.21 //</l>\n</lg>\n\n<lg>\n<l>pādapāś ca na dṛśyante girisātūni sarvaśaḥ /</l>\n<l>tatrāpi ca mahārāja mṛgayūtham adṛśyata // RKS_89.22 //</l>\n</lg>\n\n<lg>\n<l>adhāvan puruṣāḥ sarve sarājārājaputrakāḥ /</l>\n<l>vṛndalopo 'bhavat teṣāṃ śīghraṃ jagmur diśo daśa // RKS_89.23 //</l>\n</lg>\n\n<lg>\n<l>ekamārgaṃ gato rājā citraseno mahīpatiḥ /</l>\n<l>ekākī sa gatas tatra yatra yatra ca te mṛgāḥ // RKS_89.24 //</l>\n</lg>\n\n<lg>\n<l>praviṣṭas tu tato durge kānane pakṣivarjite /</l>\n<l>valmīgulmalatākīrṇe praviṣṭo naiva dṛśyate // RKS_89.25 //</l>\n</lg>\n\n<lg>\n<l>ekākyapaśyadātmānaṃ na cāśvaṃ na padātikān /</l>\n<l>na ko 'pi cātra jānāti nāhaṃ vedmi diśo daśa // RKS_89.26 //</l>\n</lg>\n\n<lg>\n<l>evaṃ kaṣṭaṃ gato rājā citraseno narādhipaḥ /</l>\n<l>chāyāṃ samāśritas tatra viśramya ca punaḥ punaḥ // RKS_89.27 //</l>\n</lg>\n\n<lg>\n<l>kṣuttṛṣārto bhraman durge kānane girigahvare /</l>\n<l>tato 'paśyat saro divyaṃ padminīṣaṇḍamaṇḍitam // RKS_89.28 //</l>\n</lg>\n\n<lg>\n<l>haṃsakāraṇḍavākīrṇaṃ cakravākopakūjitam /</l>\n<l>saro dṛṣṭvā tu rājendraḥ saṃprahṛṣṭatanūruhaḥ // RKS_89.29 //</l>\n</lg>\n\n<lg>\n<l>kumudāni gṛhītvā tu tatra snānaṃ samācarat /</l>\n<l>tarpayitvā pitṝn devān manuṣyāṃś ca yathā vidhi // RKS_89.30 //</l>\n</lg>\n\n<lg>\n<l>papau pānīyamamalaṃ yathāvat samabhīpsitam /</l>\n<l>uttīrya sa jalāt tīre dṛṣṭvā vṛkṣaṃ samīpataḥ // RKS_89.31 //</l>\n</lg>\n\n<lg>\n<l>cintayā 'nupaviṣṭo 'sau kiṃ tu karma karomy aham /</l>\n<l>tataś chāyāśritān paśyan vanoddeśe mṛgān bahūn // RKS_89.32 //</l>\n</lg>\n\n<lg>\n<l>kecit pūrvamukhās tatra apare dakṣiṇāmukhā /</l>\n<l>vāruṇyabhimukhāḥ kecit kecit kauberam āśritāḥ // RKS_89.33 //</l>\n</lg>\n\n<lg>\n<l>kecin nidrāṃ prakurvanti ūrdhvakarṇāḥ sthitāḥ pare /</l>\n<l>mṛgamadhye sthito yogī ṛṣyaśṛṅgo mahātapāḥ // RKS_89.34 //</l>\n</lg>\n\n<lg>\n<l>mṛgān dṛṣṭvā tato rājā prahārārtham acintayat /</l>\n<l>vadhitvā ca mṛgaṃ caikaṃ bhakṣayāmi yadṛcchayā // RKS_89.35 //</l>\n</lg>\n\n<lg>\n<l>svasthāvastho bhaviṣyāmi mṛgamāṃsasya bhakṣaṇāt /</l>\n<l>kāśīṃ prati gamiṣyāmi mārgam anveṣayaṃs tataḥ // RKS_89.36 //</l>\n</lg>\n\n<lg>\n<l>vicintyaivaṃ tato rājā vṛkṣamūlaṃ samāśritaḥ /</l>\n<l>cāpaṃ dhṛtvā karāgreṇa prākṣipat tac charaṃ vibhuḥ // RKS_89.37 //</l>\n</lg>\n\n<lg>\n<l>kṣiptamātre śare tasmin sarve naṣṭā mṛgās tataḥ /</l>\n<l>teṣāṃ madhye sa caiveka ṛṣyaśṛṅgo mahātapāḥ // RKS_89.38 //</l>\n</lg>\n\n<lg>\n<l>śareṇa viddhaḥ patitaḥ kṛṣṇa kṛṣṇeti cābravīt /</l>\n<l>hāhā śabdaṃ kṛtaṃ tena kenāhaṃ pātito 'dhunā // RKS_89.39 //</l>\n</lg>\n\n<lg>\n<l>kasyaiṣā durmatirjātā yayā buddhir mamopari /</l>\n<l>mṛgamadhye sthitaścāhaṃ na kiṃcadaparāddhavān // RKS_89.40 //</l>\n</lg>\n\n<lg>\n<l>vācāṃ tāṃ mānuṣīṃ śrutvā sa rājā vismayānvitaḥ /</l>\n<l>śīghraṃ gatvā tato 'paśyad brāhmaṇaṃ brahmavarcasam // RKS_89.41 //</l>\n</lg>\n\n<p>hā hā kaṣṭaṃ kṛtaṃ me 'dya yenāsau ghātito mayā /</p>\n\n<p>brāhmaṇa uvāca:\n<l>na te siddhir bhavet kiṃcin mayi pañcatvam āgate // RKS_89.42 //</l></p>\n\n<lg>\n<l>tavaiva vihitā hatyā mayi pañcatvam āgate /</l>\n<l>jananī me pitā vṛddhau bhrātaro hi tapasvinaḥ // RKS_89.43 //</l>\n</lg>\n\n<lg>\n<l>bhrātṛjāyā mariṣyanti mayi pañcatvam āgate /</l>\n<l>etā hatyā bhaviṣyanti tava śuddhiḥ kathaṃ bhavet // RKS_89.44 //</l>\n</lg>\n\n<l>upāyaṃ kathayiṣyāmi kartuṃ tvaṃ yadi manyase // RKS_89.45 //</l>\n\n<lg>\n<l>rājovāca:</l>\n<l>upāyaḥ kathyatāṃ me 'dya yas te manasi vartate /</l>\n<l>kariṣye tadahaṃ sarvaṃ prayatnena mahāmune // RKS_89.46 //</l>\n</lg>\n\n<lg>\n<l>śṛṅgy uvāca:</l>\n<l>pṛcchāmi tvāṃ kutaḥ ko vā kathaṃ tvam iha cāgataḥ /</l>\n<l>brahmakṣatraviśāṃ madhye 'ntyajaḥ śūdro 'thavā punaḥ // RKS_89.47 //</l>\n</lg>\n\n<p>rājovāca:\nnāhaṃ vipro na vaiśyo 'haṃ na śūdraḥ kṣatriyo hy aham /</p>\n\n<p>śṛṅgyuvāca:\n<l>māṃ gṛhītvāśramaṃ puṇyaṃ yatra tau pitarau mama // RKS_89.48 //</l></p>\n\n<lg>\n<l>āvedayasva dayasva cātmānaṃ putrapāpinam āgatam /</l>\n<l>tau dṛṣṭvā māṃ kariṣyete kāruṇyaṃ ca tavopari // RKS_89.49 //</l>\n</lg>\n\n<lg>\n<l>upāyaṃ vā kariṣyete yena śāntir bhaviṣyati /</l>\n<l>tasya tad vacanaṃ śrutvā citraseno nṛpottamaḥ // RKS_89.50 //</l>\n</lg>\n\n<lg>\n<l>skandhe kṛtvā ca taṃ vipraṃ jagāmāśramakaṃ prati /</l>\n<l>na śaknoti ca taṃ voḍhuṃ viśramya ca punaḥ punaḥ // RKS_89.51 //</l>\n</lg>\n\n<lg>\n<l>tāvat paśyati taṃ vipraṃ mūrchitaṃ vikalendriyam /</l>\n<l>mumoca citrasenas tu chāyāṃ nyagrodhakasya ca // RKS_89.52 //</l>\n</lg>\n\n<lg>\n<l>viśrāmaṃ ca tataḥ kṛtvā vācaṃ kurvan muhur muhuḥ /</l>\n<l>paśyatas tasya rājendra ṛṣyaśṛṅgo mahātapāḥ // RKS_89.53 //</l>\n</lg>\n\n<lg>\n<l>pañcatvam agamac chīghraṃ dhyānayogena yogavit /</l>\n<l>dāhayāmāsa taṃ vipraṃ vidhidṛṣṭena karmaṇā // RKS_89.54 //</l>\n</lg>\n\n<lg>\n<l>snānaṃ kṛtvā tu śokārto ruroda ca mumoha ca /</l>\n<l>tataś cānantaraṃ rājā udvegaṃ paramaṃ gataḥ // RKS_89.55 //</l>\n</lg>\n\n<lg>\n<l>kathaṃ yāsye gṛhān adya vārāṇasyāṃ hato hy aham /</l>\n<l>brahmahatyā samāviṣṭo juhomy agnau kalevaram // RKS_89.56 //</l>\n</lg>\n\n<lg>\n<l>athavā ṛṣivākyena gacchāmy evāśramaṃ prati /</l>\n<l>kathayāmi yathāvṛttaṃ gatvā tasya mahā ṛṣeḥ // RKS_89.57 //</l>\n</lg>\n\n<lg>\n<l>evaṃ vicintya rājāsau jagāmāśramasannidhau /</l>\n<l>ṛṣyaśṛṅgasya cāsthīni gṛhītvā sa nṛpottamaḥ // RKS_89.58 //</l>\n</lg>\n\n<p>dṛṣṭimārge sthitas tasya brahmarṣer bhāvitātmanaḥ /</p>\n\n<p>dīrghatapā uvāca:\n<l>āgaccha svāgataṃ te 'dya āsane upaviśyatām // RKS_89.59 //</l></p>\n\n<p>dīrghatapāsmy ahaṃ te 'dya madhuparkaḥ saviṣṭaraḥ /</p>\n\n<p>rājovācā:\n<l>arghasyaiva na yogyo 'haṃ maharṣer bhāvitātmanaḥ // RKS_89.60 //</l></p>\n\n<lg>\n<l>mṛgamadhye sthito vipra tava putro mayā hataḥ /</l>\n<l>putraghnaṃ śādhi māṃ vipra tīvradaṇḍena daṇḍaya // RKS_89.61 //</l>\n</lg>\n\n<lg>\n<l>mṛgabhrāntyā hato vipra ṛṣyaśṛṅgo mahātapāḥ /</l>\n<l>iti jñātvā ca māṃ vipra kuruṣva ca yathocitam // RKS_89.62 //</l>\n</lg>\n\n<lg>\n<l>mātā tasya vacaḥ śrutvā gṛhān nirgatya vihvalā /</l>\n<l>hā hatāsmīty uvācātha patitā ca mahītale // RKS_89.63 //</l>\n</lg>\n\n<lg>\n<l>vilalāpa suduḥkhārtā putraśokena pīḍitā /</l>\n<l>hā putra putreti vadan karuṇaṃ kurarī yathā // RKS_89.64 //</l>\n</lg>\n\n<lg>\n<l>śrutyadhyayanasampūrṇo japahomaparāyaṇaḥ /</l>\n<l>āgataṃ tvāṃ gṛhadvāre kadā pṛcchāmi putraka // RKS_89.65 //</l>\n</lg>\n\n<lg>\n<l>trilokyām api śrūyate candanaṃ kila śītalam /</l>\n<l>putragātapariṣvaṅgaś candanād api śītalaḥ // RKS_89.66 //</l>\n</lg>\n\n<lg>\n<l>pariṣvajitum icchāmi tvām ahaṃ putrasupriyam /</l>\n<l>pañcatvaṃ ca gamiṣyāmi tvad vihīnā suduḥkhitā // RKS_89.67 //</l>\n</lg>\n\n<lg>\n<l>evaṃ vilapatī dīnā putraśokena pīḍitā /</l>\n<l>mūrchitā vihvalā dīnā nipapāta mahītale // RKS_89.68 //</l>\n</lg>\n\n<lg>\n<l>bhāryāṃ ca patitāṃ dṛṣṭvā putraśokena pīḍitaḥ /</l>\n<l>cukopa muniśreṣṭhaś citrasenaṃ nṛpaṃ tadā // RKS_89.69 //</l>\n</lg>\n\n<lg>\n<l>dīrghatapā uvāca:</l>\n<l>yāhi yāhi mahāpāpa mā mukhaṃ darśayasva me /</l>\n<l>kiṃ tvayā ghātito vipra hy akāmāc ca suto mama // RKS_89.70 //</l>\n</lg>\n\n<lg>\n<l>brahmahatyā bhaviṣyanti bahavas te narādhipa /</l>\n<l>sakuṭumbasya me tvaṃ hi mṛtyur evam upāgataḥ // RKS_89.71 //</l>\n</lg>\n\n<lg>\n<l>evam uktvā tato vipro vicintya ca punaḥ punaḥ /</l>\n<l>krodhaṃ parityajya tato munimārgaṃ jagāma ha // RKS_89.72 //</l>\n</lg>\n\n<lg>\n<l>ṛṣir uvāca:</l>\n<l>udvegaṃ tyaja bho rājan duruktaṃ gaditaṃ mayā /</l>\n<l>putraśokābhibhūtena duḥkhamāptena mānada // RKS_89.73 //</l>\n</lg>\n\n<lg>\n<l>kiṃ karoti naraḥ prājñaḥ preryamāṇaḥ svakarmabhiḥ /</l>\n<l>prāyeṇa hi manuṣyāṇāṃ buddhiḥ karmānusāriṇī // RKS_89.74 //</l>\n</lg>\n\n<lg>\n<l>anenaiva prakāreṇa yat tvayā likhitaṃ mama /</l>\n<l>paraṃ tava bhaviṣyanti viprahatyā na saṃśayaḥ // RKS_89.75 //</l>\n</lg>\n\n<lg>\n<l>brahmakṣatraviśāṃ madhye śūdro vā cāntyajādiṣu /</l>\n<l>kastvaṃ kathaya satyaṃ me kasmāc ca nihataḥ sutaḥ // RKS_89.76 //</l>\n</lg>\n\n<lg>\n<l>citrasena uvāca:</l>\n<l>vijñāpayāmi viprarṣe kṣantavyaṃ ca mamopari /</l>\n<l>nāhaṃ vipro 'smi bho tāta na śūdro naiva vaiśyajaḥ // RKS_89.77 //</l>\n</lg>\n\n<lg>\n<l>nacāpi cāntyajātīyaḥ kṣatriyo 'haṃ dvijottama /</l>\n<l>kāśirājo mṛgān hantum āgato vanam uttamam // RKS_89.78 //</l>\n</lg>\n\n<lg>\n<l>bhramatā pātitas tatra mṛgarūpadharo muniḥ /</l>\n<l>kiṃ kartavyaṃ mayā vipra upāyaṃ kathayasva me // RKS_89.79 //</l>\n</lg>\n\n<lg>\n<l>dīrghatapā uvāca:</l>\n<l>brahmahatyā na śakyeta ekena tarituṃ vibho /</l>\n<l>deśe kāle yathāśaktyā tacchṛṇuṣva narādhipa // RKS_89.80 //</l>\n</lg>\n\n<lg>\n<l>catvāro me sutā rājan sabhāryā mātṛpūrvakāḥ /</l>\n<l>mayā saha na jīvanti ṛṣyaśṛṅgasya kāraṇe // RKS_89.81 //</l>\n</lg>\n\n<lg>\n<l>upāyaṃ śobhanaṃ tāta kathayāmi śṛṇuṣva bhoḥ /</l>\n<l>śakyate yadi cet kartuṃ sukhopāyaṃ nareśvara // RKS_89.82 //</l>\n</lg>\n\n<lg>\n<l>sakuṭumbasamastān no dāhayasvānale nṛpa /</l>\n<l>asthīni narmadātoye śūlabhede vinikṣipeḥ // RKS_89.83 //</l>\n</lg>\n\n<lg>\n<l>narmadādakṣiṇe kūle śūlabhedeti viśrutam /</l>\n<l>sarvapāpaharaṃ tīrthaṃ sarvatīrthottamottamam // RKS_89.84 //</l>\n</lg>\n\n<lg>\n<l>śucir bhūtvā mamāsthīni kṣipa tvaṃ śūlabhedake /</l>\n<l>mucyate sarvapāpebhyo mama vākyāt na saṃśayaḥ // RKS_89.85 //</l>\n</lg>\n\n<lg>\n<l>rājovāca:</l>\n<l>ādeśo dīyatāṃ tāta kariṣyāmi na saṃśayaḥ /</l>\n<l>sarvasvam api yat kiṃcid rājyaṃ kośaḥ striyaḥ sutāḥ // RKS_89.86 //</l>\n</lg>\n\n<lg>\n<l>tava dānaṃ prayacchāmi vipra māṃ tvaṃ prasīda ca /</l>\n<l>parasparaṃ vivadator munirājños tadā nṛpa // RKS_89.87 //</l>\n</lg>\n\n<lg>\n<l>sphuṭitvā hṛdayaṃ śīghraṃ muner bhāryā mṛtā tadā /</l>\n<l>putraśokasamākrāntā nirjīvā patitā kṣitau // RKS_89.88 //</l>\n</lg>\n\n<lg>\n<l>putrāś ca mātṛśokena sarve pañcatvam āgatāḥ /</l>\n<l>snuṣāś caiva tu tāḥ sarvā mṛtāś ca saha bhartṛbhiḥ // RKS_89.89 //</l>\n</lg>\n\n<lg>\n<l>pañcatvaṃ tu gatān sarvān munimukhyān nirīkṣya tān /</l>\n<l>viprāś cāhvānitās tena te tatrāśramavāsinaḥ // RKS_89.90 //</l>\n</lg>\n\n<lg>\n<l>tebhyo nivedayāmāsa yathā vṛttaṃ narottamaḥ /</l>\n<l>saṃhatais tair anujñātaḥ kathaṃcid dahya yatnataḥ // RKS_89.91 //</l>\n</lg>\n\n<lg>\n<l>dehaṃ svaṃ pāvanaṃ kṛtvāsthīni pragṛhya yatnataḥ /</l>\n<l>yāmyāṃ hi prasthito rājā pādacārī mahīpatiḥ // RKS_89.92 //</l>\n</lg>\n\n<lg>\n<l>na śaknoti yadā gantuṃ chāyāmāśritya tiṣṭhati /</l>\n<l>viśramya ca punar gacchan viśramya ca punaḥ punaḥ // RKS_89.93 //</l>\n</lg>\n\n<lg>\n<l>sacailaṃ kurute snānamasthīn voḍhā pade pade /</l>\n<l>vinā jalaṃ nirāhāraḥ so 'gacchad dakṣiṇāmukhaḥ // RKS_89.94 //</l>\n</lg>\n\n<lg>\n<l>acireṇaiva kālena sa gato narmadātaṭe /</l>\n<l>āśramasthān dvijān sarvān papraccha rājasattamaḥ // RKS_89.95 //</l>\n</lg>\n\n<l>kathyatāṃ me dvijaśreṣṭhāḥ śūlabhedasya mārgakaḥ // RKS_89.96 //</l>\n\n<p>viprā ūcuḥ:\n<l>narmadādakṣiṇe kūle gato drakṣyasi nānyathā // RKS_89.97 //</l></p>\n\n<lg>\n<l>ṛṣivākyena vai rājā gato 'tha hi nareśvaraḥ /</l>\n<l>sa dadarśa tatas tīrthaṃ bahudvijasamākulam // RKS_89.98 //</l>\n</lg>\n\n<lg>\n<l>bahudrumalatākīrṇaṃ bahupuṣpopaśobhitam /</l>\n<l>bahumūlaphalopetaṃ bahuśvāpadaśobhitam // RKS_89.99 //</l>\n</lg>\n\n<lg>\n<l>ṛṣisaṅghaiḥ samākīrṇaṃ nānāvratadharaiḥ śubhaiḥ /</l>\n<l>ekapādasthitāḥ kecid apare sūryavarcasaḥ // RKS_89.100 //</l>\n</lg>\n\n<lg>\n<l>ekadṛṣṭisthitāḥ kecid ūrdhvabāhusthitāḥ pare /</l>\n<l>cāndrāyaṇaparā kecit kecit pakṣopavāsinaḥ // RKS_89.101 //</l>\n</lg>\n\n<lg>\n<l>māsopavāsinaḥ kecit kecid ṛtumupoṣitāḥ /</l>\n<l>śīrṇaparṇāśinaḥ kecit kecin mārutabhojanāḥ // RKS_89.102 //</l>\n</lg>\n\n<lg>\n<l>yogābhyāsaratāḥ kecid dhyāyantaḥ paramaṃ padam /</l>\n<l>gārhastham āsthitāḥ kecit kecic caivāgnihotriṇaḥ // RKS_89.103 //</l>\n</lg>\n\n<lg>\n<l>evaṃ vidhān dvijān dṛṣṭvā jānubhyām avanīṃ gataḥ /</l>\n<l>praṇamya śirasā rājan rājā vacanam abravīt // RKS_89.104 //</l>\n</lg>\n\n<lg>\n<l>kasmin deśe tu tat tīrthaṃ kathayadhvaṃ dvijottamāḥ /</l>\n<l>sarveṣāṃ vāñchitāṃ siddhiṃ dadyāc ca phalam īpsitam // RKS_89.105 //</l>\n</lg>\n\n<lg>\n<l>ṛṣiruvāca:</l>\n<l>dhanvantaraśataṃ gaccha bhṛgutuṅgasya mūrdhani /</l>\n<l>kuṇḍaṃ drakṣyasi vistīrṇaṃ toyapūrṇaṃ suśobhanam // RKS_89.106 //</l>\n</lg>\n\n<lg>\n<l>teṣāṃ tadvacanaṃ śrutvā gataḥ kuṇḍasya mūrdhani /</l>\n<l>dṛṣṭvā hi caiva tattīrthaṃ bhrāntir jātā nṛpasya hi // RKS_89.107 //</l>\n</lg>\n\n<lg>\n<l>vīkṣya kuṇḍaṃ mahābhāgaṃ gaṅgāṃ caiva viśeṣataḥ /</l>\n<l>prācīṃ sarasvatīṃ dṛṣṭvā bhrāntirjātā nṛpasya hi // RKS_89.108 //</l>\n</lg>\n\n<lg>\n<l>tato vismayamāpannaś cintayāno muhurmuhuḥ /</l>\n<l>ākāśasaṃsthitaṃ dṛṣṭvā sāmiṣaṃ kuraraṃ tathā // RKS_89.109 //</l>\n</lg>\n\n<lg>\n<l>bhramamāṇaṃ gṛhītvā taṃ vadhyamānaṃ nirāmiṣaiḥ /</l>\n<l>parasparaṃ hi yudhyante sarve cāmiṣabhakṣakāḥ // RKS_89.110 //</l>\n</lg>\n\n<lg>\n<l>hataś cañcuprahārais tu kuraraḥ patito 'mbhasi /</l>\n<l>śūlena śūlinā yatra bhūbhāgaṃ bheditaṃ purā // RKS_89.111 //</l>\n</lg>\n\n<lg>\n<l>tat tīrthasya prabhāveṇa sa sadyaḥ puruṣo 'bhavat /</l>\n<l>vimānasthaṃ tu taṃ dṛṣṭvā krauṃca vai divyarūpiṇam // RKS_89.112 //</l>\n</lg>\n\n<lg>\n<l>apsarobhir gīyamānaṃ nṛpas tat tīrtham āgataḥ /</l>\n<l>asthīni bhūmau nikṣipya snānaṃ kṛtvā yathā vidhi // RKS_89.113 //</l>\n</lg>\n\n<lg>\n<l>tilamiśreṇa toyena tarpayitveṣṭadevatāḥ /</l>\n<l>dhṛtvāsthīni tato rājā nikṣipyāntarjale tathā // RKS_89.114 //</l>\n</lg>\n\n<lg>\n<l>kṣaṇam ekaṃ tato vīkṣya rājā ūrdhvamukhaḥ sthitaḥ /</l>\n<l>tāṃ dadarśa tataḥ sarvān devamūrtidharān śubhān // RKS_89.115 //</l>\n</lg>\n\n<lg>\n<l>divyavastraiś ca saṃvītān divyābharaṇabhūṣitān /</l>\n<l>vimānaiḥ kāñcanair divyair apsarogaṇasevitaiḥ // RKS_89.116 //</l>\n</lg>\n\n<lg>\n<l>pṛthagbhūtāś ca tān sarvān vimāneṣu vyavasthitān /</l>\n<l>utpatataḥ samālokya sa rājā harṣito 'bhavat // RKS_89.117 //</l>\n</lg>\n\n<lg>\n<l>ṛṣir vimānam ārūḍhaś citrasenam athābravīt /</l>\n<l>bho bhoḥ sādhu mahārāja citrasena mahāmate // RKS_89.118 //</l>\n</lg>\n\n<lg>\n<l>tvatprasādān nṛpaśreṣṭha gatirdivyā mamādya vai /</l>\n<l>idaṃ ca yattvayā kiṃcit kṛtaṃ paramaduṣkaram // RKS_89.119 //</l>\n</lg>\n\n<lg>\n<l>svasuto 'pi na śaknoti pitṝṇāṃ kartum īdṛśam /</l>\n<l>madīyavacanād rājan niṣpāpas tvaṃ bhaviṣyasi // RKS_89.120 //</l>\n</lg>\n\n<lg>\n<l>yat tvaṃ drakṣyasi rājendra kāmikaṃ manasepsitam /</l>\n<l>āśīrvādaṃ tato dattvā citrasenāya dhīmate // RKS_89.121 //</l>\n</lg>\n\n<l>svargaṃ jagāma svasutais tato dīrghatapā muniḥ // RKS_89.122 //</l>\n\n<p>iti śrīskandapurāṇe revākhaṇḍe dīrghatapākhyāno nāmaikonanavatitamo 'dhyāyaḥ ||</p>\n\n<p>RKS adhyāya 90</p>\n\n<lg>\n<l>uttānapāda uvāca:</l>\n<l>dṛṣṭvā tattīrthamāhātmyaṃ citraseno nareśvaraḥ /</l>\n<l>vipulaṃ tīkṣṇadhāraṃ ca kaṇṭhe cāsi nṛpottama // RKS_90.1 //</l>\n</lg>\n\n<lg>\n<l>devān sarvān hṛdi dhyāyan brahmaviṣṇumaheśvarān /</l>\n<l>vinikṣipannathātmānau pratyakṣau viṣṇuśaṅkarau // RKS_90.2 //</l>\n</lg>\n\n<p>kare dhṛtvā tu rājānaṃ rudro vacanam abravīt /</p>\n\n<p>hara uvāca:\n<l>prāṇatyāgaṃ mahārāja akāle mā kuruṣva ha // RKS_90.3 //</l></p>\n\n<lg>\n<l>adyāpi tu yuvāsi tvaṃ na yuktaṃ maraṇaṃ tava /</l>\n<l>svasthānaṃ gaccha vai śīghraṃ bhogān bhuṅkṣva yathepsitān // RKS_90.4 //</l>\n</lg>\n\n<p>bhuṅkṣva niṣkaṇṭakaṃ rājyaṃ nākaṃ śakra ivāparaḥ /</p>\n\n<p>citrasena uvāca:\n<l>na rājyaṃ kāmaye deva na putrān na ca bāndhavān // RKS_90.5 //</l></p>\n\n<lg>\n<l>na bhāryāṃ na ca kośaṃ ca na gāśca na turaṅgamān /</l>\n<l>muñcasva māṃ mahādeva avighnaṃ kriyatāṃ mama // RKS_90.6 //</l>\n</lg>\n\n<p>svargaprāptir mamādyaiva tvatprasādān maheśvara /</p>\n\n<p>deva uvāca:\n<l>yasyāgrato bhaved viṣṇurbrahmā rudras tathaiva ca // RKS_90.7 //</l></p>\n\n<lg>\n<l>svargeṇa tasya kiṃ kāryaṃ gato 'sau kiṃ kariṣyati /</l>\n<l>tuṣṭāva tvāṃ trayo devā vṛṇīṣva varam uttamam // RKS_90.8 //</l>\n</lg>\n\n<p>yathepsitaṃ mahārāja satyam etanna saṃśayaḥ /</p>\n\n<p>citrasena uvāca:\n<l>yadi tuṣṭās trayo devā brahmaviṣṇumaheśvarāḥ // RKS_90.9 //</l></p>\n\n<lg>\n<l>adya prabhṛti yuṣmābhiḥ sthātavyam iha sarvadā /</l>\n<l>gayāśiraṃ yathā puṇyaṃ kṛtaṃ yuṣmābhir eva ca // RKS_90.10 //</l>\n</lg>\n\n<lg>\n<l>tathaivedaṃ tu kartavyaṃ śūlabhedaṃ ca pāvanam /</l>\n<l>yatra yatra sthitā yūyaṃ tatra tatra vasāmy aham // RKS_90.11 //</l>\n</lg>\n\n<p>gaṇānām iha sarveṣām avadhyo 'haṃ sureśvara /</p>\n\n<p>īśvara uvāca:\n<l>adya prabhṛti tiṣṭhāma śūlabhede nareśvara // RKS_90.12 //</l></p>\n\n<lg>\n<l>kalāṃśena trayo devās trikālaṃ nivasāmahe /</l>\n<l>nandisaṃjño gaṇaś ca tvaṃ bhaviṣyasi na saṃśaya // RKS_90.13 //</l>\n</lg>\n\n<lg>\n<l>bhaviṣyaty agrapūjā te matsamīpe sadā nṛpa /</l>\n<l>prakṣipya ca nijāsthīni yathā dīrghatapā yayau // RKS_90.14 //</l>\n</lg>\n\n<lg>\n<l>sakuṭumbo vimānasthaḥ svarge tiṣṭhati tatkuru /</l>\n<l>evaṃ devā varaṃ dattvā citrasenāya pārthiva // RKS_90.15 //</l>\n</lg>\n\n<lg>\n<l>kuṇḍamūrdhani yāsyāmastrayo devās tadā sthitāḥ /</l>\n<l>parasparaṃ vadanty evam idaṃ tīrthaṃ tathā śubham // RKS_90.16 //</l>\n</lg>\n\n<lg>\n<l>yathā gayāśiraṃ puṇyaṃ sarvamāsi ca paṭhyate /</l>\n<l>tathā revātaṭe puṇyaṃ śūlabhedaṃ na saṃśayaḥ // RKS_90.17 //</l>\n</lg>\n\n<lg>\n<l>brahmovāca:</l>\n<l>idaṃ tīrthaṃ mahārāja yathāpuṇyaṃ gayāśiraḥ /</l>\n<l>snātvā caivodake tasmin naro nirmalatāṃ vrajet // RKS_90.18 //</l>\n</lg>\n\n<lg>\n<l>ekaṃ gayāśiraṃ muktvā sarvatīrthāni śaṅkara /</l>\n<l>śūlabhedasya tīrthasya kalāṃ nārhanti ṣoḍaśīm // RKS_90.19 //</l>\n</lg>\n\n<lg>\n<l>kuṇḍasya dakṣiṇe bhāge daśahastapramāṇataḥ /</l>\n<l>aindravāruṇavāyavyāṃ pramāṇantv ekaviṃśatiḥ // RKS_90.20 //</l>\n</lg>\n\n<lg>\n<l>etat pramāṇaṃ tīrthasya piṇḍadānādikarmasu /</l>\n<l>narāḥ puṇyāś ca te sarve atra dānaṃ kṛtaṃ ca yaiḥ // RKS_90.21 //</l>\n</lg>\n\n<lg>\n<l>viṣṇus trinetrarūpeṇa brahmarūpī pitāmahaḥ /</l>\n<l>tasmiṃs tīrthe sthitā nityaṃ pūjāṃ gṛhṇanti bhaktitaḥ // RKS_90.22 //</l>\n</lg>\n\n<lg>\n<l>jātaṃ jātaṃ nirīkṣyante svaputraṃ hi pitāmahāḥ /</l>\n<l>kadā yāsyati putro 'sau kadā dātā bhaviṣyati // RKS_90.23 //</l>\n</lg>\n\n<lg>\n<l>pañcasthāneṣu yaḥ śrāddhaṃ kurute bhaktimān naraḥ /</l>\n<l>svakulāni tu sarvāṇi pretabhūtāni tārayet // RKS_90.24 //</l>\n</lg>\n\n<lg>\n<l>ekaviṃśatpitṛpakṣe mātṛpakṣaikaviṃśatim /</l>\n<l>bhāryāyā ekādaśaiveti sarvāṇy etāni tārayet // RKS_90.25 //</l>\n</lg>\n\n<lg>\n<l>dvijadevaprasādena pitṝṇāṃ ca tathaiva hi /</l>\n<l>śrāddhado vasate tatra yatra devo maheśvaraḥ // RKS_90.26 //</l>\n</lg>\n\n<lg>\n<l>ātmano ghātakā ye ca goghnāḥ straiṇahatāś ca ye /</l>\n<l>daṃṣṭribhir jalapātena vidyutpātena ye hatāḥ // RKS_90.27 //</l>\n</lg>\n\n<lg>\n<l>na teṣām agnisaṃskāro na śaucaṃ nodakakriyā /</l>\n<l>tatra tīrthe tu yaḥ śrāddhaṃ teṣāṃ kuryāt svabhaktitaḥ // RKS_90.28 //</l>\n</lg>\n\n<lg>\n<l>mokṣaprāptir bhavet teṣāṃ tristhāneṣu na saṃśayaḥ /</l>\n<l>tṛptis tu jāyate teṣāṃ varṣam ekaṃ na saṃśayaḥ // RKS_90.29 //</l>\n</lg>\n\n<lg>\n<l>ajānatā kṛtaṃ pāpaṃ bālabhāveṣu yatkṛtam /</l>\n<l>tatsarvaṃ naśyati kṣipraṃ sakṛtsnānena bhūpate // RKS_90.30 //</l>\n</lg>\n\n<lg>\n<l>rajakena yathā dhautavastraṃ nirmalatāṃ vrajet /</l>\n<l>pāpopaliptas tīrthe 'smin snāto nirmalatāṃ vrajet // RKS_90.31 //</l>\n</lg>\n\n<lg>\n<l>saṃnyāsaṃ kurute yas tu tasmiṃs tīrthe narādhipa /</l>\n<l>dhyāyamāno mahādevaṃ sa gacchet paramaṃ padam // RKS_90.32 //</l>\n</lg>\n\n<lg>\n<l>krīḍitvā ca yathā kāmaṃ svecchayā śivamandire /</l>\n<l>vedavedāṅgatattvajño jāyate vipule kule // RKS_90.33 //</l>\n</lg>\n\n<lg>\n<l>rūpavān subhagaś caiva sarvavyādhivivarjitaḥ /</l>\n<l>sarvadharmasamopetaḥ sarvācārasamanvitaḥ // RKS_90.34 //</l>\n</lg>\n\n<lg>\n<l>etat te kathitaṃ rājaṃs tīrthasya phalamuttamam /</l>\n<l>tacchrutvā mānavo nityaṃ mucyate sarvapātakaiḥ // RKS_90.35 //</l>\n</lg>\n\n<lg>\n<l>yaś cainaṃ śrāvayed bhaktyā ākhyānaṃ dvijasannidhau /</l>\n<l>śrāddhe devagṛhe caiva paṭhet parvaṇi parvaṇi // RKS_90.36 //</l>\n</lg>\n\n<lg>\n<l>gīrvāṇās tasya tuṣyanti manuṣyāḥ pitṛbhiḥ saha /</l>\n<l>paṭhatāṃ śṛṇvatāṃ caiva naśyed vai pāpasaṃcayaḥ // RKS_90.37 //</l>\n</lg>\n\n<lg>\n<l>likhitvā tīrthamāhātmyaṃ brāhmaṇebhyo dadāti yaḥ /</l>\n<l>jātismaraṃ sa labhate prāpnoty abhimataṃ phalam // RKS_90.38 //</l>\n</lg>\n\n<p>iti śrīskandapurāṇe revākhaṇḍe citrasenakathāvarṇano nāma navatitamo 'dhyāyaḥ ||</p>\n\n<p>RKS adhyāya 91</p>\n\n<lg>\n<l>rājovāca:</l>\n<l>anyac ca śrotum icchāmi kena gaṅgāvatāritā /</l>\n<l>rudraśīrṣasthitā puṇyā devī katham ihāgatā // RKS_91.1 //</l>\n</lg>\n\n<lg>\n<l>puṇyā devaśilānāma tasyā māhātmyamuttamam /</l>\n<l>etadākhyāhi me sarvaṃ prasādāt puruṣottama // RKS_91.2 //</l>\n</lg>\n\n<lg>\n<l>rudra uvāca:</l>\n<l>śṛṇuṣvaikamanā bhūtvā yathā gaṅgāvatāritā /</l>\n<l>purā devī mahābhāga brahmādyaiḥ sakalaiḥ suraiḥ // RKS_91.3 //</l>\n</lg>\n\n<lg>\n<l>abhyarthayaj jagannāthaṃ devadevaṃ jagadgurum /</l>\n<l>ghaṭamadhye sthitā gaṅgā mocitā ca subhūtale // RKS_91.4 //</l>\n</lg>\n\n<lg>\n<l>bhāratī ca tato muktā rudreṇa śiraso bhuvi /</l>\n<l>narāstīrthe taṭe tasyāḥ snānaṃ kurvanti bhaktitaḥ // RKS_91.5 //</l>\n</lg>\n\n<lg>\n<l>pibanti ca jalaṃ nityaṃ na te yānti yamālayam /</l>\n<l>yatra sā patitā kuṇḍe śūlabhede narādhipa // RKS_91.6 //</l>\n</lg>\n\n<lg>\n<l>devanadyāḥ pratīcyāṃ ca yatra prācī sarasvatī /</l>\n<l>yāmyāṃ ca śūlabhedākhyam asti tīrtham anuttamam // RKS_91.7 //</l>\n</lg>\n\n<lg>\n<l>tatradevaśilā ramyā svayaṃ devena nirmitā /</l>\n<l>tatra snātvā tu yo bhaktyā brāhmaṇaṃ bhojayen nṛpa // RKS_91.8 //</l>\n</lg>\n\n<p>alpasyaiva tu dānasya tasya cānto na vidyate /</p>\n\n<p>uttānapāda uvāca:\n<l>kāni dānāni śastāni deveśa dharaṇītale // RKS_91.9 //</l></p>\n\n<lg>\n<l>yāni dattvā naro bhaktyā mucyate sarvakilbiṣaiḥ /</l>\n<l>devaśilāyā māhātmyaṃ snānadānāddhi yatphalam // RKS_91.10 //</l>\n</lg>\n\n<p>vratopavāsani yamair yat prāpyaṃ tad vadasva me /</p>\n\n<p>śrībhagavān uvāca:\n<l>āsīt purā mahāvīryaścedinātho mahābalaḥ // RKS_91.11 //</l></p>\n\n<lg>\n<l>vīrasena iti khyāto maṇḍalādhipatīśvaraḥ /</l>\n<l>tasya rājye ripurnāsti na vyādhirna ca taskaraḥ // RKS_91.12 //</l>\n</lg>\n\n<lg>\n<l>na cādharmo 'bhavat tatra dharma eva hi sarvadā /</l>\n<l>sadā mudānvito rājā sabhāryo bahuputrakaḥ // RKS_91.13 //</l>\n</lg>\n\n<lg>\n<l>ekā ca duhitā tasya surūpā girijā iva /</l>\n<l>dṛṣṭā sā pitṛmātṛbhyāṃ bandhuvargajanaiḥ saha // RKS_91.14 //</l>\n</lg>\n\n<lg>\n<l>kṛtvā vaivāhikaṃ kāryaṃ kāle prāpte yathā vidhi /</l>\n<l>anantaraṃ cedipatir dvādaśābde maheśvaraḥ // RKS_91.15 //</l>\n</lg>\n\n<lg>\n<l>tatas tasyāstu yo bhartā sa mṛtyuvaśam āgataḥ /</l>\n<l>vidhavāṃ tāṃ sutāṃ dṛṣṭvā rājā śokasamanvitaḥ // RKS_91.16 //</l>\n</lg>\n\n<lg>\n<l>uvāca vacanaṃ rājā svabhāryāṃ duḥkhapīḍitaḥ /</l>\n<l>bhadre duḥkham idaṃ jātaṃ yāvaj jīvaṃ suduḥsaham // RKS_91.17 //</l>\n</lg>\n\n<lg>\n<l>naiṣā rakṣayituṃ śakyā rūpayauvanadarpitā /</l>\n<l>nopāyo vidyate bhāryye bhānumatyāś ca rakṣaṇe // RKS_91.18 //</l>\n</lg>\n\n<p>parasparaṃ vivadatos tacchrutvā kanyakā 'bravīt /</p>\n\n<p>bhānumaty uvāca:\n<l>na vrīḍāmi tavāgre 'haṃ jvalantī dāhakenaca // RKS_91.19 //</l></p>\n\n<lg>\n<l>satyaṃ notpadyate doṣo madarthe ca narādhipa /</l>\n<l>adya prabhṛty ahaṃ tāta na veṣaṃ dhāraye kvacit // RKS_91.20 //</l>\n</lg>\n\n<lg>\n<l>sthūlavastrair nijāṅgāni paridhāsyāmi saṃyatā /</l>\n<l>cariṣyāmi vratān sarvān purāṇavihitān api // RKS_91.21 //</l>\n</lg>\n\n<lg>\n<l>ātmānaṃ śoṣayiṣyāmi toṣayantī janārdanam /</l>\n<l>mamaiṣā vartate buddhir yadi tvaṃ tāta manyase // RKS_91.22 //</l>\n</lg>\n\n<lg>\n<l>bhānumatyā vacaḥ śrutvā rājā snehārdito 'bhavat /</l>\n<l>tīrthayātrāṃ samuddiśya kośaṃ dattvā ca puṣkalam // RKS_91.23 //</l>\n</lg>\n\n<lg>\n<l>visṛjya rājā svasutāṃ vṛddhān kṛtvā tu rakṣaṇe /</l>\n<l>puruṣaṃ sāyudhaṃ cānyaṃ brāhmaṇaṃ ca purohitam // RKS_91.24 //</l>\n</lg>\n\n<lg>\n<l>avagāhya taṭe dhyātuṃ gaṅgāyāṃ sā narādhipa /</l>\n<l>nityam āpūjayad viprān gandhamālyādibhūṣaṇaiḥ // RKS_91.25 //</l>\n</lg>\n\n<lg>\n<l>dāsīdāsaprabhṛtayas tasyā ye rakṣaṇe kṣamāḥ /</l>\n<l>tataḥ piturmatenaiva gaṅgātīre samāsthitāḥ // RKS_91.26 //</l>\n</lg>\n\n<lg>\n<l>dvādaśābdāni sā tīre gaṅgāyāḥ samavasthitā /</l>\n<l>tyaktvā gaṅgāṃ kvacid rājaputrī kāṣṭhāṃ tu dakṣiṇām // RKS_91.27 //</l>\n</lg>\n\n<lg>\n<l>prāptā sā sacivaiḥ sārddhaṃ yatra revā mahānadī /</l>\n<l>ṣaṇmāsaṃ ca sthitā tatra oṃkāre 'marakaṇṭake // RKS_91.28 //</l>\n</lg>\n\n<lg>\n<l>nānāvidheṣu tīrtheṣu tīrthāt tīrthaṃ jagāma ha /</l>\n<l>snātvā snātvā dvijān pūjyabhaktiyuktā hy adhiṣṭhitā // RKS_91.29 //</l>\n</lg>\n\n<lg>\n<l>vāruṇīṃ ca diśaṃ gatvā devanadyāś ca saṅgame /</l>\n<l>dadarśa cāśramaṃ puṇyam ṛṣisaṅghair niṣevitam // RKS_91.30 //</l>\n</lg>\n\n<lg>\n<l>dṛṣṭvā ṛṣisamūhaṃ sā praṇipatyedam abravīt /</l>\n<l>māhātmyaṃ cāsya tīrthasya nāma caivāsya kīrtaya // RKS_91.31 //</l>\n</lg>\n\n<lg>\n<l>ṛṣir uvāca:</l>\n<l>cakratīrthaṃ tu vikhyātaṃ cakraṃ dattaṃ purā hareḥ /</l>\n<l>maheśvareṇa tuṣṭena devadevena śūlinā // RKS_91.32 //</l>\n</lg>\n\n<lg>\n<l>atra tīrthe tu yaḥ snātvā tarpayet pitṛdevatāḥ /</l>\n<l>anivartikā gatis tasya bhavitā nātra saṃśayaḥ // RKS_91.33 //</l>\n</lg>\n\n<lg>\n<l>dvitīye 'hni tato gacchec chūlabhedaṃ tapasvini /</l>\n<l>rātrau jāgaraṇaṃ kṛtvā paṭhet paurāṇikīṃ kathām // RKS_91.34 //</l>\n</lg>\n\n<lg>\n<l>viṣṇupūjāṃ prakurvīta puṣpadīpanivedanaiḥ /</l>\n<l>prabhāte bhojayed viprān dānaṃ dadyāt svabhaktitaḥ // RKS_91.35 //</l>\n</lg>\n\n<lg>\n<l>caturthe 'hṇi tathā gacched yatra prācī sarasvatī /</l>\n<l>brahmadevād viniṣkrāntā pāvanārthaṃ narādhipa // RKS_91.36 //</l>\n</lg>\n\n<lg>\n<l>tatra snātvā naro gatvā tarpayet pitṛdevatāḥ /</l>\n<l>śrāddhadas tu vaset tatra yatra devaḥ pitāmahaḥ // RKS_91.37 //</l>\n</lg>\n\n<lg>\n<l>pañcame 'hṇi tato gacchel liṅgaṃ mārkaṇḍasaṃjñitam /</l>\n<l>tatra snātvā tu yo bhaktyā arcayet pitṛdevatāḥ // RKS_91.38 //</l>\n</lg>\n\n<lg>\n<l>śrāddhaṃ kṛtvā yathā nyāyam anindyān pūjayed dvijān /</l>\n<l>pitarastasya tṛpyanti dvādaśābdaṃ na saṃśayaḥ // RKS_91.39 //</l>\n</lg>\n\n<lg>\n<l>sarvadevamayaṃ sthānaṃ sarvatīrthamanuttamam /</l>\n<l>koṭitīrthasamaṃ sthānaṃ koṭiliṅgottamottamam // RKS_91.40 //</l>\n</lg>\n\n<lg>\n<l>trirātraṃ kurute yas tu śuciḥ snānaṃ jitendriyaḥ /</l>\n<l>pakṣaṃ māsaṃ ca ṣaṇmāsam abdam ekaṃ kadācana // RKS_91.41 //</l>\n</lg>\n\n<lg>\n<l>na tasya vasatir martye nāke vāsaḥ sadākṣayaḥ /</l>\n<l>niyamasthas tu mucyeta trijanmajanitādaghāt // RKS_91.42 //</l>\n</lg>\n\n<lg>\n<l>vinā pumāṃsaṃ yā nārī dvādaśābda tu suvratā /</l>\n<l>tiṣṭhate sākṣayaṃ kālaṃ rudraloke mahīyate // RKS_91.43 //</l>\n</lg>\n\n<lg>\n<l>muneś ca vacanaṃ śrutvā mudāṃ paramikāṃ yayau /</l>\n<l>tato 'vagāhate tīrthamaharniśamatandritam // RKS_91.44 //</l>\n</lg>\n\n<lg>\n<l>dṛṣṭvā tīrthaprabhāvaṃ tu rājñī vacanam abravīt /</l>\n<l>śrūyatāṃ vacanaṃ me 'dya brāhmaṇāḥ sapurohitāḥ // RKS_91.45 //</l>\n</lg>\n\n<lg>\n<l>na tyajām īdṛśaṃ sthānaṃ yāvaj jīvāmy aharniśam /</l>\n<l>mātre pitre tathā bhrātre sadbhir vācyam idaṃ vacaḥ // RKS_91.46 //</l>\n</lg>\n\n<lg>\n<l>vartate śūlabhede sā niyatā vratacāriṇī /</l>\n<l>ekāntaropavāsena śanair māsamupoṣitā // RKS_91.47 //</l>\n</lg>\n\n<lg>\n<l>devaśilāsthitā nityaṃ dhyāyamānā tu keśavam /</l>\n<l>aharniśaṃ sthitā bhūmau dṛṣṭā rājñī śubhānanā // RKS_91.48 //</l>\n</lg>\n\n<lg>\n<l>vratasthā niyatāhārā nāmnā bhānumatī śubhā /</l>\n<l>gateṣu dvijamukhyeṣv āyayau śabarayugmakam // RKS_91.49 //</l>\n</lg>\n\n<lg>\n<l>uvāca vacanaṃ tatra tāṃ dṛṣṭvā śabarāṅganā /</l>\n<l>naivā 'syāḥ sadṛśī kācit triṣu lokeṣu viśrutā // RKS_91.50 //</l>\n</lg>\n\n<lg>\n<l>sākṣād asau devakanyā hyavatīrṇā mahītale /</l>\n<l>bhāryāyā vacanaṃ śrutvā śabaras tām uvāca ha // RKS_91.51 //</l>\n</lg>\n\n<lg>\n<l>kamalāni yathā lābhaṃ dattvā tvaṃ bhuṅkṣva satvaram /</l>\n<l>mama caivārcane buddhir na bhoktavyaṃ mayā 'dya vai // RKS_91.52 //</l>\n</lg>\n\n<p>na mayā varjitaṃ bhadre pāpavṛddhyā 'śubhaṃ kṛtam /</p>\n\n<p>śabary uvāca:\n<l>na pūrvaṃ tu mayā svāmin bhuktaṃ tasmiṃs tu vāsare // RKS_91.53 //</l></p>\n\n<lg>\n<l>bhuktaśeṣaṃ mayā bhuktaṃ yāvat kālaṃ smarāmy aham /</l>\n<l>bhāryāyā niścayaṃ jñātvā snānaṃ kartuṃ jagāma ha // RKS_91.54 //</l>\n</lg>\n\n<lg>\n<l>ardhottarīyavastreṇa snānaṃ kṛtvā tu bhaktitaḥ /</l>\n<l>sarvadevaṃ namaskṛtya gato devaśilāṃ prati // RKS_91.55 //</l>\n</lg>\n\n<lg>\n<l>tasthau sa śaṅkamāno 'pi dhyāyamāno janārdanam /</l>\n<l>kumudadvayaṃ śabaryā tu dāsīhaste niveditam // RKS_91.56 //</l>\n</lg>\n\n<lg>\n<l>dṛṣṭvā rājñī tathā puṣpe dāsīṃ caiva tadābravīt /</l>\n<l>tvedaṃ puṣpadvayaṃ labdhaṃ kathyatāṃ tac ca sāmpratam // RKS_91.57 //</l>\n</lg>\n\n<lg>\n<l>śīghraṃ gacchāvagaccha tvaṃ puṣpaṃ caivānayāparam /</l>\n<l>anena vasunā caiva kamalāni samānaya // RKS_91.58 //</l>\n</lg>\n\n<lg>\n<l>bhānumatyā vacaḥ śrutvā gatā sā śabarīṃ prati /</l>\n<l>śrīphalāni ca puṣpāṇi bahūny anyāni dehi me // RKS_91.59 //</l>\n</lg>\n\n<lg>\n<l>śabary uvāca:</l>\n<l>śrīphalāni ca dāsyāmi puṣpāṇi ca viśeṣataḥ /</l>\n<l>mūlyena me spṛhā nāsti gatvā rājñīṃ nivedaya // RKS_91.60 //</l>\n</lg>\n\n<lg>\n<l>gatā dāsī nivedyātha rājñī ca svayam āgatā /</l>\n<l>uvāca śabaraṃ rājñī puṣpaṃ mūlyena dehi me // RKS_91.61 //</l>\n</lg>\n\n<lg>\n<l>śabara uvāca:</l>\n<l>na mūlyaṃ kāmaye devi phalapuṣpasamudbhavam /</l>\n<l>śrīphalāni ca puṣpāṇi yatheṣṭaṃ mama gṛhyatām // RKS_91.62 //</l>\n</lg>\n\n<p>arcāṃ kuru yathānyāyaṃ vāsudevaṃ jagatpatim /</p>\n\n<p>rājñī uvāca:\n<l>vinā mūlyaṃ na gṛhṇāmi kamalāni tavādhunā // RKS_91.63 //</l></p>\n\n<l>dhānyasya khaṇḍikām ekām etāṃ prati nigṛhyatām // RKS_91.64 //</l>\n\n<p>śabara uvāca:\n<l>nāhāraṃ cintayāmyadya muktvā devaṃ varānane // RKS_91.65 //</l></p>\n\n<p>devakāryaṃ vinā bhadre nānyābuddhiḥ pravartate /</p>\n\n<p>rājñī uvāca:\n<l>na tvayānnaṃ parityājyaṃ sarvamanne pratiṣṭhitam // RKS_91.66 //</l></p>\n\n<lg>\n<l>tasmāt sarvaprayatnena mamānnaṃ pratigṛhyatām /</l>\n<l>tapasvino mahābhāgā ye cāraṇyanivāsinaḥ // RKS_91.67 //</l>\n</lg>\n\n<p>te maddvāre sthitāḥ sarve yācante te 'nnakāṅkṣiṇaḥ /</p>\n\n<p>śabara uvāca:\n<l>niṣedho 'dhikṛtaḥ pūrvaṃ mayā satyaṃ na saṃśayaḥ // RKS_91.68 //</l></p>\n\n<lg>\n<l>satyamūlaṃ jagat sarvaṃ satye caiva pratiṣṭhitam /</l>\n<l>satyena tapate sūryaḥ satyena dyotate śaśī // RKS_91.69 //</l>\n</lg>\n\n<lg>\n<l>satyena vāyavovānti dharā satye pratiṣṭhitā /</l>\n<l>tasmāt sarvaprayatnena satyaṃ satyaṃ na lopayet // RKS_91.70 //</l>\n</lg>\n\n<lg>\n<l>rājñī uvāca:</l>\n<l>ārāmopahṛtaṃ puṣpam āraṇyaṃ puṣpam eva ca /</l>\n<l>krītaṃ prahigrahāl labdhaṃ puṣpam evaṃ caturvidham // RKS_91.71 //</l>\n</lg>\n\n<lg>\n<l>uttamaṃ phalamāraṇyaṃ gṛhītvā svayam eva hi /</l>\n<l>madhyamaṃ phalamārāmyamadhamaṃ krītam eva ca // RKS_91.72 //</l>\n</lg>\n\n<p>pratigraheṇa yal labdhaṃ niṣphalaṃ tad vidurbudhāḥ /</p>\n\n<p>purohita uvāca:\n<l>gṛhāṇa rājñi puṣpāṇi pūjāṃ kuru janārdane // RKS_91.73 //</l></p>\n\n<lg>\n<l>upakāraṃ prakurvantī pūjāṃ cakre yathāvidhi /</l>\n<l>rātrau jāgaraṇaṃ kṛtvā kathā paurāṇikī śrutā // RKS_91.74 //</l>\n</lg>\n\n<lg>\n<l>śabaras tu tato bhāryām idaṃ vacanam abravīt /</l>\n<l>dīpārthaṃ gṛhyatāṃ sneho yathālābhena sundari // RKS_91.75 //</l>\n</lg>\n\n<lg>\n<l>dattvā dīpaṃ tataḥ kṛtvā dhūpaṃ pūjāṃ janārdane /</l>\n<l>kṛtvā jāgaraṇaṃ rātrau dhyāyamānas tu keśavam // RKS_91.76 //</l>\n</lg>\n\n<lg>\n<l>tataḥ prabhātasamaye dṛṣṭvā snānotsukaṃjanam /</l>\n<l>kecic ca śūlabhede tu devanadyāṃ tathaiva ca // RKS_91.77 //</l>\n</lg>\n\n<lg>\n<l>sarasvatyāṃ tathā kecinmārkaṇḍeye tathā hrade /</l>\n<l>cakratīrthe tathā kecit snānaṃ kurvanti bhaktitaḥ // RKS_91.78 //</l>\n</lg>\n\n<lg>\n<l>śucibhūtās tu te sarve janā devaśilopari /</l>\n<l>śrāddhaṃ kurvanti vai tatra prayatnena dvijarṣabhāḥ // RKS_91.79 //</l>\n</lg>\n\n<lg>\n<l>tān dṛṣṭvā śabaro bilvaiḥ piṇḍaṃ nirvartayet tataḥ /</l>\n<l>bhānumatyā tathā saktupiṇḍanirvapaṇaṃ kṛtam // RKS_91.80 //</l>\n</lg>\n\n<lg>\n<l>anindya bhojayed vipraṃ dambhadoṣavivarjitam /</l>\n<l>haviṣyeṇa tathā dadhnā śarkarāmadhusarpiṣā // RKS_91.81 //</l>\n</lg>\n\n<lg>\n<l>pāyasena ca gavyena kṛśareṇa viśeṣataḥ /</l>\n<l>bhojayitvā tathā rājñī dānaṃ dattvā yathāvidhi // RKS_91.82 //</l>\n</lg>\n\n<lg>\n<l>pādukopānahau chatraṃ śayyā govṛṣam eva ca /</l>\n<l>vividhāni ca dānāni hemaratnamayāni ca // RKS_91.83 //</l>\n</lg>\n\n<lg>\n<l>tatra tīrthe mahārāja kapilāṃ yaḥ prayacchati /</l>\n<l>tena dattā mahī rājan saśailavanakānanā // RKS_91.84 //</l>\n</lg>\n\n<lg>\n<l>uttānapāda uvāca:</l>\n<l>tilapradaḥ prajā iṣṭā dīpadaścakṣuruttamam /</l>\n<l>bhūmidaḥ svargam āpnoti dīrghāyuś ca hiraṇyadaḥ // RKS_91.85 //</l>\n</lg>\n\n<lg>\n<l>gṛhado rogarahito raupyado rūpamuttamam /</l>\n<l>vāsodaś candralokaṃ tu aśvadaḥ sūryalokabhāk // RKS_91.86 //</l>\n</lg>\n\n<lg>\n<l>vṛṣadas tu śriyaṃ puṇyāṃ godānāt tu triviṣṭapam /</l>\n<l>śayyādānaṃ ca yo dadyāt sa svargamabhayapradaḥ // RKS_91.87 //</l>\n</lg>\n\n<lg>\n<l>dhānyadaḥ śāśvataṃ saukhyaṃ brahmado brahma śāśvatam /</l>\n<l>sarveṣām eva dānānāṃ brahmadānaṃ viśiṣyate // RKS_91.88 //</l>\n</lg>\n\n<lg>\n<l>bhāryām aśvaṃ mahīṃ vāsas tilakāṃ ca na sarpiṣam /</l>\n<l>ye nayena hi bhāvena dānaṃ viprāya yacchati // RKS_91.89 //</l>\n</lg>\n\n<lg>\n<l>tena tena hi bhāvena prāpnoti padapūjitam /</l>\n<l>dṛṣṭvā dānāni sarvāṇi rājñyā dattāni yāni ca // RKS_91.90 //</l>\n</lg>\n\n<p>uvāca śabaro bhāryāṃ yac chṛṇuṣva narādhipa /</p>\n\n<p>śabara uvāca:\n<l>purāṇaṃ paṭhitaṃ bhadre brāhmaṇair vedapāragaiḥ // RKS_91.91 //</l></p>\n\n<lg>\n<l>śrutaṃ ca tan mayā sarvaṃ dānadharmaparaṃ śubham /</l>\n<l>pūrvajanmārjitaṃ pāpaṃ snānadānavratena ca // RKS_91.92 //</l>\n</lg>\n\n<lg>\n<l>tatsarvaṃ ca kṣayaṃ jātaṃ madīyena priye śṛṇu /</l>\n<l>atra dattaṃ hutaṃ taptaṃ sarvaṃ bhavati cākṣayam // RKS_91.93 //</l>\n</lg>\n\n<lg>\n<l>te dvijā bhānumatyā ca śūlabhedaṃ gatās tataḥ /</l>\n<l>dadṛśuḥ śabaraṃ kuṇḍe śabaryā saha saṃsthitam // RKS_91.94 //</l>\n</lg>\n\n<lg>\n<l>īśānyāṃ ca tato gatvā bhṛguparvatamūrdhani /</l>\n<l>martukāmas tathārūḍho bhāryayā saha pārthiva // RKS_91.95 //</l>\n</lg>\n\n<lg>\n<l>rājaputry uvāca:</l>\n<l>tiṣṭha tiṣṭha mahāsattva śṛṇuṣva vacanaṃ mama /</l>\n<l>kimarthaṃ tyajasi prāṇānadyāpi ca yuvā bhavān // RKS_91.96 //</l>\n</lg>\n\n<lg>\n<l>kiṃ santāpaḥ samudvegaḥ kiṃ duḥkhaṃ vyādhir eva ca /</l>\n<l>śiśuś ca dṛśyate 'dyāpi kāraṇaṃ kathayasva me // RKS_91.97 //</l>\n</lg>\n\n<lg>\n<l>śabara uvāca:</l>\n<l>kāraṇaṃ nāsti me kiṃcin na duḥkhaṃ kiṃcid eva hi /</l>\n<l>saṃsārasārabhūtatve nānyā buddhiḥ pravartate // RKS_91.98 //</l>\n</lg>\n\n<lg>\n<l>duḥkhena labhate yasmān manuṣyatvaṃ varānane /</l>\n<l>mānuṣyaṃ janma cāsādya yo na dharmaṃ samācaret // RKS_91.99 //</l>\n</lg>\n\n<lg>\n<l>sa gacchen narakaṃ ghoram alpadoṣeṇa sundari /</l>\n<l>tasmāt patitum icchāmi asmiṃs tīrthe tapasvini // RKS_91.100 //</l>\n</lg>\n\n<lg>\n<l>rājaputry uvāca:</l>\n<l>adyāpi vartate kālaḥ svadharmā vividhāḥ kriyāḥ /</l>\n<l>kṛtvā prakṛtadharmāṇi tatra dānena śuddhyati // RKS_91.101 //</l>\n</lg>\n\n<lg>\n<l>ahaṃ dāsyāmi te dhānyaṃ vāsāṃsi draviṇāni ca /</l>\n<l>nityaṃ tvamācarerdharmaṃ dhyāyamāno janārdanam // RKS_91.102 //</l>\n</lg>\n\n<lg>\n<l>śabara uvāca:</l>\n<l>na cāhaṃ kāmaye devi dhānyaṃ vastrāṇi caiva hi /</l>\n<l>yaḥ parasyānnam aśnāti sa naro 'śnāti kilbiṣam // RKS_91.103 //</l>\n</lg>\n\n<lg>\n<l>rājaputry uvāca:</l>\n<l>kandamūlaphalāhāro bhuktvā vai bhakṣyamuttamam /</l>\n<l>avagāhya ca tīrthāni sarvapāpaiḥ pramucyase // RKS_91.104 //</l>\n</lg>\n\n<lg>\n<l>tato vimuktapāpas tu yaḥ kaścit puruṣaḥ śuciḥ /</l>\n<l>karmaṇā tena caiva tvaṃ gatiṃ samprāpsyase śubhām // RKS_91.105 //</l>\n</lg>\n\n<lg>\n<l>śabara uvāca:</l>\n<l>atra madhye mayā tyaktāḥ prāṇā dṛṣṭvā hitaṃ ca yat /</l>\n<l>satyanna lopaye devi iti me niścitā matiḥ // RKS_91.106 //</l>\n</lg>\n\n<lg>\n<l>prasādaḥ kriyatāṃ devi kṣamasva tvaṃ janaiḥ saha /</l>\n<l>baddhottarīyavastreṇa ātmānaṃ ca prayatnataḥ // RKS_91.107 //</l>\n</lg>\n\n<lg>\n<l>bhāryayā sahitas tatra hariṃ dhyātvā papāta ha /</l>\n<l>nagārdhaṃ patito yāvad gatajīvo narādhipa // RKS_91.108 //</l>\n</lg>\n\n<lg>\n<l>tūṣṇīṃ bhūtaṃ tu taṃ dṛṣṭvā kuṇḍasyopari bhūmipa /</l>\n<l>trimūrtigarte tatkāle śabaro bhāryayā saha // RKS_91.109 //</l>\n</lg>\n\n<l>divyaṃ vimānam ārūḍho gataś ca gatimuttamām // RKS_91.110 //</l>\n\n<p>iti śrīskandapurāṇe revākhaṇḍe śabarasvargārohaṇaṃ nāmaikanavatitamo 'dhyāyaḥ ||</p>\n\n<p>RKS adhyāya 92</p>\n\n<lg>\n<l>rājovāca:</l>\n<l>tatas tayāpi deveśa bhānumatyā hi kiṃkṛtam /</l>\n<l>etan me saṃśayaṃ deva kathayasva prasādataḥ // RKS_92.1 //</l>\n</lg>\n\n<lg>\n<l>hara uvāca:</l>\n<l>cintayitvā tu sā rājñī gatā kuṇḍasya sannidhau /</l>\n<l>dṛṣṭvā tīrthasya māhātmyaṃ rājñī harṣeṇa pūritā // RKS_92.2 //</l>\n</lg>\n\n<lg>\n<l>viprān bahūn samāhūya pūjayāmāsa tatkṣaṇāt /</l>\n<l>dadau ca vividhaṃ dānaṃ brāhmaṇebhyo narādhipa // RKS_92.3 //</l>\n</lg>\n\n<lg>\n<l>dattvā ca dakṣiṇām evaṃ madhumāse ca bhūmipa /</l>\n<l>amāyāṃ ca tato rājñī gatā parvatamūrdhani // RKS_92.4 //</l>\n</lg>\n\n<lg>\n<l>nagaśṛṅgaṃ samāruhya kṛtvā tu karasampuṭam /</l>\n<l>vijñāpya brāhmaṇān sarvān idaṃ vacanam abravīt // RKS_92.5 //</l>\n</lg>\n\n<lg>\n<l>mama mātā pitā bhrātā tathā 'nye caiva bāndhavāḥ /</l>\n<l>sarve kṣamantu te sarvair idaṃ vācyaṃ tadā vacaḥ // RKS_92.6 //</l>\n</lg>\n\n<lg>\n<l>ityuktvā śūlabhede tu tapaḥ kṛtvā sudāruṇam /</l>\n<l>visṛjya caivam ātmānaṃ tasmiṃs tīrthe divaṃgatā // RKS_92.7 //</l>\n</lg>\n\n<lg>\n<l>brāhmaṇā ūcuḥ:</l>\n<l>sandeśaṃ kathayiṣyāmas tvayoktaṃ śobhanavrate /</l>\n<l>mātāpitroś ca suśroṇi mā te 'bhūd atra saṃśayaḥ // RKS_92.8 //</l>\n</lg>\n\n<lg>\n<l>tato visṛjya lokaṃ tu sthitā parvatasannidhau /</l>\n<l>ardhottarīyavastraṃ tu gāḍhaṃ kṛtvā punaḥ punaḥ // RKS_92.9 //</l>\n</lg>\n\n<lg>\n<l>tato visṛjya cātmānam ekacittā narādhipa /</l>\n<l>nagārddhaṃ patitā yāvat tāvad dṛṣṭā surāsuraiḥ // RKS_92.10 //</l>\n</lg>\n\n<lg>\n<l>divyaṃ vimānam āruhya kailāsaṃ sā jagāma ha /</l>\n<l>tataḥ sā paśyatāṃ teṣāṃ janānāṃ tridivaṃ gatā // RKS_92.11 //</l>\n</lg>\n\n<p>iti śrīskandapurāṇe revākhaṇḍe bhānumatīsvargārohaṇaṃ nāma dvinavatitamo 'dhyāyaḥ ||</p>\n\n<p>RKS adhyāya 93</p>\n\n<lg>\n<l>deva uvāca:</l>\n<l>tataḥ puṣkariṇīṃ gacchet sarvapāpapraṇāśinīm /</l>\n<l>śrutvā tasyāḥ prabhāvaṃ tu sarvapāpaiḥ pramucyate // RKS_93.1 //</l>\n</lg>\n\n<lg>\n<l>revāyā uttare kūle tīrthaṃ paramaśobhanam /</l>\n<l>yatrāste sarvadā devo divyamūrtirdivākaraḥ // RKS_93.2 //</l>\n</lg>\n\n<lg>\n<l>kurukṣetraṃ yathāpuṇyaṃ sarvakāmikam uttamam /</l>\n<l>idaṃ tīrthaṃ tathā puṇyaṃ sarvakāmaphalapradam // RKS_93.3 //</l>\n</lg>\n\n<lg>\n<l>kurukṣetre yathā vṛddhir dānasya jagatīpate /</l>\n<l>puṣkariṇyāṃ tathā vṛddhir dānasyāpi na saṃśayaḥ // RKS_93.4 //</l>\n</lg>\n\n<lg>\n<l>yavam ekaṃ tu yo dadyāt sauvarṇaṃ cātra vai nṛpa /</l>\n<l>puṣkariṇyāṃ tathā snānaṃ sarvaṃ sthāneśvare smṛtam // RKS_93.5 //</l>\n</lg>\n\n<lg>\n<l>sūryagrahe yathā śaktyā dattvā dānaṃ yathā vidhi /</l>\n<l>hasty aśvaratharatnāni gṛhaṃ gāś ca dhurandharān // RKS_93.6 //</l>\n</lg>\n\n<lg>\n<l>suvarṇaṃ rajataṃ vāpi brāhmaṇebhyo dadāti yaḥ /</l>\n<l>trayodaśadinaṃ yāvat trayodaśaguṇaṃ bhavet // RKS_93.7 //</l>\n</lg>\n\n<lg>\n<l>tilamiśreṇa toyena tarpayet pitṛdevatāḥ /</l>\n<l>dvādaśābdaṃ bhavet tṛptis tatra tīrthe mahīpate // RKS_93.8 //</l>\n</lg>\n\n<lg>\n<l>yas tatra kurute śrāddhaṃ pāyasair madhusarpiṣā /</l>\n<l>śrāddhaṃ maghādi ṛkṣeṣu pitṝṇāṃ dattam akṣayam // RKS_93.9 //</l>\n</lg>\n\n<lg>\n<l>akṣatair badarair bilvair iṅgudair vai tilaiḥ saha /</l>\n<l>akṣayaṃ phalamāpnoti tasmiṃs tīrthe na saṃśayaḥ // RKS_93.10 //</l>\n</lg>\n\n<lg>\n<l>tatra snātvā tu yo devaṃ pūjayec ca divākaram /</l>\n<l>sa gacchet paramaṃ lokaṃ tridaśair api vanditaḥ // RKS_93.11 //</l>\n</lg>\n\n<lg>\n<l>ṛcamekāṃ paṭhed yas tu yajuṣaḥ sāmna eva ca /</l>\n<l>samagrasya sa vedasya phalam āpnoti vai dvijaḥ // RKS_93.12 //</l>\n</lg>\n\n<lg>\n<l>tripuṣkaraṃ japen mantraṃ dhyāyamāno divākaram /</l>\n<l>sa gacchet paramaṃ lokaṃ tridaśair api vanditam // RKS_93.13 //</l>\n</lg>\n\n<lg>\n<l>yastatra vidhivat prāṇāṃs tyajate nṛpasattama /</l>\n<l>sa gacchet paramaṃ sthānaṃ yatra devo divākaraḥ // RKS_93.14 //</l>\n</lg>\n\n<lg>\n<l>mārkaṇḍeya uvāca:</l>\n<l>bhūyo 'py anyat pravakṣyāmi ādityeśvaram uttamam /</l>\n<l>sarvaduḥkhaharaṃ pārtha sarvavighnavināśanam // RKS_93.15 //</l>\n</lg>\n\n<lg>\n<l>asya tīrthasya cānyāni tīrthāni kurunandana /</l>\n<l>na labhante śriyaṃ nāke martye pātālagocare // RKS_93.16 //</l>\n</lg>\n\n<lg>\n<l>kurukṣetraṃ yathā gaṅgā naimiṣaṃ puṣkaraṃ tathā /</l>\n<l>vārāṇasī ca kedāraṃ prayāgo nṛpanandana // RKS_93.17 //</l>\n</lg>\n\n<lg>\n<l>ravitīrthasya sarvāṇi kalāṃ nārhanti ṣoḍaśīm /</l>\n<l>ravitīrthe ca yad dattaṃ śṛṇuṣva kurunandana // RKS_93.18 //</l>\n</lg>\n\n<lg>\n<l>snehārthe kathayiṣyāmi vārdhakye nāsti paṇḍitaḥ /</l>\n<l>śṛṇvantu ṛṣayaḥ sarve taponiṣṭhā mahātmānaḥ // RKS_93.19 //</l>\n</lg>\n\n<lg>\n<l>śrutaṃ me rudrasānnidhye skandarudragaṇaiḥ saha /</l>\n<l>pārvatyā prārthitaḥ śambhūravitīrthasya yatphalam // RKS_93.20 //</l>\n</lg>\n\n<lg>\n<l>śambhunāpi tadākhyātaṃ girijāyāḥ puras tadā /</l>\n<l>tatsarvam ekacittena rudrodgītaṃ śrutaṃ mayā // RKS_93.21 //</l>\n</lg>\n\n<lg>\n<l>durbhikṣopahatā viprā narmadā taṭam āśritāḥ /</l>\n<l>uddālako vaśiṣṭhaś ca māṇḍavyo gautamas tathā // RKS_93.22 //</l>\n</lg>\n\n<lg>\n<l>yājñavalkyo 'tha śāṇḍilyaścyavano bhārgavas tathā /</l>\n<l>nāśake turvibhāṇḍaś ca bālakhilyādayas tathā // RKS_93.23 //</l>\n</lg>\n\n<lg>\n<l>śātātapo 'pi śaṅkhaś ca jaiminir gobhilas tathā /</l>\n<l>jaigīṣavyaḥ śatānīka ṛṣisaṅghāḥ samāgatāḥ // RKS_93.24 //</l>\n</lg>\n\n<lg>\n<l>tīrthayātrā kṛtā tais tu narmadāyā samantataḥ /</l>\n<l>ādityeśaṃ samāyātāḥ prasaṅgād ṛṣisattamāḥ // RKS_93.25 //</l>\n</lg>\n\n<lg>\n<l>vṛkṣais saṃchāditaṃ sarvaṃ dhavaistindukapāṭalaiḥ /</l>\n<l>jambīrair arjunaiḥ kundair jaṭākesarakiṃśukaiḥ // RKS_93.26 //</l>\n</lg>\n\n<lg>\n<l>punnāganārikerais tu khadiraiḥ kalpapādapaiḥ /</l>\n<l>anekaśvāpadākīrṇaṃ mṛgamālāsamākulam // RKS_93.27 //</l>\n</lg>\n\n<lg>\n<l>ṛkṣahastisamāyuktaṃ citrakaiś ca suśobhitam /</l>\n<l>praviśya ṛṣayaḥ sarve vane puṣpaphalākule // RKS_93.28 //</l>\n</lg>\n\n<lg>\n<l>vanānte ca nārī śubhrā dṛṣṭā raktāmbarānvitā /</l>\n<l>raktamālyā suśobhāḍhyā rastacandanacarcitā // RKS_93.29 //</l>\n</lg>\n\n<lg>\n<l>raktābharaṇasaṃyuktā śaśihastā bhayāvahā /</l>\n<l>tasyāḥ samīpago dṛṣṭaḥ kṛṣṇajīmūtasannibhaḥ // RKS_93.30 //</l>\n</lg>\n\n<lg>\n<l>mahākāyo bhīmavaktraḥ pāśahasto bhayāvahaḥ /</l>\n<l>anādhṛṣyo vayovṛddha āturaḥ piṅgalocanaḥ // RKS_93.31 //</l>\n</lg>\n\n<lg>\n<l>dīrghajihvaḥ karālāsyas tīkṣṇādaṃṣṭro durāsadaḥ /</l>\n<l>vṛddhāṃ striyaṃ kuruśreṣṭha te paśyan viprapuṃgavāḥ // RKS_93.32 //</l>\n</lg>\n\n<lg>\n<l>tataḥ samīpagā vṛddhā sa ca vṛddhaś ca bhārata /</l>\n<l>svādhyāyaniratair viprais tau pṛṣṭau pāpakarmiṇau // RKS_93.33 //</l>\n</lg>\n\n<lg>\n<l>vṛddhāvūcatuḥ:</l>\n<l>yuṣmākaṃ yaminaḥ sarve tiṣṭhadhvaṃ tīrthamadhyataḥ /</l>\n<l>śīghraṃ praviśyatāṃ sarve narmadā caiva sevyatām // RKS_93.34 //</l>\n</lg>\n\n<lg>\n<l>tayoḥ śrutvā tu vacanaṃ brāhmaṇāḥ śaṃsitavratāḥ /</l>\n<l>jagmus te narmadākacchaṃ dṛṣṭvā revāṃ dvijottamāḥ // RKS_93.35 //</l>\n</lg>\n\n<l>natāḥ kecit stuvanty anye jayadevi namo 'stu te // RKS_93.36 //</l>\n\n<lg>\n<l>ṛṣaya ūcuḥ:</l>\n<l>namo 'stu te siddhagaṇair niṣevite namo 'stu te sarvapavitramaṅgale /</l>\n<l>namo 'stu te viprasahasrapūjite /</l>\n<l>namo 'stu te rudrasamudbhave pare // RKS_93.37 //</l>\n</lg>\n\n<lg>\n<l>namo'stu te sarvapavitrapāvane namo 'stu te devi vare prasīda naḥ /</l>\n<l>namo 'stu te śītajale sukhaprade saridvare pāpahare dayānvite // RKS_93.38 //</l>\n</lg>\n\n<lg>\n<l>anekabhūtāṅgasuśobhitāṅge gandharvayakṣoragapāvitāṅge /</l>\n<l>mahāgajaughā mahiṣā varāhāḥ krīḍanti toye sumahormimālaiḥ // RKS_93.39 //</l>\n</lg>\n\n<lg>\n<l>namāmaḥ sarve varade sukhaprade 'smān paśupāśabaddhān /</l>\n<l>pāpairanekaiḥ paśupāśabaddhā bhramanti tāvannarakeṣu nityam // RKS_93.40 //</l>\n</lg>\n\n<lg>\n<l>yāvat tavāmbho nahi saṃspṛśanti spṛṣṭaṃ karaiścandramaso raveś ca /</l>\n<l>anekasaṃsārabhayārditānāṃ pāpair anekaiḥ pariveṣṭitānām // RKS_93.41 //</l>\n</lg>\n\n<lg>\n<l>gatis tvam ambhojasamānavaktre dvandvair anekair abhisaṃvṛtānām /</l>\n<l>nadyas tu pūjyā vimalā bhavanti /</l>\n<l>tvāṃ devi cāsādya na saṃśayo 'tra // RKS_93.42 //</l>\n</lg>\n\n<lg>\n<l>dukhāturāṇām abhayaṃ dadāsi devair anekair abhipūjitāsi /</l>\n<l>viṇmūtradehārṇavamagnadehā bhavanti tāvan narakeṣu martyāḥ // RKS_93.43 //</l>\n</lg>\n\n<lg>\n<l>mahāniloddhūtataraṅgabhaṅgaṃ jalaṃ na yāvat tava saṃspṛśanti /</l>\n<l>mlecchāḥ pulindās tvatha yātudhānāḥ pibanti cāmbhastava devi puṇyam // RKS_93.44 //</l>\n</lg>\n\n<lg>\n<l>te 'pi pramuñcanti bhayāt tu ghorāt kim atra viprā bhayapāpabhītāḥ /</l>\n<l>ghore yuge 'smin kalināmnyapuṇye tvaṃ bhrājase kālajalaughapūrṇe // RKS_93.45 //</l>\n</lg>\n\n<lg>\n<l>devyatra nakṣatrapathe 'pi gaṅgā tava prasādād divi devyatiṣṭhat /</l>\n<l>kāle yatheṣṭaṃ paripālaya tvaṃ yāsyāma lokaṃ tava suprasādāt // RKS_93.46 //</l>\n</lg>\n\n<lg>\n<l>vayaṃ tathā tvaṃ kuru naḥ prasādaṃ tvām āśritās tvāṃ śaraṇaṃ gatā vai /</l>\n<l>gatis tvam evātra piteva putraṃ tvam ādideva prabhave vicitre // RKS_93.47 //</l>\n</lg>\n\n<lg>\n<l>kāle 'py anāvṛṣṭibhavaṃ kṣayaṃ ca rakṣasva (?) /</l>\n<l>sarvaṃ jagataḥ svarūpam .... .... // RKS_93.48 //</l>\n</lg>\n\n<lg>\n<l>evaṃ stutā mahādevī narmadā saritāṃ varā /</l>\n<l>pratyakṣā sā parābhūtā brāhmaṇānāṃ yudhiṣṭhira // RKS_93.49 //</l>\n</lg>\n\n<lg>\n<l>narmadovāca:</l>\n<l>tuṣṭāhaṃ varadā viprā dāsye vo vāñchitaṃ phalam /</l>\n<l>tato 'varṣan mahāmeghā dhānyaṃ ca pracuraṃ tathā // RKS_93.50 //</l>\n</lg>\n\n<p>kandamūlaphalaṃ śākaṃ sukhaṃ sarvasaṃśritam /</p>\n\n<p>mārkaṇḍeya uvāca:\n<l>paṭhanti ye stotram idaṃ narendra śṛṇvanti bhaktyā parayaā prapannāḥ // RKS_93.51 //</l></p>\n\n<lg>\n<l>tebhyo 'ntakāle sariduttameyaṃ gatiṃ viśaddhāṃ nitarāṃ dadāti /</l>\n<l>prātaḥ samutthāya samāna evaṃ saṃkīrtayed rudramumāṃ ca devīm // RKS_93.52 //</l>\n</lg>\n\n<lg>\n<l>pāpāni sarvāṇi layaṃ grayānti samāśrayante ca mahānubhāvāḥ /</l>\n<l>pāpais tu muktā divi modayante śambhorgirā caiva tu nānyathā ca // RKS_93.53 //</l>\n</lg>\n\n<lg>\n<l>mārkaṇḍeya uvāca:</l>\n<l>dṛṣṭās te puruṣā nānyā narmadātaṭam āśritāḥ /</l>\n<l>snānadevārccanairyuktāḥ pañcaiva tu mahābalāḥ // RKS_93.54 //</l>\n</lg>\n\n<p>te dṛṣṭā brāhmaṇaiḥ sarvair vedavedāṅgapāragaiḥ /</p>\n\n<p>viprā ūcuḥ:\n<l>dinānte ca striyor yugmaṃ dṛṣṭaṃ raudraṃ bhayāvaham // RKS_93.55 //</l></p>\n\n<lg>\n<l>trayo vṛddhāś ca puruṣāḥ pāśahastā bhayāvahāḥ /</l>\n<l>durddharā durnisaṃkāśā itaścetaś ca cañcalāḥ // RKS_93.56 //</l>\n</lg>\n\n<lg>\n<l>vyāharanti bhiyā vācā ākāṅkṣā darśanasya ca /</l>\n<l>aparaspariṇas sarve nirīkṣante parasparam // RKS_93.57 //</l>\n</lg>\n\n<p>teṣu saṅgheṣu yatproktaṃ tatsarvaṃ kathayāmi te /</p>\n\n<p>puruṣā ūcuḥ:\n<l>tīrthāvagāhanaṃ sarvaiḥ pūrvapaścimadakṣiṇe // RKS_93.58 //</l></p>\n\n<lg>\n<l>uttare ca kṛtaṃ bhaktyā na pāpaṃ tad vyapohitam /</l>\n<l>niṣpāpāś cātra sañjātās tīrthasyāsya prabhāvataḥ // RKS_93.59 //</l>\n</lg>\n\n<lg>\n<l>śṛṇvantu ṛṣayaḥ sarve agnijvālopamā dvijāḥ /</l>\n<l>pātakāni ca ghorāṇi yāny acintyāni dehinām // RKS_93.60 //</l>\n</lg>\n\n<lg>\n<l>pāpiṣṭhena tu cānena garordārā vidūṣitāḥ /</l>\n<l>hṛtaṃ cānyena mitrasya suvarṇaṃ ca tathā ca vai // RKS_93.61 //</l>\n</lg>\n\n<lg>\n<l>brahmahatyā kṛtā raudrā kṛtaṃ cānyena pātakam /</l>\n<l>surāpānaṃ tu cāpy asya saṃjātaṃ cānyakāmataḥ // RKS_93.62 //</l>\n</lg>\n\n<lg>\n<l>govadhaṃ pāpam etena kṛtam ekena pāpinā /</l>\n<l>akāmato 'pi sarveṣāṃ pātakāni narādhipa // RKS_93.63 //</l>\n</lg>\n\n<lg>\n<l>brāhmaṇās tāṃs tu te dṛṣṭvā pāpiṣṭhā gatakalmaṣāḥ /</l>\n<l>tīrthasyāsya prabhāveṇa narmadāyāḥ prabhāvataḥ // RKS_93.64 //</l>\n</lg>\n\n<lg>\n<l>na kvācit pātakānāṃ tu praveśaś cātra jāyate /</l>\n<l>evaṃ saṃcintya te sarve pāpiṣṭhāś ca parasparam // RKS_93.65 //</l>\n</lg>\n\n<lg>\n<l>kṣipram eva samuddhṛtya vicintya hṛdaye harim /</l>\n<l>snātvā revājale puṇye tārpitvā pitṛdevatāḥ // RKS_93.66 //</l>\n</lg>\n\n<lg>\n<l>natvā tu bhāskaraṃ devaṃ hṛdi dhyātvā janārdanam /</l>\n<l>kṛtvā pradakṣiṇāṃ bhaktyā jvalite jātavedasi // RKS_93.67 //</l>\n</lg>\n\n<lg>\n<l>patitāḥ pāṇḍavaśreṣṭha pāpodvignāś ca pāpinaḥ /</l>\n<l>sāttvikīṃ kāmanāṃ kṛtvā tyaktvā prāṇān divaṅgatāḥ // RKS_93.68 //</l>\n</lg>\n\n<lg>\n<l>niṣpāpās te mahābhāgair narmadāyottare taṭe /</l>\n<l>vimānasthās tadā dṛṣṭā brāhmaṇais te yudhiṣṭhira // RKS_93.69 //</l>\n</lg>\n\n<lg>\n<l>āścaryamatulaṃ dṛṣṭam ṛṣibhir narmadātaṭe /</l>\n<l>tadā prabhṛti te sarve rāgadveṣavivarjitāḥ // RKS_93.70 //</l>\n</lg>\n\n<l>ravitīrthaṃ dvijā hṛṣṭāḥ sevante mokṣakāṅkṣayā // RKS_93.71 //</l>\n\n<p>iti śrīskandapurāṇe revākhaṇḍe 'rkatīrthamahimānuvarṇano nāma trinavatitamo 'dhyāyaḥ ||</p>\n\n<p>RKS adhyāya 94</p>\n\n<lg>\n<l>mārkaṇḍeya uvāca:</l>\n<l>tīrthasyāsya ca yatpuṇyaṃ tac chṛṇuṣva narādhipa /</l>\n<l>paṇḍito vṛddhabhāvena bhaktyā trāto nareśvara // RKS_94.1 //</l>\n</lg>\n\n<lg>\n<l>uddeśaṃ kathayiṣyāmi dṛṣṭvā vāntaram eva ca /</l>\n<l>kurukṣetraṃ yathāpūtaṃ ravitīrthaṃ śrutaṃ tathā // RKS_94.2 //</l>\n</lg>\n\n<lg>\n<l>īśvareṇa purākhyātaṃ ṣaṇmukhasya yudhiṣṭhira /</l>\n<l>śrutaṃ rudragaṇaiḥ sarvair ahaṃ tatra samīpagaḥ // RKS_94.3 //</l>\n</lg>\n\n<lg>\n<l>mārtaṇḍagrahaṇe prāpte ye vrajanti ṣaḍānana /</l>\n<l>ravitīrthe kurukṣetre tulyam eva phalaṃ bhavet // RKS_94.4 //</l>\n</lg>\n\n<lg>\n<l>snāne dāne tathā jāpye home caiva viśeṣataḥ /</l>\n<l>kurukṣetre tathā puṇyaṃ nātra kāryā vicāraṇā // RKS_94.5 //</l>\n</lg>\n\n<lg>\n<l>grāme vā yadi vāraṇye puṇyā sarvatra narmadā /</l>\n<l>ravitīrthe viśeṣeṇa raviparvaṇi bhūmipa // RKS_94.6 //</l>\n</lg>\n\n<lg>\n<l>tatra sūryadine bhaktyā vyatīpāte ca vaidhṛtau /</l>\n<l>saṃkramaṇe grahaṇe vā 'pi ye vrajanti jitendriyāḥ // RKS_94.7 //</l>\n</lg>\n\n<lg>\n<l>kāmakrodhavinirmuktā rāgadveṣais tathaiva ca /</l>\n<l>kathāṃ ca vaiṣṇavīṃ pārtha vedādhyayanam eva ca // RKS_94.8 //</l>\n</lg>\n\n<lg>\n<l>ṛgvedaṃ vā yajurvedaṃ sāmavedam atharvaṇam /</l>\n<l>ṛcam ekāṃ tu japtvaiva samastaphalam āpnuyuḥ // RKS_94.9 //</l>\n</lg>\n\n<lg>\n<l>gāyatryā ca caturvedaphalam āpnoti mānavaḥ /</l>\n<l>prabhāte pūjayed devam annadānahiraṇmayaiḥ // RKS_94.10 //</l>\n</lg>\n\n<lg>\n<l>tatra snātvā dvije yogye kapilāṃ yaḥ prayacchati /</l>\n<l>pṛthivī tena vai dattā saśailavanakānanā // RKS_94.11 //</l>\n</lg>\n\n<lg>\n<l>bhūrlokaś ca bhuvarloko maharloko janas tathā /</l>\n<l>tapaḥ satya tathā lokaṃ pātālāny ekaviṃśatiḥ // RKS_94.12 //</l>\n</lg>\n\n<lg>\n<l>tena dattaṃ bhavet sarvaṃ godānaṃ yena vai kṛtam /</l>\n<l>teṣām abdakṛtaṃ pāpaṃ naśyed vai nātra saṃśayaḥ // RKS_94.13 //</l>\n</lg>\n\n<p>yudhiṣṭhira uvāca:\npuṇyā gatiḥ kathaṃ tāta etat kathaya tattvataḥ /</p>\n\n<p>mārkaṇḍeya uvāca:\n<l>purā kṛtayugasyādau brahmālokapitāmahaḥ // RKS_94.14 //</l></p>\n\n<lg>\n<l>utpādya tathā sakalaṃ bhūtagrāmaṃ caturvidham /</l>\n<l>ākulā pṛthivī tena saṃjātā pāṇḍunandana // RKS_94.15 //</l>\n</lg>\n\n<lg>\n<l>tataḥ paścād vicintyedaṃ kathaṃ loko bhaviṣyati /</l>\n<l>kathaṃ svargaṃ prayāsyanti mānavā bhaktisaṃyutāḥ // RKS_94.16 //</l>\n</lg>\n\n<lg>\n<l>bhānuś caiva kathaṃ prīto lokānāṃ jāyate bhṛśam /</l>\n<l>virañceścintyamānasya agnikuṇḍāt samutthitā // RKS_94.17 //</l>\n</lg>\n\n<lg>\n<l>jvalantī tejasā pūrṇā ghaṇṭā lulitaniḥsvanā /</l>\n<l>dṛṣṭvā tāṃ tu mahābhāgāṃ kapilāṃ kuṇḍamadhyagām // RKS_94.18 //</l>\n</lg>\n\n<lg>\n<l>brahmālokagurustāṃ tu praṇamyedam uvāca ha /</l>\n<l>namaste kāpile puṇye sarvalokeṣv anuttame // RKS_94.19 //</l>\n</lg>\n\n<lg>\n<l>māṅgalye maṅgale devi triṣu lokeṣu vandite /</l>\n<l>tvaṃ lakṣmīs tvaṃ dhṛtirmedhā pavitrā tu varānane // RKS_94.20 //</l>\n</lg>\n\n<lg>\n<l>umādevīti vikhyātā tvaṃ śacī nātra saṃśayaḥ /</l>\n<l>vaiṣṇavī tvaṃ mahādevī brahmāṇī tvaṃ varānane // RKS_94.21 //</l>\n</lg>\n\n<lg>\n<l>kumārī tvaṃ mahābhāge bhaktiḥ śraddhā tathaiva ca /</l>\n<l>kālarātrī tu bhūtānāṃ kumārī parameśvarī // RKS_94.22 //</l>\n</lg>\n\n<lg>\n<l>tvaṃ truṭistvaṃ ghaṭī caiva muhūrtakṣaṇam eva ca /</l>\n<l>saṃvatsarartavo māsās tvaṃ kālaḥ puruṣaḥ sadā // RKS_94.23 //</l>\n</lg>\n\n<lg>\n<l>nāsti kiṃcit tvayā hīnaṃ trailokye sacarācare /</l>\n<l>evaṃ stutā tu sā tena kapilā parameṣṭhinā // RKS_94.24 //</l>\n</lg>\n\n<lg>\n<l>tam uvāca mahābhāgā prahṛṣṭā parameṣṭhinam /</l>\n<l>prasannā tava vākyena devadeva jagadguro // RKS_94.25 //</l>\n</lg>\n\n<lg>\n<l>brahmovāca:</l>\n<l>jagaddhitāya janitā mayā tvaṃ parameśvari /</l>\n<l>svargān martyamito yāhi lokānāṃ hitakāmyayā // RKS_94.26 //</l>\n</lg>\n\n<lg>\n<l>sarvadevamayīṃ tvāṃ tu sarvalokamayīṃ tathā /</l>\n<l>vidhinā ye pradāsyanti teṣāṃ vāsas triviṣṭape // RKS_94.27 //</l>\n</lg>\n\n<lg>\n<l>evamuktā tataḥ puṇyā kapilā parameṣṭhinā /</l>\n<l>ājagāma bhuvaḥ pṛṣṭhe vandyamānā surottamaiḥ // RKS_94.28 //</l>\n</lg>\n\n<lg>\n<l>pavitrā vasudhā tena saṃjātā pāṇḍunandana /</l>\n<l>tasyā aṅgeṣu ye devās tān me nigadataḥ śṛṇu // RKS_94.29 //</l>\n</lg>\n\n<lg>\n<l>mukhe hy agniḥ sthito devo danteṣu ca bhujaṅgamāḥ /</l>\n<l>dhātā vidhātā coṣṭhau ca aśvinau karṇasaṃsthitau // RKS_94.30 //</l>\n</lg>\n\n<lg>\n<l>vajrapāṇiḥ sthitaḥ śṛṅge śṛṅgamadhye pitāmahaḥ /</l>\n<l>kālo madhyagatas tāta pāśabhṛd varuṇas tathā // RKS_94.31 //</l>\n</lg>\n\n<lg>\n<l>yamaś ca bhagavān deva āsyasyopari saṃsthitaḥ /</l>\n<l>nābhimadhye sthitaś chando devā jaṅghāsu bhārata // RKS_94.32 //</l>\n</lg>\n\n<lg>\n<l>vasundharā sthitā nābhyāṃ parvatāḥ sandhiṣu sthitāḥ /</l>\n<l>vṛkṣā gulmāni vallyaś ca sandhimārge vyavasthitāḥ // RKS_94.33 //</l>\n</lg>\n\n<lg>\n<l>ṛṣayo romakūpeṣu saṃsthitāḥ pāṇḍunandana /</l>\n<l>snāyusthāḥ pitaraḥ sarve prasravaṃ sarvatīrthajam // RKS_94.34 //</l>\n</lg>\n\n<lg>\n<l>sarveṣāṃ gomayaṃ śreṣṭhaṃ pavitraṃ pāpanāśanam /</l>\n<l>khureṣu pannagāḥ sarve pucchāgre sūryaraśmayaḥ // RKS_94.35 //</l>\n</lg>\n\n<lg>\n<l>evaṃ bhūtā tu kapilā sarvadevamayī kila /</l>\n<l>ye dhyāyanti gṛhe bhaktyā te muktā nātra saṃśayaḥ // RKS_94.36 //</l>\n</lg>\n\n<lg>\n<l>prātarutthāya yo bhaktyā nityaṃ kuryāt pradakṣiṇam /</l>\n<l>pradakṣiṇīkṛtā tena saptadvīpā vasundharā // RKS_94.37 //</l>\n</lg>\n\n<lg>\n<l>kapilāpañcagavyena yaḥ snāpayati śaṅkaram /</l>\n<l>viṣṇuṃ vā jagadādhāraṃ sūryaṃ vā tv anyadaivatam // RKS_94.38 //</l>\n</lg>\n\n<lg>\n<l>pañcāmṛtena saṃsnāpya bhaktyā gavyena pāṇḍava /</l>\n<l>abdaṃ vā śrotriye nityaṃ kapilāṃ yaḥ prayacchati // RKS_94.39 //</l>\n</lg>\n\n<lg>\n<l>tulyam etat phalaṃ proktaṃ śaṅkareṇa yudhiṣṭhira /</l>\n<l>ya pradāsyati viprāya ravitīrthe suyantritaḥ // RKS_94.40 //</l>\n</lg>\n\n<lg>\n<l>kapilāṃ vātha kṛṣṇāṃ vā śvetāṃ raktāṃ ca pāṭalām /</l>\n<l>kṣīriṇīṃ taruṇīṃ śubhrāṃ savatsāṃ vastrasaṃyutām // RKS_94.41 //</l>\n</lg>\n\n<lg>\n<l>svarṇaśṛṅgīṃ raupyakhurīṃ viṣṇurūpaṃ dvijaṃ smaran /</l>\n<l>ātmānaṃ viṣṇurūpaṃ ca dhenum ādityarūpiṇīm // RKS_94.42 //</l>\n</lg>\n\n<lg>\n<l>yo dadāti mahābāho tasya vāsas triviṣṭapo /</l>\n<l>brahmahatyā vinirmuktaḥ surāpānaṃ ca dāruṇam // RKS_94.43 //</l>\n</lg>\n\n<lg>\n<l>gurvaṅganāgamaḥ steyo svāmidroho gavāṃ vadhaḥ /</l>\n<l>mitraviśvāsaghātaṃ ca gurunindāsamudbhavam // RKS_94.44 //</l>\n</lg>\n\n<lg>\n<l>sthitirnaṣṭe ca vaṃśe ca nirmālyasyāvalaṅghanam /</l>\n<l>kanyāgamāgamaś caiva abhakṣasya tu bhakṣaṇam // RKS_94.45 //</l>\n</lg>\n\n<lg>\n<l>vṛṣalī gamanaṃ raudraṃ kurūpāgamanodbhavam /</l>\n<l>agnidaṃ garadaṃ caiva kūṭasākṣyasamudbhavam // RKS_94.46 //</l>\n</lg>\n\n<lg>\n<l>tatsarvaṃ nāśayet pāpaṃ dhenurdānena pāṇḍava /</l>\n<l>surabhisaṃgame puṇye niṣṭhute pāpanāśane // RKS_94.47 //</l>\n</lg>\n\n<lg>\n<l>śrāddhaṃ pretasya yo bhaktyā dāpayet kuntinandana /</l>\n<l>tasya prīto bhavet sūryaḥ suprīto bhava eva ca // RKS_94.48 //</l>\n</lg>\n\n<lg>\n<l>dānaṃ yad dīyate tatra sūryam uddiśya bhaktitaḥ /</l>\n<l>mitraloke sukhaṃ yāti narmadāyāḥ prasādataḥ // RKS_94.49 //</l>\n</lg>\n\n<lg>\n<l>dadhicchande madhucchande devayāne sukhaprade /</l>\n<l>bhīmeśvare kuruśreṣṭha samaṃ puṇyaṃ praśasyate // RKS_94.50 //</l>\n</lg>\n\n<lg>\n<l>pṛthivyāṃ sāgarāntāyāṃ prakhyātaṃ tīrthapañcakam /</l>\n<l>ye na jānanti bhūmisthā te mṛtā nātra saṃśayaḥ // RKS_94.51 //</l>\n</lg>\n\n<lg>\n<l>snānaṃ devārcanaṃ jāpyaṃ homaṃ brāhmaṇapūjanam /</l>\n<l>bhūmidānena vastreṇa annadānena bhaktitaḥ // RKS_94.52 //</l>\n</lg>\n\n<lg>\n<l>upānacchatraśayānā gṛhadānena pāṇḍava /</l>\n<l>grāmakanyāpradānena gajadānahayena ca // RKS_94.53 //</l>\n</lg>\n\n<lg>\n<l>vidyāśakaṭadānena sarveṣām abhayapradaḥ /</l>\n<l>sa yāti sarvatīrthāni ravitīrthaṃ yudhiṣṭhira // RKS_94.54 //</l>\n</lg>\n\n<lg>\n<l>tīrthayātrāprabhāveṇa vyādhayo yānti saṃkṣayam /</l>\n<l>śatravo mitratāṃ yānti viṣaṃ vā hy amṛtāyate // RKS_94.55 //</l>\n</lg>\n\n<lg>\n<l>grahāḥ sarve 'bhavan prītāḥ prītas tasya divākaraḥ /</l>\n<l>tīrthasyāsya payaḥ pītvā yat puṇyaṃ jāyate nṛṇām // RKS_94.56 //</l>\n</lg>\n\n<lg>\n<l>abdam aśvatthasevāyāṃ kapilāyās tu dānataḥ /</l>\n<l>tatphalaṃ kathayiṣyāmi bhaktyā tava mahīpate // RKS_94.57 //</l>\n</lg>\n\n<lg>\n<l>pāpāḥ sarve vilīyante bhinnapātre jalaṃ yathā /</l>\n<l>tīrthasyābhimukhaṃ vṛttaṃ gacchatāṃ nātra saṃśayaḥ // RKS_94.58 //</l>\n</lg>\n\n<lg>\n<l>iha bāhyāntaraṃ tīrthaṃ kathitaṃ tava pārthiva /</l>\n<l>pāpiṣṭhānāṃ kṛtaghnānāṃ svāmimitravirodhinām // RKS_94.59 //</l>\n</lg>\n\n<l>tīrthākhyānaṃ śubhaṃ teṣāṃ gopitavyaṃ sadā budhaiḥ // RKS_94.60 //</l>\n\n<p>iti śrīskandapurāṇe revākhaṇḍe ādityeśvaratīrthakīrtano nāma caturnavatitamo 'dhyāyaḥ ||</p>\n\n<p>RKS adhyāya 95</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra karañjeśvaram uttamam /</l>\n<l>yatra te nihatās tāta dānavās tatpadānugaiḥ // RKS_95.1 //</l>\n</lg>\n\n<lg>\n<l>indrādyaiś caiva saṃhṛṣṭaiḥ stuto yajñaḥ subuddhibhiḥ /</l>\n<l>teṣāṃ ye putrapautrāś ca pūrvavairamanusmaran // RKS_95.2 //</l>\n</lg>\n\n<lg>\n<l>tatra sthās tu surāḥ sarve sthāpayitvā hy umāpatim /</l>\n<l>indracandrayamāḥ sūryaḥ sthāpayitveṣṭasiddhaye // RKS_95.3 //</l>\n</lg>\n\n<lg>\n<l>hṛṣṭapuṣṭāḥ surāḥ sarve jagmur ākāśasasthitāḥ /</l>\n<l>dānavānāṃ mahābhāga karoṭyaḥ patitā yataḥ // RKS_95.4 //</l>\n</lg>\n\n<lg>\n<l>tadā prabhṛti tat tīrthaṃ karoṭīti mahīpate /</l>\n<l>vikhyātaṃ bhārate loke bhūpṛṣṭhe pāṇḍunandana // RKS_95.5 //</l>\n</lg>\n\n<lg>\n<l>aṣṭamyāṃ ca caturdaśyāṃ śubhe pakṣe tu bhaktitaḥ /</l>\n<l>upoṣya śūlinaś cāgre rātrau kurvīta jāgaram // RKS_95.6 //</l>\n</lg>\n\n<lg>\n<l>tatkathālāpasaṃyuktaṃ vedodgītaṃ tathaiva ca /</l>\n<l>prabhāte vimale prāpte sthāṇuṃ sampūjya yatnataḥ // RKS_95.7 //</l>\n</lg>\n\n<lg>\n<l>pañcāmṛtena saṃsnāpya śrīkhaṇḍenaiva cārcayet /</l>\n<l>śatapallavapuṣpaiś ca pūjayec ca prayatnataḥ // RKS_95.8 //</l>\n</lg>\n\n<lg>\n<l>bahurūpaṃ japenmantraṃ dakṣiṇāṃ tu pradāya ca /</l>\n<l>tatphalaṃ samavāpnoti ādityeśvara nārmade // RKS_95.9 //</l>\n</lg>\n\n<lg>\n<l>śrutatīrthaprabhāvaṃ vai yaḥ paṭhec ca narādhipa /</l>\n<l>tatsarvaṃ kathayiṣyāmi bhaktyā tava mahīpate // RKS_95.10 //</l>\n</lg>\n\n<lg>\n<l>yathoktena vidhānena nābhimātre jale sthitaḥ /</l>\n<l>śrāddhaṃ tatraiva pretāya kārayeta jitendriyaḥ // RKS_95.11 //</l>\n</lg>\n\n<lg>\n<l>vividhairagrapāṭhaiś ca vedādhyayanatatparaiḥ /</l>\n<l>gohiraṇyena sampūjya vastratāmbūlabhojanaiḥ // RKS_95.12 //</l>\n</lg>\n\n<lg>\n<l>bhūṣaṇaiḥ paṭṭadānaiś ca brāhmaṇaṃ pāṇḍunandana /</l>\n<l>tasmiṃs tīrthe tu sampūjya kāmikaṃ bhojanaṃ dadet // RKS_95.13 //</l>\n</lg>\n\n<lg>\n<l>bhavet koṭigaṇaṃ tasya nātra kāryā vicāraṇā /</l>\n<l>tatra tīrthe yathā bhaktyā tyajed dehaṃ ca mānada // RKS_95.14 //</l>\n</lg>\n\n<lg>\n<l>tasya tīrthe bhavet puṇyaṃ tac chṛṇuṣva narādhipa /</l>\n<l>yāvad asthimanuṣyasya tiṣṭhate narmadāmbhasi // RKS_95.15 //</l>\n</lg>\n\n<lg>\n<l>tāvad vasati dharmātmā śivaloke sudurlabhe /</l>\n<l>tataḥ kālāt pracyutaś ca devo mānuṣyatāṃ gataḥ // RKS_95.16 //</l>\n</lg>\n\n<lg>\n<l>koṭidhvajapatiḥ śrīmān jāyate nātra saṃśayaḥ /</l>\n<l>sarvadharmasamāyukto medhāvī jīvaputrakaḥ // RKS_95.17 //</l>\n</lg>\n\n<lg>\n<l>vikhyātaś ca dharāpṛṣṭhe dīrghāyur mānavo bhavet /</l>\n<l>indracandrayamaiḥ rudrair ādityair vasubhis tathā // RKS_95.18 //</l>\n</lg>\n\n<lg>\n<l>viśvedevais tathā sarvaiḥ sthāpitās tridaśeśvaraḥ /</l>\n<l>narmadottarakūle tu lokānāṃ hitakāmyayā // RKS_95.19 //</l>\n</lg>\n\n<lg>\n<l>mānavaḥ pretam uddiśya prāsādaṃ kārayet tu yaḥ /</l>\n<l>tasmin naravaraśreṣṭhaḥ sa sadgatim avāpnuyāt // RKS_95.20 //</l>\n</lg>\n\n<lg>\n<l>nyāyopārjitadravyeṇa yaḥ śrāddhaṃ kurute 'tra vai /</l>\n<l>brāhmaṇāḥ kṣatriyā vaiśyāḥ striyaḥ śūdrāś ca satkṛtāḥ // RKS_95.21 //</l>\n</lg>\n\n<lg>\n<l>te 'pi yānti pare loke śāṅkare surapūjite /</l>\n<l>yaḥ śṛṇoti naro bhaktyā māhātmyaṃ tīrthajaṃ nṛpa // RKS_95.22 //</l>\n</lg>\n\n<p>tasya pāpaṃ praṇaśyeta ṣaṇmāsena tu yatkṛtam /</p>\n\n<p>mārkaṇḍeya uvāca:\n<l>tato gacchet tu rājendra kumāreśvaram uttamam // RKS_95.23 //</l></p>\n\n<lg>\n<l>prasiddhaṃ sarvatīrthānām agastyeśvaram uttamam /</l>\n<l>ṣaṇmukhena tapastaptaṃ sarvapātakanāśanam // RKS_95.24 //</l>\n</lg>\n\n<lg>\n<l>snānaṃ ca parayā bhuktyā siddhiḥ prāptā narādhipa /</l>\n<l>devasainyādhipo rājan sarvaśatruvimardanaḥ // RKS_95.25 //</l>\n</lg>\n\n<lg>\n<l>ugratejā mahātmā ca saṃjātas tīrthasevanāt /</l>\n<l>tadā prabhṛti tattīrthaṃ vikhyātaṃ narmadātaṭe // RKS_95.26 //</l>\n</lg>\n\n<lg>\n<l>tasmiṃs tīrthe tu yo bhaktyā ekacitto jitendriyaḥ /</l>\n<l>aṣṭamyāṃ ca caturdaśyāṃ kārttikasya viśeṣataḥ // RKS_95.27 //</l>\n</lg>\n\n<lg>\n<l>snāpayed girijānāthaṃ dadhidugdhena sarpiṣā /</l>\n<l>gītaṃ tatra prakartavyaṃ piṇḍadānaṃ yathāvidhi // RKS_95.28 //</l>\n</lg>\n\n<lg>\n<l>brāhmaṇaiḥ śrotriyaiḥ pārtha ṣaṭkarmanirataiḥ sadā /</l>\n<l>yatkiṃcid dīyate tatra akṣayaṃ pāṇḍunandana // RKS_95.29 //</l>\n</lg>\n\n<lg>\n<l>sarvatīrthāt paraṃ tīrthaṃ nirmitaṃ śaśinā nṛpa /</l>\n<l>etat te sarvam ākhyātaṃ kumāreśvarajaṃ phalam // RKS_95.30 //</l>\n</lg>\n\n<lg>\n<l>kumāradarśanāt puṇyaṃ prāpyate pāṇḍunandana /</l>\n<l>mṛtaḥ svargam avāpnoti satyam īśvarabhāṣitam // RKS_95.31 //</l>\n</lg>\n\n<lg>\n<l>tato gacchet tu rājendra agastyeśvaram uttamam /</l>\n<l>tatra siddho mahābhāga agastyo munipuṅgavaḥ // RKS_95.32 //</l>\n</lg>\n\n<lg>\n<l>yudhiṣṭhira uvāca:</l>\n<l>kathaṃ siddho mahābhāga agastyo munipuṅgavaḥ /</l>\n<l>kumbhodbhavo mahābhāga mitrāvaruṇasambhavaḥ // RKS_95.33 //</l>\n</lg>\n\n<p>narmadātaṭam āśritya tatsarvaṃ kathayasva me /</p>\n\n<p>mārkaṇḍeya uvāca:\n<l>mahāpraśno mahārāja paripṛṣṭaś ca yas tvayā // RKS_95.34 //</l></p>\n\n<lg>\n<l>tat te 'haṃ sampravakṣyāmi śṛṇuṣvaikamanāḥ sadā /</l>\n<l>purākṛtayuge tāta bhārārtā jagatī sthitā // RKS_95.35 //</l>\n</lg>\n\n<lg>\n<l>vijñaptukāmā deveśaṃ nākapṛṣṭhaṃ gatā nṛpa /</l>\n<l>indrāya kathayāmāsa daityabhārārditaṃ jagat // RKS_95.36 //</l>\n</lg>\n\n<lg>\n<l>indra uvāca:</l>\n<l>brahmā ca jagataḥ kartā tavaiva mama sundari /</l>\n<l>brahmalokaṃ gamiṣyāmi mantribhirdaivataiḥ saha // RKS_95.37 //</l>\n</lg>\n\n<p>tataḥ sarve gatās tatra yatrāsau kamalāsanaḥ /</p>\n\n<p>bṛhaspatir uvāca:\n<l>brahman nirlambanā jātā daityabhārād vasundharā // RKS_95.38 //</l></p>\n\n<lg>\n<l>asahantī tu taṃ bhāraṃ yāti devī rasātalam /</l>\n<l>pratīkāraṃ pṛthivyāś ca kuruṣva jagatīpate // RKS_95.39 //</l>\n</lg>\n\n<p>sarvasattvopakārāya sṛṣṭis tvayi jagatpate /</p>\n\n<p>pitāmaha uvāca:\n<l>kartā 'smi sarvajagatām ayonikalaśodbhavaḥ // RKS_95.40 //</l></p>\n\n<lg>\n<l>agastyas tapasāṃ rāśiḥ śakto daityanivāraṇe /</l>\n<l>ekataḥ sarvadevānāṃ balaṃ tejaś ca jāyate // RKS_95.41 //</l>\n</lg>\n\n<lg>\n<l>ekato ṛṣimukhyasya jāyate nātra saṃśayaḥ /</l>\n<l>brahmaṇo vacanaṃ śrutvā sarve devāḥ savāsavāḥ // RKS_95.42 //</l>\n</lg>\n\n<lg>\n<l>tathaiva kāraṇaṃ cānyat kathayanti sma bhārata /</l>\n<l>vijñātaṃ devadeveśa viśvāmitracikīrṣitam // RKS_95.43 //</l>\n</lg>\n\n<lg>\n<l>triśaṅkvarthe ca yajño 'yaṃ viśvāmitreṇa sādhitaḥ /</l>\n<l>spardhayā ca vaśiṣṭhasya yajñāṅgāni samāsṛjat // RKS_95.44 //</l>\n</lg>\n\n<lg>\n<l>spardhayā sṛjatākāśaṃ bhūmiṃ cānyāṃ samāsṛjat /</l>\n<l>yathā tu himavac chailaḥ pūrvāparamahodadhim // RKS_95.45 //</l>\n</lg>\n\n<lg>\n<l>vyāpyaiva saṃsthito bhūmyāṃ devakāryārthasādhakaḥ /</l>\n<l>tathāsau spardhate vindhyaḥ spardhayā kauśikasya ca // RKS_95.46 //</l>\n</lg>\n\n<lg>\n<l>tiṣṭhanti devakāryāṇi kauśikena sureśvara /</l>\n<l>kāryadvayapratīkāraṃ cintaya svajagadguro // RKS_95.47 //</l>\n</lg>\n\n<lg>\n<l>brahmovāca:</l>\n<l>ekas tv asya gurur vipro hy agastyo munipuṅgavaḥ /</l>\n<l>utpathe vartamānasya kauśikasya durāsadaḥ // RKS_95.48 //</l>\n</lg>\n\n<lg>\n<l>agastyo mārgabhettā vai bhaviṣyati na saṃśayaḥ /</l>\n<l>gurur ātmavatāṃ śāstā sarveṣāṃ vai na saṃśayaḥ // RKS_95.49 //</l>\n</lg>\n\n<lg>\n<l>vardhanaṃ parvatasyāsya devamārgapravartanam /</l>\n<l>śāsaḥ kauśikaviprasya vasudhāyāṃ samantataḥ // RKS_95.50 //</l>\n</lg>\n\n<lg>\n<l>kṣamaḥ samastakāryāṇāṃ mitrāvaruṇanandanaḥ /</l>\n<l>evaṃ tu niścayaṃ kṛtvā devāḥ sendrapitāmahāḥ // RKS_95.51 //</l>\n</lg>\n\n<lg>\n<l>yayurvasundharāsārdhaṃ himavantaṃ nageśvaram /</l>\n<l>dadṛśus te sthitaṃ vipraṃ dhyāyamānaṃ ca yoginam // RKS_95.52 //</l>\n</lg>\n\n<lg>\n<l>sudṛḍhaṃ niścaladhyānaṃ mokṣamārganiyāmakam /</l>\n<l>taṃdṛṣṭvā stotum ārabdhāḥ sendracandrāḥ savāruṇāḥ // RKS_95.53 //</l>\n</lg>\n\n<lg>\n<l>devā ūcuḥ:</l>\n<l>jayam icchasva devānāṃ bhagavan kalaśodbhava /</l>\n<l>prasādasumukho bhūtvā devānāṃ bhayamāgatam // RKS_95.54 //</l>\n</lg>\n\n<lg>\n<l>agastya uvāca:</l>\n<l>kiṃ kāryaṃ tu samutpannaṃ yena dūraṃ samāgatāḥ /</l>\n<l>ekāntavāsinaṃ nityaṃ taṃ māṃ yūyaṃ surāś ca bhoḥ // RKS_95.55 //</l>\n</lg>\n\n<lg>\n<l>ucyatāṃ yan mayā kāryaṃ tatsarvaṃ karavāṇy aham /</l>\n<l>tato mandāniloddhūtakamalākaraśobhinā // RKS_95.56 //</l>\n</lg>\n\n<p>guruṃ netrasahasreṇa prerayāmāsa vṛtrahā /</p>\n\n<p>vākpatir uvāca:\n<l>tvayā pūrvaṃ mahābhāga devakāryārthasiddhaye // RKS_95.57 //</l></p>\n\n<lg>\n<l>samudrāḥ karṣitāḥ sarve īśvareṇa yathā jagat /</l>\n<l>vidhvastāstridaśāḥ sarve dānavair baladarpitaiḥ // RKS_95.58 //</l>\n</lg>\n\n<lg>\n<l>jitā devās tu te sarve dānavebhyaḥ parāṅmukhāḥ /</l>\n<l>teṣāṃ varāpahārāya samudrāḥ śoṣitāḥ purā // RKS_95.59 //</l>\n</lg>\n\n<lg>\n<l>sāmprataṃ duḥkhitā dhātrī paśyemāṃ bhūtadhāriṇīm /</l>\n<l>daityabhāreṇa duḥkhārtā bhūmirjātā rasātalam // RKS_95.60 //</l>\n</lg>\n\n<lg>\n<l>gantavyaṃ dakṣiṇāmāśāṃ taporāśe dvijottama /</l>\n<l>narmadodadhimaryādāṃ kuru puṇyāṃ mahādvija // RKS_95.61 //</l>\n</lg>\n\n<lg>\n<l>vṛddhiṃ vindhyanagasyāpi devakāryaṃ samuddhara /</l>\n<l>kauśiko 'tha kanīyāṃs te ya unmārgapravartakaḥ // RKS_95.62 //</l>\n</lg>\n\n<lg>\n<l>agastya uvāca:</l>\n<l>devakāryaṃ kariṣyāmi sukhaṃ tiṣṭha vasundhare /</l>\n<l>gacchāmi dakṣiṇām āśāṃ śaktaḥ śiṣyasya vāraṇe // RKS_95.63 //</l>\n</lg>\n\n<p>vardhanaṃ parvatasyāsya vārayāmi na saṃśayaḥ /</p>\n\n<p>devā ūcuḥ:\n<l>yāmyāṃ gatvā suraiḥ sārdhaṃ draṣṭavyo yaṃ na saṃśayaḥ // RKS_95.64 //</l></p>\n\n<lg>\n<l>siṃhasthe bhāskare vipra yena yāsyanti bhaktitaḥ /</l>\n<l>naśyate ca dhanaṃ dhānyaṃ teṣāṃ saukhyaṃ na saṃśayaḥ // RKS_95.65 //</l>\n</lg>\n\n<lg>\n<l>adhikārāya devānāṃ sa ca dṛṣṭo bhaviṣyati /</l>\n<l>tatpratijñāya gīrvāṇāḥ samaṃ vasudhayā gatāḥ // RKS_95.66 //</l>\n</lg>\n\n<lg>\n<l>agastyaṃ tapasāṃ rāśiṃ nirgacchantaḥ samantataḥ /</l>\n<l>agastyapadavikṣepāc calitā ca vasundharā // RKS_95.67 //</l>\n</lg>\n\n<lg>\n<l>manovegena samprāptaḥ kauśiko yatra tāpasaḥ /</l>\n<l>kauśiko 'pi guruṃ dṛṣṭvā sāṣṭāṅgaṃ praṇipatya ca // RKS_95.68 //</l>\n</lg>\n\n<lg>\n<l>dhanye 'haṃ muniśārdūlaprīto 'haṃ tava darśanāt /</l>\n<l>arghapātraṃ samādāya dadhyakṣatasamanvitam // RKS_95.69 //</l>\n</lg>\n\n<lg>\n<l>dūrvā ca candanaṃ pūjyabhaktyā pātre samāhitam /</l>\n<l>gurupādaparikṣipta uvāca madhuraṃ tadā // RKS_95.70 //</l>\n</lg>\n\n<p>ādeśo dīyatāṃ tāta tava preṣyo dvijottama /</p>\n\n<p>agastya uvāca:\n<l>devakāryavighātaṃ ca kauśika tvaṃ visarjaya // RKS_95.71 //</l></p>\n\n<lg>\n<l>devakāryavisṛṣṭena karmaṇā na pravartase /</l>\n<l>yadi te niścalā bhaktir viśvāmitra mamopari // RKS_95.72 //</l>\n</lg>\n\n<p>tadā tvaṃ varjayeḥ sarvam unmārgasya pravartanam /</p>\n\n<p>viśvāmitra uvāca:\n<l>gurur ātmavatāṃ śāstā rājā śāstā durātmanām // RKS_95.73 //</l></p>\n\n<lg>\n<l>iha pracchannapāpānāṃ śāstā vaivasvato yamaḥ /</l>\n<l>spardhayā ca vaśiṣṭhasya triśaṅkurme suyācitaḥ // RKS_95.74 //</l>\n</lg>\n\n<lg>\n<l>adya prabhṛti tat sarvaṃ tyaktam eva dvijottama /</l>\n<l>ityuktaḥ prayayau śīghraṃ revātīraṃ sudurlabham // RKS_95.75 //</l>\n</lg>\n\n<lg>\n<l>uttaraṃ taṭam āsādya tapas tatra samārabhat /</l>\n<l>narmadā triṣu lokeṣu pavitrā pāpanāśinī // RKS_95.76 //</l>\n</lg>\n\n<lg>\n<l>niścayaṃ paramaṃ kṛtvā mitrāvaruṇanandanaḥ /</l>\n<l>śilātale niviṣṭas tu cacāra vipulaṃ tapaḥ // RKS_95.77 //</l>\n</lg>\n\n<lg>\n<l>vāyubhakṣaḥ sadā kālaṃ kumbhayonir mahātapāḥ /</l>\n<l>jñāto bhaktiyutaḥ śreṣṭha īśvareṇa yudhiṣṭhira // RKS_95.78 //</l>\n</lg>\n\n<p>pratyakṣo dvādaśe varṣe saṅgataḥ pārvatīpatiḥ /</p>\n\n<p>īśvara uvāca:\n<l>sādhu sādhu muniśreṣṭha tapasā dyotitaṃ nabhaḥ // RKS_95.79 //</l></p>\n\n<lg>\n<l>niścayaṃ tava tuṣṭo 'smi mitrāvaruṇanandana /</l>\n<l>varṣāyutasahasreṇa nānyeṣāṃ varado hy aham // RKS_95.80 //</l>\n</lg>\n\n<lg>\n<l>agastya uvāca:</l>\n<l>saṃsārapalvalātītasṛṣṭijanmavivarjita /</l>\n<l>durlakṣyāsurasaṅghānāṃ pramatheśa namo 'stu te // RKS_95.81 //</l>\n</lg>\n\n<lg>\n<l>nandiskandagaṇā devā vṛthā kliśyanti mohitāḥ /</l>\n<l>sanatkumāramukhyāś ca ṛṣayaḥ śaṃsitavratāḥ // RKS_95.82 //</l>\n</lg>\n\n<lg>\n<l>tvad rūpaṃ te na jānanti śambho nātha namo 'stu te /</l>\n<l>brahmādyā devatāḥ sarve dhyāyanti tvām aharniśam // RKS_95.83 //</l>\n</lg>\n\n<p>naite paśyanti tvad rūpaṃ dhātardeva namo 'stu te /</p>\n\n<p>īśvara uvāca:\n<l>prasannas tava viprendra ūrdhvaretas tv ayonija // RKS_95.84 //</l></p>\n\n<p>tava bhaktigṛhīto 'haṃ prasanna umayā saha /</p>\n\n<p>agastya uvāca:\n<l>yadi tuṣṭo 'si deveśa yadi deyo varo mama // RKS_95.85 //</l></p>\n\n<lg>\n<l>pratyakṣo bhava tīrthe 'smin yadi satyaṃ varapradaḥ /</l>\n<l>antarjale sadākālaṃ dharmādhyakṣo maheśvara // RKS_95.86 //</l>\n</lg>\n\n<lg>\n<l>śilāyāṃ bhava nityaṃ ca narmadāyottare taṭe /</l>\n<l>devakāryasya kartāhaṃ tvatprasādāj jagatpate // RKS_95.87 //</l>\n</lg>\n\n<lg>\n<l>tatheti coktvā vṛṣavāhano 'pi jagāma kailāsanagaṃ nageśaḥ /</l>\n<l>ayonijo yogabalena yuktaḥ pravidyayā liṅgabalāc chivasya // RKS_95.88 //</l>\n</lg>\n\n<lg>\n<l>jagāma dakṣiṇām āśāṃ surasaṅghair abhiṣṭutaḥ /</l>\n<l>tapovanaṃ yathāpuṇyaṃ devadānavasevitam // RKS_95.89 //</l>\n</lg>\n\n<lg>\n<l>praviṣṭo muniśārdūlaḥ pavitraṃ devakambalam /</l>\n<l>niścalā suṣamādevī saṃsthitā dharaṇī tathā // RKS_95.90 //</l>\n</lg>\n\n<p>puṣpāṇi vavṛṣurdevā jayaśabdaṃ punaḥ punaḥ /</p>\n\n<p>yudhiṣṭhira uvāca:\n<l>tasya tīrthasya yatpuṇyaṃ kathyatāṃ munisuvrata // RKS_95.91 //</l></p>\n\n<lg>\n<l>ādimadhyāvasāne ca brāhmaṇaiḥ saha bāndhavaiḥ /</l>\n<l>pitṝṇāṃ sarvatīrthānāṃ sarvasattvopakārakam // RKS_95.92 //</l>\n</lg>\n\n<lg>\n<l>mārkaṇḍeya uvāca:</l>\n<l>pitṝn mokṣadaṃ proktaṃ sarvakāle janādhipa /</l>\n<l>śivākhyāṃ kārttike māsi kṛṣṇapakṣe caturdaśīm // RKS_95.93 //</l>\n</lg>\n\n<lg>\n<l>upoṣya yo naro bhaktyā kāmakrodhavivarjitaḥ /</l>\n<l>śamītaruṃ samāsthāya rātrau kurvīta jāgaram // RKS_95.94 //</l>\n</lg>\n\n<lg>\n<l>tatkathālāpasaṃyukto dharmākhyānair dvijaiḥ saha /</l>\n<l>gavāṃ ghṛtena deveśaṃ rātrau ca snāpayet punaḥ // RKS_95.95 //</l>\n</lg>\n\n<lg>\n<l>ghaṭenaiva ghaṭārdhena tadardhena svaśaktitaḥ /</l>\n<l>ghṛtena bodhayed dīpaṃ ghṛtaṃ viprāya dāpayet // RKS_95.96 //</l>\n</lg>\n\n<lg>\n<l>pañcāmṛtena gavyena snāpayet parameśvaram /</l>\n<l>prabhāte pūjayed viprān svadāraniratān sadā // RKS_95.97 //</l>\n</lg>\n\n<lg>\n<l>vedābhyasanaśīlāṃś ca paradāravivarjitān /</l>\n<l>śūdrasevāratā nityaṃ dhūrtakarmaratā janāḥ // RKS_95.98 //</l>\n</lg>\n\n<lg>\n<l>patitāḥ kūṭasākṣyeṇa pratigraharatāḥ sadā /</l>\n<l>vedadveṣaṇaśīlāś ca kubjāś ca vikalāḥ sadā // RKS_95.99 //</l>\n</lg>\n\n<lg>\n<l>hīnātiriktagātrā ye dvijāḥ śrāddhe vivarjitāḥ /</l>\n<l>vedoktena viśuddhāṅgāḥ pūjyā nityaṃ yudhiṣṭhira // RKS_95.100 //</l>\n</lg>\n\n<lg>\n<l>bhūmidānena vastreṇa kanyādānair viśeṣataḥ /</l>\n<l>śrāddhakāleṣu yogeṣu bhartavyā bhaktitatparaiḥ // RKS_95.101 //</l>\n</lg>\n\n<lg>\n<l>godānaṃ tatra kartavyaṃ śreyo 'rtham ātmanas tathā /</l>\n<l>savatsāṃ kṣīriṇīṃ śubhrāṃ puṣṭāṃ vai śīlasaṃyutām // RKS_95.102 //</l>\n</lg>\n\n<lg>\n<l>kambalaṃ parayā bhaktyā pādukopānahau tathā /</l>\n<l>hiraṇyarukmiṇīṃ kanthāṃ tāmbūlaṃ bhojanaṃ tathā // RKS_95.103 //</l>\n</lg>\n\n<lg>\n<l>ghaṇṭābharaṇaśobhāḍhyāṃ vastrayugmāvaguṇṭhitām /</l>\n<l>svarṇaśṛṅgīṃ raupyakhurīṃ kāṃsyadohena saṃyutām // RKS_95.104 //</l>\n</lg>\n\n<lg>\n<l>uccārya parayā bhaktyā yāvad āhūtasaṃplavam /</l>\n<l>sarva koṭiguṇaṃ pārtha śubhaṃ vā yadi vāśubham // RKS_95.105 //</l>\n</lg>\n\n<lg>\n<l>tīrthākhyānaṃ ca yo bhaktyā paṭhate śṛṇute 'thavā /</l>\n<l>mucyate sarvapāpebhyaḥ śivaloke vasaty api // RKS_95.106 //</l>\n</lg>\n\n<p>iti śrīskandapurāṇe revākhaṇḍe 'gastyatīrthavarṇano nāma pañcanavatitamo 'dhyāyaḥ ||</p>\n\n<p>RKS adhyāya 96</p>\n\n<lg>\n<l>mārkaṇḍeya uvāca:</l>\n<l>athānandeśvaraṃ gacchet sarvadevanamaskṛtam /</l>\n<l>rudrasya paramānando yatra jāto yudhiṣṭhira // RKS_96.1 //</l>\n</lg>\n\n<p>tattīrthaṃ kathayiṣyāmi sūryapāpakṣayaṃ karam /</p>\n\n<p>yudhiṣṭhira uvāca:\n<l>ānandaś caiva saṃjāto rudrasya dvijasattama // RKS_96.2 //</l></p>\n\n<p>kathayasva mahābhāga saṃkṣepān munisattama /</p>\n\n<p>mārkaṇḍeya uvāca:\n<l>kathayāmi nṛpaśreṣṭha ānandeśvaram uttamam // RKS_96.3 //</l></p>\n\n<lg>\n<l>dānavānāṃ vadhaṃ kṛtvā devadevaś ca śaṅkaraḥ /</l>\n<l>pūjito daivataiḥ sarvaiḥ kinnarair yakṣapannagaiḥ // RKS_96.4 //</l>\n</lg>\n\n<lg>\n<l>ānandaṃ paramaṃ prāpya nanarta vṛṣavāhanaḥ /</l>\n<l>bhairavaṃ rūpam āsādya gaurī cārddhāṅgadhāritā // RKS_96.5 //</l>\n</lg>\n\n<lg>\n<l>bhūtavetālakaṅkālair bhairavair bhairavo vṛtaḥ /</l>\n<l>narmadāyottare tīre dakṣiṇe pāṇḍunandana // RKS_96.6 //</l>\n</lg>\n\n<lg>\n<l>tuṣṭair marudgaṇais tatra sthāpitaḥ kamalāsanaḥ /</l>\n<l>tadā prabhṛti vai deva ānandeśvara ucyate // RKS_96.7 //</l>\n</lg>\n\n<lg>\n<l>aṣṭamyāṃ ca caturdaśyāṃ paurṇamāsyāṃ narādhipa /</l>\n<l>vidhiṃ snātvārcayed devāṃ sugandhena vilepayet // RKS_96.8 //</l>\n</lg>\n\n<lg>\n<l>brāhmaṇān pūjayet tatra yathāśaktyā yudhiṣṭhira /</l>\n<l>godānaṃ tatra kartavyaṃ vastradānaṃ tathaiva ca // RKS_96.9 //</l>\n</lg>\n\n<lg>\n<l>vasantasya trayodaśyāṃ śrāddhaṃ tatraiva kārayet /</l>\n<l>iṅgudair badarair bilvair akṣatena jalena vā // RKS_96.10 //</l>\n</lg>\n\n<lg>\n<l>pretānāṃ kārayec chrāddham ānandeśvaratīrthake /</l>\n<l>pretā ānanditāḥ syus te yāvad āhūta samplavam // RKS_96.11 //</l>\n</lg>\n\n<lg>\n<l>santatirdhanasaukhyaṃ ca saptajanmani jāyate /</l>\n<l>ānandaś ca bhavet teṣāṃ janma janma yudhiṣṭhira // RKS_96.12 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gacchet tu rājendra mātṛtīrtham anuttamam /</l>\n<l>saṅgamasya samīpasthaṃ narmadādakṣiṇe taṭe // RKS_96.13 //</l>\n</lg>\n\n<lg>\n<l>mātaras tatra rājendra saṃjātā narmadātaṭe /</l>\n<l>umayā yācitas tatra vyālayajñopavītakaḥ // RKS_96.14 //</l>\n</lg>\n\n<lg>\n<l>uvāca yoginīvṛndaṃ kaṣṭaṃ kaṣṭaṃ na śobhanam /</l>\n<l>uvāca varadaś cāsmi yogivṛndavarapradaḥ // RKS_96.15 //</l>\n</lg>\n\n<lg>\n<l>yoginya ūcuḥ:</l>\n<l>ajeyāḥ sarvadevānāṃ tvat prasādān maheśvara /</l>\n<l>tīrthānāmabhisaṃkhyāne prakhyātā vasudhātale // RKS_96.16 //</l>\n</lg>\n\n<l>evaṃ bhavatu yoginyas tatraivāntaradhīyata // RKS_96.17 //</l>\n\n<lg>\n<l>mārkaṇḍeya uvāca:</l>\n<l>tasmiṃs tīrthe tu yo martyo navamyāṃ vijitendriyaḥ /</l>\n<l>upoṣya parayā bhaktyā pūjayen mātṛmaṇḍalam // RKS_96.18 //</l>\n</lg>\n\n<lg>\n<l>tasya tā mātaraḥ prītāḥ prīto 'yaṃ vṛṣavāhanaḥ /</l>\n<l>bandhyāyā mṛtavatsāyā aputrāyā yudhiṣṭhira // RKS_96.19 //</l>\n</lg>\n\n<lg>\n<l>snapanaṃ cārabhet tatra mantrajñair brāhmaṇottamaiḥ /</l>\n<l>sahiraṇyena kumbhena pañcaratnaphalānvitam // RKS_96.20 //</l>\n</lg>\n\n<lg>\n<l>snāpayet putrakāmā ca kāṃsyapātreṇa mantrataḥ /</l>\n<l>putrān sā labhate nārī vīryayuktān guṇānvitān // RKS_96.21 //</l>\n</lg>\n\n<lg>\n<l>yaṃ yaṃ kāmam abhidhyāyet taṃ taṃ sā labhate nṛpa /</l>\n<l>mātṛtīrthāt paraṃ tīrthaṃ nāsty anyat pāṇḍunandana // RKS_96.22 //</l>\n</lg>\n\n<lg>\n<l>tasyaivānantaraṃ tāta jalamadhyeśvaraṃ param /</l>\n<l>liṅgeśvaramiti khyātaṃ surāsuranamaskṛtam // RKS_96.23 //</l>\n</lg>\n\n<lg>\n<l>yudhiṣṭhira uvāca:</l>\n<l>atyaktā sā tu revā yā kathaṃ tyaktā ca śambhunā /</l>\n<l>jalamadhye hi tiṣṭheta śūlapāṇiḥ pinākadhṛk // RKS_96.24 //</l>\n</lg>\n\n<p>tadahaṃ śrotum icchāmi tava vākyād dvijottama /</p>\n\n<p>mārkaṇḍeya uvāca:\n<l>āścaryabhūtā loke 'smin pratiṣṭhā pāṇḍunandana // RKS_96.25 //</l></p>\n\n<lg>\n<l>paṇḍito vṛddhabhāvena kathayāmi nṛpottama /</l>\n<l>ādau kṛtayuge tāta dānavo baladarpitaḥ // RKS_96.26 //</l>\n</lg>\n\n<lg>\n<l>kālabāṣpa iti prokto durjayo devadānavaiḥ /</l>\n<l>tapaś cacāra vipulaṃ narmadāyā jale śubhe // RKS_96.27 //</l>\n</lg>\n\n<lg>\n<l>ārādhayan mahādevam ugreṇa tapasā bhṛśam /</l>\n<l>tatas tutoṣa bhagavān sapatnīko maheśvaraḥ // RKS_96.28 //</l>\n</lg>\n\n<lg>\n<l>īśvara uvāca:</l>\n<l>bho bho vatsa varaṃ brūhi tuṣṭo 'haṃ tava bhaktitaḥ /</l>\n<l>devasya vacanaṃ śrutvā kālabāṣpo 'bravīd vacaḥ // RKS_96.29 //</l>\n</lg>\n\n<lg>\n<l>devāś caiva mayā bhagnāḥ prasādāt tava śūlinaḥ /</l>\n<l>saṃgrāme ca viṣaṇṇo 'haṃ tasmād ārādhanaṃ kṛtam // RKS_96.30 //</l>\n</lg>\n\n<lg>\n<l>hastaṃ śirasi yasyaiva dāsyāmi ca maheśvara /</l>\n<l>na sa jīvet pumāṃl loke varam etaṃ dadasva me // RKS_96.31 //</l>\n</lg>\n\n<lg>\n<l>īśvara uvāca:</l>\n<l>yat te 'bhilaṣitaṃ daitya tat tathaiva bhaviṣyati /</l>\n<l>iti śrutvā vaco daityaḥ śambhum evābhidudruve // RKS_96.32 //</l>\n</lg>\n\n<lg>\n<l>hastaṃ te mūrdhni dāsyāmi na tatsatyaṃ vacas tava /</l>\n<l>rudraḥ palāyitas tena keśavaṃ śaraṇaṃ gataḥ // RKS_96.33 //</l>\n</lg>\n\n<p>nivedya keśavaṃ sarvaṃ tasminn eva nyalīyata /</p>\n\n<p>keśava uvāca:\n<l>hanmy ahaṃ taṃ mahādeva duṣṭaṃ daityajaneśvaram // RKS_96.34 //</l></p>\n\n<lg>\n<l>hastaṃ śirasi tasyaiva dāpayāmi maheśvara /</l>\n<l>tatas tvaritamāpannaḥ praviṣṭo namadātaṭe // RKS_96.35 //</l>\n</lg>\n\n<lg>\n<l>kṛṣṇaḥ strīveṣadhārī ca daityasaṃmukham āgataḥ /</l>\n<l>dvātriṃśallakṣaṇopetā niyuktā kāmasāyakaiḥ // RKS_96.36 //</l>\n</lg>\n\n<lg>\n<l>madhumāthavake śambhuṃ dhyātvā sarvatra kaiśavī /</l>\n<l>vanaṃ babhrāma sarvatra suśīlā vaṭapādapam // RKS_96.37 //</l>\n</lg>\n\n<lg>\n<l>kṣobhayantīva cittāni sā reme dharmanandana /</l>\n<l>riṅgamāṇaś ca daityo 'sau kālabāṣpaḥ sudurjanaḥ // RKS_96.38 //</l>\n</lg>\n\n<lg>\n<l>praviṣṭaḥ sa vane ramye yatra sā śubhalocanā /</l>\n<l>ahaṃ bhavāmi te bhartā durjayo devadānavaiḥ // RKS_96.39 //</l>\n</lg>\n\n<p>trailokyasvāminī tvaṃ ca prasīda mama sundari /</p>\n\n<p>śrīkṛṣṇa uvāca:\n<l>yadi māṃ manyase bhāryāṃ pratyayaś ca bhaven mama // RKS_96.40 //</l></p>\n\n<lg>\n<l>dānava uvāca:</l>\n<l>svayaṃ bhavāmi tanvaṅgi śapathaṃ mama sādhanam /</l>\n<l>tad ahaṃ ca kariṣyāmi iti me satyabhāṣitam // RKS_96.41 //</l>\n</lg>\n\n<p>stryuvāca:\nkuruṣva tvaṃ mahābhāga śiro haste pradīyatām /</p>\n\n<p>mārkaṇḍeya uvāca:\n<l>kāmāndhenaiva rājendra nikṣipto mastake karaḥ // RKS_96.42 //</l></p>\n\n<lg>\n<l>tatkṣaṇād abhavad bhasma dagdhas tṛṇacayo yathā /</l>\n<l>keśavasyopari tadā puṣpavṛṣṭiḥ papāta ha // RKS_96.43 //</l>\n</lg>\n\n<lg>\n<l>gatāḥ sarve divaṃ devāḥ svasthānaṃ vigatajvarāḥ /</l>\n<l>kṣaurābdhim agamad viṣṇuḥ kālabāṣpe nipātite // RKS_96.44 //</l>\n</lg>\n\n<lg>\n<l>ya idaṃ śṛṇuyād bhaktyā caritaṃ dānavasya ca /</l>\n<l>śrāddhaṃ tatraiva yaḥ kuryāt kāmakrodhavivarjitaḥ // RKS_96.45 //</l>\n</lg>\n\n<lg>\n<l>uddhṛtās tena sarve vai narakāc ca pitāmahāḥ /</l>\n<l>kṣetre tasmiṃs tu yo dadyād brāhmaṇe vedapārage // RKS_96.46 //</l>\n</lg>\n\n<lg>\n<l>tasya dānaphalaṃ sarvaṃ kurukṣetrād viśiṣyate /</l>\n<l>sparśate ya idaṃ liṅgaṃ śaṅkareṇa ca nirmitam // RKS_96.47 //</l>\n</lg>\n\n<lg>\n<l>sparśamātro manuṣyas tu rudravāso 'bhijāyate /</l>\n<l>etasmāt kāraṇād rājaṃl lokapālāśca devatāḥ // RKS_96.48 //</l>\n</lg>\n\n<lg>\n<l>durgādevī tathā caiva madhuhantā caturbhujaḥ /</l>\n<l>dānavādyāś ca sarve 'pi rakṣaṇe ceśvarasya ca // RKS_96.49 //</l>\n</lg>\n\n<lg>\n<l>rakṣante ca sadākālaṃ gṛhavyāpārarūpataḥ /</l>\n<l>putrabhrātṛsamā bhūtvā svāmisambandharūpiṇaḥ // RKS_96.50 //</l>\n</lg>\n\n<l>liṅgeśvaraṃ tu rājendra devairadyā 'pi rakṣyate // RKS_96.51 //</l>\n\n<p>iti śrīskandapurāṇe revākhaṇḍe bhasmāsuravadho nāma ṣaṇṇavatitamo 'dhyāyaḥ ||</p>\n\n<p>RKS adhyāya 97</p>\n\n<lg>\n<l>mārkaṇḍeya uvāca:</l>\n<l>tato gacchec ca rājendra dhanadaṃ tīrtham uttamam /</l>\n<l>narmadādakṣiṇe kūle sarvapāpakṣayaṃkaram // RKS_97.1 //</l>\n</lg>\n\n<lg>\n<l>sarvatīrthaphalaṃ tatra prāpyate nātra saṃśayaḥ /</l>\n<l>caitramāse trayodaśyāṃ śuklapakṣe jitendriyaḥ // RKS_97.2 //</l>\n</lg>\n\n<lg>\n<l>upoṣya parayā bhaktyā rātrau kurvīta jāgaram /</l>\n<l>pañcāmṛtena rājendra snāpayed varadaṃ vibhum // RKS_97.3 //</l>\n</lg>\n\n<lg>\n<l>pūjayedbhaktiyuktena gītavādyaṃ pradāpayet /</l>\n<l>prabhāte pūjayed viprānātmanaḥ śreya icchatā // RKS_97.4 //</l>\n</lg>\n\n<lg>\n<l>pratigrahāvimuktāś ca vidyāsiddhāntavādinaḥ /</l>\n<l>bhartavyā hi priyair bhaktyā parivādavivarjitāḥ // RKS_97.5 //</l>\n</lg>\n\n<lg>\n<l>pūjayed gohiraṇyena vastrālaṃkaraṇena ca /</l>\n<l>hastyaśvarathadānena sarvapāpakṣayo bhavet // RKS_97.6 //</l>\n</lg>\n\n<lg>\n<l>trijanmajanitaṃ pāpaṃ dhanadasya prabhāvataḥ /</l>\n<l>svargadaṃ durvinītānāṃ vinītānāṃ ca muktidam // RKS_97.7 //</l>\n</lg>\n\n<lg>\n<l>dhanavān sa naravyāghra bhavej janmani janmani /</l>\n<l>kulīnatvaṃ svarūpatvaṃ duḥkhaṃ nāsti nirantaram // RKS_97.8 //</l>\n</lg>\n\n<lg>\n<l>vyādhes tu na bhayaṃ teṣāṃ nanded dhanadasevanāt /</l>\n<l>dhanasya ca yas tīrthe vidyāṃ vai pradadāti hi // RKS_97.9 //</l>\n</lg>\n\n<p>sa yāti bhāskaraṃ lokaṃ sarvaduḥkhavivarjitaḥ /</p>\n\n<p>mārkaṇḍeya uvāca:\n<l>ahaṃ te kathayiṣyāmi cetihāsaṃ purātanam // RKS_97.10 //</l></p>\n\n<lg>\n<l>dve bhāryye kaśyapasyāstāṃ sarvalokeṣv anuttame /</l>\n<l>garutmān vinatāputraḥ kadrūputroragāḥ smṛtāḥ // RKS_97.11 //</l>\n</lg>\n\n<lg>\n<l>santoṣeṇa dvayaṃ tāta tiṣṭhataḥ kāśyape gṛhe /</l>\n<l>kadrvās tu bhaginī tatra iṣṭā ca vinatā tathā // RKS_97.12 //</l>\n</lg>\n\n<lg>\n<l>krīḍed vinatayā sārdhaṃ kaśyapo 'pi prajāpatiḥ /</l>\n<l>tatas tv ekadine pārtha āśramasthā suśobhanā // RKS_97.13 //</l>\n</lg>\n\n<lg>\n<l>uccaiḥśravohayaṃ dṛṣṭvā ativegaṃ nabhaḥsthitam /</l>\n<l>paśya paśya ca tanvaṅgi aśvaṃ sarvatra pāṇḍuram // RKS_97.14 //</l>\n</lg>\n\n<p>dhāvamānam aviśrāntaṃ javena mānasopamam /</p>\n\n<p>kadrūr uvāca:\n<l>katham etat tu tanvaṅgi kṛṣṇaṃ jalpasi pāṇḍuram // RKS_97.15 //</l></p>\n\n<p>asatyaṃ bhāṣitaṃ bhadre yamalokaṃ gamiṣyasi /</p>\n\n<p>vinatovāca:\n<l>satyānṛte tu vacane paṇo 'yaṃ me 'stu te 'dhunā // RKS_97.16 //</l></p>\n\n<lg>\n<l>sahasraṃ caiva varṣāṇām ajñātvā dāsyatāṃ vrajet /</l>\n<l>asatyā yadi me vāṇī kṛṣṇa uccaiḥśravāhayaḥ // RKS_97.17 //</l>\n</lg>\n\n<lg>\n<l>tadāhaṃ tvad gṛhe dāsī sarvadaiva bhavāmi hi /</l>\n<l>yadi tūccaiḥśravāḥ śveto dāsī tvaṃ madgṛhe punaḥ // RKS_97.18 //</l>\n</lg>\n\n<lg>\n<l>evaṃ parasparaṃ dvābhyāṃ dāsīyam abravīd iti /</l>\n<l>svāśramaṃ hi gatā kadrū rātrau cintāturā sthitā // RKS_97.19 //</l>\n</lg>\n\n<lg>\n<l>śvetavarṇaṃ tu kathitaṃ śyāmaṃ tamaśvakaṃ tadā /</l>\n<l>putrāṇāṃ kathitaṃ pārtha paṇaścaiva kṛto mayā // RKS_97.20 //</l>\n</lg>\n\n<lg>\n<l>śrutaṃ sarvais tathā vākyaṃ sarpair mātṛpaṇas tadā /</l>\n<l>jātā dāsī na sandehaḥ śveto bhāskaravāhanaḥ // RKS_97.21 //</l>\n</lg>\n\n<lg>\n<l>kadrūr uvāca:</l>\n<l>yathāhaṃ na bhave dāsī tatkāryaṃ ca vicintyatām /</l>\n<l>uccaiḥśravo romakūpe viśadhvaṃ yūyameva ca // RKS_97.22 //</l>\n</lg>\n\n<lg>\n<l>ekaṃ muhūrtaṃ tiṣṭhadhvaṃ yāvat kṛṣṇaḥ pradṛśyate /</l>\n<l>kṣaṇenaikena bhavatāṃ dāsī sā bhavate mama // RKS_97.23 //</l>\n</lg>\n\n<lg>\n<l>dāsītve yā tu tanvaṅgī vinatā satyagārvitā /</l>\n<l>tataḥ svasthānagāḥ sarve bhavantu sukhinaḥ sadā // RKS_97.24 //</l>\n</lg>\n\n<lg>\n<l>sarpā ūcuḥ:</l>\n<l>yathā tvaṃ jananī caiva sarveṣāṃ bhuvi pannagī /</l>\n<l>tathā sāpi viśeṣaṇa vañcitavyā na mātṛvat // RKS_97.25 //</l>\n</lg>\n\n<lg>\n<l>tataḥ sā tena vākyena kruddhā kālānalopamā /</l>\n<l>mama vākyam akurvāṇā ye kecid bhuvi pannagāḥ // RKS_97.26 //</l>\n</lg>\n\n<lg>\n<l>havyavāhamukhaṃ sarve yāsyantīty avicāriṇaḥ /</l>\n<l>tena vākyena bhītāste hayaromasuveṣṭitāḥ // RKS_97.27 //</l>\n</lg>\n\n<lg>\n<l>naṣṭāḥ kecid diśo divyāḥ kadrūśāpabhayānvitāḥ /</l>\n<l>kecid gaṅgājale naṣṭāḥ kecin naṣṭāḥ sarasvatīm // RKS_97.28 //</l>\n</lg>\n\n<lg>\n<l>kecin mahodadhiṃ nītāḥ praviṣṭā vindhyakandare /</l>\n<l>āśritya narmadātoyaṃ maṇināgottamo nṛpa // RKS_97.29 //</l>\n</lg>\n\n<lg>\n<l>cacāra vipulaṃ bhaktyā uttare narmadātaṭe /</l>\n<l>mātṛśāpadharo nāgaḥ praviṣṭo narmadājale // RKS_97.30 //</l>\n</lg>\n\n<lg>\n<l>tvatprasādena bho nātha mātṛśāpaṃ tarāmy aham /</l>\n<l>havyavāhamukhaṃ yasmāt prayāmi na jagatpate // RKS_97.31 //</l>\n</lg>\n\n<lg>\n<l>īśvara uvāca:</l>\n<l>havyavāhamukhaṃ vatsa na yāsyasi mamājñayā /</l>\n<l>mama lokanivāso 'pi tava putra bhaviṣyati // RKS_97.32 //</l>\n</lg>\n\n<lg>\n<l>maṇināga uvāca:</l>\n<l>asmin sthāne mahādeva sthīyatām aṃśabhāgataḥ /</l>\n<l>sahasrāṃśena bhāgena sthīyatāṃ narmadājale // RKS_97.33 //</l>\n</lg>\n\n<p>upakārāya lokānāṃ mama nāmnā ca śaṅkara /</p>\n\n<p>īśvara uvāca:\n<l>sthāpaya svaparaṃ liṅgamājñayā mama pannaga // RKS_97.34 //</l></p>\n\n<lg>\n<l>ityuktvāntardadhe devastadaiva śivayā saha /</l>\n<l>tatra tīrthe tu ye bhaktyā śucayo yatamānasāḥ // RKS_97.35 //</l>\n</lg>\n\n<lg>\n<l>pañcamyāṃ ca caturdaśyām aṣṭamyāṃ śuklapakṣake /</l>\n<l>arcayanti sadā pārtha nopasarpanti te yamam // RKS_97.36 //</l>\n</lg>\n\n<lg>\n<l>dadhnā ca madhunā caiva ghṛtena kṣīrato janāḥ /</l>\n<l>snāpayanti virūpākṣam umādehārdhadhāriṇam // RKS_97.37 //</l>\n</lg>\n\n<lg>\n<l>kāmāṅgadahanaṃ devaṃ mahāsuraniṣūdanam /</l>\n<l>saṃsnāpayanti ye bhaktyā paśyanti paramaṃ padam // RKS_97.38 //</l>\n</lg>\n\n<lg>\n<l>ṣaṭkarmaniratās tāta śūdrapraṇayavarjitāḥ /</l>\n<l>te 'pi yānti paraṃ lokaṃ sarvapāpavivarjitāḥ // RKS_97.39 //</l>\n</lg>\n\n<lg>\n<l>vrātyāṃś ca durdharān ṣaṇḍhān vārdhakyāṃś ca kṛṣīvalān /</l>\n<l>bhinnadṛṣṭikarān viprān kaścinnaiva ca pūjayet // RKS_97.40 //</l>\n</lg>\n\n<lg>\n<l>vṛṣalī mandire yasya mahiṣaṃ yas tu vāhayet /</l>\n<l>te viprā dūratas tyājyā vrate śrāddhe nṛpeśvara // RKS_97.41 //</l>\n</lg>\n\n<lg>\n<l>kāṇāḥ kuṇḍāś ca golāś ca vaidyāś caiva vivarjitāḥ /</l>\n<l>naite pūjyā dvijāḥ pārtha maṇināgeśvare śubhe // RKS_97.42 //</l>\n</lg>\n\n<lg>\n<l>yadīcched ūrdhvagamanāṃ pitṛṇām ātmanas tathā /</l>\n<l>sarvāṅgarucirāṅgāś ca sadā pūjyā dvijās tu vai // RKS_97.43 //</l>\n</lg>\n\n<lg>\n<l>sa yāti paramaṃ lokaṃ yāvad āhūtasamplavam /</l>\n<l>tataḥ svargāc cyutaḥ so 'pi jāyate vipule kule // RKS_97.44 //</l>\n</lg>\n\n<lg>\n<l>maṇināgeśvaraṃ devaṃ yaḥ paśyati narādhipa /</l>\n<l>dhenuṃ śayyāṃ tathā chatraṃ kanyāṃ dāsīṃ subhaktitaḥ // RKS_97.45 //</l>\n</lg>\n\n<lg>\n<l>pātre dadyāt tu rājendra yadīcchec chreya ātmanaḥ /</l>\n<l>surabhīṇi ca puṣpāṇi gandhavastrāṇi dāpayet // RKS_97.46 //</l>\n</lg>\n\n<lg>\n<l>dīpaṃ dhānyaṃ gṛhaṃ śubhraṃ sarvopaskarasaṃyutam /</l>\n<l>dadate ye narā bhaktyā te vrajanti triviṣṭapam // RKS_97.47 //</l>\n</lg>\n\n<l>maṇināge nṛpa svarṇapannago yaḥ pradīyate // RKS_97.48 //</l>\n\n<lg>\n<l>pātakāni pralīyanta āmapātre jalaṃ yathā /</l>\n<l>narmadātoyasaṃsiddhaṃ bhojyaṃ viprāya dīyate // RKS_97.49 //</l>\n</lg>\n\n<lg>\n<l>te 'pi pāpair vinirmuktāḥ krīḍante daivataiḥ saha /</l>\n<l>tyāgino bhogasaṃyuktā dharmākhyānaratāḥ sadā // RKS_97.50 //</l>\n</lg>\n\n<lg>\n<l>devadvijaguror bhaktās tīrthasevāparāyaṇāḥ /</l>\n<l>mātāpitṛsvāmibhaktāḥ krodhadrohavivarjitāḥ // RKS_97.51 //</l>\n</lg>\n\n<lg>\n<l>etaiḥ sarvair guṇair yuktā ye narāḥ pāṇḍunandana /</l>\n<l>jāyante svargakāmāś ca svarge vāso bhaviṣyati // RKS_97.52 //</l>\n</lg>\n\n<lg>\n<l>sarvatīrthavaraṃ tīrthaṃ maṇināgaṃ nṛpottama /</l>\n<l>tīrthākhyānam idaṃ puṇyaṃ yaḥ paṭhec chṛṇuyād api // RKS_97.53 //</l>\n</lg>\n\n<lg>\n<l>so 'pi pāpavinirmuktaḥ śivaloke mahīyate /</l>\n<l>na viṣaṃ kramate teṣāṃ vicaranti yathecchayā // RKS_97.54 //</l>\n</lg>\n\n<lg>\n<l>bhādrapadyāṃ ca yaḥ ṣaṣṭhyāṃ bhādre snāyāc ca darśake /</l>\n<l>tasya puṇyaphalāvāptir ākhyānakathanena tu // RKS_97.55 //</l>\n</lg>\n\n<p>iti śrīskandapurāṇe revākhaṇḍe maṇināgatīrthavarṇano nāma saptanavatitamo 'dhyāyaḥ ||</p>\n\n<p>RKS adhyāya 98</p>\n\n<lg>\n<l>mārkaṇḍeya uvāca:</l>\n<l>dakṣiṇe narmadātīre tīrthaṃ paramaśobhanam /</l>\n<l>sarvapāpaharaṃ puṇyaṃ gopāleśvaram uttamam // RKS_98.1 //</l>\n</lg>\n\n<p>godehān niḥsṛtaṃ liṅgaṃ puṇyaṃ bhūmitale nṛpa /</p>\n\n<p>yudhiṣṭhira uvāca:\n<l>godehāt niḥsṛtaṃ kasmāl liṅgaṃ pāpakṣayaṃ karam // RKS_98.2 //</l></p>\n\n<lg>\n<l>dakṣiṇe narmadā tīre maṇināgasamīpataḥ /</l>\n<l>saṃkṣepāt kathyatāṃ vipra gopāleśvaram uttamam // RKS_98.3 //</l>\n</lg>\n\n<lg>\n<l>mārkaṇḍeya uvāca:</l>\n<l>kāmadhenus tapas tatra putrārthaṃ ca cakāra ha /</l>\n<l>dhyāyatī parayā bhaktyā devadevaṃ maheśvaram // RKS_98.4 //</l>\n</lg>\n\n<lg>\n<l>tuṣṭas tasyā jagannāthaḥ kapilāyā maheśvaraḥ /</l>\n<l>niḥsṛto dehamadhyāt tu akṣayaḥ parameśvaraḥ // RKS_98.5 //</l>\n</lg>\n\n<lg>\n<l>maheśvara uvāca:</l>\n<l>tuṣṭo devi jaganmātaḥ kapile parameśvari /</l>\n<l>ārādhanaṃ kṛtaṃ kasmād vada devi varānane // RKS_98.6 //</l>\n</lg>\n\n<lg>\n<l>surabhir uvāca:</l>\n<l>lokānām upakārāya sṛṣṭāhaṃ parameṣṭhinā /</l>\n<l>loke kāryaṃ hi sarvaṃ vai matprasādāt prasidhyati // RKS_98.7 //</l>\n</lg>\n\n<lg>\n<l>lokāḥ sarve prapaśyanti tvatpasādāt triśūlinam /</l>\n<l>tīrthe tvaṃ bhava bhoḥ śambho lokānāṃ hitakāmyayā // RKS_98.8 //</l>\n</lg>\n\n<lg>\n<l>mārkaṇḍeya uvāca:</l>\n<l>tadā prabhṛtitattīrthaṃ vikhyātaṃ vasudhātale /</l>\n<l>snānenaikena rājendra sarvapāpaṃ vyapohati // RKS_98.9 //</l>\n</lg>\n\n<lg>\n<l>gopāleśe tu godānaṃ yas tu bhaktyā pradāpayet /</l>\n<l>yogye dvijottame deyā yogyā dhenuḥ sakāñcanī // RKS_98.10 //</l>\n</lg>\n\n<lg>\n<l>savastrā taruṇī śubhrā kṣīriṇī vṛṣasaṃyutā /</l>\n<l>kṛṣṇapakṣe caturdaśyām aṣṭamyāṃ vā yudhiṣṭhira // RKS_98.11 //</l>\n</lg>\n\n<lg>\n<l>sarveṣu caiva māseṣu kārttike ca viśeṣataḥ /</l>\n<l>dāpayet parayā bhaktyā dvije svādhyāyatatpare // RKS_98.12 //</l>\n</lg>\n\n<lg>\n<l>vidhinā ca pradāsyanti vidhinā pratigṛhṇate /</l>\n<l>ubhayoḥ puṇyakarmāṇi prekṣakāḥ puṇyabhājanāḥ // RKS_98.13 //</l>\n</lg>\n\n<lg>\n<l>piṇḍadānaṃ prakartavyaṃ pretānāṃ bhāvasaṃyutaiḥ /</l>\n<l>piṇḍenaikena rājendra pretā yānti parāṃ gatim // RKS_98.14 //</l>\n</lg>\n\n<lg>\n<l>bhaktyā praṇāmaṃ rudrasya ye kurvanti dine dine /</l>\n<l>teṣāṃ pāpaṃ pralīyeta bhinnapātre jalaṃ yathā // RKS_98.15 //</l>\n</lg>\n\n<p>tasmiṃs tīrthe tu yo rājan vṛṣaṃ caiva samutsṛjet /</p>\n\n<p>yudhiṣṭhira uvāca:\n<l>vṛṣotsarge kṛte tāta yatphalaṃ bhavate nṛṇām // RKS_98.16 //</l></p>\n\n<p>tatsarvaṃ kathayasvādya prayatnena dvijottama /</p>\n\n<p>mārkaṇḍeya uvāca:\n<l>sarvalakṣaṇasampanne vṛṣe caiva tu yatphalam // RKS_98.17 //</l></p>\n\n<lg>\n<l>tad ahaṃ sampravakṣyāmi śṛṇu tvaṃ dharmanandana /</l>\n<l>kārttike caiva vaiśākhe paurṇamāsyāṃ narādhipa // RKS_98.18 //</l>\n</lg>\n\n<lg>\n<l>rudrasya sannidhau bhūtvā śuciḥ snātvā jitendriyaḥ /</l>\n<l>vṛṣotsargaṃ tathā rājan kārayed dharaprītaye // RKS_98.19 //</l>\n</lg>\n\n<lg>\n<l>sthāne sthitvā pavitre tu catasro vatsikāḥ śubhāḥ /</l>\n<l>vṛṣabhāya ca muñceta sarvalakṣaṇasaṃyutāḥ // RKS_98.20 //</l>\n</lg>\n\n<lg>\n<l>prīyatāṃ ca mahādevo brahmāviṣṇus tathā pare /</l>\n<l>vṛṣabhe romasaṃkhyā tu sarvāṅgeṣu narādhipa // RKS_98.21 //</l>\n</lg>\n\n<lg>\n<l>tāvad varṣapramāṇaṃ tu śivaloke mahīyate /</l>\n<l>śivaloke uṣitvā tu paścān martye ca jāyate // RKS_98.22 //</l>\n</lg>\n\n<lg>\n<l>kule mahati sambhūto dhanadhānyasamākule /</l>\n<l>surūpe rūpavāṃś caiva vidyāḍhye satyavādinām // RKS_98.23 //</l>\n</lg>\n\n<lg>\n<l>gopāleśvarakaṃ puṇyaṃ mayākhyātaṃ yudhiṣṭhira /</l>\n<l>godehāt niḥsṛtaṃ liṅgaṃ narmadādakṣiṇe taṭe // RKS_98.24 //</l>\n</lg>\n\n<p>iti śrīskandapurāṇe revākhaṇḍe gopāleśvaramahimānuvarṇano nāmāṣṭanavatitamo 'dhyāyaḥ ||</p>\n\n<p>RKS adhyāya 99</p>\n\n<lg>\n<l>mārkaṇḍeya uvāca:</l>\n<l>narmadāyottare kūle tīrthaṃ paramaśobhanam /</l>\n<l>sarvapāpaharaṃ puṇyaṃ nāmnā vai gautameśvaram // RKS_99.1 //</l>\n</lg>\n\n<lg>\n<l>sthāpitaṃ gautamenaiva lokānāṃ hitakāmyayā /</l>\n<l>svargasopānarūpeṇa tīrthaṃ puṃsāṃ yudhiṣṭhira // RKS_99.2 //</l>\n</lg>\n\n<lg>\n<l>gaccha tvaṃ parayā bhaktyā yatra devo jagadguruḥ /</l>\n<l>pātakānāṃ vināśāya svargavāsāptaye nṛpa // RKS_99.3 //</l>\n</lg>\n\n<lg>\n<l>saukhyasya vardhanaṃ liṅgaṃ jayadaṃ duḥkhanāśanam /</l>\n<l>piṇḍadānena caikena kulānāṃ uddharet trayam // RKS_99.4 //</l>\n</lg>\n\n<lg>\n<l>yat kiṃcid dīyate bhaktyā svalpaṃ vā yadi vā bahu /</l>\n<l>tatsarvaṃ śatasāhasram ājñayā gautamasya ca // RKS_99.5 //</l>\n</lg>\n\n<p>tīrthānāṃ paramaṃ tīrthaṃ svayaṃ rudreṇa bhāṣitam /</p>\n\n<p>mārkaṇḍeya uvāca:\n<l>dakṣiṇe narmadākūle tīrthaṃ paramaśobhanam // RKS_99.6 //</l></p>\n\n<lg>\n<l>śaṅkhacūḍeśvaraṃ tatra prasiddhaṃ bhūmimaṇḍale /</l>\n<l>śaṅkhacūḍeśvaras tatra saṃsthitaḥ pāṇḍunandana // RKS_99.7 //</l>\n</lg>\n\n<lg>\n<l>vainateyabhayāt pārtha saṃsthito narmadātaṭe /</l>\n<l>tatra tīrthe tu yo bhaktyā śucir bhūtvā samāhitaḥ // RKS_99.8 //</l>\n</lg>\n\n<lg>\n<l>snāpayec chaṅkhacūḍaṃ tu kṣaudreṇa dadhisarpiṣā /</l>\n<l>rātrau jāgaraṇaṃ kṛtvā devasyāgre narādhipa // RKS_99.9 //</l>\n</lg>\n\n<lg>\n<l>dadhibhaktena sampūjya brāhmaṇān chaṃsitavratān /</l>\n<l>godānaṃ ca tathā deyaṃ sarvapāpakṣayaṃ karam // RKS_99.10 //</l>\n</lg>\n\n<lg>\n<l>tasmiṃs tīrthe tu yaḥ pārtha sarpadaṣṭo 'pi naśyati /</l>\n<l>so 'pi yāti paraṃ lokaṃ śaṅkhacūḍasya cājñayā // RKS_99.11 //</l>\n</lg>\n\n<p>iti śrīskandapurāṇe revākhaṇḍe śaṅkhacūḍatīrthamahimānuvarṇano nāma navanavatitamo 'dhyāyaḥ ||</p>\n\n<p>RKS adhyāya 100</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra parāśaravarottamam /</l>\n<l>parāśaro mahātmā ca narmadāyās taṭe śubhe // RKS_100.1 //</l>\n</lg>\n\n<lg>\n<l>tapaś cacāra vipulaṃ putrārthaṃ pāṇḍunandana /</l>\n<l>himācalasutā gaurī lakṣmīnārāyaṇānvitā // RKS_100.2 //</l>\n</lg>\n\n<lg>\n<l>toṣitā parayā bhaktyā narmadāyottare taṭe /</l>\n<l>parāśareṇa ṛṣiṇā tasya tuṣṭā varaṃ dadau // RKS_100.3 //</l>\n</lg>\n\n<lg>\n<l>devy uvāca:</l>\n<l>bho bho ṛṣivaraśreṣṭha tuṣṭāhaṃ tava bhaktitaḥ /</l>\n<l>varaṃ yācasva viprendra parāśaramahāmate // RKS_100.4 //</l>\n</lg>\n\n<lg>\n<l>parāśara uvāca:</l>\n<l>yadi tuṣṭāsi me devi yadi deyo varo mama /</l>\n<l>putro me dīyatāṃ śīghraṃ sarvaśāstraviśāradaḥ // RKS_100.5 //</l>\n</lg>\n\n<lg>\n<l>tīrthaṃ cātra bhaved devi sannidhānaṃ vareṇa tu /</l>\n<l>lokopakārahetv arthaṃ sthīyatāṃ girinandini // RKS_100.6 //</l>\n</lg>\n\n<lg>\n<l>parāśarābhidhānena narmadādakṣiṇe taṭe /</l>\n<l>parāśaravacaḥ śrutvā devī himavataḥ sutā // RKS_100.7 //</l>\n</lg>\n\n<lg>\n<l>evaṃ bhavatu te vipra ityuktvāntaradhīyata /</l>\n<l>parāśaro mahātmā ca sthāpayāmāsa pārvatīm // RKS_100.8 //</l>\n</lg>\n\n<lg>\n<l>śaṅkaraṃ sthāpayāmāsa surāsuranamaskṛtam /</l>\n<l>arcitaṃ sarvadevānāṃ dānavānāṃ durāsadam // RKS_100.9 //</l>\n</lg>\n\n<lg>\n<l>parāśaro mahātmā ca kṛtārtho vigatajvaraḥ /</l>\n<l>tasmiṃs tīrthe tu yo bhaktyā śuciḥ prayatamānasaḥ // RKS_100.10 //</l>\n</lg>\n\n<lg>\n<l>māse caitre ca vikhyāte śrāvaṇe nṛpanandana /</l>\n<l>māsi mārgaśire caiva śuklapakṣe tu sarvadā // RKS_100.11 //</l>\n</lg>\n\n<lg>\n<l>śaṅkaraṃ pāṇḍavaśreṣṭha girijāṃ pūjayet tathā /</l>\n<l>aṣṭamyāṃ ca caturdaśyāṃ sūryaparvaṇi sarvadā // RKS_100.12 //</l>\n</lg>\n\n<lg>\n<l>striyo vā puruṣā vāpi kāmakrodhavivarjitāḥ /</l>\n<l>tatra gatvā śūcau sthāne narmadādakṣiṇe taṭe // RKS_100.13 //</l>\n</lg>\n\n<lg>\n<l>upoṣya parayā bhaktyā vrataṃ kuryur mahāmune /</l>\n<l>rātrau jāgaraṇaṃ kṛtvā dīpadānaṃ svaśaktitaḥ // RKS_100.14 //</l>\n</lg>\n\n<lg>\n<l>sapatnīkānuttamāṃś ca śīlaśraddhāsamanvitān /</l>\n<l>pūjayed brāhmaṇān pārtha annadānahiraṇmayaiḥ // RKS_100.15 //</l>\n</lg>\n\n<lg>\n<l>vastreṇa cchatradānena śayyā tāmbūlabhojanaiḥ /</l>\n<l>śrāddhaṃ kāryaṃ nṛpaśreṣṭha āmaśrāddhaṃ praśasyate // RKS_100.16 //</l>\n</lg>\n\n<lg>\n<l>āmaṃ caturguṇaṃ proktaṃ brāhmaṇānāṃ yudhiṣṭhira /</l>\n<l>vedoktena vidhānena dvijāḥ pūjyāḥ prayatnataḥ // RKS_100.17 //</l>\n</lg>\n\n<lg>\n<l>hastamātrakuśaiś caiva tilaiś ca vāñcchitair nṛpa /</l>\n<l>vipraṃ codaṅmukhaṃ caiva ātmānaṃ dakṣiṇāmukham // RKS_100.18 //</l>\n</lg>\n\n<lg>\n<l>āmaṃ darbheṣu niḥkṣipya ityuccārya dvijāgrataḥ /</l>\n<l>pretā yāntu paraṃ lokaṃ tīrthasyāsya prabhāvataḥ // RKS_100.19 //</l>\n</lg>\n\n<lg>\n<l>pāpaṃ me praśamaṃ yātu yātu vṛddhiḥ sadā śubham /</l>\n<l>vṛddhiṃ yātu sadā vaṃśo jñātivargo dvijottama // RKS_100.20 //</l>\n</lg>\n\n<lg>\n<l>evam uccārya viprendraṃ deyaṃ parāśarāśrame /</l>\n<l>gobhūnīlahiraṇyāni annaṃ vastraṃ ca śaktitaḥ // RKS_100.21 //</l>\n</lg>\n\n<lg>\n<l>dātavyaṃ pāṇḍavaśreṣṭha parāśaravarāśrame /</l>\n<l>yaḥ śṛṇoti naro bhaktyā so 'pi pāpaiḥ pramucyate // RKS_100.22 //</l>\n</lg>\n\n<p>iti śrīskandapurāṇe revākhaṇḍe parāśaratīrthamahimānuvarṇano nāma śatatamo 'dhyāyaḥ ||</p>\n\n<p>RKS adhyāya 101</p>\n\n<lg>\n<l>mārkaṇḍeya uvāca:</l>\n<l>bhīmeśvaraṃ tato gacchet sarvapāpakṣayaṃkaram /</l>\n<l>sevyate ṛṣisaṅghaiś ca bhīmavratadharair api // RKS_101.1 //</l>\n</lg>\n\n<lg>\n<l>tatra tīrthe tu yaḥ snātvā sopavāso jitendriyaḥ /</l>\n<l>japaṃś caikākṣaraṃ mantram ūrdhvabāhur divākaram // RKS_101.2 //</l>\n</lg>\n\n<lg>\n<l>tasya janmārjitaṃ pāpaṃ tatkṣaṇād eva naśyati /</l>\n<l>saptajanmārjitaṃ pāpaṃ gāyatryā naśyate dhruvam // RKS_101.3 //</l>\n</lg>\n\n<lg>\n<l>daśabhir janmajanitaṃ śatena ca purākṛtam /</l>\n<l>trijanmanā sahasreṇa gāyatrī hanti kilbiṣam // RKS_101.4 //</l>\n</lg>\n\n<lg>\n<l>vaidikaṃ laukikaṃ cāpi jāpyaṃ japtaṃ janeśvara /</l>\n<l>tatkṣaṇād dahate pāpaṃ tṛṇaṃ ca jvalano yathā // RKS_101.5 //</l>\n</lg>\n\n<lg>\n<l>tadeva balamāśritya kadācit pāpam ācaret /</l>\n<l>ajñānāt tasya tatkṣipraṃ na phalaṃ hi kadācana // RKS_101.6 //</l>\n</lg>\n\n<lg>\n<l>tatra tīrthe tu godānaṃ śaktimātreṇa dāpayet /</l>\n<l>tad akṣayaṃ phalaṃ sarvaṃ jāyate pāṇḍunandana // RKS_101.7 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gacchet tu rājendra nāradeśvaram uttamam /</l>\n<l>tīrthānāṃ paramaṃ tīrthaṃ nirmitaṃ nāradena tu // RKS_101.8 //</l>\n</lg>\n\n<lg>\n<l>yudhiṣṭhira uvāca:</l>\n<l>nāradena muniśreṣṭha kasya tīrthaṃ vinirmitam /</l>\n<l>etad ākhyāhi me sarva prasanno yadi sattama // RKS_101.9 //</l>\n</lg>\n\n<lg>\n<l>mārkaṇḍeya uvāca:</l>\n<l>parameṣṭhisutaścāpi nārado bhagavānṛṣiḥ /</l>\n<l>narmadāyotare kūle tapas tepe purākṛte // RKS_101.10 //</l>\n</lg>\n\n<lg>\n<l>navanāḍīnirodhena kāṣṭhāvasthāṃ gatena ca /</l>\n<l>toṣitaḥ śrīmahādevo nāradena yudhiṣṭhira // RKS_101.11 //</l>\n</lg>\n\n<lg>\n<l>īśvara uvāca:</l>\n<l>tuṣṭo 'haṃ tava viprendra yogīśvara ayonija /</l>\n<l>varaṃ prārthaya he deva yat te manasi vartate // RKS_101.12 //</l>\n</lg>\n\n<p>nārada uvāca:\ntvatprasādena bho deva yogaś caiva prasidhyatu /</p>\n\n<p>īśvara uvāca:\n<l>yogo bhavatu bhaktis te sarvakālaṃ mamaiva tu // RKS_101.13 //</l></p>\n\n<lg>\n<l>svecchācāro bhave gaccha svargapātālagocare /</l>\n<l>martye ca bhramase yogin na kenāpi nivāryase // RKS_101.14 //</l>\n</lg>\n\n<lg>\n<l>saptasvarāstrayo grāmā mūrchanās tv ekaviṃśatiḥ /</l>\n<l>mama priyakaraṃ divyaṃ nṛtyaṃ gītaṃ ca yoginā // RKS_101.15 //</l>\n</lg>\n\n<lg>\n<l>kaliṃ ca paśyase nityaṃ devadānavakinnaraiḥ /</l>\n<l>tvat tīrthaṃ bhūtale puṇyaṃ matprasādād bhaviṣyati // RKS_101.16 //</l>\n</lg>\n\n<lg>\n<l>ityuktvāntardadhe devo nāradas tatra liṅginam /</l>\n<l>sthāpayāmāsa rājendra sarvasattvopakārakam // RKS_101.17 //</l>\n</lg>\n\n<lg>\n<l>mārkaṇḍeya uvāca:</l>\n<l>pṛthivyām uttamaṃ tīrthaṃ nirmitaṃ nāradena tu /</l>\n<l>tasmiṃs tīrthe naraśreṣṭha nāgacched vijitendriyaḥ // RKS_101.18 //</l>\n</lg>\n\n<lg>\n<l>māsi bhādrapade ramye kṛṣṇapakṣe caturdaśīm /</l>\n<l>upoṣya parayā bhaktyā rātrau kurvīta jāgaram // RKS_101.19 //</l>\n</lg>\n\n<lg>\n<l>chatraṃ tatra pradātavyaṃ brāhmaṇe śubhalakṣaṇam /</l>\n<l>śastreṇa nihatā ye tu teṣāṃ śrāddhaṃ pradāpayet // RKS_101.20 //</l>\n</lg>\n\n<lg>\n<l>yānti te paramaṃ lokaṃ piṇḍadānaprabhāvataḥ /</l>\n<l>kapilā caiva dātavyā tatra deśe narādhipa // RKS_101.21 //</l>\n</lg>\n\n<lg>\n<l>asya śrāddhaprabhāveṇa brāhmaṇānāṃ narādhipa /</l>\n<l>narmadātoyapānasya nyāyārjitadhanasya ca // RKS_101.22 //</l>\n</lg>\n\n<lg>\n<l>eteṣāṃ ca prabhāveṇa pretā yāntu parāṃ gatim /</l>\n<l>ityuccārya dvije deyā dakṣiṇā ca svaśaktitaḥ // RKS_101.23 //</l>\n</lg>\n\n<lg>\n<l>haviṣyānnaṃ viśālākṣa dvijānāṃ caiva dāpayet /</l>\n<l>vidyādānena caikena akṣayā gatirāpyate // RKS_101.24 //</l>\n</lg>\n\n<lg>\n<l>tasmiṃs tīrthe tu rājendra yo dadyād agrajanmane /</l>\n<l>kāṃcanaṃ sa tilaṃ caiva sa gacchec ca triviṣṭapam // RKS_101.25 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gacchettu rājendra tīrthadvayam anuttamam /</l>\n<l>dadhichandaṃ madhuchandaṃ sarvapāpakṣayaṃ karam // RKS_101.26 //</l>\n</lg>\n\n<lg>\n<l>dadhicchande naraḥ snātvā yo dadyāc ca dvije dadhi /</l>\n<l>upatiṣṭhati tasyaitat saptajanmasu bhārata // RKS_101.27 //</l>\n</lg>\n\n<lg>\n<l>na vyādhir na jarā tasya na śoko na ca matsaraḥ /</l>\n<l>daśacandraśataṃ yāvaj jāyate vipule kule // RKS_101.28 //</l>\n</lg>\n\n<lg>\n<l>madhucchande tu madhunā miśritaṃ ca tilodakam /</l>\n<l>na ca vaivasvataṃ devaṃ paśyate saptajanmasu // RKS_101.29 //</l>\n</lg>\n\n<lg>\n<l>madhunā saha miśraṃ ca tilaṃ yas tu prayacchati /</l>\n<l>tasya putrasya pautrasya dāridryaṃ naiva jāyate // RKS_101.30 //</l>\n</lg>\n\n<lg>\n<l>madhunā saha saṃmiśraṃ tilaṃ yas tu prayacchati /</l>\n<l>madhunā saha saṃmiśraṃ yas tu piṇḍaṃ pradāpayet // RKS_101.31 //</l>\n</lg>\n\n<lg>\n<l>tasmiṃs tīrthe tu yaḥ snātvā vidhivad dakṣiṇāmukhaḥ /</l>\n<l>pitā pitāmahaś caiva tathaiva prapitāmahaḥ // RKS_101.32 //</l>\n</lg>\n\n<p>ṣoḍaśābdāni tuṣyanti nātra kāryā vicāraṇā /</p>\n\n<p>mārkaṇḍeya uvāca:\n<l>tato gacchet tu rājendra nanditīrtham anuttamam // RKS_101.33 //</l></p>\n\n<lg>\n<l>yatra siddhaś ca vai nandī tat sarvaṃ kathayāmy aham /</l>\n<l>narmadāṃ purataḥ kṛtvā purā nandī maheśvaram // RKS_101.34 //</l>\n</lg>\n\n<lg>\n<l>tapas taptaṃ japaṃś caiva tīrthāt tīrthaṃ jagāma ha /</l>\n<l>dadhicchandaṃ madhucchandaṃ yāvat tyaktvā ca gacchati // RKS_101.35 //</l>\n</lg>\n\n<p>tatas tuṣṭo mahādevo nandinaṃ tamuvāca ha /</p>\n\n<p>maheśvara uvāca:\n<l>bho bhoḥ prasanno nandīśa varaṃ vṛṇu yathepsitam // RKS_101.36 //</l></p>\n\n<p>tapasā tena tuṣṭo 'haṃ tīrthayātrākṛtena ca /</p>\n\n<p>nandy uvāca:\n<l>na cāhaṃ kāmaye vittaṃ na cāhaṃ kulasantatim // RKS_101.37 //</l></p>\n\n<lg>\n<l>muktiṃ na kāmaye cānyad deveśa caraṇāmbujam /</l>\n<l>kṛmikīṭapataṅgeṣu tiryagyonigateṣu ca // RKS_101.38 //</l>\n</lg>\n\n<lg>\n<l>janmajanmani yāsyāmi tvadbhaktiracalā ca me /</l>\n<l>tatheti cokto devena parameśena nandikaḥ // RKS_101.39 //</l>\n</lg>\n\n<lg>\n<l>gṛhītvā taṃ kare śīghraṃ jagāma nilayaṃ haraḥ /</l>\n<l>tasmiṃs tīrthe tu yaḥ snātvā bhaktyā tryakṣaṃ prapūjayet // RKS_101.40 //</l>\n</lg>\n\n<lg>\n<l>agniṣṭome ca yatpuṇyaṃ phalaṃ prāpnoti mānavaḥ /</l>\n<l>tatra tīrthe mahāpuṇye prāṇatyāgaṃ karoti yaḥ // RKS_101.41 //</l>\n</lg>\n\n<lg>\n<l>śivasyānucaro bhūtvā modate kalpamakṣayam /</l>\n<l>tataḥ kālena mahatā jāyate vipule kule // RKS_101.42 //</l>\n</lg>\n\n<lg>\n<l>vedavedāṅgatattvajñe jīvec ca śaradāṃ śatam /</l>\n<l>etat te kathitaṃ pārtha sarvatuṣṭipradaṃ śubham // RKS_101.43 //</l>\n</lg>\n\n<l>durlabhaṃ satyasaṃjñasya sarvapāpakṣayaṃ karam // RKS_101.44 //</l>\n\n<p>iti śrīskandapurāṇe revākhaṇḍe nanditīrthavarṇano nāmaikaśatatamo 'dhyāyaḥ ||</p>\n\n<p>RKS adhyāya 102</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra varuṇeśvaram uttamam /</l>\n<l>yatra siddhaḥ purā devo varuṇo nṛpasattama // RKS_102.1 //</l>\n</lg>\n\n<lg>\n<l>piṇyākaśākaparṇaiś ca kṛcchracāndrāyaṇādibhiḥ /</l>\n<l>ārādhya girijānāthaṃ tataḥ siddhiṃ gatā janāḥ // RKS_102.2 //</l>\n</lg>\n\n<lg>\n<l>tatra tīrthe naraḥ snātvā saṃtarpya pitṛdevatāḥ /</l>\n<l>pūjayec chaṅkaraṃ bhaktyā sa gacchet paramaṃ padam // RKS_102.3 //</l>\n</lg>\n\n<lg>\n<l>kuṇḍikāṃ vardhanīṃ vāpi mahadvā jalabhājanam /</l>\n<l>annena sahitaṃ pārtha tasya puṇyaphalaṃ śṛṇu // RKS_102.4 //</l>\n</lg>\n\n<lg>\n<l>yatphalaṃ labhate martyaḥ satre dvādaśavārṣike /</l>\n<l>tatphalaṃ samavāpnoti nātra kāryā vicāraṇā // RKS_102.5 //</l>\n</lg>\n\n<lg>\n<l>sarveṣām eva dānānām annadānam anuttamam /</l>\n<l>yadyat prītikaraṃ caiva toyaṃ ca nṛpasattama // RKS_102.6 //</l>\n</lg>\n\n<lg>\n<l>tatra tīrthe mṛtānāṃ ca narāṇāṃ bhāvitātmanām /</l>\n<l>vāruṇe ca pure vāso yāvad āhūta samplavam // RKS_102.7 //</l>\n</lg>\n\n<lg>\n<l>bhuktvā tatra bahuṃ kālaṃ martyaloke 'bhijāyate /</l>\n<l>annadānaprado nityaṃ jīvec ca śaradāṃ śatam // RKS_102.8 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gacchec ca rājendra agnitīrtham anuttamam /</l>\n<l>yatra siddho mahātejās tapaḥ kṛtvā hutāśanaḥ // RKS_102.9 //</l>\n</lg>\n\n<lg>\n<l>sarvabhakṣīkṛto yaś ca daṇḍake muninā purā /</l>\n<l>narmadātaṭam āśritya pūto jāto hutāśanaḥ // RKS_102.10 //</l>\n</lg>\n\n<lg>\n<l>tatra tīrthe naraḥ snātvā samabhyarcya jagadgurum /</l>\n<l>umayā sahita bhaktyā sarvapāpaiḥ pramucyate // RKS_102.11 //</l>\n</lg>\n\n<lg>\n<l>tatra tīrthe naraḥ snātvā datte vai kāṃcanaṃ nṛpa /</l>\n<l>brāhmaṇebhyo jalaṃ dattvā labhate vārbudaṃ phalam // RKS_102.12 //</l>\n</lg>\n\n<lg>\n<l>dadhicchande madhucchande nandīśe vāruṇe tathā /</l>\n<l>āgneye tatphalaṃ tāta snātvā mucyeta kilbiṣaiḥ // RKS_102.13 //</l>\n</lg>\n\n<lg>\n<l>te vandyā mānuṣe loke dhanyāś cāptamanorathāḥ /</l>\n<l>yair hi dṛṣṭaṃ mahāpuṇyaṃ narmadātīrthapañcakam // RKS_102.14 //</l>\n</lg>\n\n<lg>\n<l>svargalokam avāpuste yāvad indrāś caturdaśa /</l>\n<l>tataḥ svargāc cyutāś cāpi rājānaḥ santi dhārmikāḥ // RKS_102.15 //</l>\n</lg>\n\n<lg>\n<l>sarvapāpavinirmuktā bhuñjate te 'calāṃ mahīm /</l>\n<l>ākhaṇḍalapratāpo 'yaṃ narmadātaṭasevane // RKS_102.16 //</l>\n</lg>\n\n<lg>\n<l>gaṅgākanakhale puṇyā kurukṣetre sarasvatī /</l>\n<l>grāme vā yadi vāraṇye puṇyā sarvatra narmadā // RKS_102.17 //</l>\n</lg>\n\n<lg>\n<l>revātīraṃ vasen nityaṃ toyaṃ yas tu sadā pibet /</l>\n<l>snāto 'sau sarvatīrtheṣu somapānaṃ dine dine // RKS_102.18 //</l>\n</lg>\n\n<lg>\n<l>gaṅgādyāḥ saritaḥ sarvāḥ samudrāś ca sarāṃsi ca /</l>\n<l>kalpānte saṃkṣayaṃ yānti na mṛtaikā ca narmadā // RKS_102.19 //</l>\n</lg>\n\n<p>iti śrīskandapurāṇe revākhaṇḍe tīrthapañcakavarṇano nāma dvyadhikaśatatamo 'dhyāyaḥ ||</p>\n\n<p>RKS adhyāya 103</p>\n\n<lg>\n<l>yudhiṣṭhira uvāca:</l>\n<l>hanūmadīśvaran nāma kathaṃ jātaṃ mahāmate /</l>\n<l>brahmahatyāharaṃ tīrthaṃ revāyādakṣiṇe taṭe // RKS_103.1 //</l>\n</lg>\n\n<lg>\n<l>mārkaṇḍeya uvāca:</l>\n<l>sādhu pṛṣṭaṃ mahābāho somavaṃśavibhūṣaṇa /</l>\n<l>guhyād guhyataraṃ tīrthaṃ nākhyātaṃ kasyacin mayā // RKS_103.2 //</l>\n</lg>\n\n<lg>\n<l>tava snehāt pravakṣyāmi pīḍito vārdhakena tu /</l>\n<l>jātaṃ pūrvaṃ mahāyuddhaṃ rāmarāvaṇayor api // RKS_103.3 //</l>\n</lg>\n\n<lg>\n<l>pulastyo brahmaṇaḥ putras tasya vai viśravāḥ sutaḥ /</l>\n<l>rāvaṇas tasya saṃjāto daśagrīvo 'pi rākṣasaḥ // RKS_103.4 //</l>\n</lg>\n\n<lg>\n<l>trailokyavijayī jātaḥ prasādāc chūlinas tathā /</l>\n<l>gīrvāṇā nirjitāḥ sarve rāmasya gṛhiṇī hṛtā // RKS_103.5 //</l>\n</lg>\n\n<lg>\n<l>yad bhrātā kumbhakarṇo vai sītā sā vanamāśritā /</l>\n<l>vibhīṣaṇena pāpo 'yaṃ mandas tyakto vicārya ca // RKS_103.6 //</l>\n</lg>\n\n<lg>\n<l>sa jitaḥ kārtavīryeṇa sa jito jāmadagninā /</l>\n<l>sa hato rāmacandreṇa tasya rājyaṃ hṛtaṃ tathā // RKS_103.7 //</l>\n</lg>\n\n<lg>\n<l>tato rāmeṇa rakṣo 'pi jitaḥ saṃkhye mahābalaḥ /</l>\n<l>vanaṃ bhagnaṃ hato rakṣo gatvā vāyusutena vai // RKS_103.8 //</l>\n</lg>\n\n<lg>\n<l>rāvaṇasya sutaḥ saṃkhye hataś cākṣakumārakaḥ /</l>\n<l>evaṃ rāmāyaṇe jāte sītā mokṣe kṛte tataḥ // RKS_103.9 //</l>\n</lg>\n\n<lg>\n<l>ayodhyāyāṃ gate rāme hanūmāś ca mahābalaḥ /</l>\n<l>kailāsaṃ hi gataḥ pārtha praṇāmārthaṃ maheśvare // RKS_103.10 //</l>\n</lg>\n\n<lg>\n<l>tiṣṭha tiṣṭheti cokto vai nandinā vānarottamaḥ /</l>\n<l>brahmahatyāyutas tvaṃ hi rākṣasānāṃ vadhena hi // RKS_103.11 //</l>\n</lg>\n\n<p>bhairavasyāsanaṃ puṇyaṃ na gantā 'si mahābala /</p>\n\n<p>hanumān uvāca:\n<l>nandiṃs tvaṃ hi varaṃ yaccha pātakasyopaśāntaye // RKS_103.12 //</l></p>\n\n<p>bhūtvā niṣpātako 'haṃ vai praṇamāmi maheśvaram /</p>\n\n<p>nandy uvāca:\n<l>rudradehodbhavā puṇyā narmadā saritāṃ varā // RKS_103.13 //</l></p>\n\n<lg>\n<l>śravaṇāj janmacaritaṃ kīrtanād dviguṇaṃ vrajet /</l>\n<l>saptajanmārjitaṃ pāpaṃ naśyed revāvagāhanāt // RKS_103.14 //</l>\n</lg>\n\n<lg>\n<l>tasmāt tīre vasa tvaṃ ca revāsaṅgamadakṣiṇe /</l>\n<l>dhyāyamāno virūpākṣaṃ triśūlakarasaṃsthitam // RKS_103.15 //</l>\n</lg>\n\n<lg>\n<l>jaṭāmukuṭasaṃkāśaṃ vyālayajñopavītakam /</l>\n<l>umārdhāṅgadharaṃ devaṃ gorājāsanasaṃsthitam // RKS_103.16 //</l>\n</lg>\n\n<lg>\n<l>vatsarān subahūn yāvad dhyāyatas tasya tatra vai /</l>\n<l>tatra tuṣṭo mahādeva āgataḥ saha bhāryayā // RKS_103.17 //</l>\n</lg>\n\n<lg>\n<l>uvāca madhurāṃ vāṇīṃ meghagambhīrayā girā /</l>\n<l>sādhu vatsa tvayā cātra kaṣṭaṃ tapasi saṃsthitam // RKS_103.18 //</l>\n</lg>\n\n<lg>\n<l>hanūmāṃś ca haraṃ dṛṣṭvā umārdhāṅgadharaṃ sthitam /</l>\n<l>sāṣṭāṅgaṃ praṇato bhūtvā jayadeva namo 'stu te // RKS_103.19 //</l>\n</lg>\n\n<lg>\n<l>jaya cāndhakaghātāya bāṇāsuravimardine /</l>\n<l>jaya bhūtapanāthāya jaya bhairavabhūṣaṇa // RKS_103.20 //</l>\n</lg>\n\n<lg>\n<l>jaya kāmavināśāya gaṅgāṃ śirasi dhāriṇe /</l>\n<l>evaṃ stuto mahādevo varado vānarasya ca // RKS_103.21 //</l>\n</lg>\n\n<p>īśvara uvāca:\nvaraṃ prārthaya tvaṃ vatsa prārthitaṃ rabhasaṃ vada /</p>\n\n<p>hanumān uvāca:\n<l>brahmarakṣovadhāj jātā brahmahatyā maheśvara // RKS_103.22 //</l></p>\n\n<p>niṣpāpo 'haṃ bhaveyaṃ vai yuṣmat sambhāṣaṇena ca /</p>\n\n<p>īśvara uvāca:\n<l>narmadātīrthaṃ māhātmyadhyānayogaprabhāvataḥ // RKS_103.23 //</l></p>\n\n<lg>\n<l>manmūrtidarśanāt sadyo niṣpāpo nātra saṃśayaḥ /</l>\n<l>ityuktvāntardadhe deva umāsārdhaṃ trilocanaḥ // RKS_103.24 //</l>\n</lg>\n\n<lg>\n<l>hanumadīśvaraṃ tatra sthāpayāmāsa bhaktitaḥ /</l>\n<l>ātmayogabalenaiva brahmacaryaprabhāvataḥ // RKS_103.25 //</l>\n</lg>\n\n<lg>\n<l>īśvarasya prabhāveṇa kāmadaṃ sthāpitaṃ śivam /</l>\n<l>acchedyam apratarkyaṃ ca vināśotpattivarjitam // RKS_103.26 //</l>\n</lg>\n\n<lg>\n<l>mārkaṇḍeya uvāca:</l>\n<l>hanumadīśvare tatra pratyayaṃ yatpurābhavat /</l>\n<l>yadvṛttaṃ dvāparasyādau tretānte ca nareśvarā // RKS_103.27 //</l>\n</lg>\n\n<lg>\n<l>suparṇo nāma rājarṣir babhūva vasudhātale /</l>\n<l>tasya rājye sadā saukhyaṃ dīrghāyur mānavaḥ sadā // RKS_103.28 //</l>\n</lg>\n\n<lg>\n<l>śatabāhurbabhūvāsya putro bhīmaparākramaḥ /</l>\n<l>āsaktaḥ sa sadākālaṃ japadhyāne nareśvara // RKS_103.29 //</l>\n</lg>\n\n<lg>\n<l>krīḍate pṛthivīṃ sarvāṃ parvatāṃś ca vanāni ca /</l>\n<l>vadhārthaṃ mṛgayūthānām āgato vindhyaparvate // RKS_103.30 //</l>\n</lg>\n\n<lg>\n<l>mṛgajātisamākīrṇe hastijātisamāśrite /</l>\n<l>hasticitrakaśobhāḍhye mṛgavārāhasaṃkule // RKS_103.31 //</l>\n</lg>\n\n<lg>\n<l>krīḍitvā ca tato rājā cāsane saṃsthitaḥ sa ca /</l>\n<l>vanamadhye tadā dṛṣṭvā bhramantaṃ piṅgalaṃ dvijam // RKS_103.32 //</l>\n</lg>\n\n<lg>\n<l>rājovāca:</l>\n<l>eko vane vane kasmād bhramase pustikākaraḥ /</l>\n<l>itaśceto nirīkṣaṃs tvaṃ kathayasva dvijottama // RKS_103.33 //</l>\n</lg>\n\n<p>brāhmaṇa uvāca:\nkānyakubjāt samāyātaḥ preṣito rājakanyayā /</p>\n\n<p>rājovāca:\n<l>kathayasva prasādena kasmāt kāryād vada prabho // RKS_103.34 //</l></p>\n\n<lg>\n<l>brāhmaṇa uvāca:</l>\n<l>śikhaṇḍī caiva rājā vai kānyakubjaṃ bubhukṣate /</l>\n<l>aputraḥ sa mahīpālaḥ kanyā jātā manorathaiḥ // RKS_103.35 //</l>\n</lg>\n\n<lg>\n<l>he nṛpa</l>\n<l>jātismarā śubhācārā narmadāyāḥ prabhāvataḥ /</l>\n<l>pitroktā sā ca kanyā vai vivāhāya prakalpitā // RKS_103.36 //</l>\n</lg>\n\n<p>asāre cādya saṃsāre kanyādānaṃ dadāmyaham /</p>\n\n<p>kanyovācā:\n<l>yasmin kāle hy ahaṃ lipse tasmin kāle pradīyatām // RKS_103.37 //</l></p>\n\n<p>putrīvākyena rājāsau vismayāviṣṭacetanaḥ /</p>\n\n<p>śikhaṇḍy uvāca:\n<l>kathyatāṃ me mahābhāge bhāṣitaṃ hi tvayā katham // RKS_103.38 //</l></p>\n\n<lg>\n<l>pitṛvākyena sā vālā śirasāvanatā bhuvi /</l>\n<l>kathayāmāsa yadvṛttaṃ hanumadīśvare nṛpa // RKS_103.39 //</l>\n</lg>\n\n<lg>\n<l>kalāpiny asmy ahaṃ tāta sthitā bhartṛsahānugā /</l>\n<l>uraṅgameśa sānnidhye revāyā uttare taṭe // RKS_103.40 //</l>\n</lg>\n\n<lg>\n<l>hanumato vane puṇye krīḍāmi sma yadṛcchayā /</l>\n<l>bhartṛyuktā tatra guhye vañjule sarale drume // RKS_103.41 //</l>\n</lg>\n\n<lg>\n<l>āgatā lubdhakās tatra kṣudhārtā vanam uttamam /</l>\n<l>bhartṛkopayutaiḥ pāpair hatāhaṃ patinā saha // RKS_103.42 //</l>\n</lg>\n\n<lg>\n<l>grīvāṃ nimoṭayāmāsur bhakṣaṇotpāṭanaṃ kṛtam /</l>\n<l>hutāśanamukhe te tu hasantaś cāśu lubdhakāḥ // RKS_103.43 //</l>\n</lg>\n\n<lg>\n<l>bharjayitvā tato māṃsaṃ bhakṣayitvā yathecchayā /</l>\n<l>suptāḥ svasthendriyā rātrau vigatā śarvarī kṣayam // RKS_103.44 //</l>\n</lg>\n\n<lg>\n<l>tanmāṃsaśeṣaṃ juṣṭaṃ vai jambukair gṛdhravāyasaiḥ /</l>\n<l>maccharīrodbhavaṃ cāsthi snāyumāṃsena saṃyutam // RKS_103.45 //</l>\n</lg>\n\n<lg>\n<l>gṛhītvā patriṇaikena ākāśāt patatā tadā /</l>\n<l>sāmiṣaṃ pakṣiṇaṃ dṛṣṭvā pakṣiṇo 'nye samāgatāḥ // RKS_103.46 //</l>\n</lg>\n\n<lg>\n<l>dṛṣṭvā pakṣisamūhaṃ tu asthikhaṇḍaṃ vyasarjayat /</l>\n<l>vihagānāṃ samastānāṃ dhāvatāṃ cāpi paśyatām // RKS_103.47 //</l>\n</lg>\n\n<lg>\n<l>patitaṃ narmadātoye hanumadīśvare nṛpa /</l>\n<l>madīyamasthikhaṇḍaṃ ca patitaṃ narmadājale // RKS_103.48 //</l>\n</lg>\n\n<lg>\n<l>tasya tīrthaprabhāveṇa jātāhaṃ kṣatriye kule /</l>\n<l>bhūpa kanyāpy ahaṃ jātā sampūrṇaśaśivanmukhī // RKS_103.49 //</l>\n</lg>\n\n<lg>\n<l>jātismarā narendrāsmi jātāhaṃ kṣatriye kule /</l>\n<l>etat te sarvam ākhyātaṃ kāraṇaṃ nṛpasattama // RKS_103.50 //</l>\n</lg>\n\n<lg>\n<l>madarthaṃ viṣamasthāne śakuntamṛgajātiṣu /</l>\n<l>yadi preṣayase tāta kam api narmadājale // RKS_103.51 //</l>\n</lg>\n\n<lg>\n<l>tasyāhaṃ kathayiṣyāmi sthānacihnaṃ samagrakam /</l>\n<l>kanyāyā vacanaṃ śrutvā śikhaṇḍī hyāha māṃ nṛpa // RKS_103.52 //</l>\n</lg>\n\n<lg>\n<l>grāmaviṃśaṃ ca dāsyāmi gaccha tvaṃ narmadātaṭe /</l>\n<l>prekṣaṇaṃ me pratijñātam alakṣyā 'pīḍitena tu // RKS_103.53 //</l>\n</lg>\n\n<lg>\n<l>gaccha tvaṃ narmadāṃ puṇyāṃ sarvapāpakṣayaṃkarīm /</l>\n<l>agrajāṃ somanāthasya hanumadīśvare śubhe // RKS_103.54 //</l>\n</lg>\n\n<lg>\n<l>ardhakrośe tu revāyā vistīrṇe vaṭapādapaiḥ /</l>\n<l>kadambakavanaiś caiva saṃpradhāne vanasya ca // RKS_103.55 //</l>\n</lg>\n\n<lg>\n<l>nyagrodhavaṭasānnidhye asthilakṣyaṃ pradṛśyate /</l>\n<l>mṛttikāmasthisaṃgṛhya gaccha revān dvijottama // RKS_103.56 //</l>\n</lg>\n\n<lg>\n<l>āśvinasya site pakṣe tripurāritithau sthite /</l>\n<l>snāpaya śūlinaṃ bhaktyā rātrau kuru ca jāgaram // RKS_103.57 //</l>\n</lg>\n\n<lg>\n<l>prabhāte kṣipyatāṃ śīghraṃ nābhimātre jale sthitaḥ /</l>\n<l>ity uccārya dvijaśreṣṭha sugatis tasya jāyate // RKS_103.58 //</l>\n</lg>\n\n<lg>\n<l>asthi kṣiptvā punaḥ snānaṃ kartavyamaghanāśanam /</l>\n<l>kathitaṃ kanyayā yac ca tatsarvaṃ pustake kṛtam // RKS_103.59 //</l>\n</lg>\n\n<lg>\n<l>āgato 'haṃ nṛpaśreṣṭha tasmiṃs tīrthe mahālaye /</l>\n<l>sābhijñānaṃ tato dṛṣṭvā gṛhītvāsthi nṛpottama // RKS_103.60 //</l>\n</lg>\n\n<lg>\n<l>pūrvoktena vidhānena nikṣiptaṃ narmadājale /</l>\n<l>puṣpavṛṣṭiḥ papātātha sādhu sādhviti brāhmaṇa // RKS_103.61 //</l>\n</lg>\n\n<lg>\n<l>vimānaṃ tu tato divyaṃ dṛṣṭaṃ hanumadīśvare /</l>\n<l>tato brāhmaṇarājānau gṛhītvānaśanaṃ sthitau // RKS_103.62 //</l>\n</lg>\n\n<lg>\n<l>ātmānaṃ śoṣayitvā ca īśvarārādhane ratau /</l>\n<l>evaṃ sandhyāyato devaṃ śatabāhur dvijottamaḥ // RKS_103.63 //</l>\n</lg>\n\n<lg>\n<l>māsārdhāt tu mṛto rājā śatabāhur mahāmatiḥ /</l>\n<l>kiṅkiṇījālaśobhāḍhyaṃ vimānaṃ tatra cāgatam // RKS_103.64 //</l>\n</lg>\n\n<p>sādhu sādhu nṛpaśreṣṭha vimānārohaṇaṃ kuru /</p>\n\n<p>rājovāca:\n<l>ūrdhvamārgaṃ na gacchāmi vipro yāvan na saṃsthitaḥ // RKS_103.65 //</l></p>\n\n<p>upadeśaprado mahyaṃ garurūpo dvijottamaḥ /</p>\n\n<p>devā ūcuḥ:\n<l>hanumadīśvare rājanye mṛtāḥ santi mānavāḥ // RKS_103.66 //</l></p>\n\n<lg>\n<l>te yānti śivalokaṃ vai sarvapāpakṣayaṃ karam /</l>\n<l>naiva pāpakṣayaś cāsya brāhmaṇasya nareśvara // RKS_103.67 //</l>\n</lg>\n\n<lg>\n<l>gṛhaṃ ca gṛhiṇī vittaṃ brāhmaṇasya pravartate /</l>\n<l>śatabāhus tato vipraṃ bhāṣayāmāsa bhaktitaḥ // RKS_103.68 //</l>\n</lg>\n\n<lg>\n<l>tyaja mūlam adharmasya lobham ekaṃ dvijottama /</l>\n<l>ity uktvā prayayau rājā svargaṃ svargijanaiḥ saha // RKS_103.69 //</l>\n</lg>\n\n<lg>\n<l>dinaiḥ kaiścid gato vipraḥ svargaṃ sukṛtibhiḥ saha /</l>\n<l>vāhinyāḥ kāśirājasya putryāḥ tīrthaprabhāvataḥ // RKS_103.70 //</l>\n</lg>\n\n<lg>\n<l>ātmanaḥ kanyayā datte pūrvajanmārjitaṃ tapaḥ /</l>\n<l>aṣṭamyāṃ ca caturdaśyāṃ sarvakālaṃ munīśvara // RKS_103.71 //</l>\n</lg>\n\n<lg>\n<l>viśeṣād āśvine māse kṛṣṇapakṣe caturdaśī /</l>\n<l>snāpayed īśvaraṃ bhaktyā kṣaudrakṣīreṇa sarpiṣā // RKS_103.72 //</l>\n</lg>\n\n<lg>\n<l>dadhnā ca khaṇḍayuktena tilatoyena vā punaḥ /</l>\n<l>śrīkhaṇḍena sugandhena cārcayet taṃ maheśvaram // RKS_103.73 //</l>\n</lg>\n\n<lg>\n<l>tataḥ sugandhapuṣpaiś ca bilvapatraiś ca pūtanam /</l>\n<l>śrāddhaṃ yaḥ kārayet tatra brāhmaṇair vedapāragaiḥ // RKS_103.74 //</l>\n</lg>\n\n<lg>\n<l>sarvalakṣaṇasampūrṇaiḥ kulīnair gṛhapālakaiḥ /</l>\n<l>tarpayed brāhmaṇaṃ bhaktyā annavastrahiraṇyakaiḥ // RKS_103.75 //</l>\n</lg>\n\n<lg>\n<l>narakasthā divaṃ yānti ity uccārya dvijātayaḥ /</l>\n<l>svargasthāḥ paramaṃ lokam ityuktvā praṇamed dvijān // RKS_103.76 //</l>\n</lg>\n\n<lg>\n<l>patitān varjayed viprān vṛṣalī yasya mandire /</l>\n<l>svavṛṣaṃ tu parityajya vṛṣair anyair vṛṣāyate // RKS_103.77 //</l>\n</lg>\n\n<lg>\n<l>vṛṣalīṃ tāṃ vidurdevā na śūdrā vṛṣalī bhavet /</l>\n<l>brahmahatyā surāpānaṃ gurudāraniṣevaṇam // RKS_103.78 //</l>\n</lg>\n\n<lg>\n<l>suvarṇaharaṇaṃ tasya mitradrohabhavaṃ tathā /</l>\n<l>naśyanti pātakāḥ sarve ity evaṃ śaṅkaro 'bravīt // RKS_103.79 //</l>\n</lg>\n\n<lg>\n<l>vākpralāpena kiṃ vatsa bahunoktena kiṃ tu vā /</l>\n<l>sarvapāpasamopeto dadyād dānaṃ dvijottame // RKS_103.80 //</l>\n</lg>\n\n<lg>\n<l>sarvadevamayī dhenuḥ sarvadevātmikā sthitā /</l>\n<l>śṛṅgāgreṣu mahīpāla śakro vasati nityaśaḥ // RKS_103.81 //</l>\n</lg>\n\n<lg>\n<l>hari skandhe śiro brahmā lalāṭe vṛṣavāhanaḥ /</l>\n<l>candrārkau locane jñeyau jihvāyāṃ tu sarasvatī // RKS_103.82 //</l>\n</lg>\n\n<lg>\n<l>marudgaṇāḥ sadā sādhyās tasyāṅgāni nareśvara /</l>\n<l>oṃkāraścaturo vedāḥ saṣaḍaṅgapadakramāḥ // RKS_103.83 //</l>\n</lg>\n\n<lg>\n<l>ṛṣayo romakūpeṣu asthikhyātā mahānagāḥ /</l>\n<l>daṇḍahasto mahākāyaḥ kṛṣṇo mahiṣavāhanaḥ // RKS_103.84 //</l>\n</lg>\n\n<lg>\n<l>pṛṣṭhabhāgasthito nityaṃ śubhāśubhanirīkṣakaḥ /</l>\n<l>catvāraḥ sāgarāḥ puṇyāḥ kṣīradhārāḥ staneṣu ca // RKS_103.85 //</l>\n</lg>\n\n<lg>\n<l>viṣṇudehodbhavā gaṅgā darśanāt pāpahāriṇī /</l>\n<l>evaṃ yā saṃsthitā yasmāt tasmād eṣā sadā budhaiḥ // RKS_103.86 //</l>\n</lg>\n\n<lg>\n<l>lakṣmīś ca gomaye yasyāḥ pavitrā sarvamaṅgalā /</l>\n<l>gomayāl lepanaṃ tasmāt kartavyaṃ pāṇḍunandana // RKS_103.87 //</l>\n</lg>\n\n<lg>\n<l>gandharvāpsaraso gaṅgā gokhureṣu ca saṃsthitāḥ /</l>\n<l>aśvinau karṇayor nityaṃ vartete raviputrakau // RKS_103.88 //</l>\n</lg>\n\n<lg>\n<l>pṛthivyāṃ sāgarāntāyāṃ yāni tīrthāni pāṇḍava /</l>\n<l>tāni sarvāṇi prāptāni gavāṃ pādeṣu nityaśaḥ // RKS_103.89 //</l>\n</lg>\n\n<lg>\n<l>yudhiṣṭhira uvāca:</l>\n<l>sarvatīrthasamā gāvo gīrvāṇaiḥ samalaṃkṛtāḥ /</l>\n<l>etatkathaya me tāta kasmād goṣu samāśritāḥ // RKS_103.90 //</l>\n</lg>\n\n<lg>\n<l>mārkaṇḍeya uvāca:</l>\n<l>sarvadevamayo viṣṇurgāvo viṣṇuśarīrajāḥ /</l>\n<l>deyās tasmāt sadā vandyāḥ kalpitā vibudhair janaiḥ // RKS_103.91 //</l>\n</lg>\n\n<lg>\n<l>śvetā vā kapilā vāpi kṣīriṇī pāṇḍunandana /</l>\n<l>sarvāsāṃ kṣīriṇīr gāvaḥ śvetavastrāvaguṇṭhitāḥ // RKS_103.92 //</l>\n</lg>\n\n<lg>\n<l>kāṃsyadohanikā deyāḥ svarṇaśṛṅgīrvibhūṣitāḥ /</l>\n<l>hanūmadīśvarasyāgre bhaktyā vipreṣu dāpayet // RKS_103.93 //</l>\n</lg>\n\n<lg>\n<l>nisargasthena sā deyā svargamātmana icchatā /</l>\n<l>asamartho yamas teṣāṃ viṣṇulokaṃ prayānti te // RKS_103.94 //</l>\n</lg>\n\n<lg>\n<l>viṣṇulokacyutaḥ so 'pi prayāti dvijamandiram /</l>\n<l>tatraiva jāyate putro vidvān vanasamanvitaḥ // RKS_103.95 //</l>\n</lg>\n\n<lg>\n<l>sarvapāpaharaṃ tīrthaṃ hanumadīśvaraṃ śubham /</l>\n<l>śṛṇoti mucyate pāpād varṇasaṅkarasambhavāt // RKS_103.96 //</l>\n</lg>\n\n<l>darśe saṃcintayed yas tu mucyate nātra saṃśayaḥ // RKS_103.97 //</l>\n\n<p>iti śrīskandapurāṇe revākhaṇḍe hanumadīśvaravarṇano nāma tryadhikaśatatamo 'dhyāyaḥ ||</p>\n\n<p>RKS adhyāya 104</p>\n\n<lg>\n<l>mārkaṇḍeya uvāca:</l>\n<l>āścaryaṃ kathitaṃ tāta yadabhūn narmadātaṭe /</l>\n<l>somanāthasyatīrthaṃ hi vārāṇasyā samaṃ nṛpa // RKS_104.1 //</l>\n</lg>\n\n<lg>\n<l>yudhiṣṭhira uvāca:</l>\n<l>nimagno duḥkhasaṃsāre hṛtarājyo dvijottama /</l>\n<l>yuṣmad vāṇī jalaiḥ snāto nirduḥkho 'haṃ sabāndhavaḥ // RKS_104.2 //</l>\n</lg>\n\n<lg>\n<l>mārkaṇḍeya uvāca:</l>\n<l>sādhu sādhu mahābāho somavaṃśa vibhūṣaṇa /</l>\n<l>pṛṣṭaṃ te durlabhaṃ tīrthaṃ guhyād guhyataraṃ yathā // RKS_104.3 //</l>\n</lg>\n\n<lg>\n<l>ādau pitāmahas tāta samas tasya janasya ca /</l>\n<l>manasā tasya saṃjātā ṛṣayo daśa puṅgavāḥ // RKS_104.4 //</l>\n</lg>\n\n<lg>\n<l>marīciratryaṅgirasau pulastyaḥ pulahaḥ kratuḥ /</l>\n<l>pracetāś ca vaśiṣṭhaś ca bhṛgur nārada eva ca // RKS_104.5 //</l>\n</lg>\n\n<lg>\n<l>jajñe pracetaso dakṣo mahātejāḥ prajāpatiḥ /</l>\n<l>dakṣasyāpi sutā jātāḥ pañcāśat kanyakāḥ kila // RKS_104.6 //</l>\n</lg>\n\n<lg>\n<l>dadau sa daśa dharmāya kaśyapāya trayodaśa /</l>\n<l>tathaiva ca mahābhāga saptaviṃśatim indave // RKS_104.7 //</l>\n</lg>\n\n<lg>\n<l>tāsāṃ hi rohiṇī candrasyābhīṣṭā sābhavat tadā /</l>\n<l>tasyāś ca kāraṇaṃ kṛtvā śapto dakṣeṇa candramāḥ // RKS_104.8 //</l>\n</lg>\n\n<lg>\n<l>kṣayarogyabhavac candro vivakṣāyāḥ prajāpateḥ /</l>\n<l>dakṣaśāpaprabhāveṇa nistejāḥ śarvarīpatiḥ // RKS_104.9 //</l>\n</lg>\n\n<lg>\n<l>gataḥ pitāmahaṃ somo vepamānaḥ praṇamya ca /</l>\n<l>brahmayone namas tubhyaṃ vedagarbha namo 'stu te // RKS_104.10 //</l>\n</lg>\n\n<lg>\n<l>brahmovāca:</l>\n<l>sarvatra durlabhā revā triṣu sthāneṣu bhārata /</l>\n<l>oṃkāre ca bhṛgukṣetre narmadā hy urageśvare // RKS_104.11 //</l>\n</lg>\n\n<lg>\n<l>kāṣṭhavat saṃsthitaḥ somo dhyāyate parameśvaram /</l>\n<l>yāvad varṣaśataṃ pūrṇaṃ tāvat tuṣṭo maheśvaraḥ // RKS_104.12 //</l>\n</lg>\n\n<lg>\n<l>pretyakṣaḥ somanāthasya vṛṣāsana umārdhagaḥ /</l>\n<l>sāṣṭāṅgaṃ praṇato bhūtvā jaya deva namo 'stu te // RKS_104.13 //</l>\n</lg>\n\n<lg>\n<l>jaya śaṅkara pāpakṛtānta namo jaya īśvara nātha namo 'stu namaḥ /</l>\n<l>jaya vāsukibhūṣaṇa bhūtapate jaya śūlakapāladharāya namaḥ // RKS_104.14 //</l>\n</lg>\n\n<lg>\n<l>jaya andhakadehavināśa namo jaya dānavadehavadhāya namaḥ /</l>\n<l>jaya niṣkalasakalakalāya namo jaya kālakalādamanāya namaḥ // RKS_104.15 //</l>\n</lg>\n\n<lg>\n<l>jaya nīlakaṇṭha umāpate jaya sūkṣmanirañjanaśabda namaḥ /</l>\n<l>jaya ādya anādya ananta namo jaya pāṇipinākatriśūla namaḥ // RKS_104.16 //</l>\n</lg>\n\n<lg>\n<l>evaṃ stuto mahādevaḥ somanāthena pāṇḍava /</l>\n<l>tuṣṭas tasya nṛpaśreṣṭha umayā saha śaṅkaraḥ // RKS_104.17 //</l>\n</lg>\n\n<p>īśvara uvāca:\nvaraṃ varaya bhadraṃ te yat te manasi vartate /</p>\n\n<p>soma uvāca:\n<l>dakṣaśāpena dagdho 'haṃ kṣīṇadeho maheśvara // RKS_104.18 //</l></p>\n\n<p>pāpapraśamanaṃ deva kuru sarvaṃ mamaiva tu /</p>\n\n<p>maheśvara uvāca:\n<l>bhavadbhaktigṛhīto 'haṃ tūṣṭaś caivomayā saha // RKS_104.19 //</l></p>\n\n<lg>\n<l>niṣpāpaḥ somanāthasya saṃjātas tīrthasevanāt /</l>\n<l>ity uktvāntardadhe devaḥ somo dhyātvā kṣaṇaṃ nṛpa // RKS_104.20 //</l>\n</lg>\n\n<lg>\n<l>sthāpayāmāsa liṅgaṃ tu siddhidaṃ prāṇināṃ bhuvi /</l>\n<l>sarvaduḥkhaharaṃ devaṃ brahmahatyāvināśanam // RKS_104.21 //</l>\n</lg>\n\n<lg>\n<l>mārkaṇḍeya uvāca:</l>\n<l>somanāthaprabhāvaṃ ca saṃkṣepāt kathayāmi te /</l>\n<l>śambaro nāma rājābhūt tasya putras trilocanaḥ // RKS_104.22 //</l>\n</lg>\n\n<lg>\n<l>trilocanasutaḥ kaṇṭhaḥ pāpaniṣṭho mahādhamaḥ /</l>\n<l>vane vibhramatas tasya mṛgayūthaṃ tv adṛśyata // RKS_104.23 //</l>\n</lg>\n\n<lg>\n<l>mṛgayūthaṃ hataṃ sarvaṃ trilocanasutena ca /</l>\n<l>mṛgarūpī dvijo madhye vicaran nirjane vane // RKS_104.24 //</l>\n</lg>\n\n<lg>\n<l>tadā hatas tu śastreṇa kaṇṭhena ṛṣisattamaḥ /</l>\n<l>brahmahatyāyutaḥ kaṇṭho nistejā vyacaran mahīm // RKS_104.25 //</l>\n</lg>\n\n<lg>\n<l>vicarann api saṃprāpto narmadānāgasaṃgame /</l>\n<l>kadambapāṭalākīrṇe bilvanāraṅgaśobhite // RKS_104.26 //</l>\n</lg>\n\n<lg>\n<l>ciñcinī campakopete agastitaruśobhite /</l>\n<l>unmattabhṛṅgasaṃyukte tathā sarvatra śobhite // RKS_104.27 //</l>\n</lg>\n\n<lg>\n<l>citrakair mṛgamārjāraiḥ siṃhaiḥ sarvatra śūkaraiḥ /</l>\n<l>śaśakair gavayair yukte śikhaṇḍiravanādite // RKS_104.28 //</l>\n</lg>\n\n<lg>\n<l>praviṣṭas tadvane kaṇṭhas tṛṣārtaḥ śramakarṣitaḥ /</l>\n<l>snāto revājale puṇye saṅgame pāpanāśane // RKS_104.29 //</l>\n</lg>\n\n<lg>\n<l>patrāṇi ca vicitrāṇi bhakṣayan saha kiṅkaraiḥ /</l>\n<l>suptaḥ pādapachāyāyāṃ śrānto mṛgavadhena ca // RKS_104.30 //</l>\n</lg>\n\n<lg>\n<l>ānarca parayā bhaktyā somanāthaṃ yudhiṣṭhira /</l>\n<l>pītvā toyaṃ kaṇṭhamātraṃ sarvapāpakṣayaṃkaram // RKS_104.31 //</l>\n</lg>\n\n<lg>\n<l>tāvat tīrthavare vipraḥ snānārthaṃ saṃgamaṃ prati /</l>\n<l>mārgago brāhmaṇo bhūyas tatas tad gatamānasaḥ // RKS_104.32 //</l>\n</lg>\n\n<lg>\n<l>mārge vṛkṣe samārūḍhā strī caikā ca bhayaṅkarī /</l>\n<l>uvāca brāhmaṇaṃ sā hi tiṣṭha tiṣṭha dvijottama // RKS_104.33 //</l>\n</lg>\n\n<lg>\n<l>trasto nirīkṣate yāvad diśaḥ sarvā nareśvara /</l>\n<l>tāvad vṛkṣa samārūḍhāṃ striyaṃ raktāmbarāvṛtām // RKS_104.34 //</l>\n</lg>\n\n<lg>\n<l>raktapuṣpadharāṃ vālāṃ raktacandanacarcitām /</l>\n<l>raktābharaṇaśobhāḍhyāṃ pāśahastāṃ dadarśa ha // RKS_104.35 //</l>\n</lg>\n\n<lg>\n<l>stry uvāca:</l>\n<l>sandeśaṃ śṛṇu me vipra yadi gacchasi saṃgamam /</l>\n<l>madbhartā tiṣṭhate tatra śīghram eva visarjaya // RKS_104.36 //</l>\n</lg>\n\n<lg>\n<l>ekākinī ca te bhāryā tiṣṭhate vanamadhyagā /</l>\n<l>ityākarṇya gato vipraḥ saṅgamaṃ suradurlabham // RKS_104.37 //</l>\n</lg>\n\n<p>vṛkṣachāyāsthitaṃ kaṇṭhaṃ brāhmaṇo hi dadarśa ha /</p>\n\n<p>brāhmaṇa uvāca:\n<l>vanānte ca mayā dṛṣṭā bālā kamalalocanā // RKS_104.38 //</l></p>\n\n<lg>\n<l>raktāmbaradharā tanvī raktacandanarcarcitā /</l>\n<l>raktamālyā suśobhāḍhyā pāśahastā mṛgekṣaṇā // RKS_104.39 //</l>\n</lg>\n\n<p>vṛkṣārūḍhāvadad vākyaṃ bhartāraṃ preṣayasva mām /</p>\n\n<p>kaṇṭha uvāca:\n<l>kasmin sthāne tu viprendra tiṣṭhate mṛgalocanā // RKS_104.40 //</l></p>\n\n<p>kasya sā kena kāryeṇa etat sarvaṃ vada hi me /</p>\n\n<p>brāhmaṇa uvāca:\n<l>saṃgamād ardhakrośe ca udyānānte praśobhite // RKS_104.41 //</l></p>\n\n<lg>\n<l>tatra tiṣṭhati sā nārī sotkaṇṭhitamanā vibho /</l>\n<l>tato bhṛtyam uvācedaṃ kaṇṭho rājā yudhiṣṭhira // RKS_104.42 //</l>\n</lg>\n\n<lg>\n<l>pṛccha tvaṃ gaccha kā cāsi āgatā kva gamiṣyasi /</l>\n<l>tataḥ kṣipraṃ gatas tatra yatra nārī sthitābhavat // RKS_104.43 //</l>\n</lg>\n\n<lg>\n<l>vṛkṣasthāṃ dadṛśe bālām uvāca nṛpasattama /</l>\n<l>tvāṃ rājā pṛcchate bāle kāsi tvaṃ kva gamiṣyasi // RKS_104.44 //</l>\n</lg>\n\n<lg>\n<l>stry uvāca:</l>\n<l>gurur ātmavatāṃ śāstā rājā śāstā durātmanām /</l>\n<l>iha pracchannapāpānāṃ śāstā vaivasvato yamaḥ // RKS_104.45 //</l>\n</lg>\n\n<lg>\n<l>brahmahatyāsya saṃjātā mṛgarūpadvijodvadhāt /</l>\n<l>mayā yukto 'pi rājāsau muktas tīrthaprabhāvataḥ // RKS_104.46 //</l>\n</lg>\n\n<lg>\n<l>atrārdhakrośamātraṃ vai brahmahatyā na saṃviśet /</l>\n<l>somanāthaprabhāvāc ca tīrthaṃ vārāṇasīsamam // RKS_104.47 //</l>\n</lg>\n\n<lg>\n<l>gaccha tvaṃ preṣayeḥ kaṇṭhaṃ śīghram eva na saṃśayaḥ /</l>\n<l>samastaṃ kathayāmāsa tad vṛttāntaṃ nṛpaṃ prati // RKS_104.48 //</l>\n</lg>\n\n<p>tasya vākyena rājāsau papāta dharaṇītale /</p>\n\n<p>bhṛtya uvāca:\n<l>kasmāt tvaṃ śocase nātha pūrvajātaṃ śūbhāśubham // RKS_104.49 //</l></p>\n\n<lg>\n<l>ityākarṇya vacas tasya sa rājā tvidam abravīt /</l>\n<l>prāṇatyāgaṃ karomy atra somanātha samīpataḥ // RKS_104.50 //</l>\n</lg>\n\n<lg>\n<l>śīghram ānīyatāṃ vahṇir indhanāni bahūny api /</l>\n<l>ānītaṃ tatkṣaṇāt sarvaṃ bhṛtyaiḥ svair vaśavartibhiḥ // RKS_104.51 //</l>\n</lg>\n\n<lg>\n<l>snānaṃ kṛtvā śubhe toye saṃgame pāpanāśane /</l>\n<l>arcitvā parayā bhaktyā somanāthaṃ nareśvara // RKS_104.52 //</l>\n</lg>\n\n<lg>\n<l>triḥpradakṣiṇakaṃ kṛtvā jvalite jātavedasi /</l>\n<l>praviṣṭaḥ kaṇṭharājas tu hṛdi kṛtvā janārdanam // RKS_104.53 //</l>\n</lg>\n\n<lg>\n<l>pītāmbaradharaṃ devaṃ mahāmukuṭadhāriṇam /</l>\n<l>viṣṇor dhyānena cātraiva sugatir me bhavatv iti // RKS_104.54 //</l>\n</lg>\n\n<lg>\n<l>papāta puṣpavṛṣṭiś ca sādhu sādhu nṛpātmaja /</l>\n<l>āścaryamatulaṃ dṛṣṭvā nirīkṣa ca parasparam // RKS_104.55 //</l>\n</lg>\n\n<lg>\n<l>hutaṃ taiḥ pāvake bhṛtyair hṛdi dhyātvā gadādharam /</l>\n<l>vimānasthā divaṃ sarve saṅgatāḥ pāṇḍunandana // RKS_104.56 //</l>\n</lg>\n\n<lg>\n<l>mārkaṇḍeya uvāca:</l>\n<l>somanāthaprabhāvo 'yaṃ śṛṇuṣvaikamanā nṛpa /</l>\n<l>aṣṭamyāṃ ca caturdaśyāṃ sarvakāle śubhe dine // RKS_104.57 //</l>\n</lg>\n\n<lg>\n<l>viśeṣāc chuklapakṣe ca sūryavāreṇa saptamī /</l>\n<l>upoṣya yo naro bhaktyā rātrau kurvīta jāgaram // RKS_104.58 //</l>\n</lg>\n\n<lg>\n<l>pañcāmṛtena gavyena snāpayet parameśvaram /</l>\n<l>śrīkhaṇḍalepanaṃ kuryāt puṣpadhūpādikaṃ tathā // RKS_104.59 //</l>\n</lg>\n\n<lg>\n<l>ghṛtena bodhayed dīpaṃ gītaṃ nṛtyaṃ ca kārayet /</l>\n<l>somavāreṇa cāṣṭamyāṃ prabhāte pūjayed dvijam // RKS_104.60 //</l>\n</lg>\n\n<lg>\n<l>ātmavantaṃ jitakrodhaṃ dvijanindāvivarjitam /</l>\n<l>sarvāṅgaruciraṃ śāntaṃ svadāraparipālakam // RKS_104.61 //</l>\n</lg>\n\n<lg>\n<l>gāyatrīṃ paṭhamānaṃ ca vikarmarahitaṃ sadā /</l>\n<l>punar bhūrvṛṣalī śūdrī vartate yasya mandire // RKS_104.62 //</l>\n</lg>\n\n<lg>\n<l>hīnāṅgās tv atiriktāṅgā yeṣāṃ pūrvāpare na hi /</l>\n<l>vrate śrāddhe tathā dāne dvijā varjyāḥ sadā budhaiḥ // RKS_104.63 //</l>\n</lg>\n\n<lg>\n<l>puṃścalī taruṇī bhāryā dvijaḥ svādhyāyavarjitaḥ /</l>\n<l>ātmanā saha dātāramadho nayati pāṇḍava // RKS_104.64 //</l>\n</lg>\n\n<lg>\n<l>śālmalī naukayā tulyāḥ svadharmaniratā dvijāḥ /</l>\n<l>dātāraṃ caivam ātmānaṃ tārayanti taranti ca // RKS_104.65 //</l>\n</lg>\n\n<lg>\n<l>śrāddhaṃ someśvare pārtha yaḥ kuryāduta mānavaḥ /</l>\n<l>pitaras tasya tṛpyanti yāvad ābhūtasamplavam // RKS_104.66 //</l>\n</lg>\n\n<lg>\n<l>annaṃ vastraṃ hiraṇyaṃ ca yo dadyād agrajanmane /</l>\n<l>sa yāti śāṅkaraṃ lokam iti me satyabhāṣitam // RKS_104.67 //</l>\n</lg>\n\n<lg>\n<l>hayaṃ yo vai dadāt yatra sampūrṇābharaṇānvitam /</l>\n<l>raktaṃ vā pītavarṇaṃ vā sarvalakṣaṇalakṣitam // RKS_104.68 //</l>\n</lg>\n\n<lg>\n<l>kuṅkumena viliptāṅgam aprajaṃ ca daded iti /</l>\n<l>sragdāmabhūṣitaṃ kaṇṭhe sitavastrāvaguṇṭhitam // RKS_104.69 //</l>\n</lg>\n\n<lg>\n<l>aṅghrirādhīyatāṃ skandhe madīyaṃ hayam āruha /</l>\n<l>ārūḍhe brāhmaṇe bhūyo bhāskaraḥ prīyatām iti // RKS_104.70 //</l>\n</lg>\n\n<lg>\n<l>sa yāti śāṅkaraṃ lokaṃ sarvapāpavivarjitaḥ /</l>\n<l>tasmāl lokāc cyutaś cāpi rājā bhavati dhārmikaḥ // RKS_104.71 //</l>\n</lg>\n\n<lg>\n<l>tasya vaṃśe sadā rājyaṃ na naśyati kadācana /</l>\n<l>dīrghāyur jāyate putro bhāryā ca vaśavartinī // RKS_104.72 //</l>\n</lg>\n\n<lg>\n<l>jīved varṣaśataṃ sāgraṃ sarvaduḥkhavivarjitaḥ /</l>\n<l>somasya coparāge tu yo gacched vijitendriyaḥ // RKS_104.73 //</l>\n</lg>\n\n<lg>\n<l>sopavāso jitakrodho gāṃ tu dadyād dvijanmane /</l>\n<l>savatsāṃ kṣīrasaṃyuktāṃ śvetavarṇāṃ balānvitām // RKS_104.74 //</l>\n</lg>\n\n<lg>\n<l>śabalīṃ pītavarṇāṃ vā dhūmrāṃ vā nīlakandharām /</l>\n<l>kapilāṃ vā savastrāṃ vā ghaṇṭābharaṇabhūṣitām // RKS_104.75 //</l>\n</lg>\n\n<lg>\n<l>raupyakhurāṃ kāṃsyadohāṃ svarṇaśṛṅgīṃ nareśvara /</l>\n<l>śvetayā vardhate vaṃśo raktā saubhāgyavardhinī // RKS_104.76 //</l>\n</lg>\n\n<lg>\n<l>śabalī tāmravarṇā ca duḥkhaghnā ca prakīrtitā /</l>\n<l>kapilā tu haret pāpaṃ trijanmabhir upārjitam // RKS_104.77 //</l>\n</lg>\n\n<lg>\n<l>tasya lokam avāpnoti māndhātuś ca janeśvara /</l>\n<l>pakṣānte ca vyatīpāte vaidhṛtau ravisaṃkrame // RKS_104.78 //</l>\n</lg>\n\n<lg>\n<l>dinakṣaye gajacchāyā grahaṇe bhāskarasya ca /</l>\n<l>ye vrajanti viśuddhāṅgā vairañcye suradurlabhe // RKS_104.79 //</l>\n</lg>\n\n<lg>\n<l>mātṛhā guruhā yo hi ātmahā tu viśeṣataḥ /</l>\n<l>drupadādyaṃ japen nityaṃ prāṇāyāmaṃ tathā nṛpa // RKS_104.80 //</l>\n</lg>\n\n<lg>\n<l>gāyatrīṃ vaiṣṇavīṃ caiva saurīṃ śaivīṃ yadṛcchayā /</l>\n<l>so 'pi pāpaiḥ pramucyeta ity evaṃ śaṅkaro 'bravīt // RKS_104.81 //</l>\n</lg>\n\n<lg>\n<l>yaḥ kuryāt somanāthasya tatra kartā pradakṣiṇam /</l>\n<l>pradakṣiṇīkṛtaṃ tena jambūdvīpaṃ nareśvara // RKS_104.82 //</l>\n</lg>\n\n<lg>\n<l>brahmahatyā surāpānaṃ gurudāraniṣevaṇam /</l>\n<l>bhrūṇahā śudhyate tatra evam eva na saṃśayaḥ // RKS_104.83 //</l>\n</lg>\n\n<lg>\n<l>tīrthākhyānam idaṃ puṇyaṃ yaḥ śṛṇoti jitendriyaḥ /</l>\n<l>vyādhito rājarogena atulāṃ śriyam āpnuyāt // RKS_104.84 //</l>\n</lg>\n\n<lg>\n<l>putrārthī labhate putraṃ niṣkāmaḥ svargam āpnuyāt /</l>\n<l>mucyate sarvapāpebhyas tīrthaṃ śrutvā varaṃ nṛpa // RKS_104.85 //</l>\n</lg>\n\n<l>etat te sarvam ākhyātaṃ somanāthasya yat phalam // RKS_104.86 //</l>\n\n<p>iti śrīskandapurāṇe revākhaṇḍe somanāthatīrthamahimānuvarṇano nāma caturadhikaśatatamo 'dhyāyaḥ ||</p>\n\n<p>RKS adhyāya 105</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra piṅgalāvartakaṃ nṛpa /</l>\n<l>saṅgamasya samīpasthaṃ revāyā uttare taṭe // RKS_105.1 //</l>\n</lg>\n\n<p>havyavāhena rājendra sthāpitaḥ piṅgaleśvaraḥ /</p>\n\n<p>yudhiṣṭhira uvāca:\n<l>havyavāhena viprendra sthāpitaś ceśvaraḥ katham // RKS_105.2 //</l></p>\n\n<lg>\n<l>mārkaṇḍeya uvāca:</l>\n<l>retasā yadi rudreṇa tarpito havyavāhanaḥ /</l>\n<l>prāpto rudreṇa saumyena dehaṃ prāpya jagāma saḥ // RKS_105.3 //</l>\n</lg>\n\n<lg>\n<l>havyavāhamukhe kṣipte rudreṇāmitatejasā /</l>\n<l>rudrasya tejasā dagdhaḥ tīrthayātrāṃ karoti saḥ // RKS_105.4 //</l>\n</lg>\n\n<lg>\n<l>cacāra parayā bhaktyā dhyānam ugraṃ hutāśanaḥ /</l>\n<l>vāyubhakṣaḥ śataṃ sāgraṃ yāvad āsīt hutāśanaḥ // RKS_105.5 //</l>\n</lg>\n\n<lg>\n<l>tāvat tuṣṭo mahādevo hutāśanam uvāca ha /</l>\n<l>havyavāha varaṃ brūhi yat te manasi vartate // RKS_105.6 //</l>\n</lg>\n\n<lg>\n<l>hutāśana uvāca:</l>\n<l>namaste sarvalokeśa ugrarūpa namo 'stu te /</l>\n<l>yuṣmad retena saṃpluṣṭaḥ kubjo jāto maheśvara // RKS_105.7 //</l>\n</lg>\n\n<lg>\n<l>śarīrārto hy ahaṃ kṛṣṇaḥ saṃsthito narmadātaṭe /</l>\n<l>ityuktvāntardadhe devo nīrujastvaṃ bhaviṣyasi // RKS_105.8 //</l>\n</lg>\n\n<lg>\n<l>havyavāhena rājendra sthāpitaḥ piṅgaleśvaraḥ /</l>\n<l>jitakrodho 'pi yas tatra upavāsaṃ samācaret // RKS_105.9 //</l>\n</lg>\n\n<lg>\n<l>atirātraphalaṃ tatra ante rudram avāpnuyāt /</l>\n<l>guṇānvitāya dīnāya kapilāṃ tatra bhārata // RKS_105.10 //</l>\n</lg>\n\n<lg>\n<l>alaṃkṛtvā savastrāṃ ca savatsāṃ rūpasaṃyutām /</l>\n<l>yaḥ prayacchati viprāya sa gacchet paramaṃ padam // RKS_105.11 //</l>\n</lg>\n\n<lg>\n<l>tato gacchet tu rājendra tīrthaṃ paramaśobhanam /</l>\n<l>sthāpitaṃ hy ṛṣisaṅghaiś ca brahmavaṃśodbhavair dvijaiḥ // RKS_105.12 //</l>\n</lg>\n\n<lg>\n<l>ṛṇamocanavikhyātaṃ revātaṭasamāśritam /</l>\n<l>ṣaṇmāsaṃ manujo bhaktyā tatra yas tarpayet pitṝn // RKS_105.13 //</l>\n</lg>\n\n<lg>\n<l>divyaiḥ pitryair manuṣyaiś ca ṛṇair ātmakṛtaiḥ saha /</l>\n<l>mucyate tatkṣaṇāt so 'tha snātvā vai narmadājale // RKS_105.14 //</l>\n</lg>\n\n<lg>\n<l>pratyakṣaṃ pātakaṃ tatra dṛśyate caiva rūpi ca /</l>\n<l>tatra tīrthe tu yo rājann ekacitto jitendriyaḥ // RKS_105.15 //</l>\n</lg>\n\n<lg>\n<l>snānaṃ dānaṃ naro dhīmān kārayed bhaktitatparaḥ /</l>\n<l>ṛṇatrayavimuktas tu vīryavān modate divi // RKS_105.16 //</l>\n</lg>\n\n<lg>\n<l>mārkaṇḍeya uvāca:</l>\n<l>tasyaivānantaraṃ pārtha kapilātīrtham uttamam /</l>\n<l>sthāpitaṃ kapilenaiva sarvapāpapraṇāśanam // RKS_105.17 //</l>\n</lg>\n\n<lg>\n<l>aṣṭamyāṃ ca site pakṣe caturdaśyāṃ nareśvara /</l>\n<l>snāpayet parayā bhaktyā kapilākṣīrasarpiṣā // RKS_105.18 //</l>\n</lg>\n\n<lg>\n<l>madhunā khaṇḍayuktena dadhyakṣataphalena ca /</l>\n<l>kapileśaṃ nṛpaśreṣṭha niśīthe taṃ jagatprabhum // RKS_105.19 //</l>\n</lg>\n\n<lg>\n<l>śrīkhaṇḍena sugandhena guṇṭhayec ca maheśvaram /</l>\n<l>tataḥ sugandhapuṣpaiś ca śvetaiś ca nṛpanandana // RKS_105.20 //</l>\n</lg>\n\n<lg>\n<l>arcayanti jitakrodhā na te yānti yamālayam /</l>\n<l>asipatravanaṃ ghoraṃ yamavallīṃ sudāruṇām // RKS_105.21 //</l>\n</lg>\n\n<lg>\n<l>te vrajanti sukhaṃ pārtha kapileśe supūjite /</l>\n<l>snātvā revājale puṇye pūjayed brāhmaṇaṃ śubham // RKS_105.22 //</l>\n</lg>\n\n<lg>\n<l>gopradānena vastreṇa annena kila bhāratā /</l>\n<l>chatraśayyāpradānena bhūmau rājā bhavet tu saḥ // RKS_105.23 //</l>\n</lg>\n\n<lg>\n<l>nīrogas tīvratejāś ca jīvatputraḥ priyaṃvadaḥ /</l>\n<l>śatravo mitratāṃ yānti jāyate nātra saṃśayaḥ // RKS_105.24 //</l>\n</lg>\n\n<p>iti śrīskandapurāṇe revākhaṇḍe kapileśvaramahimānuvarṇano nāma pañcādhikaśatamo 'dhyāyaḥ ||</p>\n\n<p>RKS adhyāya 106</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra pūtakeśvaram uttamam /</l>\n<l>narmadādakṣiṇe kūle sarvapāpakṣayaṃkaram // RKS_106.1 //</l>\n</lg>\n\n<lg>\n<l>susthāpitaḥ śivas tatra lokānāṃ hitakāmyayā /</l>\n<l>yas tatra manujaḥ śambhuṃ pūjayet pāṇḍunandana // RKS_106.2 //</l>\n</lg>\n\n<lg>\n<l>sarvān kāmān avāpnoti na sa yāti yamālayam /</l>\n<l>kṛṣṇāṣṭamyāṃ caturdaśyāṃ sarvakāmā narādhipa // RKS_106.3 //</l>\n</lg>\n\n<l>ye 'rcayanti mahākālaṃ na te yānti yamālayam // RKS_106.4 //</l>\n\n<lg>\n<l>jalaśāyīti nāmnā vai vikhyātaṃ vasudhātale /</l>\n<l>dānavānāṃ vadhaṃ kṛtvā suptas tatra janārdanaḥ // RKS_106.5 //</l>\n</lg>\n\n<lg>\n<l>cakraṃ ca kṣālitaṃ tatra devadevena śauriṇā /</l>\n<l>sudarśanaṃ ca niṣpāpaṃ revātoyaprabhāvataḥ // RKS_106.6 //</l>\n</lg>\n\n<lg>\n<l>yudhiṣṭhira uvāca:</l>\n<l>cakratīrthaṃ samācakṣva ṛṣisaṅghair niṣevitam /</l>\n<l>viṣṇoḥ prabhāvamatulaṃ revāyāś caiva yatphalam // RKS_106.7 //</l>\n</lg>\n\n<lg>\n<l>mārkaṇḍeya uvāca:</l>\n<l>sādhu sādhu mahābhāga viṣṇunā ca yudhiṣṭhira /</l>\n<l>gṛhyād guhyataraṃ tīrthaṃ nirmitaṃ cakriṇā svayam // RKS_106.8 //</l>\n</lg>\n\n<lg>\n<l>tat te 'haṃ sampravakṣyāmi kathāṃ pāpapraṇāśinīm /</l>\n<l>āsīt purā mahādaityo nalamegha iti śrutaḥ // RKS_106.9 //</l>\n</lg>\n\n<lg>\n<l>tena devā jitāḥ sarve hṛtarājyā narādhipa /</l>\n<l>nalameghabhayāt pārtha viṣṇurudrāḥ savāsavāḥ // RKS_106.10 //</l>\n</lg>\n\n<lg>\n<l>yamaskandajaleśāgnivāyavo vai dhaneśvaraḥ /</l>\n<l>vasuvākpatisiddhāś ca pracetāś ca pitāmahaḥ // RKS_106.11 //</l>\n</lg>\n\n<lg>\n<l>gatā devāḥ paraṃ lokaṃ viṣṇurudranamaskṛtam /</l>\n<l>stuvanti vividhaiḥ stotrair vāgīśapramukhā surāḥ // RKS_106.12 //</l>\n</lg>\n\n<lg>\n<l>namaḥ śivamūrtaye tubhyaṃ prāk sṛṣṭeḥ kevalātmane /</l>\n<l>guṇatrayavibhāgāya paścād bhedam upeyuṣe // RKS_106.13 //</l>\n</lg>\n\n<lg>\n<l>indrādipramukhān devān vivarṇānavanīpate /</l>\n<l>prasādābhimukho devaḥ pratyuvāca divaukasaḥ // RKS_106.14 //</l>\n</lg>\n\n<lg>\n<l>svāgataṃ surasaṅghāś ca kāntir naṣṭā purātanī /</l>\n<l>himapluṣṭaprabhāṇīva jyotiṣāṃ ca mukhāni vai // RKS_106.15 //</l>\n</lg>\n\n<lg>\n<l>prasabhādarciṣām etad anudgīrṇaṃ surāyudham /</l>\n<l>vṛtrasya hantuḥ kuliśaṃ kuṇṭhitaśrīva lakṣate // RKS_106.16 //</l>\n</lg>\n\n<lg>\n<l>kiṃcāyamaridurvāraḥ pāṇau pāśaḥ pracetasaḥ /</l>\n<l>mantropahṛtavīryasya phaṇino dainyam āgataḥ // RKS_106.17 //</l>\n</lg>\n\n<lg>\n<l>kuberasya manaḥ śalyaṃ śaṃsatīva parābhavam /</l>\n<l>apaviddhāṅgado bāhurbhagnaśākha iva drumaḥ // RKS_106.18 //</l>\n</lg>\n\n<lg>\n<l>yamo 'pi vyalikhad bhūmiṃ daṇḍenāpi hatatviṣā /</l>\n<l>kuru tasmai namo dehanirviṇṇo yāti lāghavam // RKS_106.19 //</l>\n</lg>\n\n<lg>\n<l>amī ca dvādaśādityāḥ pratāpakṣayaśītalāḥ /</l>\n<l>citranyastā iva gatāḥ prakāmālokanīyatām // RKS_106.20 //</l>\n</lg>\n\n<lg>\n<l>mayi sṛṣṭiś ca lokānāṃ rakṣā yuṣmāsv avasthitā /</l>\n<l>tato mandānilodbhūtakamalākaraśobhinā // RKS_106.21 //</l>\n</lg>\n\n<lg>\n<l>gurunetrasahasreṇa prerayāmāsa vṛtrahā /</l>\n<l>sadvinetro harastryakṣaḥ sahasranayanādhikau // RKS_106.22 //</l>\n</lg>\n\n<lg>\n<l>vācaspatir uvācedaṃ prāñjalirhaṃsavāhanam /</l>\n<l>yuṣmad vaṃśodbhavas tāta nalamegho mahābalaḥ // RKS_106.23 //</l>\n</lg>\n\n<lg>\n<l>tena devagaṇāḥ sarve nirastā dānavena ca /</l>\n<l>nalamegho na vadhyo 'taś calitena mayā suraiḥ // RKS_106.24 //</l>\n</lg>\n\n<lg>\n<l>vinā mādhavadevena sādhyo bhavati naiva hi /</l>\n<l>śaṅkhapadmagadāpāṇe jaya cakradhara prabho // RKS_106.25 //</l>\n</lg>\n\n<lg>\n<l>iti devastutiṃ śrutvā prabuddho jalaśāyikaḥ /</l>\n<l>uvāca madhurāṃ vāṇīṃ meghagambhīrayā girā // RKS_106.26 //</l>\n</lg>\n\n<p>kimarthaṃ bodhito brahman samastaiś ca surāsuraiḥ /</p>\n\n<p>brahmovāca:\n<l>nalameghabhayeneha samprāptās tava mandiram // RKS_106.27 //</l></p>\n\n<lg>\n<l>na vadhyaḥ kasyacit pāpo nalamegho janārdana /</l>\n<l>tava hastena duṣṭātmā mṛtyuṃ prāpsyati nānyathā // RKS_106.28 //</l>\n</lg>\n\n<lg>\n<l>janārdana uvāca:</l>\n<l>svasthānaṃ yāntu gīrvāṇā vadhiṣyāmi mahābalam /</l>\n<l>sthānaṃ śaṃsantu me devā vasate yatra durmatiḥ // RKS_106.29 //</l>\n</lg>\n\n<lg>\n<l>devā ūcuḥ:</l>\n<l>himālayaguhāṃ kṛṣṇa vasate dānaveśvaraḥ /</l>\n<l>caturviṃśatsahasrais tu kanyābhis tu samāvṛtaḥ // RKS_106.30 //</l>\n</lg>\n\n<lg>\n<l>turaṅgaiḥ syandanaiś caiva saṃkhyā teṣāṃ na vidyate /</l>\n<l>bhavanāni vicitrāṇi asaṃkhyāni bahūny api // RKS_106.31 //</l>\n</lg>\n\n<lg>\n<l>dviradāḥ parvatākārā hayāś ca dviradopamāḥ /</l>\n<l>mahābalo 'vasat tatra gīrvāṇabhayadāyakaḥ // RKS_106.32 //</l>\n</lg>\n\n<lg>\n<l>śrutvā devo vacas teṣāṃ devānāmāturātmanām /</l>\n<l>garuḍaṃ cintayāmāsa śatrusaṅghavidāraṇam // RKS_106.33 //</l>\n</lg>\n\n<lg>\n<l>cakraṃ kareṇa saṃgṛhya gadāṃ śaṅkhaṃ tataḥ prabhuḥ /</l>\n<l>śārṅgaṃ ca muśalaṃ sīraṃ gṛhītvā hi janārdanaḥ // RKS_106.34 //</l>\n</lg>\n\n<lg>\n<l>ārūḍhaḥ pakṣirājaṃ tu vadhārthaṃ dānavasya ca /</l>\n<l>dānavasya gṛhe pārtha utpātā ghoradarśanāḥ // RKS_106.35 //</l>\n</lg>\n\n<lg>\n<l>gomāyurgṛhamadhye tu kapoto gṛham āviśat /</l>\n<l>vinā vātena tasyaiva dhvajadaṇḍaṃ papāta ha // RKS_106.36 //</l>\n</lg>\n\n<lg>\n<l>sarpamūṣakayor buddhaṃ tathā keśarināgayoḥ /</l>\n<l>unmārgāḥ saritas tatra vahante cakramāśritāḥ // RKS_106.37 //</l>\n</lg>\n\n<lg>\n<l>akāle tarupuṣpāṇi dṛśyante tatra parvate /</l>\n<l>tataḥ prāpto jagannātho himavantaṃ nageśvaram // RKS_106.38 //</l>\n</lg>\n\n<lg>\n<l>pāñcajanyaṃ ca kṛṣṇena pūritaṃ purasannidhau /</l>\n<l>pāñcajanyasya śabdena ārūḍho dānaveśvaraḥ // RKS_106.39 //</l>\n</lg>\n\n<lg>\n<l>nalamegha uvāca:</l>\n<l>ko 'yaṃ mṛtyuvaśaṃ prāptas tv ajñānena samāvṛtaḥ /</l>\n<l>dhundhumāra vraja śīghraṃ svasainyaparivāritaḥ // RKS_106.40 //</l>\n</lg>\n\n<p>balādānaya taṃ baddhvā mamāgre balaśālinam /</p>\n\n<p>dhundhumāra uvāca:\n<l>ānayāmi na sandehaḥ surapakṣāṃś ca sāmpratam // RKS_106.41 //</l></p>\n\n<lg>\n<l>syandanaiśca samāyukto gajavājibhaṭaiḥ saha /</l>\n<l>dṛṣṭas tāto jagad yoniḥ suparṇastho mahābalaḥ // RKS_106.42 //</l>\n</lg>\n\n<lg>\n<l>gṛhyatāṃ gṛhyatām eṣa ity uktās te ca kiṅkarāḥ /</l>\n<l>caturdikṣu ca vartante kiṅkarāḥ keśavasya ca // RKS_106.43 //</l>\n</lg>\n\n<lg>\n<l>suparṇenāgnibāṇena hanyante śalabhā iva /</l>\n<l>dhundhumāro 'pi kṛṣṇena śaraghātena tāḍitaḥ // RKS_106.44 //</l>\n</lg>\n\n<lg>\n<l>hato vakṣasthalopānte patitaḥ syandanopari /</l>\n<l>hāhākāraṃ tataḥ sarve dānavāś cakrurudyatāḥ // RKS_106.45 //</l>\n</lg>\n\n<lg>\n<l>nalameghas tataḥ kruddho rathārūḍho vinirgataḥ /</l>\n<l>dadarśa keśavaṃ pārtha śaṅkhacakragadādharam // RKS_106.46 //</l>\n</lg>\n\n<lg>\n<l>nalamegha uvāca:</l>\n<l>hanyatāṃ dānavāḥ kṛṣṇo nihato yena dānavaḥ /</l>\n<l>hatvā ca me camūmukhyamadhunā ca kva yāsyati // RKS_106.47 //</l>\n</lg>\n\n<lg>\n<l>ityuktvā dānavaḥ pārtha dharṣayāmāsa sāyakaiḥ /</l>\n<l>dānavasya śarāṃs tatra chedayāmāsa keśavaḥ // RKS_106.48 //</l>\n</lg>\n\n<lg>\n<l>garutmān bhakṣayāmāsa tatsainyam atibhīṣaṇam /</l>\n<l>kṛṣṇena dviguṇās tatra preṣitā hi śilīmukhāḥ // RKS_106.49 //</l>\n</lg>\n\n<lg>\n<l>dviguṇād dviguṇīkṛtya preṣayāmāsa dānavaḥ /</l>\n<l>te 'pi cāṣṭaguṇāḥ kṛṣṇaṃ chādayāmāsurojasā // RKS_106.50 //</l>\n</lg>\n\n<lg>\n<l>tataḥ kruddhena devena āgneyaṃ preṣitaṃ tadā /</l>\n<l>vāruṇaṃ prativāyavyaṃ nalamegho vyasarjayat // RKS_106.51 //</l>\n</lg>\n\n<lg>\n<l>nārasiṃhaṃ nṛsiṃho 'yaṃ preṣayāmāsa pāṇḍava /</l>\n<l>nārasiṃhaṃ tato dṛṣṭvā nalamegho mahābalaḥ // RKS_106.52 //</l>\n</lg>\n\n<lg>\n<l>uttīrṇaḥ syandanāc chīghraṃ khaḍgaṃ gṛhya kareṇa tu /</l>\n<l>preṣayāmāsa kṛṣṇāya taṃ hantuṃ balavattaraḥ // RKS_106.53 //</l>\n</lg>\n\n<lg>\n<l>kruddho 'tha dānavaḥ pārtha āgataḥ keśavaṃ prati /</l>\n<l>khaḍgena ghātayāmāsa gadāpāṇiṃ janārdanam // RKS_106.54 //</l>\n</lg>\n\n<lg>\n<l>maṇḍalāgraṃ tato gṛhya keśavo hṛṣṭamānasaḥ /</l>\n<l>hato vakṣasthale daityo nalamegho mahābalaḥ // RKS_106.55 //</l>\n</lg>\n\n<lg>\n<l>janārdanaṃ tadā daityo nārācena jaghāna ha /</l>\n<l>janārdanas tataḥ kruddho nalameghaṃ mṛdhe nṛpa // RKS_106.56 //</l>\n</lg>\n\n<lg>\n<l>amoghaṃ cakram ādāya śiras tasya nyapātayat /</l>\n<l>patatā śirasā tasya vasudhā ca prakampitā // RKS_106.57 //</l>\n</lg>\n\n<lg>\n<l>samudrāḥ kṣubhitāḥ pārtha bhayād unmārgagāminaḥ /</l>\n<l>puṣpavaṣṭiṃ tato devā vavṛṣuḥ keśavopari // RKS_106.58 //</l>\n</lg>\n\n<lg>\n<l>avadhyaḥ surasaṅghānāṃ sa hataḥ keśavena tu /</l>\n<l>svasthānaś ca gato devo nalameghe nipātite // RKS_106.59 //</l>\n</lg>\n\n<lg>\n<l>janārdano 'pi kaunteya narmadātaṭam āśritaḥ /</l>\n<l>lakṣmīsamanvitaḥ kṛṣṇo vilīno narmadātaṭe // RKS_106.60 //</l>\n</lg>\n\n<lg>\n<l>cakraṃ vimocitaṃ pāpakṣālanāya malānvitam /</l>\n<l>patitaṃ narmadātoye jalaśāyi samanvitam // RKS_106.61 //</l>\n</lg>\n\n<lg>\n<l>nirdhūtakalmaṣaṃ jātaṃ narmadāyāḥ prabhāvataḥ /</l>\n<l>nalameghavadhotpannaṃ yatpāpaṃ manujādhipa // RKS_106.62 //</l>\n</lg>\n\n<lg>\n<l>tatsarvaṃ kṣālitaṃ śīghraṃ revāyāmbhasi bhārata /</l>\n<l>tadā prabhṛti loke 'smin jalaśāyī mahītale // RKS_106.63 //</l>\n</lg>\n\n<l>cakratīrthaṃ vadanty anye anekāghaughanāśanam // RKS_106.64 //</l>\n\n<lg>\n<l>tat tīrthasya prabhāvaṃ vai śṛṇuṣvaikamanā nṛpa /</l>\n<l>nāgānāṃ ca yathānanto gīrvāṇānāṃ janārdana // RKS_106.65 //</l>\n</lg>\n\n<lg>\n<l>māsānāṃ mārgaśīrṣo 'pi nadīpuṇyā hi narmadā /</l>\n<l>māsi mārge site pakṣe ekādaśyāṃ śubhe dine // RKS_106.66 //</l>\n</lg>\n\n<lg>\n<l>gatvā ye manujās tatra kāmakrodhavivarjitāḥ /</l>\n<l>snāpayanti śriyaḥ kāntaṃ nāgaparyaṅkaśāyinam // RKS_106.67 //</l>\n</lg>\n\n<lg>\n<l>rājendra parayā bhaktyā kṣaudrasāgarasarpiṣā /</l>\n<l>guḍena toyamiśreṇa jagad yoniṃ janārdanam // RKS_106.68 //</l>\n</lg>\n\n<lg>\n<l>snāpyamānāś ca paśyanti ye lokāgatapātakāḥ /</l>\n<l>te yānti paramaṃ lokaṃ surāsuranamaskṛtam // RKS_106.69 //</l>\n</lg>\n\n<lg>\n<l>ghṛtena bodhayed dīpam athavā tailamiśritam /</l>\n<l>rātrau jāgaraṇaṃ kṛtvā devaḥ syān nātra saṃśayaḥ // RKS_106.70 //</l>\n</lg>\n\n<lg>\n<l>kathāṃ ca vaiṣṇavīṃ bhaktyā ye śṛṇvanti narottamāḥ /</l>\n<l>brahmahatyādipāpebhyo mucyante nātra saṃśayaḥ // RKS_106.71 //</l>\n</lg>\n\n<lg>\n<l>ye kurvanti pradakṣiṇaṃ jalaśāyi jagadgurum /</l>\n<l>pradakṣiṇīkṛtaṃ tena jambūdvīpaṃ nareśvara // RKS_106.72 //</l>\n</lg>\n\n<lg>\n<l>tataḥ prabhāte vimale pitṝn saṃtarpya yatnataḥ /</l>\n<l>śrāddhaṃ vai brāhmaṇais tatra pūjyaiḥ pāṇḍavasattama // RKS_106.73 //</l>\n</lg>\n\n<lg>\n<l>svadāranirataiḥ śāntaiḥ paradāravivarjitaiḥ /</l>\n<l>vedābhyasanaśīlaiś ca svakarmanirataiḥ śubhaiḥ // RKS_106.74 //</l>\n</lg>\n\n<lg>\n<l>nityaṃ sajjanaśīlaiś ca trisandhyāparipālakaiḥ /</l>\n<l>tādṛśaiḥ kārayec chrāddham iccheyuḥ śreya ātmanām // RKS_106.75 //</l>\n</lg>\n\n<lg>\n<l>te dhanyā mānuṣe loke puṇyāś caivātra mānuṣāḥ /</l>\n<l>ye vasanti sadā kālaṃ pade brahmāśraye hrade // RKS_106.76 //</l>\n</lg>\n\n<lg>\n<l>jalaśāyinaṃ ca paśyanti pratyakṣaṃ suranāyakam /</l>\n<l>pakṣopavāsaṃ ye kecid vrataṃ cāndrāyaṇaṃ śubham // RKS_106.77 //</l>\n</lg>\n\n<lg>\n<l>māsopavāsam ugraṃ ca tathānyat paramaṃ vratam /</l>\n<l>tatra tīrthe tu yaḥ pārtha kuryāt svargam avāpnuyāt // RKS_106.78 //</l>\n</lg>\n\n<lg>\n<l>ataḥ paraṃ pravakṣyāmi tiladhenos tu yatphalam /</l>\n<l>tathā yasmin yathā deyaṃ dānaṃ tasya śrutaṃ phalam // RKS_106.79 //</l>\n</lg>\n\n<lg>\n<l>etat kathāntare puṇye munīndraiḥ pāpanāśanam /</l>\n<l>śrutaṃ hi naimiṣāraṇye nāradādyair anekadhā // RKS_106.80 //</l>\n</lg>\n\n<lg>\n<l>idam ākhyānam āyuṣyaṃ puṇyaṃ kīrtivivardhanam /</l>\n<l>viprāṇāṃ śrāvayed yas tu sarvaṃ tat phalam āpnuyāt // RKS_106.81 //</l>\n</lg>\n\n<lg>\n<l>bahūnāṃ na pradeyāni gogṛhaṃ śayanaṃ kila /</l>\n<l>vibhaktadakṣiṇā hy eṣā dātāraṃ nopatiṣṭhati // RKS_106.82 //</l>\n</lg>\n\n<lg>\n<l>ekasmai sā pradātavyā bahūnāṃ na yudhiṣṭhira /</l>\n<l>sā ca vikrayamāpannā dahed āsaptamaṃ kulam // RKS_106.83 //</l>\n</lg>\n\n<lg>\n<l>tilāḥ śvetās tathā kṛṣṇās tilāḥ proktāś ca varṇataḥ /</l>\n<l>tilānāṃ ca pramāṇāni dhenor vatsasya kārayet // RKS_106.84 //</l>\n</lg>\n\n<lg>\n<l>dātavyā vatsakenātha bahūnāṃ kāmināṃ na tu /</l>\n<l>yasmin deśe ca yan mānaṃ tilānāṃ ca vicārataḥ // RKS_106.85 //</l>\n</lg>\n\n<lg>\n<l>tena mānena sā kāryā akṣayaṃ phalam icchatā /</l>\n<l>arcanīyā prayatnena gandhapuṣpākṣatair vibho // RKS_106.86 //</l>\n</lg>\n\n<lg>\n<l>nāsāyāṃ sarvagandhāś ca jihvāyāṃ ṣaḍ rasā dhṛtāḥ /</l>\n<l>muktāphalāni vā dantajaṅghāpuccheṣu yojayet // RKS_106.87 //</l>\n</lg>\n\n<lg>\n<l>kukṣau kārpāsakaṃ deyaṃ nābhyāṃ padmaṃ sakāñcanam /</l>\n<l>oṣṭhe madhughṛtaṃ dadyāt kuryāt sarpiś ca romake // RKS_106.88 //</l>\n</lg>\n\n<lg>\n<l>kambale kambalaṃ dadyāl lalāṭe tāmrabhājanam /</l>\n<l>skandhe tu śakalā deyā lohadaṇḍaṃ ca saṅkaṭe // RKS_106.89 //</l>\n</lg>\n\n<lg>\n<l>guḍaṃ caiva gude dadyāc chroṇyāṃ madhughṛte tathā /</l>\n<l>yavase pāyasaṃ dadyād ghṛtakṣaudrasamanvitam // RKS_106.90 //</l>\n</lg>\n\n<lg>\n<l>svarṇaśṛṅgī raupyakhurī muktālāṅgulabhūṣaṇā /</l>\n<l>vastraṃ sadannaṃ dātavyaṃ kāṃsyapātrasudohanā // RKS_106.91 //</l>\n</lg>\n\n<lg>\n<l>yat tu bālakṛtaṃ pāpaṃ yad vā kṛtam ajānatā /</l>\n<l>vācā kṛtaṃ karmakṛtaṃ manasā yac ca cintitam // RKS_106.92 //</l>\n</lg>\n\n<lg>\n<l>jalamātre ṣṭhīvane ca muśale vā vilaṅghite /</l>\n<l>vṛṣalīgamane caiva gurudāraniṣevaṇe // RKS_106.93 //</l>\n</lg>\n\n<lg>\n<l>kanyāyāṃ gamane caiva suvrarṇasteya eva ca /</l>\n<l>surāpānaṃ ca yac cāpi tiladhenuḥ punāti hi // RKS_106.94 //</l>\n</lg>\n\n<lg>\n<l>ahorātropavāsena vidhivat sā mayoditā /</l>\n<l>yāsau yamapure caiva nadī vaitaraṇī smṛtā // RKS_106.95 //</l>\n</lg>\n\n<lg>\n<l>bālukāyāḥ sthale caiva pacyate yatra duṣkṛtī /</l>\n<l>avīcinarakopetau yau vai yugalaparvatau // RKS_106.96 //</l>\n</lg>\n\n<lg>\n<l>yatra lohamukhāḥ kākā yatra sthānaṃ bhayānakam /</l>\n<l>asipatravanaṃ yatra taptaṃ ca bālukam // RKS_106.97 //</l>\n</lg>\n\n<lg>\n<l>tatsukhena vyatikramya dharmarājā 'śramaṃ vrajet /</l>\n<l>dharmarājas tu taṃ dṛṣṭvā sūnṛtaṃ vākyam abravīt // RKS_106.98 //</l>\n</lg>\n\n<lg>\n<l>vitānaṃ vitataṃ yogyaṃ maṇiralavibhūṣitam /</l>\n<l>atrāgaccha nṛpaśreṣṭha gaccha tvaṃ paramāṃ gatim // RKS_106.99 //</l>\n</lg>\n\n<lg>\n<l>mā ca pāparate dānaṃ na tad dānaṃ paraṃ hitam /</l>\n<l>mā vikāle virūpe ca na vyaṅge tu tathaiva ca // RKS_106.100 //</l>\n</lg>\n\n<lg>\n<l>avedaviduṣe caiva brāhmaṇe madaviklave /</l>\n<l>mitraghne ca kṛtaghne ca vratahīne tathaiva ca // RKS_106.101 //</l>\n</lg>\n\n<lg>\n<l>vedāntagāya dātavyā tasya tat tvaṃ vijānate /</l>\n<l>vedāntage tu sā deyā śrotriye 'bhūtabālakā // RKS_106.102 //</l>\n</lg>\n\n<lg>\n<l>sarvāṅgarucire deyā pavitre ca priyaṃvade /</l>\n<l>paurṇamāsyām amāvāsyāṃ kārtikyāṃ cāpi bhārata // RKS_106.103 //</l>\n</lg>\n\n<lg>\n<l>vaiśākhyāṃ mārgaśīrṣe ca grahaṇe candrasūryayoḥ /</l>\n<l>ayane viṣuve caiva vyatīpāte ca sarvathā // RKS_106.104 //</l>\n</lg>\n\n<lg>\n<l>ṣaḍaśītimukhe caiva gajachāyāsu sarvadā /</l>\n<l>eṣa te kathitaḥ kalpastiladhenor mayānagha // RKS_106.105 //</l>\n</lg>\n\n<lg>\n<l>bhittvā ca bhāskaraṃ lokaṃ harilokaṃ vrajanti te /</l>\n<l>etat te sarvamākhyātaṃ cakratīrthaphalaṃ nṛpa // RKS_106.106 //</l>\n</lg>\n\n<l>śravaṇāt kīrtanād vā 'pi gosahasraphalaṃ labhet // RKS_106.107 //</l>\n\n<p>iti śrīskandapurāṇe revākhaṇḍe cakratīrthamāhātmyavarṇano nāma ṣaḍadhikaśatatamo 'dhyāyaḥ ||</p>\n\n<p>RKS adhyāya 107</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra tīrthaṃ paramaśobhanam /</l>\n<l>candrādityaṃ nṛpaśreṣṭha sthāpitaṃ caṇḍamuṇḍayoḥ // RKS_107.1 //</l>\n</lg>\n\n<lg>\n<l>āsītpurā mahābhāgau caṇḍamuṇḍau tu dānavau /</l>\n<l>tapaś ca ceratus tatra narmadāyāṃ yudhiṣṭhira // RKS_107.2 //</l>\n</lg>\n\n<lg>\n<l>dhyāyato bhāskaraṃ devaṃ tamo nāśaṃ jagadgurum /</l>\n<l>tābhyāṃ ca toṣitaḥ so 'pi sahasrāṃśur uvāca ha // RKS_107.3 //</l>\n</lg>\n\n<lg>\n<l>sādhusādhv iti tau pārtha narmadāyās taṭe śūbhe /</l>\n<l>caṇḍamuṇḍau varaṃ brūtaṃ viśiṣṭaṃ manasepsitam // RKS_107.4 //</l>\n</lg>\n\n<lg>\n<l>caṇḍamuṇḍāv ūcatuḥ:</l>\n<l>ajeyau caiva deveśa sarveṣāṃ devatānṛṇām /</l>\n<l>rogaiś ceva parityaktau savikāśaṃ divākara // RKS_107.5 //</l>\n</lg>\n\n<lg>\n<l>tat tatheti śubhaṃ vākyaṃ bhāskaras tāv avīdat /</l>\n<l>tataś cāntardadhe bhānurdānavābhyāṃ ca bhāskaram // RKS_107.6 //</l>\n</lg>\n\n<lg>\n<l>sthāpitaṃ parayā bhaktyā pūjayed yo jitendriyaḥ /</l>\n<l>gīrvāṇatā manuṣyasya prāptā tatraiva vartate // RKS_107.7 //</l>\n</lg>\n\n<lg>\n<l>vasate bhāskare loke vairañce devasannidhau /</l>\n<l>ghṛtena bodhayed dīpaṃ ṣaṣṭhyāṃ ṣaṣṭhyāṃ nareśvara // RKS_107.8 //</l>\n</lg>\n\n<lg>\n<l>mucyate sarvapāpebhyo mṛto yāti puraṃ raveḥ /</l>\n<l>candrādityam iti khyātaṃ tatra tīrthaṃ narottama // RKS_107.9 //</l>\n</lg>\n\n<l>vijayante sadā kālaṃ candrādityaṃ vrajanti ye // RKS_107.10 //</l>\n\n<p>iti śrīskandapurāṇe revākhaṇḍe candrādityeśvaramahimānuvarṇano nāma saptādhikaśatatamo 'dhyāyaḥ ||</p>\n\n<p>RKS adhyāya 108</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra yamahāsamanuttamam /</l>\n<l>sarvapāpaharaṃ pārtha revāyāstaṭam āśritam // RKS_108.1 //</l>\n</lg>\n\n<lg>\n<l>yudhiṣṭhira uvāca:</l>\n<l>yamahāsaṃ kathaṃ jātaṃ pṛthivyāṃ munipuṅgava /</l>\n<l>etat sarvaṃ samākhyāhi mama kautūhalaṃ param // RKS_108.2 //</l>\n</lg>\n\n<lg>\n<l>mārkaṇḍeya uvāca:</l>\n<l>sādhu sādhu mahābhāga pṛṣṭaṃ te dharmanandana /</l>\n<l>snānārthaṃ narmadāyāṃ tu āgatas te pitā purā // RKS_108.3 //</l>\n</lg>\n\n<lg>\n<l>rajakena yathā dhautaṃ nirmalaṃ vasanaṃ bhavet /</l>\n<l>tathaiva paśyatā rājan revājalam anuttamam // RKS_108.4 //</l>\n</lg>\n\n<lg>\n<l>hāsyaṃ kṛtaṃ yamenātha utthitaṃ liṅgam uttamam /</l>\n<l>tatas tadā hi rājendra vāguvācā 'śarīriṇī // RKS_108.5 //</l>\n</lg>\n\n<lg>\n<l>yamahāsam idaṃ tīrthaṃ khyātiṃ yāsyati sarvadā /</l>\n<l>snāpayitvā śivaṃ tatra yamaḥ svargaṃ jagāma ha // RKS_108.6 //</l>\n</lg>\n\n<lg>\n<l>yamahāse tu rājendra jitakrodho jitendriyaḥ /</l>\n<l>viśeṣādāśvine māsi kṛṣṇapakṣe caturdaśīm // RKS_108.7 //</l>\n</lg>\n\n<lg>\n<l>upoṣya parayā bhaktyā sarvapāpaiḥ pramucyate /</l>\n<l>rātrau jāgaraṇaṃ kṛtvā dīpaṃ devasya bodhayet // RKS_108.8 //</l>\n</lg>\n\n<lg>\n<l>ghṛtena caiva rājendra śṛṇu tasyaiva yatphalam /</l>\n<l>mucyate sarvapāpais tu agamyāgamanodbhavaiḥ // RKS_108.9 //</l>\n</lg>\n\n<lg>\n<l>abhakṣyabhakṣaṇaiḥ pāpaiḥ pāpair vā peyasambhavaiḥ /</l>\n<l>avāhyavāhaneyac ca adrohya drohaṇe tathā // RKS_108.10 //</l>\n</lg>\n\n<lg>\n<l>snānamātreṇa tac caiva naśyet pāpamanekadhā /</l>\n<l>yamalokaṃ na paśyec ca na tyajet pāṇḍunandana // RKS_108.11 //</l>\n</lg>\n\n<lg>\n<l>bahūnāṃ paramaṃ guptaṃ tīrthaṃ bhūmyāṃ nṛpātmaja /</l>\n<l>tad akṣayaphalaṃ teṣāṃ yamahāse pradāyinām // RKS_108.12 //</l>\n</lg>\n\n<lg>\n<l>amāvāsyāṃ jitakrodho yas tu pūjayate dvijān /</l>\n<l>bhūmidānena yo bhaktyā tiladānena bhārata // RKS_108.13 //</l>\n</lg>\n\n<lg>\n<l>kṛṣṇājinapradānena tiladhenupradānataḥ /</l>\n<l>vasubhe vṛddhiyoge ca ye pradāsyanti bhaktitaḥ // RKS_108.14 //</l>\n</lg>\n\n<lg>\n<l>odanaṃ vāri dhūrvāhaṃ hayaṃ cāpi mahābalam /</l>\n<l>kanyāṃ vastramajāṃ gāṃ vai mahiṣīm athavāśvinīm // RKS_108.15 //</l>\n</lg>\n\n<lg>\n<l>ye yacchanti nṛpaśreṣṭha nopasarpanti te yamam /</l>\n<l>yamo 'pi bhavati prīto janmajanma yudhiṣṭhira // RKS_108.16 //</l>\n</lg>\n\n<lg>\n<l>yamasya vāhanaṃ strīṃ ca mahiṣīṃ tatra bhārata /</l>\n<l>tasya dānena satataṃ yamaḥ prīto bhaven nṛpa // RKS_108.17 //</l>\n</lg>\n\n<lg>\n<l>na sa yāti yame loke yadi pāpaiḥ samāśritaḥ /</l>\n<l>etasmāt kāraṇāt pārtha mahiṣīdānaṃ uttamam // RKS_108.18 //</l>\n</lg>\n\n<lg>\n<l>aurṇavastradvayaṃ kāryaṃ lohavarṇaṃ ca veṣṭitam /</l>\n<l>dāpayed dharmarājāya prīyatāṃ me dvijottama // RKS_108.19 //</l>\n</lg>\n\n<lg>\n<l>anenaiva tu dānena yamaḥ prīto 'stu me sadā /</l>\n<l>ityuccārya dvijasyāgre yamalokaṃ bhayāvaham // RKS_108.20 //</l>\n</lg>\n\n<lg>\n<l>asipatravane ghore yamavallī sudāruṇā /</l>\n<l>raudrā vaitaraṇī ceti kumbhīpākaḥ sudāruṇaḥ // RKS_108.21 //</l>\n</lg>\n\n<lg>\n<l>kālasūtraṃ mahābhīmaṃ tathā yamalaparvatau /</l>\n<l>krakacaṃ tailayantraṃ ca sthāne gṛdhrāḥ sudāruṇāḥ // RKS_108.22 //</l>\n</lg>\n\n<lg>\n<l>aniśvāso mahāraudro bhīṣaṇo rauravas tathā /</l>\n<l>ete ghorāś ca narakāḥ śrūyante dvijasattama // RKS_108.23 //</l>\n</lg>\n\n<lg>\n<l>tatprasādena te saumyās tīrthasyāsya prabhāvataḥ /</l>\n<l>dānasyāsya prabhāveṇa yamahāsaprabhāvataḥ // RKS_108.24 //</l>\n</lg>\n\n<l>yamalokaṃ na vai yāti narakaṃ naiva paśyati // RKS_108.25 //</l>\n\n<p>iti śrīskandapurāṇe revākhaṇḍe yamahāsamahimānuvarṇano nāmāṣṭādhikaśatatamo 'dhyāyaḥ ||</p>\n\n<p>RKS adhyāya 109</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra koṭīśvaram anuttamam /</l>\n<l>ṛṣikoṭiḥ samāyātā tatra vai kurunandana // RKS_109.1 //</l>\n</lg>\n\n<lg>\n<l>kṛṣṇadvaipāyanas tatra mokṣārthaṃ munipuṅgavaḥ /</l>\n<l>mantrayitvā dvijaiḥ sarvair vedamaṇḍalapāragaiḥ // RKS_109.2 //</l>\n</lg>\n\n<lg>\n<l>pañcāmṛtena gavyena tilamiśreṇa tatpara /</l>\n<l>pitṛṇāṃ tarpaṇaṃ kṛtvā piṇḍadānaṃ yathāvidhi // RKS_109.3 //</l>\n</lg>\n\n<lg>\n<l>śrāvaṇasya tu māsasya pūrṇimāyāṃ viśeṣataḥ /</l>\n<l>prāpyate cākṣayā tṛptir yāvad āhūtasamplavam // RKS_109.4 //</l>\n</lg>\n\n<lg>\n<l>pitṝṇāṃ paramaṃ guhyaṃ revājalam upāśritam /</l>\n<l>mokṣadaṃ sarvabhūtānāṃ nirmitaṃ munipuṅgavaiḥ // RKS_109.5 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gacchet tu rājendra vyāsatīrtham anuttamam /</l>\n<l>durlabhaṃ manujaiḥ pārtha antarikṣe vyavasthitam // RKS_109.6 //</l>\n</lg>\n\n<lg>\n<l>yudhiṣṭhira uvāca:</l>\n<l>kasmād vai vyāsatīrthaṃ tu antarikṣe vyavasthitam /</l>\n<l>etad ācakṣva saṃkṣepān na ca granthasya vistaraḥ // RKS_109.7 //</l>\n</lg>\n\n<lg>\n<l>mārkaṇḍeya uvāca:</l>\n<l>sādhu sādhu mahābāho dharmavān guruvatsalaḥ /</l>\n<l>svadharmanirataḥ pārtha tīrthayātrākṛtādaraḥ // RKS_109.8 //</l>\n</lg>\n\n<lg>\n<l>durlabhaṃ sarvajantūnāṃ vyāsatīrthaṃ nareśvara /</l>\n<l>dharṣito vṛddhabhāvena vaikalyena narādhipa // RKS_109.9 //</l>\n</lg>\n\n<lg>\n<l>gatacetās tu sañjātas tathā bhoḥ pāṇḍunandana /</l>\n<l>guhyād guhyataraṃ tīrthaṃ nākhyātaṃ kasyacin mayā // RKS_109.10 //</l>\n</lg>\n\n<lg>\n<l>kālas tatraiva rājendra na vased vāsavājñayā /</l>\n<l>antarikṣe ca saṃjātaṃ revāyāś ceṣṭitaṃ yataḥ // RKS_109.11 //</l>\n</lg>\n\n<lg>\n<l>virañcir naiva śaknoti revāyā guṇakīrtanam /</l>\n<l>vyāsatīrthaṃ viśeṣeṇa śrutamātraṃ vadāmy aham // RKS_109.12 //</l>\n</lg>\n\n<lg>\n<l>pratyakṣaḥ pratyayo yatra dṛśyate hi kalau yuge /</l>\n<l>vihaṅgo gacchate naiva bhittvā śūlaṃ sudāruṇam // RKS_109.13 //</l>\n</lg>\n\n<lg>\n<l>tasyotpattiṃ samāsena kathayāmi nṛpātmaja /</l>\n<l>āsīt pūrvaṃ mahārāja ṛṣiś caiva parāśaraḥ // RKS_109.14 //</l>\n</lg>\n\n<lg>\n<l>tena cograṃ tapas taptaṃ gaṅgāmbhasi tu bhārata /</l>\n<l>prāṇāyāmena cātiṣṭhat praviṣṭo jāhnavījale // RKS_109.15 //</l>\n</lg>\n\n<lg>\n<l>pūrṇe ca dvādaśe varṣe niṣkrānto jalamadhyataḥ /</l>\n<l>bhikṣārthe cāgato grāmaṃ nāvi tatraiva tiṣṭhatī // RKS_109.16 //</l>\n</lg>\n\n<lg>\n<l>tatra dṛṣṭā parotsṛṣṭā bālā tena manoramā /</l>\n<l>tāṃ ca dṛṣṭvā sa kāmārta uvāca madhurākṣaram // RKS_109.17 //</l>\n</lg>\n\n<lg>\n<l>māṃ ramasvādya tvaṃ kāsi kāmukaṃ mṛgalocane /</l>\n<l>nāvārūḍhe nadītīre mama cittapramāthinī // RKS_109.18 //</l>\n</lg>\n\n<lg>\n<l>evamuktā tu sā tena praṇamya ṛṣisattamam /</l>\n<l>nāvaṃ rakṣāmy ahaṃ vipra jānāmi svāminaṃ na tu // RKS_109.19 //</l>\n</lg>\n\n<lg>\n<l>mamedaṃ ca vayo brahmañc cheṣaṃ tvaṃ jñātum arhasi /</l>\n<l>evamuktas tayā so 'pi kṣaṇaṃ dhyātvābravīd idam // RKS_109.20 //</l>\n</lg>\n\n<lg>\n<l>ahaṃ jñānabalād bhadre jānāmi tava sambhavam /</l>\n<l>kaivartaputrikā na tvaṃ rājaputrī hi sundarī // RKS_109.21 //</l>\n</lg>\n\n<lg>\n<l>kanyovāca:</l>\n<l>kaḥ pitā kathyatāṃ brahman kasyāhamudarodbhavā /</l>\n<l>kasmin vaṃśe prajātāhaṃ kaivartatanayā katham // RKS_109.22 //</l>\n</lg>\n\n<lg>\n<l>parāśara uvāca:</l>\n<l>kathayāmi ca te tātaṃ yaṃ tvaṃ māṃ paripṛcchasi /</l>\n<l>vasu nāmā ca rājābhūt somavaṃśe pratāpavān // RKS_109.23 //</l>\n</lg>\n\n<lg>\n<l>jambūdvīpādhipo bhadre śatrusaṃtrāsanas tathā /</l>\n<l>śatāni sapta bhāryāṇāṃ putrāṇāṃ tu daśaiva hi // RKS_109.24 //</l>\n</lg>\n\n<lg>\n<l>dharmeṇa pālitā lokāḥ śivapūjārataḥ sadā /</l>\n<l>mlecchās tasya virodhena śākadvīpanivāsinaḥ // RKS_109.25 //</l>\n</lg>\n\n<lg>\n<l>teṣāṃ ca sādhanārthāya gatollaṅghya mahodadhim /</l>\n<l>saṃyuktaḥ putrabhṛtyaiś ca pauruṣe mahati sthitaḥ // RKS_109.26 //</l>\n</lg>\n\n<lg>\n<l>sagrāmas taiḥ samārabdhaścārvaṅgi vasunā saha /</l>\n<l>jitā mlecchāḥ samastāś ca vasunā hyavanībhṛtā // RKS_109.27 //</l>\n</lg>\n\n<lg>\n<l>karadās te kṛtās tena sabhṛtyabalavāhanāḥ /</l>\n<l>pradhānā tasya mahiṣī tava mātā mṛgekṣaṇā // RKS_109.28 //</l>\n</lg>\n\n<lg>\n<l>pravāsasthe ca bhūpāle saṃjātā ca rajasvalā /</l>\n<l>nārīṇāṃ tu sadā kāle manmatho hy adhiko bhavet // RKS_109.29 //</l>\n</lg>\n\n<lg>\n<l>viśeṣeṇa ṛtau kāle bhidyate kāmasāyakaiḥ /</l>\n<l>manmathena tu saṃtaptācintayat sā śubhekṣaṇā // RKS_109.30 //</l>\n</lg>\n\n<lg>\n<l>dūtaṃ sampreṣayāmyadya vasurājasamīpataḥ /</l>\n<l>vyāhṛtaḥ satvaro dūto gaccha tvaṃ nṛpasannidhau // RKS_109.31 //</l>\n</lg>\n\n<lg>\n<l>dūta uvāca:</l>\n<l>pararājye vasurdevi gato rājā dviḍantakṛt /</l>\n<l>tatra gantuṃ na śakyeta jalayantrair vinā śubhe // RKS_109.32 //</l>\n</lg>\n\n<lg>\n<l>jalayānāni sarvāṇi neyāni ca pare taṭe /</l>\n<l>tasya vākyena sā nārī viṣaṇṇā madapīḍitā // RKS_109.33 //</l>\n</lg>\n\n<lg>\n<l>rājñīṃ dṛṣṭvā sakhī brūte kasmāt tvaṃ parikhidyase /</l>\n<l>lekho 'yaṃ preṣyatāṃ devi śukahaste yathā tathā // RKS_109.34 //</l>\n</lg>\n\n<lg>\n<l>samudraṃ laṅghayitvā tu śakunto yāti sundari /</l>\n<l>vyāhṛto lekhakas tatra likha lekhaṃ 'mamājñayā // RKS_109.35 //</l>\n</lg>\n\n<lg>\n<l>tvāṃ vinā paṭṭarājñī sā vasurāja na jīvati /</l>\n<l>ṛtukālaś ca samprāptaḥ samastaṃ cāvadhāryatām // RKS_109.36 //</l>\n</lg>\n\n<lg>\n<l>likhito bhūrjapatre ca vṛttaḥ sa lekhakena tu /</l>\n<l>śūkaḥ pañjaramadhyastha ānītas tatra sannidhau // RKS_109.37 //</l>\n</lg>\n\n<lg>\n<l>rājñī uvāca taṃ tatra gṛhyalekhaṃ śuka vraja /</l>\n<l>gataḥ pakṣī tataḥ śīghraṃ vasurājasamīpataḥ // RKS_109.38 //</l>\n</lg>\n\n<lg>\n<l>kṣipto lekhaḥ śukenaiva satyabhāmā visarjitaḥ /</l>\n<l>lekhārthaṃ cintayāmāsa vīryaṃ gṛhya nareśvaraḥ // RKS_109.39 //</l>\n</lg>\n\n<lg>\n<l>amoghapuṭikāṃ kṛtvā pratilokena viśrutaḥ /</l>\n<l>śūkasya cārpayāmāsa gaccha rājñī samīpataḥ // RKS_109.40 //</l>\n</lg>\n\n<lg>\n<l>vasurājaṃ praṇamyātha bījaṃ gṛhya papāta ha /</l>\n<l>samudropari saṃprāptaḥ śuko yāti yathecchayā // RKS_109.41 //</l>\n</lg>\n\n<lg>\n<l>sāmiṣaṃ ca śukaṃ jñātvā śyenas tatrāpi dhāvitaḥ /</l>\n<l>hataścañcuprahāreṇa śukaḥ śyenena bhārata // RKS_109.42 //</l>\n</lg>\n\n<lg>\n<l>mūrchāpannasya tadvīrya patitaṃ jalamadhyataḥ /</l>\n<l>matsyena gilitaṃ tatra tadvīryaṃ pārthivasya ca // RKS_109.43 //</l>\n</lg>\n\n<lg>\n<l>dāśairmatsyo gahītaś ca ānītaḥ svagṛhaṃ prati /</l>\n<l>yāvat taṃ pāṭayāmāsūryamalaṃ dadṛśe tadā // RKS_109.44 //</l>\n</lg>\n\n<lg>\n<l>śaśimaṇḍalasaṅkāśaṃ sūryatejaḥ samaprabham /</l>\n<l>dṛṣṭvā te dharṣitāḥ sarve kaivartā jāhnavītaṭe // RKS_109.45 //</l>\n</lg>\n\n<lg>\n<l>harṣitās te gatāḥ sarve pradhānasya ca mandiram /</l>\n<l>putraṃ rājñe pradāyaiva putrīṃ ca pratyapālayat // RKS_109.46 //</l>\n</lg>\n\n<lg>\n<l>tat tvaṃ devi varārohe kaivartakanyakā nahi /</l>\n<l>tataḥ sā cintayāmāsa parāśaravacas tadā // RKS_109.47 //</l>\n</lg>\n\n<lg>\n<l>evamuktā tu sā tena dattvātmānaṃ nareśvara /</l>\n<l>uvāca sādhvī bho brahman matsyagandho nivartyatām // RKS_109.48 //</l>\n</lg>\n\n<lg>\n<l>tatas tena tu sā bālā divyagandhābhivāsitā /</l>\n<l>kṛtā yogabalenaiva jvālayitvā vibhāvasum // RKS_109.49 //</l>\n</lg>\n\n<lg>\n<l>kṛtvā pradakṣiṇaṃ vahner uddhṛtā tena sā tadā /</l>\n<l>jvalamānasya madhye tu kāmasthānāni so 'spṛśat // RKS_109.50 //</l>\n</lg>\n\n<lg>\n<l>jñātvā kāmotsukaṃ vipraṃ bhītā sā nṛpanandana /</l>\n<l>uvāca sahasā bālā divā ca lokasannidhau // RKS_109.51 //</l>\n</lg>\n\n<lg>\n<l>tatas tena kṣaṇaṃ dhyātā pūrayantī digambaram /</l>\n<l>āgatā tāmasī tāta yayā vyāptaṃ samantataḥ // RKS_109.52 //</l>\n</lg>\n\n<lg>\n<l>tataḥ savismayaṃ tena rahobālā mṛgekṣaṇā /</l>\n<l>kāmenaiva hi taptena strīsaukhyaṃ krīḍatā tadā // RKS_109.53 //</l>\n</lg>\n\n<lg>\n<l>tatas tena muhūrtenāpatyabhāreṇa pīḍitā /</l>\n<l>bālakaṃ tatra jaṭilaṃ subhagaṃ daṇḍadhārakam // RKS_109.54 //</l>\n</lg>\n\n<lg>\n<l>kamaṇḍaludharaṃ śāntaṃ mekhalākaṭibhūṣaṇam /</l>\n<l>dhṛtopavītakaṃ skandhe viṣṇumāyāvivārjitam // RKS_109.55 //</l>\n</lg>\n\n<lg>\n<l>mātā hi śaṅkitā tatra dṛṣṭvā putrasya cāpalam /</l>\n<l>vepamānā tato bālā gatā sā śaraṇaṃ muneḥ // RKS_109.56 //</l>\n</lg>\n\n<lg>\n<l>rakṣa rakṣa muniśreṣṭha parāśara mahāmune /</l>\n<l>jātamaty adbhutaṃ vipraṃ kaupīnāmbaramekhalam // RKS_109.57 //</l>\n</lg>\n\n<p>daṇḍahastaṃ jaṭāyuktamuttarīyavibhūṣitam /</p>\n\n<p>parāśara uvāca:\n<l>mā bhaiṣīstvaṃ suto jātaḥ kanyaiva tvaṃ bhaviṣyasi // RKS_109.58 //</l></p>\n\n<lg>\n<l>nāmnā satyavatī ceti dvitīyā gandhayojanā /</l>\n<l>śantanur nāma rājā vai sa te bhartā bhaviṣyati // RKS_109.59 //</l>\n</lg>\n\n<lg>\n<l>prathamā mahiṣī tasya somavaṃśavibhūṣaṇā /</l>\n<l>gaccha tvaṃ svāśramaṃ bhadre pūrvarūpeṇa saṃsthitā // RKS_109.60 //</l>\n</lg>\n\n<lg>\n<l>mā vaikalyaṃ kuruṣvedaṃ dṛṣṭaṃ jñānasya me balam /</l>\n<l>ity uktvā prayayau vipraḥ sā bālā sthalamāśritā // RKS_109.61 //</l>\n</lg>\n\n<lg>\n<l>natvā putraṃ parābhaktyā sāṣṭāṅgaṃ praṇayena ca /</l>\n<l>taṃ prayāntamathālokya satyavaty abravīt sutam // RKS_109.62 //</l>\n</lg>\n\n<lg>\n<l>kāmo deyas tvayābhīṣṭaḥ sneho vai yadi mātari /</l>\n<l>kimapy upādiśa tvaṃ māṃ yena siddhim avāpnuyām // RKS_109.63 //</l>\n</lg>\n\n<lg>\n<l>vyāsa uvāca:</l>\n<l>īśvarārādhane yatnaṃ kuruṣva tvaṃ sadāmbike /</l>\n<l>tataḥ sā putravākyena viṣaṇṇā pāṇḍunandana // RKS_109.64 //</l>\n</lg>\n\n<lg>\n<l>yojanagandhovāca:</l>\n<l>tvad viyogād ahaṃ putra pañcatvaṃ yāmi nānyathā /</l>\n<l>nāsti putrasamaḥ sneho nāsti bhrātṛsamaṃ balam // RKS_109.65 //</l>\n</lg>\n\n<lg>\n<l>putra uvāca:</l>\n<l>mā viṣādaṃ kuruṃ tvaṃ hi satyaṃ vai pitṛbhāṣitam /</l>\n<l>āpatkāle tvayāhaṃ vai smartavyaḥ kāryasiddhaye // RKS_109.66 //</l>\n</lg>\n\n<lg>\n<l>āpadastārayiṣyāmi kṣamyatāṃ mātarātmaje /</l>\n<l>ityuktvā tu yayau vyāsaḥ kanyā sā 'pi piturgṛham // RKS_109.67 //</l>\n</lg>\n\n<lg>\n<l>parāśarasutas tatra niṣaṇṇo vanamadhyataḥ /</l>\n<l>tretāyugāvasāne tu dvāparādau nareśvara // RKS_109.68 //</l>\n</lg>\n\n<lg>\n<l>vyāso virañcaye jāta ākhyāto nāradena ca /</l>\n<l>ṛṣir mahānubhāvas tu putraḥ pārāśarasya ca // RKS_109.69 //</l>\n</lg>\n\n<lg>\n<l>kaivartakanyakājāto jānīhi jāhnavī taṭe /</l>\n<l>vākyoktyā nāradasyaiva āgatāḥ surasattamāḥ // RKS_109.70 //</l>\n</lg>\n\n<lg>\n<l>bhānuḥ pitāmahaḥ śakra ṛṣisaṅghaiḥ samāvṛtaḥ /</l>\n<l>āśīrvādaṃ pṛthag dattvā sādhu sādhviti bhāṣitaḥ // RKS_109.71 //</l>\n</lg>\n\n<lg>\n<l>pitāmahena bālo 'sau jātamakarmādi saṃskṛtaḥ /</l>\n<l>dvaipāyano dvīpajanmā pārāśaryaḥ parāśarāt // RKS_109.72 //</l>\n</lg>\n\n<lg>\n<l>kṛṣṇagātrāt kṛṣṇanāmā havyādātur viśiṣyati /</l>\n<l>virañcinābhiṣikto 'sau ṛṣisaṅghaiḥ punaḥ punaḥ // RKS_109.73 //</l>\n</lg>\n\n<lg>\n<l>vyāsas tvaṃ sarvalokānām ity uktvā prayayuḥ punaḥ /</l>\n<l>tīrthayātrā samārabdhā kṛṣṇadvaipāyanena tu // RKS_109.74 //</l>\n</lg>\n\n<lg>\n<l>gaṅgāvagāhitā tena kedāraṃ puṣkaraṃ tathā /</l>\n<l>gayā ca naimiṣaṃ tīrthaṃ kurukṣetre sarasvatī // RKS_109.75 //</l>\n</lg>\n\n<lg>\n<l>ujjayinyāṃ mahākālaṃ somanāthaṃ yayau tataḥ /</l>\n<l>pṛthivyāṃ sāgarāntāyāṃ snāto vyāso mahāmuniḥ // RKS_109.76 //</l>\n</lg>\n\n<lg>\n<l>aṭan vai narmadāṃ prāpto rudradehodbhavāṃ nadīm /</l>\n<l>sāhlādaṃ narmadāṃ dṛṣṭvā cittaṃ viśrāmyapārthiva // RKS_109.77 //</l>\n</lg>\n\n<lg>\n<l>tapaś cacāra vipulaṃ narmadātaṭam āśritaḥ /</l>\n<l>grīṣme pañcāgnimadhyastho varṣāsu sthaṇḍileśayaḥ // RKS_109.78 //</l>\n</lg>\n\n<lg>\n<l>sārdravāsās tu hemante dhyāyamāno maheśvaram /</l>\n<l>sṛṣṭisaṃhārakartāram acchedyaṃ ca sadāśivam // RKS_109.79 //</l>\n</lg>\n\n<lg>\n<l>nityaṃ siddheśvaraṃ liṅgaṃ pūjayan pāṇḍunandana /</l>\n<l>arcanāt siddhaliṅgasya dhyānayogaprabhāvataḥ // RKS_109.80 //</l>\n</lg>\n\n<lg>\n<l>pratyakṣa īśvaro jātaḥ kṛṣṇadvaipāyanasya tu /</l>\n<l>toṣito 'haṃ tvayā vipra varaṃ prārthaya śobhanam // RKS_109.81 //</l>\n</lg>\n\n<lg>\n<l>vyāsa uvāca:</l>\n<l>yadi tuṣṭo 'si me deva yadi deyo varo mama /</l>\n<l>pratyakṣo narmadātīre svayaṃ bhavādya me vibho // RKS_109.82 //</l>\n</lg>\n\n<p>atītānāgatajñānaṃ tvatprasādān maheśvara /</p>\n\n<p>īśvara uvāca:\n<l>evaṃ bhavatu te vipra matpasādāt na saṃśayaḥ // RKS_109.83 //</l></p>\n\n<lg>\n<l>tvayā bhaktigṛhīto 'haṃ pratyakṣo narmadātaṭe /</l>\n<l>ityuktvā prayayau devaḥ kailāsaṃ nagam uttamam // RKS_109.84 //</l>\n</lg>\n\n<lg>\n<l>patnīsaṃgrahaṇaṃ jātaṃ putro jāto yadāsya ca /</l>\n<l>devair adhyāsitaḥ sarvaiḥ sendrabrahmapurogamaiḥ // RKS_109.85 //</l>\n</lg>\n\n<lg>\n<l>putrajanmatatojñātvā āgatā ṛṣisattamāḥ /</l>\n<l>tīrthayātrāprasaṅgena parāśarapurogamāḥ // RKS_109.86 //</l>\n</lg>\n\n<lg>\n<l>manvatriviṣṇuhārītayājñavalkyośano 'ṅgirāḥ /</l>\n<l>yam āpastambasaṃvartā kātyāyanabṛhaspatī // RKS_109.87 //</l>\n</lg>\n\n<lg>\n<l>evam ādi sahasrāṇi lakṣakoṭir anekadhā /</l>\n<l>vyāsāśrame śubhe puṇye prāptāḥ sarve dvijottamāḥ // RKS_109.88 //</l>\n</lg>\n\n<lg>\n<l>dṛṣṭvā vyāsas tu viprendrānabhyutthāya kṛtodyamaḥ /</l>\n<l>pitṛpūrvaṃ praṇamyādau teṣāṃ vārtāṃ pradāpayan // RKS_109.89 //</l>\n</lg>\n\n<lg>\n<l>kṛtāñjalipuṭo bhūtvā idaṃ vākyam uvāca ha /</l>\n<l>uddhṛtaṃ tu mamānandaṃ yuṣmat sambhāṣadarśanāt // RKS_109.90 //</l>\n</lg>\n\n<lg>\n<l>āraṇyāni ca śākāni phalāny āraṇyakāni ca /</l>\n<l>tāni dāsyāmi sarveṣāṃ yuṣmākaṃ pitṛpūrvakam // RKS_109.91 //</l>\n</lg>\n\n<lg>\n<l>niyamaiḥ saṃyutān sarvān pratyekaṃ praṇanāma ca /</l>\n<l>tatas taṃ praṇataṃ dṛṣṭvā tatra dvaipāyanaṃ dvijam // RKS_109.92 //</l>\n</lg>\n\n<lg>\n<l>vardhayitvā jayāśīrbhis tato vīkṣa parasparam /</l>\n<l>parāśaraḥ samastaiś ca vīkṣito munipuṅgavaiḥ // RKS_109.93 //</l>\n</lg>\n\n<lg>\n<l>uttaraṃ dīyatāṃ tāta kṛṣṇadvaipāyanasya ca /</l>\n<l>evam uktas tu taiḥ sarvair bhagavāṃś ca parāśaraḥ // RKS_109.94 //</l>\n</lg>\n\n<lg>\n<l>uvāca svātmajaṃ vyāsam ṛṣibhir yac cikīrṣitam /</l>\n<l>necchanti dakṣiṇe kūle vratabhaṅgabhayāt suta // RKS_109.95 //</l>\n</lg>\n\n<p>paraṃ vai bhoktukāmāś ca tava śraddhāviśeṣataḥ /</p>\n\n<p>vyāsa uvāca:\n<l>karomi bhavatāṃ yuktam atraiva sthīyatāṃ kṣaṇam // RKS_109.96 //</l></p>\n\n<lg>\n<l>yāvad āsādya saritaṃ karomi vidhipūrvakam /</l>\n<l>evam uktvā śucir bhūtvā narmadātaṭam āśritaḥ // RKS_109.97 //</l>\n</lg>\n\n<l>stotraṃ jagāda sahasā taṃ nibodha janeśvara // RKS_109.98 //</l>\n\n<lg>\n<l>vyāsa uvāca:</l>\n<l>jaya devi namo varade śivade jaya pāpavimardini śūlakare /</l>\n<l>jaya bhairavadehavilīnakare jaya devi pitāmahasannamite // RKS_109.99 //</l>\n</lg>\n\n<lg>\n<l>jaya bhāskaraśakrasadānamite jaya ṣaṇmukhatātasute varade /</l>\n<l>jaya devaśarīrasamūhamaye jaya sāgaragāmini bhūmisute // RKS_109.100 //</l>\n</lg>\n\n<lg>\n<l>jaya jaya lokasamastakṛtābharaṇe jaya duḥkhadaridravināśakare /</l>\n<l>jaya putra kalatravivṛddhikare jaya devi sudarśanapāpahare // RKS_109.101 //</l>\n</lg>\n\n<lg>\n<l>etad vyāsakṛta stotraṃ yaḥ paṭhec chivasannidhau /</l>\n<l>gṛhe vā śuddhabhāvena kāmakrodhavivarjitaḥ /</l>\n<l>vyāsas tasya bhavet prītaḥ prīto 'yaṃ vṛṣavāhanaḥ // RKS_109.102 //</l>\n</lg>\n\n<p>stutā ca narmadādevī tato vacanam abravīt /</p>\n\n<p>narmadovāca:\n<l>stutivādena tuṣṭāsmi bho bho vyāsamahāmune // RKS_109.103 //</l></p>\n\n<p>yam icchasi varaṃ samyak taṃ te sarvaṃ dadāmy aham /</p>\n\n<p>vyāsa uvāca:\n<l>yadi tuṣṭāsi me devi yadi deyo varo mama // RKS_109.104 //</l></p>\n\n<p>ātithyam uttare kūle mama dātuṃ tvam arhasi /</p>\n\n<p>narmadovāca:\n<l>ayuktaṃ cintitaṃ vyāsa amārge tvaṃ pravartase // RKS_109.105 //</l></p>\n\n<lg>\n<l>indracandrayamāḥ śaktā unmārgeṇa na vāhitum /</l>\n<l>anyaṃ yācasva he vatsa yatkiṃcid bhuvi durlabham // RKS_109.106 //</l>\n</lg>\n\n<lg>\n<l>eva śrutvā vaco devyā vyāso mūrcchāṃ gatas tadā /</l>\n<l>vṛthā kleśaś ca saṃjātaḥ patito dharaṇītale // RKS_109.107 //</l>\n</lg>\n\n<lg>\n<l>dharaṇī kampitā sarvā saśailavanakānanā /</l>\n<l>mūrchāpannaṃ tato vyāsaṃ jñātvā devāḥ parāśaram // RKS_109.108 //</l>\n</lg>\n\n<lg>\n<l>āyātā devatāḥ sarve hāhākāraṃ prakurvataḥ /</l>\n<l>utthāpayantas te vyāsam ūcuśca saritāṃ varām // RKS_109.109 //</l>\n</lg>\n\n<lg>\n<l>brāhmaṇārthaṃ tu saṃkliṣṭā nāmahetoḥ saridvare /</l>\n<l>gavārthe brāhmaṇārthe ca prāṇān parityajet // RKS_109.110 //</l>\n</lg>\n\n<lg>\n<l>evaṃ sā narmadā proktā brahmādyaiś ca surair drutam /</l>\n<l>vikūlatāṃ vai pradadau samantād revābhiṣiktaḥ sa jalena pūtaḥ // RKS_109.111 //</l>\n</lg>\n\n<p>sacetanaḥ satyavatī suto 'yaṃ nanāma devaiḥ saha narmadāntaiḥ /</p>\n\n<p>vyāsa uvāca:\n<l>tīrthaṃ samastaṃ tvayi devatānāṃ phalaṃ pradiṣṭaṃ mama mandabhāgyam // RKS_109.112 //</l></p>\n\n<lg>\n<l>narmadovāca:</l>\n<l>yato yato vyāsamahānubhāva sumerunāmno dharaṇīdharasya /</l>\n<l>vindhyasya cānyasya ca te hi mārgaṃ yāsyāmi vai dharmadharasya dhanyā // RKS_109.113 //</l>\n</lg>\n\n<lg>\n<l>evamukto mahātejā vyāsaḥ satyavatīyutaḥ /</l>\n<l>dakṣiṇe cālayāmāsa svāśramān munipuṅgavān // RKS_109.114 //</l>\n</lg>\n\n<lg>\n<l>daṇḍahasto mahātejā huṅkārair nṛpanandana /</l>\n<l>vyāsahuṅkārabhītā ca calitā rudranandinī // RKS_109.115 //</l>\n</lg>\n\n<lg>\n<l>daṇḍena darśayan mārgaṃ devī tatra pravartitā /</l>\n<l>vyāsamārgagatāṃ devīṃ dṛṣṭvā cendrapurogamāḥ // RKS_109.116 //</l>\n</lg>\n\n<lg>\n<l>puṣpavṛṣṭiṃ dadur vyāse stutiṃ kurvanti kinnarāḥ /</l>\n<l>praphullanayanā jātāḥ parāśaramukhā dvijāḥ // RKS_109.117 //</l>\n</lg>\n\n<p>kiṃ kurmo 'tra mahimnā te karmaṇā te varaṃ jitāḥ /</p>\n\n<p>vyāsa uvāca:\n<l>tapaḥ kṛtvā suvipulaṃ dānaṃ dattvā mahatphalam // RKS_109.118 //</l></p>\n\n<lg>\n<l>etad eva naraiḥ kāryaṃ sādhūnāṃ paritoṣaṇam /</l>\n<l>suvibhaktā mahābhāgā anugrāhyasya samprati // RKS_109.119 //</l>\n</lg>\n\n<lg>\n<l>tasmān mamāśrame puṇye sthīyatāṃ nātra saṃśayaḥ /</l>\n<l>ātithyaṃ śākaparṇaiś ca udakena vimiśritaiḥ // RKS_109.120 //</l>\n</lg>\n\n<lg>\n<l>pratipannaṃ samastaiś ca parāśaramukhair dvijaiḥ /</l>\n<l>śrayadhvam āśramaṃ puṇyaṃ narmadāyottare taṭe // RKS_109.121 //</l>\n</lg>\n\n<lg>\n<l>mārkaṇḍeya uvāca:</l>\n<l>snānatarpaṇakṛtyāni kṛtāni ca dvijottamaiḥ /</l>\n<l>vyāsakuṇḍaṃ tato gatvā homaṃ samyagakārayan // RKS_109.122 //</l>\n</lg>\n\n<lg>\n<l>śrīphalair bilvapatraiś ca dhyānayuktāś ca juhvati /</l>\n<l>gautamo bhṛgumāṇḍavyau nārado lomaśas tathā // RKS_109.123 //</l>\n</lg>\n\n<lg>\n<l>parāśaras tathā śaṅkhaḥ kauśikaś cyavano muniḥ /</l>\n<l>pippalādo vaśiṣṭhaś ca nāśiketur mahātapāḥ // RKS_109.124 //</l>\n</lg>\n\n<lg>\n<l>viśvāmitro hy agastyaś ca uddālakayamau tathā /</l>\n<l>śāṇḍilyo jaiminiḥ kāvyo yājñavalkyośanāṅgirāḥ // RKS_109.125 //</l>\n</lg>\n\n<lg>\n<l>atriḥ śātātapaś caiva bharato mudgalas tathā /</l>\n<l>vātsyāyano mahātejāḥ saṃvartaḥ śaktir eva ca // RKS_109.126 //</l>\n</lg>\n\n<lg>\n<l>jātūkarṇo bharadvājo bālakhilyādayas tathā /</l>\n<l>ekacittā dvijā rājan mantratantraṃ prakurvataḥ // RKS_109.127 //</l>\n</lg>\n\n<lg>\n<l>tataḥ samutthitaṃ liṅgaṃ jvalatkālānalaprabham /</l>\n<l>sāṣṭāṅgaṃ praṇato vyāso devaṃ dṛṣṭvā trilocanam // RKS_109.128 //</l>\n</lg>\n\n<lg>\n<l>āśīrvādaṃ punar viprā dattvā vyāsaṃ tadā yayuḥ /</l>\n<l>tataḥ prabhṛti tattvajña tīrthaṃ khyātaṃ tu pāṇḍava // RKS_109.129 //</l>\n</lg>\n\n<lg>\n<l>snānadānavidhānaṃ ca yasmin kāle pratiṣṭhitam /</l>\n<l>kathayāmi samastaṃ te bhrātṝṇāṃ caiva pāṇḍava // RKS_109.130 //</l>\n</lg>\n\n<lg>\n<l>kārttikasyāsite pakṣe caturdaśyāṃ nṛpottama /</l>\n<l>upoṣya yo naro bhaktyā rātrau kurvīta jāgaram // RKS_109.131 //</l>\n</lg>\n\n<l>snāpayed īśvaraṃ bhaktyā kṣaudreṇa kṣīrasarpiṣā // RKS_109.132 //</l>\n\n<lg>\n<l>dadhnā ca khaṇḍayuktena kuśatoyena vā punaḥ /</l>\n<l>śrīkhaṇḍena sugandhena pūjayeta maheśvaram // RKS_109.133 //</l>\n</lg>\n\n<lg>\n<l>tataḥ sugandhapuṣpaiś ca bilvapatraiś ca pūjayet /</l>\n<l>kumudena ca kundena kuśapuṣpākṣatādibhiḥ // RKS_109.134 //</l>\n</lg>\n\n<lg>\n<l>unmattapuṣpaiś ca rasaiḥ saumyaiś caivāpy anuttamaiḥ /</l>\n<l>arcayet parayā bhaktyā dvīpeśvaram anuttamam // RKS_109.135 //</l>\n</lg>\n\n<lg>\n<l>mandārādikapuṣpaiś ca pūjayet parameśvaram /</l>\n<l>guḍamaṇḍapradānena pātakaṃ divasārjitam // RKS_109.136 //</l>\n</lg>\n\n<lg>\n<l>māsārjitaṃ ca naśyeta guḍamaṇḍaśatena ca /</l>\n<l>ṣaṇmāsaṃ ca sahasreṇa arkābdaṃ dviguṇena tu // RKS_109.137 //</l>\n</lg>\n\n<lg>\n<l>ājanmajanitaṃ pāpam ayutena praṇaśyati /</l>\n<l>paurṇamāsyāṃ nṛpaśreṣṭha snānaṃ kurvīta bhaktitaḥ // RKS_109.138 //</l>\n</lg>\n\n<lg>\n<l>mantroktena vidhānena kṛtvā pāpakṣayaṃkaram /</l>\n<l>vāruṇaṃ ca tathā jñeyaṃ sarvapāpakṣayaṃ karam // RKS_109.139 //</l>\n</lg>\n\n<lg>\n<l>devān pitṝn manuṣyāṃś ca vidhivat tarpayen nṛpa /</l>\n<l>ṛcam ekāṃ japet snātaḥ sāmavedaphalaṃ labhet // RKS_109.140 //</l>\n</lg>\n\n<lg>\n<l>yajurvedam atharvāṇaṃ gāyatryā sarvam āpnuyāt /</l>\n<l>japed aṣṭākṣaraṃ mantraṃ sauraṃ vā śaivam eva ca // RKS_109.141 //</l>\n</lg>\n\n<lg>\n<l>athavā vaiṣṇavaṃ mantraṃ dvādaśākṣaram eva ca /</l>\n<l>pūjayed brāhmaṇān bhaktyā sarvalakṣaṇalakṣitān // RKS_109.142 //</l>\n</lg>\n\n<lg>\n<l>svadharmaniratān viprān dambhalobhavivarjitān /</l>\n<l>hīnāṅgānadhikāṅgāṃś ca patitāñ chūdrasevitān // RKS_109.143 //</l>\n</lg>\n\n<lg>\n<l>śūdrānnena ca saṃyuktā vṛṣalī yasya mandire /</l>\n<l>paunarbhavās tathā duṣṭā gurunindāparāyaṇāḥ // RKS_109.144 //</l>\n</lg>\n\n<lg>\n<l>vedādhyayanahīnāś ca hetukāḥ kākavṛttayaḥ /</l>\n<l>īdṛśān varjayec chrāddhe dāne caiva vrate tathā // RKS_109.145 //</l>\n</lg>\n\n<lg>\n<l>gāyatrī pāṭhamātreṇa varaṃ vipraḥ supaṇḍitaḥ /</l>\n<l>nāyaṃ bhṛtacaturvidyaḥ sarvāśīsarvavikrayī // RKS_109.146 //</l>\n</lg>\n\n<lg>\n<l>īdṛśān varjayec chrāddhe vrate dāne hiraṇmaye /</l>\n<l>upānahau ca vastraṃ ca śayyāṃ vā chatramāsanam // RKS_109.147 //</l>\n</lg>\n\n<lg>\n<l>yo dadyād brāhmaṇe bhaktyā so 'pi svarge mahīyate /</l>\n<l>pratyakṣā surabhī tatra tiladhenus tathā matā // RKS_109.148 //</l>\n</lg>\n\n<lg>\n<l>tiladhenupradātāraḥ svasvadātāra eva ca /</l>\n<l>kṛṣṇājinapradātāro dātāraḥ kuñjarasya ca // RKS_109.149 //</l>\n</lg>\n\n<lg>\n<l>kanyāvidyāpradātāro 'kṣayaṃ lokam avāpnuyuḥ /</l>\n<l>dhūrvahau dakṣiṇāyuktau dhānyopaskarasaṃyutau // RKS_109.150 //</l>\n</lg>\n\n<lg>\n<l>dāpayet sarvakāmāya iti me satyabhāṣitam /</l>\n<l>sūtreṇa veṣṭayed īśam athavā jagatīruham // RKS_109.151 //</l>\n</lg>\n\n<lg>\n<l>mandiraṃ parayā bhaktyā athavā parameśvaram /</l>\n<l>atha pradakṣiṇā kāryā vinā śūdreṇa mānavaiḥ // RKS_109.152 //</l>\n</lg>\n\n<lg>\n<l>jambūplakṣāhvayau dvīpau śālmaliś ca bhaven nṛpa /</l>\n<l>kuśaḥ krauñcas tathā śākaḥ puṣkaraś ceti saptamaḥ // RKS_109.153 //</l>\n</lg>\n\n<lg>\n<l>saptasāgaraparyantā veṣṭitā tena bhārata /</l>\n<l>dvīpeśvare tu rājendra vṛṣotsargo jitendriyaiḥ // RKS_109.154 //</l>\n</lg>\n\n<lg>\n<l>vṛṣasya mokṣaṇe naiva aiśvaraṃ lokam āpnuyāt /</l>\n<l>yas tu vai pāṇḍuro vaktre lalāṭe caraṇe tathā // RKS_109.155 //</l>\n</lg>\n\n<lg>\n<l>lāṅgūle ca mukhe śubhraḥ sa vai nākasya darśanaḥ /</l>\n<l>nīlo 'yamīdṛśaḥ prokto dadyād dvīpeśvare śūbhe // RKS_109.156 //</l>\n</lg>\n\n<lg>\n<l>pāmarāste 'py asaṃkhyātā nāke gacchanti pārthiva /</l>\n<l>saure caṇḍeśvare loke pure vai cakrapāṇinaḥ // RKS_109.157 //</l>\n</lg>\n\n<lg>\n<l>sa bhuṅkte svecchayā lokaṃ vyāsatīrthaprabhāvataḥ /</l>\n<l>sapatnīkāṃs tato viprān pūjayet tatra bhaktitaḥ // RKS_109.158 //</l>\n</lg>\n\n<lg>\n<l>sitaratnāni vastrāṇi pradadyādagrajanmane /</l>\n<l>kṛtvā pradakṣiṇāyugmaṃ prīyatāṃ me jagadguruḥ // RKS_109.159 //</l>\n</lg>\n\n<lg>\n<l>nāsti viprasamo bandhur iha loke paratra ca /</l>\n<l>yamaloke mahāghore patitaṃ yo 'bhirakṣati // RKS_109.160 //</l>\n</lg>\n\n<lg>\n<l>puruṣāḥ parayā bhaktyā vedaśāstrārthacintakāḥ /</l>\n<l>dvīpeśvaraṃ mahādevaṃ saṃsmaranti gṛhe sthitāḥ // RKS_109.161 //</l>\n</lg>\n\n<lg>\n<l>teṣāṃ na jāyate śoko na hānir na ca duṣkṛtam /</l>\n<l>prathamaṃ pūjayet tatra liṅgaṃ siddheśvaraṃ nṛpa // RKS_109.162 //</l>\n</lg>\n\n<lg>\n<l>yatra siddho mahābhāgaḥ satyavatyāś ca nandanaḥ /</l>\n<l>asyaivārcanataḥ siddhaḥ pārāśaryo munis tataḥ // RKS_109.163 //</l>\n</lg>\n\n<lg>\n<l>tasmiṃs tīrthe tu ye rājan prāṇatyāgaṃ prakurvate /</l>\n<l>te yānti paramaṃ lokaṃ nātra kāryā vicāraṇā // RKS_109.164 //</l>\n</lg>\n\n<lg>\n<l>samā sahasrāṇi mṛto jale hi yo vai nimagnaḥ patane ca ṣoḍaśa /</l>\n<l>mahāhave ṣaṣṭiraśītigogṛhe tvanāśake bhārata cākṣayā gatiḥ // RKS_109.165 //</l>\n</lg>\n\n<lg>\n<l>atha yogena tenaiva prāpyate cākṣayā gatiḥ /</l>\n<l>sūryalokaṃ tato gatvā śivalokaṃ vrajanti te // RKS_109.166 //</l>\n</lg>\n\n<lg>\n<l>pitāpitāmahaś caiva tathaiva prapitāmahaḥ /</l>\n<l>anubhūtā nirīkṣante āgacchantaṃ svagotrajam // RKS_109.167 //</l>\n</lg>\n\n<lg>\n<l>tiṣṭhate caiva gotreṣu yo dadyāc ca tilodakam /</l>\n<l>kārtikyāṃ ca tathā māghyāṃ vaiśākhyāṃ ca viśeṣataḥ // RKS_109.168 //</l>\n</lg>\n\n<lg>\n<l>svargaṃ ca te prayāntyante svasvaputraprabhāvataḥ /</l>\n<l>etat te kathitaṃ sarvaṃ dvīpeśvaraphalaṃ śubham // RKS_109.169 //</l>\n</lg>\n\n<lg>\n<l>yaḥ paṭhet prātar utthāya yaḥ śṛṇoti naro nṛpa /</l>\n<l>so 'pi pāpair vinirmukto modate śivamandire // RKS_109.170 //</l>\n</lg>\n\n<lg>\n<l>īśvaraṃ sarvatīrthānāṃ nirmitaṃ ṛṣipuṅgavaiḥ /</l>\n<l>kāmadaṃ sarvajantūnāṃ revāyāṃ ca nṛpottama // RKS_109.171 //</l>\n</lg>\n\n<p>iti śrīskandapurāṇe revākhaṇḍe dvīpeśvaravyāsatīrthavarṇano nāma navādhikaśatatamo 'dhyāyaḥ ||</p>\n\n<p>RKS adhyāya 110</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra prabhāseśvaram uttamam /</l>\n<l>vikhyātāṃ triṣu lokeṣu svargasopānam uttamam // RKS_110.1 //</l>\n</lg>\n\n<lg>\n<l>yudhiṣṭhira uvāca:</l>\n<l>prabhāsaṃ nāma tīrthaṃ tu yathājātaṃ mahāphalam /</l>\n<l>svargasopānamārgaṃ ca saṃkṣepāt kathayasva me // RKS_110.2 //</l>\n</lg>\n\n<lg>\n<l>mārkaṇḍeya uvāca:</l>\n<l>durbhagā ravipatnī ca prabhā nāmeti viśrutā /</l>\n<l>tayā cārādhitaḥ śambhur ugreṇa tapasā purā // RKS_110.3 //</l>\n</lg>\n\n<lg>\n<l>vāyubhakṣā sthitā varṣaṃ śivadhyānaparāyaṇā /</l>\n<l>tatas tuṣṭo mahādevaḥ prabhāṃ tāṃ pāṇḍunandana // RKS_110.4 //</l>\n</lg>\n\n<lg>\n<l>uvāca kliśyate kasmād bāle tvaṃ brūhi ceṣṭitam /</l>\n<l>ahaṃ ca bhāskaropetaś cāntaraṃ naiva vidyate // RKS_110.5 //</l>\n</lg>\n\n<lg>\n<l>prabhovāca:</l>\n<l>nānyo devas tathā śambho bhartā puṣyati na kvacit /</l>\n<l>saguṇo vāpi cākhyāto nirguṇo dravyavarjitaḥ // RKS_110.6 //</l>\n</lg>\n\n<lg>\n<l>priyo vā yadi vā dveṣyaḥ strīṇāṃ bhartā hi devatā /</l>\n<l>durbhagā tvena dagdhāhaṃ lokamadhye maheśvara // RKS_110.7 //</l>\n</lg>\n\n<p>alabdhasaukhyā bhartuś ca tena kliśye maheśvara /</p>\n\n<p>deva uvāca:\n<l>vallabhā bhāskarasya tvaṃ matprabhāvād bhaviṣyasi // RKS_110.8 //</l></p>\n\n<lg>\n<l>pārvaty uvāca:</l>\n<l>vallabhā tava vākyena bhāskare na bhaviṣyati /</l>\n<l>vṛthā kleśo bhaved eva prabhāyās tatra kā kathā // RKS_110.9 //</l>\n</lg>\n\n<lg>\n<l>devīvākyena rudreṇa dhyātas timiranāśanaḥ /</l>\n<l>āgato gaganād bhānur narmadāyottare taṭe // RKS_110.10 //</l>\n</lg>\n\n<p>bhānur uvāca:\nkasmād āhvānito deva andhakāsuranāśana /</p>\n\n<p>deva uvāca:\n<l>prabhāṃ pālaya he bhāno santoṣeṇa pareṇa ca // RKS_110.11 //</l></p>\n\n<lg>\n<l>prabhāyā mandire nityaṃ sthīyatāṃ himanāśana /</l>\n<l>evaṃ labdhavarā devāt prabhā sthāpyāha śaṅkaram // RKS_110.12 //</l>\n</lg>\n\n<p>svāṃśena sthīyatām atra tīrthamunmīlayānagha /</p>\n\n<p>mārkaṇḍeya uvāca:\n<l>sarvadevam ayaṃ liṅgaṃ sthāpitaṃ pāṇḍunandana // RKS_110.13 //</l></p>\n\n<lg>\n<l>prabhāseśvaranāmedaṃ sarvaloke ca durlabham /</l>\n<l>anyāni yāni tīrthāni kāle te 'pi phalanti vai // RKS_110.14 //</l>\n</lg>\n\n<lg>\n<l>prabhāsaṃcāpi rājendra sadyaḥ puṇyaphalapradam /</l>\n<l>māghamāse ca saptamyāṃ viśeṣaphaladaṃ bhavet // RKS_110.15 //</l>\n</lg>\n\n<lg>\n<l>aśvaṃ yo dāpayet tatra yathoktaṃ brāhmaṇe nṛpa /</l>\n<l>indrasya prāpyate lokam athavā bhāskaraṃ vrajet // RKS_110.16 //</l>\n</lg>\n\n<lg>\n<l>daurbhāgyaṃ naśyate tatra snānamātreṇa pāṇḍava /</l>\n<l>tatra tīrthe tu yo bhaktyā kanyādānaṃ prayacchati // RKS_110.17 //</l>\n</lg>\n\n<lg>\n<l>brāhmaṇāya vivāhārthe dāpeyat pāṇḍunandana /</l>\n<l>samānavayase vipre kulīne dhanine tathā // RKS_110.18 //</l>\n</lg>\n\n<lg>\n<l>yo dadāti mahārāja mahāpātakasaṃyutaḥ /</l>\n<l>tasya pāpaṃ ca naśyeta udake lavaṇaṃ yathā // RKS_110.19 //</l>\n</lg>\n\n<lg>\n<l>svāmidrohodbhavaṃ pāpaṃ yatpāpaṃ steyasambhavam /</l>\n<l>kūṭasākṣyapradaṃ pāpaṃ cāṇḍālavratacāriṇām // RKS_110.20 //</l>\n</lg>\n\n<lg>\n<l>dāmbhikaṃ vṛkṣakacchedam agamyāgamanodbhavam /</l>\n<l>grāmakūṭodbhavaṃ yac ca garadaṃ vā pravārakam // RKS_110.21 //</l>\n</lg>\n\n<lg>\n<l>vidyāvikrayaṇe yac ca saṃsargodbhavapātakam /</l>\n<l>patnīdrohodbhavaṃ ghoraṃ sarvadrohodbhavaṃ nṛpa // RKS_110.22 //</l>\n</lg>\n\n<lg>\n<l>brahmahatyā ca yatpāpaṃ yatpāpaṃ bhūmihāriṇaḥ /</l>\n<l>govadhe caiva yatpāpaṃ gurvagnibrāhmaṇeṣu ca // RKS_110.23 //</l>\n</lg>\n\n<lg>\n<l>jambūplakṣāhvayau dvīpau śālmaliś ca bhaven nṛpa /</l>\n<l>kuśakrauñcas tathā śākaḥ puṣkaraś caiva saptamaḥ // RKS_110.24 //</l>\n</lg>\n\n<lg>\n<l>tatpāpaṃ vilayaṃ yāti kanyādānena pāṇḍava /</l>\n<l>bhittvātha bhāskaraṃ lokaṃ śubhaṃ vrajet // RKS_110.25 //</l>\n</lg>\n\n<lg>\n<l>krīḍate rudralokastho yāvad indrāś caturdaśa /</l>\n<l>sarvapāpakṣaye jāte śivo bhavati bhāvataḥ // RKS_110.26 //</l>\n</lg>\n\n<lg>\n<l>tāvad bhramati tattīrthaṃ prabhāsaṃ pāṇḍunandana /</l>\n<l>so 'śvamedhaphalaṃ prāpya satyam īśvarabhāṣitam // RKS_110.27 //</l>\n</lg>\n\n<lg>\n<l>godānaṃ ca mahatpuṇyaṃ sarvapāpakṣayaṃkaram /</l>\n<l>pratyakṣaṃ surabhīṃ tatra jaladhenuṃ tathādṛtaḥ // RKS_110.28 //</l>\n</lg>\n\n<lg>\n<l>tiladhenupradātā ca aśvadātā tathaiva ca /</l>\n<l>kanyāvidyāpradātā ca akṣayaṃ lokam āpnuyāt // RKS_110.29 //</l>\n</lg>\n\n<lg>\n<l>bhūrivastrāṃ kṣīrayuktāṃ dhānyopaskarasaṃyutām /</l>\n<l>dāpayet sarvakāmo 'tha surabhīṃ nṛpasattama // RKS_110.30 //</l>\n</lg>\n\n<lg>\n<l>saptasāgaraparyantā veṣṭitā tena bhārata /</l>\n<l>dvīpeśvare tu rājendra vṛṣotsargaṃ jitendriyaiḥ // RKS_110.31 //</l>\n</lg>\n\n<l>sarvakālaṃ tu kartavyaṃ caturdaśyāṃ viśeṣataḥ // RKS_110.32 //</l>\n\n<p>iti śrīskandapurāṇe prabhāsatīrthamahimānuvarṇano nāma daśādhikaśatatamo 'dhyāyaḥ ||</p>\n\n<p>RKS adhyāya 111</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra narmadādakṣiṇe taṭe /</l>\n<l>sthāpitaṃ vāsuker nāmnā aśeṣāghaughanāśanam // RKS_111.1 //</l>\n</lg>\n\n<lg>\n<l>yudhiṣṭhira uvāca:</l>\n<l>āḥ kasmāt kāraṇāt tāta sthāpitaṃ dakṣiṇe taṭe /</l>\n<l>tattvaṃ sarvaṃ mamākhyāhi tv aśeṣaṃ dharmakāraṇam // RKS_111.2 //</l>\n</lg>\n\n<lg>\n<l>mārkaṇḍeya uvāca:</l>\n<l>śṛṇu tvaṃ kuruśārdūla yaḥ praśnaḥ kriyate tvayā /</l>\n<l>bhairavaṃ rūpamāsthāya nṛtyaṃ śambhuś cakāra ha // RKS_111.3 //</l>\n</lg>\n\n<lg>\n<l>tac chramāj jāyate svedo gaṅgātoyavimiśritaḥ /</l>\n<l>tatraiva pannagaḥ snāto haratoyavimiśrite // RKS_111.4 //</l>\n</lg>\n\n<lg>\n<l>mandākinī tataḥ kruddhā vyālasyopari bhārata /</l>\n<l>ajagaratvamāpnoṣi uragaṃ cābravīt tadā // RKS_111.5 //</l>\n</lg>\n\n<lg>\n<l>vāsukir uvāca:</l>\n<l>anugrāhyo 'smy ahaṃ pāpo bhavatyā harasambhṛte /</l>\n<l>trailokyapāvanī puṇyā sarit tvaṃ śubhalakṣaṇe // RKS_111.6 //</l>\n</lg>\n\n<lg>\n<l>saṃsāracchedanakarī ārtā nāmārtināśinī /</l>\n<l>svargadvārasthite devi dayāṃ kuru mamopari // RKS_111.7 //</l>\n</lg>\n\n<lg>\n<l>gaṅgovāca:</l>\n<l>cara tvaṃ vipulaṃ nāga tapo vai śaṅkaraṃ prati /</l>\n<l>tatas tapaś cacārāsāv īśvarārādhanaṃ param // RKS_111.8 //</l>\n</lg>\n\n<lg>\n<l>tataś ca dhyāyato devaṃ damayukto 'bhavat sa ca /</l>\n<l>tato varṣaśate pūrṇe uparuddho jagadguruḥ // RKS_111.9 //</l>\n</lg>\n\n<lg>\n<l>āgatya tatsamīpasthaḥ ślakṣṇāṃ vāṇīm udāharat /</l>\n<l>varaṃ varayatu śreṣṭhaṃ pannaga tvaṃ mahābala // RKS_111.10 //</l>\n</lg>\n\n<lg>\n<l>pannaga uvāca:</l>\n<l>yadi tuṣṭo 'si me deva varaṃ dātuṃ triśūlabhṛt /</l>\n<l>tadā me dīyatāṃ sthānaṃ svakīyaṃ vṛṣavāhana // RKS_111.11 //</l>\n</lg>\n\n<lg>\n<l>īśvara uvāca:</l>\n<l>prasanno 'haṃ mahābāho revāṃ gaccha śubhāṃ tvaram /</l>\n<l>yāmye caiva taṭe puṇye snānaṃ kṛtvā vidhānataḥ // RKS_111.12 //</l>\n</lg>\n\n<lg>\n<l>ityuktvā 'ntardadhe devo vāsukis tvaritānvitaḥ /</l>\n<l>rūpeṇājagareṇātha viveśa narmadājale // RKS_111.13 //</l>\n</lg>\n\n<lg>\n<l>mārgeṇa tasya taj jātaṃ jāhnavyāḥ srota uttamam /</l>\n<l>nirdhūtakalmaṣaḥ sarpaḥ sa jāto narmadājale // RKS_111.14 //</l>\n</lg>\n\n<lg>\n<l>sthāpitaś ceśvaras tatra narmadāyā yudhiṣṭhira /</l>\n<l>tena nāgeśvaro bhūmyāṃ sarvapāpavināśanaḥ // RKS_111.15 //</l>\n</lg>\n\n<lg>\n<l>aṣṭamyāṃ ca caturdaśyāṃ madhunā snāpayec chivam /</l>\n<l>vimuktaḥ sarvapāpebhyo jāyate hy analo yathā // RKS_111.16 //</l>\n</lg>\n\n<lg>\n<l>aputrā ye narāḥ pārtha snānaṃ kurvanti saṃgame /</l>\n<l>te labhante śubhān putrān kārtavīryopamān api // RKS_111.17 //</l>\n</lg>\n\n<lg>\n<l>śrāddhaṃ tatraiva ye bhaktyā upavāsaparāyaṇāḥ /</l>\n<l>kurvanti tārayanti svān narakān nṛpanandana // RKS_111.18 //</l>\n</lg>\n\n<p>evam ākhyātavān asmi tava snehād viśeṣataḥ /</p>\n\n<p>mārkaṇḍeya uvāca:\n<l>tato gacchec ca rājendra mārkaṇḍeśvaram uttamam // RKS_111.19 //</l></p>\n\n<lg>\n<l>narmadādakṣiṇe kūle gīrvāṇair vanditaṃ śubham /</l>\n<l>guhyād guhyataraṃ tīrthaṃ nākhyātaṃ kasyacin mayā // RKS_111.20 //</l>\n</lg>\n\n<lg>\n<l>sthāpitaṃ ca mayā puṇyaṃ svargabhogaṃ ca muktidam /</l>\n<l>jñānaṃ tatraiva me jātaṃ prasādāc chaṅkarasya ca // RKS_111.21 //</l>\n</lg>\n\n<lg>\n<l>anyasūktaṃ ca yo dhyāyed drupadaṃ ca jale japet /</l>\n<l>so 'pi ghorād aghaughāc ca mucyate pāṇḍunandana // RKS_111.22 //</l>\n</lg>\n\n<lg>\n<l>vācikair mānasaiś cāpi karmajair api pāṇḍava /</l>\n<l>pañcendriyāṇyavaṣṭabhya yāmyāmāśāṃ ca saṃsthitaḥ // RKS_111.23 //</l>\n</lg>\n\n<lg>\n<l>yo japet salile bhaktyā ityevaṃ śaṅkaro 'bravīt /</l>\n<l>śrāddhaṃ tatraiva yo bhaktyā kurute nṛpanandana // RKS_111.24 //</l>\n</lg>\n\n<lg>\n<l>pitaras tasya vai tṛptā yāvadāhūtasamplavam /</l>\n<l>āmalair badarair bilvair akṣatair vā jalena vā // RKS_111.25 //</l>\n</lg>\n\n<l>tarpayet tatra yaḥ pretān pretā yānti śubhāṃ gatim // RKS_111.26 //</l>\n\n<p>iti śrīskandapurāṇe revākhaṇḍe mārkaṇḍeśvaramahimānuvarṇano nāmaikādaśādhikaśatatamo 'dhyāyaḥ ||</p>\n\n<p>RKS adhyāya 112</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra tīrthaṃ paramaśobhanam /</l>\n<l>uttare narmadākūle yajñavāṭasya madhyataḥ // RKS_112.1 //</l>\n</lg>\n\n<lg>\n<l>saṃkarṣaṇaṃ ca vikhyātaṃ pṛthivyāṃ pāpanāśanam /</l>\n<l>tapaścīrṇaṃ purā rājan narmadāyās taṭe śubhe // RKS_112.2 //</l>\n</lg>\n\n<lg>\n<l>balabhadreṇa rājendra prāṇinām upakārakam /</l>\n<l>gīrvāṇaiś caiva tatraiva sannidhau nṛpanandana // RKS_112.3 //</l>\n</lg>\n\n<lg>\n<l>umayā sahitaḥ śambhuḥ sthitas tatraiva keśavaḥ /</l>\n<l>yas tatra snāpayed bhaktyā jitakrodho jitendriyaḥ // RKS_112.4 //</l>\n</lg>\n\n<lg>\n<l>ekādaśyāṃ site pakṣe mantreṇa snāpayec chivam /</l>\n<l>śrāddhaṃ tatra ca yo bhaktyā pretānāṃ vai pradāpayet // RKS_112.5 //</l>\n</lg>\n\n<lg>\n<l>sa yāti paramaṃ sthānaṃ balabhadravaco yathā /</l>\n<l>tato gacchec ca rājendra manmatheśvaram uttamam // RKS_112.6 //</l>\n</lg>\n\n<lg>\n<l>snānamātro naro rājan yamalokaṃ na paśyati /</l>\n<l>anapatyā tu yā nārī snāpayet pāṇḍunandana // RKS_112.7 //</l>\n</lg>\n\n<lg>\n<l>putraṃ sā labhate pārtha satyavantaṃ dṛḍhavratam /</l>\n<l>tatra snātvā naro rājan muniḥ prayatamānasaḥ // RKS_112.8 //</l>\n</lg>\n\n<lg>\n<l>upoṣya parayā bhaktyā gosahasraphalaṃ labhet /</l>\n<l>tatra nṛtyaṃ prakurvanti ye narā bhaktimānasāḥ // RKS_112.9 //</l>\n</lg>\n\n<lg>\n<l>gītavāditrasaṃyuktaṃ rātrau jāgaraṇaṃ śubham /</l>\n<l>sahāmbiko mahādevas tuṣṭo vai manmatheśvaraḥ // RKS_112.10 //</l>\n</lg>\n\n<lg>\n<l>kiṃ kariṣyati saṃruṣṭo yamas taṃ na ca paśyati /</l>\n<l>kāmena sthāpitaṃ tatra etasmāt kāraṇāt nṛpa // RKS_112.11 //</l>\n</lg>\n\n<lg>\n<l>annadānena bho rājan kīrtitaṃ phalam uttamam /</l>\n<l>sopānaṃ svargamārgasya pṛthivyāṃ manmatheśvaraḥ // RKS_112.12 //</l>\n</lg>\n\n<lg>\n<l>viśeṣāt tatra saṃkhyātaṃ śrāddhadānena bhārata /</l>\n<l>annadānena bho rājan kīrtitaṃ phalam uttamam // RKS_112.13 //</l>\n</lg>\n\n<l>etat te sarvam ākhyātaṃ tava bhaktyā tu bhārata // RKS_112.14 //</l>\n\n<p>iti śrīskandapurāṇe revākhaṇḍe manmatheśvaramahimānuvarṇanonāma dvādaśādhikaśatatamo 'dhyāyaḥ ||</p>\n\n<p>RKS adhyāya 113</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra eraṇḍīsaṅgameśvaram /</l>\n<l>prakhyātaṃ sarvalokeṣu brahmahatyāpraṇāśanam // RKS_113.1 //</l>\n</lg>\n\n<lg>\n<l>yudhiṣṭhira uvāca:</l>\n<l>kāraṇaṃ naiva jāne 'haṃ tatsarvaṃ kathayasva me /</l>\n<l>evam uktas tu dharmātmā dharmaputreṇa dhīmatā // RKS_113.2 //</l>\n</lg>\n\n<p>kathayāmāsa tatsarvam ṛṣisaṅghaiḥ samāvṛtaḥ /</p>\n\n<p>mārkaṇḍeya uvāca:\n<l>kathitaṃ comayā pūrvaṃ śambhunā parameṣṭhinā // RKS_113.3 //</l></p>\n\n<p>tat te 'haṃ sampravakṣyāmi śrūyatāṃ bhrātṛbhiḥ saha /</p>\n\n<p>maheśvara uvāca:\n<l>atrir nāmāhvayo deva mānaso brahmaṇaḥ sutaḥ // RKS_113.4 //</l></p>\n\n<lg>\n<l>agnihotrarato nityaṃ devatā 'tithipūjakaḥ /</l>\n<l>somaḥ saṃsthāpito 'traiva kṛto vipreṇa parvate // RKS_113.5 //</l>\n</lg>\n\n<lg>\n<l>anasūyeti nāmnā vai tasya bhāryā guṇānvitā /</l>\n<l>pativratā patiprāṇā patyuḥ kāryahite ratā // RKS_113.6 //</l>\n</lg>\n\n<lg>\n<l>evaṃ jātaḥ sadā kālo na putro na ca putrikā /</l>\n<l>aparāhṇe mahābāho sukhāsīnau tu tau kvacit // RKS_113.7 //</l>\n</lg>\n\n<p>vadataḥ sukhaduḥkhāni daivadattāni yāni ca /</p>\n\n<p>atrir uvāca:\n<l>saumye śubhe priye kānte surūpe priyabhāṣiṇi // RKS_113.8 //</l></p>\n\n<lg>\n<l>pūrṇacandranibhākāre priyakāme nirālase /</l>\n<l>na tvayā sadṛśī loke trailokye sacarācare // RKS_113.9 //</l>\n</lg>\n\n<lg>\n<l>patiputrapriyā nārī suhṛjjanahite ratā /</l>\n<l>putreṇa lokāj jayati putreṇa paramā gatiḥ // RKS_113.10 //</l>\n</lg>\n\n<lg>\n<l>nāsti putrasamo bandhuḥ pṛthivyāṃ caiva dṛśyate /</l>\n<l>asipatravane ghore patantaṃ yo 'bhirakṣati // RKS_113.11 //</l>\n</lg>\n\n<lg>\n<l>durbhikṣeṣv api dainyādau vṛddhakāle 'pi putrakaḥ /</l>\n<l>putraṃ vinā ca kiṃ bhadre jīvitaiḥ sadhanair api // RKS_113.12 //</l>\n</lg>\n\n<lg>\n<l>vyādhibhiḥ paribhūto 'pi nirviṇṇo 'pi yadā sutaḥ /</l>\n<l>lokalajjānayatrastaḥ pavitraṃ kartum arhati // RKS_113.13 //</l>\n</lg>\n\n<lg>\n<l>etad guṇasamāyukto nirguṇaḥ saguṇaḥ sutaḥ /</l>\n<l>putrahīne kutaḥ saukhyam iha loke paratra ca // RKS_113.14 //</l>\n</lg>\n\n<lg>\n<l>ahaś ca madhyarātre ca cintyamānaś ca sarvadā /</l>\n<l>śuṣyanti mama gātrāṇi grīṣme kusarito yathā // RKS_113.15 //</l>\n</lg>\n\n<lg>\n<l>anasūyovāca:</l>\n<l>yat tvayā sūcitaṃ vipra tatsarvaṃ śocayāmy aham /</l>\n<l>tavodvegakaraṃ kāryaṃ tan me dahati cetasi // RKS_113.16 //</l>\n</lg>\n\n<lg>\n<l>ye ca putrā bhaviṣyanti dīrghāyur guṇasaṃyutāḥ /</l>\n<l>tatkāryaṃ ca samīkṣe 'haṃ yena tuṣṭaḥ prajāpatiḥ // RKS_113.17 //</l>\n</lg>\n\n<lg>\n<l>atrir uvāca:</l>\n<l>tapas taptaṃ mayā bhadre janmaprabhṛtiduṣkaram /</l>\n<l>vratopavāsair niyamaiḥ śākāhāreṇa sundari // RKS_113.18 //</l>\n</lg>\n\n<lg>\n<l>kṣīṇaṃ dehaṃ tu paśyāmi aśakto 'haṃ śubhānane /</l>\n<l>sthātuṃ śocāmi cātmānaṃ rahasyaṃ kathitaṃ mayā // RKS_113.19 //</l>\n</lg>\n\n<lg>\n<l>anasūyovāca:</l>\n<l>bhartaḥ pativratā nārī patiputravivarddhinī /</l>\n<l>trivargasādhanā sā ca sevyā sā vipule jane // RKS_113.20 //</l>\n</lg>\n\n<lg>\n<l>japastapastīrthayātrā putrejyāmantrasādhanam /</l>\n<l>vadanti guravaḥ sarve yathoktaṃ gurubhāṣitam // RKS_113.21 //</l>\n</lg>\n\n<lg>\n<l>anujñātā ca duḥkhe 'haṃ tapas tapsyāmi duṣkaram /</l>\n<l>putrārthinī bahudināny ahaṃ yāmi surottamam // RKS_113.22 //</l>\n</lg>\n\n<lg>\n<l>atrir uvāca:</l>\n<l>sādhu sādhu mahāprājñe mama santoṣakāriṇi /</l>\n<l>anujñātā mayā bhadre putrārthaṃ tapa ācara // RKS_113.23 //</l>\n</lg>\n\n<lg>\n<l>devānāṃ ca manuṣyāṇāṃ pitṝṇām anṛṇaṃ kuru /</l>\n<l>na bhāryā sadṛśo bandhus triṣu lokeṣu vidyate // RKS_113.24 //</l>\n</lg>\n\n<lg>\n<l>nahi devāḥ praśaṃsanti bhāryayā rahitaṃ sukham /</l>\n<l>sammukhe sammukhā yāti vilome ca parāṅmukhī // RKS_113.25 //</l>\n</lg>\n\n<lg>\n<l>tena bhāryā praśaṃsanti sadevāsuramānuṣāḥ /</l>\n<l>mahāvrate mahāprajñe satyarūpe śubhe kṣaṇe // RKS_113.26 //</l>\n</lg>\n\n<lg>\n<l>tapaścarasva śīghraṃ tvaṃ putrārthaṃ ca mamājñayā /</l>\n<l>etad vākyāvasāne sā sāṣṭāṅgaṃ praṇatā 'bravīt // RKS_113.27 //</l>\n</lg>\n\n<lg>\n<l>tvatprasādena viprendra sarvam etad avāpnuyām /</l>\n<l>haṃsalīlāgatir yāntī lolākṣī varavarṇinī // RKS_113.28 //</l>\n</lg>\n\n<lg>\n<l>viṣamasthānasūyā tu prāptāsau narmadāṃ nadīm /</l>\n<l>somanāthena tat tulyaṃ nātra kāryā vicāraṇā // RKS_113.29 //</l>\n</lg>\n\n<lg>\n<l>ye smaranti divā rātrau yojanānāṃ śatair api /</l>\n<l>mucyante sarvapāpebhyo rudraloke vasanti te // RKS_113.30 //</l>\n</lg>\n\n<lg>\n<l>narmadāyāḥ samīpe tu dve taṭe dve ca yojane /</l>\n<l>praviśantī tapas tatra revāyāṃ varavarṇinī // RKS_113.31 //</l>\n</lg>\n\n<lg>\n<l>yasyā darśanamātreṇa naśyate pāpasaṃcayam /</l>\n<l>tataḥ tasyottare tīre pare parṇāśanā śubhā // RKS_113.32 //</l>\n</lg>\n\n<lg>\n<l>niyamasthā viśālākṣī śākāhāreṇa sundarī /</l>\n<l>stuvantī tu tato devāñ chubhaiḥ stotraiś ca saṃyatā // RKS_113.33 //</l>\n</lg>\n\n<lg>\n<l>grīṣmeṣu ca mahādevī pañcāgniṃ sādhayet tataḥ /</l>\n<l>varṣākāle sārdravāsācarac cāndrāyaṇaṃ vratam // RKS_113.34 //</l>\n</lg>\n\n<lg>\n<l>hemante ca tataḥ prāpte toyavāsābhavat tataḥ /</l>\n<l>prātaḥ snānaṃ tataḥ sāndhyaṃ kuryād devāditarpaṇam // RKS_113.35 //</l>\n</lg>\n\n<lg>\n<l>devānām arcanaṃ kṛtvā homaṃ kṛtvā yathā vidhi /</l>\n<l>evaṃ varṣaśate prāpte viṣṇurudrapitāmahāḥ // RKS_113.36 //</l>\n</lg>\n\n<lg>\n<l>samprāptā dvijarūpeṇa eraṇḍyāḥ saṅgamaṃ prati /</l>\n<l>saṃsthitā agratas tasyā vedam abhyuccaranti te // RKS_113.37 //</l>\n</lg>\n\n<lg>\n<l>anasūyā japaṃ tyaktvā nirīkṣantī muhurmuhuḥ /</l>\n<l>utthitā sā viśālākṣī arghaṃ dattvā yathāvidhi // RKS_113.38 //</l>\n</lg>\n\n<lg>\n<l>adya me saphalaṃ janma adya me saphalaṃ tapaḥ /</l>\n<l>darśanena tu viprāṇāṃ sarvapāpaiḥ pramucyate // RKS_113.39 //</l>\n</lg>\n\n<lg>\n<l>pradakṣiṇāṃ tataḥ kṛtvā sāṣṭāṅgaṃ praṇatā 'bravīt /</l>\n<l>kandamūlaphalair divyair adyāhaṃ tarpayāmi vaḥ // RKS_113.40 //</l>\n</lg>\n\n<lg>\n<l>viprā ūcuḥ:</l>\n<l>tapasā tu vicitreṇa tava satyena suvrate /</l>\n<l>tṛptā vai sarvakāmais tu tapasvinyāś ca darśanāt // RKS_113.41 //</l>\n</lg>\n\n<lg>\n<l>asmākaṃ kautukaṃ jātaṃ kim arthaṃ tapyate tvayā /</l>\n<l>svargamokṣaṃ tu rakṣārthaṃ tapas tapyasi duṣkaram // RKS_113.42 //</l>\n</lg>\n\n<lg>\n<l>anasūyovāca:</l>\n<l>tapasā sidhyate svargas tapasā paramā gatiḥ /</l>\n<l>tapasā caiva bho viprāḥ sarvakāmam avāpnuyāt // RKS_113.43 //</l>\n</lg>\n\n<lg>\n<l>brāhmaṇā ūcuḥ:</l>\n<l>tanvī śyāmā viśālākṣī snigdhāṅgī rūpasaṃyutā /</l>\n<l>haṃsalīlāgatis tvaṃ hi kiṃ cātmānaṃ viśoṣasi // RKS_113.44 //</l>\n</lg>\n\n<lg>\n<l>anasūyovāca:</l>\n<l>yuvatve ca tapaḥ kāryaṃ yuvatve paramā gati /</l>\n<l>yuvatve ca sutotpattir vṛddhatve sarvam apriyam // RKS_113.45 //</l>\n</lg>\n\n<lg>\n<l>viprā ūcuḥ:</l>\n<l>sādhu sādhu mahāprājñe varaṃ prārthaya suvrate /</l>\n<l>yat tvayā cābhilaṣitaṃ tatsarvaṃ pradadāmy aham // RKS_113.46 //</l>\n</lg>\n\n<lg>\n<l>ahaṃ viṣṇur ahaṃ rudro hy ahaṃ sākṣāt pitāmahaḥ /</l>\n<l>gūḍharūpadharā loke svacihnair upalakṣitāḥ // RKS_113.47 //</l>\n</lg>\n\n<lg>\n<l>tasyā vākyāvasāne tu svarūpaṃ darśayanti te /</l>\n<l>svaiḥ svai rūpaiḥ sthitā devāḥ sūryakoṭisamaprabhāḥ // RKS_113.48 //</l>\n</lg>\n\n<lg>\n<l>caturbhujo vāsudevaḥ śaṅkhacakragadādharaḥ /</l>\n<l>atasīpuṣpavarṇas tu pītavāsā janārdanaḥ // RKS_113.49 //</l>\n</lg>\n\n<lg>\n<l>garutmān vāhanaṃ yasya śriyā ca sahito hariḥ /</l>\n<l>prasannavadanaḥ śrīmāñ chivarūpo vyavasthitaḥ // RKS_113.50 //</l>\n</lg>\n\n<lg>\n<l>sitavāsā mahābhāgaś caturvadanasaṃyutaḥ /</l>\n<l>haṃsoparisamārūḍho hy akṣamālākaro 'nagha // RKS_113.51 //</l>\n</lg>\n\n<lg>\n<l>āgato narmadātīre brahmā lokapitāmahaḥ /</l>\n<l>vṛṣabhaṃ tu samārūḍho daśabāhusamanvitaḥ // RKS_113.52 //</l>\n</lg>\n\n<lg>\n<l>bhasmoddhūlitagātras tu pañcavaktrastrilocanaḥ /</l>\n<l>jaṭāmukuṭasaṃyuktaś candrārdhakṛtaśekharaḥ // RKS_113.53 //</l>\n</lg>\n\n<lg>\n<l>etadrūpadharo devaḥ sarvavyāpī maheśvaraḥ /</l>\n<l>anasūyā tu tatraiva devānāṃ darśanāt param // RKS_113.54 //</l>\n</lg>\n\n<lg>\n<l>vepamānā rahasye tu tān paśyantī muhur muhuḥ /</l>\n<l>ahaṃ brahmā hy ahaṃ viṣṇur ahaṃ rudraḥ prakīrtitaḥ // RKS_113.55 //</l>\n</lg>\n\n<p>ānanditā tu sā devī dṛṣṭvaitān mahāvrata /</p>\n\n<p>anasūyovāca:\n<l>kiṃ vyāpārāś ca ke yūyaṃ viṣṇurudrapitāmahāḥ // RKS_113.56 //</l></p>\n\n<p>tad ahaṃ śrotum icchāmīmaṃ praśnaṃ kathayantu te /</p>\n\n<p>brahmovāca:\n<l>prāvṛṭkālo hy ahaṃ prokta āpaś caiva prakīrtitaḥ // RKS_113.57 //</l></p>\n\n<lg>\n<l>megharūpo hy ahaṃ prokto varṣāmi vasudhātale /</l>\n<l>ahaṃ sarvāṇi bhūtāni prāksandhyā hyudite ravau // RKS_113.58 //</l>\n</lg>\n\n<p>etasmāt kāraṇād bhāvarahasyaṃ kathitaṃ mayā /</p>\n\n<p>viṣṇur uvāca:\n<l>hemantatvāc ca vihitaṃ viṣṇurūpaṃ carācaram // RKS_113.59 //</l></p>\n\n<p>pālanīyaṃ jagat sarvaṃ viṣṇor māhātmyam uttamam /</p>\n\n<p>rudra uvāca:\n<l>grīṣmakālo hy ahaṃ proktaḥ sarvabhūtakṣayaṃkaraḥ // RKS_113.60 //</l></p>\n\n<lg>\n<l>śoṣayāmi jagatsarvaṃ rudrarūpas tapasvini /</l>\n<l>evaṃ brahmā ca viṣṇuś ca rudraś caiva mahīpate // RKS_113.61 //</l>\n</lg>\n\n<lg>\n<l>tisraḥ sandhyās trayo devās trayaḥ kālās trayo 'gnayaḥ /</l>\n<l>tathā brahmā ca viṣṇuś ca rudraś caikatvam āgatāḥ // RKS_113.62 //</l>\n</lg>\n\n<p>varaṃ dadāmi te bhadre yat te manasi vartate /</p>\n\n<p>anasūyovāca:\n<l>vandhyā lokair ahaṃ loke khyāpyamānā ca sarvadā // RKS_113.63 //</l></p>\n\n<lg>\n<l>brahmā viṣṇuś ca rudraś ca prasādāt sumukhā yataḥ /</l>\n<l>parituṣṭās trayo devā durdharṣā 'pi mamopari // RKS_113.64 //</l>\n</lg>\n\n<p>asmiṃs tīrthe tu sānnidhyaṃ varaṃ dadatu me 'dhunā /</p>\n\n<p>devā ūcuḥ:\n<l>evaṃ bhavatu te vākyaṃ yat tvayā prārthitaṃ śubhe // RKS_113.65 //</l></p>\n\n<p>pratyakṣā vaiṣṇavī māyā eraṇḍī caiva nāmataḥ /</p>\n\n<p>anasūyovāca:\n<l>yadi tuṣṭās trayo devā mama bhaktiprabodhitāḥ // RKS_113.66 //</l></p>\n\n<p>mama putrā bhavantv atra harirudrapitāmahāḥ /</p>\n\n<p>viṣṇur uvāca:\n<l>arthadāḥ putratāṃ yānti na kadācic chrutaṃ mayā // RKS_113.67 //</l></p>\n\n<lg>\n<l>bhadre dadāmi tān putrān devatulyaparākramān /</l>\n<l>pitṛtulyaguṇopetān somayāji bahuśrutān // RKS_113.68 //</l>\n</lg>\n\n<lg>\n<l>anasūyovāca:</l>\n<l>īpsitaṃ tu pradātavyaṃ yan mayā prārthitaṃ hare /</l>\n<l>nānyathā tac ca kartavyaṃ nivasantu mamodare // RKS_113.69 //</l>\n</lg>\n\n<lg>\n<l>śrībhagavān uvāca:</l>\n<l>pūrvaṃ tu bhṛgusaṃvāde garbhavāsa upārjitaḥ /</l>\n<l>tasyāhaṃ caiva pāraṃ tu na ca paśyāmi śobhane // RKS_113.70 //</l>\n</lg>\n\n<lg>\n<l>smaramāṇaḥ purāvṛttaṃ cintayāmi punaḥ punaḥ /</l>\n<l>evaṃ saṃcintyamānau hi pitāmahamaheśvarau // RKS_113.71 //</l>\n</lg>\n\n<lg>\n<l>ayonijā bhaviṣyāmastava putrāḥ suśobhane /</l>\n<l>yonivāsaṃ ca vai devā naiva yānti varānane // RKS_113.72 //</l>\n</lg>\n\n<lg>\n<l>ity uktvā ca tayā sārdhaṃ pratyakṣāste 'bhavaṃs tadā /</l>\n<l>trayo devā gatāḥ pārtha narmadāyottare taṭe // RKS_113.73 //</l>\n</lg>\n\n<lg>\n<l>prāptā varaṃ tu sā devī priyaṃ māhendraparvate /</l>\n<l>kṣīṇadehā ca sā nārī śuṣkadehā sudāruṇā // RKS_113.74 //</l>\n</lg>\n\n<lg>\n<l>kṛtayajñopavītā sā taponiṣṭhā śubhekṣaṇā /</l>\n<l>śilātale niṣaṇṇā sā 'paśyat kāntā mahāvratam // RKS_113.75 //</l>\n</lg>\n\n<lg>\n<l>hṛṣṭā tuṣṭā mahādevī tiṣṭha kānteti cābravīt /</l>\n<l>tāṃ dṛṣṭvā sa munir dhīmān punaḥ kāntām uvāca ha // RKS_113.76 //</l>\n</lg>\n\n<lg>\n<l>atrir uvāca:</l>\n<l>sādhu sādhu mahāprājñe anasūye mahāvrate /</l>\n<l>asādhyaṃ sarvanārīṇāṃ varaṃ prāptāsi durlabham // RKS_113.77 //</l>\n</lg>\n\n<lg>\n<l>anasūyovāca:</l>\n<l>tvatprasādān maharṣe 'haṃ varaṃ prāptā ca durlabham /</l>\n<l>tenāhaṃ te prayacchāmi putrān ṛṣitapodhanān // RKS_113.78 //</l>\n</lg>\n\n<lg>\n<l>evam uktvā tato devī harṣeṇa mahatā yutā /</l>\n<l>alokayat tadā kāntaṃ tenāpi śubhadarśanā // RKS_113.79 //</l>\n</lg>\n\n<lg>\n<l>darśanād eva saṃjātaṃ lalāṭe maṇḍalaṃ śubham /</l>\n<l>navayojanasāhasraraśmi jālasamāvṛtam // RKS_113.80 //</l>\n</lg>\n\n<lg>\n<l>kadambagolakākāraṃ trigaṇaṃ parimaṇḍalam /</l>\n<l>tasya madhye tu deveśaḥ puruṣo divyarūpadhṛk // RKS_113.81 //</l>\n</lg>\n\n<lg>\n<l>hemavarṇaḥ sa vai devaḥ sūryakoṭisamaprabhaḥ /</l>\n<l>pūrvaputro 'nasūyāyāḥ sākṣād devaḥ pitāmahaḥ // RKS_113.82 //</l>\n</lg>\n\n<lg>\n<l>candramā iti vikhyātaḥ somaḥ putro nṛpātmaja /</l>\n<l>iṣṭaḥ putro varīyāṃs tu kalāṣoḍaśasaṃyutaḥ // RKS_113.83 //</l>\n</lg>\n\n<lg>\n<l>pratipac ca dvitīyā ca tṛtīyā ca tathā nṛpa /</l>\n<l>caturthī pañcamī ṣaṣṭhī saptamī cāṣṭamī tathā // RKS_113.84 //</l>\n</lg>\n\n<lg>\n<l>navamī daśamī caiva tathā caikādaśī parā /</l>\n<l>dvādaśī ca trayodaśī caturdaśī tataḥ param // RKS_113.85 //</l>\n</lg>\n\n<lg>\n<l>tataḥ pañcadaśī devī pūrṇamāsī prakīrtitā /</l>\n<l>amāvāsyā tu vikhyātā atha sā ṣoḍaśī kalā // RKS_113.86 //</l>\n</lg>\n\n<lg>\n<l>caturvidhasya lokasya sūkṣmo bhūtvā varānane /</l>\n<l>āpyāyate jagat sarvaṃ somo 'yaṃ sacarācaram // RKS_113.87 //</l>\n</lg>\n\n<lg>\n<l>surāsurāś ca gandharvā rākṣasāḥ pannagās tathā /</l>\n<l>piśācāś ca tathādityāḥ pitaraś ca pitāmahaḥ // RKS_113.88 //</l>\n</lg>\n\n<lg>\n<l>sarve tam upajīvanti hutaṃ dravyaṃ tu tatsthitam /</l>\n<l>vanaspatigate some yacchindyāc ca vanaspatim // RKS_113.89 //</l>\n</lg>\n\n<lg>\n<l>bhuṅkte duḥkhaṃ ca vai mūḍho dahaty abdakṛtaṃ śubham /</l>\n<l>vanaspatigate some yo bhakṣed dantadhāvanam // RKS_113.90 //</l>\n</lg>\n\n<lg>\n<l>candramā bhakṣitas tena pitṛvaṃśas tu ghātitaḥ /</l>\n<l>amāvāsyāṃ tu rājendra snānaṃ kuryād yathāvidhi // RKS_113.91 //</l>\n</lg>\n\n<lg>\n<l>abdam ekaṃ viśālākṣi pitṝṇāṃ paramā gatiḥ /</l>\n<l>hiraṇyaṃ rajataṃ vastraṃ yo dadati dvijātiṣu // RKS_113.92 //</l>\n</lg>\n\n<lg>\n<l>sarvaṃ lakṣaguṇaṃ rājaṃl labhate nātra saṃśayaḥ /</l>\n<l>etad guṇaviśiṣṭo 'sau somarūpaḥ prajāpatiḥ // RKS_113.93 //</l>\n</lg>\n\n<lg>\n<l>saṃjātaḥ prathamaḥ putro 'nasūyāyās tu nandanaḥ /</l>\n<l>dvitīyas tu mahābhāga durvāsā nāma nāmataḥ // RKS_113.94 //</l>\n</lg>\n\n<lg>\n<l>sṛṣṭisaṃhārakartā ca svayaṃ sākṣān maheśvaraḥ /</l>\n<l>indro 'pi śāpitas tena dvitīyena varānane // RKS_113.95 //</l>\n</lg>\n\n<lg>\n<l>dvitīyasya tu putrasya sambhavaḥ kathito mayā /</l>\n<l>dattātreyas tu nāmnā vai tṛtīyo madhusūdanaḥ // RKS_113.96 //</l>\n</lg>\n\n<lg>\n<l>jagadvyāpī jagannāthaḥ svayaṃ devo janārdanaḥ /</l>\n<l>avatīrṇo mahābhāgabrahmaśambhusamanvitaḥ // RKS_113.97 //</l>\n</lg>\n\n<lg>\n<l>putraprāptipadaṃ tīrthaṃ narmadāyottare taṭe /</l>\n<l>anasūyākṛtaṃ pārtha sarvapāpakṣayaṃ karam // RKS_113.98 //</l>\n</lg>\n\n<p>iti śrīskandapurāṇe revākhaṇḍe eraṇḍītīrthamahimānuvarṇano nāma trayodaśādhikaśatatamo 'dhyāyaḥ ||</p>\n\n<p>RKS adhyāya 114</p>\n\n<lg>\n<l>mārkaṇḍeya uvāca:</l>\n<l>etasyānantaraṃ pārtha sauvarṇaṃ tīrtham uttamam /</l>\n<l>vikhyātaṃ triṣu lokeṣu sarvapāpakṣayaṃkaram // RKS_114.1 //</l>\n</lg>\n\n<lg>\n<l>revāyāṃ durlabhaṃ snānaṃ saṅgamasya samīpataḥ /</l>\n<l>vibhaktaṃ hastamātraṃ ca puṇyakṣetre narādhipa // RKS_114.2 //</l>\n</lg>\n\n<lg>\n<l>suvarṇaśilake snātvā śāntiṃ yāti parāṃ śubhām /</l>\n<l>nirmitvā bhāskaraṃ devaṃ hotavyaṃ tu hutāśane // RKS_114.3 //</l>\n</lg>\n\n<lg>\n<l>bilvena ghṛtamiśreṇa bilvapatreṇa bhūriṇā /</l>\n<l>prīyatāṃ hi jagannātho vyādhir naśyatu me sadā // RKS_114.4 //</l>\n</lg>\n\n<lg>\n<l>dvijebhyaś cet prayuktaṃ syād yāgasya phalam āpnuyāt /</l>\n<l>tatra dānena prītātmā mṛtaḥ svargam avāpnuyāt // RKS_114.5 //</l>\n</lg>\n\n<lg>\n<l>śuklapakṣe tathāṣṭamyāṃ sopavāso jitendriyaḥ /</l>\n<l>yas tatra kurute śrāddhaṃ nṛdevabhaktito naraḥ // RKS_114.6 //</l>\n</lg>\n\n<lg>\n<l>samuddharet kule tatra daśapūrvān daśāparān /</l>\n<l>kāṃcanaṃ vāpi yo dadyād dhenuṃ caiva suśobhanām // RKS_114.7 //</l>\n</lg>\n\n<lg>\n<l>sa yāti paramaṃ sthānaṃ yatra devo maheśvaraḥ /</l>\n<l>pūjayitvā śivaṃ tatra śatrūṇāṃ vijayo bhavet // RKS_114.8 //</l>\n</lg>\n\n<lg>\n<l>putravān guṇavāṃś caiva sarvavyādhi vivarjitaḥ /</l>\n<l>ity evaṃ kathitaṃ rājan sauvarṇaṃ tīrtham uttamam // RKS_114.9 //</l>\n</lg>\n\n<lg>\n<l>mārkaṇḍeya uvāca:</l>\n<l>etasminn antare tīrthaṃ karaṇḍeśvaram uttamam /</l>\n<l>prakhyātaṃ sarvalokeṣu narmadāyottare taṭe // RKS_114.10 //</l>\n</lg>\n\n<lg>\n<l>sarvapāpaharaṃ proktaṃ sarvaduḥkhaghnam uttamam /</l>\n<l>tato gacchec ca rājendra tīrthaṃ paramaśobhanam // RKS_114.11 //</l>\n</lg>\n\n<lg>\n<l>saubhāgyakaraṇaṃ divyaṃ narāṇāṃ pāpanāśanam /</l>\n<l>tatra yā durbhagā nārī naro vā nṛpanandana // RKS_114.12 //</l>\n</lg>\n\n<lg>\n<l>snātvā 'rcayed umāṃ rudraṃ saubhāgyaṃ tasya jāyate /</l>\n<l>tṛtīyāyām ahorātraṃ sopavāso jitendriyaḥ // RKS_114.13 //</l>\n</lg>\n\n<lg>\n<l>nimantrayed dvijaṃ tatra sapatnīkaṃ surūpiṇam /</l>\n<l>gandhamālyair alaṃkṛtya puṣpadhūpādhivāsitam // RKS_114.14 //</l>\n</lg>\n\n<lg>\n<l>bhojayet pāyasānnena kṛśareṇātha bhaktitaḥ /</l>\n<l>bhojayitvā yathā nyāyaṃ pradakṣiṇam athācaret // RKS_114.15 //</l>\n</lg>\n\n<lg>\n<l>tvaṃ tu devo mahādeva sapatnīko vṛṣadhvaja /</l>\n<l>yathā te deva deveśa na viyogaḥ kadācana // RKS_114.16 //</l>\n</lg>\n\n<lg>\n<l>somanāthākhyakārpaṇyāt taṃ dhyāyām īha cintayan /</l>\n<l>jyeṣṭhe śukle tṛtīyāyāṃ saubhāgye narmadājale // RKS_114.17 //</l>\n</lg>\n\n<p>snātvā dattvā ca subhagā na priyeṇa viyujyate /</p>\n\n<p>yudhiṣṭhira uvāca:\n<l>na daurbhāgyaṃ na dāridryaṃ na śoko na ca durgatiḥ // RKS_114.18 //</l></p>\n\n<p>etat sarvaṃ bhaved yena tatsarvaṃ kathayasva me /</p>\n\n<p>mārkaṇḍeya uvāca:\n<l>daurbhāgyaṃ durgatiṃ caiva dāridryaṃ śokavardhanam // RKS_114.19 //</l></p>\n\n<lg>\n<l>vaidhavyaṃ saptajanmani jāyate na yudhiṣṭhira /</l>\n<l>karmaṇā yena pāpānāṃ kṣayas tac ca vadāmi te // RKS_114.20 //</l>\n</lg>\n\n<lg>\n<l>jyeṣṭhe māse site pakṣe tatīyāyāṃ viśeṣataḥ /</l>\n<l>tatra snātvā tu yo bhaktyā pañcāgniṃ sādhayet tapaḥ // RKS_114.21 //</l>\n</lg>\n\n<lg>\n<l>so 'pi pāpair aśeṣais tu mucyate nātra saṃśayaḥ /</l>\n<l>gugguluṃ dāhayed yas tu gaurī śivasamīpataḥ // RKS_114.22 //</l>\n</lg>\n\n<lg>\n<l>tasmin karmaṇi viprasya uktāni bhavate tataḥ /</l>\n<l>dehapāte kṛte svargam ity evaṃ śaṅkaro 'bravīt // RKS_114.23 //</l>\n</lg>\n\n<lg>\n<l>śvetairaktais tathā pītair vastraiś ca vividhaiḥ śubhaiḥ /</l>\n<l>brāhmaṇīrbrāhmaṇāṃś caiva pūjayitvā yathāvidhi // RKS_114.24 //</l>\n</lg>\n\n<lg>\n<l>puṣpair nānāvidhaiś caiva gandhadhūpaiḥ suśobhanaiḥ /</l>\n<l>kaṇṭhe sūtraṃ samādhāya kuṅkumena vilepayet // RKS_114.25 //</l>\n</lg>\n\n<lg>\n<l>kalpayitvā striyaṃ gaurīṃ brāhmaṇaṃ śivarūpiṇam /</l>\n<l>tābhyāṃ dadyāt samādṛtya dānam utsṛjya vāriṇā // RKS_114.26 //</l>\n</lg>\n\n<lg>\n<l>karṇaveṣṭaṃ tvaṅgadaṃ ca kāñcanīṃ mudrikāṃ tathā /</l>\n<l>saptadhānyaṃ tathā deyaṃ bhojanaṃ nṛpasattama // RKS_114.27 //</l>\n</lg>\n\n<lg>\n<l>anyāni caiva dānāni tasmiṃs tīrthe narottama /</l>\n<l>sarvadānaiś ca yatpuṇyaṃ tatpuṇyaṃ triguṇaṃ bhavet // RKS_114.28 //</l>\n</lg>\n\n<lg>\n<l>tatra sāhasraguṇitaṃ nātra kāryā vicāraṇā /</l>\n<l>śaṅkareṇa samaṃ tatra bhuṅkte bhogān anuttamān // RKS_114.29 //</l>\n</lg>\n\n<lg>\n<l>saubhāgyaṃ tasya vipulaṃ jāyate nātra saṃśayaḥ /</l>\n<l>aputro labhate putraṃ nirdhano dhanam āpnuyāt // RKS_114.30 //</l>\n</lg>\n\n<l>kāmadaṃ tīrtharājaṃ tu narmadāyāṃ vyavasthitam // RKS_114.31 //</l>\n\n<p>iti śrīskandapurāṇe revākhaṇḍe saubhāgyatīrthamahimānuvarṇano nāma caturdaśādhikaśatatamo 'dhyāyaḥ ||</p>\n\n<p>RKS adhyāya 115</p>\n\n<lg>\n<l>mārkaṇḍeya uvāca:</l>\n<l>tato gacchet tu rājendra bhāṇḍāraṃ tīrtham uttamam /</l>\n<l>dāridryabhedakaraṇaṃ puruṣāṃś caikaviṃśatim // RKS_115.1 //</l>\n</lg>\n\n<lg>\n<l>dhanadena tapastaptaṃ prasannaḥ padmasambhavaḥ /</l>\n<l>tatraiva svasvadānena prāptaṃ vittamanantakam // RKS_115.2 //</l>\n</lg>\n\n<lg>\n<l>tatra gatvā tu yo bhaktyā snātvā vittaṃ prayacchati /</l>\n<l>tasya vittaparicchedo na bhavec ca kadācana // RKS_115.3 //</l>\n</lg>\n\n<lg>\n<l>tasyaivānantaraṃ rājan rohiṇītīrtham uttamam /</l>\n<l>vikhyātaṃ triṣu lokeṣu sarvapāpaharaṃ param // RKS_115.4 //</l>\n</lg>\n\n<lg>\n<l>yudhiṣṭhira uvāca:</l>\n<l>rohiṇītīrthamāhātmyaṃ sarvapāpapraṇāśanam /</l>\n<l>śrotum icchāmi tat tvena tan me tvaṃ vaktum arhasi // RKS_115.5 //</l>\n</lg>\n\n<lg>\n<l>mārkaṇḍeya uvāca:</l>\n<l>tasminn ekārṇave ghore naṣṭe sthāvarajaṅgame /</l>\n<l>tasyodare śayānasya devadevasya pāṇḍava // RKS_115.6 //</l>\n</lg>\n\n<lg>\n<l>nābhyām abhūn mahatpadmaṃ ravimaṇḍalasannibham /</l>\n<l>kīrṇakākesarayutaṃ patraiś ca samalaṃkṛtam // RKS_115.7 //</l>\n</lg>\n\n<lg>\n<l>tatra brahmā samutpannaś caturvadanapaṅkajaḥ /</l>\n<l>kiṃ karomīti deveśa cintyamānaḥ svadehataḥ // RKS_115.8 //</l>\n</lg>\n\n<lg>\n<l>bhagavān abhavat tatra marīcir bharatādhipa /</l>\n<l>marīceḥ kaśyapo jātaḥ sarvasṛṣṭikaras tataḥ // RKS_115.9 //</l>\n</lg>\n\n<lg>\n<l>dakṣasyāpi tadā jātāḥ pañcāśat kanyakās tu vai /</l>\n<l>dadau sa daśa dharmāya kaśyapāya trayodaśa // RKS_115.10 //</l>\n</lg>\n\n<lg>\n<l>tathaiva ca parāḥ kanyāḥ saptaviṃśatim indave /</l>\n<l>rohiṇī nāma yā tāsāṃ madhye tārādhipānanā // RKS_115.11 //</l>\n</lg>\n\n<lg>\n<l>abhīṣṭā sarvanārīṇāṃ bhartuścāpi viśeṣataḥ /</l>\n<l>punaḥ sā niścayībhūtā tapase bho narādhipa // RKS_115.12 //</l>\n</lg>\n\n<lg>\n<l>tataḥ sā narmadātīre cacāra vipulaṃ tapaḥ /</l>\n<l>ekarātraṃ dvirātraṃ ca ṣaḍdvādaśa tathāparaiḥ // RKS_115.13 //</l>\n</lg>\n\n<lg>\n<l>pakṣamāsopavāsaiś ca karṣayantī kalevaram /</l>\n<l>ārādhayantī satataṃ mahiṣāsuramārdinīm // RKS_115.14 //</l>\n</lg>\n\n<lg>\n<l>snātvā snātvā jale nityaṃ narmadāyāḥ śuciḥ smitā /</l>\n<l>tatas tuṣṭā mahābhāgā devī nārāyaṇī nṛpa // RKS_115.15 //</l>\n</lg>\n\n<lg>\n<l>prasannā te mahābhāge vratena niyamena ca /</l>\n<l>dadāmi te na sandeho varaṃ vṛṇu yathepsitam // RKS_115.16 //</l>\n</lg>\n\n<lg>\n<l>evaṃ śrutvā tu vacanaṃ rohiṇī śaśinaḥ priyā /</l>\n<l>varaṃ vavre tato devīm idaṃ vacanam abravīt // RKS_115.17 //</l>\n</lg>\n\n<lg>\n<l>sarvāsāṃ ca sapatnīnāmadhikā śaśinaḥ priyā /</l>\n<l>yathā bhavāni hy acirāt tvatprasādāt tathā kuru // RKS_115.18 //</l>\n</lg>\n\n<lg>\n<l>evam astv iti sā proktā bhavānyā bhaktitatparaiḥ /</l>\n<l>stūyamānā suragaṇais tatraivāntaradhīyata // RKS_115.19 //</l>\n</lg>\n\n<lg>\n<l>tadā prabhṛti sā devī rohiṇī śaśinaḥ priyā /</l>\n<l>saṃjātā sarvalokasya vallabhā nṛpasattama // RKS_115.20 //</l>\n</lg>\n\n<lg>\n<l>tatra tīrthe tu yā nārī naro vā snāti bhaktitaḥ /</l>\n<l>vallabhā bhavate sā tu bhartur vai rohiṇī yathā // RKS_115.21 //</l>\n</lg>\n\n<lg>\n<l>tatra tīrtheṣu yaḥ kaścit prāṇatyāgaṃ karoti ca /</l>\n<l>saptajanmani tasyaiva viyogo naiva jāyate // RKS_115.22 //</l>\n</lg>\n\n<lg>\n<l>mārkaṇḍeya uvāca:</l>\n<l>tato gacchet tu rājendra cakratīrtham anuttamam /</l>\n<l>senāpureti vikhyātaṃ sarvapāpakṣayakaram // RKS_115.23 //</l>\n</lg>\n\n<lg>\n<l>saināpatye 'bhiṣiktena devadevena cakriṇā /</l>\n<l>abhiṣikto mahāsenaḥ sa devendrapurogamaiḥ // RKS_115.24 //</l>\n</lg>\n\n<lg>\n<l>dānavasya vadhārthāya vijayāya divaukasām /</l>\n<l>bhūmidānena viprendrāṃs tarpayitvā yathā vidhi // RKS_115.25 //</l>\n</lg>\n\n<lg>\n<l>śaṅkhabherīninādena paṭahānāṃ ca niḥsvanaiḥ /</l>\n<l>vīṇābhiś ca mṛdaṇgaiś ca jhallarīkāṃsyatālakaiḥ // RKS_115.26 //</l>\n</lg>\n\n<lg>\n<l>tacchrutvā ninadaṃ ghoraṃ dānavo baladarpitaḥ /</l>\n<l>surāṇāmāvighātārtham abhiṣekasya cāgrataḥ // RKS_115.27 //</l>\n</lg>\n\n<l>hastyaśvarathapattyādyaiḥ paripūrṇo ravākulaiḥ // RKS_115.28 //</l>\n\n<lg>\n<l>tatas tu tām raudravasya vāhinīṃ śaraiḥ suśārṅgojjhitakaiḥ sutīkṣṇaiḥ /</l>\n<l>vidhvasya hastyaśvarathān mahātmā cakraṃ vimuktaṃ madhughātinā ca // RKS_115.29 //</l>\n</lg>\n\n<lg>\n<l>dṛṣṭvā tu bhīṣaṇaṃ cakramabhivyāptaṃ ṣaḍānanaḥ /</l>\n<l>tyaktvā tatrāpy avasthānaṃ cakāra vipulaṃ tapaḥ // RKS_115.30 //</l>\n</lg>\n\n<lg>\n<l>cakraṃ muktaṃ vināśāya hariṇā lokadhāriṇā /</l>\n<l>vihvalāṃ dāhayāmāsa papāta vimale jale // RKS_115.31 //</l>\n</lg>\n\n<lg>\n<l>niṣpāpaṃ tac ca saṃjātaṃ narmadāyāḥ prabhāvataḥ /</l>\n<l>prāvṛṭkāle śubhe pakṣe dvādaśyāṃ caiva bhārata // RKS_115.32 //</l>\n</lg>\n\n<lg>\n<l>yaś ca yāti jitakrodhaś cakratīrthaṃ haripriyam /</l>\n<l>so 'pi pāpaiḥ pramucyeta yamaṃ ghoraṃ na paśyati // RKS_115.33 //</l>\n</lg>\n\n<lg>\n<l>rātrau jāgaraṇaṃ kṛtvā dīpaṃ devasya dāpayet /</l>\n<l>kathāṃ ca vaiṣṇavīṃ tatra devadevaṃ samāhitaḥ // RKS_115.34 //</l>\n</lg>\n\n<lg>\n<l>bhīmavrataṃ ca pārākaṃ kṛcchraṃ cāndrāyaṇaṃ tathā /</l>\n<l>vrataṃ sāntapanaṃ deva trirātravratakaṃ bhṛśam // RKS_115.35 //</l>\n</lg>\n\n<lg>\n<l>tared vaitaraṇīm ante bhīmaṃ cakramaharniśam /</l>\n<l>kūṭaśālmalivṛkṣāṃś ca kadācin naiva paśyati // RKS_115.36 //</l>\n</lg>\n\n<l>etat te kathitaṃ sarvaṃ cakratīrthasya yatphalam // RKS_115.37 //</l>\n\n<p>iti śrīskandapurāṇe revākhaṇḍe cakratīrthamahimānuvarṇano nāma pañcadaśādhika śatatamo 'dhyāyaḥ ||</p>\n\n<p>RKS adhyāya 116</p>\n\n<lg>\n<l>mārkaṇḍeya uvāca:</l>\n<l>dhūmapātaṃ tato gacchen mahāpātakanāśanam /</l>\n<l>samīpe cakratīrthasyā viṣṇunā nirmitaṃ purā // RKS_116.1 //</l>\n</lg>\n\n<lg>\n<l>mekalāṃ paramāṃ devīm imāṃ trailokyapāvanīm /</l>\n<l>kadācit payasāṃ rājā sāntaḥpuraparicchadaḥ // RKS_116.2 //</l>\n</lg>\n\n<lg>\n<l>śiṣṭair iṣṭair bandhubhiś ca arghapātreṇa saṃyutaiḥ /</l>\n<l>hastābharaṇasaṃyuktaiḥ puṇyair amalakāntibhiḥ // RKS_116.3 //</l>\n</lg>\n\n<lg>\n<l>candramaṇḍalamānaiś ca yuktair muktāphalais tathā /</l>\n<l>pravālalatikābhiś ca indranīlasamanvitaiḥ // RKS_116.4 //</l>\n</lg>\n\n<lg>\n<l>arghaṃ dadau tadā tasyai varuṇaḥ saritāṃ patiḥ /</l>\n<l>gaṅgādyāḥ saritaḥ sarvās tāpī cāpi payoṣṇikā // RKS_116.5 //</l>\n</lg>\n\n<p>nandinī nalinī puṇyā sarvam arghaṃ dadus tadā /</p>\n\n<p>narmadovāca:\n<l>madīye saṅgame divye snātvā santarpayanti ye // RKS_116.6 //</l></p>\n\n<lg>\n<l>tasya saptakulotpannāṃs tārayāmi na saṃśayaḥ /</l>\n<l>jalāñjaliṃ tato dattvā samudro vākyam abravīt // RKS_116.7 //</l>\n</lg>\n\n<lg>\n<l>dhanyo 'haṃ kṛtakṛtyo 'haṃ tvayā devi varānane /</l>\n<l>samāyātāsi bhadraṃ te māṃ cātra pāvanaṃ kuru // RKS_116.8 //</l>\n</lg>\n\n<p>narmadovāca:\npavitro 'si mahābhāga ekākī tvaṃ mahodadhe /</p>\n\n<p>mārkaṇḍeya uvāca:\n<l>evaṃ bhagavatī rājan narmadā mekalā śubhā // RKS_116.9 //</l></p>\n\n<lg>\n<l>pūjitā sāgareṇāpi śubhe siṃhāsane sthitā /</l>\n<l>pāṇigrahaṃ gṛhītā sā purukutsena bhārata // RKS_116.10 //</l>\n</lg>\n\n<lg>\n<l>purukutsasya bhāryā sā gṛhadharmeṇa saṃyutā /</l>\n<l>sadā vai vartate rājaṃs tatraiva saṅgame śubhe // RKS_116.11 //</l>\n</lg>\n\n<lg>\n<l>puṣpavṛṣṭis tadā hy āsīt tridaśānāṃ mahotsave /</l>\n<l>tatra svayaṃvaraścāsīt saritaḥ pṛthivīpate // RKS_116.12 //</l>\n</lg>\n\n<lg>\n<l>tatra yaḥ kurute śrāddhaṃ sthānaṃ ca pitṛtarpaṇam /</l>\n<l>lakṣayajñaphalaṃ prāpya sa mukto nātra saṃśayaḥ // RKS_116.13 //</l>\n</lg>\n\n<lg>\n<l>evaṃ trailokyapūjyā te narmadā lokapāvanī /</l>\n<l>tasyā māhātmyam atulaṃ kīrtitaṃ hi mahābhuja // RKS_116.14 //</l>\n</lg>\n\n<lg>\n<l>bhaktyā śrutvā mahābhāga rudraloke mahīyate /</l>\n<l>ādimadhyāvasāneṣu revāmāhātmyam uttamam // RKS_116.15 //</l>\n</lg>\n\n<lg>\n<l>yaḥ kaścic chṛṇuyād bhaktyā tasya syād vāñchitaṃ phalam /</l>\n<l>śrutvā māhātmyam atulaṃ yo naro hi jitendriyaḥ // RKS_116.16 //</l>\n</lg>\n\n<lg>\n<l>dānaṃ kuryāt tadā tasya sarvakāmārthasiddhayaḥ /</l>\n<l>pustakaṃ pūjayitvā tu dhūpadīpakacandanaiḥ // RKS_116.17 //</l>\n</lg>\n\n<lg>\n<l>dānaṃ tatra prakartavyaṃ brāhmaṇāṃś cāpi pūjayet /</l>\n<l>śravaṇena tu dānena suprītā narmadā bhavet // RKS_116.18 //</l>\n</lg>\n\n<lg>\n<l>tīrthe tīrthe ca kathitaṃ tatpūrvaṃ pāṇḍunandana /</l>\n<l>puṇyaṃ śrutvā tu māhātmyaṃ tad dānenaiva pāṇḍava // RKS_116.19 //</l>\n</lg>\n\n<lg>\n<l>etasmāt kāraṇād dānaṃ śrutvā dānaṃ hi kāraṇam /</l>\n<l>tac chrutvā rājaśārdūlo mārkaṇḍeyasya bhāṣitam // RKS_116.20 //</l>\n</lg>\n\n<lg>\n<l>arghaṃ dattvā yathānyāyaṃ pūjayitvā ṛṣīn sadā /</l>\n<l>aśvairgajais tathā rathair bhrātṛbhiḥ saha dharmarāṭ // RKS_116.21 //</l>\n</lg>\n\n<lg>\n<l>tīrthayātrāṃ cakārāśu narmadāyāṃ yudhiṣṭhira /</l>\n<l>uttare dakṣiṇe tīre snānapānāvagāhanam // RKS_116.22 //</l>\n</lg>\n\n<p>iti śrīskandapurāṇe revākhaṇḍe yudhiṣṭhiramārkaṇḍeyasaṃvāde narmadācaritravarṇano nāma ṣoḍaśādhikaśatatamo 'dhyāyaḥ ||</p>\n\n<p>iti śrīskandapurāṇasya revākhaṇḍaḥ ||</p>\n\n  </body>\n\n"
}