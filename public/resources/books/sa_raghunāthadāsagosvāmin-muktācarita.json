{
  "file_title": "raghunāthadāsagosvāmin-muktācarita",
  "file_title_normal": "raghunathadasagosvamin-muktacarita",
  "metadata": {
    "original_title": "Muktācarita",
    "author": "Raghunāthadāsagosvāmin",
    "contributors": [
      {
        "role": "data entry",
        "name": "n.n.",
        "when": ""
      },
      {
        "role": "contribution to GRETIL",
        "name": "n.n.",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31"
  },
  "body": [
    {
      "tag": "p",
      "attributes": {},
      "text": "Muktā-caritram"
    },
    {
      "tag": "p",
      "attributes": {},
      "text": "namaḥ śrī-gāndharvikā-giridharābhyām"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kandarpa-koṭi-ramyāya sphurad-indīvara-tviṣe |"
        },
        {
          "tag": "l",
          "attributes": {},
          "text": "jagan-mohana-līlāya namo gopendra-sūnave ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kraya-vikraya-khelābdau muktānāṃ majjitātmanoḥ |"
        },
        {
          "tag": "l",
          "attributes": {},
          "text": "mitho jayārthinor vande rādhā-mādhavayor yugam ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nijām ujjvalitāṃ bhakti-sudhām arpayituṃ kṣitau |"
        },
        {
          "tag": "l",
          "attributes": {},
          "text": "uditaṃ taṃ śacī-garbha-vyomni pūrṇaṃ vidhuṃ bhaje ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nāma-śreṣṭhaṃ manum api śacīputram atra svarūpaṃ"
        },
        {
          "tag": "l",
          "attributes": {},
          "text": "śrī-rūpaṃ tasyāgrajam uru-purīṃ māthurīṃ goṣṭhavāṭīm |"
        },
        {
          "tag": "l",
          "attributes": {},
          "text": "rādhā-kuṇḍaṃ girivaram aho rādhikā-mādhavāśāṃ"
        },
        {
          "tag": "l",
          "attributes": {},
          "text": "prāpto yasya prathita-kṛpayā śrī-guruṃ taṃ nato'smi ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hari-caritāmṛta-laharīṃ vṛndā-vipināmbu-rāśimbhūtām |"
        },
        {
          "tag": "l",
          "attributes": {},
          "text": "rasavad vṛndāraka-gaṇa-paramānandāya santanumaḥ ||"
        }
      ]
    },
    {
      "tag": "p",
      "attributes": {},
      "text": "ekadā kiñcin-mātra-śruta-pūrva-vṛttāntayā satyabhāmayā kṛṣṇaḥ sākūtaṃ pṛṣṭaḥ |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "latās tā madhurāḥ kasmin jāyante dhanyanivṛti |"
        },
        {
          "tag": "l",
          "attributes": {},
          "text": "nātha mat-kaṅkaṇa-nyastaṃ yāsāṃ muktāphalaṃ phalam ||"
        }
      ]
    },
    {
      "tag": "p",
      "attributes": {},
      "text": "[* This verse is quoted in UN 11.66 as an example of maugdhya. There the first line\nreads:\nkās tā latāḥ kva vā santi kena vā kila ropitāḥ]"
    },
    {
      "tag": "p",
      "attributes": {},
      "text": "tatas tad-vṛttānta-smaraṇāt kṛṣṇaḥ svāntar-glānir bahir vihasyāha |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gataḥ sa kālo yatrāsīt muktānāṃ janma valliṣu |"
        },
        {
          "tag": "l",
          "attributes": {},
          "text": "vartante sāmprataṃ tāsāṃ hetavaḥ śukti-sampuṭāḥ ||"
        }
      ]
    },
    {
      "tag": "p",
      "attributes": {},
      "text": "tatas tad apūrvaṃ śrutvā sa-viśeṣa-śravaṇotkaṇṭhitayā tayā bāḍham āmreḍitaḥ\nkṛṣṇaḥ punar āha | ekadā kārttike māsi gokule govardhana-girau\ndīpa-mālikā-mahotsava āsīt | tatra sarvo jano vicitra-nepathya-sāmagrīṇāṃ\nsaṃskārāya sādhanāya ca paramāśakto babhūva | gopās tu svaṃ svaṃ bhūṣayanto'pi\nviśeṣataḥ gavādi-paśūnāṃ prasādhanārtham udyuktā āsan | gopyaḥ kila\nprasādhita-sadanā ātmanāṃ bhūṣaṇārthaṃ nānālaṅkāra-saṃskāra-sādhana-parā\nbabhūvuḥ | rādhā tu mālya-haraṇākhya-saras-tīropānta-mādhavī-catuḥ-śālikāyāṃ\nsva-sakhī-samudayena paramottama-muktābhir vividha-bhūṣaṇāni racayitum\nārebhe |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mayā ca vicakṣaṇa iti yathārtha-nāma-kīra-kumāra-mukhatas tan niśamya"
        },
        {
          "tag": "l",
          "attributes": {},
          "text": "sa-kautukaṃ tatra gatvātipremāspadasya haṃsī-hariṇīti nāmno dhenu-yugalasya"
        },
        {
          "tag": "l",
          "attributes": {},
          "text": "bhūṣaṇautsukyena tāsāṃ sakāśe mauktikāni prārthitāni || tataḥ"
        }
      ]
    },
    {
      "tag": "p",
      "attributes": {},
      "text": "suvividha-vaidagdhya-parimala-parilasita-sāmi-nimilita-vāma-nayana-nīlotpala-dal\nāñcalena sāvahelanam iva manāg eva mām avalokya\nmuni-vrata-jatu-mudrita-hasita-hīrakānarghya-mahā-ratna-bahiḥ-prakāśaṃ\nnirbharāveśa-viśeṣeṇa hārādi-gumphana-vilāsam eva vitanvatīs tāḥ prati sasmitam\nidam aham ābhāṣitavān |\nabhinava-yauvanā-mūlya-cintāmaṇi-labdhi-vivardhitottuṅga-garva-mahā-parvatā\nvaguṇṭhita-karṇyaḥ! priya-vayasyasya mama prārthite kṣaṇam api karṇān\nudghāṭayantu bhavatyaḥ |"
    },
    {
      "tag": "p",
      "attributes": {},
      "text": "tatas tāsām īṣat smitvānyonyam ālokayantīnāṃ madhye pragalbhā lalitā vihasya\nsaroṣam iva vyājahāra | aye nāgara! etāni bahu-mūlyāni mauktikāni\nrāja-mahiṣī-yogyāni | tava mahiṣīnām evālaṅkriyāyai satyam abhirūpāṇi kathaṃ\nna dāsyāmaḥ ?"
    },
    {
      "tag": "p",
      "attributes": {},
      "text": "tatas tad-vacaḥ śrutvā mayā kautukenāviṣṭena sāmnā punaḥ punar idam evoktam |\nbhoḥ priya-bhūṣaṇāḥ! sarvāṇi yadi na deyāni tadā\nmad-atyanta-priya-dhenu-yugala-śṛṅga-paryāptāny evāvaśyaṃ dīyantām |"
    },
    {
      "tag": "p",
      "attributes": {},
      "text": "tato lalitā sarvāsāṃ mauktikāni punaḥ punaś cālayantī bhūyaḥ prāha | he kṛṣṇa!\nkiṃ kartavyam ? tava dhenu-yogyam ekam api nāsti |"
    },
    {
      "tag": "p",
      "attributes": {},
      "text": "tadāham uktavān | ayi parama-cature lalite! tiṣṭha tiṣṭha | ahaṃ kārpaṇya-bhāk\npaścāt tvayā vaktuṃ na śakya ity upālabhya satvaram ambāṃ vrajeśvarīm āgatya\nmātar dehi me mauktikāni | ahaṃ tu tāni kṛṣṭa-kedārikāyām eva vapsyāmīti\npunaḥ punar avocam | tato mātrā vihasyoktaṃ | vatsa na mauktikāny uptāni\nprarohanti |"
    },
    {
      "tag": "p",
      "attributes": {},
      "text": "tadā mayoktaṃ | mātar avaśyam eva dīyantāṃ dina-trayābhyantare prarūḍhāni\nbhavaty eva sākṣāt kartavyānīty asman-nirbandha-parihārāsamarthayā tayā dattāni\nbahūni mauktikāni | mayā gokula-jalāharaṇa-ghaṭṭa-samīpa-vartini\nyamunopakaṇṭhe pauruṣa-trayam avagāḍhāṃ kedarikāṃ niṣpādya sahāsaṃ\npaśyantīṣu kāsucid gopikāsu tany uptvā sā punar apūri | parito vṛtiś ca kāṣṭhair\nniviḍā kṛtā |"
    },
    {
      "tag": "p",
      "attributes": {},
      "text": "tatas tāsāṃ mauktikaprārthanvacanāsvaranirāsārthaṃ kedārikāsekāya vayasadvārā\ngavyeṣu prārthyamāneṣu solluṇṭhaṃ vihasya tāḥ procuḥ |\ntanmauktikakedārikāseko'smākaṃ gavyena kathamucitaḥ | yatpriyagobhūṣaṇārthaṃ\nkṛtamauktikakedārikāsekastāsāṃ gavāṃ dugdhenaiva kriyatām |\ntatkedārikotpadyamāne phale nāsmābhirabhilāṣaḥ kartavyaḥ | iti śrutvā mayā\nsvagṛhāṇāṃ gavāṃ bahubhiḥ payobhireva tā darśayatā pratyahaṃ sekaḥ kriyate sma |"
    },
    {
      "tag": "p",
      "attributes": {},
      "text": "tataścaturthadivasa eva mauktikāni praūḍhāni | taddarśanenollasitena mayā\nmāturañcalaṃ gṛhītvānīya tadaṅkurā darśitāḥ | tān dṛṣṭvā tu mātā kimetaditi\nmanasi vicārayantī sandigdhā satī vrajaṃ jagāma | gopyas tu tacchrutvā hiṃsrā\nlatāḥ prarūḍhā iti parasparaṃ sahāsamūcire |"
    },
    {
      "tag": "p",
      "attributes": {},
      "text": "tato nātivilambena mūrvākāriṇyastā mauktikalatā vistāriṇyaḥ samālocya\nsamīpavartināṃ kadambānāmupariṣṭhāt krameṇāvarohitāḥ | tataḥ\nkatipayairdivasaistāḥ saurabhonmāditamadhuvrataiḥ kusumanicayairgopīnāṃ\ncamatkāramātanvānāḥ sakalaṃ gokulamevādhyavasāyan |"
    },
    {
      "tag": "p",
      "attributes": {},
      "text": "tato'ṣṭa-vidha-yonija-mauktikebhyo vilakṣaṇāṃ śriyaṃ dadhati muktāphalāni tāsu\njātāni tāni dṛṣṭvā vraja-vāsināṃ vismayo'tyarthaṃ jātaḥ | viśeṣataś ca gopīnām |\ntataḥ praty aham eva tad-darśanena jāta-lobhās tāḥ mantrayāñcakrire | bhoḥ\nsakhyaḥ bhadrena jñātam asmabhyaḥ kṛṣṇo mauktikāni sarvathaiva na dāsyatyeva |\nbhavatu | tat-kṛta-mauktika-kṛṣi-prakriyāsmābhir na dṛṣṭāstīti na syāt |\ntatrānadhyavasāyaṃ tyaktvā tad-dviguṇikāyāḥ kedārikāyayā ārambhaḥ kathaṃ na\nkriyate ?"
    },
    {
      "tag": "p",
      "attributes": {},
      "text": "iti śrutvāticaturā lalitā prāha -- bhoḥ pavana-vyādhi-vyāpṛtā gopyaḥ!\ngovardhanoddharaṇādi-bhūmi-mauktikotpādanādikaṃ lokottaraṇām api duṣkaraṃ\nkarma | tena yad añjasā kriyate tat kila mahā-siddhato\nlabdha-siddhauṣadhi-mantrādi-prabhāvād eveti samasta-vraja-janair niścitam eva |\nanyathāsmad-vrajendra-gṛhiṇī garbha-sarovarotpanna-sukomala-nīlotpalasya\njñāta-sva-gopa-jāti-kriyā-kalāpa-mātrasya gopālakasya tasya tat-tat-karaṇe katham\netāvatī śaktiḥ svataḥ sambhaved iti jānantyo'pi bhavatyaḥ\nsiddhauṣadhi-mantrādy-antareṇa yat-tat-karmaṇi pravartitum abhilaṣanti | tat khalu\npariṇatāvagādha-lajjā-parihāsa-sāgarāntaḥ-svapatanāyaiveti satyam avadhāryatām |"
    },
    {
      "tag": "p",
      "attributes": {},
      "text": "tatas tuṅgavidyā prāha -- asmābhir api\nśrī-bhagavatī-pāda-padma-siddha-mantra-śiṣyā-nāndīmukhī-sakāśāt\nsiddha-mantram ekam ādāya kathaṃ na tathodyamaḥ kriyate ?"
    },
    {
      "tag": "p",
      "attributes": {},
      "text": "sarvāḥ -- bhadraṃ vadati tuṅgavidyeti nirṇīya tat-pārśvam upetya sa-vinayam\nātmābhilāṣaṃ nivedayāmāsuḥ |"
    },
    {
      "tag": "p",
      "attributes": {},
      "text": "tato nāndīmukhī svagatamāha -- aye nija-nayana-yugma-dṛṣṭi-sāphalyāya\ncira-dinam asmad-vidhābhilaṣyamāṇa-kraya-vikraya-krīḍā-kutūhala-kalpataror\nbāḍham akasmād asmād dṛśāṃ bhāgyātiśaya-vaśāt sākṣād bīja-rūpo'yam avasaraḥ\npratyāsanno babhūva | tad-vidagdhānāṃ śiromaṇīr apy etās tathā\nyukti-sauṣṭhavātiśayena kṛtye'tra pravartayāmi | yathā sa tarus tvaritam eva\npraūḍhaḥ phalavān bhaved iti manasi vicintya sāntarānandaṃ nāndī prāha -- bhoḥ\nsakhyaḥ | satyaṃ mukundasya na mantra-kṛteyaṃ mṛdi mauktikā sṛṣṭiḥ |"
    },
    {
      "tag": "p",
      "attributes": {},
      "text": "sarvāḥ - tan nija-janena kāraṇa-śuktyādi-mātram antareṇa kathaṃ mṛttikāyām\nasambhaveyaṃ tad-utpattiḥ pratīyate |"
    },
    {
      "tag": "p",
      "attributes": {},
      "text": "nāndī -- asyā bhuvaḥ svābhāvikedṛk-prabhāvād eva | yad vividha-ratna-jananīyaṃ\nvraja-vana-bhūr iti śrī-bhagavatī-pāda-padmaiḥ punaḥ punar nivarṇyate | ṛtam apy\nanubhūyante tathā | yataḥ\npravāla-nava-pallava-marakata-chada-vajra-mauktika-prakara-koraka-kamala-rāga\n-nānā-phalādimanto hiraṇmaya-mahīruhāḥ sphuṭam atra jātā jāyamānāś ca\ndṛśyante | ato'syām upta-muktāphalāni janiṣyante phaliṣyanti ceti kiṃ citram ? tad\nbhavatībhir api surabhitara-navanītādi-seka-pūrvakam atiprayatnena tathā tat-kṛṣiḥ\nkriyatāṃ yathā tato'py adhikatamāni paramottama-phalāni labhyante |"
    },
    {
      "tag": "p",
      "attributes": {},
      "text": "iti tad-vacana-mādhurīm āpīya sa-santoṣaṃ sa-ślāghaṃ pratyayantyaḥ sarvās tām\nāliṅgya nijāṃ sthalīm āgatya spardhayā maj-jayāya samucita-vetanato\ndviguṇa-triguṇa-gorasa-pradānena karma-kārānānāyya sthāne sthāne kedārikāḥ\nkṛtvā peṭikāyām agrathitāni grathitāny aṅga-bhūṣaṇa-rūpāṇi ca yāvanti sthitāni\ntāvanti yathā-yuktam alpāny eva saṃrakṣyāṅgataḥ samuttāritāni ca mauktikāni\nniravaśeṣam uptvā pratyaham eva tri-sandhyaṃ go-dugdha-navanīta-suvāsita-ghṛtair\neva sekaṃ kartum ārabdhavatyaḥ |"
    },
    {
      "tag": "p",
      "attributes": {},
      "text": "tatastāsāṃ muktākṛṣikaraṇaśravaṇānmātsaryato lobhataśca candrāvalīprabhṛtayo'pi\nsarvā vallabyastato'pyadhikakedārikāḥ sthāne sthāne kṛtvā\ndehagehayorekamapyasaṃrakṣya samastamauktikānyuptavatyaḥ |"
    },
    {
      "tag": "p",
      "attributes": {},
      "text": "tataḥ katipayadināntare svasvakedārikāsu jātān hiṃsralatāṅkurān dṛṣṭvā\nantargarbhitagarvābhirvallabhībhistābhiḥ sarvābhiśchalato matpriyavayasyāḥ\nparihasyante sma |"
    },
    {
      "tag": "p",
      "attributes": {},
      "text": "ekasmin dine gorasānāmatīvavyayaṃ svasvagṛhasya ca nimauktikatāṃ vīkṣya gopāḥ\nsasaṃrambhaṃ kāraṇaṃ papracchuḥ |"
    },
    {
      "tag": "p",
      "attributes": {},
      "text": "tacchrutvā vṛddhā ūcuḥ | bho āyuṣmantaḥ | nānuyogaviṣayo'yamābhirbālābhiḥ\nkṛto mauktikakedārikānāṃ nimittaṃ bahulo vyayo'cirādeva bahutaralābho\nbhaviṣyati | yatkṛṣṇakedārikāyāṃ rājadārāṇāmapi durlabhāni muktāphalāni kila\ndṛṣṭāni santīti |"
    },
    {
      "tag": "p",
      "attributes": {},
      "text": "athaikadā viśākhayā svadekārikāsu tānaṅkurānnirīkṣya kāsāñcit karṇe\nnibhṛtamidamuktam | bhoḥ sakhyaḥ | kṛṣṇakedārikāmadhye mayā yādṛśā aṅkurā\ndṛṣṭā ete tu tādṛśā na dṛśyante | na jāne paścāt kiṃ bhavet |\nkṛṣṇavayasyadṛṣṭinivāraṇārthaṃ chalataḥ suṣṭhu veṣṭyantām |"
    },
    {
      "tag": "p",
      "attributes": {},
      "text": "atha katipayadivasaistāsāṃ rādhādīnāmanyāsāṃ ca kedārikāsu kaṇṭakādicihnena\nlatābhirnijarūpe prakāśyamāne gopīkedārikāsu hiṃsrā latā jātā iti sakalagokula\neva khyātam |"
    },
    {
      "tag": "p",
      "attributes": {},
      "text": "etad ākarṇya vayasya-dvārā gāndharvā-goṣṭhyāṃ mayedaṃ sotprāsaṃ vijñāpitaṃ\nśrutaṃ bhavatīnāṃ kedārikāsu bahūni muktā-phalāni jātāni santi | ahaṃ tāvat\nsnigdhas tat sa-vayasyāya mahyaṃ prathama-phalāni dīyantām |"
    },
    {
      "tag": "p",
      "attributes": {},
      "text": "tatas tābhir uktaṃ | yadi vayaṃ kṛṣim akariṣyāmas tadā sakala-goṣṭhaṃ\nmauktikamayam abhaviṣyat | paśupālya-svadharmam apahāya sa iva kaḥ\nkīlāsa-vṛttim [*NOTE: Karṣaka-vṛttiḥ pakṣe kārpaṇyam] āśrayet ||"
    },
    {
      "tag": "p",
      "attributes": {},
      "text": "tad ākarṇya mayā nikhila-vayasyāḥ savatsā gāvaḥ śakaṭa-vahā mahiṣyaḥ,\nsavarkarā ajā, vṛndāvana-vartinyaś ca mauktika-mayair mālādy-alaṅkārair\nmaṇḍitāḥ |"
    },
    {
      "tag": "p",
      "attributes": {},
      "text": "tataś ca gopyo lajjayā sva-bhūṣaṇa-vyatirekeṇa bahu-dhana-vināśena gopa-bhiyā ca\nkim atra yuktam iti mantrayitum ārebhire | aye gṛhīta-kṛṣṇa-pakṣayā\ndhūrta-nāndīmukhyā'bhadreṇa pratāritāḥ sma ity ābhāṣya sarps.aṃ tan-nikaṭam\nāgatya tat-kathana-pūrvakaṃ bahuśas tābhir bhartsitā nāndīmukhī prāha | bhoḥ\ntapobhyaḥ śape na mayā sarvathaiva pratāritāḥ stha, kintu yuṣmābhir eva tat sarvaṃ\nvināśitam |"
    },
    {
      "tag": "p",
      "attributes": {},
      "text": "sarvāḥ | kapaṭini kathaṃ kāram |"
    },
    {
      "tag": "p",
      "attributes": {},
      "text": "nāndī | yato garvitābhir yuṣmābhir ḍhakkā-vādyavat kolāhala-prapañcena\nsavayasya-gaṇasya tasya śravaṇa-kuhare suṣṭhu-gocarīkṛtya kedārikāsu muktāḥ\nsphuṭam uptāḥ tathā ko'py ekaḥ prahariko'pi tatra na rakṣitaḥ |"
    },
    {
      "tag": "p",
      "attributes": {},
      "text": "sarvāḥ -- etāvatā kiṃ na jātam ?"
    },
    {
      "tag": "p",
      "attributes": {},
      "text": "nāndī saroṣam | yaj jātaṃ tac caturaṃmanyābhiḥ śrūyatām | yuṣmān vijetum\nabhīṣṭam iṣṭānna-pradānena suṣṭhu pralobhya dhūrta-guruṇā yuṣman-nāgareṇa\ntena prerita-lolupa-bhaṇḍa-madhumaṅgalenāti-nirbaddhato vicitya kiñcij\njātāṅkurāḥ sarvā muktā niravaśeṣaṃ samādāya tatra tatra hiṃsrāvallī-kadambān\nsamāropya kayatyaḥ pṛthak svakṛta ekasmin kedāre pratnataḥ saṃropitāḥ |\ntathānyāsāṃ tu tathaivānīya kālindī-gabhīra-nīrāntaḥ prakṣiptāḥ | iti mayā\nsudṛḍhaṃ jñātam asti |"
    },
    {
      "tag": "p",
      "attributes": {},
      "text": "iti niśamya sarvā āhuḥ | ayi\nkūṭatva-nāṭaka-naṭana-prakaṭanaika-kāryānindya-mahānandi | ayi\nbhaṇḍa-madhumaṅgala-guruprāya-mahā-satīrthe | ayi\nvrajaprathita-śaṭha-naṭa-sahita-nāṭya-yogye | tat-priyatame naṭi | ayi\nkaliyuga-tapasvini | tiṣṭha tiṣṭheti sabhrūbhaṅgaṃ tām ākṣipya sva-geham āgatya\npunaḥ punas tad eva vicārayantī tāsu rādhā bhoḥ sakhyaḥ nāndīmukhī vā\npratārayatu sa dhūrtas tathā vā karotu adhunā tad-vicāreṇa ko lābhaḥ | sāmpratam\nanyad duḥkhaṃ na gaṇyate | gurvādito bhayam eva naḥ khedayati | tad vayaṃ tu\ntebhyo mauktikeṣu darśiteṣv eva śithilī bhavet | tādṛśāni sarvathaivātra\nsudurlabhāni kintu kṛṣṇād eva mūlyena yathā gṛhītāni syuḥ | tatropāyaś\ncintyatām |"
    },
    {
      "tag": "p",
      "attributes": {},
      "text": "tataḥ sarvābhir vibhāvyoktam | candramukhī caturā bhavati | suvarṇāni gṛhītvā\ngatvā samucita-mūlyena mauktikāny ānayatu |"
    },
    {
      "tag": "p",
      "attributes": {},
      "text": "tatas tayoktam | sampraty asmābhir upālabdhasya tasya samīpam aham ekākinī\ngantum aśaktāsmi | kāñcanalatā mama saṅge samāgacchatu | iti sarvāsām\nanumatyā bahu-suvarṇāni gṛhītvā mauktika-vāṭikā-samīpaṃ te ājagmatuḥ | tatra\ntad-vāṭikādhikāriṇaṃ subalaṃ mayā saha niviṣṭam abrūtām | he subala śrutam\nasmābhir bhavadbhir navya-muktāni vikrīyante | tad imāni śuddha-suvarṇāni\ngṛhītvā samucita-mūlyena pravīṇa-pravīṇa-muktā-phalāni dīyantām |"
    },
    {
      "tag": "p",
      "attributes": {},
      "text": "tataḥ smitvā mayoktam | tadānīm anekadhā prārthyamānaṃ naikam api mauktikam\nasmabhyaṃ dattam | asmat-kedārikā-sekārthaṃ dugdha-pārī ca bhavatībhir na\ndattā | asmābhir varaṃ kālindī-madhye prakṣeptavyam | tathāpi bhavatīnāṃ\ngṛha-sarvasvenāpi paṇīkṛtena nikhila-mauktika-vṛndādapakṛṣṭam ekam api\nmauktikaṃ sarvathā na dātavyam |"
    },
    {
      "tag": "p",
      "attributes": {},
      "text": "tataḥ kāñcanalatayoktam | mauktika-nimittaṃ paty-ādibhyo yadi tāsāṃ bhīr na\nbhavet tadāsya kadarthanoktim īdṛśīṃ kā nāma saheta | bhavatu kiṃ kartavyam |\nhaṭṭa-prasārita-bahuratnā madhurā tāvad dūre tad adya bhoḥ subala svayam eva\nbhavatā madhyasthena bhūyatām | ānyatrika-mūlyād asmābhir viśeṣo'pi dātavyaḥ |"
    },
    {
      "tag": "p",
      "attributes": {},
      "text": "tataś ca viśeṣa-śabda-śravaṇān mayā vihasyoktam | bhavatu nāma\nsvabhāva-komalena mayā tu bhavatībhir iva kāṭhinyaṃ kartuṃ na śakyate | adattvā\nvā anyat kiṃ kartavyam | kintu mauktikārdhinīnāṃ sarvāsāṃ\nmauktika-mūlya-nirṇayaḥ kiṃ bhavatībhyām eva bhaviṣyati |"
    },
    {
      "tag": "p",
      "attributes": {},
      "text": "tābhyām uktam -- atha kim ?"
    },
    {
      "tag": "p",
      "attributes": {},
      "text": "mayoktam | kas tāvad viśeṣaḥ | tataś candramukhī kiñcid vihasya kāñcanalatām\nālokitavatī | kāñcanalatātha salajjaṃ subalaṃ prati vyājahāra | sakhe subala svayam\neva madhyasthena bhūtvā samādhāya samīcīna-yaśo-bhāras tāvad aṅgīkriyatāṃ\nbhavatā |"
    },
    {
      "tag": "p",
      "attributes": {},
      "text": "subalenoktam | vayasya rahasyatayā bahu-mūlyatvaṃ kiyat kāñcanalatayā\nprakaṭīkriyate | ātmano'bhīṣṭa-mūlyaṃ svayam eva sphuṭaṃ nigadya na kathaṃ\ngṛhyate |"
    },
    {
      "tag": "p",
      "attributes": {},
      "text": "tato'ham abruvam | sakhe subala candramukhyā abhiprāyo jñātaḥ | muktāphalāni\ngrahītuṃ kāñcanalataiva vicāryānargha-mūlyatvena parikalpya rādhādibhiḥ prahitya\nmama dattāstīti | kintu kāñcana-sañcayato'pi muktāphalānām adhikaṃ mūlyaṃ\njagati prasiddham | tasmād ekayaiva kāñcanalatayā katham etāsāṃ\nmūlya-paryāptiḥ | yadi vā asyā bakṣasi svarṇa-sampūṭa-rūpa-phala-dvaye bahavaś\ncintāmaṇayo'pi santīti candramukhī vakṣati tathāpi na | yato\nvaikuṇṭhanātha-kaṇṭha-sthita-kaustubhato'pi mamaitad ekaṃ muktāphalaṃ\nparama-parārdhyam |"
    },
    {
      "tag": "p",
      "attributes": {},
      "text": "tac chrutvā bhrū-bhaṅgena mām avalokayantī kāñcanalatā saroṣam āha -\nnirbuddhike candramukhi! tadaiva mayoktaṃ tasya dhṛṣṭasya savidhe mayā na\ngantavyam | tathāpi tvayāhyam āgraheṇānīya kadarthitāsmi | tvaṃ muktāphalāny\nādāya samāgaccha aham itaś calitāsmi |"
    },
    {
      "tag": "p",
      "attributes": {},
      "text": "candramukhī āha - kāñcanalate! satyaṃ kathayasi tat katham ekākinyā mayā\nmūlya-nirṇayo bhavatu | kathaṃ vā nijane'tra sthātavyaṃ ekayoga-nirdiṣṭānāṃ saha\nvā pravṛttiḥ saha vā nivṛttir iti mayāpi gantavyam | ity ubhe eva gamanodyate\ndṛṣṭvā mayoktam - subala! tadaiva mayoktaṃ yad etābhyāṃ mūlya-nirṇayo na\nbhaviṣyati |"
    },
    {
      "tag": "p",
      "attributes": {},
      "text": "tac chrutvā tayoḥ savidham āgatya subalenoktam - sakhi candramukhi! vayasyasya\nmūlya-viṣaye mahān āgraho dṛśyate | tena priya-sakhī rādhā lalitādibhiḥ sahāgatya\nsamakṣam eva samucita-mūlyaṃ pradāya svepsita-muktāphalāni gṛhṇātu | tatra\nmayā madhyasthena bhūtvā sācivyaṃ karaṇīyam |"
    },
    {
      "tag": "p",
      "attributes": {},
      "text": "iti niśamya candramukhī-kāñcanalate tāsāṃ savidhe gatvā sa-roṣam iva sarvaṃ\nvṛttaṃ kathayāṃcakratuḥ |"
    },
    {
      "tag": "p",
      "attributes": {},
      "text": "tataś ca rādhā lalitādibhiḥ saha mauktika-bāṭī-prāntam āsādya\ncandramukhī-dvārā subalam ākārya tam āha - priya-vayasya subala | asmāsu\nbhavato niraṅkuśaḥ snehaḥ | ataḥ svayam eva tathā vidhīyatāṃ yathāsmābhiḥ\nsamucita-mūlyena muktāphalāni labhyante |"
    },
    {
      "tag": "p",
      "attributes": {},
      "text": "tac chrutvā subalena mahyaṃ nivedya mad-vacanena mat-sannidhau tā lalitādayaḥ\nsamānītāḥ | rādhā tu mamātrāgamanaṃ tvayā\nmad-upadrāvaka-sva-priya-vayasyāya sarvathā na prakāśanīyam iti subalam\nābhāṣya man-nikaṭa-stha-kadamba-kuñjāntar nikhila-vṛttāntaṃ niśamayantī\nnigūḍham āsthitā |"
    },
    {
      "tag": "p",
      "attributes": {},
      "text": "tato mayā tāḥ sarvā nibhālya rādhā kathaṃ na dṛśyate ity ukte tuṅgavidyayoktam -\n gokula-yuva-rāja! sā khalu sa-praṇayaṃ āryayā jaṭilayā kasyacid\ngṛha-kārya-viśeṣasya kṛte rakṣitā gṛhe vidyate |"
    },
    {
      "tag": "p",
      "attributes": {},
      "text": "tatas tad-avasara eva praviṣṭena madhumaṅgalena\niṅgita-vijñāpita-rādhā-nigūḍha-man-nikaṭa-sthitim avadhārya kiñcid vihasya\nmayoktam - tuṅgavidye! muktā-grahaṇecchā tasyā na vidyate iti dṛśyate |"
    },
    {
      "tag": "p",
      "attributes": {},
      "text": "tatas tayoktaṃ - nahi nahi | tan-muktā-mūlyam asmābhir eva dāsyate |"
    },
    {
      "tag": "p",
      "attributes": {},
      "text": "tadā mayoktaṃ - viśākhaiva rādhā, rādhaiva viśākhā | tatas tan-mūlyaṃ viśākhaiva\ndāsyatīti jñāyate | bhavatu tatra samāgraho nāsti, kintu yā khalu svayam āgatya na\ngṛhṇāti tasyāś catur-guṇaṃ mūlyaṃ gṛhyatām | mauktikāni ca sādhāraṇāny eva\ndīyantām iti me sarveṣāṃ sakhīnāṃ sudṛḍho nirṇayaḥ |"
    },
    {
      "tag": "p",
      "attributes": {},
      "text": "tad anu subalaṃ prati mayoktaṃ - sakhe subala! avacita muktā-pūrṇa-sampuṭān\nānīya purataḥ prasārya vicitya sarva-kaniṣṭhāny eva mauktikāni pūrvakṛtaṃ\ntat-kārpaṇyam apy avigaṇayya prathamaṃ tat-kṛte viśākhāyāṃ samarpya tat-sakāśāc\nca tan-mūlyaṃ gṛhyatām | yadi vā prastutaṃ dātuṃ na śaknoti tatas tad-abhinneyam |\ntāvat puṣpa-pravāla-corikā gopa-kanyakā yatra rakṣyante tatraivārān\nmādhavī-kuñja-kārāyāṃ saṃbadhya rakṣyatām |"
    },
    {
      "tag": "p",
      "attributes": {},
      "text": "tac chrutvā madhumaṅgalenoktaṃ - priya-vayasya | nirodhe'pi para-rāmābhiḥ\npalāyana-vidyāḥ sphuṭam adhītāḥ santi |"
    },
    {
      "tag": "p",
      "attributes": {},
      "text": "tadā mayoktaṃ - vayasya! mayāpy etad jñāyata eva | kintu cintā nāsti | yadyapi\npara-rāmā-sparśo lajjā-tyāgaś cāsmad-vidhānāṃ svapne'py atīvāyogyas tathāpi -"
    },
    {
      "tag": "p",
      "attributes": {},
      "text": "sva-kāryam uddharet prājñaḥ kurvann api vigarhitaḥ |"
    },
    {
      "tag": "p",
      "attributes": {},
      "text": "tathā,"
    },
    {
      "tag": "p",
      "attributes": {},
      "text": "āhāre vyavahāre ca lajjām api parityajet |"
    },
    {
      "tag": "p",
      "attributes": {},
      "text": "iti saṃhitā-vacana-balād aham eva prahariko bhavan sarvām eva rātriṃ jāgran\nnirantaraṃ nivatsyāmi |"
    },
    {
      "tag": "p",
      "attributes": {},
      "text": "iti niśamya subalaḥ sa-smitam āha - puruṣottama! priya-sakhyā viśākhayā etāvati\nmahā-saṅkaṭe kiyantaṃ kālaṃ sthātavyam ?"
    },
    {
      "tag": "p",
      "attributes": {},
      "text": "tato mayoktaṃ - yad artham iyaṃ rakṣyate sā yāvat niḥśeṣaṃ mūlya-dravyaṃ\nprasthāpayati | kiṃ vā kiyad-dravyaṃ gṛhītvā svayam evāgatya dhruvam asyāḥ\nsnehād ittham atra sthitvā avaśiṣṭa-dravyānayanārtham enāṃ prasthāpayati | tāvad\nanayā sthātavyam |"
    },
    {
      "tag": "p",
      "attributes": {},
      "text": "iti śrutvā madhumaṅgalaḥ prāha - sakhe! etad-goṣṭhīnām adhīśā sā sarvābhyo'pi\nsarva-karmaṇi vicakṣaṇā viśeṣataḥ palāyane gavya-ghaṭṭyāṃ dānādiṣu sarvair\nasmābhi punaḥ punaḥ prayakṣīkṛtāsti | tvaṃ tv aniśaam udghūrṇase tena me\nmahatī cintā jñāyate |"
    },
    {
      "tag": "p",
      "attributes": {},
      "text": "tataḥ smitam apavāryāham avadaṃ - sakhe! alam anayā cintayā | tan-nikaṭe\nmamodghūrṇā na janiṣyata eva | yadi vā jāyeta tarhi mad-uttamāṅgasya\ntad-vāma-bhujā-mṛṇālīm upadhānīkṛtya\ntad-uras-talpollasita-pīta-paṭṭāmbara-vara-vidhūpadhānopari\nmad-vāma-kara-pallavam aruṇam abhinyasya tahtā\nmauktika-paṇa-nimittaka-vāg-vilāsam ullāsayiṣyāmi | yathā sukhena jāgaryām eva\ncatvāro rajani-yāmā drutam eva viramanti | athavā\nmad-uro-nāma-ghanāndhakāra-viṣama-kārāgārāntas tāṃ praviśya\ntat-pārśva-yugalaṃ kaṭhora-bhuja-gārutmatārgalābhyāṃ dṛḍhaṃ saṃruddhya\nsukhena nirātaṅkaḥ svapna-vilāsaṃ vitariṣyāmi |"
    },
    {
      "tag": "p",
      "attributes": {},
      "text": "iti śrutvā sarvāḥ smayamānā babhūvuḥ | rādhā tūdgrīvikayā māṃ viśākhāṃ\nsarvāś ca sakhīr avalokayantī āha - candrāvalī-keli-kuraṅga! tiṣṭha tiṣṭheti\nanuccair māṃ tarjayantī susmitāsīt | viśākhā tu kuṭila-dṛṣṭyā mām avalokayantī\nāha - vraja-dhūrta-dhṛṣṭa! apehai apehīti vadantī sakhī-madhye līnā babhūva |"
    },
    {
      "tag": "p",
      "attributes": {},
      "text": "tataḥ sarvābhiḥ subalaṃ praty uktaṃ - subala! vidūṣakatāṃ tyaja | yadi bhavatāṃ\nvikrayecchā vartate, tarhi muktāḥ pradarśya samucita-mūlyena pradīyantām | no\nced vayaṃ gṛhaṃ gacchāmaḥ | mathurāta eva mauktiāny ānayitavyāni |"
    },
    {
      "tag": "p",
      "attributes": {},
      "text": "iti niśamya subalena sampuṭānudghāṭya tābhyāṃ mauktikāni pradarśya māṃ praty\nuktaṃ -- priya-vayasya! imāni mauktikāny amūlyāni ābhir gṛha-paty-ādikaṃ\nsamasta-godhanāni ca vikrīyāpi ekasyāpi mūlyaṃ dātum aśakyam | etāḥ khalu\nbhavat-snigdhāḥ sarvān upekṣya tvāṃ jānanti | tasmād etat-pūrva-kṛta-kārpaṇyam\napi vismṛtya māṃ ca tva-anugatam avekṣya yat-kiñcin-mūlyaṃ gṛhītvā vinā-mūlyena\ndattavad āsām abhīpsita-mauktikāni dātum ājñā kriyatām |"
    },
    {
      "tag": "p",
      "attributes": {},
      "text": "tato'ham avocam - sakhe! nahi nahi | vayaṃ vāṇijya-vyavasāyinaḥ | bhavatu | kiṃ\nkartavyaṃ | bhavad-vacanaṃ ca rakṣaṇīyam | tad yat kiñcid alpam eva mayā mṛgyate\ntad dāpayitvaiva dīyantām | kiṃ ca utkocaṃ gṛhītvā bāraṃ bāraṃ mama\nghaṭṭī-dāna-dravyāṇi bhavatā vināśitāni sanītit mama kenāpi kathitam asti\ntasmān mūlya-dravyaṃ samakṣam eva mayaivābhyo grahītavyam |"
    },
    {
      "tag": "p",
      "attributes": {},
      "text": "subalaḥ kiñcid vihasyāha - bhadraṃ vacaḥ | kiṃ ca etābhiḥ\nsvīya-svīyābhīpsita-mauktikāni vicitya pṛthak pṛthak kuṭī-kṛtāni dṛṣṭvā\nbhavatāpi svābhīpsita-mūlyaṃ kathyatām |"
    },
    {
      "tag": "p",
      "attributes": {},
      "text": "tato'ham abruvam - bhadraṃ darśayantu sva-svābhīpsita-mauktikāni mūlyaṃ\nkathyate mayā |\nsubalaḥ prāha - priya-vayasya! etāḥ vinayena yan nivedayanti tat kṛpayāvadhārya\nbhavate yadi rocate tadā vidhīyatām |"
    },
    {
      "tag": "p",
      "attributes": {},
      "text": "tato'haṃ - subala | kathyatāṃ kiṃ nivedayanti yuktaṃ cet kartavyam |"
    },
    {
      "tag": "p",
      "attributes": {},
      "text": "subalaḥ prāha - evaṃ nivedayanti, madhu-purī tāvad dūre\nsamagra-mūlya-dravyāṇāṃ ca samācayanaṃ dina-dvaya-madhya eva sampadyate |\ngurukulaṃ tu mauktikālaṅkārādy-adarśanāt kṣaṇe kṣaṇe khidyamānaṃ bāḍham\nākrośati | ato'tisnigdhān bhavad-vidhān avagatya lajjām api parihāya\nnirjana-vanāntaram āgatānām asmākam ṛṇenaiva mauktikāni dāpayitvā drutam\neva vidāyaḥ kriyatām | mūlya-dravyāṇy asmābhir bhavatām\nabhīpsita-vṛddhi-sahitāni dina-dvayābhyantare pariśodhya praheyāṇi yady asmāsu\nbhavad-vayasyasya pratītir na jāyate tadā tvam evāsmākaṃ pratibhūr bhaveti |\ntasmāt parama-pratīti-pātrābhyaḥ santata-satyavādinībhya etābhyaḥ pratītiṃ kṛtvā\ndatteṣu mauktikeṣu mūlya-dravyam abhīpsita-vṛddhiś cācirāl lapsyate | tathaitābhiḥ\nsaha niviḍa-sneho'pi vardhiṣyata eva |"
    },
    {
      "tag": "p",
      "attributes": {},
      "text": "tato'haṃ vihasya - subala! tvaṃ śuddha-buddho'si | āsāṃ vyavahṛtiḥ kiñcin mātrāpi\ntvayā na jñāyate | kuṭi-nāṭī-nāī̀oikā-nartakya imā mauktikaṃ gṛhītvā\nnija-nija-bhartṛ-mahā-durga-koṣṭheir veṣṭitān sva-sva-guru-kula-mahā-parvatān\npraviśya dravyam adattvā yadi khelyantyas tiṣṭheyus tarhi tvayā kiṃ kartavyam |"
    },
    {
      "tag": "p",
      "attributes": {},
      "text": "subalaḥ prāha - sakhe! maivaṃ bravīḥ | etāḥ khalu naivaṃ kariṣyanti | yadi vā\nkuryus tadojjvala-vanāntārjuna-kokilādibhiḥ saha tatra gatvā svayam ābhiḥ\nsvīkṛtam | svayaṃ grahāśleṣa-cumbana-svādhara-sudhā-pānādi-rūpa-mūlyam\netāsāṃ bhartṛṣu saṃśrāvya tat-prāpty-arthaṃ tebhyas tathā bhayaṃ\npradarśayiṣyāmi | yathā ta eva drutam amūs tvat-samīpaṃ prasthāpya tad\ndāpayiṣyanti |"
    },
    {
      "tag": "p",
      "attributes": {},
      "text": "tan niśamya madhumaṅgalena sa-krodham uktaṃ - re subala! tvaṃ nāmnaiva subalaḥ\npumāṃś cāsi | vastutas tv abalākṛtir muhur dṛṣṭo'si | yataḥ sāmpratam apy āsām\nabalānāṃ phutkāraṃ kṣudrād atikṣudratareṣu tad-bhartṛṣu kartuṃ yad icchasi |\ntad-bhīru-svabhāvasya tavaitat samucitam eva | tasmāt tvam evātropaviśya mayaiva\nvijayādidhāṭīṃ pragṛhya balād āsāṃ bhartṛ-sahita-go-mahiṣyādikaṃ veṣṭayitvā\nsamānīya ruddhvātra nadīśvara-pure rakṣiṣyate | tadā tā eva svayam āgatya\nsva-sva-dravyaṃ sutarāṃ dattvā svaṃ svaṃ patiṃ godhanādikaṃ ca mocayiṣyanti |"
    },
    {
      "tag": "p",
      "attributes": {},
      "text": "tatas tac-chravaṇena janita-mahā-duḥkha-bhareṇaiva mayoktaṃ - prāṇa-sakha\nmadhumaṅgala! katham evaṃ tvayā mantryate ? vraja-vāsino bhilla-pulindādyā api\nme priyebhyo'py adhika-priyāḥ | ete tu sa-gotrāḥ sahodarā mad-abhinnā eva |\ntasmād etan-mantraṇam atīvānucitam | subala-bhāṣitam eva kiñcid bhāti | tathāpi\nna priya-janaiḥ samam ādāna-pradāna-prayogeṇa rasa-rakṣā na jāyata eva | tathā\nca smṛtiḥ --"
    },
    {
      "tag": "p",
      "attributes": {},
      "text": "naivādānaṃ pradānaṃ hi mitraiḥ saha vitanyate |\nkṛte prītyā bhavel lopaḥ kalahas tad-anantaram || iti |"
    },
    {
      "tag": "p",
      "attributes": {},
      "text": "tataḥ prastutam eva mūlyaṃ dattvā mauktikāni nayantu |"
    },
    {
      "tag": "p",
      "attributes": {},
      "text": "tac chrutvā sa-krodham iva subalaṃ nibhālya - aye! kauṭilya-pāraṅgata subala!\nsarvair eva militvā viḍambayitum eva vayam atrānītā bhavatā | tad yūyaṃ\nmauktika-vāṇijya-vyavasāyena rājyaṃ kuruta | vayaṃ calitāḥ sma ity uktvā\ncalantīnāṃ tāsāṃ savidham āsādya sauhārdam abhivyañjayan subalo lalitāṃ nīcaiḥ\nprāha - sakhi lalite! ādāna-pradāna-vyavahārasya sneha-bhaṅga-kāritvāt kevalaĪa\ntad-bhayenaiva priya-vayasyena mūlya-nirṇayaṃ prastuta-vitta-lābhaṃ ca vinā\nsarvathaiva mauktikāni na deyānīit sarva-prakāreṇāvadhāritam | tasmāt samāgatya\nprathamaṃ tāvan mūlyam eva nirṇīyatām | tad-dānopāyaḥ paścāc cintanīyaḥ ity\nanunayena tāḥ parāvṛtya mat-samīpam ānīya māṃ praty uvāca - vayasya! narma\nhitvā mūlyam eva tāvat kathyatām | tato'ham -- sakhe subala! prathamaṃ tāvat\nkasya mauktikānāṃ mūlyaṃ kathanīyam ?"
    },
    {
      "tag": "p",
      "attributes": {},
      "text": "subalaḥ prāha - etāsāṃ madhye lalitaiva mukhyā tad etad gṛhīta-mauktika-mūlyaṃ\nprathamaṃ nirucyatām |"
    },
    {
      "tag": "p",
      "attributes": {},
      "text": "tato'haṃ kiñcid vihasya - etad-vāhinīnāṃ pravīṇayā lalitayā samare pauruṣeṇa yadi\nmādṛśaḥ puruṣa-siṃhaḥ sakṛd api kuṇṭhitāstrīkartuṃ śakyate | tadāsyāḥ samakṣaṃ\nsarvathaivāstrī na bhaviṣyāmi | kiṃ vā santatam amuktāstrī bhūtvā etaṃ puaruṣam\nevānukīrtayann imām evānucariṣyāmīti idam eva yat kiñcin mūlyaṃ dattvā\ngṛhṇātu |"
    },
    {
      "tag": "p",
      "attributes": {},
      "text": "subalaḥ smitvāha - gokula-vīra! sudīpra-darpa-bharair\nmahendra-garva-parvata-kharvanāya sapta-rātram atra\nvāma-kara-kamala-kaniṣṭhāṅguli-varāṭaka-śikharopari bhramara iva\ngovardhana-girir yena vyadhāyi tenoccaṇḍena bhavatā samam abaleyaṃ\nkaumalya-lalitā katham iva samitim ativistārayatu |"
    },
    {
      "tag": "p",
      "attributes": {},
      "text": "madhumaṅgalaḥ prāha - subala! taṃ kathaṃ pūrvam asya paugaṇḍa-kṛtaṃ darpam\natiślāghase ? yad adhunā tāruṇyāmṛta-sekena sa\ndarpaka-kalpa-taru-lakṣa-lakṣa-guṇaṃ pallavito'sti |"
    },
    {
      "tag": "p",
      "attributes": {},
      "text": "subalaḥ prāha - katham iti viditam ?"
    },
    {
      "tag": "p",
      "attributes": {},
      "text": "madhumaṅgalaḥ - yad anena pūrvārīṇāṃ sakalānāṃ pūrvaṃ yādṛśa-vaikalyaṃ\nkāritam āsīt, sāmpratam etad durgamaṃ tad-dhṛdayaṅgamāna-tanu-parvatān\nabhilīlayaiva kena ca nakharāstreṇaiva khaṇḍa-khaṇḍīkṛtya mahāmārādibhis\ntato'py atulataravaikalyam āpāditam āste |"
    },
    {
      "tag": "p",
      "attributes": {},
      "text": "tato'haṃ vihasya - subala! satyam anyatra mayā tādṛśenaiva bhūyate | na tv etasyāḥ\npurataḥ yasmāt tato'pi pravara-vigrahe vividha-vaicitrī-pravīṇayānayā bāraṃ bāraṃ\nbhrū-dhanuṣ-ṭaṅkāreṇaiva huṅkāreṇa helayā stabdhīkṛto'smi | tat katham iyam\nabalā bhavatu |"
    },
    {
      "tag": "p",
      "attributes": {},
      "text": "ity ākarṇanena smera-mukhīḥ sakhīr avalokya svānandottha-vikārān avagūhya\nsakrodham iva lalitayoktaṃ - aye subala vidūṣaka! madhumaṅgala-sahacarasya\ngokula-bhaṇḍasya bhaṇḍatā-devyā satyaṃ tvam apy āviṣṭo'si | yad asmān\netat-samakṣaṃ samānāyya viḍambana-samudre saṃpātayan kautukaṃ paśyann asaīti\nnigadya kuṭila-dṛṣṭyā mām ākṣipantīm āgacchata bhoḥ saralāḥ! āgacchatety\nuktvā sarvābhiḥ saha gacchantīṃ tad avasara eva tatrāgatā bhagavatyāḥ\npaurṇamāsyā antevāsinī nāndīmukhī tad-gamana-vārtām akhilāṃ sarvābhyaḥ\nsamavadhārya vyājahāra - sakhi lalite! narma-śālino'sya śrī-vrajendra-nandanasya\nparihāsa-vāṅ-mātreṇaiva sva-kāryam upekṣya katham apayānty asi ? kṣaṇaṃ mayā\nsaha nirvṛtya -"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "apamānaṃ puraskṛtya mānaṃ kṛtvā tu pṛṣṭhataḥ |"
        },
        {
          "tag": "l",
          "attributes": {},
          "text": "sva-kāryam uddharet prājñaḥ kārya-dhvaṃso hi mūrkhatā ||"
        }
      ]
    },
    {
      "tag": "p",
      "attributes": {},
      "text": "ity ādi-nyāyena parihāsa-viḍambanāni soḍhvā sthairyam ālambya sva-kāryam\nuddhara | kiṃ ca mayā śapathaṃ kṛtvā vyāhriyate | asya narmabhir eva lagnakair iva\nmauktikāni dāpayitavyāni | anyathā bhavat-pūrva-kṛta-kārpaṇyam anusmarato'py\nabhimāna-śālino'sya narma-prayogo na sambhavati | tad anyasyā mauktika-mūlyaṃ\nśrutvā yat kṛte bhadraṃ syāt tad eva vyavahartavyam iti balād iva tāṃ haste gṛhītvā\nsarvābhiḥ saha muktākuṭa-nikaṭam ānīya māṃ pratyuktavatī gokula-yuvarāja!\ntatra-bhavatyā bhagavatyā śubhāśīḥ śata-pūrvakaṃ bhavantaṃ prati kiñcit\nsandiṣṭam asti |"
    },
    {
      "tag": "p",
      "attributes": {},
      "text": "tato'haṃ -- nāndīmukhi! kuśalam āste tatra-bhavatī bhagavatī ? tat kathyatāṃ kim\nājñāpayati | tat-sandeśāmṛtenātmānam apyāyāmi |"
    },
    {
      "tag": "p",
      "attributes": {},
      "text": "nāndīmukhī -- imā vatsā rādhādayo vraja-kumārikā asmākam atīva\nsneha-pātrāṇi āyuṣmati bhavaty api santataṃ paramānuraktāḥ | tad asmān vīkṣya\natyāgrahaṃ vimucya āsāṃ dātuṃ śakyamāna-mūlyam ādāya maāṣṭa-nidhi-pater\nvrajendrasya kumāreṇa bhavatā etad abhīṣṭa-mauktikāni dattvā vayaṃ\nsantoṣaṇīyā iti bhagavatyāḥ sandeśam imam avakalayya narmāṇi parityajya\nmuktāphala-dānenaitāḥ santoṣya gṛhāya prasthāpayituṃ mahānubhāvāḥ\nsarva-gokula-sukha-kāriṇo bhavanta eva pramāṇam |"
    },
    {
      "tag": "p",
      "attributes": {},
      "text": "tato'haṃ sa-ślāghaṃ - nāndīmukhi! pūrvaṃ subala-hastena tat-prahitājñā-kusumaṃ\nśirasi nidhāya samagrame eva parityajya lalitā-mauktikānāṃ yaḥ kaścana\nmūlyābhāso'nayā saha nirṇīto'sti tam asyā mukhato niśamya tato yat tvayā tyājyate\ntad api mayā tyājyam |"
    },
    {
      "tag": "p",
      "attributes": {},
      "text": "ity ākarṇya sakampādharaṃ bhruvaṃ kuṭilayantīṃ lalitāṃ sarvāś ca smita-mukhīr\navalokayantī nāndīmukhī smita-pūrvakam evāha - vraja-yuva-rāja! sa imābhyaḥ\nśruto'sti, kintu tādṛṅ narma parihāya amat-samakṣam anyāsāṃ sarvāsām eva\nyathā-yuktaṃ mūlyaṃ kathyatām |"
    },
    {
      "tag": "p",
      "attributes": {},
      "text": "tato mayoktaṃ - nāndīmukhi! āsāṃ sarvato jyāyasī jyeṣṭhā tad asyā\nmauktika-mūlyam anayā saha vicārya tvayaiva kathyatām |"
    },
    {
      "tag": "p",
      "attributes": {},
      "text": "nāndīmukhī - vitta-svāminaiva mūlyaṃ prathamaṃ kathanīyam | tat svayam eva\nbhavatā tat kathyatām |"
    },
    {
      "tag": "p",
      "attributes": {},
      "text": "tato'haṃ - niśāpater mama hṛdayākāśa-vīthyām uditāyāṃ rādhāyām udayantyām\nanurādhāyāṃ sva-maryādām unmucya tayor madhye rāgeṇodayantī jyeṣṭhā\nman-mukha-candraṃ tābhyāṃ saha vā pṛthag vā manāg api sva-mukhena\npariṣvajatu iti |"
    },
    {
      "tag": "p",
      "attributes": {},
      "text": "tatas tan niśamya nikuñjāntaritāyāṃ rādhāyāṃ lalitā-viśākhā-jyeṣṭhāsu ca tisṛṣu\nbhrū-bhaṅgena krodham abhinayantīṣu mayoktaṃ - nāndīmukhi!\nsva-sva-mahā-lābha-karam api bhāṣitam avadhārya katham etāḥ krudhyanti ?"
    },
    {
      "tag": "p",
      "attributes": {},
      "text": "nāndīmukhī - sundara! gokula-śyāma-niśāpater anya-parigṛhītānāṃ satīnām\nasmākam etat-para-puruṣasya satīnām asmākam etat para-puruṣasya\nmukha-candra-cumbana-karaṇaṃ dūre tāvad āstāṃ sparśo'pi mahā-pāpāyaiveti\nkrudhyanti |"
    },
    {
      "tag": "p",
      "attributes": {},
      "text": "ityādi vinoda-līlām ākarṇya satyabhāmā kṛṣṇam āha - nātha! tārā-gaṇane\nrādhāyā viśākheti-prasiddham api nāma hitvā sākūtam anurādheti nāma\nprayuñjatas tan-narmālāpa-bhaṅgīṃ svasmin svasminn evāvadhārayantyos tayor\nvidagdha-rādhā-viśākhayor nyāyya eva roṣaḥ | lalitā kathaṃ kupyati ?"
    },
    {
      "tag": "p",
      "attributes": {},
      "text": "kṛṣṇaḥ - priye! anurādheti lalitāyā evāpara-paryāyaḥ |"
    },
    {
      "tag": "p",
      "attributes": {},
      "text": "satyabhāmā - yādavendra! etad apūrva-līlā-kathā-śravaṇena mama manasi tṛptir\nalaṃ vṛttir nāsti tat kathaya kathaya |"
    },
    {
      "tag": "p",
      "attributes": {},
      "text": "kṛṣṇaḥ - tato'haṃ smita-śavalita-campakalatā-vadana-candram ālokayaṃs tad\ngṛhīta-muktā-kūṭaṃ hastena cālayann idam avadaṃ - nāndīmukhi! iyaṃ te\npriya-sakhī campakalatā kasmād api siddhāt prāpta-siddhir iti mayā bahu-dinam\nanumitam āste |"
    },
    {
      "tag": "p",
      "attributes": {},
      "text": "nāndīmukhī - katham anumitam ?"
    },
    {
      "tag": "p",
      "attributes": {},
      "text": "mayoktaṃ - yata iyaṃ campakavallī sthāvarā madhye bṛhat-phala-dvaya-bhārānatāpi\nlīlayā caṅkramīti | ato mudira-sundare mad-urasi campaka-mālā bhūtvā\nsva-saurabha-bhareṇa māṃ vāsayatu | mayāpi sva-siddhi-balāt etad-ājñayaivāsyāḥ\nkaṇṭhe sūkṣmatara-marakata-maṇi-mālayā vakṣojayor antare ca\nmahendra-nīlamaṇi-nāyakena tvaritam eva bhavitavyam |"
    },
    {
      "tag": "p",
      "attributes": {},
      "text": "subalaḥ - priya-sakhe! caṅkramaṇādinā'syāḥ siddhiḥ sarvair anubhūyata eva | tava\ntu kenāpi kadāpi kutrāpi sā naiva dṛṣṭāsti | tasmād duṣkare'smin karmaṇi\nsahasaiva pravṛttena bhavatā aydi niṣpādayitum aśakyaṃ syāt tarhi vayam ābhir\nupahasiṣyāmahe | ato vicāryaiva pravṛttena bhavitavyam |"
    },
    {
      "tag": "p",
      "attributes": {},
      "text": "tato'haṃ - subala! mama siddhiṃ paśyann api na paśyasi ? mayā kiṃ kartavyam ?"
    },
    {
      "tag": "p",
      "attributes": {},
      "text": "nāndīmukhī - madhurāṅga | kadā kutra kā siddhis tvayā niṣpāditāsti | sā\nkathyatāṃ, sarve śuśrūṣavaḥ santi |"
    },
    {
      "tag": "p",
      "attributes": {},
      "text": "tato mayoktaṃ - deva-yātrāyām ambikā-vane śaraṇāgatatvena tāta-pādayoḥ patitaṃ\nmahājagaraṃ pādāṅguṣṭha-sparśa-mātreṇaiva sarvālaṅkṛti-bhūṣito\nvidyādhara-rājo mayā vyadhāyi | girīndra-rājo govardhanaś ca saptāham\neka-kareṇaiva chatrākam ivānāyāsenaivādhāri | kāliya-viṣa-jvālā-vimohitaḥ\nsubalādi-vayasya-gaṇaḥ sva-dṛṣṭi-mātreṇaiva sa-cetanaḥ sphuṭam akāri | bāraṃ\nbāraṃ mahādāvānalo'py amṛtīkṛtya sukhenaiva sphuṭam apāyi | evam ādayo\nbahavaḥ siddhi-prabhāvā gokule kena nānubhūtāḥ santi ? tad ativistareṇālam |\niti niśamya īṣat-smayamānā lalitā prāha - nāndīmukhi! eṣa te durlalito nāgaraḥ\nsarvam etat satyaṃ kathayati | kintu sa kālo gataḥ | yatra brahmacarya-balena tat\nsarvaṃ niṣpāditam āsīt | sāmprataṃ\nnṛśaṃsa-kaṃsa-sevaka-govardhana-malla-gṛhiṇyāḥ padmā-śaivyā-prabhṛtīnāṃ ca\nvrajāṅganānāṃ santata-sambhoga-vilāsena dūṣita-brahmacāritvād asyāntarhitāḥ\nsarvās tāḥ siddhayaḥ |"
    },
    {
      "tag": "p",
      "attributes": {},
      "text": "tato'haṃ kiñcid vihasya - lalite! tejīyasāṃ na doṣāya vahneḥ sarva-bhujo yathā ity\nasya padyasyārtham abuddhaiva tvyedam ucyate | tat-tad-arthaḥ śrūyatāṃ | yathā\nsarva-bhakṣaṇenāpi vahnes tejo-glānir na bhavet | pratyuta tad-vṛddhir mahaty eva\nbhavati | tathā bhavādṛśīnām uttama-varāṅganānām\navirata-madhura-rasopabhoga-mādhuryeṇa mamāpi siddhir nirantaram ujjvalā\nbhavantī parama-vṛddhim evādhikatarām avāpa |"
    },
    {
      "tag": "p",
      "attributes": {},
      "text": "madhumaṅgalah -- lalite! satyaṃ bravīti priya-vayasyaḥ | siddhiś cen na vṛddhim\nāyāti tarhi muktaḥ kathaṃ bhūmau prārohanti ? prārūḍhāś ca kathaṃ sarvataḥ\nprasāriṇyā vallikā bhavantyaḥ pracurataraṃ phullanti phalanti ca ?"
    },
    {
      "tag": "p",
      "attributes": {},
      "text": "lalitā vihasya - ārya madhumaṅgala! tat kiṃ bhavat-priya-vayasyasya siddheḥ\nprabhāvaḥ ?"
    },
    {
      "tag": "p",
      "attributes": {},
      "text": "madhumaṅgalaḥ - tat kasya ?"
    },
    {
      "tag": "p",
      "attributes": {},
      "text": "lalitā -- vṛndāvana-bhūmer eva |"
    },
    {
      "tag": "p",
      "attributes": {},
      "text": "rādhā svagataṃ - lalite! etat kāminī-saṅgasya cety ucyatām iti rādhayoktaṃ\nviśākhāpy anubhāṣitavatī |"
    },
    {
      "tag": "p",
      "attributes": {},
      "text": "tato'haṃ - tat katham atraiva bhavatībhir upta-muktā hiṃsrā jātāḥ ?"
    },
    {
      "tag": "p",
      "attributes": {},
      "text": "lalitā - bho vidagdha-śiromaṇe! muktāḥ kiṃ hiṃsrā bhavanti ?"
    },
    {
      "tag": "p",
      "attributes": {},
      "text": "mayoktaṃ - tat kathaṃ muktā notpannāḥ ?"
    },
    {
      "tag": "p",
      "attributes": {},
      "text": "lalitā - bhūmi-viśeṣasya bījasya ca vaiguṇyāt |"
    },
    {
      "tag": "p",
      "attributes": {},
      "text": "rādhā svagataṃ - lalite! kṣetrasyāsya guṇād apy ucyatām ity etad viśākhāpy\nuktavatī |"
    },
    {
      "tag": "p",
      "attributes": {},
      "text": "nāndīmukhī - lalite! satyam eva kathayati viśākhā |"
    },
    {
      "tag": "p",
      "attributes": {},
      "text": "lalitā - katham iva ?"
    },
    {
      "tag": "p",
      "attributes": {},
      "text": "nāndīmukhī - yasmāt sarvadā sarvāṅgīṇa-mukti-viṣa-vallari-mahoṣara-bhūmau\nsantata-paramānanda-kara-prema-bharojjvalita-bhakti-pīyūṣa-sura-valli-sarasatara\n-mahā-kṣetre'smin vṛndāvane dhruvam āgantukā ye kecana jantavo bhaktā eva\nbhavanti kathaṃ nu muktā bhavantu |"
    },
    {
      "tag": "p",
      "attributes": {},
      "text": "lalitā vihasya - viśākhe | sphuṭaṃ kāminī-saṅgasya iti bhavad-vāg-vilāso'pi\nsa-sandarbho bhaviṣyati tad vivṛtya kathyatām |"
    },
    {
      "tag": "p",
      "attributes": {},
      "text": "viśākhā - ārūḍha-yogo'pi nipātyate'dhaḥ-saṅgena yogī kim utālpa-siddhir iti\nnyāyenāsya kāye manasi gotre ca śyāmalatarasya sa-cchidra-vaṃśī-rasikasya\nkṣaṇa-mātra-saṅgena muktā api bhūmau garbha-vāsena jananam āsādya\nca-cchidrībhūya saṃsāra-guṇa-baddhā babhūvuḥ |"
    },
    {
      "tag": "p",
      "attributes": {},
      "text": "tato'haṃ - viśākhe! nikhilam eva satyaṃ kathayasi |"
    },
    {
      "tag": "p",
      "attributes": {},
      "text": "subalaḥ - vayasya! katham iva |"
    },
    {
      "tag": "p",
      "attributes": {},
      "text": "tato mayoktaṃ - mama kāma-vilāsādhyāpakasya saundarya-vaidaghdyādi-guṇān\nviśeṣeṇa nāradādi-mukhād ākarṇya daṇḍakāraṇya-vāsino jīvan-muktāḥ\nkaṭhora-tapasyākulam ācarya gokula-vane'smin pravara-gopa-gṛheṣu janim\naṅgīkṛtya vraja-vilāsinyo bhūtvā susāra-vaidagdhyādi-guṇair āvṛtya etā iva\nmad-urasi sraja iva vilasanti | tathaivāpare parama-muktā api mad-acintya-guṇair\nākṛṣṭā asmin vraja-vane nitya-siddha-sthāvara-jaṅgameṣu\npaśu-pakṣi-bhūruhādayo bhūtvā mām ānandayantaḥ paramānandam āsvādayanto\nnandayanti |"
    },
    {
      "tag": "p",
      "attributes": {},
      "text": "subalaḥ - vayasya! sādhu varṇitam |"
    },
    {
      "tag": "p",
      "attributes": {},
      "text": "lalitā kiñcid vihasya - mahā-siddhaś ced bhūmi-bheda-guṇaṃ vinā tava siddheḥ\nprabhāvān muktā jāyante tarhi parama-siddho'pi bhavān\nkiñcin-mātrādhika-dravya-lābhāya tad-vikraya-kṣudra-vṛttau kathaṃ pravṛtto'sti ?"
    },
    {
      "tag": "p",
      "attributes": {},
      "text": "tato'haṃ - mūrkhe lalitike! yauvana-dhana-garvitābhir bhavatībhir yathā\nsva-dharmaṃ parityajya itas tataś cañcalyate tathā svadharma-pariniṣṭha-vaiśya\nśiromaṇi-śrī-vraja-rājasya eka-putreṇa mayāpi svadharmaṃ parityajya kim\nucchṛṅkhalena bhavitavyam ? yataḥ kṛṣi-vāṇijya-go-rakṣā-kuśīdaṃ tūryam ucyate\niti vaiśyānām asmākaṃ catasro vṛttayo bhavanti | āsām eka-vṛttyācaraṇenaiva\nsarva-siddher vṛddhis tac-catuṣṭayam ācarato mama punaḥ siddhiḥ\nparama-kāṣṭhām ārūḍhaiva paraṃ virājate |"
    },
    {
      "tag": "p",
      "attributes": {},
      "text": "nāndīmukhī sa-smitaṃ - svadharma-niṣṭha-yuvarāja! bhavataḥ\nkṛṣi-vāṇijya-gorakṣā-tisro vṛttayaḥ spaṣṭam anubhūyanta eva vṛddhi-jīvikā tu\nkadāpi nāvakalitāsti |"
    },
    {
      "tag": "p",
      "attributes": {},
      "text": "tato'haṃ - nāndīmukhi! sāpy asmābhiḥ kriyamāṇāpi tvayā kiṃ na jñāyate ?\nsāmpratam api muktātyantābhāva-saṅkṣobhinībhir etābhiḥ saha\nsaṃkāmita-svadharmaṃ muktāpāra-vyāpāra-vṛddhi-vṛttiṃ vidhātum ārabdhavān\nasmi |\nviśākhā kiñcid vihasya - subala! yatra yo rajyati, sa khalu vinindyam api tad eva\nślāghyatayotkīrtayati | atas tāvat suṣṭhu adharmasyāpi śobhanatvena varṇanam\nasya tva-priya-sakhasya nāyogyam |"
    },
    {
      "tag": "p",
      "attributes": {},
      "text": "subalo vihasya - nāndīmukhi! na kevalam asau dhanasya vṛddhiṃ labhate, kintv\nanyeṣāṃ padārthānām api kṣaṇe kṣaṇe vṛddhiṃ labhamāno'sti ||"
    },
    {
      "tag": "p",
      "attributes": {},
      "text": "nāndīmukhī -- kasya kasya ?"
    },
    {
      "tag": "p",
      "attributes": {},
      "text": "subalaḥ - prathamaṃ pratyaṅge manasija-koṭi-vijayi-nava-tāruṇyasya netrāñcale\ncañcala-kamala-vinindi-ghūrṇanasya bhāṣite ca sudhā-sārojjvala-mādhurīṇām |"
    },
    {
      "tag": "p",
      "attributes": {},
      "text": "madhumaṅgalaḥ - subala! itara-padārthānāṃ vṛddhiṃ kiṃ tvayā vismṛtā ?"
    },
    {
      "tag": "p",
      "attributes": {},
      "text": "subalaḥ - smārya keṣām |"
    },
    {
      "tag": "p",
      "attributes": {},
      "text": "madhumaṅgalaḥ -\nmakara-kuṇḍala-maṇi-mañjīra-hāra-valaya-keyūra-maṇi-mudrikādibhiḥ\nparama-saundarya-darpādika-madhura-keli-vilāsānām |"
    },
    {
      "tag": "p",
      "attributes": {},
      "text": "lalitā - ārya! anyataraika-vastunaḥ kathaṃ vṛddhiṃ saṅgopitavān asi |"
    },
    {
      "tag": "p",
      "attributes": {},
      "text": "nāndīmukhī - katarasya ?"
    },
    {
      "tag": "p",
      "attributes": {},
      "text": "lalitā - ballava-kula-sādhvīnām adharāmṛtocchiṣṭasya |"
    },
    {
      "tag": "p",
      "attributes": {},
      "text": "rādhā sa-smitaṃ - lalite! satyaṃ satyaṃ vapur ākhyāti bhojanam ity etat\npraguṇatara-rasāyana-pānenaiva bāhu-yugale\nsuvṛttendra-nīlārgalā-darpa-dalana-valanasya, vakṣasi\nmārakata-kavāṭāhaṅkāra-vidhvaṃsi-vistārasya, ūru-dvaye ca\nmarakata-kadalī-stambha-garva-sarvaṅkaṣa-suvṛttitāyāḥ, vadane ca\nśārada-śaśadhara-parārdha-mādhurya-saṅkoca-kāri-nirbhara-suṣamāyāḥ,\ncaraṇayoḥ nava-rasāla-pallava-praśasti-vitrāsi-mādhuryasya, sarvāṅge\nmadhuratara-sanniveśa-kuśala-lajjā-kāri-subhaga-sauṣṭhavasya, vapuṣi ca\nnava-nava-mudirendīvaraindranīla-prabhā-hāri-visāri-prakaṭojjvalatā-bharasya,\nyenāsya sakalāntaram apy abhivyāpya vilasitam iti tan mṛduu-bhāṣitāmṛtaṃ\nviśākhayāpi sa-smita-sphuṭa-sulapita-kusumena suvāsitaṃ vyadhāyi |"
    },
    {
      "tag": "p",
      "attributes": {},
      "text": "madhumaṅgalaḥ sa-parāmarśaṃ - vayasya! para-ramaṇī-madhurādhara-lolupaṃ\ntvām etā dhūrtā miṣṭa-miṣṭa-vacana-mādhurī-bhareṇa parilobhayantyaḥ\npracuratara-vṛddhiṃ pratiśrāvya mauktikāny ādāya jaṭilādi-durgam āsthāya\nmūlam api na dāsyanti | vṛddhi-vārtā tu dūre vartatām iti suṣṭhu vijñāyāhaṃ\nmitreṇa hitam āśāṃsanīyam iti vijñāpayann asmi | agre tubhyaṃ yad rocate |"
    },
    {
      "tag": "p",
      "attributes": {},
      "text": "tato'haṃ daśanai rasanāṃ sandaśya - sakhe! imā gāndharvādayaḥ kulāṅganāḥ\nprakāmādāna-pradāne mahā-śucayas tad ajānataiva tvayedam ucyate tac chrūyatāṃ\nsāmpratam eva svādharāmṛtopaḍhaukanena mām atīva santoṣya gāndharvayā\nmat-sakāśāt prātar gṛhīta-kamal-rāga-rekhikā-yugalena nija-vakṣoruhaṃ\nparibhūṣya mad-urasi tad eva caturguṇīkṛtya sāyam eva vitīrṇam | lalitayā ca\nparaśvaḥ sāyam amṛta-srāvi-cumbaka-ratnam ekam ādāya kali-krameṇa\ntri-guṇī-kṛtya pariśodhitam | viśākhayāpi niśīthe paramāgraheṇa\nman-madhurādharāmṛtam ādāya sva-sarva-bhūtaṃ tad eva prātar bahu-guṇīkṛtya\npradāya bāḍham āpyāyito'smi | campaka-latādayaś ca bāraṃ bāraṃ\nsva-svābhīṣṭa-padārtham āgraheṇābhigṛhya kāścid dviguṇīkṛtya kāścit\ntriguṇīkṛtya pradāya mām atīva santoṣitavatyaḥ | kintu āsu jana-dvayī kevalaṃ\npradāne kiñcid anyādṛśa-vyavasāyā vartate |"
    },
    {
      "tag": "p",
      "attributes": {},
      "text": "nāndīmukhī - katarā sā ?"
    },
    {
      "tag": "p",
      "attributes": {},
      "text": "tato'haṃ - ekā raṅgaṇavallī mad-vakṣasi\nnija-vakṣaḥ-sthit-nistala-madhura-phala-yugalasya trirāropaṇam urīkṛtya\nmat-kara-mardana-phala-dvayaṃ gṛhītvā sakṛd eva tad-arpitaṃ avaiśiṣṭaṃ\ndvir-arpaṇaṃ gati-kriyām ācarya nādyāpi karoti | kācid anyā raṅgaṇamālā-sahacarī\ntulasī nāmnī dviguṇīkṛtya dātum uktvā mad-eka-parirambha-stavakaṃ samādāya\nsāmpratam idānīṃ deyaṃ tadānīṃ deyam iti kālaṃ kṣapayantī mūlam api na\ndadāti |"
    },
    {
      "tag": "p",
      "attributes": {},
      "text": "madhumaṅgalaḥ - ayi raṅgaṇavallī-tulasyau! yuvayoḥ sakāśād\nalbhyamānātma-divya-dravyo'pi priyaṃvado'smat-priya-vayasyaḥ sahaja-sāralyato\nbhavad-vidhāsu priyam eva vakti | tathāpy etādṛśe'py asmin vañcana-cāturīm\nācarantībhyāṃ bhavatībhyāṃ kṛtaghnatvāt loka-dharmato bhayaṃ na kriyate |"
    },
    {
      "tag": "p",
      "attributes": {},
      "text": "tad ākarṇya cāru hasantī lalitā prāha - sakhyus tavārya madhumaṅgala! bhāṣitaṃ\ntat pīyūṣataḥ priyataraṃ nahi kasya goṣṭhe pratyakṣaraṃ pratipadaṃ\ntad-alīkatogra-śakrāśanasya nahi ced iha bhūri-gandhaḥ | tataḥ sahāsa-kolāhalaṃ\nsādhu lalite! sādhu varṇitam iti sarvās tās tām āliṅgatavatyaḥ | rādhā ca tathaiva\nmanasā |"
    },
    {
      "tag": "p",
      "attributes": {},
      "text": "nāndīmukhī - mohana! katham apratītiḥ kriyate ? lalitā-prema-pātrīyaṃ\nraṅgaṇa-mālikā, dvitīyā ca viśākhā-priya-śiṣyā tad etābhyām eva te prbodhya tad\navaśyaṃ dāpayiṣyate | yathā tābhyāṃ saha bhavataḥ śuddha-bhāvena punaḥ punar\neṣa vyavahāro nirvahati | yadi vā dāpayituṃ na śakyate tadā tad-avaśiṣṭa-dravyaṃ\ntat-snehāt tābhyāṃ svayam eva dāpyate | ete api yadi te jhaṭiti dātuṃ nāṅgīkurutas\ntarhi kenāpi bhavān anuyoktuṃ na śakyate | bhavatā tv\nanaṅga-mañjarī-sahodarāgrataḥ kriyamāṇa eva phutkārārambhe tābhyām eva\nsādhvasena svīkṛta-vṛddhi-sahitaṃ tad drutaṃ sutarāṃ vitariṣyate |\ntataḥ sarvāsu nāndīmukhīṃ māṃ ca sa-bhrū-kuṭi-kauṭilyam īkṣamāṇāsu kiñcid\nupasṛtya tuṅgavidyā sāntaḥ-smitam āha - bho bhoḥ sakhyaḥ! apūrvaikā vārtā\nśrūyatām |"
    },
    {
      "tag": "p",
      "attributes": {},
      "text": "sarvāḥ - sakhi! kā sā ?"
    },
    {
      "tag": "p",
      "attributes": {},
      "text": "tuṅgavidyā - ekaḥ kānta-darpa-nāmācāryaḥ śruto'sti |"
    },
    {
      "tag": "p",
      "attributes": {},
      "text": "lalitā - paramparayā śruto'sti bhadreṇa na jñāyate |"
    },
    {
      "tag": "p",
      "attributes": {},
      "text": "tuṅgavidyā - tat-priya-śiṣyeṇa śyāmala-miśra-nāmnā tat-kṛta-sūtrāṇāṃ\nsandhi-catuṣṭayākhyāta-kṛd-vṛttaya iti vyākhyātāś catasro vṛttayo yāḥ kṛtāḥ santi\ntāḥ kiṃ bhavatībhir dṛṣṭa-caryo bhavanti ?"
    },
    {
      "tag": "p",
      "attributes": {},
      "text": "viśākhā -- viṣṇu viṣṇu tad-vṛtti-darśanaṃ tāvad-dūre'stu sa eva kadāpi na\nkarṇa-gocarīkṛto'sti |"
    },
    {
      "tag": "p",
      "attributes": {},
      "text": "lalitā sākūtaṃ - tuṅgavidye! kutrāsau tvayā paricitaḥ ?"
    },
    {
      "tag": "p",
      "attributes": {},
      "text": "tuṅgavidyā - sakhīsthalyā eka-mahā-padmāpsarasā tad-vṛtti-pāī̀ohārthaṃ taṃ\nmṛgayituṃ sāya atrāgatam āsīt |"
    },
    {
      "tag": "p",
      "attributes": {},
      "text": "tato'haṃ - tuṅgavidye! etāvad-dūra-bhūmau kathaṃ tat-sañcāraḥ ?"
    },
    {
      "tag": "p",
      "attributes": {},
      "text": "tuṅgavidyā - nikāma-vanyāvṛddhi-sāmarthyena | ity ākarṇya sarvāḥ smitaṃ\nkurvanti sma |"
    },
    {
      "tag": "p",
      "attributes": {},
      "text": "lalitā - tatas tataḥ |"
    },
    {
      "tag": "p",
      "attributes": {},
      "text": "tuṅgavidyā - śyāmala-miśrādvitīyenālīka-rāja-paṇḍitena prathamaṃ\nnarma-pañjikā̆ā̆aṃ kraya-vikraya-pañjikāṃ ca vidhāya sāmpratam alīka-pañjikā\ntathādāna-pradāna-pañjikā ca prapañcitā anukrameṇa nāmnāntareṇa ca\nprapañcitaitat-pañjikā-catuṣṭayaṃ bhavatībhiḥ śrutam astīti manye |"
    },
    {
      "tag": "p",
      "attributes": {},
      "text": "lalitā - atha kiṃ so'pi suṣṭhu anubhūyamāno'sti |"
    },
    {
      "tag": "p",
      "attributes": {},
      "text": "tuṅgavidyā - tebhyo'pi parama-samīcīna-tīvra-dhī-prāgalbhyena tat-satīrthena\nkuhaka-bhaṭṭena tad-vrtti-catuṣṭayasya ṭīkā yugapat-kartum ārabdhāḥ santi |"
    },
    {
      "tag": "p",
      "attributes": {},
      "text": "campakalatā - tuṅgavidye! tvaṃ sarva-vidyā-viśāradāsi tad eṣāṃ catūrṇāṃ\nśāstra-kāriṇāṃ nāma-dheya-niruktim avagantuṃ sarvās tvatto'bhilaṣanti |"
    },
    {
      "tag": "p",
      "attributes": {},
      "text": "viśākhā - ācārya-bhaṭṭayor arthaḥ spaṣṭa eva tan-miśra-paṇḍitayoḥ sa tāvan\nnirucyatām |"
    },
    {
      "tag": "p",
      "attributes": {},
      "text": "tuṅgavidyā vihasya - doṣo'py asti guṇo'py asti tena miśrena miśreta iti miśraḥ |"
    },
    {
      "tag": "p",
      "attributes": {},
      "text": "nāndīmukhī - kataro vā doṣaḥ kataro vā gunaḥ ?"
    },
    {
      "tag": "p",
      "attributes": {},
      "text": "tuṅgavidyā - vaidagdhyāvaidagdhayor avicāreṇaiva yatra kutrāpi sarvatra pravṛttir\niti doṣaḥ | sāralyādhikyena uttamānuttamāvicāreṇaiva vaiṣamyaṃ vinā sarvatra\nsamatayā pravṛttir iti mahān guṇaḥ |"
    },
    {
      "tag": "p",
      "attributes": {},
      "text": "lalitā smitvā - tad asyaitan-miśratā padavī samucitaiva |"
    },
    {
      "tag": "p",
      "attributes": {},
      "text": "citrā - paṇḍito'pi nirucyatām |"
    },
    {
      "tag": "p",
      "attributes": {},
      "text": "tuṅgavidyā - sad-asad-vicārikā buddhiḥ paṇḍā | tayā yuktaḥ paṇḍitaḥ iti | ayaṃ tu\nbuddhi-gauraveṇa pūrva-parayoḥ para-vidhir balavān iti vicārya parā asad-vicārikā\nyā sā paṇḍā tām evottaramtveāśritas tad-yuktatvāt paṇḍita iti |"
    },
    {
      "tag": "p",
      "attributes": {},
      "text": "citrā - sakhi tuṅgavidye! sandhyādi-catuṣṭayasyāpy arthaḥ prakāśya kathyatām |"
    },
    {
      "tag": "p",
      "attributes": {},
      "text": "tuṅgavidyā - citre! asmad-goṣṭhyāṃ tat-prapañcena lalitaiva dakṣā tat saiva\nkathayatu |\nlalitā - citre! etat-prasaṅga-leśo'pi mayā kadāpi na śruto'pi tad\netat-prakaraṇa-vyākhyātrī tuṅgavidyaiva tad-arthaṃ jānāti |"
    },
    {
      "tag": "p",
      "attributes": {},
      "text": "citrā - tuṅgavidye! mac-chirasā śāpitāsi tvayaiva vyākhyāyatām |"
    },
    {
      "tag": "p",
      "attributes": {},
      "text": "tato'tilajjayā svayam asaṃkathya rādhikātiprīti-pātrīṃ manāg apy anucyamānāṃ\ntadīya-sukhada-savidhāṃ bhū-cāraṇa-varya-kiśorīṃ tuṅganarmākhya-vaihāsikīṃ\ncakṣuḥ-kūṇanena sa-smitam ālokayantyāṃ tuṅgavidyāyāṃ, tuṅganarmā kiñcit\nsannidhāya sa-smita-man-mukham avalokayantī nijagāda - citre! sa tāvad\nartho'smābhir na jñāyate kintu tayāpsarasā punaḥ punar āgatya sa-vinayaṃ svayam\nāgraha-bhareṇa suprasannīkṛtāt yathārtha-padavīka-miśra-varād adhītya\ntad-vṛtti-catuṣṭaya-vyākhyānam asmat-sahita-tuṅgavidyāgrataḥ sāṅgaṃ yad akāri\ntat samāsena mayā kathyamānaṃ śṛṇuta -"
    },
    {
      "tag": "p",
      "attributes": {},
      "text": "prathamaṃ śṛṇu dūtī-dvārā vā kṛtābhiyogena yūnor milanaṃ sandhiḥ | tasya vṛttir\nvivaraṇa-matisārādir iti |"
    },
    {
      "tag": "p",
      "attributes": {},
      "text": "tataḥ kucālambha-pariṣvaṅga-cumbanādhara-pāna-rūpāṇāṃ śṛṅgāra-bhedānāṃ\ncatuṣṭayam eva catuṣṭayam | tasya tasya vṛttir nakha-kṣatādiḥ,\nbāhu-bandha-bhṛṅgy-ādiḥ, gaṇḍa-sthale savilāsa-mukha-kamalāropaṇādiḥ,\nsavaidagdhya-daṃśādir iti |"
    },
    {
      "tag": "p",
      "attributes": {},
      "text": "tato'nyonya-narma-lapitam ākhyātam | tasya vṛttiḥ paraspara-jayākāṅkṣayā\nnigūḍhārtha-prahelikādi-prayoga iti |"
    },
    {
      "tag": "p",
      "attributes": {},
      "text": "citrā sa-smitaṃ - tuṅganarman! aśruta-caraitad apūrvārtha-vyākhyānam\nasmat-karṇa-gocarīkṛtaṃ, bhavatyā tat kṛd-vṛtter apy arthaḥ suṣṭhu nirucyatām |"
    },
    {
      "tag": "p",
      "attributes": {},
      "text": "tuṅganarmā -- ānandaṃ karotīti ānanda-kṛt sambhogaḥ | tasya vṛttiḥ\nśītkāra-cakṣr nirmīlanādir iti | kiṃ ca kānta-darpācāryādy-avatāriṇā\nkalāpa-priyeṇa siddha-kumāreṇānena tat-tad-vigrahāntareṇaiva yat\nkalāpa-vyākaraṇam āvirbhāvitaṃ tatrātyantāpādeyatvena atiśaya-rahasyatvena ca\nprakaṭam anigadya bhaṅgyā nāma-dheyāntareṇa ca yat kiñcit nigūhitaṃ tad\nbhavad-vidha-rasika-snigdha-vidagdha-janair vidagdha-buddhi-sakhībhiḥ\nsamasadhika-vicāreṇa samanubhavanīyam iti |"
    },
    {
      "tag": "p",
      "attributes": {},
      "text": "campakalatā kiñcid vihasya - tuṅgavidye! etad-bhaṭṭa-pādānāṃ tvāv eva bhujau\ntatrāpy atīva sukumārau tat katham ekadaiva ṭīkā-catuṣṭayaṃ lekhituṃ śaknotu |"
    },
    {
      "tag": "p",
      "attributes": {},
      "text": "tuṅgavidyā -- mugdhe! nijendra-jāla-balenāyaṃ bhuja-catuṣṭayam api\nprāduṣkartuṃ śaknoti |"
    },
    {
      "tag": "p",
      "attributes": {},
      "text": "lalitā -- satyaṃ satyaṃ vāsantika-rāsollāsa-mahotsave\nparama-rāsa-sthalī-nikaṭa-varti-praviṣṭaka-nāmāraṇya-khaṇḍāntar-nikuñjāntar\nāle'pi para-rāmā-ratnam apahartuṃ nikhila-ballavī-vṛnda-vañcanāya ca\nsva-paricyāyakādbhuta-nija-mādhurī-santatim avaguṇṭhya kuhaka-balād evānena\ncaturbhujatvam āviṣkṛtam āsīt |"
    },
    {
      "tag": "p",
      "attributes": {},
      "text": "viśākhā - lalite! satyam etat sarvam asyakuhaka-bala-vijṛmbhitam eva yat\npriya-sakhyā saha gadya-padyair narmālāpa-goṣṭhyāṃ tāṃ jetuṃ\nnija-kuhaka-pāṇḍityena samprati vṛddhi-vṛttim ācaratā pada-dvayasya vṛddhiḥ\nkadācid yad anena kriyate tac cāsmābhir api dṛṣṭam asti |"
    },
    {
      "tag": "p",
      "attributes": {},
      "text": "sudevī - viśākhe! caturṇām eteṣāṃ śāstra-kāriṇāṃ prāyeṇaika eva vyavasāyaḥ\nkathaṃ dṛśyate ?"
    },
    {
      "tag": "p",
      "attributes": {},
      "text": "nāndīmukhī - sudevi! etad vivaraṇam alpākṣareṇa tuṅganarmaṇā yad akāri tat kiṃ\ntvayā nahi śrutam ?"
    },
    {
      "tag": "p",
      "attributes": {},
      "text": "sudevī - yāva-grāma-stha-priya-sakhyāṃ tadānīṃ datta-manaskayā mayā tat\nsamyaktayā nāvadhāritaṃ tat kṛpayā tvayaiva vistareṇa saṃkathya śrāvyatām |"
    },
    {
      "tag": "p",
      "attributes": {},
      "text": "nāndīmukhī - sudevi! śrūyatām | vastuta ete catvāraḥ kuhaka-bhaṭṭa-nāmā eka\neva kumāro bhavati | sa eva kṛtya-bheda-vinoda-sampādanāyātmanaḥ\nprakṛṣṭatara-kuhaka-prabhāvāt prakaṭitenaikena vigraheṇaiva kānta-darpācārya\niti apareṇa śyāmala-miśra iti padavīm adhyārūḍho vartate | alīka-rāja-paṇḍitena\nsamaṃ tu sphuṭam asya pṛthag-vigrahatā nāsty eva kintv ayam eva sadā dharmī\nkumāraḥ | sphuṭam atra vilāsa-viśeṣollāsa-karaṇāya kiñcit\nprakāśa-bhedenālīka-rāja-paṇḍiteti nāmāntaram urarīkṛtya kāmam ātmīyānām\nātmanaś ca paramānanda-kallolam āsphālayan viharate |"
    },
    {
      "tag": "p",
      "attributes": {},
      "text": "tato'haṃ - haṃho! yac caturbhujatvādika-līlāyitam akhilam asmābhiḥ\nsiddhatā-prabhāvair evāvirbhāvyate | tan mūrkhābhir ābhir ugrābhiḥ\nkuhaka-bhaṭṭābhir nija-nikṛṣṭa-kuhaka-prabhāvair eveti santatam udghuṣyate |"
    },
    {
      "tag": "p",
      "attributes": {},
      "text": "iti mad-vacaḥ samākarṇya sarvāḥ - anena siddha-gosvāminā sva-prabhāveṇa\nnijālīkatāpi siddhī-sampādya sva-mukhenaiva paraṃ nirdhāritā vyadhāyīti sarvair\nnirbharam ullāsyamāne hāsa-kutūhale |"
    },
    {
      "tag": "p",
      "attributes": {},
      "text": "ahaṃ svagataṃ - bho āścaryam āścaryam amūbhir vāvadūka-ballavībhir\nvacana-prakāśa-paripāṭībhir bāḍham alīkataiva mayi siddhīkṛteti manasi vibhāvya\nlajjayā mayā tad-anākarṇita-mudrayaiva tāḥ suṣṭhv avadhāryeva kiñcid vihasya\nvyāhṛtaṃ - bho mugdhā yauvanāndhā vilāsinyaḥ! yady atra nahi vaḥ pratītis tarhi\nsarveṣāṃ samakṣam eva sva-siddhiṃ darśayan prathamam asyāḥ kaṇṭhe vana-mālā\nbhavāni iti vihasya campakalatām upasarpan - vayasya siddhasya tava\npara-ramaṇī-sparśaḥ parama-nyāyya iti vihasya vadatā madhumaṅgalena\nnivartito'ham avadaṃ - sakhe! siddhasya siddhayā saṃyogo mithaḥ\nparamānanda-lābhāyaiva bhavati | uktaṃ ca śrī-nāradena - paramānanda-lābhāya\nsva-yūthyām eva saṃśrayed iti |"
    },
    {
      "tag": "p",
      "attributes": {},
      "text": "iti niśamya hasantīṣu sarvāsu paramānanda-janita-kampādi-sāttvika-vikārān\nbhaneevācchādayantī campakalatā prapalāyya kuñjāntarāle praviṣṭā rādhāṃ\npṛṣṭhe samāliṅgya nilīnāsīt |"
    },
    {
      "tag": "p",
      "attributes": {},
      "text": "tato'haṃ citrāṃ mauktikāni haste cālayann uktavān - citre! samakṣam āgatya\nmauktika-mūlyaṃ śṛṇu śṛṅgāra-karma-vicakṣaṇāyās tava mūrti-mañjuṣikāyāṃ\ntat-sādhanāni bahūni santīti tvat-prāṇa-preṣṭha-sakhyā kathitam asti | tair\nvicitra-śṛṅgāreṇa mat-pratyaṅgāni tathā bhūṣaya yathāham api\ntvad-vakṣaḥ-stha-kāñcana-ghaṭa-dvayam ardha-candra-patrāṅkurādibhiḥ\nsantoṣeṇālaṅkṛtya tām ānandayāmīti |"
    },
    {
      "tag": "p",
      "attributes": {},
      "text": "tac chravaṇataḥ sa-krodhaṃ citrā - aye aviratam\nativikaṭa-bhaṇḍatoccaṇḍa-caṇḍikāviṣṭa! aye trijagati\nprasiddha-dhṛṣṭatodbhaṭa-bāṭikā-kuraṅga-kuṭumbinī-kula-naṭa! tva-yogyābhis\ntat-tat-sādhana-karma-karmaṭhābhis tābhir eva sa-santoṣaṃ sucitritena bhavatā tā\neva suślāghaṃ suvareṇa santatam anukīrtyantāṃ itas tvaritam apasaratu svāmī |"
    },
    {
      "tag": "p",
      "attributes": {},
      "text": "ity ākarṇanena jāta-hāsāḥ sarvās tāṃ suṣṭhu tuṣṭuvuḥ |"
    },
    {
      "tag": "p",
      "attributes": {},
      "text": "tad anu nāndīmukhī - gokula-maṅgala!\nsakala-gokula-jana-jīvātu-mukha-candra-prakāśaṃ bhavantaṃ akasmād vimanaskam\niva saṃvīkṣya bhavad-ekāyuṣām asmākaṃ hṛdayāni\nmarma-vraṇa-vedanā-vahni-jvālitānīva sphuṭanti santi | tatas tan-nidānam avaśyaṃ\nkṛpayā prakāśyatām | yathā bhagavatī-dvārā tat-pratīkāraṃ jhaṭiti niṣpādya\nśrīmantaṃ bhavantaṃ bāḍham ānandaivātmānaṃ sandhukṣayāma |"
    },
    {
      "tag": "p",
      "attributes": {},
      "text": "iti nāndīmukhī-vacanam ākarṇya savaiklavyam iva mayoktaṃ -- nāndīmukhi\nśrūyatām |\nadṛṣṭāśruta-cara-cāru-cāturya-niravadya-mahā-vaidagdhya-viovidha-sudurbodha\n-narma-karma-svādhyāya-prathamācāryāyāḥ\nsamasta-kalyāṇa-guṇa-maṇi-mañjuṣāyāḥ\nsva-parijana-gaṇa-jīvanī-bhūta-smita-nava-ghana-sāra-suvāsita-bhāṣita-pīyūṣāyāḥ\nśacy-ādi-saubhāgyavatī-vṛnda-varṇyamān-saubhāgya-bharāyāḥ santatam\nindirādi-gaurī-gaṇa-mṛgyamāṇa-saundarya-rasa-sphurita-nakhāñcala-pratīkāyāḥ\nsura-nara-gaṇa-gandharva-vidyādhara-muni-vara-vandita-bhuvaneśvarī-śata-vand\nyamāna-padāravindāyāḥ, samasta-vaikuṇṭhato'pi paramottama-parama-vyomato'pi\nbṛṃhita-mahā-mahimottara-vṛndāṭavī-mahā-yoga-pīṭha-mahā-siṃhāsane\nsaṃbhṛta-mahāratnābhiṣekāyāḥ mahādevyāḥ\nsudhā-sāgara-mathanotthita-rādhety-akṣara-yugala-ghanībhūta-tat-sārāṃśa-kalas\na-dvaya-vinirmita-rādheti-nāma-dheyād\napūrvāmṛta-sāra-vikāra-viśeṣeṇāpyāyita-śītkārita-caturdaśa-bhuvanāyāḥ,\nsantata-saurabhya-niravadhi-saundarya-nistula-kaumalya-nirbhara-varāruṇyādi-vin\nirjita-raktotpala-kula-caraṇa-paricaraṇaika-jīvine sakala-varivasyā-viśāradāya\nmahyaṃ svayam āhūyāsaṅkocatayā mat-kāmita-pratyaṅga-sevā yat tayā na dīyate |\natas tasya mayi madhurāṃ prītim anavadhārya tat-pūrṇāṃśāṃ yathārtha-nāmnīṃ\ntuṅgavidyāṃ bhagavatī-mukhāt niśamya satvarābhīṣṭa-lābhāya enāṃ\ngurutvenāsādyāsyāḥ sakāśāt mahādevī-mantra-rājaṃ didīkṣiṣur ahaṃ tvāṃ\nbhagavaty-advitīyāṃ prapanno'smi |"
    },
    {
      "tag": "p",
      "attributes": {},
      "text": "nāndīmukhī vihasya | sulakṣaṇa prathamaṃ tāvat śāstra-nirṇīta-gurūpasattir\nvidhīyatām |"
    },
    {
      "tag": "p",
      "attributes": {},
      "text": "mayoktam | bhadraṃ vacaḥ prathamaṃ guru-śiṣyayoḥ parīkṣaiva nyāyyā | tatas\ntisras triyāmāḥ kutrāpi nirjana-kuñje kṣaṇe mahilāṃ kṣaṇe pumāṃsaṃ māṃ\nsampādya sva-vidyāyāḥ prabhāvam asau darśayatu | tato viśrabhya\nparama-sambhrameṇa mayāpy asyāś\ncaraṇa-yāvābharaṇa-śroṇi-mardana-vakṣoja-kaṇḍūyana-veṇī-bandhanādi-paricaryās\nsarvāpekṣayā kriyamāṇāsu suprasanneyaṃ tvat-sevayā parama-prasannāsmīti\nnirucya māṃ manobhavānanda-kara-nikuñja-maṇḍapa-vedikāṃ prāpayya bho\nvicakṣaṇa mad-vakṣaḥ-sthala-kārttasvara-maṅgala-ghaṭa-yugalaṃ svakara-yugalena\nspṛśan mṛgamada-kuṅkumādi-paṅka-lepa-pūrvakaṃ maṇi-puṣpa-mālābhir\nveṣṭayety ādibhāṣitamantrair ghaṭaṃ sthāpayitvā,\nsva-vakṣoja-mahā-prasāda0kuṅkumena mama lalāṭādiṣu tilakaṃ kṛtvā\nmṛgamadena mad-vakṣasi mahā-devī-nāma-mudrām abhilikhya bāhu-dvayaṃ ca\ntac-caraṇa-cihna-saubhāgya-mudrābhir aṅkīkṛtya sva-kaṇṭhād ekāvalī-mālām\nuttārya mat-kaṇṭhe nidhāya mama vakṣaḥ-pārśvayoḥ sva-kucau aṃsa-dvaye\nbāhulate mukhe ca svādharaṃ aparāṅgānyāgamānabhijñena mayā sphuṭam\najñātāny api paramāgamācāryeyaṃ svayaṃ tad-arpaṇa-sthāne'rpayatu iti ṣaḍ-aṅgāni\nvinyasya ṣaḍ-akṣara-mantra-rājasyāsya svayambhū-ṛṣi-gāyatrī chandaḥ\nśrī-gāndharvā devatā sa-bindu-prathama-varṇo bījaṃ śaktir upāsyopāsakayor\nmithaḥ-suyukta-rati-janana-pūrvakābhīṣṭa-kāma-siddhaye viniyoga ity ādi\npūrvāṅgaṃ yathā-vidhi sampādya,"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "atha svīya-saras-tīra-kuñja-raṅga-sthale mudā |"
        },
        {
          "tag": "l",
          "attributes": {},
          "text": "sabhyānālī-gaṇān bhaṅgyā dhinvantīṃ narma-nartanaiḥ ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gaurīṃ raktāmbarāṃ ramyāṃ sunetrāṃ susmitānanām |"
        },
        {
          "tag": "l",
          "attributes": {},
          "text": "śyāmāṃ śyāmākhilābhīṣṭa-sādhikāṃ rādhikāṃ śraye ||"
        }
      ]
    },
    {
      "tag": "p",
      "attributes": {},
      "text": "iti dhyānaṃ ca suciraṃ kārayitvā kṛpayā mahyaṃ kāmine kāma-bīja-puṭitaṃ\nmantra-rājam upadiśya māṃ kṛtārthīkarotu |"
    },
    {
      "tag": "p",
      "attributes": {},
      "text": "tad anu --"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mahā-bhāvojjvalac-cintā-ratnodbhāvita-vigrahām |"
        },
        {
          "tag": "l",
          "attributes": {},
          "text": "sakhī-praṇaya-sad-gandha-varodvartana-suprabhām ||1||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kāruṇyāmṛta-vīcibhis tāruṇyāmṛta-dhārayā |"
        },
        {
          "tag": "l",
          "attributes": {},
          "text": "lāvaṇyāmṛta-vanyābhiḥ snapitāṃ glaptendirām ||2||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hrī-paṭṭa-vastra-guptāṅgīṃ saundarya-ghusṛṇāñcitām |"
        },
        {
          "tag": "l",
          "attributes": {},
          "text": "śyāmalojjvala-kastūrī-vicitrita-kalevarām ||3||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kampāśru-pulaka-stambha-sveda-gadgada-raktatāḥ |"
        },
        {
          "tag": "l",
          "attributes": {},
          "text": "unmādo jāḍyam ity etai rathanir navabhir uttamaiḥ ||4||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "k ptālaṅkṛti-saṃsliṣṭāṃ guṇālī-puṣpa-mālinīm |"
        },
        {
          "tag": "l",
          "attributes": {},
          "text": "dhīrādhīrātva-sad-vāsa-paṭa-vāsaiḥ pariṣkṛtām ||5||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pracchanna-māna-dhammillāṃ saubhāgya-tilakojjvalām |"
        },
        {
          "tag": "l",
          "attributes": {},
          "text": "kṛṣṇa-nāma-yaśaḥ-śrāva-vataṃsollāsi-karṇikām ||6||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rāga-tāmbūla-raktauṣṭhīṃ prema-kauṭilya-kajjalām |"
        },
        {
          "tag": "l",
          "attributes": {},
          "text": "narma-bhāṣita-nisyanda-smita-karpūra-vāsitām ||7||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "saurabhāntaḥ-pure garva-paryaṅkopari līlayā |"
        },
        {
          "tag": "l",
          "attributes": {},
          "text": "niviṣṭāṃ prema-vaicittya-vicalat-taralāñcitām ||8||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "praṇaya-krodha-sac-colī-bandh-guptī-kṛta-stanām |"
        },
        {
          "tag": "l",
          "attributes": {},
          "text": "sapatnī-vaktra-hṛc-choṣi-yaśaḥ-śrī-kacchapī-varām ||9||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "madhyatātma-sakhī-skandha-līlānyasta-karāmbujām |"
        },
        {
          "tag": "l",
          "attributes": {},
          "text": "śyāmāṃ śyāma-smarāmoda-madhulī-pariveśikām ||10||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvāṃ natvā yācate dhṛtvā tṛṇaṃ dantair ayaṃ janaḥ |"
        },
        {
          "tag": "l",
          "attributes": {},
          "text": "sva-dāsyāmṛta-sekena jīvayāmuṃ suduḥkhitam ||11||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na muñcec charaṇāyātam api duṣṭaṃ dayāmayaḥ |"
        },
        {
          "tag": "l",
          "attributes": {},
          "text": "ato gāndharvike hā hā muñcainaṃ naiva tādṛśam ||12||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "premāmbhoja-marandākhyaṃ stavarājam imaṃ janaḥ |"
        },
        {
          "tag": "l",
          "attributes": {},
          "text": "śrī-rādhikā-kṛpā-hetuṃ paṭhaṃs tad-dāsyam āpnuyāt ||13||"
        }
      ]
    },
    {
      "tag": "p",
      "attributes": {},
      "text": "imaṃ stava-rājam apy upadiśatu ||"
    },
    {
      "tag": "p",
      "attributes": {},
      "text": "tataḥ śrī-guror labdhābhīṣṭa-kāmo'smi iti sagadgadaṃ vadantaṃ sakampaṃ\ntac-caraṇa-kamalayoḥ patitaṃ māṃ sānandaṃ samutthāpya samāliṅgya\nsvādharocchiṣṭa-pīyūṣa-prasādaṃ saṃbhojya ca sva-mukhodgīrṇa-tāmbūlaṃ\nman-mukhe vitaratu | brahmacāriṇo mama tāmbūla-bhakṣaṇam anucitam iti cet\ntarhi karpūra-vāsita-nija-mukha-vāsena man-mukha-śuddhiṃ vitanotu | tataḥ\nkṛtārthena mayaitad-abhīpsitāni anyāny api bahūni ca muktāphalāni dakṣinātvena\nsamarpyamāṇāni kṛpayā svīkṛtya mām anugṛhṇātu ||"
    },
    {
      "tag": "p",
      "attributes": {},
      "text": "iti niśamya sarvāsu sa-smitaṃ tuṅgavidyā-mukham avalokayantīṣu tayāpy\nucchalitāntarānandam āvṛtya bhrū-bhaṅgena saroṣam iva mām īṣad avalokya\nbhāṣitaṃ | nāndīmukhi tvaṃ siddhā tapasviny asi | tasmād etad-vidhinā tvam\nevainaṃ dīkṣaya | tadāsya siddhāto mantra-grahaṇāt svābhīṣṭa-kāma-lābho jhaṭiti\nsampatsyata iti vyāhṛtya sakrodhaṃ gṛhāya gacchantīṃ kareṇa gṛhītvā vyāghoṭya",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "viśākhā vihasya nāndīmukhīṃ prāha -- nāndīmukhi! asya samprati"
            },
            {
              "tag": "l",
              "attributes": {},
              "text": "prāpta-vyalīkasya dīkṣā-dāne mahān eva pratyavāyaḥ syād ity ācāryeyaṃ tvāṃ"
            },
            {
              "tag": "l",
              "attributes": {},
              "text": "prati krudhyati ||"
            }
          ]
        }
      ]
    },
    {
      "tag": "p",
      "attributes": {},
      "text": "nāndīmukhī -- mithyā-vādini viśākhe! sakala-sadharma-rājīva-bandhor\ngokula-rājasya sat-tanaye katham alīka-parivādam āropayasi |"
    },
    {
      "tag": "p",
      "attributes": {},
      "text": "viśākhā -- tubhyaṃ śape satyam evaitad doṣam |"
    },
    {
      "tag": "p",
      "attributes": {},
      "text": "nāndīmukhī -- kas tāvad doṣaḥ ?"
    },
    {
      "tag": "p",
      "attributes": {},
      "text": "viśākhā -- ucchiṣṭa-bhojanam |"
    },
    {
      "tag": "p",
      "attributes": {},
      "text": "nāndīmukhī -- kasya ?"
    },
    {
      "tag": "p",
      "attributes": {},
      "text": "viśākhā -- dāsyāḥ |"
    },
    {
      "tag": "p",
      "attributes": {},
      "text": "nāndīmukhī vihasya -- kā tāvat sā dāsī ?"
    },
    {
      "tag": "p",
      "attributes": {},
      "text": "viśākhā -- śākhoṭa-vana-vāsinī kācin māyayā gopīva bhūtvā\nkaṃsa-bhṛtya-govardhana-malla-gṛhiṇīm āsādya tām uvāca candrāvali! tvaṃ\nbhuvaneśvaryāś caṇḍikāyāḥ priya-paricārikāsi | aham api tad-gaṇa-madhye\nekāsmi | tataḥ sneha-bhareṇa tva-sakhītvam icchāmi | tac chrutvā samīcīnam etad\nity āliṅgya sā candrāvalī yāṃ sakhyena parijagrāha saiva |"
    },
    {
      "tag": "p",
      "attributes": {},
      "text": "nāndīmukhī -- saiva kā ?"
    },
    {
      "tag": "p",
      "attributes": {},
      "text": "viśākhā -- apūrvā padmā sā sarvatra prasiddhā bhavatyāpi jñāyate |"
    },
    {
      "tag": "p",
      "attributes": {},
      "text": "nāndīmukhī -- kiṃ tad ucchiṣṭam ?"
    },
    {
      "tag": "p",
      "attributes": {},
      "text": "viśākhā -- tan mecakādhara-kupī-sthitaṃ parama-pāvanaṃ madhu ||"
    },
    {
      "tag": "p",
      "attributes": {},
      "text": "etan niśamya kiñcit smayamānāṃ rādhikām avalokayantas tat-sabhāsadaḥ sarve janā\njahasuḥ | tato nāndīmukhī -- viśākhe! kenāpy etad dṛṣṭam asti ?\nviśākhā -- atha kim |"
    },
    {
      "tag": "p",
      "attributes": {},
      "text": "nāndīmukhī -- kena ?"
    },
    {
      "tag": "p",
      "attributes": {},
      "text": "viśākhā - vividha-giridhātu-paricchadān ānetuṃ priya-sakhyā gāndharvayā\npreṣitābhyāṃ mallī-bhṛṅgībhyāṃ mānasa-gaṅgā-nikaṭoṣara-taṭe prakaṭam\nevaitat parama-pāvanaṃ karma paraśva eva sākṣād avalokyāgatya sarvāsāṃ purato\nvivicya kathitam |"
    },
    {
      "tag": "p",
      "attributes": {},
      "text": "nāndīmukhī sacintam iva -- sakala-gokula-jīvanībhūtasyāsya kathaṃ\ntad-doṣa-dhvaṃso bhavati ?"
    },
    {
      "tag": "p",
      "attributes": {},
      "text": "viśākhā -- prāyaścittācaraṇenaiva |"
    },
    {
      "tag": "p",
      "attributes": {},
      "text": "nāndīmukhī -- tato bhagavatītas tad-doṣa-vihita-niṣkṛtiṃ sampādya puruṣottamam\nenaṃ śuddhaṃ vidhāya dīkṣayantu bhavaytaḥ |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tac chrutvā campakalatā prāha -- mugdhe! ujjvala-maṇi-saṃhitāyām eva vivṛto'sti"
        },
        {
          "tag": "l",
          "attributes": {},
          "text": "tan-niṣkṛti-vidhir bhavatyāḥ prāyeṇa gocaro na bhavatīti tayaiva kathā-prasaṅge"
        },
        {
          "tag": "l",
          "attributes": {},
          "text": "kathitam asti ||"
        }
      ]
    },
    {
      "tag": "p",
      "attributes": {},
      "text": "nāndīmukhī -- atra tat-saṃhitāṃ kas tāvaj jānāti ?"
    },
    {
      "tag": "p",
      "attributes": {},
      "text": "campakalatā -- priya-sakhī gāndharvaiva |"
    },
    {
      "tag": "p",
      "attributes": {},
      "text": "nāndīmukhī -- adhunā sā kilātra sabhā-madhye na vidyate | tat katham idaṃ\njhaṭiti nirvahatu ?"
    },
    {
      "tag": "p",
      "attributes": {},
      "text": "viśākhā -- tad-advitīyeyaṃ tato'dhīta-sandarbha-tat-saṃhitā-lalitā nirantaraṃ tad\nabhyasyantī suṣṭhu taj jānantī tan nirūpayiṣyati |"
    },
    {
      "tag": "p",
      "attributes": {},
      "text": "nāndīmukhī sa-kāku -- sakhi lalite! vicārya yathocita-niṣkṛtir ādiśyatām |"
    },
    {
      "tag": "p",
      "attributes": {},
      "text": "lalitā kiñcid vihasya -- priya-sakhi! kṛta-vaylīko jano yadi sabhā-madhye svayam\nāgatya niḥśeṣaṃ svayam aghaṃ niṣkāpaṭyena nivedyānutapati, tadaivāsya\nprāyaścittaṃ kāryate iti purāna-kṛdbhiḥ nirṇitam asti | tathā hi --"
    },
    {
      "tag": "p",
      "attributes": {},
      "text": "saṃkathya svam aghaṃ goṣṭhyāṃ paścāt tapati yaḥ sphuṭam |\ntasyaiva niṣkṛtiḥ sāṅgā munibhiḥ kāryate'khilā || iti |"
    },
    {
      "tag": "p",
      "attributes": {},
      "text": "ity ākarṇya nāndīmukhyāṃ man-mukhaṃ sākūtam ālokayantyāṃ mayi ca\nsubala-madhumaṅgalābhyāṃ saha lalitā-savidham āsādya kiñcid vivakṣamāṇe sati,\nviśākhā prāha -- he dhīra! kāmāturāṇāṃ na ghṛṇā na lajjeti svabhāvataḥ kāminā\ntvayā yat kṛtaṃ tat kṛtam eva | adhunā tv etat tasyāḥ puro vivicya tat sarvaṃ\nkathaya |"
    },
    {
      "tag": "p",
      "attributes": {},
      "text": "tato'haṃ smitam apavārya sānutāpam iva -- lalite! caturthe'hani\nvighaṭita-gavānveṣaṇe gaurī-tīrtham evāptasya mama gaurī-mandirān niḥsṛtya\nkācid gaurī sahacarī carcikā haṭhena mad-urasi savya-kucenāhatya\nmādhavī-catuḥśālikāntarālaṃ mām ānīya kampamānasya mama mukhe\ntāmbūla-carvitaṃ pradāya yat kiñcit kṛtavatī tan-mohito'haṃ kim api nāvediṣam |\nparaśvo'pi suvarṇa-sūtreṇa vividha-kusumair grathita-mālām ādāya\nrādhā-kuṇḍa-taṭa-nikuñja-nāgarīṃ gāndharvām anusmarato mama\nmālya-haraṇa-kuṇḍa-taṭa-nikaṭa-mandārodyāna-parisare sā carcikā punar apy\nāvirbhūya balenaiva mama vāma-gaṇḍaṃ paricumbya mukhe svādhara-pīyūṣam\narpitavatī tad etad agha-yugala-nirāśāya\ntan-mukha-kamalocchiṣṭa-madhu-pāna-rūpaṃ prāyaścittam ādiśatu bhavatī |"
    },
    {
      "tag": "p",
      "attributes": {},
      "text": "madhumaṅgalo vihasyāha -- vayasya! bhadrataram idaṃ niṣkṛtaṃ yat tad aghasyaiva\nvṛddhiṃ vitanoti |"
    },
    {
      "tag": "p",
      "attributes": {},
      "text": "tato'ham -- dhiṅ mūrkha! kim api na jānāsi | viṣasya viṣamauṣadham iti | yathā --"
    },
    {
      "tag": "p",
      "attributes": {},
      "text": "vahni-santāpato naśyed vahni-santāpajo braṇaḥ | iti |"
    },
    {
      "tag": "p",
      "attributes": {},
      "text": "evaṃ --"
    },
    {
      "tag": "p",
      "attributes": {},
      "text": "darayet kaṇṭakaṃ viddhaṃ kaṇṭakenaiva paṇḍitaḥ |"
    },
    {
      "tag": "p",
      "attributes": {},
      "text": "ity ādivad ucchiṣṭa-bhojana-doṣam ucchiṣṭa-bhojanam eva darayati |"
    },
    {
      "tag": "p",
      "attributes": {},
      "text": "madhumaṅgalaḥ -- evaṃvidha-pāpa-vyādhi-cikitsāyāṃ tvam eva sad-vaidyo'si tat kiṃ\nlalitām anuvartase ?"
    },
    {
      "tag": "p",
      "attributes": {},
      "text": "tato'ham -- sakhe |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jñāta-sāro'pi khalv ekaḥ sandigdhaḥ syāt sakarmaṇi |"
        },
        {
          "tag": "l",
          "attributes": {},
          "text": "iti cikitsakasyāpi cikitsānyaiḥ kriyata eva ||"
        }
      ]
    },
    {
      "tag": "p",
      "attributes": {},
      "text": "iti niśamya lalitā smayamānā prāha -- he deva! devyā saha devasyaiva saṅgaḥ\nsampatsyate tat katham asmākaṃ mānuṣīṇāṃ sā gocarībhavatu ?"
    },
    {
      "tag": "p",
      "attributes": {},
      "text": "tato mayoktaṃ -- lalite! sā kutrāpi mānuṣi bhavatīnām adūra eva virājamānā\nvartate |"
    },
    {
      "tag": "p",
      "attributes": {},
      "text": "tataḥ sarvāsu sakautukaṃ sa-śaṅkaṃ karṇākarṇi keyam iti vicārayantīṣu rādhā\nsvagataṃ -- etasya dhūrtasya narma-nyāsa etad-goṣṭhyām eva bhaviṣyatīti lakṣyate |"
    },
    {
      "tag": "p",
      "attributes": {},
      "text": "viśākhā -- deva! kathyatām kutra sā yathaināṃ saṃstutya sabhā-madhye samānīya\nbhavat-kāryam acirād asmābhir niṣpādyate ?"
    },
    {
      "tag": "p",
      "attributes": {},
      "text": "tato'haṃ -- viśākhe! bhavad-goṣṭhyām eva taḍid iva virājayantī sā | kiṃ\ndīrgha-netrayāpi tvayā na dṛśyate ?"
    },
    {
      "tag": "p",
      "attributes": {},
      "text": "iti mad-gambhīrālāpam ākarṇya lalitāyām anyāsu sarvāsu ca ātmany ātmani tāṃ\nnarma-bhaṅgīm āśaṅkya parasparam ālokayantīṣu viśākhayoktaṃ -- lampaṭa! kiṃ\ncampakalatā ?"
    },
    {
      "tag": "p",
      "attributes": {},
      "text": "tato'haṃ -- na hi na hi |"
    },
    {
      "tag": "p",
      "attributes": {},
      "text": "viśākhā -- kiṃ jyeṣṭhā |"
    },
    {
      "tag": "p",
      "attributes": {},
      "text": "ahaṃ -- na hi na hi |"
    },
    {
      "tag": "p",
      "attributes": {},
      "text": "subalaḥ -- raṅgadevī-sudevyayor ekatarā bhaviṣyati |"
    },
    {
      "tag": "p",
      "attributes": {},
      "text": "ahaṃ -- anayor ekatarāpi na |"
    },
    {
      "tag": "p",
      "attributes": {},
      "text": "viśākhā -- āṃ niṣkṛti-kāriṇī lalitaiva bhaviṣyati |"
    },
    {
      "tag": "p",
      "attributes": {},
      "text": "tato'haṃ -- viśākhe! iyam api na |"
    },
    {
      "tag": "p",
      "attributes": {},
      "text": "viśākhā -- iyam api na eṣāpi na asāv api na | tat kiṃ ito'ntarhitā |"
    },
    {
      "tag": "p",
      "attributes": {},
      "text": "tato'haṃ -- dhūrte! tvam eva tāṃ jānāsi | smṛtvā paśya |"
    },
    {
      "tag": "p",
      "attributes": {},
      "text": "lalitā -- hā hā sakhi viśākhe! tāṃ prakāśya vikalasyāsya kārya-siddhiṃ drutam\nāpādaya |"
    },
    {
      "tag": "p",
      "attributes": {},
      "text": "viśākhā smṛtim abhinīya -- lalite! yā mayā jñāyate sā devī-manuṣyayor ekatarāpi\nna syāt |"
    },
    {
      "tag": "p",
      "attributes": {},
      "text": "nāndīmukhī -- goṣṭha-madhye devīṃ mānuṣīṃ vā vinā kā punar itarā ?"
    },
    {
      "tag": "p",
      "attributes": {},
      "text": "viśākhā -- sā khalu śaṅkhinī |"
    },
    {
      "tag": "p",
      "attributes": {},
      "text": "lalitā -- kā tāvat sā ?"
    },
    {
      "tag": "p",
      "attributes": {},
      "text": "viśākhā smitvāha -- sā durmukhī padmā yayāsya vyalīkaṃ kṛtam asti |"
    },
    {
      "tag": "p",
      "attributes": {},
      "text": "tuṅgavidyā -- sakhi viśākhe! sā śaṅkhinīti saṃkathya kathaṃ kaluṣam utpādayasi\n? eṣā khalu bahutithaṃ kātyāyanī-devyā bahutara-sevā-prasādataḥ sākṣāt\nkātyāyanī vṛtāsti |"
    },
    {
      "tag": "p",
      "attributes": {},
      "text": "tac chrutvā madhumaṅgalādiṣu hasatsu mayoktaṃ -- viśākhe! tal-lajjayā yadi tvam\nanyataḥ kṣipasi tan mayaiva kathyate |"
    },
    {
      "tag": "p",
      "attributes": {},
      "text": "viśākhā -- kathaya kathaya |"
    },
    {
      "tag": "p",
      "attributes": {},
      "text": "tato mayoktaṃ -- sā carcikā-devī tvam eva |"
    },
    {
      "tag": "p",
      "attributes": {},
      "text": "tataḥ sā sarvāḥ smayamānā vilokya sakampādharam āha -- aye cañcala vañcaka!\ngopa-niṣṭhūra!\nkaṃsāsura-sevaka-duṣṭakāliṅga-malla-gṛhiṇī-hāridra-rāga-carcita-sarvāṅga!\nvidagdhya-sat-khaṇḍa! cāturya-sac-candra-virahita!\ntad-dhṛta-sneha-lubdha-tat-keli-koli-kānana-cara |\nayukta-padmā-śaṅkhinī-parivṛḍha |\navaidagdhya-raṅga0milita-pañcabāṇa-rasa-vyāpāri-mahādhūrta-vaṇig-vara! etad\ndhārṣṭya-jambula-guḍa-haṭṭaṃ tatraiva śākhoṭa-vane gatvā prasāraya | ito drutam\napasara ||"
    },
    {
      "tag": "p",
      "attributes": {},
      "text": "iti śrutvā rādhā anuccaiḥ sa-ślāgham āha -- priya-sakhi viśākhe! vijayinī bhava\nyan man-mānasa-gata-sambodhanoktyā māṃ sukhayanty asi ||"
    },
    {
      "tag": "p",
      "attributes": {},
      "text": "raṅgadevī -- sakhi viśākhe! tvaṃ kathaṃ kupasīty uktvā sakhi lalite! śākhoṭavanīṃ\nmādhavī-catuḥśālikātvena mānasa-gaṅgā-taṭoṣara-pradeśaṃ\nmālya-haraṇa-saras-tīra-mandārodyānatvena, padmā-śaṅkhinī-mukhocchiṣṭaṃ ca\npriya-sakhī-viśākhādharāmṛtatvena nirūpya svamukhenaiva sānutāpaṃ sva-duritam\naśeṣam anena vidagdha-dhūrtena sva-kadarya-kārya-prakaṭana-janiṣyamāṇa-lajjayā\narthottha-vyaṅgenaiva tvayi niveditam | tad upadiśāsya prāyaścittam ||"
    },
    {
      "tag": "p",
      "attributes": {},
      "text": "iti śrutvā lalitā vihasya -- ārya madhumaṅgala! sakhe subala! sannidhāya śrūyatām\nprāyaścittam ||"
    },
    {
      "tag": "p",
      "attributes": {},
      "text": "citrā -- sakhi lalite!"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sampattau vidyamānāyāṃ prāyaścittaṃ caturguṇam |"
        },
        {
          "tag": "l",
          "attributes": {},
          "text": "tato'pi rāja-putrāṇāṃ niṣkṛtiḥ ṣaḍ-guṇā matā ||"
        }
      ]
    },
    {
      "tag": "p",
      "attributes": {},
      "text": "iti smṛti-vākyaṃ smṛtvaiva prāyaścittam ādiśyatām ||"
    },
    {
      "tag": "p",
      "attributes": {},
      "text": "lalitā -- mugdhe! tato'pi rāja-putrāṇāṃ niṣkṛtiḥ syād dviṣaḍ-guṇā iti pāṭhaḥ\nsaṃhitā-saṃmato mayā jñāyate | ṣaḍguṇeti kathaṃ bhaṇyate ?"
    },
    {
      "tag": "p",
      "attributes": {},
      "text": "citrā -- etac-chāstra-vijñayā tvayā yaj jñāyate tad eva satyam |\nkintugovardhanoddharaṇa-dāvāgni-vimocana-śaṅkhacūḍādi-mardanādibhiḥ",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "katidhānena yuvarājena vayaṃ na rakṣitāḥ sma ? tasmād"
            },
            {
              "tag": "l",
              "attributes": {},
              "text": "idānīntana-tat-kṛta-bahutara-vaiguṇyam avigaṇayya kṛpayā ṣaḍ-guṇenaiva"
            },
            {
              "tag": "l",
              "attributes": {},
              "text": "nirūpyatām ||"
            }
          ]
        }
      ]
    },
    {
      "tag": "p",
      "attributes": {},
      "text": "lalitā -- bhadraṃ tva-kathitam evedam anuṣṭhīyate | ādau pāpa-mocane snātvā",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathā mānasa-gaṅgāyāṃ tri-dināni snātaḥ sann eka-viṃśati-dināni"
            },
            {
              "tag": "l",
              "attributes": {},
              "text": "mallī-bhṛṅgādhara-pañcāmṛta-pānena prathamaṃ mukha-doṣam utsārayatu |"
            },
            {
              "tag": "l",
              "attributes": {},
              "text": "paścād dvi-ṣaḍ-guṇā niṣkṛtiḥ karaṇīyā ||"
            }
          ]
        }
      ]
    },
    {
      "tag": "p",
      "attributes": {},
      "text": "iti śravaṇena kapaṭa-kopa-vikaṭo madhumaṅgalaḥ prāha -- lalitike!\nsad-dhamra-setu-vrajendrayor etan-mātra-putrasya\ntathāsmad-vidha-vayasya-vargāṇāṃ sakala-gokula-vāsinām apy eka-jīvātor asya\nceṭikā-pulindī-juṣṭa-bhakṣaṇena jāti-dhvaṃsaḥ kartum ārabdho bhavatībhis tad\naham atidrutaṃ gatvā vṛttam etat sa-viśeṣam āśrāvya etat-pitarāv atrānīya etat\nsaṅkaṭād amuṃ mocayan sauhṛdaṃ vitanomi | iti nigadya phutkṛtya drutaṃ\ngacchantaṃ madhumaṅgalaṃ subalaḥ kare gṛhītvā balād iva nivartayāmāsa |\nlalitā -- anārya baṭo! asmat-priya-sakhī-praṇayi-sakhyor anayor māhātmya-vijñāne\ntvam anabhijño'si | tad bhavan nāndīmukhī-mukhād etac chrūyatām ||"
    },
    {
      "tag": "p",
      "attributes": {},
      "text": "nāndīmukhī -- bhrātar madhumaṅgala!"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "govardhana-girau ramye rādhā-kuṇḍaṃ priyaṃ hareḥ |"
        },
        {
          "tag": "l",
          "attributes": {},
          "text": "yathā rādhā priyā viṣṇos tasyāḥ kuṇḍaṃ priyaṃ tathā ||"
        }
      ]
    },
    {
      "tag": "p",
      "attributes": {},
      "text": "tathā --"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vaikuṇṭhāj janito varā madhupurī tatrāpi rāsotsavāt"
        },
        {
          "tag": "l",
          "attributes": {},
          "text": "vṛndāraṇyam udāra-pāṇi-ramaṇāt tatrāpi govardhanaḥ |"
        },
        {
          "tag": "l",
          "attributes": {},
          "text": "rādhā-kuṇḍam ihāpi gokula-pateḥ premāmṛtāplavanāt"
        },
        {
          "tag": "l",
          "attributes": {},
          "text": "kuryād asya virājato giri-taṭe sevāṃ vivekī na kaḥ ||"
        }
      ]
    },
    {
      "tag": "p",
      "attributes": {},
      "text": "ity ādy-anusāreṇa\nśrī-bhagavatī-guru-śrī-devarṣi-prabhṛti-mahā-mahā-munīndra-gaṇair\nvarṇita-mahā-mahimnaḥ śrī-govardhanopari-virājamānasya rādhā-kuṇḍasya\ndakṣiṇa-taṭe giri-darī-vāsinyāḥ pūrṇāḥ pulindya urugāyety ādi\nśrī-śukadeva-varṇita-mahā-saubhāgya-bharayoḥ pulinda-rāja-sutayor anayor\nadhara-galita-parama-pāvana-pañcāmṛtam etad-durita-nāśakaṃ kiṃ na syāt ? anyac\nca śrūyatām | vraja-navīna-yuva-dvandva-ratnaṃ prati viśākhādi-dvārā kvacit\nsvayaṃ vā lajjām abhinīya mṛdu",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhāṣita-vivicyamāna-narma-kalā-kalāpa-janita-paramānanda-viśeṣa-lābhāya tathā"
            },
            {
              "tag": "l",
              "attributes": {},
              "text": "svābhilaṣita-paricaraṇa-viśeṣa-lābhāya ca raṅgamālā-prabhṛtaya etāḥ"
            },
            {
              "tag": "l",
              "attributes": {},
              "text": "parama-praṇayi-sakhyo'pi paricārikā iva vyavaharanti ||"
            }
          ]
        }
      ]
    },
    {
      "tag": "p",
      "attributes": {},
      "text": "etad-avasaraa eva netra-kuṇanena goṣṭhī-madhyāt tulasīm āhūya\nbandhurātibandhura-sugandhī-gandha-phalī-sadṛkṣa-dakṣiṇa-kara-kaniṣṭhāṅg\nuli-śikharākṛṣṭa-sva-sīmanta-sindūra-rasa-prakaṭita-tat-saurabha-prasara-rūpa-s\nurūpa-lipi-pracayenāti-suvāsitīkṛta-kanaka-ketakī-kusuma-dala-bhūta-varṇa-dūta\nekaḥ | śrī-gāndharvayā tat-kareṇa lalitādiṣu sañcāritaḥ | tatas taṃ lalitā śirasi\nnidhāya sakhībhiḥ saha rahaḥ paripaṭhya nāndīmukhī-kare sa-smitam arpitavatī |"
    },
    {
      "tag": "p",
      "attributes": {},
      "text": "nāndīmukhī smitvānandam abhinīya vakṣasi nidhāya vācayati --"
    },
    {
      "tag": "p",
      "attributes": {},
      "text": "svasti\nśrīnāndīmukhī-śrī-lalitā-śrī-viśākhā-prabhṛti-prāṇa-preṣṭha-sakhī-vargeṣu\npariṣvaṅga-parārdha-raṅga-pūrvikā kasyāścid vijñaptir iyam --"
    },
    {
      "tag": "p",
      "attributes": {},
      "text": "śrīdāma-subala-bhadrasenādi-pramukha-priya-vayasya-gaṇaiḥ saha\ngovardhana-parisare sambhṛta-gocāraṇa-paramāmodasya\nvraja-rāja-nija-jīvita-parārdha-śatādhika-parama-priyatama-tanayasya\nvrajendra-mahiṣī-sva-prāṇa-parārdha-paripakva-hiraṇmayeṣṭakāghaṭā-ghaṭita-\nmahā-mandirāntarāla-vinirmita-prāṇa-parārdha-vividha-ratna-khacita-mahā-par\nyaṅka-kṛṄpta-vātsalya-nānā-vidha-kusuma-suvāsita-sukumāra-sutūlikopari-sama\ndhigata-śayana-keli-paramānandasya\nmat-prāṇa-parārdhārbuda-parārdha-śata-nirmañchyamāna-vāma-caraṇa-kaniṣṭ\nhāṅguli-nakhāñcala-pratīkasya\nnava-mṛgamada-parimalita-navanīta-nīlotpala-dala-kula-racita-sundara-sukumāra\n-vigrahasya dhīra-lalitasyāsya etāvat kaṭhora-prāyaścitta-śravaṇena mama hṛdayaṃ\nnavanītam iva vidravavad āste |"
    },
    {
      "tag": "p",
      "attributes": {},
      "text": "tataḥ --"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kṛtānutāpa-lakṣāṇāṃ sukumāra-śarīriṇām |"
        },
        {
          "tag": "l",
          "attributes": {},
          "text": "snigdhānāṃ niṣkṛtiḥ samyak tantreṇaiva vidhīyate ||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ity ujjvala-saṃhitā-vacanam ananusmṛtyaiva lalitayā yat pañcāmṛta-pāna-rūpaṃ"
        },
        {
          "tag": "l",
          "attributes": {},
          "text": "prāyaścittaṃ kevala-mukha-śodhanāya ca tantreṇa vidhāyāsmin nirdoṣe vihite"
        },
        {
          "tag": "l",
          "attributes": {},
          "text": "mama mahaty eva nirvṛtir jāyate ity alam ativistareṇa ||"
        }
      ]
    },
    {
      "tag": "p",
      "attributes": {},
      "text": "ihaiva prāṇa-pratima-praṇayi-sakhyau mallī-bhṛṅgyay prati\nsa-praṇaya-pariṣvaṅga-sañcāraḥ kāryaś ca |"
    },
    {
      "tag": "p",
      "attributes": {},
      "text": "rāja-putro'yaṃ parama-pavitro mahā-vilāsī ca | tan nija-caraṇa-kmala-ghātena\nkaṅkelli-latikāṃ puspitīkṛtya tan-makaranda-prasyanda-gaṇḍūṣaiś caturviṃśatyā",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sva-mukhaṃ viśeṣeṇa prakṣālya smita-karpūra-vāsita-madhura-pañcāmṛtaṃ vidhāya"
            },
            {
              "tag": "l",
              "attributes": {},
              "text": "premṇā śanaiḥ śanais tathā pāyayitavyaṃ yathāsya sukumārasya duritaṃ drutam"
            },
            {
              "tag": "l",
              "attributes": {},
              "text": "apayāti parama-sukham api niṣpadyate iti ||"
            }
          ]
        }
      ]
    },
    {
      "tag": "p",
      "attributes": {},
      "text": "iti niśamya sāntarānandaṃ rādhā-nikuñjam avalokayati mayi smitvā lalitā prāha\n-- yadyapi kṛtānutāpa-lakṣāṇām ity ādi sāmānya-vacanāntaraṃ"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sampattau vidyamānāyāṃ prāyaścittaṃ caturguṇam |"
        },
        {
          "tag": "l",
          "attributes": {},
          "text": "tatrāpi rāja -putrāṇāṃ niṣkṛtiḥ syād dviṣaḍ-guṇā ||"
        }
      ]
    },
    {
      "tag": "p",
      "attributes": {},
      "text": "iti viśeṣa-vacanena sāmānya-viśeṣayor viśeṣa-vidhir balavān iti nyāyenāsya",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dviṣaḍ-guṇam eva prāyaścittaṃ yuktam eva pṛthak pṛthak nirūpitam asti tathāpy"
            },
            {
              "tag": "l",
              "attributes": {},
              "text": "ājñā gurūṇāṃ hy avicāraṇīyeti tad-ājñāṃ śirasi nidhāya tantreṇaiva kārayitavyam"
            },
            {
              "tag": "l",
              "attributes": {},
              "text": "iti ||"
            }
          ]
        }
      ]
    },
    {
      "tag": "p",
      "attributes": {},
      "text": "tataḥ śiṣye vidyā garīyasīti mayokte lalitā sākūtam āha -- nāndīmukhi!\nsaundarya-rasa-bhareṇāpyāyita-nikhila-gokula-jananayanāravindāṃ\npara-rāsa-sthalī-vihāriṇīṃ parama-rasa-taraṅgiṇīṃ raṅgiṇi-sahacarīṃ hariṇīm etāṃ\nparihāya bāḍham ayasa-vidagdha-kṛṣṇasāra-yuvā sakhī-sthaly-upaśalye\ntad-vāstavya-śaivyā-sahacarī-mṛgatṛṣṇikāṃ muhur muhur dhāvati | tathā\ngāndharvā-sarovara-nikuñjāṅgane saurabha-prasara-parivāsita-sakala-diśāṃ\ncampakalatā-sakhīṃ kāñcana-yūthikām apahāya govardhana-malla-gṛhakoṇa-sthāṃ\nnirgandha-puṣpavatīṃ kuṣmāṇḍa-latāṃ tan nikaṭa-stha-nīrasoṣara-sthala-padmāṃ\nca ta-sahacarīṃ cañcalo'yam avidagdha-bhramaraḥ punaḥ punar uḍḍīyoḍḍiyānusarati\ntad etad ālambanāvadagdhya-rūpa-vairūpyeṇa vṛndāvana-maheśvarī-sahacarī\nmadhurā ratir aprasannā satī etac chyāmala-rasaṃ na puṣṇāti | tasmāt tathainam\nanabhijñaṃ yukta-mādhurībhiḥ prabodhaya | yathā tām avidagdhāṃ\nrasa-gandha-śūnyāṃ sarvadaiva vihāyaināṃ vṛndāvana-mahā-devīṃ\nsarvato-bhāvenānusarati | tarhi tat-priya-sakhī madhurā ratiḥ svayam eva\nparamojjvalā bhavantī etad abhīṣṭa-kāmān sampādayiṣyaty eva |"
    },
    {
      "tag": "p",
      "attributes": {},
      "text": "ity akhila-vilāsa-rasa-mādhurīm āpīya satyabhāmā vyājahāra -- prāṇanātha! etad\napūrva-rasa-sāgare nimajjantyā mama manāg api tṛpteḥ paryāptir na vidyate |"
    },
    {
      "tag": "p",
      "attributes": {},
      "text": "kṛṣṇaḥ -- priye! etad gokula-vilāsānanda-niṣkuṭe viharamāṇasya mama tvat-praśna\neva mat-priya-vayasya-samaya-rāja-vasantollāsa iti tām āliliṅgati |"
    },
    {
      "tag": "p",
      "attributes": {},
      "text": "satyabhāmā sānandaṃ -- tatas tataḥ ?"
    },
    {
      "tag": "p",
      "attributes": {},
      "text": "kṛṣṇaḥ -- tataḥ subalaḥ sasmitam āha -- priyavayasya! priya-sakhīyam indulekhā\ndurdurūḍhāt sva-bhartur bhāsvarākhyād udvignā mām iṅgitena prerayati | tad\nasyāḥ mauktik-mūlyaṃ nirṇīya tad dattvā jhaṭiti gṛha-kṛtyāya gantum\nājñāpyatām |"
    },
    {
      "tag": "p",
      "attributes": {},
      "text": "tato'haṃ -- sakhe satyaṃ satyaṃ mayy atīvānurakteyaṃ mām api tyaktuṃ na śaknoti |\ntato'pi suṣṭhu bibhetīty aham api jānāmi | tad etan mauktika-mūlyaṃ śṛṇu --\nyathārtha-nāmnīyaṃ mad-viraham asahamānā kāya-dvayaṃ kṛtvā\nśyāmalatara-mad-vakṣo-nabhasi śāṇita-nakhāgreṇa racitām ekāṃ sva-mūrtiṃ\nsaṃrakṣatu | aham apy asahyaitad-virahas tāvad asyāḥ vakṣoja-parvatopari\nsva-vidyā-balenārdha-candra-yugalībhavann udayaṃ karomi | tadaiṣā\nlabdha-mahā-ratnam iva sarvato māṃ celāñcalenāvṛṇotu | rahasi ca kṣaṇe kṣaṇe\nsa-romāñcam avalokayantī paramānandam āsādayatu | athavā\nmṛga-lāñchana-rahitāyā etasyā hṛn-madhye mañjula-kṛṣṇa-sāro'haṃ bhavāmīti |"
    },
    {
      "tag": "p",
      "attributes": {},
      "text": "tataḥ sakampādharaṃ kuṭilaṃ mām avalokayantīm indulekhām ālokya smayamānā\ntuṅgavidyā prāha -- nāgara! raṅgadevīyaṃ yathārtha-nāmnī tad asyā\nmauktika-paṇaḥ praṇiyatām |"
    },
    {
      "tag": "p",
      "attributes": {},
      "text": "tato'ham -- sakhi raṅgadevi! rāsa-madhye tava lāsya-vilāsollāsaḥ santatam\nālokito'sti | tad adhunā nikuñja-mandirāṅgane rahasi tad-viśeṣam anubhavitum\nabhilaṣāmi | tad ehi sva-vakṣoja-kanaka-kumbhau mad-urasi tathā nartaya",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yathāham ānanditaḥ"
            },
            {
              "tag": "l",
              "attributes": {},
              "text": "sakala-vallavī-samudaya-sarvasva-bhūta-mat-svādhara-pīyūṣa-mahā-prasāda-dānena"
            },
            {
              "tag": "l",
              "attributes": {},
              "text": "tvām ānandayāmīti ||"
            }
          ]
        }
      ]
    },
    {
      "tag": "p",
      "attributes": {},
      "text": "tac chrutvā apaihi bhaṇḍa-śekhara! apaihīty uktvā kuṭilaṃ mām avalokya\nviśākhā-pṛṣṭhāntaritāyāṃ raṅgadevyāṃ sudevī sa-smitam āha -- rasika-śekhara!\nballavī-kula-bhukta-muka-sujuṣṭa-mahā-prasādāsvādaneneyaṃ tvaritam eva\nsiddhim āsādayantī sphuṭam asmān api siddhārthāḥ kṛtavaty eva |"
    },
    {
      "tag": "p",
      "attributes": {},
      "text": "subalaḥ -- vayasya! sudevī sva-mauktika-mūlyaṃ śrotu-kāmā\nśrīmad-bhavan-mukham īkṣamāṇeyam utkaṇṭhate |"
    },
    {
      "tag": "p",
      "attributes": {},
      "text": "tato'ham -- sakhe subala! sudevīyam akṣa-keli-dakṣeti prasiddhā tac chapatham eva\ndadad asmi kenāpi kasyāpi pakṣo na grāhyaḥ | āvām eva sva-buddhi-balena\nkheliṣyāvaḥ | tatra yady aham anayā suṣṭhu jīyeyaṃ, tarhi vāmena vakṣojena\nmad-vakṣṣasi mām āpīḍya mama sarvasva-bhūtam adharaṃ dviḥ pibatu | yadi vā\nmayedaṃ jīyate, tadā sva-dakṣiṇa-kaṭhina-vakṣojaṃ mad-dakṣiṇa-kareṇa nikāmaṃ\npīḍayitvā dviḥ svādharāmṛtam āpāyayatv iti |"
    },
    {
      "tag": "p",
      "attributes": {},
      "text": "tataḥ sā bhrū-bhaṅgena mām avalokayantī sāsūyaṃ viśākhām āha -- ayi viśākhe!\nsarva-kālam eva narma-svarṇa-vikrayy asau mahājanaḥ | sāmpratam eva\nmuktā-maṇi-vyāpāram ārabhya tato vṛddhim alabhamānaḥ punaḥ sva-vṛttim\nevārabdhavān asti | tataḥ parārdha-dvi-guṇa-pañcabāṇa-lalitāṃ\nkāñcana-mudrā-tatim itaḥ prakāma-mūlyena pragṛhya tayaiva muktāphalāny asmād\nānayantu bhavatyaḥ | mayā tu gṛhāya gamyate |"
    },
    {
      "tag": "p",
      "attributes": {},
      "text": "iti calitum udyatāñcale gṛhītvānaṅga-mañjaryā nivartitā sa-krodham iva sākūtaṃ\npunar āha -- keli-lampaṭa! nikāmam akṣa-keli-nipuṇeyam anaṅga-mañjarī tvayā\nsaha dīvyantī te garva-parvataṃ kharvayiṣyati |"
    },
    {
      "tag": "p",
      "attributes": {},
      "text": "tatas tad-vacana-mādhuryam avadhārya mayoktaṃ -- asyās tv abalāyās tat-keliṣu kā\nśaktiḥ ? kintumad-vakṣo-harid-grāva-haritālīya-rekhikāyā rādhikāyāḥ\nprāṇa-sahodareyaṃ mayy atīva snihyati | mama ca mānasa-madhukaraḥ param\nasyām anavaratam anuvrajyati | ataḥ samucita-paṇam antarāpi sutārāṇi suvṛttāni\nbahūni mauktikāny apy asyai vitariṣyāmi | paraṃ ca nirjana-nikuñja-vedikāyāṃ\nsmara-puñjarākṣarāṇy asyāḥ pañcāśad aṅga-pratyaṅgeṣu sva-hastena vinyasya\nsvāṅgaṃ svāṅgenālinṅgya mantreṇaināṃ vyāpayya tathā siddha-mantram ekam\nupadiśāmi yathā tad-grahaṇa-mātrād anaṅgaṃ sāṅgaṃ viracayya santuṣṭena tena\nprasādīkṛta-sva-sarvasva-svarūpa-vilāsa-ratnāni mantra-gurau mayi dakṣiṇātvena\nsa-vinayam upaḍhaukayati | tataḥ suprasannena mayā tādṛg-āśīḥ-śatam ādhāsyate\nyena viṣama-śara-vilāsācāryeti padavīm āsādya dvi-guṇaṃ mām eva bhaktyā\nparicarati |"
    },
    {
      "tag": "p",
      "attributes": {},
      "text": "iti mad-bhāṣita-kusuma-stavakaṃ śravaṇāvataṃsīkṛtya sakampādharaṃ mām īṣad",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "avalokayantī smita-subhaga-vadanābhir ābhiḥ snehenotphullatayā tad-agrajayā ca"
            },
            {
              "tag": "l",
              "attributes": {},
              "text": "sa-smitaṃ sa-snehaṃ ca nirīkṣyamāṇā tulasī-raṅgaṇamālikayor upapṛṣṭham"
            },
            {
              "tag": "l",
              "attributes": {},
              "text": "antarhitāsīt ||"
            }
          ]
        }
      ]
    },
    {
      "tag": "p",
      "attributes": {},
      "text": "satyabhāmā smitvā -- prāṇanātha! tatas tataḥ |"
    },
    {
      "tag": "p",
      "attributes": {},
      "text": "kṛṣṇaḥ -- tadānīm eva mallī-bhṛṅgībhyām ānīya dattaṃ lekha-dvayam | sarvābhiḥ\nsamam eva vācayitvā paramotphullā lalitā tayor ekaṃ lekhaṃ subala-haste\nsamarpitavatī |"
    },
    {
      "tag": "p",
      "attributes": {},
      "text": "tato'ham -- lalite! kasyāyaṃ lekhaḥ ?"
    },
    {
      "tag": "p",
      "attributes": {},
      "text": "lalitā smitvā -- lekha eva kathayiṣyati |"
    },
    {
      "tag": "p",
      "attributes": {},
      "text": "tataḥ subale lekham udghāṭya laghu laghu vācayati sati nāndīmukhī -- subala!\nsphuṭam eva vācaya |"
    },
    {
      "tag": "p",
      "attributes": {},
      "text": "subalaḥ smitvā -- sakhe! apūrva-patrīyam avadhāryatām |"
    },
    {
      "tag": "p",
      "attributes": {},
      "text": "ahaṃ -- sakhe! vācaya mamāpi mahatī śuśrūṣā vartate |"
    },
    {
      "tag": "p",
      "attributes": {},
      "text": "subalaḥ -- svasti\nsamasta-saṃmukha-sarvopamā-yogya-bandha-prbandha-sad-guṇa-prkara-parivṛteṣu\nśrī-subalābhidhāna-priya-narma-sakha-mahānubhāveṣu yāvaṭābhidha-grāmato\nrādhāyāhḥ\npraṇaya-bhara-pīyūṣa-paripūritākṣara-prakara-sumiṣṭa-piṣṭaka-pariveṣāṇa-hir\naṇmaya-bhājana-rūpŪ'yaṃ svastimukham --"
    },
    {
      "tag": "p",
      "attributes": {},
      "text": "bhavat-prāṇa-bandhu-pāda-padmānāṃ bhavādṛśāṃ ca maṅgala-kulam\nanavarata-virājamānam api vraja-maṇḍale śaśvan nitarāṃ virājatām || kāṛyam idam\nanyad api avadhehi priya-jana-sakāśāt kara-grahaṇam anucitam iti bahutaram api\nkara-dravyam apahāyaiva etāvad-dinaṃ kim api noktam āsīt | samprati\nmauktika-vyayena kṣubhyad-guru-jana-dīyamāna-mahānuyoga-nicayena kṣaṇam\napi nirvṛti-lavam alabhamānayā yat kiñcin mayā vijñāpyamānam asti | tad-aguṇam\navigaṇayya mad-vṛndāvana-janapade yamunopakaṇṭha-kedārikāyāṃ\nbhavat-prāṇa-bandhunā samprati kṣetrājīvatām āśrayatā kṛta-mauktika-kṛṣer\nlalitayā saha lekha-pratilekham ācārya samucita-kara-dravym iha tvaritam eva\nprahitya dīyatāṃ, yathā dravyeṇaiva mathurāto mauktikāny ānāyya gurubhyaḥ\npradāya kadana-sāgarād asmād uttarāmaḥ | athavā\nbahu-mūlya-mauktikotpatti-bhūmeḥ karasyāpy atibāhulyād etad-dravya-pradāne\nyadi bhavādṛśām aśaktiḥ syāt tarhi pañcabhir militvā samucita-mūlyaṃ nirṇīya\netad-dravya-parivartanena mauktikani lalitā-haste deyānīti kiṃ bahunā\nparamābhijña-vareṣv iti |"
    },
    {
      "tag": "p",
      "attributes": {},
      "text": "etan niśamya paramānanda-pūrṇenāpi mayā sākūtam uktaṃ -- ayi malli! ayi\nbhṛṅgi! bhavad-īśvarī sukhaṃ vartate ?"
    },
    {
      "tag": "p",
      "attributes": {},
      "text": "mallī-bhṛṅgau -- śrīman-nātha-caraṇa-śubhānudhyānena |"
    },
    {
      "tag": "p",
      "attributes": {},
      "text": "tatas tan-nikuñja-diśaṃ tiryag-avalokayann ahaṃ -- kutra vartate sā ?"
    },
    {
      "tag": "p",
      "attributes": {},
      "text": "te yāvaṭābhidha-grāme |\nahaṃ -- kiṃ kurvatī tiṣṭhati ?"
    },
    {
      "tag": "p",
      "attributes": {},
      "text": "te lalitā-devī-prabhṛtīnāṃ varma-diśam avalokayantī\nvṛndāvana-rājya-sārvabhauma-kāmam utkaṇṭhiteva virājamānā vartate |"
    },
    {
      "tag": "p",
      "attributes": {},
      "text": "tato'haṃ -- sakhe subala! ,amue liṭiolayā lalitayaiva kasyacid dvārā lekhayitvā\nlekho'yaṃ vitīrṇo'sti |"
    },
    {
      "tag": "p",
      "attributes": {},
      "text": "subalaḥ -- nahi nahi | rādhāyā eva sva-hasta-likhita-varṇānāṃ vinyāso'yam |"
    },
    {
      "tag": "p",
      "attributes": {},
      "text": "tato'ham -- sakhe! tat tāvad idaṃ darśayati tad-dhastād ākṛṣya lekham ālokya\nsa-camatkāram ātmagataṃ -- aho akṣarāṇāṃ paṅkti-vistṛtir iyaṃ man-netrayoḥ\npīyūṣa-vartikeyva pratibhātīty ānanda-janita-pulakān vismaya-sañcāri-bhāvenaiva\nkṛtān iti bhaṅgyā vikhyāpya prakāśaṃ vihasya āścaryam āścaryam\nākāśa-kusumam iva dhūrtābhir etābhiḥ kim apy anyad akasmād eva\nsamutthāpitam |"
    },
    {
      "tag": "p",
      "attributes": {},
      "text": "madhumaṅgalaḥ -- vayasya!\nvikaṭa-kuṭināṭi-kapaṭa-nāṭikā-tāṇḍavodbhaṭa-naṭāCārya-mahā-naṭīm imāṃ\ntad advitīyāṃ durlalitāṃ lalitāṃ vāg-vilāsābhāsa-mātreṇaiova parājity a avatiṣṭha\nte dhriyate yāvad eko'pi ripus tāvat kutaḥ sukham ity ādi saṃsmṛtya sarvāsām\nasmad-vṛndāvana-rājya-kāṅkṣiṇīnāṃ dhūrtānāṃ tatim imām ito vṛndāvanāt\njhaṭiti vidrāvaya | tato niṣkaṇṭaka-rājye madhurāṇi rasavanti phalāny upabhujya\nsukhenaivāhaṃ nṛtyann iva vasāmi |"
    },
    {
      "tag": "p",
      "attributes": {},
      "text": "tato mayoktaṃ -- lalite! iyam asmad-vṛndāṭavī | bhavat-sakhyā rājyaṃ kuto jātam |"
    },
    {
      "tag": "p",
      "attributes": {},
      "text": "lalitā -- parama-kapaṭin! tad-rājya-mahābhiṣeka-mahotsavaṃ samakṣam ākalayyāpi\nkim evaṃ gopāyasi ?"
    },
    {
      "tag": "p",
      "attributes": {},
      "text": "tato'ham -- lalite! samakṣa-darśanaṃ tāvad-dūre 'stu tac-chravaṇam api jātam astīti\nnāhaṃ smarāmi ?"
    },
    {
      "tag": "p",
      "attributes": {},
      "text": "viśākhā --lalite! asya tāvad dūṣaṇaṃ nāsti |\nballava-sādhvī-śata-dharmollaṅghana-janita-tamaḥ-pracayenāntarhitam asty asya\ncetas tat-saṃsargī ca tādṛśa iti etad-vayasyayor anayor api | tat katham ete smarantu\nnāma ? tasmāt tat kathana-pīyūṣa-prasyandena karṇa-vivareṣu praveśiten bāḍham\namīṣāṃ cetāṃsi kāruṇyenāvirbhāvaya yathaiṣāṃ smṛtiḥ sampadyate |"
    },
    {
      "tag": "p",
      "attributes": {},
      "text": "tatas tadānīm evāgatāṃ sarvābhir evānanditāṃ vṛndām āliṅgya lalitā sa-smitam\nāha -- vṛnde! bhadrāvasare tvaṃ prāptāsi | tat tvayaiva nirvarṇyatāṃ\nmahotsava-raṅgaḥ |"
    },
    {
      "tag": "p",
      "attributes": {},
      "text": "vṛndā sa-vinayānandaṃ -- sakhi lalite! tvan-mukha-padmād\nviniṣyandamāna-tan-mahotsava-rasa-makarandam aham apy āpātum āgatāsmi tat\ntvayaiva pariveṣyatām |\nlalitā sānandam -- bhadraṃ sarvair avadhāya śrūyatām | ṛtu-pativasanta-samaye\npaurṇamāsyāṃ viśākhā-nakṣatre bhagavato hiraṇyagarbhasya gagana-vāṇyā\nvṛndāvana-vāsino bhagavataḥ śrī-gopīśvarasya svapna-kṛta-nideśena ca\nmānasa-suradhunī-kālindyādi-sarid-varobhiḥ\nsāvitrī-saṃjñaikānaṃśā-prabhṛti-devībhiś ca samaṃ\nmuralī-mahatī-jharjharī-muraja-dundubhi-prabhṛti-vādya-śabda-kolāhalenākṛṣ\nṭeṣu kinnarī-gandharvī-kuleṣu sānandaṃ gāyatsu | apsaro-vidyādharī-vargeṣu\nnṛtyatsu śacyādi-surāṅganā-nicayeṣu jaya-jaya-śabda-pūrvakaṃ\npārijātādi-kusuma-vṛṣṭiṃ kurvatsu viśākhādi-sahacarī-samudayeṣu\nparimilita-paṭa-vāsa-surāga-bandhana-nava-ghanasāra-kṣoda-mañjula-mṛgamada\n-sulalita-kuṅkuma-paṭīra-drava-vividha-surabhi-kusuma-kulāni\nsulalita-gāna-puraḥsaram itas tato vikiratsu bhūsura-ramaṇī-vṛndeṣu\nśubhāśīḥ-śatāni vitaratsu ca\nsakhī-vṛnda-samarpyamāṇa-śobhana-kuṅkumāguru-karpūra-candana-vividha-su\nrabhi-kusumādi-suvāsita-jala-paripūrita-kāñcanāṣṭottara-śata-ghaṭaiḥ\nsuvarṇa-vedikā-nihita-padmarāga-maṇi-pīṭhopari sanniviṣṭāṃ priya-sakhīṃ\ngāndarvāṃ bhagavatī paurṇamāsī sānandam abhiṣicya\nvividha-sulakṣaṇa-mahāratna-sañcayodaka-sahasra-dhārābhir\njaya-jaya-śabda-pūrvakaṃ ratnābhiṣekaṃ cakāra |"
    },
    {
      "tag": "p",
      "attributes": {},
      "text": "vṛndā sa-harṣam -- tatas tataḥ ?"
    },
    {
      "tag": "p",
      "attributes": {},
      "text": "lalitā tato mayaiva sucīna-vasanena śanaiḥ śanair aṅgāny āmṛjya surakta-dukūlaṃ\nparidhāpya ketakī-kusuma-suvāsita-jalada-nīlottarīya-vasanenāvaguṇṭhya sukham\nanyatara-kanaka-0pīṭhe niveśya\nnānāvidha-kusuma-nava-guñjā-puñja-sumadhura-muktādi-maṇi-nikarai\nnindita-śikhi-piñcha-kalāpa-kānti-sukeśa-pāśaṃ\nsudīrgha-prāntocchalat-kusuma-gucchaṃ veṇītvenāvirbhāvya\nsva-sva-sevā-karma-karmaṭha-parijana-gaṇa-dīyamāna-vividhālepa-bhūṣaṇa-mā\nlyādibhir yathā-sthānaṃ yathā-śobhaṃ nikāmam alaṅkṛtety ardhokte\ntat-smaraṇānanda-janita-kampa-pulaka-svara-bhaṅga-parimilita-divya-moham",
      "children": [
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āsādayantī sā lalitā viśākhayā sasambhramaṃ pṛṣṭhe samālambya karṇe rādhe"
            },
            {
              "tag": "l",
              "attributes": {},
              "text": "kṛṣṇa rādhe kṛṣṇeti kīrtanāmṛtena sandhukṣitā kṣaṇaṃ maunena dhairyam"
            },
            {
              "tag": "l",
              "attributes": {},
              "text": "ālambya punaḥ kathayitum ārebhe ||"
            }
          ]
        }
      ]
    },
    {
      "tag": "p",
      "attributes": {},
      "text": "tadānīm eva mūrcchitāṃ lalitām ālakṣya -- hā\nmat-prāṇa-pradīpa-rājinīrājita-carite priya-sakhi lalite! hata-bhāgyāhaṃ tvayā\nnirāśā kṛtāsmi | hā bhagavan! bhakta-vatsala! bhāskara-deva! rakṣa rakṣa | hā\nsantatam\nāpulinda-sakala-gokula-janāvanārtha-kalita-nirvikalpa-mahā-saṅkalpa-gokula-sud\nhānidhe jhaṭiti nija-sudhāmaya-karābhimarṣaṇena\nmad-vidha-jīvita-kokila-kula-jīvātu-lalitā-nāmādbhuta-pīyūṣa-rasāla-vallīṃ\njīvitām ācārya kilaitat-paṇenaiva saṃkrīya dāsī krityatām iyaṃ tapasvinī rādhiketi\nvilapya sāśru-dhāraṃ vegena tām āliṅgitum āgacchantī rādhikā\nrasamaya-sāttvika-mahā-stambha-santati-sahacaryā suṣṭhu pariṣvajya rakṣitāsīt |"
    },
    {
      "tag": "p",
      "attributes": {},
      "text": "ity avakalanāt trāsena sāntaḥkampaṃ raṅgaṇavallī-tulasībhyāṃ tat-savidham\nupalabdhaṃ tato raṅnaṇavallyā vāma-bhujayā tat-pṛṣṭham avaṣṭabhya\ndakṣiṇa-kareṇa mṛdu mṛdu mṛjyamānā hā nātha rakṣa rakṣa iti sāśru-pravāhaṃ\nsa-gadgada-bhāṣitena tulasyā tu nava-mṛdula-tamāla-pallava-kula-vyajanenātijavena\nbījyamānā bāhyam upālabhya susthām iva lalitām ālokayantī sānandā babhūva |"
    },
    {
      "tag": "p",
      "attributes": {},
      "text": "lalitā -- huṃ ? tāṃ tadā\ntadānandocchalita-sāttvika-bhāvālaṅkāra-bhūṣita-sabhya-gaṇaiḥ saha bhagavatī\nvicitra-ratna-siṃhāsanopari samupaveśya\nekānaṃśā-sodara-kāmākhyā-śyāmala-devatā-hṛdyasthāsakād\nāhṛta-datta-mṛgamadena vṛndāvana-rājya-mahā-rājñītvena\nśaṅkha-ghaṇṭā-dundubhi-kolāhala-śabda-pūrvakaṃ jaya-jaya-śabdena tilakaṃ\ncakāra |"
    },
    {
      "tag": "p",
      "attributes": {},
      "text": "tata etac-chravaṇena sarvāsām ānanda-hāsa-kolāhale jāte\ntac-chravaṇānanda-samutthita-sāttvikādy-anubhāvān yatnenāvṛtya kiñcid vihasya\nmayoktaṃ -- lalite! etat kathaṃ mayā na jñāyate etena kiṃ vo rājyam āyātam ?\npratyuta etad uṭṭaṅkanāt sva-mukhenaiva bhavatībhir yuṣmat-sahitam idaṃ rājyaṃ\nmamaiveti nirṇītam |"
    },
    {
      "tag": "p",
      "attributes": {},
      "text": "nāndīmukhī -- katham iva ?"
    },
    {
      "tag": "p",
      "attributes": {},
      "text": "tato'ham -- yato vṛndāvana-purandarasya mamaiva rājñītvena mad-iṅgitenaiva\nbhagavaty-abhiṣikteyam ||"
    },
    {
      "tag": "p",
      "attributes": {},
      "text": "viśākhā vihasya -- asaṅgata-bhāṣin! purandarasya mahiṣi devy eva bhavati | sā\nkhalu śacīti prasiddhā svarge vasati | iyaṃ tu mama sakhī bhūmi-vihāriṇī\nsubhagābhimanyor jāyā mānuṣī |"
    },
    {
      "tag": "p",
      "attributes": {},
      "text": "mayoktaṃ -- tarkācārya-śiromaṇiṃ-manye viśākhe! tvaṃ suṣṭhu jaḍāsi yad bāraṃ\nbāram adhītam api pratyakṣa-khaṇḍaṃ tvayā vismṛtam eva |"
    },
    {
      "tag": "p",
      "attributes": {},
      "text": "viśākhā -- kiṃ tad vismṛtam ?"
    },
    {
      "tag": "p",
      "attributes": {},
      "text": "mayoktaṃ -- śrūyatām | yadi bhavat-sahacarī mat-preyasī na syāt tarhi\nmad-vakṣaḥ-sthāsakāhṛta-mṛgamadena kathaṃ bhagavatī tāṃ tilakinīṃ cakāra ?\nkathaṃ vā mat-kaṇṭha-mālā-hāra-vaijayantībhyāṃ tat-kaṇṭham alañcakāra ?"
    },
    {
      "tag": "p",
      "attributes": {},
      "text": "lalitā -- bhoḥ śaśa-śṛṅga-dhanurdharālīka-purandara!\npravara-subhaga-lekhāvali-kalita-padāravindāyāḥ\ngandharva-vidyādhara-gaṇa-gīyamāna-mahā-vaibhavāyāḥ ātmabhuvāpi\nsaṃstūyamāna-caritāyāḥ vividha-kāma-sampatti-dāyinyāḥ\nnandy-ādīśvara-gṛhiṇyāḥ kāmāripur-vāsinyāḥ vindhya-vāstavyaikānaṃśāgrajāyāḥ\nkāmākhyā-nāma-śyāmala-devatāyāḥ mahāprasāda-mṛgamada-mālābhir eva sā\nkila bhagavatyā vibhūṣitā | tava kas tatra sambandhaḥ ?"
    },
    {
      "tag": "p",
      "attributes": {},
      "text": "tuṅgavidyā -- sakhi lalite! sādhu sambodhitaṃ yad ayam alīka-purandara eva |"
    },
    {
      "tag": "p",
      "attributes": {},
      "text": "viśākhā -- katham iva ?"
    },
    {
      "tag": "p",
      "attributes": {},
      "text": "tuṅgavidyā -- śrūyatāṃ asmin māthura-pradeśe yācaka-dvija-kalāvadādibhir eva\npañcaviṃśati-kaparrdikā-mātra-labdhaye deva! mahārājety-alīka-sambodhanaiḥ\nkṣudrataraika-grāmādhyakṣo'pi yathā praphullito bhavati tathaiva\nśakrāśanāśana-durgata-bhaṇḍa-bhaṭṭādi-vargaiḥ\npalaika-parimita-navanīta-mātram āptuṃ vṛndāvana-purandareti\nkṛtāsambhavālīka-sambodhana-pūrvaka-stavābhāsenaiva nisargāgambhīra eṣa\nkṛṣībalo bāḍham ātmanaḥ purnadaratā-mananena\nnija-jālmato'marāvatī-purandaratvam eva prakaṭīcakāra |"
    },
    {
      "tag": "p",
      "attributes": {},
      "text": "tatas tuṅgavidyā narma-smitam apavārya -- bhoḥ\npāvana-sarovara-jambāla-jāta-jāmbunada-jāta-sutāra-muktāphalādi-vividha-ratn\na-vrāta-viracita-mahā-siṃhāsanopari suṣṭhu niviṣṭasya\nsaurabha-bharonmādīkṛtāruṇa-bhramara-kulocchalita-jhaṅkāra-rava-nikareṇānu\ngamyamāna-nirmala-gagana-sumanaḥ-prapañcāvirbhāvita-vara-mukuṭa-bandhāti\nbandhūrottamāṅgasya sānandaṃ śirasi subalena\ndhṛta-pariṇata-kamaṭha-kaṭhora-pṛṣṭha-supakṣa-kṛta-prakaṭa-surabhi-sudh-ka\nṇābhivarṣi-pravarāṭapatrasya\nmasṛṇatarakaratalodbhuta-tanurūha-prakara-racita-cāmara-dvayenojjvala-caturābh\nyām ubhaya-pārśvayor ānandenābhivījyamānasya,\natisupratiṣṭhita-bandhyā-garbha-jāta-mahā-mahā-sat-puruṣa-vargaiḥ\npadma-gandhābhidhādivalīvardha-sañcayānāṃ sumadhura-payaḥ-pravāheṇa\nvṛndāṭavī-mahendratve'bhiṣiktasya,\npariṇata-saśottuṅga-śṛṅga-vinirmita-mañjula-kārmukālaṅkṛta-vāma-kara-muṣṭ\nikasyāsya, tad avadhi yaśaḥ-pratāpa-prakāśa-laharī brahmāṇḍa-bhare yādṛśī\nprasarantī vartate | tām anubhavantībhir bhavatībhir api sākṣān mahendratvaṃ yan\nna manyate, tad bhavatīnām anayo'yaṃ mahān eveti mayi prabhāsate |"
    },
    {
      "tag": "p",
      "attributes": {},
      "text": "iti niśamya sa-smitaṃ nayana-kūṇanena sa-smita-lajjita-man-mukham ālokya\nparasparaṃ cālokayantīṣu tāsu citrā vihasya - bhoḥ katham asau pariahasyate\nbhavatībhyām ? satyam evāyaṃ devendraḥ |"
    },
    {
      "tag": "p",
      "attributes": {},
      "text": "tuṅgavidyā - citre! iti cet sa katham atrāgataḥ ?"
    },
    {
      "tag": "p",
      "attributes": {},
      "text": "citrā - śrūyatām | para-ramaṇīto'yam iti sarvataḥ samadhigamya krodhinyā devā\npadāghātena nirbhartstas tāṃ parama-sukhada-tan-nija-bhavanaṃ ca nirvedataḥ\nparityajya vanam idam āgatya parama-mañjula-navīna-gopatvam ivāsādya\npuraścaraṇa-vidhānenaiva vṛndāvaneśvaryāḥ karṣako bhūtvā sukhena samayaṃ\ngamayann asti | tad enaṃ hāsya-rasa-viṣayālambanam avidhāya\nbāṭika-rūpa-prāghuṇe' smin sneha eva nikāmaṃ vidhīyatām |"
    },
    {
      "tag": "p",
      "attributes": {},
      "text": "tac chrutvā sarvāsu smera-mukhīṣu nāndīmukhī vihasya - sakhi citre! vraja eva\nnitya-vihāriṇi vrajendra-nandane yat kiñcit tvayedaṃ vyāhṛtam | tasya\nśabdārthottha-gūḍhābhiprāyeṇa bhavitavyam iti lakṣyate | tatas tasya\nvivecana-pūrvaka-kathanenāsmān baḍham ānandaya |"
    },
    {
      "tag": "p",
      "attributes": {},
      "text": "tataḥ smitvā muni-vratam ālambitavatyāṃ citrāyāṃ vṛndā sānandam āha -\nnāndīmukhi! asyāḥ parama-vidagdhāyā gūḍhābhiprāyaḥ sphuṭaṃ mayaiva\nnirvarṇyamānaḥ suṣṭhu samākarṇyatām |"
    },
    {
      "tag": "p",
      "attributes": {},
      "text": "nāndīmukhīn - katham asya devendratvam ? tat prakaṭaya |"
    },
    {
      "tag": "p",
      "attributes": {},
      "text": "vṛndā - dīvyanti krīḍantīti devāḥ - vicitra-vividha-manohara-keli-vilāsa-śālinaḥ |\ntathā dīvyanti viśeṣeṇa dyotante iti devāḥ |\nparamojjvala-tejas-taraṅga-hṛdyādbhuta-saundaryāmṛta-pravāha-śālinas teṣāṃ\nteṣām apīndro mahā-parivṛḍha iti devendras tebhyo'pi paramotkarṣeṇa suṣṭhu\nvirājamāna ity arthaḥ |"
    },
    {
      "tag": "p",
      "attributes": {},
      "text": "nāndīmukhī sa-smitaṃ - samīcīno'yam artho vivṛtaḥ kintu para-ramaṇī-rata ity\nasya ko'rthaḥ ?"
    },
    {
      "tag": "p",
      "attributes": {},
      "text": "vṛndā - parā anyā tathā parā vipakṣā, tathā parā paramotkṛṣṭā, parā cāsau\nramaṇī ceti para-ramaṇī śrī-rādhikā tasyāṃ rataḥ paramāśaktas tām eva\nparamānurāgeṇa ramayann ity arthaḥ |"
    },
    {
      "tag": "p",
      "attributes": {},
      "text": "campakalatā smitvā - vṛnde! devy api nirūpyatām |"
    },
    {
      "tag": "p",
      "attributes": {},
      "text": "vṛndā - nādevo devam arcayed iti caṇḍikā-paricaryāparatvāt asya devasya bhāryeti\nvā | kiṃ vā amaṅgale maṅgala-śabdavad iyaṃ devī |"
    },
    {
      "tag": "p",
      "attributes": {},
      "text": "nāndīmukhī - seyaṃ kā ?"
    },
    {
      "tag": "p",
      "attributes": {},
      "text": "viśākhā - etādṛśī candāvaly eva bhaviṣyati |"
    },
    {
      "tag": "p",
      "attributes": {},
      "text": "vṛndā smitvā maunam ālambate | sarvāḥ smitaṃ kurvanti | nāndīmukhī\npadāghāteneti dhārṣṭyātiśayena tasyā anuttamatā sphuṭaiva kintu\nparama-sukhada-tan-nija-bhavanaṃ vā katarat ?"
    },
    {
      "tag": "p",
      "attributes": {},
      "text": "vṛndā - niviḍatva-puṣpavattva-bhṛṅga-guñjitvādi-rāhitvāt param asukhadam | kiṃ\nvā parama-sukhaṃ dārayatīti parama-sukhadaṃ yat tasyā devyā nija-bhavanaṃ\nsakhīsthalī-nikaṭa-vartinaṃ tad apahāya |"
    },
    {
      "tag": "p",
      "attributes": {},
      "text": "nāndīmukhī - aho! śabdānāṃ gūḍhārtha-vijñāyās tava vyākhyā-kauśalaṃ tad\nasmādṛśībhir duravagāho navīna-gopatvādi-padānāṃ gūḍho'rthaḥ kṛpayā\nprakāśyatām |\nvṛndā -\nveṇu-viṣāṇa-laguḍa-niryoga-pāśa-giri-dhātu-citra-nava-śikhaṇḍa-guñjāhārāraṇy\na-śṛṅgāra-dhāritvaṃ mañjula-navīna-gopatvaṃ tatrāpi navīna-śabdena tasya\nprathamato nitya-nūtanatā ca dhvanitā | puraścaraṇa-saṃvidhāneneti puraḥ\nsaṃmukhe bhṛṅga-raṇita-kusuma-kalita-bakula-rāja-tale caraṇaṃ\nproddāma-madonmatta-gajendravad-vividha-vilāsa-samullāsitam itas tato bhramaṇaṃ\ntat-puraḥ-saraṃ yat saṃvidhānaṃ\nlīlā-kamala-cumbana-kaṅkelli-nava-pallavavad-aṃśena\nnistula=nistala-dāḍimī-phala-kara-vinyāsa-kāñcan-yūthikā-samāliṅgana-pūrvaka\n-smita-nava-karpūra-saṃmilita-cañcala-nayana-kamalāñcalāvalokana-paramonmād\naka-madhura-mādhvīka-pāyanam | tena\nmalli-bakula-campaka-mādhavī-kanaka-yūthikādi-kusuma-cayana-vilāsa-mādhur\nī-bharam anubhavantyāḥ śrī-vṛndāvana-rājadhānī-vilāsinyāḥ karṣaka ākarṣako\nbhūtvā tena tām unmādya nija-nikaṭam ākṛṣyety arthaḥ |"
    },
    {
      "tag": "p",
      "attributes": {},
      "text": "sukhena ślāghya-madhura-madhura-rasāsvādana-janita-paramānanda-sandohena\nsamayaṃ sahaja-sarvadojjṛmbhamāṇa-vasanta-kālaṃ nirantaraṃ\nnirupama-vilāsa-mādhurībhiḥ saubhāgya-lakṣmī-bharaṃ gamayan prāpayann asti\ntayā sahānavaratam anirvacanīya-madhura-khelā-vilāsa-tat-paraḥ san sadā virājata\neveti |"
    },
    {
      "tag": "p",
      "attributes": {},
      "text": "tato'haṃ sāntar-ānandaṃ -viśākhā-ghātini vṛnde mama vṛndāvanodyāna-pālikāpi\ntvaṃ katham etāsu militāsi ?"
    },
    {
      "tag": "p",
      "attributes": {},
      "text": "madhumaṅgalaḥ - priya-vayasya! iyam udyāna-pālī\nsa-lavaṇa-takra-ślathita-bhakta-bhakṣaṇāya tad-udyāna-pālanaṃ parityajya\nsāmpratam āsāṃ gṛha-pālī vṛttāsti | tat kathaṃ na bukkiṣyate ?"
    },
    {
      "tag": "p",
      "attributes": {},
      "text": "vṛndā - aye bhūsurābhāsa! kuṭabaṭo!\nnija-sahacara-prathama-mudira-vacana-jaladhārā-varṣeṇa praphulla-varṣābhūs tvaṃ\nsantata-śravaṇa-kaṭu-śabdaṃ kurvan sarvān udvejayann asi |"
    },
    {
      "tag": "p",
      "attributes": {},
      "text": "mallī-bhṛṅgyau - devi lalite! svāminyā yad anya-patreṇa likhitam asti | tat kiṃ\nvismṛtaṃ bhavatyā ?"
    },
    {
      "tag": "p",
      "attributes": {},
      "text": "lalitā - kiṃ tat smāryatām |"
    },
    {
      "tag": "p",
      "attributes": {},
      "text": "mallī-bhṛṅgyau - samucita-kara-dāne yaḥ kuyuktim uttolya virodham ācarati so'tra\nbaddhvā śīghraṃ praheya iti |"
    },
    {
      "tag": "p",
      "attributes": {},
      "text": "lalitā - āṃ | tat-kara-dāna-virodhī madhumaṅgala eva | tad enaṃ latā-pāśena\ndṛḍhaṃ nibadhya komalāyāḥ priya-sakhyāḥ savidham ānītvaiva\njaṭilābhimanyu-pārśve yuvābhyām eva satvaraṃ samarpyatām | yathā sa\nyāva-grāma-siṃho'bhimanyur eva tāḍana-pūrvakaṃ sva-karaṃ gṛhṇāti |"
    },
    {
      "tag": "p",
      "attributes": {},
      "text": "madhumaṅgalaḥ antaḥ-sa-bhayam iva - vayasya! kiñcin nigūḍhaṃ kāryaṃ mama gṛhe\nvidyate | tat sampādyāgacchann asmi |"
    },
    {
      "tag": "p",
      "attributes": {},
      "text": "tato'haṃ - dhig brāhmaṇa! katham abalā-vāg-āḍambareṇa mad-agrato'pi bibheṣi ?"
    },
    {
      "tag": "p",
      "attributes": {},
      "text": "madhumaṅgalaḥ - mahāśūra! ghaṭṭī-pālasya tava govardhane dāna-vartanyāṃ\nbahuśaḥ śauryaṃ anubhūtam asti | yat tasmin dine etābhir eva\nvṛndāvana-kara-nimittaṃ gāndharvā-nideśena nijottarīya-paṭāñcalena baddhā\nnīyamānam api māṃ vīkṣamāṇa eva vilakṣas tvam āsīḥ | aham eva\nnija-bhūsuratvaṃ vivṛtya bhāgyena kathañcid urvārito'smi |"
    },
    {
      "tag": "p",
      "attributes": {},
      "text": "ity uktvā bhītim anukṛtya palāyantam iva taṃ kare gṛhītvā parāvartya mayoktaṃ -\n lalite! tādṛśyāḥ komalābalāyā api katham ahaṃ karaṃ dāsyāmi ? pratyuta balāt\nkāmam ādāsya eva |"
    },
    {
      "tag": "p",
      "attributes": {},
      "text": "iti niśamya netra-bhāgena mām īṣad avalokayantī rādhā susmitā āsīt |"
    },
    {
      "tag": "p",
      "attributes": {},
      "text": "nāndīmukhī - citre! bāṭikā-prāghuṇa ity asya kas tāvad abhiprāyaḥ ?"
    },
    {
      "tag": "p",
      "attributes": {},
      "text": "lalitā - nāndīmukhi! taj jānaty api kathaṃ pṛcchasi ? yat\nsarva-kālīna-nija-vāsa-grāma-mahāvanam apahāya vatsara-ṣaṭ-saptaka-mātram\natrāgato'sti |"
    },
    {
      "tag": "p",
      "attributes": {},
      "text": "nāndīmukhī - priya-janma-bhūmes tyāgena kiṃ tāvat kāraṇam ?"
    },
    {
      "tag": "p",
      "attributes": {},
      "text": "rādhā auccaiḥ - tat-sthānasyāsvācchandyāt janatādhikyena tad-grāme nagara iva\njāte\nabalā-vadha-bhāṇḍa-sphoṭana-nava-nīta-haraṇādi-vividha-visadṛśa-vyavasāyābh\nyāsena janita-bahu-vidha-vikarmābhilāṣasyāsiddhatvāt nirjane'smin mahati ghane\nvṛndāvane kulābalā-kulānāṃ geha-deha adhara-daśana-vasanāni\nsvācchandyenāpahartum adhika-lālasaiva |"
    },
    {
      "tag": "p",
      "attributes": {},
      "text": "ity evaṃ lalitayā sphuṭaṃ vyāhṛte sa-smitaṃ sākūtam āha - lalite! sāmpratam asya\ntādṛśa-vyavasāyo na dṛśyate |"
    },
    {
      "tag": "p",
      "attributes": {},
      "text": "rādhā punar anuccaiḥ - satyam eva kathyate | yad ayaṃ samprati sva-dharma-tyāgena\nvisadṛśa-saṃskāreṇa ca janitānyādṛśa-buddhi-kṛta-cauryādi-duṣkṛtaṃ lalitācāryayā\npūrvam api vihita-niṣkṛtena nirvāsya, nirveda-kṛta-vivekena tāsām eva kṛṣi-vṛttam\neva nija-dharmam ācarya prakāmaṃ śasyāny utpādya tābhyaḥ pradāya tat svāṃśam\napi svayam ādāya tāḥ svātmānam apy ānandayan mahāśucir iva virājate | ity eva\nsphuṭaṃ viśākhāpi sa-smitaṃ bhāṣitavatī |"
    },
    {
      "tag": "p",
      "attributes": {},
      "text": "tatas tan niśamya sarveṣu hāsa-kolāhala-mahotsavam āviṣkurvatsu sa-kapaṭāsūyaṃ\nmayoktam - sakhe subala! dhūrtābhir imābhir narma-bhaṅgī-miṣeṇa mama\nvṛndāvana-rājyādhikāritaiva dūrīkriyamāṇāstīti samadhigataṃ bhavatā |\nsubalaḥ - na kevalam adhikāritaiva dūrīkṛtā kintu karṣako'pi kṛto'si |"
    },
    {
      "tag": "p",
      "attributes": {},
      "text": "vṛndā - subala! tvaṃ bahu-śruto vicakṣaṇas tathānayor api parama-snigdhaḥ | tat\nkathaṃ nāndīmukhyā sahānayorḥ parama-snigdhayor api rājya-hetor\nvivadamānayor ucita-nyāyāvalokanena virodhaṃ na davayasi ?"
    },
    {
      "tag": "p",
      "attributes": {},
      "text": "tato bhadraṃ bhadram iti mayā lalitayā cokte subalaḥ prāha - vayasya! prathamaṃ\ntāvat katham āsām etad rājyaṃ tal lalitaiva kathayatu | paścād bhavān api kathaṃ\nvā bhavad-rājyaṃ taj jñāpayatu |"
    },
    {
      "tag": "p",
      "attributes": {},
      "text": "tato'haṃ - subala! yāsāṃ vraja-deva-kanyānām ajñānenāpi saṅgam ācarya\njāta-vyalīko'haṃ prāyaścittena śuddho'bhavaṃ sa kathaṃ tābhiḥ samam api punar\nvākovākaṃ vistarayāmi ?"
    },
    {
      "tag": "p",
      "attributes": {},
      "text": "vṛndā - mahāśuddha! bhavad-vāg-gandha-mātreṇāpi samudita-kaluṣa-sañcayā etā\napi śrī-vṛndāvana-cakravartinyā nūnam aśeṣa-vidhinā\nśyāmala-viṣama-śara-sarovara-mahā-tīrthe punaḥ punaḥ snapanena śuddīkṛtā eva\nsva-nikaṭam āpitāḥ santi tac cīrṇa-niṣkṛtayor ubhayoḥ saṃvāde doṣo nāsti | tal\nlalite! bhavaty eva kathayatu |"
    },
    {
      "tag": "p",
      "attributes": {},
      "text": "lalitā - prathamaṃ tāvad asmin vṛndāvana-rājye'syālīka-vādino dhūrtasyādhipatyaṃ\ntāvad dūre'stu sambandha-leśo'pi nāsti |"
    },
    {
      "tag": "p",
      "attributes": {},
      "text": "nāndīmukhī - katham iva ?"
    },
    {
      "tag": "p",
      "attributes": {},
      "text": "lalitā - sva-paitṛka-rājye bṛhad-vana eva kula-kramāgata-santata-vāsitvāt |"
    },
    {
      "tag": "p",
      "attributes": {},
      "text": "nāndīmukhī - kim atra pramāṇam ?"
    },
    {
      "tag": "p",
      "attributes": {},
      "text": "lalitā - bhāgavatādi-purāṇa-vaktṛ-vyāsādi-munīndra-vacanāny eva |"
    },
    {
      "tag": "p",
      "attributes": {},
      "text": "subalaḥ - lalite! madhyasthena mayā yathārtham eva vaktavyam | tvan-mukham\nālokya mithyā vaktuṃ na śakyate | tad asya bṛhad-vana-rājyatvenaiva bhavatyā\nvṛndāvana-rājyādhipatyaṃ kim āyāti ? kintu tatra cet mahā-pramāṇam asti, tad\nvada |"
    },
    {
      "tag": "p",
      "attributes": {},
      "text": "lalitā - pratyakṣaṃ parokṣam api bahutara-purāṇa-vacana-kulam asti | tatrāpi\npratyakṣa-parokṣayoḥ pratyakṣam eva balīya ity anusāreṇa pratyakṣam eva\ngrāhyam |"
    },
    {
      "tag": "p",
      "attributes": {},
      "text": "nāndīmukhī - kiṃ tat pratyakṣaṃ pramāṇam ?"
    },
    {
      "tag": "p",
      "attributes": {},
      "text": "lalitā - mayā kiṃ tad vaktavyam ? yuṣmākam anubhūtam eva tat |"
    },
    {
      "tag": "p",
      "attributes": {},
      "text": "nāndīmukhī - na smaryate | tat prakāśaya |"
    },
    {
      "tag": "p",
      "attributes": {},
      "text": "lalitā - brahma-gṛhiṇī-sāvitrī-prabhṛti-devy-ādibhir\ndundubhi-vāditrādi-kolāhala-pūrvakaṃ kṛto'tra mahā-siṃhāsane you ratnābhiṣekaḥ\nsa ca trilokī-vāsiṣu kasya vā paramānanda-pradāyako na saṃvṛtto'sti |"
    },
    {
      "tag": "p",
      "attributes": {},
      "text": "tataḥ subalaḥ - lalite! etat tu tāvad anyathātvena nirūpya priya-vayasyo yuṣmān apy\nātmasāt kartuṃ virājamāno vartate |"
    },
    {
      "tag": "p",
      "attributes": {},
      "text": "lalitā - subala! etac ced bhavad-dvipada-gopa-priya-vayasyaḥ satyam eva vakti tarhi\nvṛndāvana-rājye æbhiṣiktāyā mahā-siṃhāsana-sthāyā ity ādi tathaitasyāś\ncaraṇānujīvino mamety ādi vyāhṛtya svāmy asau sāmpratam api kathaṃ tac\ncaraṇa-paricaraṇa-mātraika-lābhāya tan-mantra-rājam ādātum\nāgraheṇādhyavasyann astīty ādi sarvaṃ kiṃ bhavādṛgbhir vismṛtam ?"
    },
    {
      "tag": "p",
      "attributes": {},
      "text": "nāndīmukhī smitvā - lalite! asya vilāsino rāja-putrasya madana-modaka-bhojino\nmahā-kāmukasya yat pralapitaṃ tat kim atra pramāṇaṃ syāt ? anyac ced gāḍhaṃ\npramāṇaṃ syād darśaya |"
    },
    {
      "tag": "p",
      "attributes": {},
      "text": "vṛndā - yad yat pramāṇam iyaṃ darśayati, tat tad evāsyonmādino rāja-putrasya\npakṣam āśritya yuvābhyāṃ khaṇḍyate | ato'nyat sarvatra prasiddham api pramāṇaṃ\nlalitātikopena noṭṭaṅkayati |"
    },
    {
      "tag": "p",
      "attributes": {},
      "text": "nāndīmukhī - vṛnde! tat tvayaiva tāvat kathyatām |"
    },
    {
      "tag": "p",
      "attributes": {},
      "text": "vṛndā - premnā nijāsādhāraṇa-sārūpya-dāna-pūrvakam iyaṃ vṛndāṭavī\npriya-sakhyā sva-priya-sakhītve nityaṃ nirūpitāstīti |"
    },
    {
      "tag": "p",
      "attributes": {},
      "text": "nāndīmukhī - kīdṛśaṃ svārūpyaṃ tat kathyatām |"
    },
    {
      "tag": "p",
      "attributes": {},
      "text": "vṛndā - śrūyatām -"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tanor asyā jyotiḥ-parimala-carac-campaka-latā-"
        },
        {
          "tag": "l",
          "attributes": {},
          "text": "valī vidyud-vallī-jayi-kanaka-yūthī-tatir api |"
        },
        {
          "tag": "l",
          "attributes": {},
          "text": "svarūpaṃ sārūpyaṃ param agamayad vallava-pure"
        },
        {
          "tag": "l",
          "attributes": {},
          "text": "mukhasyāpi prodyad-ruciratara-rājīva-nivahaḥ ||1||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dṛśor īṣad ghūrṇan-nava-kuvalayānāṃ samudayas"
        },
        {
          "tag": "l",
          "attributes": {},
          "text": "tathā līlās tiryak-kamana-gamanonmatta-hariṇaḥ |"
        },
        {
          "tag": "l",
          "attributes": {},
          "text": "lasad-bimbī-vṛndaṃ vara-vikaca-bandhuka-nikaro'py"
        },
        {
          "tag": "l",
          "attributes": {},
          "text": "asausīdhu-syandi-sphuriad-adhara-yugmasya sukṛtī ||2||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhujāyā vallaryaś calana-lalitāś cañcu-nicayāḥ"
        },
        {
          "tag": "l",
          "attributes": {},
          "text": "śukānāṃ nāsāyās tila-kusuma-sakhyā dyuti-bhṛtaḥ |"
        },
        {
          "tag": "l",
          "attributes": {},
          "text": "smitasya pronmīlat-kumuda-nikaro danta-surucer"
        },
        {
          "tag": "l",
          "attributes": {},
          "text": "alaṃ gandhair andhīkṛta-madhukarāḥ kunda-kalikāḥ ||3||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhruvor bhaṅgī-bhrāmyad-bhramara-vara-paṅktiḥ parimitā"
        },
        {
          "tag": "l",
          "attributes": {},
          "text": "lalāṭasya sphūrjat-subhaga-baka-puṣpāti-suṣamā |"
        },
        {
          "tag": "l",
          "attributes": {},
          "text": "alaṃ veṇer udyan-mada-śikhi-śikhaṇḍāvalir asau"
        },
        {
          "tag": "l",
          "attributes": {},
          "text": "śruter muñjāyuktir madana-dhanuṣo jyā-dyuti-muṣaḥ ||4||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "alaṃ bilvaṃ tālaṃ karakam udayac cāru-kucayoḥ"
        },
        {
          "tag": "l",
          "attributes": {},
          "text": "sphurad-vakṣaḥ-sthalyāḥ kanaka-kṛta-siṃhāsana-gaṇāḥ |"
        },
        {
          "tag": "l",
          "attributes": {},
          "text": "nitambasyaitasya sphurta-nava-ghaṇṭā-rava-bhṛtaḥ"
        },
        {
          "tag": "l",
          "attributes": {},
          "text": "sphuṭaṃ vaṃśa-dhvānāñcita-guru-giri-sphāra-vikaṭāḥ ||5||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "varoru-dvandvasya smara-kali-samarthasya sarasa-"
        },
        {
          "tag": "l",
          "attributes": {},
          "text": "prabhārambhā-stambhāḥ sthala-kamala-saṅghāś caraṇayoḥ |"
        },
        {
          "tag": "l",
          "attributes": {},
          "text": "sadonmāda-prodyad-gaja-gamana-śikṣā-guru-gater"
        },
        {
          "tag": "l",
          "attributes": {},
          "text": "marālī-pālīnāṃ lalita-calitodyac-caturatā ||6||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "alaṃ bhrājaj-jambū-phala-malaka-paṅkteḥ śata-mitaṃ"
        },
        {
          "tag": "l",
          "attributes": {},
          "text": "madhau mañju-dhvānāḥ pika-yuva-kṛtāś cāru-bhaṇiteḥ |"
        },
        {
          "tag": "l",
          "attributes": {},
          "text": "prasanna-śrī-vaktra-sphurita-nayana-prānta-naṭana-"
        },
        {
          "tag": "l",
          "attributes": {},
          "text": "kramasya smerodyat-sarasija-naṭat-khañjana-gaṇaḥ ||7||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sphurat-premṇā netrāñjana-galita-pānīya-vitater"
        },
        {
          "tag": "l",
          "attributes": {},
          "text": "yamī ceto-gañgā-jalam amala-cittasya satatam |"
        },
        {
          "tag": "l",
          "attributes": {},
          "text": "ghana-sveda-syandasya ca vividha-kāsāra-nivaho"
        },
        {
          "tag": "l",
          "attributes": {},
          "text": "mahārāgasyoccai ruci-rucira-guñjā-phala-kulam ||8||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sapatnī-nāsānāṃ satatam atitāpaṃ janayatāṃ"
        },
        {
          "tag": "l",
          "attributes": {},
          "text": "suhṛc-chreṇī-nāsā-pramadam anubelaṃ racayatām |"
        },
        {
          "tag": "l",
          "attributes": {},
          "text": "vapuḥ-saurabhyāṇāṃ parimilita-sarva-vraja-bhuvāṃ"
        },
        {
          "tag": "l",
          "attributes": {},
          "text": "nikāmaṃ kāśmīra-vraja-kamala-garbhā vara-rucaḥ ||9||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sumeroḥ kāntīnāṃ mada-damaka-dṛpyal-lava-kaṇa-"
        },
        {
          "tag": "l",
          "attributes": {},
          "text": "chaṭāyā vidyuc-chrī-racita-bhajanāyās tanu-rucaḥ |"
        },
        {
          "tag": "l",
          "attributes": {},
          "text": "sphurad-bhūmi-bhāgāḥ kanaka-nicitāḥ sadma-nivahā"
        },
        {
          "tag": "l",
          "attributes": {},
          "text": "guhāntaḥ-kuñjāntar-girikula-śilāś ca kvacid api ||10||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hradāḥ śrīman-nābhes tad-upari-lasal-loma-laharer"
        },
        {
          "tag": "l",
          "attributes": {},
          "text": "bhujaṅgālī-kālī bata vakaripor vepathū-bhṛtaḥ |"
        },
        {
          "tag": "l",
          "attributes": {},
          "text": "vadānyatvādīnāṃ surataru-gaṇānāṃ ratna-khacitāḥ"
        },
        {
          "tag": "l",
          "attributes": {},
          "text": "paraṃ romāñcānāṃ priyaka-guru-kiñjalka-nikaraḥ ||11||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pare ye muktāḥ syuḥ sthira-cara-padārthā vraja-bhuvaḥ"
        },
        {
          "tag": "l",
          "attributes": {},
          "text": "sadā stavyā bhavyais trijagati nikāmaṃ jana-kulaiḥ |"
        },
        {
          "tag": "l",
          "attributes": {},
          "text": "sad-aṅga-pratyaṅga-prakara-suṣamāyāḥ param umā-"
        },
        {
          "tag": "l",
          "attributes": {},
          "text": "rati-śrī-varṇyāyāḥ pariṣadi yathā yuktam api te ||12||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rameśa-svānandocchalita-parama-vyoma-purato'py"
        },
        {
          "tag": "l",
          "attributes": {},
          "text": "ajasraṃ visphūrjad-vipula-sukhadaika-druma-latā |"
        },
        {
          "tag": "l",
          "attributes": {},
          "text": "samasta-brahmāṇḍe śaśivad-udayat-prauḍha-yaśasas"
        },
        {
          "tag": "l",
          "attributes": {},
          "text": "tataḥ śrī-rādhāyāḥ prakaṭam aṭavīyaṃ priya-sakhī ||13||"
        }
      ]
    },
    {
      "tag": "p",
      "attributes": {},
      "text": "tato'haṃ sāṭopam avadam -"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vrajendra-svārājye vijayi-yuvarājatva-vidhinā"
        },
        {
          "tag": "l",
          "attributes": {},
          "text": "samāsiktaḥ sneha-stimitam atimitrādi-valitaḥ |"
        },
        {
          "tag": "l",
          "attributes": {},
          "text": "nijām etāṃ rakṣāmy aṭavim iha gocāra-miṣataḥ"
        },
        {
          "tag": "l",
          "attributes": {},
          "text": "kathaṃ svārūpyeṇaiva tu bhavatu vaḥ sāmpratam iyam ||14||"
        }
      ]
    },
    {
      "tag": "p",
      "attributes": {},
      "text": "tac chrutvā vṛndā -"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sakhitvaṃ yo yasya vrajati nija-sārūpyam athavā"
        },
        {
          "tag": "l",
          "attributes": {},
          "text": "na cet tasya syān no bhavati param anyasya hi tadā |"
        },
        {
          "tag": "l",
          "attributes": {},
          "text": "kathaṃ no gṛhṇāsi druta-gatir idaṃ hanta kathayan"
        },
        {
          "tag": "l",
          "attributes": {},
          "text": "svayaṃ gatvā lakṣmīṃ tad inasamarūpaṃ gaṇam api ||15||"
        }
      ]
    },
    {
      "tag": "p",
      "attributes": {},
      "text": "tan niśamya sāṭṭa-hāsaṃ madhumaṅgalaḥ - bho asatya-vādini vṛnde!\nkurcikā-lobhena nija-devītvam utsṛjya vandinī bhūtvā,\nmithyā-stava-mātreṇaivāsmad-vṛndāṭavīṃ nija-sakhyāṃ sañcārayituṃ kathaṃ\nśakṣyasi ?"
    },
    {
      "tag": "p",
      "attributes": {},
      "text": "nāndīmukhī - lalite! vijña-prācīna-munīśvara-vacanaṃ vinā ko'pi nirasto na\nbhaviṣyati tasmāt purāṇa-vacanam eva darśaya |"
    },
    {
      "tag": "p",
      "attributes": {},
      "text": "lalitā - asya pakṣam āśritya tādṛgbhir evaṃ cet kathyate tadā tatra gatvā\nbhagavatyāḥ sakāśād bahūni purāṇa-vacanāni śrūyantām |"
    },
    {
      "tag": "p",
      "attributes": {},
      "text": "subalaḥ - bhavatya eva paṭhantu |"
    },
    {
      "tag": "p",
      "attributes": {},
      "text": "lalitā - vallava-jātīnāṃ tatrāpi strīṇām asmākaṃ purāṇa-vacana-pāṭhe'dhikāra eva\nnāsti |"
    },
    {
      "tag": "p",
      "attributes": {},
      "text": "subalaḥ - vṛndeyaṃ devī | tad iyam eva śrāvayatu |"
    },
    {
      "tag": "p",
      "attributes": {},
      "text": "vṛndā smṛtim abhinīya - atra subahūni vacanāni santi | tāni kati pāṭhyāni kintu\nanyeṣu deśeṣu anyāḥ pṛthak pṛthag devīr adhikariṇīr uktvā rādhā vṛndāvane\nvane iti sarvopamardakaṃ purāṇa-vacanaṃ bhagavatyāḥ sakāśāt kena vā na śrutam\nasti |"
    },
    {
      "tag": "p",
      "attributes": {},
      "text": "tatas tāsāṃ jayābhimānena praphullatām ālokya madhumaṅgalaḥ sāṭopam āha -\nnāndīmukhi! sarva-purāṇa-śirasi mahopaniṣadi gopāla-tāpanyāṃ vṛndāvanasya\nkṛṣṇa-vanatvena prathita-khyātyā vṛndāvana-rāja-dhānī-purandaratvena\npriya-vayasyaṃ brahma-bhavādayo'pi nirantaraṃ gāyantaḥ santīti ke vā na jānanti\n? tataḥ śrutyā smṛtir bādhyate ity asmākam evedaṃ rājyaṃ susiddham | tat sakhe\nsubala! vidāvayām ūritaḥ para-rājya-kāṅkṣiṇīḥ |"
    },
    {
      "tag": "p",
      "attributes": {},
      "text": "tataḥ sakhe tvam eva me priyaṅkaraḥ priya-vayasya iti sānandaṃ madhumaṅgalam\nāliṅgati mayi kiñcid vailakṣyam iva rādhādhiṣṭhita-nikuñjam ālokya\nlalitādi-mukham ālokayantyāṃ nāndīmukhyāṃ rādhā smitvā anuccaiḥ - aho\nkṛṣṇeti śabda-śravaṇa-mātrata evānena mahā-dūra-darśinā tad-artham\nabuddhvaiva para-rājye'smin sva-tātam arpayatā kiṃśuka-kusuma-sādṛśyena\ndurvidha-bodhasya rolambasya śuka-tuṇḍa-pāna-smaraṇaṃ suṣṭhu samānītāḥ\nsmaḥ |"
    },
    {
      "tag": "p",
      "attributes": {},
      "text": "tatas tasminn eva varṇa-vinyāse solluṇṭhaṃ lalitayāpi prakāśite sati\nkṛṣṇa-vana-śabdasyārthāntaraṃ nūnam eṣā ghaṭayiṣyatīti tad-abhiprāyaṃ manasi\nmanāk vicārayati mayi nāndīmukhī sacamatkāraṃ māṃ prāha - jayākāṅkṣin!\nekaṃ vijñāpayitum icchāmi yadi tubhyaṃ rocate |"
    },
    {
      "tag": "p",
      "attributes": {},
      "text": "tato'haṃ - kāmaṃ kathyatām |"
    },
    {
      "tag": "p",
      "attributes": {},
      "text": "nāndīmukhī - śyāma-vana-samāsam ācarya tvayā saha tat-samāsenaiva nyāyam\nācarya tvāṃ parājitya svarājyam ādātuṃ laliteyam abhilaṣati |"
    },
    {
      "tag": "p",
      "attributes": {},
      "text": "tato'haṃ - vividha-kusuma-candana-varṇikādibhiḥ śṛṅgāra-racanācāryeyam | tad eva\njānāti yad anayā tad-vana-puṣpair muhuḥ śṛṅgārito'smi | tad vyākaraṇasya keyam\n?"
    },
    {
      "tag": "p",
      "attributes": {},
      "text": "vṛndā smitvā - vyākaraṇa-vijñaṃ-manya! tvatto'pi mat-priya-sakhī lalitā\ntad-vyākaraṇasya prathitācāryā |\nlalitā - pāmari vṛnde! apehi apehi |"
    },
    {
      "tag": "p",
      "attributes": {},
      "text": "vṛndā - tvat-pakṣam āśritya vivadamānāṃ māṃ kim ity ākṣipasi ?"
    },
    {
      "tag": "p",
      "attributes": {},
      "text": "lalitā - bhoḥ samāsācārya-śārdūla! kathaṃ svepsitāpara-samāsena vibhīṣikāṃ\npradarśya mat-priya-sakhyāḥ khelāspada-kṛṣṇa-vanam idam ādātuṃ\nvṛthaivādhyavasyasi | yato'tra nityaṃ vaiśvānaravaj\njājjvalyamāna-bahuvrīhi-karmadhārayādy-avadhāraṇataḥ svayam eva dūrād\nevāpasariṣyasi | [samāsābhijña kṛṣṇa-vana-śabdasya narma-cchalena\ntat-puruṣa-samāsaṃ viracayya para-rājyaṃ grahītuṃ katham abhilaṣasi | yad atra\nkarmadhāraya-bahuvrīhi-samāsayor evāvakāśaḥ |]"
    },
    {
      "tag": "p",
      "attributes": {},
      "text": "tato mayoktaṃ - caturaṃmanye! prakaṭe'tra tat-puruṣa-samāse kathaṃ\nkaramadhārayādi-yojanā sambhavati | bhavatu bhavatu durjana iti nyāyena tad eva\ntāvat kathaya śrotavyam |"
    },
    {
      "tag": "p",
      "attributes": {},
      "text": "rādhā anuccaiḥ - vanasyāsya ghanatā-prācaryeṇa kṛṣṇaṃ śyāmaṃ ca tad-vanaṃ ceti\nkarmadhārayaḥ sphuta eva |"
    },
    {
      "tag": "p",
      "attributes": {},
      "text": "ity evaṃ lalitayāpi sphuṭaṃ bhāṣite campakalatā sa-ślāgham āha - lalite! sādhu\nsādhu satyaṃ satyaṃ yataḥ karmāṇi\nariṣṭa-keśyādi-vadha-kāliya-damana-govardhanoddharaṇa-nitya-rāsādi-līlā\ndhārayati niṣpādayati prakāśayati vā ity asya vanasya karmadhārayatvaṃ sphuṭam\neva prasiddham |"
    },
    {
      "tag": "p",
      "attributes": {},
      "text": "punar lalitā rādhānucca-bhāṣitam evānuvadati - kṛṣṇāni kvacid kvacid atiśyāmāni\nvanāni yatra tat kṛṣṇa-vanam iti vṛndāvanasya viśeṣaṇatvena bahuvrīhir api |"
    },
    {
      "tag": "p",
      "attributes": {},
      "text": "vṛndā -- satyaṃ satyaṃ kālindī-tīra-rāsa-sthalyām andhakāri-baṭa-vanaṃ, tathā\ngovardhanopaśalya-para-rāsa-sthalyām andhakāri-niviḍa-vanaṃ sarvānanda-karaṃ\nsuprasiddham eva |"
    },
    {
      "tag": "p",
      "attributes": {},
      "text": "indulekhā - lalite! satyaṃ satyaṃ bahavo brīhayo dhānyādi-śasyāni kiṃ vā\nkedārikā-jātatvān muktā eva brīhayaḥ | bahavo brīhayo yasmin nityasya vanasya\nbahuvrīhatvaṃ sphuṭam eva |"
    },
    {
      "tag": "p",
      "attributes": {},
      "text": "tataḥ sa-garva-garbhitaṃ hasantīṣu tāsu mayoktaṃ -\nnānā-kuṭa-kalpanā-nagarī-cakravartini lalite! mukham atra tat-puruṣa-samāsaṃ\nkalpita-karmadhāraya-bahuvrīhibhyāṃ kathaṃ davayituṃ śakyase |"
    },
    {
      "tag": "p",
      "attributes": {},
      "text": "lalitā - mahā-paṇḍita! tat-puruṣas tatpuruṣa iti bāraṃ bāraṃ jalpasi | tatpuruṣas\ntāvad aneka-vidho bhavati | tatra katamo'yaṃ sa iti suṣṭhu nirṇīya kathyatām |"
    },
    {
      "tag": "p",
      "attributes": {},
      "text": "mayoktaṃ - jaḍa-buddhike! kṛṣṇasya vanaṃ kṛṣṇa-vanam iti ṣaṣṭhī-tatpuruṣas\ntrijagati suprasiddha eva |"
    },
    {
      "tag": "p",
      "attributes": {},
      "text": "rādhā - kṛṣṇasya vanam iti cet tarhi sakhīsthalī-baṭa-śreṇir eva puruṣa-śārdūlasya\ntava vanam | yataḥ ṣaṣṭhī-tatpuruṣo'pi nityaṃ tatraiva vartate |"
    },
    {
      "tag": "p",
      "attributes": {},
      "text": "atra ṣaṣṭhī-samāsasya sambhāvanāpi na vidyate ity evaṃ vihasya lalitayāpy ukte\nnāndīmukhī - lalite! eṣa te vāg-vinyāso garbhita-sandarbha iti lakṣyate tat\nprakāśya kathyatām |"
    },
    {
      "tag": "p",
      "attributes": {},
      "text": "tato lalitā netrānta-nīlotpala-mālayā mām akurvatī smita-garbhitam āha -\nnāndīmukhi! ṣaṣṭhī kācid ekā | tasyāḥ puruṣaḥ patir eva jano vā\nṣaṣṭhī-tatpuruṣaḥ |"
    },
    {
      "tag": "p",
      "attributes": {},
      "text": "viśākhā sa-smitaṃ - lalite! tat-puruṣo jñāta eva | sā tāvat kā ?"
    },
    {
      "tag": "p",
      "attributes": {},
      "text": "lalitā - candrāvalī |"
    },
    {
      "tag": "p",
      "attributes": {},
      "text": "viśākhā - candrāvalī kathaṃ ṣaṣṭhī ?"
    },
    {
      "tag": "p",
      "attributes": {},
      "text": "lalitā - devī-gaṇa-madhye prathamaḥ kaṃsa-gopo govardhana-mallo\nmahā-bhairavaḥ | dvitīyā tan-mātā bhāruṇḍā caṇḍī, tṛtīyā candrāvalī-mātā\nmahī-karālā carcikā | caturthī śaivyā kālī | pañcamī padmā śaṅkhinī prasiddhā |\nṣaṣṭhī sakhīsthalī-baṭa-vāsinī candrāvalī ṣaṣṭhī | yato baṭa-vana-vāsitvāt\ntasyāḥ ṣaṣṭhītvaṃ yuktam eva |"
    },
    {
      "tag": "p",
      "attributes": {},
      "text": "tataḥ sarveṣāṃ hāsa-kolāhala-vṛtte ahaṃ svagataṃ - aho buddher variṣṭhatā\nvraja-bālānāṃ, yad aham api vacanāṭopa-vilāsair nirvacanīkṛto'smi | prakāśaṃ\nsa-nirvedam ivāhaṃ - nāndīmukhi! asmad-datta-bhoga-rāga-masṛṇa-vasanādibhiḥ\nsaṃvardhitābhir\nasmad-datta-muktā-maṇi-pravāla-kamala-rāga-marakata-vajrādi-khacita-vividha-\nbhūṣaṇa-bhūṣitābhiḥ sāmpratam\nabhinava-yauvana-mahādhana-garveṇojjhita-guru-laghu-gaṇanotkarābhir\nasmat-kṛṣaka-gujjara-gajjarībhir apy etābhir\nhelollāsita-cañcala-nayana-prānta-nartana-pūrvakaṃ\nsāhaṅkṛti-vacanāḍambara-vinyāsa-bhareṇa samasta-vraja-sāmrājya-sārvabhaumasya\nparamoddaṇḍa-kumāro'ham api niravadhi-viḍambyamāno'pi kevalaṃ\nbhagavatī-caraṇa-parijana-mukhya-nāndīmukhī-mukham ālokya\ntathaika-grāma-vāsenāpakīrti-bhayena ca etat-kṛtaṃ pratīpa-vyavasitam api\netāvantaṃ kālaṃ duḥkhadatvenāpi na gaṇitavān asmi |"
    },
    {
      "tag": "p",
      "attributes": {},
      "text": "sāmprataṃ mama doṣo na deyaḥ | adhunaiva nija-nija-vakṣasi\nmasṛṇa-mecaka-paṭa-pariveṣṭitam ativicitrita-kārtasvara-sampūṭa-yuga-puṭitam\naruṇa-dvitīyā-śaśadhara-mudrā-mudritaṃ sva-sva-parivṛḍher api kadāpy\nanālokita-caraṃ durlabha-nava-tāruṇya-dhanaṃ mahā-tīvra-nakha-bhañais tathaiva\nnirupama-daśana-cchada-padmarāga-mahā-ratnam api daśanoddhara-sāmantair api\nluṇṭhayitvā etā vacana-dhana-daridrā vidadhāno'smi |"
    },
    {
      "tag": "p",
      "attributes": {},
      "text": "iti sāṭopaṃ sahasopasṛtya tāḥ sandidhīrṣau mayi\nkuṭila-bhrū-nartana-valita-smita-śavalita-kaṭākṣeṇa mad-avalokana-pūrvakam itas\ntato manāg apasarpantīṣu sarvāsu, sa-roṣam iva lalitā - aye śyāmala\nrasa-pāna-nirata! apehi apehi | etāṃ te matta-tāra-bhaṭīṃ vrajeśvaryai varṇayituṃ\nvayaṃ calitāḥ smaḥ |"
    },
    {
      "tag": "p",
      "attributes": {},
      "text": "satyabhāmā sa-camatkāraṃ hasantī - vinodin! ekaṃ praṣṭum icchāmi |"
    },
    {
      "tag": "p",
      "attributes": {},
      "text": "kṛṣṇaḥ - priye! vijñāpaya |"
    },
    {
      "tag": "p",
      "attributes": {},
      "text": "satyabhāmā - rādhā-svagata-lapitāvalir eva lalitādibhir api katham anvavādi ?"
    },
    {
      "tag": "p",
      "attributes": {},
      "text": "kṛṣṇaḥ - priye! rādhāyāḥ kāya-vyūha-rūpā eva lalitādayas tat kathaṃ\nnādhigamiṣyanti ?"
    },
    {
      "tag": "p",
      "attributes": {},
      "text": "satyabhāmā - subhaga! rādhāyā narmottara-varṇa-vinyāsaḥ kathaṃ vā\nbhavan-mānasa-sañcārī babhūva ?"
    },
    {
      "tag": "p",
      "attributes": {},
      "text": "madhumaṅgala sa-gadgadaṃ - priyasakhi satye!\nparimala-mañjarī-mañjula-mṛgamadāv iva paraspara-saṃpṛktau\ngāndharvā-giridhāriṇau tat kathaṃ na sañcaratv iti |"
    },
    {
      "tag": "p",
      "attributes": {},
      "text": "iti\ntad-vacana-niśamana-madhura-payaḥ-pāna-parivardhita-gāndharvā-virahotkaṭa-\nkaṭu-garalodbhaṭa-vikaṭa-jvālā-jāla-janitābhiḥ | punaḥ punaś\ncālyamāna-hṛdaya-marma-nimagnārdha-bhagna-pratapta-lauha-tiryag-avaśalyojjṛ\nmbhita-yātanā-bharato'pi mahā-tīvra-pīḍāvalībhir abhito'vanta-nirbhara-kātaro\nyadā babhūva tadaiva tad-avadhānataḥ\nsañcarad-apūrva-jāḍya-mohonmādādi-priya-sahacara-samudaya-sahita-sūddīptata\nma-stambha-kampādy-aṣṭa-sāttvika-priya-vayasyeṣu bāḍham ahaṃ pūrvakaṃ ahaṃ\npūrvaka-kṣelana-vidhinā narmocchalita-paraspara-vijayāya pragāḍha-prāgalbhyam\nupalabhya yugapat tvaritam upary upari tam āliṅgituṃ sarvataḥ sarabhasam\nārabhamāneṣu - re re vidagdha-śiromaṇiṃ-manyāḥ! khelana-samayam uttamaṃ\nlabdhāḥ stha ity upālabhya śrīmat-premānirvacanīya-pariṇāma-viśeṣa-svarūpeṇa\nniravadya-hṛdya-sauhṛdyācintya-mahima-mahauṣadha-rasāti-vaśīkṛta-sapriya-par\nijana-gaṇa-kṛṣṇaika-sarvasva-rūpeṇa\nsamastātarkya-mahā-mahā-prabhāva-bahuvidha-līlādi-śakty-apaṇa-cintā-ratnādi\n-ratna-viñcholīka-maṅgalākareṇa\nnirupama-vividha-vaidagdhya-cāturya-samayādi-vijñatva-sugandha-kusumotkarān\nirbharārāmeṇa śrī-śrī-rasa-nāma-prāṇa-priyatama-narma-sakhena\nsa-bhrū-bhaṅgaṃ nayana-ghūrṇana-līlayā vihita-pratiṣedhāt svayam api ca paścād\navadhāya | bho bhoḥ! anāyyam anāyyam iti rasajñāṃ daśanaiḥ saṃdaśya laghu laghu\nsa-saṅkocaṃ sva-pṛṣṭena dūram apasaratsu teṣu - tato'sphuṭa-bahir-vikāra-nikaraḥ\nsambhṛta-hṛt-kampātiśayaḥ sa śrī-śrīmān yādavendraḥ svagatam idaṃ vilalāpa -\nhā mat-prāṇa-kapota-vāsa-baḍabhi-prema-sphuran-mādhurī-dhārāpāra-sarid-vare!\nguṇa-kalā-narma-prahelīkhane! hā man-netra-cakora-poṣaka-vibdhu-jyotsnā-tate\nrādhike! hā hā mad-duritena kena nidhivat prāptā karāt tvaṃ cyutā ?"
    },
    {
      "tag": "p",
      "attributes": {},
      "text": "tataḥ satyabhāmā - yādavendra! śrīman-mukhāravindād\ngokula-vilāsa-mādhurī-makarandaṃ dhayantyā api mama pipāsā param ullālasīti |\ntat-kṛpayā tad eva punaḥ pāyaya |"
    },
    {
      "tag": "p",
      "attributes": {},
      "text": "kṛṣṇaḥ - priye śrūyatām |"
    },
    {
      "tag": "p",
      "attributes": {},
      "text": "tato madhumaṅgalenoktaṃ - sakhi lalite! priya-sakhasyāham\nalaṅghya-vākya-sacivo'smi | tad apūrvaṃ kam apy utkocaṃ mahyaṃ dehi | mayā\nmauktika-mūlyena vaḥ sācivyaṃ vidhāsyate |"
    },
    {
      "tag": "p",
      "attributes": {},
      "text": "viśākhā - ārya! kim apy atra nāsti | sāyaṃ sa-krośanārthaṃ tubhyaṃ\nvarāṭikā-catuṣṭayam avaśyaṃ deyam | yadi pratītir na kriyate tvayā nāndīmukhī\npratibhūr gṛhyatām |"
    },
    {
      "tag": "p",
      "attributes": {},
      "text": "madhumaṅgalaḥ sa-krodhaṃ - avadya-bhāṣiṇi ābhīrike! tiṣṭha tiṣṭha | eṣo'haṃ\nsadya eva tavaitat prāyaścittaṃ kārayann asi iti nigadya māṃ pratyuvāca -\npriya-vayasya! bhavan-mṛdula-vacana-druta-ghṛta-dhārayā\nsaṃvardhita-garva-vaiśvānarābhir amūbhiḥ suṣṭhu bhavantam upālabhya mām api\nbaddhā netuṃ vyavasīyate |"
    },
    {
      "tag": "p",
      "attributes": {},
      "text": "tato'haṃ - sakhe! satyaṃ satyaṃ yathā vinā rājadhānī-jayena tad-deśāḥ suṣṭhu vaśā\nna bhavanti | tathaitad yūtheśā parābhavam antareṇa tadīyāḥ katham amūr amūkā\nna bhavantu | iti nigadya rādhā-sanāthaṃ kuñjaṃ paśyan sa-nirvedaṃ punar avadaṃ -\n kiṃ kartavyaṃ sā kilaitad bhayenaiva mat-sānnidhyaṃ nāsāditavatī iti niśamya\ndrutam udgrīvikāvalokanāt saṅkucantī rādhā kuñja-madhye niviṣṭaḥ babhūva |"
    },
    {
      "tag": "p",
      "attributes": {},
      "text": "satyabhāmā - tatas tataḥ ?"
    },
    {
      "tag": "p",
      "attributes": {},
      "text": "kṛṣṇaḥ - tato'haṃ - nāndīmukhi! lalitādīnāṃ tāruṇya-dhanād api tasyās\ntāruṇya-dhanaṃ pracurataram amūlyam apīti jñāyatām |"
    },
    {
      "tag": "p",
      "attributes": {},
      "text": "nāndīmukhī - katham iva ?"
    },
    {
      "tag": "p",
      "attributes": {},
      "text": "mayoktaṃ - yata āsāṃ tāvat sampūṭa-dvaya-parimitaṃ tat tasyās tu\nmahā-mataṅgaja-kumbhato'pi nistalatvenonnatatvena pariṇāhena ca pravīṇatare\nhṛn-madhyasthe gokula-prasiddha-taskara-bhītyeva mṛgamada-paṅkādi-lepena\nvarṇāntaram āpite hiraṇmaya-kumbha-yugale paripūrṇaṃ tat |"
    },
    {
      "tag": "p",
      "attributes": {},
      "text": "nāndīmukhī - mohana! atisuguptam etad dhanaṃ kadāpi bhavad-dṛṣṭa-caraṃ\nvṛttam asti |"
    },
    {
      "tag": "p",
      "attributes": {},
      "text": "tato'haṃ sa-smitaṃ - nāndīmukhi! vidyuc-camatkṛtim iva sakṛd īkṣitam asti |"
    },
    {
      "tag": "p",
      "attributes": {},
      "text": "nāndīmukhī - kadā ?"
    },
    {
      "tag": "p",
      "attributes": {},
      "text": "mayoktaṃ - ekasminn avasare nija-sarovara-snānād uttīrya nija-madhurāṅgataś\ncīnāṃśukena rahasi tayā niḥsāryamāṇe payasi sumanoharaṇāya daivāt\ntatraivāgatena mayā manāg evāvalokitaṃ tat tataḥ sā sabhayam iva sahasaiva\nśyāmala-śāṭikāñcalenāvṛtavatī | samprati mad-bhāgya-vaśād yadi kutrāpi\nyauvana-dhana-garvitā sāsmad-rājyābhilāṣiṇī mac-cakṣuṣor aparokṣībhavet tadā\nnakha-daśana-bhaṭa-sāmantān antareṇāpi chāyā-dvitīyena mayā\nkara-kamala-yugenaiva tat-kumbha-dvayam āloḍya tāruṇya-dhanānya ātma-sātkṛtya\nsādhvasa-labdha-kampa-pulakāyāṃ tasyāṃ yūtha-nāthāyāṃ nirvacanī-kṛtāyāṃ\ntad-amātya-ghaṭeyaṃ mahā-vaikulyena sva-sva-tāruṇya-dhanaṃ gṛhītvā palāyitum\napi suṣṭhu-sthānam api nāpsyati kiṃ vā tad-dhana-samarpaṇa-pūrvakaṃ\nśuddha-bhāvena mām eva paricariṣyati | tad atikṣudrābhir ābhiḥ\nsva-mahimonnāha-glāni-kāriṇā vākovākena kim ?"
    },
    {
      "tag": "p",
      "attributes": {},
      "text": "tataḥ kiñcit smitvā nāndīmukhīṃ prati rādhā anuccaiḥ prāha - ayi\ncapala-brahmacāriṇi! apehi apehi |"
    },
    {
      "tag": "p",
      "attributes": {},
      "text": "viśākhā - aho uḍḍīya calitum aśakyasya bimbīmātraika-bhojino bubhukṣitasya\nlolubha-śukasya manasi durlabha-madhura-drākṣā-bhakṣaṇam etat |"
    },
    {
      "tag": "p",
      "attributes": {},
      "text": "madhumaṅgalaḥ - priya-vayasya! mad-abhīṣṭa-pāritoṣikaṃ dehi dhruvam\nadhunaiva bhavad-rājyābhilāṣiṇīṃ rādhāṃ tāṃ bhavat-kara-gatāṃ vidhāsye |\ntato'ham - sāyaṃ miṣṭānna-bhojanaṃ dāsye |"
    },
    {
      "tag": "p",
      "attributes": {},
      "text": "madhumaṅgalaḥ - māthura-rāja-pārśve phutkṛtya tad-aśvārūḍhānāṃ śatam ānīya\npṛṣṭha-deśe carma-rajjvā kaphoṇi-dvaya-bandha-pūrvakaṃ kaśābhis tat-patir\nabhimanyus tathā tāḍayitavyaḥ yathā sa eva tām ānīya dadāti |"
    },
    {
      "tag": "p",
      "attributes": {},
      "text": "tataḥ sarve smayayanti sma |"
    },
    {
      "tag": "p",
      "attributes": {},
      "text": "lalitā - viśākhe! kam api mahābhāgam uddiśya yat kiñcin nivedayāmi tat śṛṇu |"
    },
    {
      "tag": "p",
      "attributes": {},
      "text": "viśākhā - kathyatām |"
    },
    {
      "tag": "p",
      "attributes": {},
      "text": "tataḥ kadamba-bhūruhāgram abhivīkṣya lalitā - bho vṛndāvana-cara-tapasvi-vara!\ntvaṃ tāvat phalāhārī khyātas tat-sva-maryādhām ullaṅghya\nbhavad-ayogya-parama-durlabha-sādhvī-hṛdayaṅgama-mahā-dhane lālasām\nudvahan kathaṃ kaluṣito bhavann asi ?"
    },
    {
      "tag": "p",
      "attributes": {},
      "text": "viśākhā - lalite! bubhukṣito'yaṃ tapasvī phalam anālabhya etad ayogyam api kartuṃ\npravṛtto'sti | tad uttama-phalam asmai samuddiśyatām | tathāpi dharma-vṛddhir\nbhaviṣyati |"
    },
    {
      "tag": "p",
      "attributes": {},
      "text": "lalitā smitam apavarya - viśākhe! kim asau mānasa-jāhnavīṃ na jānāti ?"
    },
    {
      "tag": "p",
      "attributes": {},
      "text": "viśākhā - sarvatra bhramaṇa-śīlo'yam atiprasiddhāṃ tāṃ kathaṃ na jñāsyati ?"
    },
    {
      "tag": "p",
      "attributes": {},
      "text": "lalitā - tad vāyavya-tīre sarvataś-calā kācid apūrva-padmā sphuṭam ekā vallarī\nvartate | tasyā madhya-bhāge parama-manoharaṃ ahrasvaṃ tumbī-phala-dvandvaṃ",
      "children": [
        {
          "tag": "l",
          "attributes": {},
          "text": "tathāgre ca akṣīṇam akaṭu-bimbīphala-yugalam asti | (199)"
        }
      ]
    },
    {
      "tag": "p",
      "attributes": {},
      "text": "viśākhā - gosvāmin! tvaritam eva tatra gatvā\ntva-yogya-tad-anuttama-phalopabhogena sādhvī-dhana-lobham apahāya sva-dharmaṃ\npālayatā bhavatā parama-sukhinā bhūyatām |"
    },
    {
      "tag": "p",
      "attributes": {},
      "text": "tataḥ sarvāsu hasantīṣu mayoktaṃ - lalite! tapasya-sāvayācita-vṛttiḥ kara-pātrī\nbhakṣaṇe niṣiddhaṃ tumbīphalaṃ nopabhuṅkte | kintu atraiva\nnirbhara-nija-pradyota-bhareṇa yā dṛśyamānāpi na dṛśyate | tasyāḥ kāñcanavallyāḥ\nkroḍe madhura-rasa-maya-śrī-phala-dvandvaṃ yad vidyotate tat svayam eva\nsaivāgatya praṇaya-pūrvakaṃ madhura-vacanenainaṃ nimantryāsya karo yadi\npariveśayati, tadā tad-upabhogena sukhī bhavann asau tathāśiṣayati yathā\ntat-phalonnatir mahatī syāt |"
    },
    {
      "tag": "p",
      "attributes": {},
      "text": "tatas tan niśamya rādhā anuccaiḥ - narma-lampaṭo'yaṃ dhūrtaḥ | śaṅke\nvaidagdhyenātratyāṃ mad-avasthitim avadhārya mām eva kadarthayitum imāṃ\nvacana-bhaṅgīṃ vitanoti | tad itaḥ kuñjāntaram āsādya sva-gopanam eva nūnam\nucitam |"
    },
    {
      "tag": "p",
      "attributes": {},
      "text": "iti manasi bhāvayantyāṃ tasyāṃ punar mayoktaṃ - priya-sakhi lalite! ayaṃ\nvṛndāvana-cārī mahā-vinodī kṣuṇṇa-yūtheśāṃ tvāṃ paṭṭa-rājñīṃ vidhāya tvayā\nsahaika-siṃhāsa upaviśya viśākhā-prabhṛti-vṛndāvana-carīṇāṃ lāsya-vilāsam\nālokayitym abhilaṣati tad ājñāpyatām etā nṛtyantu |"
    },
    {
      "tag": "p",
      "attributes": {},
      "text": "lalitā sa-krodhaṃ - nāndīmukhi! asman-muktā-kedārikā-kara-parivartanena kim\nasya vidūṣakasya narma-dhanam eva dāpayituṃ vayam atra vyāghoṭyānītāḥ smaḥ\n? tad etāṃ narmādi-gati-kriyām apahāya yathāsau subalena saha yathārthaṃ lekham\nācarya kedārikā-karaṃ dadāti tathā vidhāyāsmān drutaṃ gṛhāya prasthāpaya |"
    },
    {
      "tag": "p",
      "attributes": {},
      "text": "nāndīmukhī - bhavatīnāṃ kiyān karaḥ saṃmataḥ syāt tat tāvat kathaya |"
    },
    {
      "tag": "p",
      "attributes": {},
      "text": "lalitā - śyāmākādi-kṣetra-karato dhānyasyādhikaḥ karo lagati | tato'pi kārpāsasya |\ntato'pi vāstu-bhūmeḥ pracurataraḥ | apūrvāmūlya-muktā-kedārasya tato'pi\nparārdha-guṇaḥ | tad-alaukika-muktā-kedārikām imāṃ\ndharma-śāstrokta-vṛndāvana-rājya-vihitālaukika-māna-daṇḍena parimāya lekhaṃ\nvidhāya ca subala eva kathayatu |"
    },
    {
      "tag": "p",
      "attributes": {},
      "text": "nāndīmukhī - kiyat pramāṇaṃ sa khalu māna-daṇḍaḥ ?"
    },
    {
      "tag": "p",
      "attributes": {},
      "text": "lalitā - mayā kathyamānaḥ sa khalu kena pratīyatāṃ | tad etat kṣetra-pālikayā\nsarva-śāstrābhijñayā vṛndayaiva sa nirūpayitavyaḥ |"
    },
    {
      "tag": "p",
      "attributes": {},
      "text": "nāndīmukhī - bhadraṃ vṛnde! madhyasthayā tvayaiva muktā-māna-daṇḍaḥ kṛtvā\ndīyatām |"
    },
    {
      "tag": "p",
      "attributes": {},
      "text": "vṛndā devī -\nvāstu-dhānyādi-kaṅkvādi-kārpāsa-mauktika-kṣamāḥ |\nmīyante'ṅguṣṭham ārabhya kramād aṅguli-pañcakaiḥ || iti |\nanyatra ca -\napūrva-muktā-kṣetrāṇām anarghya-karato budhaiḥ |\nanāmikāṅguli-prāyo māna-daṇḍaḥ prakīrtitaḥ || iti |"
    },
    {
      "tag": "p",
      "attributes": {},
      "text": "nāndīmukhī - kṣura-pramātra-khānita-bhūmer\nanāyāsenaivānargha-śasyotpādakatvāt kaniṣṭhaiva |"
    },
    {
      "tag": "p",
      "attributes": {},
      "text": "nāndīmukhī - lalite! yady api tad eva yuktaṃ bhavati tathāpi\nvrajendra-kumāra-mukham ālokya bhagavatī-paricārikāṃ māṃ ca dṛṣṭvā\nanāmikaiva sthāpyatām |"
    },
    {
      "tag": "p",
      "attributes": {},
      "text": "lalitā - vṛnde! tvaṃ tāval lekha-kriyāyāṃ māna-viṣaye ca nipuṇyāsi tat sarvābhiḥ\nsambhūya gatvā nāndīmukhī-subala-saṃmati-pūrvakaṃ kedārikāṃ\nparimīyāgamyatām |\nnāndīmukhī - kṣuṇṇa-yūtheśvari! ekaṃ prārthayitum icchāmi |"
    },
    {
      "tag": "p",
      "attributes": {},
      "text": "lalitā - kāmaṃ kathyatāṃ yogyaṃ cet kartavyam |"
    },
    {
      "tag": "p",
      "attributes": {},
      "text": "nāndīmukhī - ayaṃ tāvat sva-deśaṃ vihāyātrāgato navīna-prāghunaḥ tatrāpi\nvṛndāvana-rājñīm āśrito'sti ihāpi bahv-āyāsenojjaṭa-bhūmiṃ kṛṣṭvā vaḥ\nprakāma-dhana-lābhaṃ vardhayann asti | tasmān māne kṛte bhavatīnāṃ\nbhoga-rāgādi-vyayena bahu-hānyā punaḥ kṛṣi-karaṇo vimanaska iva bhaviṣyati |\nkṛte'pi māne karaṃ dātum api na śakyate | ato māna-karaṇaṃ vihāya nija-bhāgam\nādāya tat-samucitāṃśam api pradāyāsya prakāmam utsāhaṃ vivardhayantu\nbhavatyaḥ |"
    },
    {
      "tag": "p",
      "attributes": {},
      "text": "vṛndā - kīdṛśaṃ sa bhāgaḥ ?"
    },
    {
      "tag": "p",
      "attributes": {},
      "text": "nāndīmukhī - tvayā kiṃ na jñāyate ? yad asya paramojjvala-kṣetrasya samāna eva\ndvayor bhāgaḥ | tathāyaṃ para-grāmād āgatya kṛṣi-vṛttiṃ kurvann āste |"
    },
    {
      "tag": "p",
      "attributes": {},
      "text": "raṅgaṇamālā anuccaiḥ - asau para-grāma-vāsī bhaumiko na syāt | sāmprataṃ\netasmin vane vāsam ācarya śrī-vṛndāvaneśākṛṣim ācarann asti | tad asya ṣaṣṭho\nbhāga eva prāptavyo bhavati | kathaṃ samānaṃ labhatām ?"
    },
    {
      "tag": "p",
      "attributes": {},
      "text": "viśākhā - ayi mugdhe! bhāga-nirṇaya-cālanayā kim asmākaṃ yato māna-pūrvakaṃ\nsarvadā kara-dānaṃ kartum eva mahā-rājñīnām ājñā-lekhaḥ samāgato'sti tat\nkatham asmābhiḥ svātantryeṇaivaṃ kartuṃ śakyate ?"
    },
    {
      "tag": "p",
      "attributes": {},
      "text": "tato lalitā-viśākhayor mukham avalokya sva-karṇāvataṃsaṃ nāndīmukhyai\nnetra-kūṇanena vṛndā darśitavatī | tato'lpaṃ smitvā nāndīmukhī kiñcid upasṛtya\nvṛndayā saha utkoca-dāna-kathan-mudrābhinayena tayor īṣad iṅgitam\nevādhigamya mad-antikam āgatya sānucca-bhāṣaṃ - mohana! vṛndāvana-rājñyāḥ\nsarvādhyakṣa-sacive khalu lalitā-viśākhe | tad anayoḥ paramottamam utkocaṃ kam\napi dehi | tadaiva tavābhimatam eva drutaṃ sampādayitavyam etābhyām |"
    },
    {
      "tag": "p",
      "attributes": {},
      "text": "tadāhaṃ sānandaṃ - sakhi nāndīmukhi! yathā anyā na jānanti tathā ime eva\nnirjana-kuñje mat-samīpam ānīyetāṃ yathā etad abhīṣṭam utkocaṃ dattvā\nprīṇayāmi |"
    },
    {
      "tag": "p",
      "attributes": {},
      "text": "nāndīmukhī - sundara! etāḥ khalv anayor abhinnā eva tad asaṅkocaṃ prakaṭam\natraiva dehi |"
    },
    {
      "tag": "p",
      "attributes": {},
      "text": "tato'haṃ - svābhimatārtha-lābhena vinā pūrvam eva kathaṃ dātavyam | yadi mayy\napratītiḥ syāt tarhi tvayy eva sthāpayāmi |"
    },
    {
      "tag": "p",
      "attributes": {},
      "text": "nāndīmukhī sa-śiraś-cālanaṃ - nahi nahi |"
    },
    {
      "tag": "p",
      "attributes": {},
      "text": "tato'haṃ - āṃ brahmacāriṇyās tu viṣaya-sparśe kālūṣyam iti cet tadā\nmat-pratīti-pātryāṃ sādhvī-pravarāyāṃ raṅgaṇamālikāyām eva tad arpayāmi |"
    },
    {
      "tag": "p",
      "attributes": {},
      "text": "nāndīmukhī - rasika-śekhara! prathamaṃ tāvat śrāvaya kiṃ vā kiyad vā\ndātavyam | tena tāvataiva vānayoḥ santoṣo bhaven na veti nirdhārayāmaḥ |"
    },
    {
      "tag": "p",
      "attributes": {},
      "text": "tadā mayoktaṃ - bhavatu | śrūyatām | vṛndāvana-rājasya mama vana-pālanam\napahāya dhana-lobhena mad-rājñīṃ rādhikām anusṛteyaṃ vṛndā | tat prathamam\nutkoca-dānena kāyasthām enām ātmano vaśāṃ vidadhāmi |"
    },
    {
      "tag": "p",
      "attributes": {},
      "text": "nāndīmukhī - bhadram etat |"
    },
    {
      "tag": "p",
      "attributes": {},
      "text": "tato'haṃ - carama-śarvaryāṃ paramākalpa-kalpanācāryayā gāḍhānurāga-vihvalayā\ngāndharvyā yena mad-vakṣo-gaganam ākalpitaṃ tenaiva\nniravadyārdha-candra-padaka-rājena sva-hastenaināṃ bhūṣayāmi | tataḥ kaustubhād\napy adhika-dedīpyamānenātula-tat-sahodara-mac-cumbaka-maṇinā yad\ngāndharvayā praguṇa-paraspara-praṇayoddhura-keli-kautukena bakula-rāja-tale\nparivartitaṃ apūrva-rasa-samudra-saṃloḍanāt\nsamudbhūta-ghanībhūta-tat-sārāṃśa-rūpaṃ man-maṇito'py anarghyaṃ\nsva-cumbaka-mahā-ratnaṃ tat-tad-advaita-dayitam api lalitāyai dāsyāmi |\nyathāsphuṭam asau tena sva-karṇābhyarṇam alaṃkaromi |"
    },
    {
      "tag": "p",
      "attributes": {},
      "text": "tataḥ punaḥ punar viśākhā-vadanam īṣad avalokyāhaṃ sa-smitam avadam -\nanukṣaṇa-paramānurāga-bhareṇa sva-karābhyāṃ suṣṭhu viracayya\nsva-kuṇḍa-kuḍaṅgāṅgane etat priya-sakhī gāndharvā suvaidagdhyena yī̀aṃ\nmahyam arpitavatī | tayaiva vicitrāṅka-mālayā mad-dhṛdayākāśa-viśākhāṃ\nviśākhām apy alaṅkṛtya paritoṣayāmi |"
    },
    {
      "tag": "p",
      "attributes": {},
      "text": "tac chrutvā - alīka-rājendra! tiṣṭha tiṣṭheti vyāharantī rādhā manasaiva\nlīlā-kamalena tāṃ tāḍayati sma |"
    },
    {
      "tag": "p",
      "attributes": {},
      "text": "lalitā - padmādhara-rasāhiphenāśana-pramatta! apehi apehi!"
    },
    {
      "tag": "p",
      "attributes": {},
      "text": "viśākhā - ārya vidūṣaka-pravara madhumaṅgala! bhavad-vayasyaḥ kiṃ bhavato'pi\nguruḥ kiṃ vā tasya bhavān gurur ity avagantuṃ sarvāḥ samabhilaṣanti |"
    },
    {
      "tag": "p",
      "attributes": {},
      "text": "lalitā - viśākhe! śrūyatām | kapaṭa-nāṭakasya yaḥ kusumaśara-nāmā naṭas tasya\nsuprasiddho yaḥ śuci-nāmā vidūṣakas tenāyaṃ dhūrtaḥ śiṣyatvena\nkṛpayānugṛhīto'sti | madhumaṅgalas tu\nbhinna-sampradāyi-bhojana-lampaṭa-nāmno vidūṣakācāryasya prathīyān śiṣyaḥ |"
    },
    {
      "tag": "p",
      "attributes": {},
      "text": "viśākhā - lalite! tad enaṃ brāhmaṇaṃ miṣṭānnaṃ bhojayitum icchāmi |"
    },
    {
      "tag": "p",
      "attributes": {},
      "text": "lalitā - viśākhe! asau karma-sūcakaḥ paramānucāno mahā-brāhmaṇaḥ | tat katham\nasmākaṃ brāhmaṇetara-gopa-jātīnāṃ rāddham annam aśnātu |"
    },
    {
      "tag": "p",
      "attributes": {},
      "text": "viśākhā - paramottama-dvijābhyāṃ mallī-bhṛṅgābhyāṃ sva-hastenānnaṃ saṃskṛtya\nparamādareṇa yathāsau bhojyate tathaiva sampādanīyam |"
    },
    {
      "tag": "p",
      "attributes": {},
      "text": "tatas tac chrutvā krodhena kampamāna iva madhumaṅgalaḥ prāha - aye\navadyavādini garvitābhīrike! etad\nduḥśravaṇa-narmotkaṭa-kaṭu-lavaṇa-digdha-dagdhārdha-paryuṣita-vāg-godhūm\na-roṭikāḥ saṃbhojya mama madhura-karṇāv eva suṣṭhu kaṭūkṛtau, kiṃ punar\nmukha-vivaram | tad vidūṣaka-gopa-vadhūnāṃ yuṣmākaṃ chāyā-nikaṭa-bhūmim\napi kadāpi na spṛśāmi | kintu prātar evāsmaj-jāti-yājñika-vadhū-vargam\nupasarpiṣyāmi | tatas tena paramādareṇa mac-caraṇa-kṣālana-pūrvakaṃ\nkauśeya-dukūle paridhāpya\nsakarpūra-vāsitopalāpānaka-madhura-paramānna-sasaindhavārdraka-limpāka-nā\nnā-vidha-vyañjana-veṣṭita-saghṛta-sugandhi-śālyanna-phānita-śaṣkulī-kuṇḍalik\nā-laḍḍuka-ghanāvartita-dugdha-rasālā-saśarkara-baddha-dadhi-vividha-baṭakotta\nma-marīcādibhis tathāhaṃ bhojayiṣye | yathā vartmani succhāya-taru-mūleṣu\nsvapan sva-gṛham āgatya saṅgavāvadhi svapann eva tiṣṭhāmi |"
    },
    {
      "tag": "p",
      "attributes": {},
      "text": "tatas tac-chravaṇena hāsa-kolāhale vṛtte mayoktaṃ - nāndīmukhi! kṣudra-gāminair\neva sva-sva-grāma-sīmārthaṃ madhyastham ālambya nyāyaḥ kriyate | rājānas tu\nrājyaṃ sva-dordaṇḍa-balenaiva labhante | tad etad-rājya-hetor nyāyena kim ? mayā\nsahaitāḥ samaram ācarantu | tatra yasya jayo bhavet tasyaiva rājyaṃ sphuṭaṃ\nsetsyati |"
    },
    {
      "tag": "p",
      "attributes": {},
      "text": "ity uktvā tad-artham iva sāṭopaṃ kiñcid upasarpati mayi tāsu ca itas tataḥ\nsa-bhaya-sahelanam apasarpantīṣu nāndīmukhī - vīra! sampraty asmat-samakṣam\netāsām ujjvala-kula-vilasita-ballava-vadhūnāṃ dharṣaṇam etad bhavataḥ param\nasāmpratam eva |"
    },
    {
      "tag": "p",
      "attributes": {},
      "text": "ity avadhārayann ārād eva tiṣṭheti mām ābhāṣya lalitāṃ praty uvāca - lalite |\nsāmpratam asya vana-vīrasya nirjana-vane'smin pragalbhatā-mahatī bhavatīnāṃ tu\nśirīṣa-kusuma-mṛdulāni śarīrāṇi, tad deśa-kāla-balādikaṃ vīkṣya vivādaṃ tyaja |"
    },
    {
      "tag": "p",
      "attributes": {},
      "text": "tac chrutvā candramukhī - bho mugdhāḥ! nāndīmukhī satyaṃ kathayati | tac\nchṛṇudhvam | vayam abalāḥ komalāṅgyaḥ | ayaṃ tu nirjana-vana-puruṣo'ticapalaḥ |\nyasyā darśanād evāyaṃ sādhvasena vihvalo bhavati | sāpy asmac-cakravartinī\nnāntika-vartinī | sudurmukhābhimanyu-prabhṛti-vāhinī-patayo'pi sampraty\netad-vṛttānabhijñā dūre vartante | tad-bhayānaka-deśe'sminn ātma-madhye dvandve\npatite sarvataḥ sarve luṇṭāka-duṣṭa-gamakāḥ samutthāya samasta-mauktikāni\nviluṇṭhya neṣyanti | tadāsmākam eva mahatī hānir bhaviṣyati | asya tu ṣaṣṭhāṃśa\neva tato'lpa-hāniḥ | tad yadi sarvābhyo rocate tarhi vayaṃ saumyā iva bhavatyaḥ\nsamprati rājya-vārtām apahāya samucitād apy adhika-mūlyena mauktikāny ādāya\nasya cillātakasya sparśa-mātreṇaiva janiṣyamāṇa-duṣkīrti-bharād ātmānam api\nsaṃrakṣya sva-gṛham āsādayāmaḥ | paścād etad-vṛttānta-śravaṇād eva\nvṛndāvana-mahārājñī tan-muktā-pradānena drutam eva guru-prabhṛtīn santoṣya\nmahārāgeṇātivegena svayam atrāgatya dūrata eva kaṭakāṭopam avaṣṭabhya svayaṃ\nsamaram akurvāṇā cañcala-nayanāñcala-pravaṇayā\nnīta-tīkṣṇādhāra-viṣama-śarāstra-saṃvardhita-bhrūkuṭi-dhanurdhara-sumukha-\nkañja-bhīṣaṇābhimanyu-prabhṛti-vāhinī-pati-dvāraiva tathā vigraha-bhaṅgīm\nāṭopayiṣyati | yathāyaṃ vana-madhya eva vīraṃmanyas tvaritam eva sādhvasena\nkampamānaḥ san\nbṛṃhita-hāheti-kamala-rāga-maṇi-prakara-khacita-cāru-cāṭu-cintā-rana-nikara-ra\ncita-mañjula-mālāṃ nija-kaṇṭhād uttāryopaḍhaukitīkṛtya tac-caraṇa-parisaraṃ\nśaraṇam upagacchann etat-samudita-gadgada-gadita-khara-dyuti-lavena\ntat-kāla-druta-citta-navanītayā tayā kāruṇyena prasādī-kṛtenaiva\ntad-yāvakāruṇa-maṇi-draveṇābhinava-śikhaṇḍāvataṃsaṃ śoṇam iva racayann\netad-rājyaṃ tad-utpanna-nikhila-mauktikādikam api samarpya svayam api tām\nevānucariṣyati |"
    },
    {
      "tag": "p",
      "attributes": {},
      "text": "tac-chravaṇena sānandollāsa-sasmitaṃ rādhā-kuñjaṃ tiryag avalokayati mayi\nnāndīmukhī smitvā - gokula-pravīra! tvad-anurūpa-viṣama-śara-samara-pravīṇayā\nvṛndāvana-cakravartinyā samam eva bhavat-samara-paripāṭī paraṃ śobhate | etāḥ\npunar atīva komalās tad-abhyarṇam antareṇa tvayā saha tādṛśa-vigraha-vilāsaṃ\nkatham ācarantu tad alīka-virodhaṃ parityajya sāmpratam anyāsām api mauktikam\namūlyaṃ nirṇīyatāṃ paścād bhagavaty eva rājya-nyāyaṃ vicārayiṣyati |"
    },
    {
      "tag": "p",
      "attributes": {},
      "text": "tatas tāsāṃ sākūta-vacanam avadhāryaiva garvita-gopyo jitā jitā iti vadan sva-mukhe\nvāma-muṣṭiṃ bherīkṛtya vādayan madhumaṅgalaḥ sānandaṃ bhāṇḍavam ātanoti |"
    },
    {
      "tag": "p",
      "attributes": {},
      "text": "vṛndā - bho naṭa-pravara madhumaṅgala! asmac-cakravartinyām atrāyātāyām api\ntad-āhlādanārtham ātma-priya-sakhasya hāheti-ḍhakkā-vādyena śikṣā-vaiśiṣṭyena\nṣaṭ-pado bhavan uḍḍīyoḍḍīya bhramarikām ādadānaḥ sphuṭam ito raṅgād asmād\nadhikam uddaṇḍaḥ tāṇḍavayann anena dvipada-gopena sārdhaṃ sugahanaṃ\nnandīśvara-goṣṭham āpsyasi | tadānīṃ tad-avalokanād vayam api\ncakṣuḥ-sāphalyam utsphārayiṣyāmaḥ |"
    },
    {
      "tag": "p",
      "attributes": {},
      "text": "tato'haṃ vihasya - nāndīmukhi! seyaṃ candramukhī sāmañjasya-ratā lalitādivad\ndvandva-pātinī na bhavati | ato vinā mūlyenāpy asyai santuṣṭena mayā mauktikāni\ndeyāni | kintv iyaṃ mantra-vidāṃ mūrdhanyā tataḥ śvaḥ paraśvo vā parama-śuciḥ\nsatī rahaḥ sthānam āgatya snānādinā parama-śucaye\nkāntadarpābhidhācārya-nirukta-mantra-paṭalaṃ mahyam upadiśatu | yatheha\nvṛndāvane gopenaiva mayā surādhikā-śrī-drutam eva labhyate |"
    },
    {
      "tag": "p",
      "attributes": {},
      "text": "tataś candramukhī kuṭilaṃ mām avalokayanty āha - aho mām api hitopadeśinīṃ\nkṛtānabhijñas tvaṃ kadarthayitum udyato'si ? nāhaṃ tava mantrābhijñā\ntan-mantra-caturā kāñcana-latair ācāryā kriyatāṃ bhavatā |"
    },
    {
      "tag": "p",
      "attributes": {},
      "text": "tato'haṃ - kāñcanalate! bhavad-vaidagdhyāvalokanena man-mano-bhramaras tvayi\nprakāmam anurajyann atīvotkaṇṭhate tat-parama-sundaratārādhikā\nbhavad-upakaṇṭha-vartinī mañjulataraikāvalir ekā sasmitam ālokayantīnām āsāṃ\nsamakṣam eva paramotkaṇṭhite mad-urasi sneha-bhareṇa svayam eva tvayā yady\nadhīyate tarhi mūlyam antareṇāpi bhavad-abhīṣṭa-mauktikāny avaśyaṃ\nvitariṣyāmi | api ca mat-pariṣvaṅga-lalita-ratna-hāra-trayeṇa\nbhavat-kaṇṭha-madhya-nābhi-pradeśānalaṃ prasādhayiṣyāmīti tām anusarati mayi\nsā māṃ tiryag-avalokayantī huṃ kurvatī kiñcic apasasāra | rādhā ca sasmitaṃ\nkurvatī ātmani śaṅkām ādhāya sambhramam avāpa |"
    },
    {
      "tag": "p",
      "attributes": {},
      "text": "tato viśākhā tarjany-aṅguṣṭha-choṭikayā nāndīmukhīm abhimukhīkṛtya\nnetra-kūṇanena raṅgaṇamālikā-tulasike darśitavatī |"
    },
    {
      "tag": "p",
      "attributes": {},
      "text": "nāndīmukhī vihasya - mohana! ime rādhikā-priya-caraṇa-tat-pare tad-atīva-priye\nraṅgaṇamālikā-tulasike tāṃ vinā-kṣaṇam api kutrāpy avasthātuṃ na śaknuvatas tad\nanayor muktā-mūlyaṃ nirṇīya tūrṇam ete tad-antike prasthāpaya |"
    },
    {
      "tag": "p",
      "attributes": {},
      "text": "tato'haṃ sāntarānandaṃ vihasya - nāndīmukhi! tulasyā\nadṛṣṭacara-cañcala-nayanāñcalāvaloka-lava-marikca-kṣoda-miśrita-susmita-nava-\nghanasāra-lava-parimilitāśruta-cara-nava-nava-bhāṣita-makaranda-pāyanena\nvihvalīkṛtam iva māṃ sneha-vihvalā raṅgaṇamālikā mad-urasi\nnija-kuca-kuṭmalābhyām avaṣṭabhya maj-jīvātu-rūpa-svādhara-pīyūṣa-pāyanena\ndrutaṃ sandhukṣayatv iti |"
    },
    {
      "tag": "p",
      "attributes": {},
      "text": "tataḥ sarvāsu hasantīṣv avanata-mukhyau te viśākhā-pṛṣṭha-lagne babhūvatuḥ |"
    },
    {
      "tag": "p",
      "attributes": {},
      "text": "nāndīmukhī - muktāphala-vāṇijya-vilāsin! yūtheśayor api rādhā-viśākhayor\nmauktika-mūlya-nirṇaye yan mano na dhatse | tatra kiṃ kāraṇam ?"
    },
    {
      "tag": "p",
      "attributes": {},
      "text": "tato'haṃ - sā yūtheśā mat-savidham āgatya cet svayaṃ nirṇayati | tadaiva\nnirṇayanīyam | tad-agocare kena nirṇīyatām ?"
    },
    {
      "tag": "p",
      "attributes": {},
      "text": "nāndīmukhī - vīra! mūlyaṃ tāvat prakāśaya | yathā tac-chravaṇena\ntan-mūlya-dravyāṇāṃ samāhṛtis tayā kriyate |"
    },
    {
      "tag": "p",
      "attributes": {},
      "text": "mayoktaṃ - rādhā-viśākhayor advaitād dvayor api mad-atīva-priyayor yat kiñcin\nmūlyaṃ kathyate tac chrūyatām |\nmat-pṛṣṭha-mañjulatara-tamāla-saṃvalita-masṛṇatara-\ndakṣiṇa-savya-bhujā-svarṇa-latayor gāndharvikā-viśākhayor\nlalita-natāṃsa-nihita-vilāsollasita-parimilita-supracaṇḍa-dor-daṇḍa-yugalasya\nsurabhi-kusuma-kula-parivāsita-vana-vihāra-mādhurīm anusṛtasya parasparam\naviṣama-nirupama-prema-kalāpāvalokana-kautukena mama gaṇḍa-raṅga-sthale\ntan-madhura-vadana-sudhākara-pravīṇa-naṭa-pravarau yugapat pṛthag vā mṛdu\nmṛdu tāṇḍavaṃ samullāsayantau mad-ānanda-kandaṃ kandalayatām |"
    },
    {
      "tag": "p",
      "attributes": {},
      "text": "kiṃ ca, rādhā-kuṇḍa-taṭī-kuḍuṅga-bhavanāṅgane\nbhramad-bhramara-jhaṅkṛti-parimilita-surabhi-kusuma-vṛnda-syandamāna-makar\nanda-mañjula-bakula-talāmala-kanaka-vedikāyāṃ\nmañjula-malli-kusuma-dala-kula-kalpita-praśasta-sukumāra-talpopari svarṇa-\nyūthikā-kusuma-kṛta-candropadhāne vāma-kaphoṇim avaṣṭabhya\nsaṅkucita-jānu-dvayaṃ sukhopaviṣṭasya man-mano-madhupāśrayavāsantyā\nviśākhayā svarṇa-sampuṭa-sthita-kuṅkuma-rasaṃ kiñcit ślatham ivālokayantyā\nsva-sakhya-praṇaya-madhūnmādena nistala-nija-vakṣoja-yugalād\nākṛṣṭa-dara-kaṭhinībhūta-surabhi-kuṅkuma-paṅka-milanād īṣad ghanīkṛtya tena\nmṛdu mṛdu rūṣite mama pulakita-vakṣasi mat-prāṇa-pañjara-śārikā rādhikā\nkadācit svasya kadācit viśākhāyāḥ kuca-sampuṭa-vikṛṣṭa-nava-mṛgamada-draveṇa\nsaromāñcaṃ campaka-kalikāgreṇa vallari-makarāṅkura-patrāṇi\npraguṇākalpa-kalpanayā kalpayantī\nnirbhara-parasparāsamānordhva-sauhārda-saurabhya-bhareṇa\ncamatkṛti-valita-mad-deha-mano-vākyāni paraṃ parivāsayatv iti |"
    },
    {
      "tag": "p",
      "attributes": {},
      "text": "ato rādhā-viśākhe sa-snehaṃ yugapat supulaka-paraspara-cātu-rakṣika-vīkṣaṇena\nlajjite babhūvatuḥ |"
    },
    {
      "tag": "p",
      "attributes": {},
      "text": "viśākhā - lalite! lampaṭatā-nāṭye tal-lampaṭa-naṭābhyām\nasambhava-manoratha-nāma-nāṭakasya vidhīyamānābhinaya-vīkṣaṇāya\nnirjana-vana-raṅge'smin yathārtha-nāmnī nāndīmukhīyaṃ\nmauktika-pradāna-nimittaka-vitathā-vāk-prastutyāsmān sabhāsadaḥ kartuṃ\nsaṃrakṣya prakāreṇa viḍambayitum udyuktāsti | tad atra raṅge yasyā raṅgo vidyate\nsā kila kulavatī sādhvī sphuṭam asya catuḥṣaṣṭhī-kalā-vidagdhasya naṭasya\nlāsyam atropaviśya paśyantī bhadreṇa kula-dvayam utkīrtayatu ahaṃ tu gṛhaṃ\ngacchāmi |"
    },
    {
      "tag": "p",
      "attributes": {},
      "text": "tato nāndīmukhī -sakhi viśākhe! asya narma-karmaṭha-śīlasya durlīlasya\nvacana-vilāsa-mātreṇaiva kathaṃ nirvidya khidyase ? kṣaṇaṃ tiṣṭha | niḥsandeham\nadhunaiva muktā dāpayiṣyanty asmi iti tām ābhāsya nivartya ca mat-savidham\nāsādya māṃ prāha - durlīla gopa-yuvarāja! bhavad-visadṛśa-narmālāpa-śravaṇena\nviśākhādayo mad-upari śaśvat khidyante | tat kṛpayā samprati\nnarma-karma-pañjikā-prapañcaṃ saṃrakṣya kraya-vikraya-pañjikām udghāṭya\ndraviṇādi-mūlyena muktāḥ pradāya dhruvam amūr\nbhavat-snigdha-gāndharvā-camūs tvaritam anurañjaya |"
    },
    {
      "tag": "p",
      "attributes": {},
      "text": "tato'haṃ - nāndīmukhi! yadyapi rādhā mayi kāṭhinyam eva santatam ātanoti,\ntathāpi sahaja-snigdhasya mama manas tu tan-nāma-mātra-śravaṇād eva nāṅgam\neva samastaṃ drutam anusandhatte tadānu tat-sahacarīṣu kāṭhinyena kim ? tato\ndina-dvayābhyantare yāvan nirṇīta-mūlyam upasthāpayanti | tāvad eva\ntat-suvarṇālaṅkāraṇādi-raupyādi-rasādi-priya-gavādikaṃ dhanaṃ mayi sthāpyatayā\nmayi saṃrakṣya etad-anurūpa-kiyan-mauktikāni gṛhṇantu |"
    },
    {
      "tag": "p",
      "attributes": {},
      "text": "ity ābhāṣya punaḥ kṣaṇaṃ maunena vimṛśyāha - nāndīmukhi!\nsantata-dayita-gocāraṇa-līlayā vane vane bhramatā mayaitat sarvaṃ kutra\nrakṣitavyam | pratīti-pātram api ko'pi na dṛśyate | rakṣite ca para-ramaṇī-dravye\nlajjāpakīrtito mahad bhayaṃ labhyate | tat satyam ucyate prastuta-mūlyaṃ vinā etat\nkim api na sampadyata eva |"
    },
    {
      "tag": "p",
      "attributes": {},
      "text": "nāndīmukhī - mohana! etad apūrva-mūlyaṃ kutrāpi na dṛṣṭaṃ na vā śrutam asti |"
    },
    {
      "tag": "p",
      "attributes": {},
      "text": "tato'haṃ - vidagdhe nāndīmukhi! īdṛśam etad bhūmi-jātāpūrva-mauktikaṃ tvayā\nbrahmāṇḍe kutrāpi dṛṣṭacaraṃ śrutacaraṃ vā asti ? tad-apūrva-padārthasya\nmūlyam apy apūrvam | tatrāpi na vayaṃ muktā-vyāpāriṇaḥ kintu kevalaṃ\nbhagavatī-pādānām ādeśena bhavad-āgraheṇa cātra pravartitāḥ smaḥ | tasmāc ced\nicchā syāt tarhi mitho nirdhārita-mūlyaṃ prastutaṃ dattvā parama-caturā etā\nmauktikāni gṛhṇantu | no ced gṛhaṃ gacchantu | paśya madhyāhna-prāyo divaso\njātas tad vayam api godhana-sambhālanāya govardhanaṃ gacchāmaḥ |"
    },
    {
      "tag": "p",
      "attributes": {},
      "text": "tato nāndīmukhī sanirvedam iva lalitāntikam upetya anuccaiḥ - sakhi lalite! sakhi\nviśākhe! bhoḥ sarvāḥ priyasakhyaḥ!"
    },
    {
      "tag": "p",
      "attributes": {},
      "text": "tataḥ adbhuta-tapasvini! tiṣṭha tiṣṭha iti nāndīmukhīm ākṣipya māṃ prati lalitā\nsmitvā - dhīra-lalita yuvarāja!"
    },
    {
      "tag": "p",
      "attributes": {},
      "text": "tataḥ paramānanda-sandohena mayā vicitya vicitya paramottama-mauktika-saṅcayaiḥ\nsva-hastena vicitra-śilpa-kalpanayā rādhāṅga-pratyaṅgābharaṇāni viracayya\nsuvarṇa-sampuṭe nidhāya tan-nāma-mudrayā cihnitīkṛtya\nlalitā-viśākhādi-sakhī-maṇḍalīnāṃ ca bhūṣaṇāni tathaiva nirmāya pṛthak pṛthak\nsampuṭe nyasya tat-tan-nāma-mudrayā cihnitīkṛtya tathaivāgrathitāny apy\nuttama-mauktikāni bahūni ca nāndīmukhyā saha\nmadhumaṅgala-subala-tat-kālāgatojjvala-vasanta-kokilādi-hastena\nrādhā-kuṇḍa-nikuñja-mandire prahitāni |"
    },
    {
      "tag": "p",
      "attributes": {},
      "text": "rādhayā smita-lalita-lalitā-viśākhādi-sakhībhiḥ samaṃ smita-śavalita-harṣeṇādāya\nsādara-madhura-pracuratara-pakvānna-tāmbūla-vīṭikābhir madhumaṅgalaṃ\npraṇaya-rūpa-gandha-candanair vara-tāmbūlaiś ca subalādikaṃ ca santoṣya\ntad-dhastena\nsva-hasta-sampādita-surabhi-sukumārāruṇa-kusuma-vicitrita-kāñcana-yūthikā-m\nālya-karpūra-vāsita-tāmbūlopaḍhaukanena nirbharam ānandito'haṃ\npraṇayādhikyena tan-mālya-bhūṣitas tat-tāmbūlam upayuñjānaḥ sakhībhiḥ saha\ngosambhālanāya govardhanam āgataḥ |"
    },
    {
      "tag": "p",
      "attributes": {},
      "text": "tataś ca svarṇa-sampuṭaṃ samudhghāṭya lalitā tad-alaṅkaraṇena sānandam\nānanditāṃ rādhāṃ prasādhayāmāsa |"
    },
    {
      "tag": "p",
      "attributes": {},
      "text": "tad anu lalitā-viśākhādayaḥ sakhyo'pi parasparaṃ tat-tat-sampuṭābharaṇenātmānaṃ\nbhūṣayāmāsuḥ | tatas tāḥ sva-sva-gṛhe gatvā\ntat-pracuratarādbhuta-mauktika-pradānena sva-sva-patiṃ sva-sva-gurūṃś ca paraṃ\nsantoṣya punar gāndharvā-saras-tīra-gāndharvā-sthānīm avāpya mitho\nman-madhura-madhura-narma-vārtā-vinodena sukhaṃ vijahruḥ |"
    },
    {
      "tag": "p",
      "attributes": {},
      "text": "satyā - gokula-vilāsārāma-matta-kokila! tatas tataḥ ?"
    },
    {
      "tag": "p",
      "attributes": {},
      "text": "kṛṣṇaḥ - priye! śrutaṃ śrotavyam | tad alaṃ tad-ati-vārtayeti bruvann eva\ntan-madhura-rahasya-keli-vṛttāntodghāṭana-vaikulyātiśayenādhairyaṃ -"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mat-kaṇṭhasya suvarṇa-bandhura-maṇi-vrātollasan-mālikā"
        },
        {
          "tag": "l",
          "attributes": {},
          "text": "mac-chabda-grahayor alaṃ parilasat-svarṇāvataṃsa-dvayī |"
        },
        {
          "tag": "l",
          "attributes": {},
          "text": "mat-kāyasya sugandhi-kuṅkuma-lasac-carcā parā sā kadā"
        },
        {
          "tag": "l",
          "attributes": {},
          "text": "hāhā yāsyati dṛk-pathaṃ mama punaḥ puṇyair agaṇyair iha ||"
        }
      ]
    },
    {
      "tag": "p",
      "attributes": {},
      "text": "iti kṣaṇaṃ maunam ālambya punaḥ sautsukyaṃ -"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mad-vakṣaḥ-sthala-campakāvalir iyaṃ man-netra-padma-dvayī"
        },
        {
          "tag": "l",
          "attributes": {},
          "text": "saudhāsiktir iyaṃ mad-eka-vilasat-sarvāṅga-lakṣmīr iyam |"
        },
        {
          "tag": "l",
          "attributes": {},
          "text": "mat-prāṇoru-vihaṅga-vallarir iyaṃ mat-kāmita-śrīr iyaṃ"
        },
        {
          "tag": "l",
          "attributes": {},
          "text": "maj-jīvātur iyaṃ mayā punar aho hā hā kadā lapsyate ||"
        }
      ]
    },
    {
      "tag": "p",
      "attributes": {},
      "text": "iti vilapan sāśru-dhāras tal-līlā-smaraṇa-vihvalaṃ bhūmau nipatya sa-śabdaṃ\nrudantaṃ madhumaṅgalam āliṅgya tad anu - prāṇa-vallabhe! tvam eva jīvātu-rūpā\nrādhāsīti sa-kampaṃ sa-gadgadaṃ lapan tāṃ satyāṃ pariṣvajya muhur muhur\ndīrgham uṣṇaṃ ca uccair niśasann āsīt |"
    },
    {
      "tag": "p",
      "attributes": {},
      "text": "satyabhāmā ca - sambhrameṇa sāśru-romāñcā nija-śāṭikāñcalena taṃ vījayantī\ntūṣṇīm āsīt |"
    },
    {
      "tag": "p",
      "attributes": {},
      "text": "ity akhila-vṛttāntaṃ paurṇamāsī-śiṣyā samañjasā-mukhād ākarṇya saromāñcaṃ\nsakautukaṃ savyathaṃ lakṣmaṇā prāha - sakhi samañjase! tatas tataḥ ?"
    },
    {
      "tag": "p",
      "attributes": {},
      "text": "samañjasā -- tataḥ prathamam atisambhrameṇa kṣaṇaṃ tūṣṇīṃ sthitvā tad anu -\nprāṇanātha! nikhila-vraja-janaika-jīvana! jaya jaya dhairyam avalambasva dhairyam\navalambasva | samāśvāsīhi samāśvāsīhīti vaiyagrya-viśaṅkaṭa-dhvaniṃ\nbhāṣamāṇayā muhur muhur vijanena mṛdu mṛdu madhurāṅga-mārjanena\ngokula-gamanārtha-prārthanādibhir eva nija-jīvita-nāthaṃ śanaiḥ śanaiḥ\nsandhukṣitīkṛtya nijānanta-sukha-sudhā-sindhūn nijānanta-prāṇa-parasparām api\ntṛṇavad dhruvam anapekṣya sadā\ncikīrṣita-nija-paramābhīṣṭa-tat-sukhābhāsa-lava-leśayā\ntac-caraṇa-paṅkajaika-gatyā satyayā tadānīm eva sakhī-dvārā\ntatrānīta-śrīmad-uddhava-mantri-rāja-sannirūpite samāgāmini paraśvo'hani\nmadhura-dadhyannādi-bhojanānantaraṃ\nguru-dina-sita-daśamī-dhaniṣṭhābha-śubha-yoga-sambhāvita-vividha-guṇābhirā\njitābhijin-nāma-san-muhūrta-vare sarvato nairvighnyena jhaṭiti\nsamasta-praśasta-śastotpādana-puraḥsara-gokula-pura-praveśa-sampādayitrīṃ\nparama-maṅgala-kulojjvalita-yātrāṃ vidhāya savinaya-nirbandhena\npūjya-caraṇa-śrīmad-agraja-mahānubhāvaṃ gokula-gamanārtham atyutkaṇṭhitayam\napi dvārakā-purābhibhāvanārtham abhisaṃrakṣya tatrabhavatī\nśrī-bhagavatī-pāda-padmān puro nidhāya sārdham uddhava-rohiṇīśvarībhyāṃ\nsakala-maṅgalāliṅgito madhumaṅgalālaṅkṛtaḥ śrī-śrīmad-vraja-nava-yuvarājas\ntat-kṣaṇād eva drutam itaś calitvā śrīmatā nandīghoṣa-rathena\nśrī-gokulopaśalyam āsādya\npramada-sambhṛta-cintābhilaṣita-nijābhilaṣita-nijābhīra-śṛṅgāra-nikareṇāti-bhr\nājamānaḥ san śrīmati nija-vraja-pure śubha-praveśam avaśyaṃ kariṣyatīti\nsudṛḍhaṃ sarva-sammatyā nirṇītam astīti\ntat-pariveśita-madhura-samācāra-sudhāsāram ānandāsāra-samplutā\nśravaṇa-caṣakaiḥ samācamya\nparama-saubhāgyavatī-śiromaṇi-mañjarī-satyabhāmāsamakakṣa-paṭṭa-mahiṣī\nsakala-sallakṣaṇa-guṇa-lakṣojjvalita-lakṣmaṇā sautsukyaṃ sālalāpa -- sakhi\nsamañjase! etan-madhura-rasa-vārtāśravaṇād atīva utkaṇṭhitāhaṃ\nśrī-yādavendreṇa sārdhaṃ goṣṭhendra-goṣṭham avāpya\nrādhā-sakhya-puṣpa-saurabhyenātmānaṃ vāsayitum abhilaṣāmi |"
    },
    {
      "tag": "p",
      "attributes": {},
      "text": "samañjasā - sakhi tathaiva sarvathā bhavatu bhavatyā iti |"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ādadānas tṛṇaṃ dantair idaṃ yāce punaḥ punaḥ |"
        },
        {
          "tag": "l",
          "attributes": {},
          "text": "śrīmad-rūpa-padāmbhoja-dhūliḥ syāṃ janma-janmani ||1||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasyājñā-sudhayā prabodhita-dhiyā muktā-caritrair mayā"
        },
        {
          "tag": "l",
          "attributes": {},
          "text": "gucchaḥ puṣpa-bharair vyadhāyi ya iha śrī-rūpa-saṃśikṣayā |"
        },
        {
          "tag": "l",
          "attributes": {},
          "text": "jīvākhyasya mad-eka-jīvita-tanos tasyaiva dṛk-ṣaṭpadī"
        },
        {
          "tag": "l",
          "attributes": {},
          "text": "ghrāṇais taṃ paribhūṣitaṃ na tanutāṃ tat-keli-śīdhūtka-dhīḥ ||2||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "muktā-caritra-puṣpaughair gucchaṃ gumphitam adbhutam |"
        },
        {
          "tag": "l",
          "attributes": {},
          "text": "vataṃsatu mat-snehāt śrīmad-rūpa-gaṇo rahaḥ ||3||"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasya saṅga-balato'dbhutā mayā"
        },
        {
          "tag": "l",
          "attributes": {},
          "text": "mauktikottama-kathā pracāritā |"
        },
        {
          "tag": "l",
          "attributes": {},
          "text": "tasya kṛṣṇa-kavi-bhūpater vraje"
        },
        {
          "tag": "l",
          "attributes": {},
          "text": "saṅgatir bhavatu me bhave bhave ||4||"
        }
      ]
    }
  ]
}