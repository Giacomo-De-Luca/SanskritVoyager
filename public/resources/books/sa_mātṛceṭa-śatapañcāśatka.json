{
  "file_title": "mātṛceṭa-śatapañcāśatka",
  "file_title_normal": "matrceta-satapancasatka",
  "metadata": {
    "original_title": "Śatapañcāśatka",
    "author": "Mātṛceṭa",
    "contributors": [
      {
        "role": "data entry",
        "name": "Jens-Uwe Hartmann",
        "when": "August 2002"
      },
      {
        "role": "contribution to GRETIL",
        "name": "Jens-Uwe Hartmann",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": "of D. R. Shackleton Bailey, The Śatapañcāśatka of Mātṛceṭa, Cambridge 1951."
  },
  "body": [
    {
      "tag": "p",
      "attributes": {},
      "text": "Prasādapratibhodhava (= Śatapañcāśatka) of Mātṛceṭa"
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarvadā sarvathā sarve yasya doṣā na santi ha |"
        },
        {
          "tag": "l",
          "attributes": {},
          "text": "sarve sarvābhisāreṇa yatra cāvasthitā guṇāḥ || 1"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tam eva śaraṇaṃ gantuṃ taṃ stotuṃ tam upāsitum |"
        },
        {
          "tag": "l",
          "attributes": {},
          "text": "tasyaiva śāsane sthātuṃ nyāyyaṃ yady asti cetanā || 2"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "savāsanāś ca te doṣā na santy ekasya tāyinaḥ |"
        },
        {
          "tag": "l",
          "attributes": {},
          "text": "sarve sarvavidaḥ santi guṇās te cānapāyinaḥ || 3"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na hi pratiniviṣṭo 'pi manovākkāyakarmasu |"
        },
        {
          "tag": "l",
          "attributes": {},
          "text": "saha dharmeṇa labhate kaś cid bhagavato 'ntaram || 4"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "so 'haṃ prāpya manuṣyatvaṃ sasaddharmamahotsavam |"
        },
        {
          "tag": "l",
          "attributes": {},
          "text": "mahārṇavayugacchidrakūrmagrīvārpaṇopamam || 5"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anityatāvyanusṛtāṃ karmacchidrasasaṃśayām |"
        },
        {
          "tag": "l",
          "attributes": {},
          "text": "āttasārāṃ kariṣyāmi kathaṃ nemāṃ sarasvatīm || 6"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ity asaṃkhyeyaviṣayān avetyāpi guṇān muneḥ |"
        },
        {
          "tag": "l",
          "attributes": {},
          "text": "tadekadeśapraṇayaḥ kriyate svārthagauravāt || 7"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svayaṃbhuve namas te 'stu prabhūtādbhutakarmaṇe |"
        },
        {
          "tag": "l",
          "attributes": {},
          "text": "yasya saṃkhyāprabhāvābhyāṃ na guṇeṣv asti niścayaḥ || 8"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iyanta iti nāsty anta īdṛśā iti kā kathā |"
        },
        {
          "tag": "l",
          "attributes": {},
          "text": "puṇyā ity eva tu guṇān prati te mukharā vayam || 9"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viṣahyam aviṣahyaṃ vety avadhūya vicāraṇām |"
        },
        {
          "tag": "l",
          "attributes": {},
          "text": "svayam abhyupapannaṃ te nirākrandam idaṃ jagat || 10"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avyāpāritasādhus tvaṃ tvam akāraṇavatsalaḥ |"
        },
        {
          "tag": "l",
          "attributes": {},
          "text": "asaṃstutasakhaś ca tvam anavaskṛtabāndhavaḥ || 11"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svamāṃsāny api dattāni vastuṣv anyeṣu kā kathā |"
        },
        {
          "tag": "l",
          "attributes": {},
          "text": "prāṇair api tvayā sādho mānitaḥ praṇayī janaḥ || 12"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svaiḥ śarīraiḥ śarīrāṇi prāṇaiḥ prāṇāḥ śarīriṇām |"
        },
        {
          "tag": "l",
          "attributes": {},
          "text": "jighāṃsubhir upāttānāṃ krītāni śataśas tvayā || 13"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na durgatibhayān neṣṭām abhiprārthayatā gatim |"
        },
        {
          "tag": "l",
          "attributes": {},
          "text": "kevalāśayaśuddhyaiva śīlaṃ sātmīkṛtaṃ tvayā || 14"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jihmānāṃ nityavikṣepād ṛjūnāṃ nityasevanāt |"
        },
        {
          "tag": "l",
          "attributes": {},
          "text": "karmaṇāṃ pariśudhānāṃ tvam ekāyanatāṃ gataḥ || 15"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pīḍyamānena bahuśas tvayā kalyāṇacetasā |"
        },
        {
          "tag": "l",
          "attributes": {},
          "text": "kleśeṣu vivṛtaṃ tejo janaḥ kliṣṭo 'nukampitaḥ || 16"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parārthe tyajataḥ prāṇān yā prītir abhavat tava |"
        },
        {
          "tag": "l",
          "attributes": {},
          "text": "na sā naṣṭopalabdheṣu prāṇeṣu prāṇināṃ bhavet || 17"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yad rujānirapekṣasya cchidyamānasya te 'sakṛt |"
        },
        {
          "tag": "l",
          "attributes": {},
          "text": "vadhakeṣv api sattveṣv kāruṇyam abhavat prabho || 18"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "samyaksaṃbodhibījasya cittaratnasya tasya te |"
        },
        {
          "tag": "l",
          "attributes": {},
          "text": "tvam eva vīra sārajño dūre tasyetaro janaḥ || 19"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nākṛtvā duṣkaraṃ karma durlabham labhyate padam |"
        },
        {
          "tag": "l",
          "attributes": {},
          "text": "ity ātmanirapekṣeṇa vīryaṃ saṃvardhitaṃ tvayā || 20"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viśeṣotkarṣaniyamo na kadā cid abhūt tava |"
        },
        {
          "tag": "l",
          "attributes": {},
          "text": "atas tvayi viśeṣāṇāṃ chinnas taratamakramaḥ || 21"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "susukheṣv api saṅgo 'bhūt saphaleṣu samādhiṣu |"
        },
        {
          "tag": "l",
          "attributes": {},
          "text": "na te nityānubaddhasya mahākaruṇayā hṛdi || 22"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvādṛśān pīḍayaty eva nānugṛhṇāti tat sukham |"
        },
        {
          "tag": "l",
          "attributes": {},
          "text": "praṇītam api sadvṛtta yad asādhāraṇaṃ paraiḥ || 23"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vimiśrāt sāram ādattaṃ sarvaṃ pītam akalmaṣam |"
        },
        {
          "tag": "l",
          "attributes": {},
          "text": "tvayā sūktaṃ duruktaṃ tu viṣavat parivarjitam || 24"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "krīṇatā ratnasārajña prāṇair api subhāṣitam |"
        },
        {
          "tag": "l",
          "attributes": {},
          "text": "parākrāntaṃ tvayā bodhau tāsu tāsūpapattiṣu || 25"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "iti tribhir asaṃkhyeyair evam udyacchatā tvayā |"
        },
        {
          "tag": "l",
          "attributes": {},
          "text": "vyavasāyadvitīyena prāptaṃ padam anuttaram || 26"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "akṛtverṣyāṃ viśiṣṭeṣu hīnān anavamatya ca |"
        },
        {
          "tag": "l",
          "attributes": {},
          "text": "agatvā sadṛśaiḥ spardhāṃ tvaṃ loke śreṣṭhatāṃ gataḥ || 27"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hetuṣv abhiniveśo 'bhūd guṇānāṃ na phaleṣu te |"
        },
        {
          "tag": "l",
          "attributes": {},
          "text": "tena samyakpratipadā tvayi niṣṭhāṃ guṇā gatāḥ || 28"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathātmā pracayaṃ nītas tvayā sucaritair yathā |"
        },
        {
          "tag": "l",
          "attributes": {},
          "text": "puṇyāyatanatāṃ prāptāny api pādarajāṃsi te || 29"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "karśayitvoddhṛtā doṣā vardhayitvā viśodhitāḥ |"
        },
        {
          "tag": "l",
          "attributes": {},
          "text": "guṇās tena sunītena parāṃ siddhiṃ tvam adhyagāḥ || 30"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathā sarvābhisāreṇa doṣeṣu prahṛtaṃ tvayā |"
        },
        {
          "tag": "l",
          "attributes": {},
          "text": "yathaiṣām ātmasaṃtāne vāsanāpi na śeṣitā || 31"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathā saṃbhṛtya saṃbhṛtya tvayātmany āhitā guṇāḥ |"
        },
        {
          "tag": "l",
          "attributes": {},
          "text": "pratirūpakam apy eṣāṃ yathā nānyatra dṛśyate || 32"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upaghātāvaraṇavan mitakālaṃ pradeśi ca |"
        },
        {
          "tag": "l",
          "attributes": {},
          "text": "sulabhātiśayaṃ sarvam upamāvastu laukikam || 33"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "advaṃdvinām agamyānāṃ dhruvāṇām anivartinām |"
        },
        {
          "tag": "l",
          "attributes": {},
          "text": "anuttarāṇāṃ kā tarhi guṇānām upamāstu te || 34"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "goṣpadottānatāṃ yāti gāmbhīryaṃ lavaṇāmbhasaḥ |"
        },
        {
          "tag": "l",
          "attributes": {},
          "text": "yadā te buddhigāmbhīryam agādhāpāram īkṣate || 35"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śirīṣapakṣmāgralaghu sthairyaṃ bhavati pārthivam |"
        },
        {
          "tag": "l",
          "attributes": {},
          "text": "akampye sarvadharmāṇāṃ tvatsthairye 'bhimukhīkṛte || 36"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ajñānatimiraghnasya jñānālokasya te mune |"
        },
        {
          "tag": "l",
          "attributes": {},
          "text": "na ravir viṣaye bhūmiṃ khādyotīm api vindati || 37"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "malinatvam ivāyānti śaraccandrāmbarāmbhasām |"
        },
        {
          "tag": "l",
          "attributes": {},
          "text": "tava vāgbuddhiceṣṭānāṃ śuddhiṃ prati viśuddhayaḥ || 38"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anena sarvaṃ vyākhyātaṃ yat kiṃ cit sādhu laukikam |"
        },
        {
          "tag": "l",
          "attributes": {},
          "text": "dūre hi buddhadharmāṇāṃ lokadharmās tapasvinaḥ || 39"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yasyaiva dharmaratnasya prāptyā prāptas tvam agratām |"
        },
        {
          "tag": "l",
          "attributes": {},
          "text": "tenaiva kevalaṃ sādho sāmyaṃ te tasya ca tvayā || 40"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ātmecchācchalamātraṃ tu sāmānyopāṃśu kiṃ cana |"
        },
        {
          "tag": "l",
          "attributes": {},
          "text": "yatropakṣipya kathyeta sā vaktur atilolatā || 41"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pratanv iva hi paśyāmi dharmatām anucintayan |"
        },
        {
          "tag": "l",
          "attributes": {},
          "text": "sarvaṃ cāvarjitaṃ māravijayaṃ prati te jagat || 42"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "mahato 'pi hi saṃrambhāt pratihantuṃ samudyataḥ |"
        },
        {
          "tag": "l",
          "attributes": {},
          "text": "kṣamāyā nātibhāro 'sti pātrasthāyā viśeṣataḥ || 43"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yat tu mārajayānvakṣaṃ sumahat kleśavaiśasam |"
        },
        {
          "tag": "l",
          "attributes": {},
          "text": "tasyām eva kṛtaṃ rātrau tad eva paramādbhutam || 44"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tamovidhamane bhānor yaḥ sahasrāṃśumālinaḥ |"
        },
        {
          "tag": "l",
          "attributes": {},
          "text": "vīra vismayam āgacchet sa tīrthyavijaye tava || 45"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarāgo vītarāgeṇa jitaroṣeṇa roṣaṇaḥ |"
        },
        {
          "tag": "l",
          "attributes": {},
          "text": "mūḍho vigatamohena tribhir nityaṃ jitās trayaḥ || 46"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "praśaṃsasi ca saddharmān asaddharmān vigarhasi |"
        },
        {
          "tag": "l",
          "attributes": {},
          "text": "anurodhavirodhau ca na staḥ sadasatos tava || 47"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "naivārhatsu na tīrthyeṣu pratighānunayaṃ prati |"
        },
        {
          "tag": "l",
          "attributes": {},
          "text": "yasya te cetaso 'nyatvaṃ tasya te kā stutir bhavet || 48"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "guṇeṣv api na saṅgo 'bhūt tṛṣṇā na guṇavatsv api |"
        },
        {
          "tag": "l",
          "attributes": {},
          "text": "aho te suprasannasya sattvasya pariśuddhatā || 49"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indriyāṇāṃ prasādena nityakālānapāyinā |"
        },
        {
          "tag": "l",
          "attributes": {},
          "text": "mano nityaprasannaṃ te pratyakṣam iva dṛśyate || 50"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ā bālebhyaḥ prasiddhās te matismṛtiviśuddhayaḥ |"
        },
        {
          "tag": "l",
          "attributes": {},
          "text": "gamitā bhāvapiśunaiḥ suvyāhṛtasuceṣṭitaiḥ || 51"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upaśāntaṃ ca kāntaṃ ca dīptam apratighāti ca |"
        },
        {
          "tag": "l",
          "attributes": {},
          "text": "nibhṛtaṃ corjitaṃ cedaṃ rūpaṃ kam iva nākṣipet || 52"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yenāpi śataśo dṛṣṭaṃ yo 'pi tatpūrvam īkṣate |"
        },
        {
          "tag": "l",
          "attributes": {},
          "text": "rūpaṃ prīṇāti te cakṣuḥ samaṃ tad ubhayor api || 53"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asecanakabhāvād dhi saumyabhāvāc ca te vapuḥ |"
        },
        {
          "tag": "l",
          "attributes": {},
          "text": "darśane darśane prītiṃ vidadhāti navāṃ navām || 54"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "adhiṣṭhānaguṇair gātram adhiṣṭhātṛguṇair guṇāḥ |"
        },
        {
          "tag": "l",
          "attributes": {},
          "text": "parayā saṃpadopetās tavānyonyānurūpayā || 55"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kvānyatra suniviṣṭāḥ syur ime tāthāgatā guṇāḥ |"
        },
        {
          "tag": "l",
          "attributes": {},
          "text": "ṛte rūpāt tavaivāsmāl lakṣaṇavyañjanojjvalāt || 56"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dhanyam asmīti te rūpaṃ vadatīvāśritān guṇān |"
        },
        {
          "tag": "l",
          "attributes": {},
          "text": "sunikṣiptā vayam iti pratyāhur iva tad guṇāḥ || 57"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarvam evāviśeṣeṇa kleśair baddham idaṃ jagat |"
        },
        {
          "tag": "l",
          "attributes": {},
          "text": "tvaṃ jagatkleśamokṣārthaṃ baddhaḥ karuṇayā ciram || 58"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kaṃ nu prathamato vande tvāṃ mahākaruṇām uta |"
        },
        {
          "tag": "l",
          "attributes": {},
          "text": "yayaivam api doṣajñas tvaṃ saṃsāre dhṛtaś ciram || 59"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "vivekasukhasātmyasya yad ākīrṇasya te gatāḥ |"
        },
        {
          "tag": "l",
          "attributes": {},
          "text": "kālā labdhaprasarayā tat te karuṇayā kṛtam || 60"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śāntād araṇyād grāmāntaṃ tvaṃ hi nāga iva hradāt |"
        },
        {
          "tag": "l",
          "attributes": {},
          "text": "vineyārthaṃ karuṇayā vidyayevāvakṛṣyase || 61"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "paramopaśamastho 'pi karuṇāparavattayā |"
        },
        {
          "tag": "l",
          "attributes": {},
          "text": "kāritas tvaṃ padanyāsaṃ kuśīlavakalāsv api || 62"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ṛddhir yā siṃhanādā ye svaguṇodbhāvanāś ca yāḥ |"
        },
        {
          "tag": "l",
          "attributes": {},
          "text": "vāntecchopavicārasya kāruṇyanikaṣaḥ sa te || 63"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parārthaikāntakalyāṇī kāmaṃ svāśrayaniṣṭhurā |"
        },
        {
          "tag": "l",
          "attributes": {},
          "text": "tvayy eva kevalaṃ nātha karuṇākaruṇābhavat || 64"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathā hi kṛtvā śatadhā dhīrā balim iva kva cit |"
        },
        {
          "tag": "l",
          "attributes": {},
          "text": "pareṣām arthasiddhyarthaṃ tvāṃ vikṣiptavatī diśaḥ || 65"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvadicchayaiva tu vyaktam anukūlā pravartate |"
        },
        {
          "tag": "l",
          "attributes": {},
          "text": "tathā hi bādhamānāpi tvāṃ satī nāparādhyate || 66"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "supadāni mahārthāni tathyāni madhurāṇi ca |"
        },
        {
          "tag": "l",
          "attributes": {},
          "text": "gūḍhottānobhayārthāni samāsavyāsavanti ca || 67"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kasya na syād upaśrutya vākyāny evaṃvidhāni te |"
        },
        {
          "tag": "l",
          "attributes": {},
          "text": "tvayi pratihatasyāpi sarvajña iti niścayaḥ || 68"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prāyeṇa madhuraṃ sarvam agatyā kiṃ cid anyathā |"
        },
        {
          "tag": "l",
          "attributes": {},
          "text": "vākyaṃ tavārthasiddhyā tu sarvam eva subhāṣitam || 69"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yac chlakṣṇaṃ yac ca paruṣaṃ yad vā tadubhayānvitam |"
        },
        {
          "tag": "l",
          "attributes": {},
          "text": "sarvam evaikarasatāṃ vimarde yāti te vacaḥ || 70"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aho supariśuddhānāṃ karmaṇāṃ naipuṇaṃ param |"
        },
        {
          "tag": "l",
          "attributes": {},
          "text": "yair idaṃ vākyaratnānām īdṛśaṃ bhājanaṃ kṛtam || 71"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "asmād dhi netrasubhagād idaṃ śrutimanoharam |"
        },
        {
          "tag": "l",
          "attributes": {},
          "text": "mukhāt kṣarati te vākyaṃ candrād dravam ivāmṛtam || 72"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rāgareṇuṃ praśamayad vākyaṃ te jaladāyate |"
        },
        {
          "tag": "l",
          "attributes": {},
          "text": "vainateyāyate dveṣabhujaṅgoddharaṇaṃ prati || 73"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "divākarāyate bhūyo 'py ajñānatimiraṃ nudat |"
        },
        {
          "tag": "l",
          "attributes": {},
          "text": "śakrāyudhāyate mānagirīn abhividārayat || 74"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "dṛṣṭārthatvād avitathaṃ niṣkleśatvād anākulam |"
        },
        {
          "tag": "l",
          "attributes": {},
          "text": "gamakaṃ suprayuktatvāt trikalyāṇaṃ hi te vacaḥ || 75"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "manāṃsi tāvac chrotṝṇāṃ haranty ādau vacāṃsi te |"
        },
        {
          "tag": "l",
          "attributes": {},
          "text": "tato vimṛśyamānāni rajāṃsi ca tamāṃsi ca || 76"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āśvāsanaṃ vyasanināṃ trāsanaṃ ca pramādinām |"
        },
        {
          "tag": "l",
          "attributes": {},
          "text": "saṃvejanaṃ ca sukhināṃ yogavāhi vacas tava || 77"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viduṣāṃ prītijananaṃ madhyānāṃ buddhivardhanam |"
        },
        {
          "tag": "l",
          "attributes": {},
          "text": "timiraghnaṃ ca mandānāṃ sārvajanyam idaṃ vacaḥ || 78"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "apakarṣati dṛṣṭibhyo nirvāṇam upakarṣati |"
        },
        {
          "tag": "l",
          "attributes": {},
          "text": "doṣān niṣkarṣati guṇān vākyaṃ te 'bhipravarṣati || 79"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sarvatrāvyāhatā buddhiḥ sarvatropasthitā smṛtiḥ |"
        },
        {
          "tag": "l",
          "attributes": {},
          "text": "avandhyaṃ tena sarvatra sarvaṃ vyākaraṇaṃ tava || 80"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yan nādeśe na cākāle naivāpātre pravartase |"
        },
        {
          "tag": "l",
          "attributes": {},
          "text": "vīryaṃ samyag ivārabdhaṃ tenāmoghaṃ vacas tava || 81"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ekāyanaṃ sukhopāyaṃ svanubandhi niratyayam |"
        },
        {
          "tag": "l",
          "attributes": {},
          "text": "ādimadhyāntakalyāṇaṃ tava nānyasya śāsanam || 82"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "evam ekāntakāntaṃ te dṛṣṭirāgeṇa bāliśāḥ |"
        },
        {
          "tag": "l",
          "attributes": {},
          "text": "mataṃ yadi vigarhanti nāsti dṛṣṭisamo ripuḥ || 83"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anvabhuṅkthā yad asyārthe jagato vyasanaṃ bahu |"
        },
        {
          "tag": "l",
          "attributes": {},
          "text": "tat saṃsmṛtya virūpe 'pi stheyaṃ te śāsane bhavet || 84"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prāg eva hitakartuś ca hitavaktuś ca śāsanam |"
        },
        {
          "tag": "l",
          "attributes": {},
          "text": "kathaṃ na nāma kāryaṃ syād ādīptaśirasāpi te || 85"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhujiṣyatā bodhisukhaṃ tvadguṇāpacitiḥ śamaḥ |"
        },
        {
          "tag": "l",
          "attributes": {},
          "text": "prāpyate tvanmatāt sarvam idaṃ bhadracatuṣṭayam || 86"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "trāsanaṃ sarvatīrthyānāṃ namucer upatāpanam |"
        },
        {
          "tag": "l",
          "attributes": {},
          "text": "āśvāsanaṃ nṛdevānāṃ tavedaṃ vīra śāsanam || 87"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "traidhātukamahābhaumam asaṅgam anavagraham |"
        },
        {
          "tag": "l",
          "attributes": {},
          "text": "śāsanena tavākrāntam antakasyāpi śāsanam || 88"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvacchāsananayajño hi tiṣṭhet kalpam apīcchayā |"
        },
        {
          "tag": "l",
          "attributes": {},
          "text": "prayāti tatra tu svairī yatra mṛtyor agocaraḥ || 89"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āgamasyārthacintāyā bhāvanopāsanasya ca |"
        },
        {
          "tag": "l",
          "attributes": {},
          "text": "kālatrayavibhāgo 'sti nānyatra tava śāsanāt || 90"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "evaṃ kalyāṇakalilaṃ tavedam ṛṣipuṅgava |"
        },
        {
          "tag": "l",
          "attributes": {},
          "text": "śāsanaṃ nādriyante yat kiṃ vaiśasataraṃ tataḥ || 91"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śravaṇaṃ tarpayati te prasādayati darśanam |"
        },
        {
          "tag": "l",
          "attributes": {},
          "text": "vacanaṃ hlādayati te vimocayati śāsanam || 92"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prasūtir harṣayati te vṛddhir nandayati prajāḥ |"
        },
        {
          "tag": "l",
          "attributes": {},
          "text": "pravṛttir anugṛhṇāti nivṛttir upahanti ca || 93"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kīrtanaṃ kilbiṣaharaṃ smaraṇaṃ te pramodanam |"
        },
        {
          "tag": "l",
          "attributes": {},
          "text": "anveṣaṇaṃ matikaraṃ parijñānaṃ viśodhanam || 94"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śrīkaraṃ te 'bhigamanaṃ sevanam dhīkaraṃ param |"
        },
        {
          "tag": "l",
          "attributes": {},
          "text": "bhajanaṃ nirbhayakaraṃ śaṃkaraṃ paryupāsanam || 95"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "śīlopasaṃpadā śuddhaḥ prasanno dhyānasaṃpadā |"
        },
        {
          "tag": "l",
          "attributes": {},
          "text": "tvaṃ prajñāsaṃpadākṣobhyo hradaḥ puṇyamayo mahān || 96"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "rūpaṃ draṣṭavyaratnaṃ te śravyaratnaṃ subhāṣitam |"
        },
        {
          "tag": "l",
          "attributes": {},
          "text": "dharmo vicāraṇāratnaṃ guṇaratnākaro hy asi || 97"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvam oghair uhyamānānāṃ dvīpas trāṇaṃ kṣatātmanām |"
        },
        {
          "tag": "l",
          "attributes": {},
          "text": "śaraṇaṃ bhavabhīrūṇāṃ mumukṣūṇāṃ parāyaṇam || 98"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "satpātraṃ śuddhavṛttatvāt satkṣetraṃ phalasaṃpadā |"
        },
        {
          "tag": "l",
          "attributes": {},
          "text": "sanmitraṃ hitakāritvāt sarvaprāṇabhṛtām asi || 99"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "priyas tvam upakāritvāt suratatvān manoharaḥ |"
        },
        {
          "tag": "l",
          "attributes": {},
          "text": "ekāntakāntaḥ saumyatvāt sarvair bahumato guṇaiḥ || 100"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "hṛdyo 'si niravadyatvād ramyo vāgrūpasauṣṭhavāt |"
        },
        {
          "tag": "l",
          "attributes": {},
          "text": "dhanyaḥ sarvārthasiddhatvān maṅgalyo guṇasaṃśrayāt || 101"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sthāyināṃ tvaṃ parikṣeptā viniyantāpahāriṇām |"
        },
        {
          "tag": "l",
          "attributes": {},
          "text": "samādhātā vijihmānāṃ prerako mandagāminām || 102"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "niyoktā dhuri dāntānāṃ khaṭuṅkānām upekṣakaḥ |"
        },
        {
          "tag": "l",
          "attributes": {},
          "text": "ato 'si naradamyānāṃ satsārathir anuttaraḥ || 103"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "āpanneṣv anukampā te prasvastheṣv arthakāmatā |"
        },
        {
          "tag": "l",
          "attributes": {},
          "text": "vyasanastheṣu kāruṇyaṃ sarveṣu hitakāmatā || 104"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viruddheṣv api vātsalyaṃ pravṛttiḥ patiteṣv api |"
        },
        {
          "tag": "l",
          "attributes": {},
          "text": "raudreṣv api kṛpālutvaṃ kā nāmeyaṃ tavāryatā || 105"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "gurutvam upakāritvān mātāpitror yadīṣyate |"
        },
        {
          "tag": "l",
          "attributes": {},
          "text": "kedānīm astu gurutā tvayy atyantopakāriṇi || 106"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "svakāryanirapekṣāṇāṃ viruddhānām ivātmanām |"
        },
        {
          "tag": "l",
          "attributes": {},
          "text": "tvaṃ prapātataṭasthānāṃ prākāratvam upāgataḥ || 107"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "lokadvayopakārāya lokātikramaṇāya ca |"
        },
        {
          "tag": "l",
          "attributes": {},
          "text": "tamobhūteṣu lokeṣu prajñālokaḥ kṛtas tvayā || 108"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bhinnā devamanuṣyāṇām upabhogeṣu vṛttayaḥ |"
        },
        {
          "tag": "l",
          "attributes": {},
          "text": "dharmasaṃbhogasāmānyāt tvayy asaṃbhedam āgatāḥ || 109"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upapattivayovarṇadeśakālaniratyayam |"
        },
        {
          "tag": "l",
          "attributes": {},
          "text": "tvayā hi bhagavan dharmasarvātithyam idam kṛtam || 110"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "avismitān vismitavat spṛhayanto gataspṛhān |"
        },
        {
          "tag": "l",
          "attributes": {},
          "text": "upāsate prāñjalayaḥ śrāvakān api te surāḥ || 111"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aho saṃsāramaṇḍasya buddhotpādasya dīptatā |"
        },
        {
          "tag": "l",
          "attributes": {},
          "text": "mānuṣyaṃ yatra devānāṃ spṛhaṇīyatvam āgatam || 112"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "khedaḥ śamasukhajyānir asajjanasamāgamaḥ |"
        },
        {
          "tag": "l",
          "attributes": {},
          "text": "dvaṃdvāny ākīrṇatā ceti doṣān guṇavad udvahan || 113"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "jagaddhitārthaṃ ghaṭase yad asaṅgena cetasā |"
        },
        {
          "tag": "l",
          "attributes": {},
          "text": "kā nāmāsau bhagavatī buddhānāṃ buddhadharmatā || 114"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kadannāny api bhuktāni kva cit kṣud adhivāsitā |"
        },
        {
          "tag": "l",
          "attributes": {},
          "text": "panthāno viṣamāḥ kṣuṇṇāḥ suptaṃ gokaṇṭakeṣv api || 115"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prāptāḥ kṣepāvṛtāḥ sevā veṣabhāṣāntaraṃ kṛtam |"
        },
        {
          "tag": "l",
          "attributes": {},
          "text": "nātha vaineyavātsalyāt prabhuṇāpi satā tvayā || 116"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prabhutvam api te nātha sadā nātmani vidyate |"
        },
        {
          "tag": "l",
          "attributes": {},
          "text": "vaktavya iva sarvair hi svairaṃ svārthe niyujyase || 117"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yena kena cid eva tvaṃ yatra tatra yathā tathā |"
        },
        {
          "tag": "l",
          "attributes": {},
          "text": "coditaḥ svāṃ pratipadaṃ kalyāṇīṃ nātivartase || 118"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "nopakārapare 'py evam upakāraparo janaḥ |"
        },
        {
          "tag": "l",
          "attributes": {},
          "text": "apakārapare 'pi tvam upakāraparo yathā || 119"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ahitāvahite śatrau tvaṃ hitāvahitaḥ suhṛt |"
        },
        {
          "tag": "l",
          "attributes": {},
          "text": "doṣānveṣaṇanitye 'pi guṇānveṣaṇatatparaḥ || 120"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yato nimantraṇaṃ te 'bhūt saviṣaṃ sahutāśanam |"
        },
        {
          "tag": "l",
          "attributes": {},
          "text": "tatrābhūd abhisaṃyānaṃ sadayaṃ sāmṛtaṃ ca te || 121"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ākroṣṭāro jitāḥ kṣāntyā drugdhāḥ svastyayanena ca |"
        },
        {
          "tag": "l",
          "attributes": {},
          "text": "satyena cāpavaktāraś tvayā maitryā jighāṃsavaḥ || 122"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "anādikālaprahatā bahvyaḥ prakṛtayo nṛṇām |"
        },
        {
          "tag": "l",
          "attributes": {},
          "text": "tvayā vibhāvitāpāyāḥ kṣaṇena parivartitāḥ || 123"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yat sauratyaṃ gatās tīkṣṇāḥ kadaryāś ca vadānyatām |"
        },
        {
          "tag": "l",
          "attributes": {},
          "text": "krūrāḥ peśalatāṃ yātās tat tavopāyakauśalam || 124"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "indriyopaśamo nande mānastabdhe ca saṃnatiḥ |"
        },
        {
          "tag": "l",
          "attributes": {},
          "text": "kṣamitvaṃ cāṅgulīmāle kaṃ na vismayam ānayet || 125"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bahavas tṛṇaśayyāsu hitvā śayyāṃ hiraṇmayīm |"
        },
        {
          "tag": "l",
          "attributes": {},
          "text": "aśerata sukhaṃ dhīrās tṛptā dharmarasasya te || 126"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pṛṣṭenāpi kva cin noktam upetyāpi kathā kṛtā |"
        },
        {
          "tag": "l",
          "attributes": {},
          "text": "tarṣayitvā paratroktaṃ kālāśayavidā tvayā || 127"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "pūrvaṃ dānakathādyābhiś cetasy utpādya sauṣṭhavam |"
        },
        {
          "tag": "l",
          "attributes": {},
          "text": "tato dharmo gatamale vastre raṅga ivārpitaḥ || 128"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na so 'sty upāyaḥ śaktir vā yena na vyāyataṃ tava |"
        },
        {
          "tag": "l",
          "attributes": {},
          "text": "ghorāt saṃsārapātālād uddhartuṃ kṛpaṇaṃ jagat || 129"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "bahūni bahurūpāṇi vacāṃsi caritāni ca |"
        },
        {
          "tag": "l",
          "attributes": {},
          "text": "vineyāśayabhedena tatra tatra gatāni te || 130"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "viśuddhāny aviruddhāni pūjitāny arcitāni ca |"
        },
        {
          "tag": "l",
          "attributes": {},
          "text": "sarvāṇy eva nṛdevānāṃ hitāni mahitāni ca || 131"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na hi vaktuṃ ca kartuṃ ca bahu sādhu ca śakyate |"
        },
        {
          "tag": "l",
          "attributes": {},
          "text": "anyathānanyathāvādin dṛṣṭaṃ tad ubhayaṃ tvayi || 132"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kevalātmaviśuddhyaiva tvayā pūtaṃ jagad bhavet |"
        },
        {
          "tag": "l",
          "attributes": {},
          "text": "yasmān naivaṃvidhaṃ kṣetraṃ triṣu lokeṣe vidyate || 133"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "prāg evātyantanaṣṭānām anādau bhavasaṃkaṭe |"
        },
        {
          "tag": "l",
          "attributes": {},
          "text": "hitāya sarvasattvānāṃ yas tvam evaṃ samudyataḥ || 134"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na tāṃ pratipadaṃ vedmi syād yayāpacitis tava |"
        },
        {
          "tag": "l",
          "attributes": {},
          "text": "api ye parinirvānti te 'pi te nānṛṇā janāḥ || 135"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tava te 'vasthitā dharme svārtham eva tu kurvate |"
        },
        {
          "tag": "l",
          "attributes": {},
          "text": "yaḥ śramas tannimittaṃ tu tava kā tasya niṣkṛtiḥ || 136"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tvaṃ hi jāgarṣi suptānāṃ saṃtānāny avalokayan |"
        },
        {
          "tag": "l",
          "attributes": {},
          "text": "apramattaḥ pramattānāṃ sattvānāṃ bhadrabāndhavaḥ || 137"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kleśānāṃ vadha ākhyāto māramāyā vighāṭitā |"
        },
        {
          "tag": "l",
          "attributes": {},
          "text": "uktaṃ saṃsāradaurātmyam abhayā dig vidarśitā || 138"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "kim anyad arthakāmena sattvānāṃ karuṇāyatā |"
        },
        {
          "tag": "l",
          "attributes": {},
          "text": "karaṇīyaṃ bhaved yatra na dattānunayo bhavān || 139"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yadi saṃcāriṇo dharmāḥ syur ime niyataṃ tvayā |"
        },
        {
          "tag": "l",
          "attributes": {},
          "text": "devadattam upādāya sarvatra syur niveśitāḥ || 140"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "ata eva jagannātha nehānyo 'nyasya kārakaḥ |"
        },
        {
          "tag": "l",
          "attributes": {},
          "text": "iti tvam uktavān bhūtaṃ jagat saṃjñapayann iva || 141"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "cirāya bhuvi saddharmaṃ prerya lokānukampayā |"
        },
        {
          "tag": "l",
          "attributes": {},
          "text": "bahūn utpādya sacchiṣyāṃs trailokyānugrahakṣamān || 142"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "sākṣādvineyavargīyān subhadrāntān vinīya ca |"
        },
        {
          "tag": "l",
          "attributes": {},
          "text": "ṛṇaśeṣaṃ kim adyāpi sattveṣu yad abhūt tava || 143"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "yas tvaṃ samādhivajreṇa tilaśo 'sthīni cūrṇayan |"
        },
        {
          "tag": "l",
          "attributes": {},
          "text": "atiduṣkarakāritvam ante 'pi na vimuktavān || 144"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "parārthāv eva me dharmarūpakāyāv iti tvayā |"
        },
        {
          "tag": "l",
          "attributes": {},
          "text": "duṣkuhasyāsya lokasya nirvāṇe 'pi vidarśitam || 145"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "tathā hi satsu saṃkrāmya dharmakāyam aśeṣataḥ |"
        },
        {
          "tag": "l",
          "attributes": {},
          "text": "tilaśo rūpakāyaṃ ca bhittvāsi parinirvṛtaḥ || 146"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aho sthitir aho vṛttam aho rūpam aho guṇāḥ |"
        },
        {
          "tag": "l",
          "attributes": {},
          "text": "na nāma buddhadharmāṇām asti kiṃ cid anadbhutam || 147"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "upakāriṇi cakṣuṣye śāntavākkāyakarmaṇi |"
        },
        {
          "tag": "l",
          "attributes": {},
          "text": "tvayy api pratihanyante paśya mohasya raudratām || 148"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "puṇyodadhiṃ ratnanidhiṃ dharmarāśiṃ guṇākaram |"
        },
        {
          "tag": "l",
          "attributes": {},
          "text": "ye tvāṃ sattvā namasyanti tebhyo 'pi sukṛtaṃ namaḥ || 149"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "akṣayās te guṇā nātha śaktis tu kṣayiṇī mama |"
        },
        {
          "tag": "l",
          "attributes": {},
          "text": "ataḥ prasaṅgabhīrutvāt sthīyate na vitṛptitaḥ || 150"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "aprameyam asaṃkhyeyam acintyam anidarśanam |"
        },
        {
          "tag": "l",
          "attributes": {},
          "text": "svayam evātmanātmānaṃ tvam eva jñātum arhasi || 151"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "na te guṇāṃśāvayavo 'pi kīrtitaḥ"
        },
        {
          "tag": "l",
          "attributes": {},
          "text": "parā ca nas tuṣṭir avasthitā hṛdi |"
        },
        {
          "tag": "l",
          "attributes": {},
          "text": "akarśanenaiva mahāhradāmbhasāṃ"
        },
        {
          "tag": "l",
          "attributes": {},
          "text": "janasya tarṣāḥ praśamaṃ vrajanti ha || 152"
        }
      ]
    },
    {
      "tag": "lg",
      "attributes": {},
      "children": [
        {
          "tag": "l",
          "attributes": {},
          "text": "phalodayenāsya śubhasya karmaṇo"
        },
        {
          "tag": "l",
          "attributes": {},
          "text": "muniprasādapratibhodbhavasya me |"
        },
        {
          "tag": "l",
          "attributes": {},
          "text": "asadvitarkākulamāruteritaṃ"
        },
        {
          "tag": "l",
          "attributes": {},
          "text": "prayātu cittaṃ jagatāṃ vidheyatām || 153"
        }
      ]
    }
  ]
}