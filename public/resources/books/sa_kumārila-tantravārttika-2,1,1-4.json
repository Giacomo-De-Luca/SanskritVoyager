{
  "file_title": "kumārila-tantravārttika-2,1,1-4",
  "file_title_normal": "kumarila-tantravarttika-2,1,1-4",
  "metadata": {
    "original_title": "Tantravārttika 2.1.1-4",
    "author": "Kumārila",
    "contributors": [
      {
        "role": "data entry",
        "name": "Kei Kataoka",
        "when": ""
      },
      {
        "role": "contribution to GRETIL",
        "name": "Kei Kataoka",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31",
    "source": ": Koten Indo no Saishiki Koiron: Sabarabhasya & Tantravarttika ad 2.1.1-4. Genten Kotei Yakuchu Kenkyu. [The Theory of Ritual Action in Mimamsa: Critical Edition and Annotated Japanese Translation of Sabarabhasya & Tantravarttika ad 2.1.1-4.] Tokyo : Sankibo Press, 2004. ISBN 4-7963-0151-8"
  },
  "body": [
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "%p. 58"
        }
      ]
    },
    {
      "tag": "div",
      "attributes": {},
      "children": [
        {
          "tag": "l",
          "attributes": {},
          "text": "bhāvārthāḥ karmaśabdās tebhyaḥ kriyā pratīyetaiṣa hy artho vidhīyate || Jaim_2,1.1 ||"
        },
        {
          "tag": "p",
          "attributes": {},
          "text": "saṃbandhaṃ tāval lakṣaṇadvayasya karoti |\ntatra prathame 'dhyāye pramāṇalakṣaṇaṃ vṛttam ity uktam |\ntad ayuktam |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "naiva hi prathame 'dhyāye sūtrakāreṇa kiṃcana /"
            },
            {
              "tag": "l",
              "attributes": {},
              "text": "lakṣaṇena pramāṇādeḥ svarūpam upavarṇitam // 1 //"
            }
          ]
        },
        {
          "tag": "p",
          "attributes": {},
          "text": "tan nāma lakṣaṇam ucyate yena tadvyatiriktebhyas tasya svarūpaṃ vyāvṛttākāraṃ nirūpyate |\nna caivaṃ pramāṇādilakṣaṇam uktam |\nanumānādīni tāvan naiva sūtritāni |\npratyakṣam api dharmaṃ praty animittatvenopanyastaṃ na lakṣyatveneti vyākhyātam |\nna ca śabdo 'pi dharmapramāṇabhūtaḥ kaścil lakṣitaḥ, asminn evādhikaraṇe tasya lakṣyamāṇatvāt |\nyad api vṛttikāreṇa sarveṣāṃ lakṣaṇaṃ pradarśitaṃ na tad adhyāyārthatvenopasaṃhartuṃ yuktam |\nsūtrādhyāyārthānupasaṃhārāt |\nkathaṃ ca samastalakṣaṇārthavyatirikta evārthe sūtrāṇi kṣīyeran |\napi ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "vṛttikāreṇa yo 'py uktaḥ ṣaṭkaḥ pratyakṣapūrvakaḥ /"
            },
            {
              "tag": "l",
              "attributes": {},
              "text": "aparīkṣyatayā so 'pi naiva lakṣaṇagocaraḥ // 2 //"
            }
          ]
        },
        {
          "tag": "p",
          "attributes": {},
          "text": "%p. 59\nlokaprasiddhārthāni hi tāny aparīkṣyatvenoktāni na prathamādhyāyaviṣayatvenopasaṃhāram arhanti |\ntasmād yat prathame 'dhyāye vṛttaṃ tad ālocyaitad bhāṣyaṃ neyam |\ntatra"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pramāṇalakṣaṇaṃ tāvac codanālakṣaṇāśrayam /"
            },
            {
              "tag": "l",
              "attributes": {},
              "text": "vidhyāditattvanirṇītiḥ pramāṇenaiva ca sthitā // 3 //"
            }
          ]
        },
        {
          "tag": "p",
          "attributes": {},
          "text": "samasto hi prathamaḥ pādaś codanālakṣaṇasūtraparikaraḥ |\ntatra ca dharmasya codanālakṣaṇatvam uktam |\nato 'vadhāritārthalakṣaṇaśabdasāhacaryāt pramāṇaśabdaḥ pramīyate ity evaṃ vyutpādya dharmaviṣaya eva vyākhyeyaḥ |\nsaty api prameyamātravācitve 'smin śāstre jijñāsyatvena dharmaḥ prakrānta iti sa eva gṛhyate |"
        },
        {
          "tag": "p",
          "attributes": {},
          "text": "atha vā karaṇam eva pramāṇam, tasyaiva lakṣaṇam uktam |\nyady api ca sarvapramāṇānāṃ tan noktaṃ tathāpi dharmapramāṇasya codanātvaṃ nāma lakṣaṇam ity etāvataivoktaṃ manyate |\nna cāvaśyaṃ sarvātmanaiva lakṣite lakṣaṇatvam |\nviśeṣarūpāṇām ānantyena sarvalakṣaṇābhā-\n%p. 60\nvaprasaṅgāt |\napi cautpattikasūtreṇa viśeṣo 'py ukta eva yenāgamaviśeṣo gamyate |"
        },
        {
          "tag": "p",
          "attributes": {},
          "text": "atha vopanyastasya codanātmakasya pramāṇasya lakṣaṇaṃ prāmāṇyakāraṇam uktam ity upasaṃhāraḥ |\ntathā yady api vidher idaṃ rūpam idam arthavādasyedaṃ mantrasyety evaṃ noktaṃ tathāpi dharmaṃ praty upayogābhidhānāt tattvaṃ nirṇītam |\navasarābhāvāt tu tatsvarūpaṃ na nirdiṣṭam |\nśrutimūlatvaṃ vijñānasya smṛtiprāmāṇye tattvam |\nnāmadheyasya codanāntargatatvāt pramāṇatvam |\nsaṃdigdhārthanirṇaye vākyaśeṣasāmarthyayoḥ prāmāṇyam ity evaṃ samastam adhyāyaṃ pramāṇalakṣaṇam ācakṣate |"
        },
        {
          "tag": "p",
          "attributes": {},
          "text": "tan na prasmartavyam iti |\navismṛtaprāmāṇyo hi bhedādipratipādanam aviśeṣād anarthakaṃ hi syāt iti kriyamāṇaṃ sahate |\nanyathā hy anarthakaṃ nāmety api pratyavatiṣṭheta |"
        },
        {
          "tag": "p",
          "attributes": {},
          "text": "nanu pradhānāpradhānacintā tṛtīyacaturthayor viṣayaḥ katham atropanyasyate |\nkecid āhuḥ |\niha dravyakarmaṇor uttaratra tu karmaṇām eva guṇapradhānatvavicārād apaunaruktyam iti |\ntad ayuktam |\ndravyaguṇasaṃskāreṣu ity atra sarvābhidhānāt |\ntenaivaṃ vācyam"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "lakṣaṇārtho 'tra tattvena bhedaḥ śabdāntarādibhiḥ /"
            },
            {
              "tag": "l",
              "attributes": {},
              "text": "%p. 61"
            },
            {
              "tag": "l",
              "attributes": {},
              "text": "tam anv apūrvabhedo 'pi prādhānyaṃ tatprasiddhaye // 4 //"
            }
          ]
        },
        {
          "tag": "p",
          "attributes": {},
          "text": "karmabhedas tāvad autsargiko lakṣaṇārthaḥ, tadapavādatvenābhedaḥ |\ntadanuniṣpādinau tv apūrvabhedābhedau |\ntatra pratikarmabhedam apūrvabhedaprasaktau tṛtīyasiddhaḥ pradhānāpradhānavicāraḥ punar apavādatvenārapsyate |\nsaty apy avahantyādīnāṃ śabdāntarādibhir bhede karmākāṅkṣitadṛṣṭaprayojanaparyavasānān na kriyājanyāpūrvāntarotpattiḥ |\nyat tu niyamāpūrvaṃ tat kriyākṛtaṃ na bhavatīti na tayā vyapadiśyate |\ntena yatraiva dravyādīni prati kriyāṇāṃ pradhānatvaṃ tatraiva tadbhedanimittāpūrvabhedasiddhiḥ |\nasya ca vivekārthaṃ yad guṇapradhānalakṣaṇaṃ vakṣyate tadapavādāpavādārthaṃ dharmamātre tu stutaśastrayoḥ iti cādhikaraṇadvayaṃ prastoṣyate |\ntataś cākhyātadvaividhye 'vadhārite prasaṅgāt tṛtīyaṃ prakāram abhidhāyakatvaṃ pratipādayituṃ mantraprastāvaḥ |\ntallakṣaṇādīni tu prasaktānuprasaktena yāvat pādasamāpti |\ntataḥ śabdāntarābhyāsābhyāṃ bhedam uktvā paurṇamāsyadhikaraṇenābhyāsāpavādaḥ kariṣyate samudāyānuvādatvāt |\ntatas tadapavādārtham upāṃśuyājāghārāgnihotrapaśusomādhikaraṇāni |\ntataḥ saṃkhyāsaṃjñāguṇair bhedaḥ |\ntāvac ca guṇagato vicāro yāvat prakaraṇāntarādhikaraṇam |\ntatas tannyāyānuvṛttir ā śākhāntarādhikaraṇāt |\ntatra ca ṣaṭkātiriktabhedakāraṇavyudāsaḥ saṃjñābhyāsaguṇaprakriyāṇāṃ cāśaṅkānivṛttir ity etāvān bhedalakṣaṇārthaḥ |\neṣa evārtho 'vaśyaṃ vaktavyo 'ṅgāṅgitvādyavadhāraṇārtham |\nna\n%p. 62\ncānyasyedānīm avasaro 'stīty ayam evādhyāyasaṃbandhaḥ |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śeṣaśeṣyādayaḥ sarve karmabhedanibandhanāḥ /"
            },
            {
              "tag": "l",
              "attributes": {},
              "text": "kārye jñāte 'dhikāraḥ syād upadeśe 'tideśadhīḥ // 5 //"
            }
          ]
        },
        {
          "tag": "p",
          "attributes": {},
          "text": "prāk tāvat pramāṇalakṣaṇād vedārthavicārātmakatvān na kasyacid bhedalakṣaṇādeḥ prastāva ity uttarakālam ārambhaḥ |\ntatrāpi śeṣaśeṣitvaṃ prayojakāprayojakatvaṃ kramaś ca bhinnānāṃ bhavatīti na bhedalakṣaṇāt prāg ārabhyate |\ntathādhikāraḥ karmasvarūpe 'vadhārite tadyogyatayā śakyo nirūpayitum iti pañcāpi lakṣaṇāni pratīkṣate |\ntathottaraḥ ṣaṭko 'tideśaviṣayatvād upadeśajñānādhīnasiddhiḥ samastaḥ samastaṃ pūrvaṣaṭkam apekṣate |\ntataś ca pariśeṣasiddho 'yaṃ bhedalakṣaṇasya saṃbandha ity atrārabhyate |"
        },
        {
          "tag": "p",
          "attributes": {},
          "text": "ṣaḍvidhaḥ karmabhedaḥ iti sādhanabhedopacārāt |\nvakṣyamāṇasūtrakramānurodhena nāmadheyaṃ saṃkhyānantaraṃ paṭhitavyaṃ sad anādarād ante paṭhitam |\nitikaraṇo hetvarthaḥ |\nṣaḍvidhaḥ karmabheda etaiḥ kāraṇair iti yāvat |\natha vā karaṇe bhedaśabdaṃ vyutpādya sāmānādhikaraṇyenaiva śabdāntarādīni vyākhyeyāni |\nsaṃjñāśabdāntarayoḥ saṃkhyāguṇayoś cāpaunaruktyaṃ svasthāne vakṣyāmaḥ |\nsarvadā caiṣāṃ bhinnaviṣayatvān na śrutyādivad\n%p. 63\nbalābalacintā bhaviṣyatīti tadbhedapratipādanamātraṃ tātparyeṇa |\nanyad upodghātādinā |\ntatra"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "cintāṃ prakṛtasiddhyarthām upodghātaṃ pracakṣate /"
            },
            {
              "tag": "l",
              "attributes": {},
              "text": "prasaktānuprasaktādi prastutād upajāyate // 6 //"
            }
          ]
        },
        {
          "tag": "p",
          "attributes": {},
          "text": "yathedam evādhikaraṇaṃ prakṛtānuniṣpādyapūrvabhedānusārasiddhyartham upodghātatvena bhaviṣyati |"
        },
        {
          "tag": "p",
          "attributes": {},
          "text": "%p. 64\nkatarasmāt padāt phalena saṃbadhyamānād apūrvabhedābhedāv anugantavyāv iti |\nyadā niravayavau vākyavākyārthau syātāṃ tataḥ kiṃ pratipadaṃ dharma ityādir asaṃbaddha eva vicāraḥ syāt, ata āha vākye ca padānām arthāḥ iti |\natrāpi codyate |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "codanālakṣaṇatvena vākyārtho 'vasthito yadā /"
            },
            {
              "tag": "l",
              "attributes": {},
              "text": "dharmaḥ pratipadaṃ vācyaḥ katham āśaṅkyate tadā // 7 //"
            }
          ]
        },
        {
          "tag": "p",
          "attributes": {},
          "text": "yadi hi dharmasvarūpam abhidhīyeta tataḥ kiṃ padena padenocyate iti vicāro yujyate, lākṣaṇike tv ayuktaḥ |\ntad ucyate |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dharmatvaṃ phalasaṃbandhāt padārthasyaiva yujyate /"
            },
            {
              "tag": "l",
              "attributes": {},
              "text": "tat kim ekasya sarveṣām iti yuktā vicāraṇā // 8 //"
            }
          ]
        },
        {
          "tag": "p",
          "attributes": {},
          "text": "na cātra yo dharmaḥ sa kiṃ padena padenocyata ity evaṃ vicāryate, kiṃ tarhi, yaḥ padena padenocyate sa kiṃ phalasaṃbandhottarakālaṃ vākyārthātmanā gamyamāno dharmo bhavati, athetarapadārthānugṛhīta ekaḥ padārtha iti |\ntathā ca sarvair ekasya dharmatvaṃ pratipāditaṃ bhavati |\nsākṣāt phalasādhanamātrasya dharmatvābhyupagamāt |\nna tu sarveṣām ekaḥ kaścid artho 'sti yaḥ sarvair ekaḥ ity evam āśrīyeta |\nyac ca phalapadena saha padaṃ saṃbadhyate tasyārthaṃ dharmam apūrvasādhanaṃ ca manyante |\ntena kiṃ sarvāṇi padāni phalena saṃbadhyante kiṃ vaikam iti vicāraḥ |\nkiṃ prāptaṃ |\npratipadam iti |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aikarūpyeṇa saṃbandhaḥ pradhānena ca sidhyati /"
            },
            {
              "tag": "l",
              "attributes": {},
              "text": "tasmāt phalapadenaiva sarvaṃ saṃbadhyate padam // 9 //"
            }
          ]
        },
        {
          "tag": "p",
          "attributes": {},
          "text": "%p. 65\nyadi hi viśeṣo gamyete---idaṃ phalasaṃbandhayogyam, idaṃ na---iti, tataḥ kiṃcid eva saṃbadhyeta |\nanavagamyamāne tu sarvāṇi padāni phalenaiva saṃbadhyante |\nyadi caikaṃ phalasaṃbandhi, itarāṇi tatsaṃbandhīnīti kalpyate, tato vājapeyādhikaraṇanyāyenaikasya phalaṃ praty upādānavidhānaguṇabhāvāt, itarat tu praty uddeśānuvādaprādhānyād vairūpyanimittavākyabhedaprasaṅgaḥ |\nsarveṣāṃ phalaṃ praty upādīyamānānām aikarūpyāt tantrasaṃbandhopapattiḥ |"
        },
        {
          "tag": "p",
          "attributes": {},
          "text": "sarvaś ca sati saṃbhave guṇam atilaṅghya pradhānenaiva nityaṃ saṃbadhyate |\ntasmāt sarveṣāṃ phalasaṃbandhād dharmatvaṃ |\ntatra tu kiṃ satrivat pratyekaṃ kṛtsnaṃ phalaṃ sādhayanti, atha darśapūrṇamāsavat saṃhatya, tathā kiṃ vikalpena samuccayena vetyādi yatheṣṭaṃ kalpanīyam |"
        },
        {
          "tag": "p",
          "attributes": {},
          "text": "tatra phalabhūmagarīyastvāt, ekaśabdopādānābhāvāt, satrivat pratyekaṃ sādhanaśaktyavagamāt sarvebhyaḥ pṛthak phalam iti pakṣaḥ |\natha vāruṇādinyāyenaikavākyopā-\n%p. 66\ndānāt saṃhatānāṃ phalam |\natha vaikena nirākāṅkṣatvān na tadānīm evetarasaṃbandhopapattiḥ, tasmād vikalpa iti |\natrābhidhīyate |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "phalena yasya saṃbandhas tato 'pūrvaṃ prakalpyate /"
            },
            {
              "tag": "l",
              "attributes": {},
              "text": "tadalpatvopapattau ca na yuktā bahukalpanā // 10 //"
            }
          ]
        },
        {
          "tag": "p",
          "attributes": {},
          "text": "yadi hi phalasaṃbandhamātraparyavasāyy eva vākyaṃ bhavet, tataḥ kadācid sarvāṇy api phalena saṃbadhyeran |\niha tu tāvanmātreṇāsiddher apūrvam anyat kalpayitavyam, tac cānupapattipramāṇakam |\ntatraikāpūrvakalpanayopapanne vākye nādṛṣṭāntarakalpanāpramāṇam asti |\nyo hy anekāny apūrvāṇi kalpayati, kalpayaty asāv ekam |\ntac cet kalpitam, arthavattvād vākyasya kṣīṇānyathānupapattir nāpūrvāntarasya pramāṇaṃ bhavati |\ntasmād ekam eva phalasaṃbandhi, tasmāc cāpūrvam, itarat phalavadupakārīty adhyavasīyate |"
        },
        {
          "tag": "p",
          "attributes": {},
          "text": "na cātra virodho bhaviṣyati |\nnāmadheyatvena parihārāt |\nagatyā vā daśāpavitreṇa grahaṃ saṃmārṣṭi itivan matvarthalakṣaṇāśrayaṇāt |\narthākṣiptasādhyāṃśadvāreṇa vā dhātvarthair ātmīyakaraṇagrahaṇasiddheḥ |"
        },
        {
          "tag": "p",
          "attributes": {},
          "text": "evaṃ sthite katarad ekaṃ saṃbadhyatām iti sarvathānekādṛṣṭakalpanāparihārād aniyamaprāptāu, ucyate |\n%p. 67"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pradhānaṃ phalasaṃbandhi tatsaṃbandhy aṅgam iṣyate /"
            },
            {
              "tag": "l",
              "attributes": {},
              "text": "pradhānāṅgatvam ekasya na caikatrāvakalpate // 11 //"
            }
          ]
        },
        {
          "tag": "p",
          "attributes": {},
          "text": "na hy ekasmin vākye tad eva kadācit phalasaṃbandhāt pradhānam, kadācit phalavadupakārād aṅgaṃ yujyate |\nniyatarūpatvād aṅgāṅgibhāvasya |\ntasmān niyogenaivākhyātapadān nāmapadād vāpūrvapratītiḥ |"
        },
        {
          "tag": "p",
          "attributes": {},
          "text": "%p. 68\nkaḥ punar bhāvaḥ, ke vā bhāvaśabdāḥ iti---yāvantaḥ phalasaṃbaddheṣu vākyeṣv ākhyātaśabdāḥ yajati dadāti juhoti ity evamādayaḥ, teṣu pratyayārthaprādhānyāt, kartari ca lakārotpatteḥ, yāgādiviśiṣṭakartrabhidhānam, kathaṃcid vā viparyayāt kartṛviśiṣṭayāgādyabhidhānaṃ manvānasya praśnaḥ |"
        },
        {
          "tag": "p",
          "attributes": {},
          "text": "satyām api caikaparyanuyogenobhayaparyanuyogasiddhau---yo 'yaṃ yajanam ijyā yāgaḥ ity anudāhṛtyaiva bhāvārthatāṃ bravīti, tan nūnaṃ ke'py alaukikā bhāvaśabdā api---ity ubhayapraśnaḥ |"
        },
        {
          "tag": "p",
          "attributes": {},
          "text": "siddhāntavādī tu---bhavater ṇijantāt er ac ity acpratyaye kṛte bhāvanāvicinaṃ bhāvaśabdaṃ vyutpādya, ākhyātasya cānvayavyatirekābhyāṃ tatparatvaṃ kartrabhidhānapratiṣedhaṃ cābhipretyodāharati yajati dadāti iti |"
        },
        {
          "tag": "p",
          "attributes": {},
          "text": "paraḥ punaḥ---bhavater ṇijantād anyena naiṣo 'rtho 'bhidhīyate, na cākhyātapratyayasyātra vyāpāraḥ, dhātvantarārthatvāt |\nkāmaṃ tulyajātīyatvena dhātava eva brūyuḥ, te 'pi tu yāgādivacanatvād asamarthāḥ---iti matvāha nanu yāgadānahomaśabdāḥ iti |\natrocyate |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "%p. 69"
            },
            {
              "tag": "l",
              "attributes": {},
              "text": "yāgadānādanusyūto bhāvanātmāvagamyate /"
            },
            {
              "tag": "l",
              "attributes": {},
              "text": "nityam ākhyātaśabdebhyas tasmād bhāvārthateṣyate // 12 //"
            }
          ]
        },
        {
          "tag": "p",
          "attributes": {},
          "text": "yāvān eva hy ananyalabhyo 'rthaḥ śabdād gamyate, sa sarvaḥ śabdārthaḥ |\nsarvatra cākhyāte dhātvarthaś ca tadanuraktā ca bhāvanā vijñāyate |\ntasmād bhāvārthatvavyapadeśaḥ |\ntadvyatiriktās tu dravyaguṇaśabdā vijñāyanta eveti na pṛṣṭāḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tatra dravyādiśabdānāṃ niṣpannārthābhidhāyinām /"
            },
            {
              "tag": "l",
              "attributes": {},
              "text": "karaṇārthatvayogyatvāt prāpnoti phalasaṃgatiḥ // 13 //"
            }
          ]
        },
        {
          "tag": "p",
          "attributes": {},
          "text": "sarvatra hi phalaṃ sādhyatvāt siddharūpaṃ sādhanam apekṣate, na sādhyāntaram |\nnāmārthaś ca siddhatvāt tadapekṣāpūraṇasamarthaḥ, nākhyātārthaḥ |",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "svayam eva sādhyatvāt |"
                },
                {
                  "tag": "l",
                  "attributes": {},
                  "text": "tasmāt dravyādibhiḥ phalam---iti prāpte, sūtreṇottaraṃ dīyate |"
                },
                {
                  "tag": "l",
                  "attributes": {},
                  "text": "bhāvārthāḥ karmaśabdā ye tebhyo 'pūrvakriyāgatiḥ /"
                },
                {
                  "tag": "l",
                  "attributes": {},
                  "text": "taiḥ kuryād yajinā svargam eṣa hy artho vidhīyate // 14 //"
                }
              ]
            }
          ]
        },
        {
          "tag": "p",
          "attributes": {},
          "text": "phalasaṃbandho hetur apūrvapratipatteḥ |\nsaṃbandhaś cākāṅkṣāpūrvakaḥ |\nsā ca bhāvaśabdebhyaḥ prasarpantī dṛśyate, na dravyaguṇaśabdebhyaḥ |\ntasmād ākhyātebhyaḥ apūrvabhāvanā gamyate |\ntatra ca dhātvarthasya karaṇatvapratipattiḥ, pratyāsatteḥ |\natas tenaiva phalakaraṇabhūtenānyathānupapattyāpūrvaṃ bhāvyata ity avadhāryate |"
        },
        {
          "tag": "p",
          "attributes": {},
          "text": "%p. 70\nkathaṃ punar yajyādīn pṛthak kṛtya kevalapratyayavācya eva bhāvanārtho labhyate bhāvayet iti. kutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhidadhyuḥ svaśaktyā hi vidhimātraṃ liṅādayaḥ /"
            },
            {
              "tag": "l",
              "attributes": {},
              "text": "ṇyantasya bhavater arthaḥ kenāṃśenābhidhīyate // 15 //"
            }
          ]
        },
        {
          "tag": "p",
          "attributes": {},
          "text": "na ca dhātvantarārthaṃ yajyādayaḥ pratipādayanti, svārthamātravyāpṛtatvāt |\nataḥ śabdarahitam evedam āropyate bhāvayet iti |\nkiñ ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śabdāntarasya yo 'py arthaḥ paryāyair abhidhīyate /"
            },
            {
              "tag": "l",
              "attributes": {},
              "text": "na sa tenaiva sahitas tasminn arthe prayujyate // 16 //"
            }
          ]
        },
        {
          "tag": "p",
          "attributes": {},
          "text": "tad yathā pikam ānaya ity ukte yo nāmārthaṃ na pratipadyate, tasmai kokilaśabdam eva kevalaṃ prayuñjate, na kokilaḥ pikaḥ iti, tathātra yady ākhyātasya karotir ṇyanto vā bhavatiḥ paryāyaḥ, tatas tadarthakathane tanmātram eva prayoktavyam, nākhyātapratyayo 'pi |\nna hi tadānīṃ vivicya jñāyate---kenāṃśena kriyā pratyāyyate---iti |\natra tu bhāvayet kuryāt iti vā punar api liṅ prayujyate eva |\nataś ca yo 'nena yajateḥ pareṇārthaḥ pratipāditaḥ, asau bhāvayater api pareṇa tenaivety adhikāvāpa eva bhāvayatiḥ |\ntasmād avaidika iti |\natrābhidhīyate |\nsarvatraiva tāvat"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "siddhakartṛkriyāvāciny ākhyātapratyaye sati /"
            },
            {
              "tag": "l",
              "attributes": {},
              "text": "sāmānādhikaraṇyena karotyartho 'vagamyate // 17 //"
            }
          ]
        },
        {
          "tag": "p",
          "attributes": {},
          "text": "iha kebhyaścid dhātubhyaḥ parā tiṅvibhaktir uccāryamāṇā kartrātmalābhamātram eva vyāpāraṃ pratipādayati |\nyathāstibhavatividyatibhyaḥ |\naparebhyas tu siddhe kartari anyātmalā-\n%p. 71\nbhaviṣayavyāpārapratītiḥ |\nyathā yajati dadāti paṭhati gacchati iti |\ndravyam eva ca viśīṣṭaśaktyupetaṃ pracalitātmatattvaṃ viprakīrṇasvabhāvaṃ pūrvāparībhūtaṃ prathamāvasthātaḥ pracyutaṃ parām avasthām aprāptaṃ vyāpāraśabdavācyaṃ bhavati |"
        },
        {
          "tag": "p",
          "attributes": {},
          "text": "tatra kadācit kartaivaivamavasthaḥ pratīyate |\nkadācit siddhe kartary anyaḥ |\ntad yadā kartur evaiṣāvasthā bhavati, tadāsau svayam evānyasmād ātmalābham apekṣamāṇaḥ paraniṣpattāv avyāpriyamāṇatvān na karotiśabdavācyatāṃ bhajate |"
        },
        {
          "tag": "p",
          "attributes": {},
          "text": "yadā tu labdhātmako 'nyatra vyāpriyate, tadā karoti ity evam apadiśyate |\ntathā ca kiṃ karoti paṭhati gacchati iti sāmānyaviśeṣarūpeṇa sāmānādhikaraṇyaprayogo dṛśyate |\nna tu kiṃ karoti bhavati asti veti prayujyate |\ntasmāl labdhātmakakartṛvyāpāravacanāni karotyarthavanty ākhyātāni |\ntatra ca kriyamāṇena kenacid avaśyaṃ bhavitavyam |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karotiḥ kriyamāṇena na kaścit karmaṇā vinā /"
            },
            {
              "tag": "l",
              "attributes": {},
              "text": "bhavatyarthasya kartā ca karoteḥ karma jāyate // 18 //"
            }
          ]
        },
        {
          "tag": "p",
          "attributes": {},
          "text": "karoter nityaṃ sakarmakatvād yāvat kriyamāṇaṃ na labhyate, na tāvad arthaḥ paryavasyati |\nsarvakārakāṇāṃ cāvāntarakriyāsu kartṛtvaṃ pratipādyamānānāṃ pradhānakriyāsu karmādi-\n%p. 72\nvibhāgo jāyate |\npratikriyaṃ ca yogyatābhedād avāntarakriyāvaicitryaṃ bhavati |\ntatrānvayavyatirekābhyām idam avagataṃ bhavatikriyāyāḥ kartā karoteḥ karma saṃpadyate iti |\ntathā hi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nityaṃ na bhavanaṃ yasya yasya vā nityabhūtatā /"
            },
            {
              "tag": "l",
              "attributes": {},
              "text": "na tasya kriyamāṇatvaṃ khapuṣpākāśayor iva // 19 //"
            }
          ]
        },
        {
          "tag": "p",
          "attributes": {},
          "text": "ya eva hi pravṛttabhavanaḥ saṃbhāvitabhavano vānyena prayujyate, sa eva kriyamāṇatvenāvadhāryate, nānyaḥ |\ntathā ca na kaścit khapuṣpam ākāśaṃ vā kurvann upalabhyate |\nyatrāpi pādau kuru ityādiṣu niṣpannānāṃ karmaprayogo dṛśyate, tatrāpy aniṣpannasaṃskārādivivakṣayā pādādiśabdaprayogād avyabhicāraḥ |\nsaty api ca karoter anekārthatve sarvatra gandhanāvakṣepaṇādau kiñcid anutpannotpādanasāmānyam avagamyate |"
        },
        {
          "tag": "p",
          "attributes": {},
          "text": "atha vā yadāsyotpādanābhidhāyitvam, tadaiva viśiṣṭākhyātasāmānādhikaraṇyaṃ dṛṣṭam iti tadgatasyotpādyamānam eva karma bhavatīty upapannam |\ntena bhavatikriyā tāval labdhā |\ntataś ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "karotyarthasya yaḥ kartā bhavituḥ sa prayojakaḥ /"
            },
            {
              "tag": "l",
              "attributes": {},
              "text": "bhavitā tam apekṣyātha prayojyatvaṃ prapadyate // 20 //"
            }
          ]
        },
        {
          "tag": "p",
          "attributes": {},
          "text": "%p. 73\nbhavatikarotyoḥ śaktibhedād viklidipacatyor iva niyataṃ prayojyaprayojakavyāpāravacanatvam |\ntatra ca (1) kadācid abhidhīyamānakarmaśaktyākṣiptaprayojyavyāpāro vā svayam evākṣiptaprayojyavyāpāro vā kevalaṃ prayojakavyāpāra eva vivakṣyate kaṭaṃ karoti odanaṃ pacati iti |\n(2) kadācid ākṣiptaprayojakavyāpāraṃ prayojyavyāpāramātram ghaṭo bhavati viklidyanti taṇḍulāḥ iti |\n(3) kadācid ubhau bhinnau samuccitya prayogaḥ karoti kaṭaṃ devadattaḥ, sa ca bhavati iti |\n(4) kadācid upasarjanībhūtaprayojakavyāpāraḥ prayojyavyāpāraḥ kriyate devadattena iti, svayam eveti vā prayoge |\n(5) kadācit punaḥ samānapadaikadeśopāttopasarjanībhūtaprayojyakriyaḥ prayojakavyāpāro vivakṣyate, tadā ca karotipacatyos tādātmyenāśakter arprayogāt, bhūviklidyoś ca kevalaprayojyakriyāniṣṭhatvān na sākṣāt pravartituṃ śaktir astīti vācakatvena dyotakatvena vā ṇicparaḥ prayujyate bhāvayati vikledayati iti ca |\ntathā cāha---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "prayojyakartṛkaikāntavyāpārapratipādakāḥ /"
            },
            {
              "tag": "l",
              "attributes": {},
              "text": "ṇyantā eva prayujyante tatprayojakakarmasu // 21 //"
            }
          ]
        },
        {
          "tag": "p",
          "attributes": {},
          "text": "na ca teṣām aṇyantānām aśaktir ity anyeṣām aśaktyā bhavitavyam, anyeṣāṃ vā śaktir ity eṣām api tathā bhavitavyam |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śaktayaḥ sarvabhāvānāṃ nānuyojyāḥ svabhāvataḥ /"
            },
            {
              "tag": "l",
              "attributes": {},
              "text": "tena nānā vadanty arthān prakṛtipratyayādayaḥ // 22 //"
            }
          ]
        },
        {
          "tag": "p",
          "attributes": {},
          "text": "%p. 74\nevaṃ karotyarthadvāreṇa sarvākhyāteṣu bhāvayatyarthaḥ siddhaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tena bhūtiṣu kartṛtvaṃ pratipannasya vastunaḥ /"
            },
            {
              "tag": "l",
              "attributes": {},
              "text": "prayojakakriyām āhur bhāvanāṃ bhāvanāvidaḥ // 23 //"
            }
          ]
        },
        {
          "tag": "p",
          "attributes": {},
          "text": "yat tūktaṃ na vidhivyatiriktaṃ liṅādayo 'rthaṃ vadantīti, tad ayuktam |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "abhidhābhāvanām āhur anyām eva liṅādayaḥ /"
            },
            {
              "tag": "l",
              "attributes": {},
              "text": "arthātmabhāvanā tv anyā sarvākhyāteṣu gamyate // 24 //"
            }
          ]
        },
        {
          "tag": "p",
          "attributes": {},
          "text": "yadā hi sarvākhyātānuvartinī karotidhātuvācyā puruṣavyāpārarūpā bhāvanāvagatā bhavati, tadā tadviśeṣāḥ sāmānyākhyātavyatiriktaśabdaviśeṣavācyā vidhipratiṣedhabhūtabhaviṣyadvartamānādayaḥ pratīyante |\ntathā ca sarvatra sāmānyataḥ karotyartho 'vagamyate, kiṃ karoti? pacati, kim akārṣīt? apākṣīt, kiṃ kariṣyati? pakṣyati, kiṃ kuryāt? pacet, kiṃ na kuryāt? na pacet iti |\ntatrārthātmikāyāṃ bhāvanāyāṃ liṅādiśabdānāṃ yaḥ puruṣaṃ prati prayojakavyāpāraḥ, sā dvitīyā śabdadharmo 'bhidhātmikā bhāvanā vi-\n%p. 75\ndhir ity ucyate |\nviśeṣataś ceyam arthavādādhikaraṇe varṇitā |\nyat tu paryāyasthityatilaṅghanaṃ pratyayāparityāgād abhihitam, tatrocyate---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kevalasyāprayogitvāt kartṛsaṃkhyādisaṃgrahāt /"
            },
            {
              "tag": "l",
              "attributes": {},
              "text": "rūpāvināśasiddheś ca pratyayo 'pi prayujyate // 25 //"
            }
          ]
        },
        {
          "tag": "p",
          "attributes": {},
          "text": "yadi hi kevalaḥ karotir bhāvayatir vā prayogārhau syātām, tataḥ kokilaśabdaprayoge pikaśabdavat pratyayo na prayujyeta |\nna tu kevalāyāḥ prakṛteḥ prayogaḥ |\napabhraṃśatvaprasaṅgāt |\ntena yasmin kasmiṃścit pratyaye prayoktavye yasyaivārthaḥ kathyate, sa evānuvādabhūtaḥ prakṛtyanugrahārthaṃ prayujyate, nānyaḥ |\nabhyadhikārthāntarāpattiprasaṅgāt |"
        },
        {
          "tag": "p",
          "attributes": {},
          "text": "nanu ca ikśtipau dhātunirdeśe vihitāu, atas tadyuktau karotibhāvayatī prayjyeyātām |\nnaitad asti |\ntathā sati śabdapadārthakatvān naiva tābhyām ākhyātārthaḥ kathyeta |"
        },
        {
          "tag": "p",
          "attributes": {},
          "text": "yat tu kvacid arthe 'pi dhātum ikśtibantaṃ prayuñjate yajiḥ yajatiḥ iti, tac chabde 'bhihite lakṣaṇayārthapratītir ity avagantavyaṃ |\nna ceha kiṃcil lakṣa-\n%p. 76\nṇāśrayaṇe prayojanam asti yenāvācakaḥ prayujyeta |\ntatrānyad evāniṣṭam āpadyeta kṛñbhuvau dhātū tiṅābhidhīyete iti |\ntasmād arthaparatvasiddhyartham ākhyātapratyayasahitāv eva prayujyete |"
        },
        {
          "tag": "p",
          "attributes": {},
          "text": "yadi ca bhāvanaivaikā pratyayārthaḥ syāt karotibhāvayatī vā samastapratyayārthopādānasamarthau bhavetām, tataḥ kevalaprayogo 'py āśaṅkyeta, na tu tad ubhayam apy astīti karotibhāvayatibhyāṃ kathite 'pi bhāvanārthe kartṛsaṃkhyādipratyāyanārthaṃ punaḥ pratyaya uccāryate |\nyas tu tatra bhāvanābhidhānāṃśaḥ sa prāptatvād anūdyate. anyathā hi bhāvanaivaikā pratyayārthaḥ karotibhāvayatī vā kartṛsaṃkhyādīnām apy abhidhāyakāv iti bhrāntiḥ syāt |"
        },
        {
          "tag": "p",
          "attributes": {},
          "text": "nityaṃ ca pūrvāparībhūtā bhāvanākhyātenocyate |\ntatra yadi pratyayāntaraṃ prayujyeta, tataḥ karotibhāvayatibhyāṃ dravyavad upasaṃhṛtarūpocyamānā naivākhyātasadṛśī kathyeta |\ntasmād avaśyaṃ tiṅ api prayoktavya iti |"
        },
        {
          "tag": "p",
          "attributes": {},
          "text": "%p. 77\nkiñ ca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhāvanā gamyamānā ca dhātupratyayasaṃnidhau /"
            },
            {
              "tag": "l",
              "attributes": {},
              "text": "kasya vācyeti vispaṣṭaṃ na kadācit pratīyate // 26 //"
            }
          ]
        },
        {
          "tag": "p",
          "attributes": {},
          "text": "yadi hy ekāntenāsyāḥ pratyayārthatvam avadhāryeta, tataḥ karotibhāvayatibhyāṃ pratyayapaunaruktyāśaṅkā syān, na tu tad asti |\nubhayasannidhau gamyamānatvāt |\nkevalaprakṛtipratyayaprayogābhāvād dhi na viveko vijñāyate |\nśakyate hi vaktuṃ dhātusahitena pratyayenocyata iti,\natha vā pratyayānugṛhītena dhātunā, atha vobhābhyām |\nna ca śaktikalpanāyāṃ viśeṣaḥ |\nsarvathārthāpattisāmyāt |\nna ca vivekajñānaprayojanam asti |"
        },
        {
          "tag": "p",
          "attributes": {},
          "text": "syād etat |\nkṛdantād dhātor apratītes tiṅvyabhicāriṇy eva bhāvaneti |\ntad ayuktam |\nastibhavatividyatipareṣu pratyayeṣv apy adarśanāt |\nna ca kṛdanteṣv apy atyantaṃ bhāvanā nāsti |\nkiṃcid apakṛṣyamāṇarūparpatīteḥ |\n(1) kṛtyeṣu tāvad bhoktavyam yaṣṭavyam iti kiṃcin nyūnākhyātād gamyate |\ntatrāpi karmotpanneṣu dravyaprādhānyād brāhmaṇo na hantavyaḥ iti bhāvotpannebhyo nyūnatarā |\nna hi tatra prayojakavyāpāraprādhānyam |\nekatra dhātvarthaprādhānyāt, aparatra svavyāpāraviśiṣṭaprayojyaparatvāt |\netena bhāvakarmotpannalakārās tiṅo 'pi vyākhyātāḥ |\nteṣv api hi prayojakavyāpāraguṇatvapratītir aviśiṣṭā |\nato na tiṅantānāṃ tulyakalpatvam |\n%p. 78\n(2) tathā avyayakṛto bhāve bhavanti iti smaraṇāviśeṣe 'pi svasaṃvedyam īṣannyūnabhāvanāvijñānam |\nabhikrāmaṃ juhoti, darbhataruṇakenopaghātaṃ juhoti, abhiṣutya hutvā bhakṣayanti, purā vācaḥ pravaditoḥ iti sarvatra śrutyaiva bhāvanāntarasāpekṣā bhāvanāvagamyate |\n(3) pakvaḥ pakvavān ity api nirvṛttarūpabhāvanopasarjanadravyapratītiḥ pratyakṣā |\n(4) evaṃ pācakādiṣv api draṣṭavyam |\ntathā ca sarvatra kārakāpekṣā dṛśyate |\nanyathā hi rūḍhitaddhitasamāseṣv iveyaṃ na syāt |\nna ca nirvyāpārāṇām ete vyapadeśā bhavanti |\nna cāsti sa vyāpāro yatra kiṃcid asan na janyate |\ntataś ca siddhaḥ karotibhāvayatyor arthaḥ |"
        },
        {
          "tag": "p",
          "attributes": {},
          "text": "śakyate ca sarvatra sāmānādhikaraṇyam api darśayituṃ vināpi pūrvāparībhūtatvena |\ntad yathā kiṃ kartavyaṃ? paktavyam, kathaṃkāraṃ juhoti? abhikrāmam, kiṃ kṛtvā juhoti? abhiṣutya, kiṃ kṛtavān? pakvavān, kiṃ\n%p. 79\nkṛtam? pakvaṃ, kiṃkriyo devadattaḥ? paktā, keyaṃ kriyā? pākaḥ iti |\nna ca karotisāmānādhikaraṇyātiriktam ākhyāteṣv api bhāvanāpramāṇaṃ vidyate |\ntasmād dhātavo 'pi bhāvanāṃ na muñcanti |\ntathā cāhuḥ karotir artheṣv iva sarvadhātūn iti |\nyat tv asyāḥ prādhānyaṃ tat kāmaṃ tiṅābhidheyaṃ dyotyaṃ vānvayavyatirekābhyām astu, na svarūpam |"
        },
        {
          "tag": "p",
          "attributes": {},
          "text": "nanv evam api yāgena iti dhātvarthe niṣkṛṣṭe tenaiva bhāvanāpy upātteti bhāvayet iti punaḥ prayogo na prāpnoti |\nnaiṣa doṣaḥ |\ntathā hi dvyarthasya dhātor bhedenārthe kathyamāne yāgena iti viśeṣarūpaṃ karaṇātmanā niṣkṛṣṭam |\nitarat tu bhāvanātmakaṃ sāmānyarūpaṃ śabdāntareṇa bhāvayet ity anena kathyate |"
        },
        {
          "tag": "p",
          "attributes": {},
          "text": "atha vā kecit karaṇāṃśakartṛsaṃkhyādayaḥ prakṛtipratyayayor bhedena vācyāḥ |\nbhāvanā tu samudāyāvyabhicārāt samucitayor evārtha ity api śakyaṃ vaktum |\ntathā ca sūtrakārabhāṣyakārābhyāṃ bhāvārthāḥ karmaśabdāḥ iti sāmānādhikaraṇyam evāśritam, na bhāvārthatvena pratyayāḥ kathitāḥ |\nśāstre tu sarvatra pratyayārtho bhāvaneti vyavahāraḥ |\ntatrāyam abhiprāyaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "%p. 80"
            },
            {
              "tag": "l",
              "attributes": {},
              "text": "pratyayārthaṃ saha brūtaḥ prakṛtipratyayau sadā /"
            },
            {
              "tag": "l",
              "attributes": {},
              "text": "prādhānyād bhāvanā tena pratyayārtho 'vadhāryate // 27 //"
            }
          ]
        },
        {
          "tag": "p",
          "attributes": {},
          "text": "yady apy anyad vivekakāraṇaṃ nāsti, tathāpi prādhānyaṃ pratyayārthadharmaṃ dṛṣṭvā nūnam iyaṃ pratyayārthaḥ ity avagamyate |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tathā kramavator nityaṃ prakṛtipratyayāśayoḥ /"
            },
            {
              "tag": "l",
              "attributes": {},
              "text": "pratyayaśrutivelāyāṃ bhāvanātmāvagamyate // 28 //"
            }
          ]
        },
        {
          "tag": "p",
          "attributes": {},
          "text": "na kevalam etāv evānvayavyatirekau yau parasparaparityāgena lakṣyete |\ntasminn eva hi pade tadāgame hi tad dṛśyate ity anena nyāyena viveko 'vadhāryate |"
        },
        {
          "tag": "p",
          "attributes": {},
          "text": "yat tv astyādiparaḥ pratyayo 'pi bhāvanāṃ jahātīti tulyaṃ dhātusamudāyapakṣayor apy etat |\nsarvathā yatra pratīyate, tatra tāvat pratyayārthatvaṃ niścīyate |\nanyatra tv ayaṃ vicāra eva nāsti |\nkvacid vyabhicārasya cottaram uktaṃ tadbhūtādhikaraṇe |\natha vā naivātrāpi vyabhicāraḥ |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "astyādāv api kartraṃśe bhāvye 'sty eva hi bhāvanā /"
            },
            {
              "tag": "l",
              "attributes": {},
              "text": "%p. 81"
            },
            {
              "tag": "l",
              "attributes": {},
              "text": "anyatrāśeṣabhāvāt tu na tathā sā prakāśate // 29 //"
            }
          ]
        },
        {
          "tag": "p",
          "attributes": {},
          "text": "yady api kartur aniṣpannatvād vyatiriktabhāvayitavyābhāvād astyādiṣu prayojakavyāpāro nātīva lakṣyate, tathāpi pratyayasāmarthyāt tāvat bhāvayati ity avagamyate |\nkim? ity apekṣite cāniṣpanne kartari anyat kiṃcit ity akalpanād ātmānam ity eva saṃbadhayte |\nkena? bhāvanena, katham? avayavajananādirpakāreṇa iti |\ntrayo 'pi tatra bhāvanāṃśā bhavanenaiva pūryante. vyāpārāntarāsaṃbhavāt |\ntatra kecid avayavā bhavanavyāprtāḥ prayujyante, kecit siddhabhavanāḥ prayojakāḥ |\nsiddhabhavanāsiddhabhavanavarti ca sāmānyam ubhayasaṃparkād bhāvanety ucyate |\netena jāyate niṣpadyate sidhyati ityādīni vyākhyātāni |"
        },
        {
          "tag": "p",
          "attributes": {},
          "text": "astiḥ punar janisamānārthād bhavater uparitanīm avasthām abhilapan sattayātmabhavanaṃ bhavad bhāvayatīty evam ākhyātapratyayaṃ labhate |\ntatrāpi tu kālakṛtabhedapūrvottarasāmānyasattārūpeṇa pūrvavad eva prayojyaprayojakavyāpārakalpanānusartavyā |"
        },
        {
          "tag": "p",
          "attributes": {},
          "text": "satyām api tv evamādiṣu bhāvanāyāṃ niṣpannacetanakartṛviṣayatvād vidhipratiṣedhayor asaṃbhavaḥ |\nsyād etat |\ndṛṣṭo vidhir api tasmāt prāyaṇīyasyāhna ṛtvijā bhavi-\n%p. 82\ntavyam, rathaṃtaraṃ bhavati, atrādhvaryuḥ syāt, ihokthyāni syuḥ iti |\nsatyaṃ dṛśyate, na tv iha pūrveṇa tulyo bhavatyarthaḥ |\nsiddho hi puruṣaḥ karmasaṃbandhanimittam ṛtviktvaṃ bhavad anyair eva parikrayaṇādibhir vyāpārair bhāvayed ity ucyate |\ntathā rathaṃtarādiṣu saty api śrutyā bhavanavidhisaṃbandhe tatrāsaṃbhavād anumīyamānā bhāvanaiva vidhīyate |\nyatra tu ihāmuko bhavet iti prayogas tatra bhavates tiṣṭhatyarthavācitvāt saṃbhavaty eva vyatiriktaṃ bhāvayitavyam ity evaṃ vijñāyate sthānenānyat kiṃcid bhāvayet iti |"
        },
        {
          "tag": "p",
          "attributes": {},
          "text": "tena bhūtabhaviṣyadvartamānāpadeśamātreṣv evāpāramārthikaṃ bhavitṛvyāpārasya bhāvanātvam, na vidhyādiṣu |\nbhūtādikathane 'pi yadā samastaṃ vyāpāraṃ dhātur evopādatte nāvayavakālādikṛtabhedāśrayaṇam, tadā vispaṣṭād virodhād dhātvarthamātram |\nkartṛsaṃkhyādayaś cākhyātapadārthatvenāvadhāryante, na bhāvanā |\nna ca bhāvanāvyabhicāreṇa doṣa ity uktam |"
        },
        {
          "tag": "p",
          "attributes": {},
          "text": "yat tu kṛdanteṣv api dhātavo bhāvanāṃ na vyabhicarantīti |\nsatyaṃ dhātvarthā na vyabhicaranti |\ntair eva tu gamyamānatvād anabhidheyatvam api śakyaṃ vaktum |\ntathā hi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhātvarthakārakair eva guṇabhūto 'vagamyate /"
            },
            {
              "tag": "l",
              "attributes": {},
              "text": "%p. 83"
            },
            {
              "tag": "l",
              "attributes": {},
              "text": "bhāvanātmā kṛdanteṣu tasmān naivābhidhīyate // 30 //"
            }
          ]
        },
        {
          "tag": "p",
          "attributes": {},
          "text": "yathaiva bhāvapradhānatvād ākhyāte tatsambandhād eva guṇabhūtakārakarpratītishiddher na kartṛkarmaṇor abhidhānaṃ bhaviṣyati, evaṃ kartrādyabhidhānād eva tadanyathānupapattyā bhāvanāsiddher anabhidhānam |\ngamyamānāpekṣayaiva ca karotisāmānādhikaraṇyam, yathā pacatiśabdasya devadattaśabdena |\ntathābhūtayaiva ca kārakasambandho 'py upapatsyate |"
        },
        {
          "tag": "p",
          "attributes": {},
          "text": "atha vā bhāvanopasarjanadhātvarthaniṣpattyarthatvāt kārakāṇāṃ dhātvarthenaiva saṃbandhasiddhiḥ |\nsa eva hi tāni svasiddhyartham apekṣate |\nbhāvanāpi ca tathābhūtāny eva tāni gṛhṇātīty aviruddhaḥ sambandhaḥ |\nkṛtyānāṃ tu praiṣavācitvāt saty api bhāvanānabhidhāne tāvat svārthaparyavasānaṃ nāsti yāvad aṃśatrayaparipūrṇā bhāvanā na labdhā |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svavyāpāre hi puruṣaḥ kartṛtvena niyujyate /"
            },
            {
              "tag": "l",
              "attributes": {},
              "text": "praiṣais tasya ca kiṃ karma bhāvanāṃśatrayātmikā // 31 //"
            }
          ]
        },
        {
          "tag": "p",
          "attributes": {},
          "text": "na hi puruṣaḥ svavyāpāraṃ muktvānyad anuṣṭhātuṃ śaktaḥ |\npraiṣāś cainam anuṣṭhāpayanti |\nte yadi tadvyāpāraṃ kathaṃcin nopādadyuḥ, na niyokutṃ śaknuyur ity evam api bhāvanākṣepasiddhiḥ |\nyāvāṃś ca brāhmaṇagataḥ praiṣaḥ sa sarvaḥ prāptyabhāvād vidhir eva bhavatīti vināpi smaraṇena\n% p. 84\nkṛtyānāṃ vidhāyaktvam |\nayam eva ca vidhipraiṣayor viśeṣaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pravartanasmṛtiḥ prāpte praiṣa ity abhidhīyate /"
            },
            {
              "tag": "l",
              "attributes": {},
              "text": "aprāptapraiṣaṇaṃ sarvaṃ vidhitvaṃ pratipadyate // 32 //"
            }
          ]
        },
        {
          "tag": "p",
          "attributes": {},
          "text": "tasmāt pratyayārtho bhāvanety upapannam |"
        },
        {
          "tag": "p",
          "attributes": {},
          "text": "%p. 85\nnanu ca yadi prayojakavyāpāro bhāvaneṣyate, tataḥ pacāv adhiśrayaṇādīni, yajau ca mānasaḥ saṃkalpa ityādīnāṃ bhāvanātvam, ta eva ca dhātvarthā iti dhātuvācyaiva bhāvanā syāt |\nnaiṣa doṣaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "dhātvarthavyatirekeṇa yady apy eṣā na lakṣyate /"
            },
            {
              "tag": "l",
              "attributes": {},
              "text": "tathāpi sarvasāmānyarūpeṇānyāvagamyate // 33 //"
            }
          ]
        },
        {
          "tag": "p",
          "attributes": {},
          "text": "sarvatra hy adhiśrayaṇādau karotīty api sāmānyavyāpārāṃśaḥ pratīyate |\npacatyādivācyā viklittyadhiśrayaṇādayaḥ karmasthāḥ kartṛsthāś ca |\ntatra yadaudāsīnyapracyutimātreṇa parispandarūpaṃ nirūpyate sā bhāvanā |\nye tu tadanurañjanasamarthāḥ kartṛkarmagatā viśeṣās te tasyā eva karaṇetikartavyatāṃśayor niviśante |\nevaṃ tarhi dhātvarthasāmānyaṃ bhāvanety etad āpannam |\nsatyaṃ sādhyatayā sāmānyam, na tu gotvādirūpeṇa |\nkatham |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anyad eva hi yāgādau sāmānyaṃ karaṇātmakam /"
            },
            {
              "tag": "l",
              "attributes": {},
              "text": "anyac ca bhāvanā nāma sādhyatvena vyavasthitam // 34 //"
            }
          ]
        },
        {
          "tag": "p",
          "attributes": {},
          "text": "bhāvanāyāṃ hi svayam eva pratipuruṣaṃ sāmānyaviśeṣau bhavataḥ |\ntathā tatkaraṇabhūte yāgādau samavetaṃ bhāvanākaraṇāṃśāpekṣitaṃ dhātvarthasāmānyaṃ nāma yat karmaśabdenābhi-\n%p. 86\ndhīyate |\nviśeṣaṇabhāvāc ca yāgādayo bhāvanāviśeṣā ity ucyante, na tadvyaktitvena |\nśāstrapradeśe tu kriyākarmaśabdau kadācid dhātvarthe prayjyete, kadācid bhāvanāyām, kadācit tu pratyāsattyobhayatrāpi prayogaḥ, na svarūpābhidhānena |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yādṛśī bhāvanākhyāte dhātvarthaś cāpi yādṛśaḥ /"
            },
            {
              "tag": "l",
              "attributes": {},
              "text": "nāsau tenaiva rūpeṇa kathyate 'nyaiḥ padaiḥ kvacit // 35 //"
            }
          ]
        },
        {
          "tag": "p",
          "attributes": {},
          "text": "bhāvanāśabdo hi niṣpannātmikāṃ sattvarūpāpannāṃ liṅgasaṃkhyāyoginīm abhidhatte |\nna cāsāv ākhyāte tādṛśy abhidhīyate |\nliṅgasaṃkhyārahitarūpeṇa gamyamānatvāt |\nevaṃ dhātvartho 'pi veditavyaḥ |\ntathā karoti bhāvayati ity etābhyām api śrutyā tāvad anyādṛg evārthaḥ pratīyate kṛñbhāvayatyarthakaraṇikā bhāvanā |\nna caivaṃrūpāsau yajeta ityādiṣv astīty aparyāyatvam |\ntatrānantarapratyayotthāpitabhāvanāntarabuddhim avivakṣitvārthasaṃvādaḥ kartavyaḥ |\ntenādūraviprakaraṣamātreṇaiṣa prayogaḥ, nārthasāmyena---ity avasthitam ananyaśabdavācyatvaṃ bhāvanāyāḥ |"
        },
        {
          "tag": "p",
          "attributes": {},
          "text": "%p. 87\nsā tu pratītamātraiva prādhānyād apekṣāntarānadhīnatvāc ca prathamaṃ tāvat sādhyāṃśam apekṣate bhāvayet kim? iti |\ntatra yāvatī vidhyupetā bhāvanā tasyāṃ pūrvapratītam api vidhitvaṃ tāvan nāśrīyate, yāvad aṃśatrayapūrṇā bhāvanānuṣṭhānayogyā na bhavati |\nvidhitvaprakramāc ca prathamam evaitaj jñāyate---yādṛśair aṃśaiḥ pūrṇeyaṃ vidhānam arhati tādṛśaiḥ pūrayitavyā---iti |\nna ca buddhipūrvakārī puruṣaḥ puruṣārtharahitaṃ vyāpāraṃ vacanaśatenāpy ukto 'nutiṣṭhati |\nna ca puruṣārthaḥ sādhyavyatiriktāṃśapātitvena kaiścit prārthyate |\ntato 'bhyarhitatarasyānyasya sādhyasyāvidhyamānatvāt |\ntatra yady asyāṃ bhāvanāyām apuruṣārthaḥ sādhyaḥ syāt, tataḥ puruṣeṣv apravartamāneṣu pratyayasya prayojakaśaktir bādhyeta |\ntena yady api samānapadopādānapratyāsatter dhātvarthaḥ sādhyāṃśapūraṇāyopaplavate, tathāpy ayogyatvān nirākriyate |\nna hi pratyāsattir evaikā saṃbandhakāraṇam, yogyatvādy api. tathā ca vakṣyati yasya yenārthasambandhaḥ iti |\nkiñ ca---"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "saṃbandhamātram uktaṃ ca śrutyā dhātvarthabhāvayoḥ /"
            },
            {
              "tag": "l",
              "attributes": {},
              "text": "tad ekāṃśaniveśe tu vyāpāro 'syā na vidyate // 36 //"
            }
          ]
        },
        {
          "tag": "p",
          "attributes": {},
          "text": "saṃbandhamātraṃ kṛtvā nivṛttavyāpārāyāṃ śrutāv anyatarāṃśaniveśo yogyatvād āśrayitavyaḥ |\ntad yadi sādhyāṃśād ekapratyayopāttena pratyāsannatareṇa vidhitvena pracyāvyate,\n%p. 88\ntato 'ṃśāntareṇa nūnaṃ saṃbhaṃtsyata ity evaṃ patīkṣyate |\nkiñ ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sādhyāṃśe purrṣāṇāṃ ca pratyayo na niyojakaḥ /"
            },
            {
              "tag": "l",
              "attributes": {},
              "text": "svayam eva hi jānanti kartavyaṃ puruṣāḥ sadā // 37 //"
            }
          ]
        },
        {
          "tag": "p",
          "attributes": {},
          "text": "yatra hi śāstrādhīnā puruṣapravṛttiḥ, tatra tatsannikarṣaviprakarṣāv apekṣyete |\nsādhyaṃ punaḥ svargapaśuputragrāmādi prāg eva śāstrāt sarve puruṣāḥ pratipadyante |\ntataś ca bhāvayet kim? ity apekṣitamātre vinaiva tāvac chāstreṇaitāvad avagatam puruṣārthaḥ kaścit iti |\ntatra viśeṣamātream anavagatatvād apekṣyate |\ntad api ca na sādhyātmanā, kiṃ tarhi, etadbhāvanāviṣayatvena |\ntataś ca dūrasthasyāpi svargāder eva kṛtāspadasya saṃgatiḥ |\ndhātvarthasambandhas tv anapekṣitaḥ kriyeta |\nvidhyānarthakyāc ca bādhyetatarāṃ śrutiḥ |\nkiñ ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhavane yasya kartṛtvaṃ kathaṃcid avadhāritam /"
            },
            {
              "tag": "l",
              "attributes": {},
              "text": "svavākye vānyavākye vā sa sādhyatvaṃ prapadyate // 38 //"
            }
          ]
        },
        {
          "tag": "p",
          "attributes": {},
          "text": "na cātra dhātvarthāder bhavanakriyāsaṃbandho 'vagataḥ |\nsvargādīnāṃ tu kāmaśabdopabandhād bhavanasaṃbandho vijñāyate. kutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "svargo me syād itītthaṃ hi svargādiḥ prārthyate bhavan /"
            },
            {
              "tag": "l",
              "attributes": {},
              "text": "tenāsau bhāvanāpekṣaḥ prayojyatvena gamyate // 39 //"
            }
          ]
        },
        {
          "tag": "p",
          "attributes": {},
          "text": "tato 'vadhṛtasvargādisādhyāṃśā bhāvanā kena bhāvayet? ity evaṃ karaṇam apekṣa-\n%p. 89\nte |\ntatra śāstrādhīnarpavṛttitvāt tatsannikarṣādāv āśrīyamāṇe (1) pramāṇāntarāc ca yogyāyogyatvayor ajñānāt, (2) vidhyavirodhāc cātyantapratyāsattyupasthitadhātvarthātikramakāraṇābhāvāt, (3) sarvaphalabhāvanānāṃ ca kenacid dhātvarthaviśeṣeṇa vinānupapatteḥ yāgena ity evaṃ vijñāyate |\nyady api ca yāgaḥ svayam eva tāvad aniṣpannaḥ, tathāpi svasādhananiṣpāditaḥ san sādhayiṣyati |\nsarvam eva ca kadācin niṣpannaṃ kadācid aniṣpannam |\nna ca prāk śāstrapravṛtter niṣpattiḥ kvacid upayujyate |\nphalasiddhikālamātropayogitvāt karaṇaniṣpatteḥ |\npramāṇavaśāc ca trikālavartinām api sādhanatvāvirodhaḥ |\ntasmād yāgādīnāṃ karaṇatvam |\ntac cāpūrvadvāreṇeti tacchabdebhyo 'pūrvapratītiḥ |\ntataś caivam api sūtrārthaḥ saṃbhavati---ye bhāvārthā bhāvanāprayojanāḥ karmaśabdā yajyādayaḥ, tebhyaḥ kriyā pratīyeta---iti |\nnanu coktena karmakaraṇasambandhanyāyena sakarmakadhātuyuktād evākhyātād bhāvanāvagatiḥ prāpnoti |\ntathā hi"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yenepsitatamair bhāvaiḥ kim ity aṃśo 'varudhyate /"
            },
            {
              "tag": "l",
              "attributes": {},
              "text": "tadyogī tena dhātvartho na kaścit syād akarmakaḥ // 40 //"
            }
          ]
        },
        {
          "tag": "p",
          "attributes": {},
          "text": "yadi vā sarvadhātūnāṃ sakarmakatvāpattiḥ, atha vākarmakebhyo bhāvanayā na bhavitavyam |\nnaiṣa doṣaḥ |\nkutaḥ |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "anyad eva hi dhātvarthprāpyaṃ karma sakarmake /"
            },
            {
              "tag": "l",
              "attributes": {},
              "text": "%p. 90"
            },
            {
              "tag": "l",
              "attributes": {},
              "text": "anyad eva ca sarvatra pratyayārthanibandhanam // 41 //"
            }
          ]
        },
        {
          "tag": "p",
          "attributes": {},
          "text": "odanaṃ pacati, grāmaṃ gacchati iti dhātvarthāpavargalabhyam ekaṃ karma, aparaṃ punar bhāvanākarma |\n(1) tatra kadācid dhātvarthakarmaiva bhāvanākarmatvam api pratipadyate pākenaudanaṃ bhāvayati iti |\n(2) kadācit punaḥ svakarmaviśiṣṭadhātvarthayuktā bhāvanā karmāntareṇa yujyate grāmagamanena svārthaṃ bhāvayati, odanapākena ceti |\ntac caitad dhātvarthāt paratas tadavāpyamātratvena gamyamānaṃ dhātvarthāntatirohitam api bhāvanākarmatayā sarvatrāvadhāryate |\ntac ca prāyeṇaivaṃkāmaśabdenaiva saṃbandham āpadyate sukhakāma āsīta, svāsthyakāmaḥ śayīta iti |\nsaty api āsiśetyor akarmakatve yaḥ pratyayena karotyartho 'bhihitaḥ, tatkarmatvena svādīny avadhāryante |\ntena (1) karoteḥ sarvadā sakarmakatvāt,\n(2) akarmakākhyātānām api ca tatsāmānādhikaraṇyadarśanāt kiṃ karoti āste, kiṃ karoti śete iti---siddhaivamādiṣv api sakarmikā bhāvanā |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "yajer api tu yat karma pūjyatvād devateṣyate /"
            },
            {
              "tag": "l",
              "attributes": {},
              "text": "tadujjhitvaiva putrādeḥ karmatvaṃ bhāvanāśritam // 42 //"
            }
          ]
        },
        {
          "tag": "p",
          "attributes": {},
          "text": "tasmāt sakarmakākarmakayor aviśeṣāt āsanena bhāvayet ity api prayogasiddhiḥ |\nkas tarhi sakarmakākarmakayor bhedaḥ |\nucyate |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sākṣād avyabhicāreṇa dhātvartho yatra karmabhāk /"
            },
            {
              "tag": "l",
              "attributes": {},
              "text": "sakarmakaḥ sa dhātuḥ syāt pāraṃparye tv akarmakaḥ // 43 //"
            }
          ]
        },
        {
          "tag": "p",
          "attributes": {},
          "text": "%p. 91\nāsanaśayanādīnāṃ hi na niyamenānantaryeṇa vā idam tat iti vā karma nirūpyate, tenākarmakā abhidhīyante |\npacigamyādīnāṃ tu viklidyattatsaṃyujyamānasākṣātsaṃbandhikarmāvyabhicārāt sakarmakatvam |\nna tu bhāvanāviśeṣaṇatve kaścid viśeṣaḥ |"
        },
        {
          "tag": "p",
          "attributes": {},
          "text": "seyaṃ bhāvanāṃśadvayaparipūrṇā satī sarvakaraṇānām upāyānanugṛhītānāṃ karaṇatvānupapatteḥ kathaṃ bhāvayet itītikartavyatām apekṣate |\nsā ca pratyakṣādīnām anugrāhakadarśanaśaktyabhāvād atyantaśāstragamyeti yathāsannikarṣaṃ tadasaṃbhavāc ca yathā kathaṃcid upasthāpyamānā śāstrānusāreṇa śrutyādyupadeśena codanāsāmānyādyatideśena vātyantādṛṣṭopakāradvāreṇānyathānupapattyā kalpyate |\ntataḥ paripūrṇatvād anuṣṭhātuṃ yogyeti vidhīyate |\ntadvidhānāc cārthāpattyā yāgādividhānam---ity upapannaṃ bhāvārthasūtram |"
        },
        {
          "tag": "p",
          "attributes": {},
          "text": "%p. 92\nbhavanti kecit karmaśabdāḥ---yāgaḥ yajanam ijyā ity udāhartavye tatsāmānādhikaraṇyasiddhaśyenaikatrikādyudāharaṇaṃ yāgādikaraṇatvacodanottarakālabhāvikarmaśabdatvena pāratantryāt sujñānam |\nsvatantrāṇāṃ kathaṃcid api bhāvārthatvāśaṅkāsaṃbhavāt |\nyāgādayo hi svātantryeṇāpi kadācid anumānād bhāvārthāśaṅkāviṣayāḥ syur iti |"
        },
        {
          "tag": "p",
          "attributes": {},
          "text": "kecid bhāvārthā na karmaśabdāḥ---yathā bhāvayet kuryāt iti codāharaṇam |\nbhūtyādayas tu prayojyavyāpāravacanatvān naiva yathāvarṇitabhāvārthā ity anudāharaṇam |\ntatra yathā kathaṃciṇ ṇijantavyutpattyā bhāvaśabda eko nīyeta, netarau |\ntāv api tu prayojyavyāpārāṃśena kathaṃcid bhāvārthāv ity udāhṛtau |\natha vā dvitīyasūtrārthavyākhyānena bhāvanāprayojanatvam aṃśavācitvenāstīti vināpi sakalārthābhidhānād bhavanti bhāvārthāḥ |"
        },
        {
          "tag": "p",
          "attributes": {},
          "text": "kathaṃ punar amī na karmaśabdāḥ, yadā dhātumātraṃ karmaśabdatvenoktam |\nnirviśeṣasya sāmānyasyānuṣṭhātum aśakyatvād akarmaśabdatvam |\nato viśeṣavācinām eva dhātūnāṃ karmaśabdatvāśrayaṇād acodyam etat |"
        },
        {
          "tag": "p",
          "attributes": {},
          "text": "%p. 93\nyadi hi śyenacitrādarśapaurṇamāsaśabdāḥ phalaiḥ saṃbadhyeran, tato yāgasya karaṇatvābhāvāt tatsāmānādhikaraṇyanimittanāmadheyatvānupapatteḥ prasiddhyādibhir guṇavidhitvam eva syāt |\nataḥ sthita etasminn adhikaraṇe ity āha |\nkasmāt punar idaṃ tatraiva na nītam |\npramāṇalakṣaṇenāsaṃbandhāt |\natha nāmadheyatvaṃ kasmād atra nānīyate |\nbhedalakṣaṇenāsaṃbandhāt |\ntasmād yathānyāsam eva sthitayor arthāt paurvāparyasiddhiḥ |"
        },
        {
          "tag": "p",
          "attributes": {},
          "text": "na caiṣām arthinā iti phalapadābhiprāyam |\nvivibhaktitvāt iti saṃbandhanimittākhyātavibhaktivigamāt |\natha vā niṣpannārthābhidhāyisubvibhaktiviśeṣayogo vivibhaktitvam |\ntasmān na dravyādiśabdānāṃ phalasaṃbandha iti |\nāha ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sādhyasādhanasaṃbandhaḥ sarvadā bhāvanāśrayaḥ /"
            },
            {
              "tag": "l",
              "attributes": {},
              "text": "tena tasya na siddhiḥ syād bhāvanāpratyayād ṛte // 44 //"
            }
          ]
        }
      ]
    },
    {
      "tag": "div",
      "attributes": {},
      "children": [
        {
          "tag": "l",
          "attributes": {},
          "text": "sarveṣāṃ bhāvo 'rtha iti cet || Jaim_2,1.2 ||"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "na tāvat pratyayasyeṣṭam apūrvapratipādanam /"
            },
            {
              "tag": "l",
              "attributes": {},
              "text": "na ca dhātoḥ svatas tat syān nāmno vā parataḥ samam // 45 //"
            }
          ]
        },
        {
          "tag": "p",
          "attributes": {},
          "text": "yadi bhāvanāvacanasyaivāpūrvapratipādakatvam iṣyate dhātor vā pratyayanirapekṣasya, tato nāmapakṣo durbalaḥ syāt, iha tu yathaiva dhātoḥ pratyayasaṃbandhānugṛhītasya bhāvanā-\n%p. 94\nnurañjananimittaṃ karaṇavācitvaṃ bhavati, evaṃ nāmapadasyāpīty aviśeṣaḥ |"
        }
      ]
    },
    {
      "tag": "div",
      "attributes": {},
      "children": [
        {
          "tag": "l",
          "attributes": {},
          "text": "yeṣām utpattau sve prayoge rūpopalabdhis tāni nāmāni tasmāt tebhyaḥ parākāṃkṣā bhūtatvāt sve prayoge || Jaim_2,1.3 ||"
        },
        {
          "tag": "p",
          "attributes": {},
          "text": "yad uktam yadaikasmād apūrvaṃ tadetarat tadarthaṃ bhaviṣyati iti tadgataṃ tāvad vastudharmeṇa viśeṣaṃ darśayati |\nkatham |"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bahvadṛṣṭaprasaṅgād dhi dharmo neṣṭaḥ pade pade /"
            },
            {
              "tag": "l",
              "attributes": {},
              "text": "nāmnaḥ phalena saṃbandhe parihāro na tasya ca // 46 //"
            }
          ]
        },
        {
          "tag": "p",
          "attributes": {},
          "text": "ekasmād adṛṣṭe kalpite yadītarad dṛṣṭārthatvena tādarthyaṃ bhajate tato lāghavaṃ labhyate |\natha tu tādarthyasiddhaye tato 'pi punar adṛṣṭaṃ kalpyata eva tato varaṃ phalenaiva sarvāṇi saṃbaddhāni |\nna ca saṃbandhavairūpyakleśāśrayaṇam |\nnāmnaś ca phalasaṃbandhe 'vaśyaṃ dhātvarthas tadanugrahārtho 'bhyupagantavyaḥ |\nsa ca svayaṃ niṣpādyaḥ siddharūpasya nāmārthasya na śaknoti dṛṣṭenopakartum |\nna hi nāmārthas tam apekṣate |\nśabdaprayogavelāyām eva niṣpannatayā gamyamānatvāt, apekṣaṇīyasya vā siddhatvenāyogyatvāt |"
        },
        {
          "tag": "p",
          "attributes": {},
          "text": "prayujyate 'smin iti cābhidheya eva prayogaḥ |\ntadādhāraiva hi niṣpannarūpopalabdhiḥ |\nanutpannatve kriyārūpasya vaktavye vināśitvapradarśanaṃ niṣpannasyāpi\n%p. 95\nkṣaṇikatvena punaḥ punar niṣpattyapekṣopapatteḥ |\ntebhyaḥ parākāṅkṣā anyākāṅkṣā niṣpādyatvena vā pradhānākāṅkṣā na vidyata ity adhyāhāraḥ |\natha vā tebhyaḥ parā dūre ākāṅkṣety arthaḥ |\nkutaḥ |\nbhūtatvāt iti svarūpakathanārtham upanyastaṃ niṣpannatvād eveti punar ante tad eva hetutvenopadiṣṭaṃ sūtrakāreṇa |"
        }
      ]
    },
    {
      "tag": "div",
      "attributes": {},
      "children": [
        {
          "tag": "l",
          "attributes": {},
          "text": "yeṣāṃ tūtpattāv arthe sve prayogo na vidyate tāny ākhyātāni tasmāt tebhyaḥ pratīyetāśritatvāt prayogasya || Jaim_2,1.4 ||"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "ākhyātavartī dhātvarthaḥ sādhyarūpaḥ pratīyate /"
            },
            {
              "tag": "l",
              "attributes": {},
              "text": "tasmin phalavatīṣṭe tu nāmno dṛṣṭārthateṣyate // 47 //"
            }
          ]
        },
        {
          "tag": "p",
          "attributes": {},
          "text": "dhātvarthas tāvat prakṛtyaiva sādhyātmakaḥ |\nviśeṣatas tv ākhyātagatena dhātunocyamānaḥ sa yadi phalasādhanatvena codyate tato 'siddharūpatvāt tasya sādhanākāṅkṣāyāṃ satyāṃ nāmapadaṃ guṇavidhitvena nāmadheyatvena vobhayathāpi dṛṣṭenaiva tādarthyaṃ labhate |\nnanu nāmadheyapakṣe nāmapadam api sādhyārthaṃ bhaviṣyatīti dhātutulyaṃ syāt |\nna |\ntasya phalasaṃbandhe guṇavidhitvena siddhārthatvāt |\napi ca"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "%p. 96"
            },
            {
              "tag": "l",
              "attributes": {},
              "text": "sādhyātmako 'pi dhātvartho yadā nāmnābhidhīyate /"
            },
            {
              "tag": "l",
              "attributes": {},
              "text": "tadā dravyavad evāsau niṣpannātmā pratīyate // 48 //"
            }
          ]
        },
        {
          "tag": "p",
          "attributes": {},
          "text": "yady api vastusvarūpeṇa dhātvarthaḥ sādhyaḥ, tathāpi nāmapadenocyamāno liṅgasaṃkhyāyogitvāt siddharūpo 'bhidhīyate |\nabhidhānakṛtā cākāṅkṣotpattir na vastukṛtā |\ntasmād yuktā dhātor evākāṅkṣā na nāmna iti |"
        },
        {
          "tag": "p",
          "attributes": {},
          "text": "kiñ cāśritatvāt prayogasya iti |\nadhunā śabdapratyāsattikṛto viśeṣo 'bhidhīyate |\npuruṣavyāpārātmikāyāṃ hi bhāvanāyāṃ dhātvarthopaśleṣo 'pi puruṣeṇāśritas tadatikramahetvabhāvāc ca na nāmapadagrahaṇam |\ntasmād asti viśeṣaḥ |"
        }
      ]
    }
  ]
}