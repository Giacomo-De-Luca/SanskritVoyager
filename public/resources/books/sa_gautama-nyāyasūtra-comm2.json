{
  "title": "sa_gautama-nyāyasūtra-comm2",
  "body": "<body xmlns='http://www.tei-c.org/ns/1.0'>\n<div>\n<p>vācaspatimiśraviracitāyāṃ nyāyavārttikatātparyaṭīkāyāṃ</p>\n\n<p>prathamādhyāyasya prathamāhnikam</p>\n\n<p>nyāyavārttikatātparyaṭīkā</p>\n\n</div>\n<div>\n\n<lg>\n<l>viśvavyāpī viśvaśaktiḥ pinākī viśveśāno viśvakṛd viśvamūrttiḥ /</l>\n<l>viśvajñātā viśvasaṃhārakārī viśvārādhyo rādhayatvīhitaṃ naḥ //</l>\n</lg>\n\n<lg>\n<l>nāmāmi dharmavijñānavairāgyaiśvaryaśāline /</l>\n<l>nidhaye vāgviśuddhīnāmakṣapādāya tāyine //</l>\n</lg>\n\n<lg>\n<l>granthavyākhyācchalenaiva nirastākhiladūṣaṇā /</l>\n<l>nyāyavārttikatātparyaṭīkāsmābhirvidhāsyate //</l>\n</lg>\n\n<lg>\n<l>icchāmi kimapi puṇyaṃ dustarakunibandhapaṅkamagnānām /</l>\n<l>uddyotakaragavīnāmatijaratīnāṃ samuddharaṇāt //</l>\n</lg>\n\n</div>\n<div>\n\n<p>  NyS_1,1.1: pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchulajātinigrahasthānānāṃ tattvajñānānniḥśreyasādhigamaḥ//</p>\n\n<p>atha bhagavatākṣapādena niḥśreyasahetau śāstre praṇīte, vyutpādite ca bhagavatā pakṣilasvāminā, kimaparamavaśiṣyate yadarthaṃ vārttikārambha iti śaṅkāṃ nirācikīrṣuḥ sūtrākāroktāśāstraprayojanānuvādapūrvakaṃ vārttikārambhaprayojanaṃ darśayati-yadakṣapāda iti //</p>\n\n<p>yadyapi bhāṣyakṛtā kṛtavyutpādanametat, tathāpi dignāgaprabhṛtibhirarvācīnaiḥ kṛhetusantamasasamutthāpanenācchaditaṃ śāstraṃ na tattvanirṇayāya paryāptamiti uddyotakareṇa svanibandhoddyotena tadapanīyata iti prayojanavānārambha iti /\nsūtroktaprayojanānuvādaśca prayojanavacchāstravyutpādanena svanibandhasya prayojanavattāṃ prekṣāvatpravṛttyaṅgaṃ darśayitum, vyutpādanamātrasya ca kākadantaparīkṣāgranthasādhāraṇyena prekṣāvatpravṛttyanaṅgatvāt /\natra caikaviśatiprabhedabhinnasya duḥkhasyātyantikī nivṛttiḥ śamaḥ, tasmai /\nkasya? jagataḥ /\nparamakārūṇiko hi bhagavān muniḥ jagadeva duḥkhapaṅkamagnāmuddidhīrṣuḥ śāstraṃ praṇītavān /\ntatra yadi kaścinna pravarteta, kimāyātaṃ śāstrasya? na cānadhikṛtapuruṣavyutpādanenāsya taponidheḥ kaścidasti doṣaḥ /\ntathā ca viśvāmitrāstriśaṅkuṃ yājayāmāsa, viśaṣṭhaścadhamayonijāmakṣamālāmupayeme /\n<lg>\n<l>tapaḥprabhāva eva hi tāddaśasteṣāṃ yata evaṃvidhāḥ pāpmāno vilīyanta iti /</l>\n<l>na cāsmadādīnāṃ mandatapasāmayaṃ prasaṅgaḥ /</l>\n<l>na hi gajānāmudaryaṃ tejo vaṭakāṣṭhamaśitaṃ pacatītyasmadādīnāmapyudaryeṇa tejasā tathā bhavitavyam /</l>\n<l>kutārkikairdignāgaprabhutibhirāhitamajñānaṃ kutārkikājñānamiti //</l>\n</lg></p>\n\n<lg>\n<l>avigītaśiṣṭācāraparamparaprāptaḥ paramaśiṣṭena vārttikakāreṇa kṛto 'pīṣṭadevatānamaskāro na śāstre niveśitaḥ /</l>\n<l>na khalvanyadapi maṅgalyaṃ śāstre niveśitam, prasiddhataratayā tu maṅgalyāntaravacchiṣyā avagabhiṣyantīti sarvamavadātam //</l>\n</lg>\n\n<p>tatra saṃkṣepataḥ prathamasūtramanūdya tasya tātparyamāha--pramāṇādipadārthatattvajñānānniḥ- śreyasādhigama ityetacchāstrasyādisūtram /\ntasya śāstrasya abhisaṃbandhavākyam /\nādigrahaṇena kramaprāptasyaiva prathamaṃ vyākhyānaṃ yuktam na dvitīyāderiti darśitam /\nabhimataḥ saṃbandho 'bhisaṃbandhaḥ, śāstraniḥśreyasayorhetuhetumadbhāvaḥ /\ntasya idaṃ sūtrāvākyamābhisaṃbandhavākyam /\npramāṇādipadārthatatvajñānādityatra hi jñāyate 'neneti jñānamiti vyutpatyā tatvajñānaṃ śāstramucyate /\npañcamyā ca tasya hetutvam /\nna hi viṣaghnamantravat svarūpamātreṇa tadavivakṣitārthaṃ niḥśreyasaheturiti padārthatatvāvagamakaraṇatayā śāstramapadiśati, na tu svarūpeṇa /\ntena śāstrasya niḥśreyase kartavye pramāṇāditatvāvagamo 'vāntaravyāpāra itayuktaṃ bhavati /\ntathā ca pramāṇādipadārthatatvaṃ pratipadyam, pratipādakaṃ ca śāstramiti śāstrapramāṇādipadārthatatvayorjñāpyajñāpakabhāvaśca pramāṇādipadārthatatvajñānaniḥśreyasayoḥ kāryakāraṇabhāvalakṣaṇaśca saṃbandhaḥ sūcito bhavati /\ntadidamabhigheyasaṃbandhaprayojanapratipādanārthatvaṃ prathamasūtrasya /\npatpadārthatattvajñānasya ca yathā niḥśreyasādhigamaṃ pratyupayogaḥ tathāgre nivedayiṣyate /\n<lg>\n<l>viniścitāptabhāvaśca munerāptatvena tadvākyāt prayojanādi viniścityapravartsyanti /</l>\n<l>āptatvāviniścaye tvarthasaṃśayāt /</l>\n<l>na khalu kṛṣyādāvapi viriścitasasyādyadhigamānāṃ pravṛttiḥ, antarāvagrahādipratibandhena phalānutpādasyāpi nyāyaprāptatvena tadabhidhānamanarthakamiti sāmpratam, viśeṣasmṛtyanapekṣasya saṃśayasyānutpādāt /</l>\n<l>vākyāt tu viśeṣasmṛtiriti nānarthakyam //</l>\n</lg></p>\n\n<lg>\n<l>tadevaṃ prathamasūtratātparyamuktvā bhāṣyasyādivākyatātparyamāha-pramāṇato 'rthapratipattāvityevamādi tasyānusandhānavākyam /</l>\n<l>tasya śāstrasya niḥśreyasādhigamena saha sūtreṇa ghaṭitasya /</l>\n<l>kutaścinnimittād vighaṭanaśaṅkāyām anu sūtraghaṭanāyāḥ paścāt sandhasanaṃ ghaṭanam anusandhānam, tasya vākyamanusandhānavākyamiti //</l>\n</lg>\n\n<p>evaṃ kilātra śaṅkyate -- yadaśakyānuṣṭhānopāyopadeśakaṃ tadanarthakam, yathā jvaharatakṣakacūḍārantālaṅkāropadeśakaṃ vacanam /\ntādṛśaṃ ceda śāstramiti /\ntathā hi prameyādīnāṃ tāvatpadārthānāṃ tattvajñānaṃ pramāṇatattvajñānādhīnam /\nna hi pramāṇaṃ tattvenānavadhāritaṃ bodhakatvamātraṇa svagocarāvadhāraṇāyālaṃ tāvanmātrasya tadābhāsasādhāraṇyāt, api tu bodha katvaikārtha samavetenāvyabhicāritvena /\ntadeva hi pramāṇyam /\ntaccāśakyāvadhāraṇam /\ntadanavadhāraṇācca prameyādayo duravadhāraṇāḥ /\ntathā hi vijñānasca tāvatprāmāṇyaṃ svato vā niścīyate, parato vā? na tāvat pūrvaḥ kalpaḥ /\nna khalu vijñānamānātmasaṃvedanamātmānamapi gṛhṇīyāt, prāgava tatprāmāṇaṇyam /\nnāpi vijñānāntaram, tadvijñānamityava gṛhṇīyāt, na punarasyāvyabhicāritvem /\njñānatvamātraṃ ca tadābhāsasādhāraṇamiti na svataḥ prāmāṇyāvadhāraṇam /\netena svasaṃvedananaye 'pi avyabhicāragrahaṇaṃ pratyuktam /\nnāpi parataḥ /\nparaṃ hi tadgocaraṃ vā jñānamabhyupeyeta, arthakriyānirbhāsaṃ vā jñānam, tadgocaranāntarīyakārthāntaradarśanaṃ vā /\ntacca sarvaṃ svato 'navadhāritaprāmāṇyamākulaṃ sat kathaṃ pūrvaṃ pravartakaṃ jñānamanākulayet? svato vāsya prāmāṇye kimaparāddhaṃ pravatākajñānena yena tasminnapi tanna syāt /\nna ca prāmāṇyaṃ jñāyate svataḥ ityāveditam /\nyadā ca saṃvedanaprāmāṇyamaktena krameṇa duradhigamaṃ tadā kaiva kathendriyādīnāmavyabhicārisaṃvedanakāryavyaṅgyapramāṇabhāvānām?\ntadeva dṛṣṭārthāḥ pramāṇabhṛtāṃ vyavahārā bhavantu sandehādapi yathātathā, adṛṣṭārthāstu bahuvittavyāyāyāsasādhyā vaidikā vyavahārā dattajalā/jalayaḥ prasaktāḥ /\ntasmāt pramāṇādipadārthatattvajñāpanadvāreṇa na śāstraṃ niḥśreyasena saṃbadhyata iti /\nseyamāśaṅkā prāmāṇyajñānopāyakathanenādivākyena bhāṣyakṛtā nirākṛtā /\ntathā hi pramāṇamarthavaditi nityayoge matup /\nnityatā cāvyabhicāritā /\ntenārthāvyabhicārītyarthaḥ /\niyameva cārthāvyabhicāritā pramāṇasya yaddeśakālanarāvasthāntarāvisaṃvādo 'rthasvarūpaprakārayostadupadarśitayoḥ /\natra hetuḥ pravṛttisāmarthyāt samarthapravṛttijanakatvāt /\nyadi punaretadarthavannābhaviṣyat, na samarthapravṛttimakariśyat, yathā pramāṇābhāsa iti vyatirekī hetuḥ /\n<lg>\n<l>anvayavyatirekī vā /</l>\n<l>anumānasya svataḥ pramāṇatayā anvayasyāpi saṃbhavāt /</l>\n<l>pravṛttijanakatvaṃ tu pramāṇasya na sākṣāt, kiṃ tvarthapratipattijananadvāreṇetyāha-- pramāṇato 'rthagratipattāviti /</l>\n<l>sarvasya cāsyopapattiṃ vārttikavyākhyānāvasare nivedayiṣyāmaḥ //</l>\n</lg></p>\n\n<p>syādetat /\nbhavantu pramāṇādayaḥ padārthāḥ śakyajñānāḥ, śāstreṇa tu te nābhidhīyanta iti na niḥśreyasena saṃgatiḥ śāstrasyetvata āha--śāstrasya puruṣaśreyo 'bhidhāyakatvāt /\nyadyapi śreyo duḥkhanivṛttimātyantikīṃ vakṣyati, tathāpi sopāyaiva sā atra śreyaḥśabdena vivakṣitā, tanmātrasya śāstrāviṣayatvāt /\ntadayamarthaḥ /\nśāstraṃ tāvadetat puruṣaśreyaḥ sahopāyenābhidhatta ityanubhavasiddha sadaśakyānuṣṭhānatayāpavaditavyam /\nsā cedaśakyānuṣṭhānatāpanītā pramāṇata ityādinā saṃhitaṃ niḥśreyasena saha śāstramiti /\nśāstrasyetyādi grahaṇakavākyaṃ vivṛṇoti--śāstraṃ punarityādinā upabhogāt prakṣayeṇetyantena /\npramāṇādivācakapadagrahaṇena tallakṣaṇāni ca tatparīkṣāśvopalakṣayati /\ntathā ca pañcādhyāyī śāstramityaṅktamityavirodhaḥ /\npañcādhyācītyanena vyūhaḥ samūhināmucitānupūrvī /\nupalakṣakapadasvarūpamāha-- padaṃ punarita /\nemasmṛtisamārūḍhā varṇā ekārthapratipādanāvacchinnāḥ samūhaḥ /\nevaṃ svārthasmṛtyavāntaravyāpārāṇāṃ sūtrapadānāṃ nānāpadārthaviśiṣṭaikapadārtharūpavākyārthapratyāyanakāryāvacchinnānāṃ samūho veditavyaḥ /\n<lg>\n<l>evaṃ ca kvacit kenacidarthenaikena sūtravākyānāmekavākyatvaṃ samūhaḥ prakaraṇam /</l>\n<l>prakaraṇānāmapi kayācit svārthasaṃgatyā samūha āhnikam /</l>\n<l>evaṃ tatra tatra veditavyam /</l>\n<l>etāśca prakaraṇāhnikādhyāyārthasaṃgatīstatra tatra leśato darśayiṣyāmaḥ //</l>\n</lg></p>\n\n<p>tadevaṃ śāstrasvarūpaṃ darṃśayitvā nāntareṇa tadarthakathanaṃ puruṣaśreyo 'bhidhāyakatvamasrū sidhyitīti tadarthaṃ kathayati-- tatpadārthā iti /\n<lg>\n<l>nanu pramāṇādīnāṃ pratinaramānantyena durjñānatvamiti tadavasthamevānarthakyaṃ śāstrasya prasaktamityata āha -- ṣoḍaśātmānaḥ /</l>\n<l>ātmā svabhāvaḥ pramāṇādīnāṃ pramāṇatvādisāmānyaviśeṣa iti yāvat /</l>\n<l>etaduktaṃ bhavati /</l>\n<l>āntargaṇikabhedādānantye 'pi svasāmānyaviśeṣaiḥ saṃgṛhītā na durjñānā iti yato 'sya padārthāḥ pramāṇādayaḥ, tat tasmāt śāstraṃ puruṣaśreyo 'bhidhatte //</l>\n</lg></p>\n\n<p>syādetat /\npramāṇādayaḥ padārthāḥ prāmāṇikā aprāmāṇikā vā? aprāmāṇikatve kalpanāmātranirmitāḥ kathaṃ niḥśreyasāya kalpante? na ya ṣoḍaśātmānaḥ kalpanāḥ kośasyānantaprasaratvāt /\nprāmāṇikatve vā pramāṇādeva tatsiddheḥ śāstrasya vaiyarthyamityata āha--pratyakṣeti /\npratyakṣānumānādhigatagrahaṇenāprāmāṇikatvaṃ niṣiddham /\nata eva vastutattvamiti /\npramāṇādayaḥ padārthā nopamānaviṣayā iti nopamānamupanyastam /\nyadyapi prameyamātmādyapavargāntalakṣaṇamāgamikaṃ tathāpyāgamasyāptapraṇetṛkatayā tatrāpi mūlabhūtamanumānaṃ pratyakṣaṃ vāstīti pratyakṣānumāne eva darśite /\nnanūktaṃ prāmāṇikatve śāstravaiyarthyamityata āha-- tasya viṣaya iti /\nvyavaharamāṇā api pramāṇairlaukikā vainayikabuddhivirahiṇo naitān padārthān viviñcate /\naviviktāścete na niḥśreyasāya kalpanta iti anadhigatetyaṅktam /\nādhyātmikī śaktiḥ śuśrūṣādiḥ /\npuruṣatyuktam /\ntatra vivakṣitaṃ puruṣaviśeṣaṃ grahītuṃ saṃbhavinaḥ puruṣaprakārān darśayati--puruṣaḥ punariti /\nheyaṃ darśayati--tatreti /\nupādeyānāha-- itara iti /\napekṣā jijñāsā /\nsā sandigdhasya tāvadasti viṣayasya /\nvipratipannasya tu sākṣiṇāṃ purato jalpavitaṇḍābhyāṃ viṣyamāṇasya vigalite 'haṅkāre sandigdhasya sa/jātajijñāsasya sāpekṣasya sataḥ /\napratipannasyāpi kenacit prakāreṇa sandehamāpādya sāpekṣīkṛtasya pratipādyatā /\ntadidamuktak--itare sāpekṣāḥ santaḥ pratipādyā iti /\nasandigdho 'pi tattvapratipādanāya kārūṇikena sandigadhaḥ kṛtvā pratipādyata iti /\ntat kiṃ sāpekṣamādhikṛtya śāstraṃ pravṛttam? tathā ca pramātaṇāṃ na pramāṇāntare pravṛttiḥ syādityata āha-- te yadeti /\nkañcid viṣayaṃ jijñāsavo yedandriyādyapekṣante, tadā pratyakṣeṇa pratipādyāḥ /\nevamuttaramapi yojyam /\nayamabhisandhiḥ, na dṛṣṭaprayojanopayogivastuvijñāsā ihāpekṣābhimatā, kiṃ tu niḥśreyasopayogipadārthajijñāsā /\nsā cāsminneva śāstre pravṛttihetuḥ nānyatra /\ntadidamuktam-- yadā punariti /\nparamapuruṣārthayasadhanaṃ tu jijñāsava iti śeṣaḥ /\nihābhimataṃ śreyo nirdhārayituṃ śreyomātrapramārān āha--śreyaḥ punaḥ sukhamahitanivṛttiśca /\ntatrāpyavāntaraprakārānāha--tacchreyaḥ sukhanduḥkhanivṛttiśca bhidyamānaṃ dvidhā vyavatiṣṭhate /\ntadāha-- dṛṣṭādṛṣṭabhedena /\nna vyāsajya kiṃ tu pratyekamityāha-- dṛṣṭaṃ sukha strakcandanavanitādibhogajanma /\nadṛṣṭaṃ sukhaṃ svargādi /\nevaṃ ca duḥkhanivṛttirapi śreyo dṛṣṭāmadṛṣṭaṃ ceti yojanīyaṃ cakāralopāt /\nahitanivṛtteḥ śreyasa ātyantikānātyantikatvena dṛṣṭādṛṣṭasya bhedamāha--ahitanivṛttirapīti /\nabhimataṃ śreyo nirdhārayati--ātyantikīti /\npunariti nirdhāraṇamavadyotayati /\nātyantikatvaṃ nirvṛtternivṛttasya punaranutpādaḥ /\nsa ca kāryakāraṇatadanuṣaṅginivṛttyā lakṣyate /\nna hyakāraṇaṃ kāryaṃ jāyate /\ntadidamuktam-- ekaviṃśatiprabhadabhinduḥkhahānyeti /\ngauṇamukhyabhedena caikaviṃśateḥ śarīradīnāṃ duḥkhatvaprakārānāha--evaviṃśatīti /\nṣaṣṭhamindriyaṃ manaḥ /\ntasya viṣaya icchādveṣaprayatnāḥ /\nyadyapi viṣayaḥ śarīramapi tathāpyanyathāsya duḥkhahetubhāva ityāha śarīramiti śarīrāvacchinna ātmapradeśo duḥkhāyatanamiti śarīraṃ duḥkhāyatanamuktam /\nindriyaviṣayabuddhadīnāṃ duḥkhatvopacāre kāraṇamāha--indriyāṇīti /\ntatrendriyāṇi tāvad gandhādiviṣayabodhanāt, viṣayā bodhyatvāt /\nbuddhayastu sākṣād duḥkhasādhanānīti duḥkhatvenopacaryante /\nsaṃkhasya duḥkhatvopacārabījamāha--sukhamiti /\nsādhanapāratantyaṃ kṣayitvaṃ kāma iti duḥkhahetavaḥ sakalasukhānasaṅginaḥ, tasmāt sukhamapi duḥkhānuṣaṅgi /\nuktaprakāraduḥkhahānasādhanamāha--tasya hāniriti /\nsaṃśayāditattvajñānapariśodhitaparamanyāyamārgaḥ khalu heyopādeyabhūtadvādaśavidhaprameyatattvaparibhāvanabhavā prasaṃkhyānena nirmṛṣṭanikhilapravṛttihetudoṣānuṣaṅgo 'pravartamāno na śarīrendriyādihetumapūrvadharmādharmapracayamātanoti /\nanādi bhavaparamparopattaṃ ca dharmādharmapracayamanantamapyaniyatavipākasamayamapi prasaṃkhyānaparipākaprabhāvāt paritastattadupabhogabhāginaḥ kāyān nirmāya tatttphalopabhāgāt prakṣiṇoti /\nacintyasāmarthyātiśayo hi samādhiḥ /\nyathāhuratrabhavantaḥ,\nko hi yogaprabhāvādṛte agastya ica samudraṃ pibati, sa iva ca daṇḍakāraṇyaṃ sṛjati?\n<lg>\n<l># yogabhāṣye # 8.10</l>\n<l>iti /</l>\n<l>seyamātyantikī duḥkhanivṛttiḥ śreyaḥ /</l>\n<l>tadidamuktam--śāstrasya puruṣaśreyo 'bhidhāyakatvāditi //</l>\n</lg></p>\n\n<p>syādetat /\nkevalasya duḥkhasyātyantikī nivṛttiḥ śreyaḥ puyaṣapravṛttyaṅgam /\niyaṃ tu duḥkhavat sukhasyāpyātyantikī nivṛttiriti kathaṃ śreyaḥ, kathaṃ ca prekṣāvatpravṛttyaṅgamityata āha--puruṣā rāgādimanta iti /\nyadyapi rāgādimatā puthagjanānāmetanna pravṛttyaṅgam, te hi madhuviṣasaṃpṛktamapyannaṃ madhuratayā āpātaramaṇīyaṃ viṣaviṅgattu mārayatu mā va mīmaradupayu/jmahe tāvadāpātasukham, ko hi hastagataṃ pādagataṃ karotīti vicintyopabhu/jate /\nvivekinastu āyatimālocayantaḥ svargamapi kupitaphaṇiphaṇāmaṇḍalacchāyapratima ityapajahati /\ntena mā bhūdetad rāgādimatāṃ pravṛttyaṅgam, vivekināṃ tu bhaviṣyati /\navivekināmapi cāpratipannavipratipannānāṃ vivekādhānopayaḥ pūrvamāveditaḥ /\n<lg>\n<l>śāstrapravṛttyaṅgamātrameva ceha viveko vairāgyamabhimatamiti /</l>\n<l>pravṛtterdvaividhyam aikarūpyaṃ dvairūpyaṃ ca /</l>\n<l>puruṣabhedo rāgavairāgyābhyām, prāptavyasya sarvasya sukhasya duḥkhasaṃbhedenāniṣṭapakṣanikṣepādaniṣṭapratiṣedhārthaiva pravṛttirvivekināmekarūpaiva /</l>\n<l>avivekināṃ tu pravṛttirdvirūpetyuktam //</l>\n</lg></p>\n\n<p>tadanena prapañcena pramāṇato 'rthapratipattavityādivākyasya tātparyamabhidhāya tadavayavaṃ pravṛttisāmarthyāditi vivarītuṃ bhūmimāracayati--pravṛtterapīti /\ndṛṣṭaṃ pravṛttisāmarthyaṃ heturiti rāgādimatpravṛttisāmarthyamupanyastam, na tu vītarāgānām/na hi tatpravṛtterniḥ- śreyasādhgimalakṣaṇaphalasaṃbandho dṛṣṭo niḥśreyasasyālaukikatvāt /\npramāṇasyārthavadanarthakatvād ityayuktam, pramāṇamanarthakamiti hi vipratiṣiddhamityata āha-- pramāṇaṃ tāvaditi /\nna hyapramāṇamapramāṇamiti gṛhītaṃ pravṛttyai kalpate /\nkiṃ tarhi? pramāṇamiti /\nna cāpramāṇe pramāṇābhimāno vinā pramāṇādisādharmyāditi tatsādharmyaṃ pṛcchati--kiṃ punariti /\nuttaram--sāmānyaparicchedakatvam /\ntadvivṛṇeti--pramāṇenāpīti /\nrajatavijñānamapi purovarti śuklabhāsvaraṃ saddravyaṃ paricchinatti, śuktikājñānamapi /\nkevalamekasminnava viṣaye rajatasamāropāpavādābhyāṃ buddhacorvādhakabhāva iti bhāvaḥ /\n<lg>\n<l>tadevamubhayataḥ pravṛttiḥ samarthāt pramāṇādeva, nāpramāṇādarthavyabhicāriṇa ityāha--so 'yaṃ pramāteti /</l>\n<l>tataśca siddhaḥ samarthāyāḥ pravṛtteranarthavadvacatireka ityabhisandhiḥ /</l>\n<l>tathā ca samarthā pravṛttiranarthavadvacatirekasaṃpannapramāṇasyārthavattve heturityāha--tasyāḥ samarthāyāḥ pravṛtterhetoḥ punaḥ pramāṇasyārthavattvamarthāvyabhicāritvam /</l>\n<l>asamarthā tvanantarāpi na saṃbadhyate yogayatāvirahāt //</l>\n</lg></p>\n\n<p>saṃpratyādivākyamākṣeptumanuvadati-- pramāṇata iti /\nākṣipati--paraspareti /\nsamādhatte--neti /\nākṣepavākyaṃ vibhajate--yadi pramāṇata iti /\nna tāvadarthapratipattiḥ pravṛttiheturapi tu tadviniścayaḥ /\nna ca tanmātram, api tu tadarthajātīyasya śreyohetutāmasakṛdupalabhya saṃpratyupalabhyamānasyārthasya tajjātīyatayā śreyohetubhāvānumānasahito viniścayaḥ pravṛttihetuḥ /\nseyaṃ śreyaḥsādhanatānumānasahitā pramāṇato 'rthapratipattirviniścatiḥ samarthapravṛttinimittamuktā /\nna cārthavinaścayaḥ prāmāṇyāvadhāraṇamantareṇa, prāmāṇyāvadhāraṇaṃ ca śreyohetutānumānanimittavyāptigrahaṇaṃ ca na samarthāṃ pravṛttiṃ vinā, na ca samarthā pravṛttistābhyāṃ vivaneti parasparāśrayatā /\ntadidamuktam, cadi pūrvaṃ pramāṇato 'rthapratipattiḥ rviniścitirapekṣitopayatānumānasahitā pravṛttisamārthyamantareṇa kimiti pratipadyate niścinoti apekṣitopāya eveti ca toyameveti ceti? samādhānaṃ vibhajate--tacca naivamiti /\nyat tāvaduktam, pramāṇasya duravadhāraṇatvādarthaviniścayābhāvānna pravṛttisāmarthyamiti, tatra brūmaḥ--satyam, na svataḥ prāmāṇyaṃ śakyāvadhāraṇam /\nparatastu dṛṣṭārtheṣvanabhyāsadaśāpanneṣu pravṛttisāmathyadiva tad gamyate /\narthapratītyadhīnā tu pravṛttirnārthāvadhāraṇādhīnā, arthasandehādapi prekṣāvatāṃ pravṛtteḥ /\nno khalūpāyatāvinaścayenāpi pravartamānā na anāgataphale sandihate /\ntadamī saṃdihānā api pravartamānāḥ pravṛttisamārthyāt pramāṇasya tattvaṃ viniścatya tajjātīyasyānyasyābhyāsadaśapannasya pravṛttisamārthyāt prāgeva tajjātīyatvena liṅgena prāmājhayāvadhāraṇāt arthaviniścayena pravartante /\nevaṃ ca dṛṣṭārthamantrāyurvedaprāmāṇyaṃ pravṛttisāmarthyenāvadhārya tajjātīyasyāptoktasyādṛṣṭārthasya vedasya vināpi pravṛttisāmarthyaṃ prāmāṇyāvadhāraṇamāptoktatvena nivedayiṣyate /\nna ca phalajñānaṃ parīkṣyate prekṣāvaddhiḥ, tasya yādṛśatādṛśasyāpīṣṭatvādiṣṭalakṣaṇatvācca phalasya tatsādhanatvaṃ te parīkṣante /\ntathā hi toyajñānam, pipāsostatra pravṛttiḥ, pravṛttasya tadāptiḥ, āptasya pānam, pānena codanyopaśāntirityetāvataiva pramātā kṛtī bhavati, na punarudanyopaśamamapi parīkṣate, tasya yādṛśatādṛśasyāpīṣṭatvāditi kecit /\nvayaṃ tu brūmaḥ, phalajñānamapyabhyāsadaśāpannatayā tajjātīyatvena liṅgenāvadhṛtāvyabhicārameva /\nevaṃ tatpūrvaṃ tatpūrvataraṃ tatpūrvatamamiti /\nna ca saṃpratitanasya phalajñānasya prāmāṇyāvadhāraṇāyedānīmeva pūrvasya phalajñānasya tajjātīyatvena pramāṇyāvadhāraṇe satyanavastheti /\nvācyam /\npūrvatarasādharmyeṇa pūrvameva pūrvasyāvadhṛtaprāmāṇyatvāt /\nevaṃ pūrvatamasādharmyeṇa pūrvatarasya /\nevaṃ tatpūrvasādharmyeṇa pūrvatamasyetyanāditayaivātra parihāraḥ /\neteṣu ca madhye yatphalajñānaṃ svapnādyupabhogatulyatayā śaṅkitavyabhicāraṃ tadanabhyāsadaśāpannam /\nataḥ pravṛttisāmarthyaṃ tatra prāmāṇyāvadhāraṇāya vinivaśanīyamityarthapratipattipravṛttisāmarthyayoranāditvamuktam /\nanumānasya tu pravṛttisāmarthyaliṅgajanmano 'nyasya vā nirastasamastavyabhicāraśaṅkasya svata eva prāmāṇyamanumeyāvyabhicāriliṅgasamutthatvāt /\nna hi liṅgākāra jñānaṃ liṅgaṃ vinā, na ca liṅgaṃ liṅginaṃ vineti svata eva gṛhītāvyabhicāliṅgasamutthaṃ niṣkampamupapadyate jñānam /\npratyakṣajñānaṃ tvarthādutpadyamānamapi na gṛhītāvyabhicārāt, api tu sattāmātreṇāvasthitāt /\nna ca kāraṇāntarāṇyapīndriyādīni asyārthena gṛhītāvyabhicārāṇi na cārthenāvyabhicārāṇi /\nśābdaṃ tu jñānu nārthādutpadyate,\ntadabhāve 'pi sati śabde bhāvāt /\nnāpi liṅgasyeva śabdasyārthāvyabhicāraḥ, kiṃ tu saṅketagrahaṇamātrāt padārthapratyāyanena vākyārthamadhigamayati śabdaḥ /\ntasmāt pratyakṣaśābdavijñānayorna svato 'vyabhicāragraha iti /\npravṛttisāmarthyaṃ tajjātīyatvaṃ vā liṅgamarthāvyabhicārāyānusaraṇīyam, jñānagatatajjātīyatvaliṅgagrāhiṇaśca jñānasya mānasapratyakṣasya tādṛśasyādṛṣṭavyabhicāratayā parito nirastasamastavibhramāśaṅkasya svataḥ prāmāṇyamiti nānavasthā /\naitenopamānaṃ vyākhyātam /\nsaṃvedanasya cārthāvarubhicāritākathanena tatkāraṇānāmindriyādīnāmapi pramāṇatvamaktaṃ veditavyam /\nna hyavyabhicārivijñānajanakatvādanyadeṣāṃ prāmāṇyam /\nna cārthavyabhicāriṇāmindriyādīnāṃ kathamarthāvyabhicārivijñānajanakatvamiti sāṃpratam, kāraṇasvabhāniyogaparyanuyogayoraśakyatvāt /\ntasmādarthasandehādanabhyāsadaśāpannāt pramāṇatā 'rthapratipattau pravṛttisamārthyasaṃbhavāt pravṛttisamārthyajñānasya cābhyāsadaśāpannasya tajjātīyatvena prāmāṇyānumānādanabhyāsadaśāpannasya tu pravṛttisāmarthyāntarajñānena prāmāṇyānumānādanāditvānnārthapratipravṛttisāmarthyayoḥ parasparāśrayatvamastīti /\narthasyāpekṣitopāyatānumānapravṛttisāmarthyayoḥ parasparāpekṣatvamavaśiṣyate /\ntatrāpyanāditāparihāraḥ /\nutpannamātrakasya hi bālakasya stanaṃ dṛṣṭvā prāgbhavīyastajjātīyāpekṣitānubhavajanitaḥ saṃskāra āvirasti /\ntataśca smaraṇam /\ntato 'pekṣitopāyatānumānam /\ntataḥ pravṛttiḥ /\ntatastasyāḥ sāmarthyam /\n<lg>\n<l>evaṃ pūrvasmin pūrvasmin janmanītyanāditayā na bījāṅkuravat parasparāpekṣiteti /</l>\n<l>arthapratipattiriti /</l>\n<l>arthapratipattiśvārthasyāpekṣitopāyatāpratipattiścetyarthaḥ /</l>\n<l>tasmāt sarvamavadātam //</l>\n</lg></p>\n\n<p>tadanenoktena krameṇa pramāṇato 'rthapratipatāvityasya śāstrānusandhānavākyatva tātparyaṃ ca samāhitam /\nidānīmasyaiva tātparyāntaramāha--pramāṇapravṛtyorveti /\ntatredamamāśāṅkyate munirhi pratyakṣasaṃśayādivyutpādanadvāreṇa sākṣāccānena śāstreṇānvīkṣikpā heyopādeyabhāvāvasthitadvādaśavidhaprameyavyutpādakaṃ nyāyamanumānaparanāmānaṃ niḥśreyasasiddhaye vyutpādayāṃbabhūva /\nna ca nyāyataḥ pramāṇāt prameyatattvaniścayamātrānniḥśreyasādhigamaḥ /\napi tvādyantavarjjaṃ daśānāṃ prameyāṇāṃ duḥkhasaṃjñābhāvanam, ātmanaśca yāthātmyabhāvanamityādibhyaḥ pravṛttibhya ātmatattvasākṣātkāravairāgyaparipākakrameṇāpūrvayordharmādharmayoranutpādenotpannayośvopabhogāt /\nprakṣayeṇeti /\ntathā ca niḥśreyasaṃ pratyantaraṅgatvāt pramāṇānnyāyāt pravṛttireva balīyasī, na nyāyaḥ /\ntasmāt pravṛttireva vyutpādanīyā na pramāṇaṃ niḥśreyasaheturapi pravṛtterantaraṅgatvāt /\ntatredabhupatiṣṭhate pramāṇato 'rthapratipattau satyā pravṛtteḥ samārthyaṃ phalenābhisaṃbandho, na tu pramāṇato 'satyārthapratipattau /\ntasmādarthavat prayojanavat pramāṇamapi pravṛttivadeva /\netaduktaṃ bhavati, yathāntaraṅgatayā pravṛttirbalīyasī evaṃ mūlakāraṇatayā pramāṇamapi /\nna hyapramāṇāt pravṛttiḥ phalenābhisaṃbadhyate /\ntasmāt tulyamubhayamapi /\ntathāpi pramāṇavyutpādanena pravṛttirapi vyutpāditā bhavatīti pramāṇasya vyutpādanamakāri śāstreṇa, na tu pravṛtteḥ /\nsāmānyābhidhānaṃ ca paramanyāyaparam, tasyaiva prakṛtatvāditi /\nprāmāṇyajñānopāyapratipādanaparatayānusandhānavakyatvamasya pūrvamuktam /\nsaṃprati paraparyanuyogamukhenāsyānusandhānavākyatvu pratipādayati-- lokavṛtteti /\nyathā hi pramāṇapratipattyupāyaṃ pratyācakṣāṇaka evaṃ praṣṭāvyo jāyate, kiṃ bhavān pramāṇena pramāṇajñānopāyaṃ pratyācaṣṭe, apramāṇena veti? yadi brūyāt pramāṇeneti, sa prativaktavyaḥ, pramāṇajñānopāyamavidvān kathaṃ bhavānevamāheti? apramāṇeneti cedanujñayā vartitavyam /\natha pramāṇenāgṛhītaprāmāṇyeneti, vā/manasayorvisaṃvādaḥ /\n<lg>\n<l>tasmādanicchatāpi tvayā lokavṛttamanusaraṇīyam /</l>\n<l>anyathā nāsi laukiko na parīkṣaka ityunmattavadupekṣaṇīyaḥ syā iti /</l>\n<l>tadidaṃ lokavṛttamākṣeptāraṃ bodhayitumanena bhāṣyeṇānūdyate pramāṇato 'rthapratipatau pravṛttisāmarthyāvat pramāṇa yato 'taḥ sarvaḥ pramātā pramāṇenāvagatārthavattvenārthamavadhārya pravartamānaḥ phalamupalabhata iti lokavṛttam /</l>\n<l>tat pramāṇata ityādinā vākyena kāraṇapradarśanadvāreṇānūdyate //</l>\n</lg></p>\n\n<p>asyaiva bhāṣyasya tātparyāntaraṃ vaktu bhūmimāracayati--heyahāneti /\nartho 'rthaśabdaḥ pramāṇato 'rthapratipattāvityatra sthitaḥ padaṃ vāyakaṃ yeṣāṃ tāni tathā /\netadvāttikagranthasyaitādṛśaṃvyākhyānam, bhāṣyagatasya tvanyathā bhaviṣyati /\nupāyaḥ śāstramiti /\nśāstraśabdastadarthaparaḥ, arthasyāpi śabdavacchāstraśarīratvāt /\natra ca heyahānādhigantavyapadaiḥ pramāṇaprameyayorūpādānād gobalīvardanyāyena saṃśayādiṣu nigrahasthānānteṣu śāstrapadaṃ pravartate /\ntenopāyapadena saṃśayādayo nigrahasthānānto evoktā iti /\ngrahaṇakavākyaṃ vivṛṇeti--heyamiti /\ntātparyamāha--etasmiṃśceti /\ncena pramāṇapramāpramātṛprameyarūpaṃ caturvargāntaramapi sūcayati /\ntatra heyādicaturvarge cāryamāṇatayārthapadasūcite pramāṇādicaturvarge ca pramāṇasya prādhānyapradarśanārthamidaṃ bhāṣyam /\nyadyapi caturvargadvayatattvāvagamo niḥśreyasādhigamahetuḥ, tathāpi pramāṇameva pradhānam, tanmūlatvāditarasiddheḥ /\ntadidamuktam, arthavaditi /\natiśāyane matup /\npramātrādyapekṣayā heyādyepakṣayā cātiśayena prayojanavat pramāṇam /\nkasmāt? pramāṇato 'rthapratipattau satyāṃ pravṛttasya pramātustaditarapratilambhāt /\npramāyāśca tatkāryatvāt /\ntadidamuktam--pravṛttisāmarthyāditi /\ntadetasmāt prādhānyād vivakṣābhedena trivargadvayāt prāguddeśaḥ pramāṇasyeti /\n<lg>\n<l>etena yadāhureke yadi prādhānyāt prāthamyaṃ tat prameyasyaiva, athoṣāyatvāt tat saṃśayādīnām,</l>\n<l>teṣāṃ pramāṇopāyatvāt, kasmācca pramātrādibhyaḥ prāthamyaṃ pramāṇasyeti? tannirastaṃ bhavati, pramāṇopāyānāmapi saṃśayādīnāṃ pramāṇādhīnatvāditi /</l>\n<l>nanvavagatam, arthapadatayā heyādicaturvargo darśita itiḥ, pramāṇādicaturvargastu kathaṃ pradarśita iti pṛcchati--kathaṃ punariti /</l>\n<l>uttaraṃ pramāṇagrameyādhigataya iti //</l>\n</lg></p>\n\n<p>tadevaṃ tātparyaṃ vyākhyāyāvayavārthaṃ vyākhyātumupakramate--tadidaṃ vākyāmavayavaśa upanyasya varṇyate vyākhyāyate 'vayavaśa iti /\ntatrāsyāvayaveṣu vyākhyātavyeṣu prāthamyāt pramāṇata iti vivṛṇoti--tatreti /\nvibhajate-pramāṇata itīyaṃ nimittapañcamī /\nnimittapañcamī cet kasmāt pramāṇāditi nābhihitamityata āha-- asyeti /\npramāṇata ityevaṃrūpasyābhidhānaṃ vacanavyāptyarthaṃ vibhaktivyāptyarthaṃ ceti /\nvacanavyāptyarthamiti mṛśyāmahe, na tu vibhaktivyāptyarthamiti, pañcamīvyatirekeṇa taserabhāvādityāha----kathaṃ punariti? pariharati--labhyata iti /\nvyāpteḥ prayojanaṃ pṛcchati-kiṃ siddhaṃ bhavatīti /\nuttaraṃ-vacanavyāptyā saṃplavo vyavasthā ca /\ntadubhayaṃ vibhajate--pramāṇeneti /\nyatra dvayorbahūnāṃ vā saṃpalvaḥ pramāṇānāṃ tatraikaikasyāpyasti pratipattisādhanatvaṃ pramāṇasyeti kathayituṃ saṃplavāvasare 'pi pramāṇenetyaṅktam /\nata eva vyavasthāyāmevakāraḥ pramāṇenaiveti /\nvibhaktivyāpteḥ prayojanamāhavibhaktivayāptyā hetatukaraṇabhāvaḥ /\ngamyate ityanuṣajyate /\ntadvibhajate-pramāṇādarthādhigatirbhavatīti hetutvaṃ gamyate /\npramāṇenārthādhigatirbhavatīti karaṇarūpo 'rtho gamyata iti saṃbandhaḥ /\nkasmāt punaḥ karaṇārtho gamyata ityata āha--pramāṇeneti /\narthamarthādhigati sādhayatīti sādhakatamatvāt /\natra ca karaṇabhāvanāntarīyakasya hetubhāvasya pañcamya abhidhānaṃ pramāṇaphalayostādātmyapratiṣedhārtham, bhedādhiṣṭhānatvāddhetuphalabhāvasya, na khalu paraśureva cchideti /\npramāṇaprātipadikalabdhakaraṇatvānuvādaśca pramākārakāntarebhyo 'bhyarhitatvenāsya vyutpādyatvaṃ ca prāthamyaṃ ca yuktamiti darśayituṃ saṃplavamākṣipati--saṃplaveti /\nsamādhatte--neti /\nākṣepu vibhajate--syānmatiriti /\nviśiṣṭo bhinno viṣayo yeṣāṃ tāni tathā /\nbahuvacanamāntargaṇikabhedābhiprāyam /\narthasāmarthyasamutthaṃ hi pratyakṣamarthagocaram /\nsa evārthaḥ pratyakṣagocaro yo jñānapratibhāsamātmano 'nvayavyatirekāvanukārayati /\nna ca sāmānyaṃ nirastasamastārthakriyāsāmarthyamevaṃ bhavitumarhati /\nsvalakṣaṇaṃ tu syāta /\ntadeva hi paramārthasat, arthakriyāsāmarthyalakṣaṇatvād vastunaḥ /\netadevāsya svamasādhāraṇaṃ lakṣaṇaṃ yaddeśato 'nanugamenādeśātmakasya paramāṇutvam, kālato 'nanugamena ca kṣaṇikatvam /\ntasmāt svalakṣaṇaviṣayaṃ pratyakṣam /\nna ca svalakṣaṇamanumānasyāpi gocaraḥ /\ntaddhi gṛhītapratibandhaliṅgahetukam /\npratibanṇaśca tādātmyatadutpattilakṣaṇaḥ svalakṣaṇaviṣayo 'śakyagraha iti sāmānyadharmāvāśrayate /\nna ca sāmānyamekamanekadeśakālāvasthāsaṃsargi bhavitumarhati /\ntadidamanādivāsanodbhūtavikalpadhiṣṭhānaṃ vikalpākārasya vā alīkasya vā bāhyatvamanumānagācaro 'bhyupeyam /\ntacca bhāvābhāvasādhāraṇyācca bāhyasādṛśyacca niyatapratibhāsatvāccānyavyāvṛttiniṣṭham /\nyat khalu bhāvābhāvasādhāraṇam, tadanyavyāvṛttiniṣṭhameva yathā amūrtatvam /\ntad vijñānādau bhāve śaśaviṣāṇādau cābhāve sādhāraṇam /\nbhāvābhāvasādhāraṇaśca vikalpagocaro 'sti ghaṭo nāsti ghaṭa iti /\nyadi punarasādhāraṇo bhāvo bhaved astiśabdo na prayujyeta, punaruktatvāt /\nnāstīyapi na vaktavyaṃ virodhāt, evamabhāvāsādhāraṇye 'pi vācyam /\nna cālīkasya sarvasāmarthyavirahiṇaḥ paramārthasattā svalakṣaṇena sādṛśyaṃ manyate 'nyavyāvṛteḥ /\nna ca gauriti niyatau buddhivyapadeśau vināścādivyāvṛttim /\ntasmāt sāmānyamanyavyāvṛttirūpamabāhyaṃ bāhyabhedāgrahād bāhyatvenāvagāhyamānamanumānaṃ bāhyo pravartayati /\npāramparyeṇa ca bāhyapratibandhād bāhyaṃ prāpayat saṃvādakaṃ sad bhrāntamapi pramātrāśayavaśāt pramāṇam /\n<lg>\n<l>tadasya na svalakṣaṇaṃ gocaraḥ /</l>\n<l>pratyakṣamapita na sāmānyagocaramityāveditam /</l>\n<l>na cābhyāmanyat pramāṇamasti, pramāṇasya sato 'traivāntarbhāvāt, anantarbhāve vā pramāṇatvānupapattaḥ /</l>\n<l>na ca sāmānyaviśeṣābhyāmanyadasti prameyāntaraṃ yatraite tat saṃploṣyete ityarthaḥ //</l>\n</lg></p>\n\n<p>samādhānavākyaṃ vivṛṇoti--etacca neti /\nyathā caitat tathā tatra tatra nivedayiṣyate /\nviśeṣo vyavacchedakaḥ /\nsa ca vakrakoṭarādirantyaśca /\n<lg>\n<l>vyavasthāsaṅkarodāharaṇānyāha--indriyavaditi /</l>\n<l>saṃplavamamṛṣyamāṇa āha--adhigatatvāditi /</l>\n<l>samādhattenānyatheti /</l>\n<l>ākṣepaṃ vivṛṇoti--yadīti //</l>\n</lg></p>\n\n<p>syādetat /\nnāsti vaiyarthyamadhigatīnāmāśutaravināśitayā tadgocarādhigatyantarotpādaṃ prati pramāṇāntarasyārthavattvādityata āha--adhigataṃ cārthamadhigamayatā pramāṇeneti /\nyadyapyadhigataya āśutaravināśinyaḥ,\ntathāpyekatarapramāṇajanitārthādhigalibdhajanmanaḥ saṃskārādeva sthāyinastadarthasmṛtisantatisaṃbhāvād adhigamarthamadhigamayatā pramāṇena piṣṭaṃ piṣṭaṃ syāditi /\nsamādhivākyaṃ vivarītumanuvadati--nānyatheti /\nvivṛṇoti--na brūma iti /\nayamabhisandhi, na hi pramāṇakāraṇāni prekṣāvantiḥ, yenaivamālocayeyuḥ--janitameva pramāṇamanyamenāsmāsu, vayamihodāsmaha iti /\nnāpi svakāraṇabalalabdhajanmāni pramāṇāni dirśito 'yamartho 'nyatamena cāsmāsu pramāṇena, kṛtamasmābhiriti virantumarhanti /\n<lg>\n<l>pramātuścetanatvādayamanayoga iti cet--na, priyatamasya vastuno 'nena bhūyo bhūyaḥ pramitsitatvāt /</l>\n<l>apramitsitasyāpi ca durjanavacanādeḥ prameyasyānena pramīyamāṇatvāt /</l>\n<l>tasmānna pramātrabhisandhānāt pramāṇasya pravṛttirapravṛttirvārthe, kiṃ tu samārthyot /</l>\n<l>anyathāgnidāhādiduḥkhasyāpratyakṣatvaprasaṅgaḥ //</l>\n</lg></p>\n\n<p>cattu pramāṇaṃ pramitsādhīnapravṛtti tadyadi pramātā na vyāpārayet kimāyātaṃ pramāṇasya? na hi toyamapi pipāsunā na pīyata iti tasya pipāsopaśamanaśaktirapīti /\ntasmāt pratyutpannakāraṇasāmagrījanitā buddhiḥ pramā /\ntajjanakāni ca pramāṇāni samānaviṣayāṇyapi /\nsa eva cānena sāmagrībhedaḥ pradarśitaḥ anyathā pratyakṣeṇetyādinā /\nyadyapi sākṣātkārāsākṣātkārādirapi prakārabhedo 'sti, tathāpyasau prakṛtānupayogānnoktaḥ /\n<lg>\n<l>yadi ca dravyaṃ tvacā gṛhītamiti kṛtaṃ cakṣuṣā, cakṣuṣā vā gṛhītamiti kṛtaṃ tvacetyucyeta, na rūpavijñānaṃ vā sparśavijñānaṃ vopajāyeta /</l>\n<l>tadarthaṃ cakṣurvā tvagvāmyupetavyam /</l>\n<l>tathā ca saṃplavavaiyarthye 'pi vyavasthāyāṃ na vaiyarthyamityāha--viṣayāntara iti /</l>\n<l>prakṛtamupasaṃharatitasmāditi //</l>\n</lg></p>\n\n<p>vibhaktyarthaṃ nirūpya prātipadikārthanirūpaṇamavatārayati--pramāṇeti /\natra cāvadhāryate 'nenetyavadhāraṇaṃ vicāra iti /\nvicāraṇāya bhāvabhavitārau pṛcchati-- kiṃ punariti /\nkecidāhuḥ, anadhigatārthagantṛ pramāṇamiti /\nviṣayasārūpyaṃ sākārasya vijñānasyetyante /\nvijñānasyaivānākārasyātmānāmaprakāśanasāmarthyamityapare /\nupalabdhisādhanamiti vṛddhāḥ /\ntasmād viprapitteḥ saṃśayāt praśrnaḥ /\n<lg>\n<l>bhāvapraśrnavyākhyānena bhavitṛśno vayākhyātaḥ /</l>\n<l>uttaram--upalabdhihetuḥ pramāṇam /</l>\n<l>na ca saṃśayaviparyāsarūpopalabdhikāraṇayoḥ prasagḍaḥ, arthavadityadhikārat, tayośvepadarśitārthavyabhicāreṇānarthavattvāt /</l>\n<l>no khalu vikalpayamānaṃ vastvasti, arthakriyāsu vopayujyate //</l>\n</lg></p>\n\n<p>syādetat /\nsmṛtihetorapi prāmāṇyaprasaṅgaḥ /\nna hyasau nopalabdhihetuḥ /\nna cārthasahakāri pramāṇamiti saṃskārasyārthasahakāritāvirahādaprāmāṇyamiti sāṃpratam, nadīpūrasya pipīlikāṇḍasaṃcaraṇasya cātītānāgatavarṣaliṅgasya, śabdasyātītānāgatagocarasyārthasahakāritāvirahiṇaścapramāṇatvaprasaṅgāt /\njñāpakatvena kāryatvena vā kathañcidarthasaṃbandhe saṃskārasyāpi tat samānamiti tasyāpi smṛtirūpopalabdhihetoḥ prāmāṇyaṃ prasaktam /\nmaivam, pramāṇaśabdena tasyāpāstatvāt /\npramāsādhanaṃ hi pramāṇam na ca smṛtiḥ pramā /\nlokādhīnāvadhāraṇo hi śabdārthasabandhaḥ /\nlokaśca saṃskāramātrajanmanaḥ smṛteranyāmupalabdhim arthāvyabhicāriṇīṃ pramāmācaṣṭe /\ntasmāt taddhetuḥ pramāṇamiti na smṛtihetau prasaṅgaḥ /\nanadhigatārthagantṛtvaṃ ca dhārāvāhikavijñānānāmadhigatārthagocarāṇāṃ lokaprasiddhapramāṇabhāvānāṃ pramāṇyaṃ vihantīti nādriyamahe /\nna ca kālabhedenānadhigagocaratvaṃ dhārāvāhikānāmiti yuktam, paramasūkṣmāṇāṃ kālakalābhedānāṃ piśitalocanairasmādṛśairanākalanāt /\nna cādyenaiva vijñānenopadarśitatvādarthasya pravartitatvāt puruṣasya prāptitvāccottateṣām, aprāmāṇyamameva vijñānānāmiti vācayam /\nna hi vijñānasyārthaprāpaṇaṃ pravartanādanyat, na ca pravartanamapyarthapradarśanādanyat /\ntasmādarthapradarśanamātravyāpārameva jñānaṃ pravartakaṃ prāpakaṃ ca /\npradarśana ca pūrvavaduttareṣāṃ vijñānāmabhinnamiti kathaṃ pūrvameva vijñānaṃ pramāṇa nottarāṇyapi? puruṣāpekṣayā tu prāmāṇye candratārakādivijñānasya puruṣānapekṣitasyāprāmāṇyaprasaṅgaḥ /\nna cātidavīstayā tadarthasya heyatayā tadapi puruṣasyāpekṣitam, tasyopekṣaṇīyārthaviṣayatvāt /\nna copekṣaṇīyam apyanupādeyatvāddheyamiti nivedayiṣyate /\nupalabdhihetuṃ ca pramāṇaṃ vadatā anadhigatārthagantṛtvaṃ cārthasārūpyaṃ cātmānātmaprakāśanaśaktiśca pramāṇamiti nirastāni bhavanti /\nupalabdhimātrasyatvāddheyamiti nivedayiṣyate /\nupalabdhihetuṃ ca pramāṇaṃ vadatā anadhigatārthagantṛtvaṃ cārthasārūpyaṃ cātmānātmaprakāśanaśaktiśca pramāṇamiti nirastāni bhavanti /\nupalabdhimātrasyārthāvyabhicāriṇa smṛteranyasya pramāśabdenābhidhānāt /\nhetugrahaṇena sārūpyaśaktyoḥ phalādabhinnayorapākaraṇāt hetuhetumadbhāvasya tādātmaye 'nupapatteriti /\n<lg>\n<l>upalabdhihetutve ca pramāṇatvam /</l>\n<l>bhavitṛvyākhyānena bhāvo vyākhyātaḥ /</l>\n<l>tadevaṃ jñānamajñānaṃ vā upalabdhihetuḥ pramāṇam /</l>\n<l>tasya bhāvastattvamiti sthitam //</l>\n</lg></p>\n\n<p>tadetadativyāpakatvenākṣipati--samānatvāditi /\nsamādhatte ayaṃ viśeṣa iti /\nayamarthaḥ, sarvaḥ karttā karaṇagocaravyāpāro na tu sākṣāt phale vyāpriyate /\nkaraṇaṃ ca dvidhā siddhamāsiddhaṃ ca /\ntatra siddhaṃ paraśvādi dārūdvaidhībhāvāyodyamyodyamya dārūṇi nipātayan dārū cchinattītyucyate /\nna tu sākṣāt kartṛvyāpāragocaro dārūdvaidhībhāvaḥ, kiṃ tu sparśavadvegavataḥ karaṇībhūtasya paraśoḥ saṃyogasyodyamananipātanalakṣaṇastu kartṛvyāpāraḥ paraśugocara eva /\nevaṃ svargakāmo 'pi kartā na sākṣāt svarge vyāpriyate, kiṃ tu tatkaraṇaṃ yāgamasiddhaṃ sādhayati /\nsvargastu yāgavyāpārādevāpūrvābhidhānāt cetanāśrayād deśakālāvasthābhedāsāditapariṇativiśeṣāt sākṣādutpadyate /\ntadvadihāpi pramātā siddhamindriyādi, asiddhaṃ ca tatsannikarṣādi vyāpārayannutpādayan vā karaṇa eva caritārthaḥ /\nkaraṇaṃ tvindriyādi tatsannikarṣādi vā nānyatra cāritārthamiti sākṣādupalabdhāveva phale vyāpriyate /\nprameyasya tu pratyakṣādanyatropalabdhihetubhāva eva tāvannāsti, tatrāpīndriyasaṃbandhamātre upayujyate prameyam /\nindriyameva tu tattatsannikarṣādi vā sākṣāt pramāhetuḥ /\ntataḥ siddhametat na pramātā sākṣāt pramāhetuḥ kartṛtvāt /\nyo yaḥ kartā sa sarvo na sākṣāt phalahetuḥ, yathā vraścanayajamānādiḥ /\ntathā cāyam /\ntasmāt tathā /\ntathā pratyakṣaṃ prameyaṃ na sākṣāt pramāhetuḥ, prameyatvāt /\nyad yat prameyaṃ vattat sarvaṃ na pramāheturanumeyādivat /\ntathā caitat /\ntasmāt tatheti /\ntadidaṃ pramātṛprameyayoḥ pramāṇe caritārthatvamacaritārthatvaṃ ca pramāṇasya, tasmāt tadeva phalahetuḥ /\npramātṛprameye tu phaloddeśena pravṛtte iti taddhetū kathañciditi /\ncodayati akaraṇeti /\nnākaraṇaḥ kartā pramāṇamapi vyāptumarhatītyarthaḥ /\npariharati--na, indriyārtheti /\nyadā jñānaṃ pramāṇa tadā jñānasya pramāṇasyotvattāvityarthaḥ /\npunaścodayati--yadi tarhāti /\npariharati--tasminnapīti /\ncodayati--yadi pramātṛprameyābhyāṃ sadbhyāṃ pramāṇamiti /\npramāṇamantareṇa pramāyā abhāvāt pramātṛprameyayoḥ asiddhirityarthaḥ /\npṛcchati--kathamiti /\nuttaram--pramāṇamitīti /\nartha svarūpamātrameva kārakaṃ kasmānna bhavati, tacca kriyāsaṃbaddhasya purastādapyastītyata\nāha-na ca dravyamātramiti /\nastu tarhi tadīyo 'vāntaravyāpāraḥ pradhānakriyāyāṃ sādhyāyāṃ kārakam, tasyāpi pradhānakriyāyāṃ nimittatvādityata āha--na ca kriyāmātramiti /\nna hi svarūpeṇa devadatto vraścanaḥ, nāpi tadīyo vyāpāra udyamananipātanādirloṣṭhādyāśrarūḥ /\nkva tarhi kārakaśabdaḥ pravartata ityata āha--kārakaśabdo hīti /\npradhānakriyāsādhane hetau avāntarakriyāviśeṣayukte kārakaśabdaḥ pravartate /\ndvaidhībhāve hi phale pradhānavyāpāre kartuḥ karaṇagocara udyamananipātanādiḥ avāntaravyāpāraḥ /\nkarmaṇaśca dārūṇaḥ sparśavadvegavattīkṣṇatarakuṭhārasayoga evāvāntaravyāpātaḥ /\ntena hi dārū svāvayavaparispandalabdhajanmano 'vayavavibhāgād dvaidhībhāvamanubhavati /\ntasmādavāntarapradhānavyāpārasaṃpannaṃ kārakamiti sāmānyataḥ prasādhya prakṛte yojayati--pramātṛprameyaśabdau ceti /\ntāvanreṇa kriyāṃ pradhānakriyāmityarthaḥ /\npariharati--na, pācakādiśabdavaditi /\nlokādhīnāvadhāraṇaḥ khalvayaṃ śabdārthasaṃbandhaḥ /\nlokaścātītānāgatavartamānakriyāsaṃbandhamātravivakṣayā kārakaśabdān prayuṅkte, pācakamānaya pakṣyatīti ca, pācako 'yamapākṣīditi ca, pācako 'yaṃ pacatīti ca tulyavat traikālyaviṣayaprayogadarśanam /\n<lg>\n<l>tat kasya hetorapacatyapi pākasaṃbandhaṃ pratyasti svarūpśaktirdevadattādāviti? dvayī hi śaktiḥ kārakāṇāṃ kāryopajananaṃ prati svarūpaṃ ca sahakārigrāmasamavadhānaṃ ca /</l>\n<l>tatrāsatyapi sahakārigrāmasamavadhāne kārakaśabdānāṃ pravṛtteḥ, satyapi ca svarūpe trekālyavyāpini trekālyayogikāryāsaṃbhave 'pravṛtteḥ traikālyayogikāryopahitamaryādameva svarūpaṃ kārakaśabdānāṃ pravṛtau nimittamiti /</l>\n<l>asatyapi pratyutpannapramāhetupramāṇasaṃbandhe pramātṛprameyaśabdayoḥ pravṛttiriti upapannaṃ pramātṛprameyābhyāṃ pramāṇa janyata iti /</l>\n<l>tat pramāṇamupalabdhisādhanaṃ sākṣāt, na pramātṛprameye iti siddham //</l>\n</lg></p>\n\n<p>satyapi copalabdhisādhanatve pramātṛprameyayorūpabdhiheturityatrāprasaṅga, sādhākatamāsādhakatamayoḥ sādhakatame kāryasaṃpratyayāt sātiśayatvenodbhūtattvāt tasyetyāha--sādhakatamatvād veti /\nsādhakatamārthaṃ pṛcchati--kaḥ punariti /\nuttaram--pramāṇasya bhāvābhāvayoḥ pramāyāḥ kāryasya tadvattā bhāvābhāvavattā sādhakatamārthaḥ /\nlakṣyalakṣaṇayorabhedavivakṣayā sāmānadhikaraṇyam, na tu pramātṛprameyānvayavyatirekānuvidhānamapyasti pramāyā anvayavyatirekayorityata āha--na pramātarīti /\npramātṛprameyābhyāṃ saha pramotpādasyānyayogavyavacchedena saṃbandhaḥ /\npramāṇena tu saṃbandhaḥ pramotpādasyāyogānyayogavyavacchedābhyāmityatiśayaḥ pramāṇasya /\npramātṛprameye hi pramāṇopakṣīṇavṛttinī na pramāyāṃ vyāpriyete /\ntenāntarāyasaṃbhavannāvaśyaṃ pramātṛprameyavyāpāre sati pramā bhavati /\npramāṇasya vyāpāre tu pramā bhavatyeveti kalpāntaramāha- yadvān vā pramimīte so 'tiśayaḥ /\npramimīta iti svatantraṃ kartāraṃ daśayati pratipādyāt karaṇād vyavacchettum /\nyadvāneveti ca sāvadhāraṇām /\ntatra yadvāniti kartrantaraṃ vyavacchinatti /\nna hi kartā kartṛmān, kiṃ tu pramāṇavān /\nsvatantro hyāśrayaḥ paratantreṇāśrīyate /\nkartradhīnaṃ hi karaṇamityāveditam /\npramātā prameyavānapi kvacid bhavet tattantratvāt prameyasya /\nna tu prameyavāneva, anumānādiṣu prameyasyātītatvādinā tadvattāvihāt /\nna tu liṅgadijñānavān na kadācidityavadhāraṇaphalam /\nso 'yaṃ viśeṣaḥ pramātṛprameyābhyāṃ pramāṇasya /\nasyaiva ca viśeṣasyātiśayatvamanvayavyatirekābhyāmādarśayati-- pramāṇe satīti /\nkalpāntarakāha-- satārveti /\npūrveṇa bhāvapradhāno 'tiśayo yādṛśasya darśitaḥ, tādṛśasyaiveha vyatirekapradhāno 'tiśaya iti viśeṣaḥ /\nakartṛtvamahetutvamityarthaḥ /\nkalpāntaramāha--saṃyogavaccaramabhāvitā vā /\nsetikartavyatākaṃ hi vyāpriyamāṇaṃ karaṇam, na tu cakṣurādisvarūpam /\nkaraṇādiśabdapravṛttinimittamātraṃ tu svarūpaṃ syāditi pūrvamāveditam /\ntacca siddhamasiddha vā pramātṛprameyavyāpārasya paścādeva tathātvena saṃpadyata iti caramabhāvītyucyate /\nso 'yamasya caramabhāvitātiśayaḥ, tathā tantūnāṃ paṭe janayitavye 'ntyāḥ saṃyogabhedā yadanantaraṃ paṭa utpadyata eveti /\nkalpāntaramāha-- prapipatterānantarya vā /\nyata eva pramāṇaṃ caramabhāvi, ata eva tadanantaraṃ pratipatteḥ pramāyā bhāvāt /\npratipatterānarnyameva pramāṇasyātiśayaḥ /\nsa ceti /\nco 'vadhāraṇe /\nidamapi lakṣyalakṣaṇayorabhedavivakṣayoktam /\nkalpāntaramāha--asādhāraṇakāraṇatā vā /\ncatastraḥ khalvimāḥ pratyakṣādipramiyo bhinnabuddhivyapadeśabhājo 'nubhūyante /\nna ca pramātā tadbhedahetuḥ, sya sādhāraṇyāt /\nna ca prameyamekasyāpi prameyasya saṃplave sarvapratipattisādhāraṇyāt /\npramāṇāni tu yathāyathaṃ catasṛṣvapi pramitiṣvasādhāraṇānīti bhinnabuddhivyapadeśanibandhanāni /\ntadidamasādhāraṇyamatiśayaḥ /\naśeṣaḥ puruṣaḥ pramātātra vivakṣitaḥ /\nkalpāntaramāha-- pramākāraṇeti /\npramāyā asamavāyikāraṇa khalvātmamanaḥsaṃyogaḥ /\nsa ca sarvapramāsodhāraṇaḥ /\nnāsau pramātrā prameyeṇa vā śakyo viśeṣṭum, tayorapi tadvadeva sādhāraṇyāt /\n<lg>\n<l>asādhāraṇaṃ tu pramāṇaṃ yathāyathamātmamanaḥsaṃyogamavacchinatti /</l>\n<l>eve sukhādiprameyāṇāmapi mana evāsādhāraṇaṃ vyavacchedaṅka draṣṭavyam /</l>\n<l>so 'yamasyātiśayaḥ /</l>\n<l>atiśayātiśayinorabhedavivakṣayā atiśayaśabdavācyam ityuktam //</l>\n</lg></p>\n\n<p>kramaprāptamarthagrahaṇaṃ tātparyato vyācaṣṭe-- arthagrahaṇamiti /\nkasmāt punarniṣidhyate pramāṇaviṣayā pratipattirityata āha--yato na pramāṇaviṣayeti /\nitikartavyatā anuṣṭhānam, tasmin /\narthyata ityarthaḥ, toyakaṇṭakādiḥ /\ntasya tathāmāvo 'rthanīyatvam /\ntacca sukhaduḥkhasādhanatvam /\nsukhasādhanaṃ khalūpādeyatvena duḥkhasādhanaṃ ca heyatvenārthye /\ntātparyāntaramāha--upekṣaṇīyeti /\nupekṣaṇīyaviṣaye pramāṇe pravṛttisāmarthyaṃ nāstīti tatpratiṣadhyate /\nna ca tadapramāṇamiti /\ntasyāpi dṛṣṭapramāṇasādharmyeṇa liṅgena prāmāṇyānumānāditi /\ncodayati--pramāṇāgahaṇamiti /\nsamarthapravṛttijanikā hi pratipattirnāpramāṇādbhāvatītyarthādeva pramāṇāditi gamyata ityarthaḥ /\npariharati--na pramāṇaviśeṣajñāpanārthatvāt /\nayamabhisandhiḥ, pravṛttisāmarthyena hi kāryeṇa pramāṇasyārthavattvamanumātavyam /\nna caitat sākṣāt pramāṇasya kāryam, kiṃ tvarthapratipatteḥ /\ntadanantaraṃ hi samarthā pratipattirūpajāyate /\narthapratipattistu pramāṇakāryeti samarthā pravṛttiḥ pramāṇakāryā satī pramāṇasyārthavattvamanumāpayati /\ntasmādarthagamyamapi pramāṇamarthapratipattikaraṇatvena dyotanīyam /\nanyathā pramāṇamarthavadarthapratipatteḥ masarthapravṛttijanakatvāditi kiṃ kena saṃgatam? pramāṇasya viśeṣaḥ pramāṇabhāsād vyāvṛttiḥ, tasya jñāpanam /\nsa evārtho yasya pramāṇagrahaṇasya tat tathoktam /\ntasya bhāvastattvam /\ntasmādetaduktaṃ bhavati--pramāṇakāryāyā arthaprapitteḥ pravṛttisāmarthyaṃ na tadābhāsakāryāyāḥ /\ntasmāt pramāṇasyārthavattvaṃ gamyata iti /\ntadidamuktam--tad yeha pramāṇena pratipattiḥ sā pravṛttisāmarthyaṃ pratipādayati pramāṇam /\nayamarthaḥ /\npramāṇa kartṛ, pravṛttisamārthyaṃ pratipadyamānaṃ prāpnuvattat pratipādayati prāpayati pramāṇakāryārthapratipattiriti /\nidamapi pramāṇagrahaṇasya prayojanamityāha-- na ca pramāṇagrahaṇamiti /\nekadeśivyākhyānamupanyasyati--sukheti /\nna kevalaṃ sukhaduḥkhahetutvādarthyamānatvāt jñāyamānatvācca /\ndūṣayati--neti /\nsarvasya sukhaduḥkhataddhetutvena heyapakṣanikṣepāt upādeyānāṃ pramāṇaśāstrāpavargāṇānāmabhāvaprasaṅgād vyāghātaḥ /\navivakṣitatvācceti /\ncaśabdasamuccitamaśakyahānatvaṃ hetvantaramādarśayati-- na ca pramāṇādihānamiti /\nsukhadaḥkhataddhetavo hi heyāḥ sane hānopāyamapekṣante /\nna ca pramāṇāderanyaḥ tadupāyaḥ saṃbhavati /\nna ca pramāṇādiḥ svocchedāya paryāptaḥ /\nna cāsmādapavargo nādhigamyate /\ntasmānna śakyaṃ pramāṇādinā pramāṇadihānamiti /\nna caitanniḥśreyasahetuṃ śāstraṃ praṇayataḥ sūtrakārasya tadanuvartino vā bhāṣyakārasya vivikṣitamityāha--na ca pramāṇādihānaṃ vivakṣitam /\ntasmādasmadvacākhyānameva śobhanamityāha--kiṃ tviti /\npravṛttisāmarthyādhānayogyavamamadhikāraḥ /\ntasmāt sukhaduḥkhataddheturūpārthapratipattireva hi samarthāṃ pravṛttimādhatte, na tvarthamātrāpratipattirityarthaḥ /\nna kevalaṃ vyāghātāśakyahānāvivakṣitatvairarthapadena na sarvasaṃgraho 'śakyatvādapi na sarvasaṃgraha ityāha--na saṃvida iti /\nsukhaduḥkhataddhetutayā na saṃvido grahaṇaṃ saṃgrahaḥ sarvamadhyapatitāyā api /\nkutaḥ? anadhikārāt, sukhaduḥkhataddhetuyogyatāvirahāt /\nnāpyarthyamānatvena saṃgraha ityāha--akarmatvācca /\nna tāvat sarvā eva saṃvidaḥ saṃvidgocarā manoyonayaḥ, saṃvedyā bhavitumarhanti /\nekanīlaviṣayasaṃvitparamparāmātra eva puruṣāyuṣasahasraparyavasānāt, viṣayāntarasaṃcārābhāvaprasaṅgācca /\ntasmādanavasthābhayādante kasyāścit saṃvido 'saṃvedyatayā phalamātratvamabhyupeyam /\ntathā ca sā nārthyate /\nna ca sukhaduḥkhe tatreturiti na sarvasaṃgrahaḥ saṃvido 'saṃgrahādityarthaḥ /\ntadevamādivākya vyākhyāya bhāṣyavākyāntaramavatārya tatraikaderśivyākhyānaṃ dūṣayitumupanyasyati--so 'yaṃ pramāṇārtha iti /\ndūṣayati--nobhayasyāpi parisaṃkhyātatvāt, arthastu sukhamityādinā bhāṣyagranthena /\n<lg>\n<l>kāryakāraṇābhyāmubhayatvam /</l>\n<l>prāṇabhṛdbhedasyāparisaṃkhyeyatvāditi ca hetuḥ śvetaḥ prāsādaḥ kākasya kārṣṇyāditivanna pratijñārthena saṅgacchate ityāha--prāṇabhṛdbhedasya ceti /</l>\n<l>tadetadekadeśimatadūṣaṇamasmin vyākhyāne nāstītyāha--nārthaśabdasyeti /</l>\n<l>candranādiviṣayaṃ pramāṇaṃ sukhaprayojanameva, kaṇṭakādiviṣayaṃ ca pramāṇaṃ duḥkhotpādaprayojanamevetyetadubhayaṃ parisaṃkhyātuṃ niyantumaśakyamityarthaḥ //</l>\n</lg></p>\n\n<p>evaṃ kilātra śaṅkyate, sukhaduḥkhahetubhāvo vastūnāṃ svābhāviko bhavenna vā? svābhāvikatve nīla iva sarvān pratyarthaḥ sukha iti karabhavanmanuṣyāṇāmapi kaṇṭakaḥ sukhaḥ syāt /\nevaṃ nidādhe 'pi kuṅkumaṃ sukhaṃ syāt /\ncandanaṃ ca hemantate 'pi sukhaṃ bhavet /\nevaṃ tṛṣṇaja ivāpāṃ suhitasyāpaḥ sukhāḥ prasajyeran /\n<lg>\n<l>asvābhāvikatve tvanādivāsanāvaicitryalabdhajanmapuruṣadharmakalpanānupātinaḥ sukhaduḥkhādayo na pramāṇaprayojanaṃ bhavitumarhantīti /</l>\n<l>tatredamupatiṣṭhate--so 'yaṃpramāṇārtha iti /</l>\n<l>nivedayiṣye hi kṣaṇabhaṅgādhikāre tathā sthemabhājāmapi vastunāmakramāṇāmapi kramavatsahakārikāraṇasamavadhānavaśādupajanāpāyadharmāṇaḥ kramavanto dharmā bhavantīti, tadihāpi /</l>\n<l>yadyapi na jātyā sukhaduḥkhahetubhāvo bhāvanāṃ bhavati, tathāpi jātideśakālāvasthāpuruṣabhedasahakārisamavadhānādupapatsyatesukhaduḥkhahetubhāvo 'vyavasthayeti bhāvaḥ //</l>\n</lg></p>\n\n<p>tat siddhametat, pramāṇārtho 'niyataḥ, aniyataprāṇabhṛdbhedahetukatvāt /\nyadyadaniyatakāraṇakaṃ kāryaṃ tatvasarvamaniyatameva, yathā aniyatakālameghodayanibandhanaṃ varṣam /\ntathā cāyam /\ntasmādaniyata iti /\nkasmāt punaḥ pramātrādicaturvarge pramāṇasyaivārthavattvamucceta na pramātrādīnāmapītyāśaṅkānirākaraṇārthaṃ bhāṣyamanuvadanneva vyācaṣṭe-- arthavati ca samarthe samyagarthe 'rthāvyabhicāriṇīti yāvat /\npramāṇe 'rthavanti bhavan simarthāni samyagarthāni pramātrādīni /\narthasya tu samyaktvamidameva yad yādṛśaḥ pramāṇenopadarśistasya tathātvaṃ na punaranyathābhāva iti /\nyadā tvādibhāṣyavākye 'rthaśabdaḥ prayojanavacanaḥ, tadaivaṃ vyākhyānam-- arthavati ca prayojanavati ca yataḥ samarthaṃ śaktaṃ pramāṇa pratipattyādikrameṇa pūrvoktena prayojanaṃ prati, ataḥ samarthe pramāṇe pramātrādīnyarthavanti prayojanavanti bhavanti, yatastānyapi pramāṇavadeva samarthāni śaktāni prayojanaṃ pratīti, atra hetaḥ anyatamāpāya iti /\ntasyārthaṃ vyācaṣṭe--anyatamatvārtha iti /\nnanvanyatamaśabdo bahuṣvanirdhānitaviśeṣamekamāha, na tu sādhakatamamityata āha--pramāraṇāditi /\nsādhāraṇaśabdo hi pramaraṇād viśeṣe vartate /\ntad yathā śivikāvahanapakrame puruṣamānayeti puruṣaśabdo viṣṭau /\ntadvadihāpi pramātrādiparihāṇyā pramāṇasyārthavattvābhidhānaniyamaprakrama iti pramātrādibhyaḥ pramāṇasya viśeṣo vācya iti tatraivānyatamaśabdo vartate /\nyadyapyarthapratipattyarthāvyabhicāradvāreṇa pramāṇasyāvyabhicāro gamyate dṛṣṭe viṣaye, tathāpyadṛṣṭe viṣaye na tajjanitaprapittayavyabhicāreṇāvyabhicāraḥ śabdasya pramāṇasya śakyo vijñātum, pratīyavyabhicārasya pramāṇāvyabhicāragrahaṇamanreṇāśakyajñānavat /\n<lg>\n<l>tasmād dṛṣṭārthasya mantrāyurvedasya pravṛttisāmarthyāvadhṛtārthāvyabhicārasya sādharmyādāptapraṇītvādagnihotrādivākyānāṃ pramāṇānāmavyabhicāragrahaṇapuraḥsarameva trivargasyāvyabhicāragrahaṇam /</l>\n<l>na punaratra trivargasyāvyabhicāraḥ śakyo 'nyataḥ paricchettum /</l>\n<l>adṛṣṭārthaviṣayasya ca caturvargasyehārthavattvena prayojanaṃ dṛṣṭārthe sandehādapi vyavahāra siddheḥ /</l>\n<l>tadidaṃ caturvarge pramāṇasya prādhānyamiti //</l>\n</lg></p>\n\n<p>caturvargavibhāgapare bhāṣye pramātā prathamaṃ darśitaḥ /\ntatastasya lakṣaṇamāha--pramātā svatantra iti /\nsvātantryaṃ pṛcchati--kiṃ punaḥ svātantryam, yasyābhisaṃbandhāt svantra iti? bhāṣyakṛtā pramātopalakṣito na lakṣitaḥ /\nna khalvīpsājihāsayorvā pravṛttau vā svāntryaṃ pramātṛtvam, api tu pramāyārm /\nipsādisvātantryeṇa tu taduttarakālabhāvinā pramāyāṃ svātantryaṃ parvakālābhāvyupalakṣim /\ntena taccarimanuvartamāno vārtikakṛt upalakṣaṇāntaraṃ kartṛtvottarakālabhāvyāha--kārakaphalopabhoktṛtvam /\nna hi sarvaḥ kartā samastakārakajanyaṃ svargādi vaudanādi vā bhuṅkte ṛtvikpācakādiṣu ca vyabhicāradarśanāt /\nkārakasya tu sataḥ kartṛtvottarakālabhāvinī phalopabhoktṛtā kartṛvanāntarīyakatayā dupalakṣayati, yajamānasya rājñaśca praiṣādinā tattadvayāpāre kartṛtvāt /\nyathāhuratrabhavantaḥ,\ntadabhisandhipūrvakaṃ preṣaṇamadhyeṣaṇaṃ va yuktaṃ tasarvaṃ pacyarthaḥ /\niti /\nsvātantryalakṣaṇamāha--tatsamavāyo vā /\nkārakābhidhānena sannidhāpitāṃ kriyaṃ taditi sarvānāmnā parāmṛśati /\nyasya hi vyāpāraṃ prādhānyena dhāturākhyātapratyayo vābhidhatte sa svatantraḥ kartā /\ntathā hi viklidyantīyatra taṇḍulādayaḥ kartāraḥ, pacantītyatra devadattādayaḥ /\ntat kasya hetoḥ? ekatra taṇḍulādervyāpāra upātto 'paratra devadattāderiti /\nprādhānyena cāśeṣakārakanivarttyatvaṃ pradhānakriyāyāḥ, avāntaravyāpārabhede 'pi pradhānakriyoddeśena samastakārakapravṛtteriti /\npuruṣa iti prakṛtakriyāpekṣam, pramāyāḥ puruṣāśrayatvāditi /\nlakṣaṇāntaramāha--tatprayoktṛtvamitarāprayojyatā vā /\ntasya cetanasya sarvakārakāṇi prati prayoktṛtvam, taiśca kārakairaprayojyatā vā /\nacetanasya tu bhāktava kartṛtvaṃ na svābhāvikamiti bhāvaḥ parisamāptipadārthaṃ vyācaṣṭe--tattvaparisamāptiriti /\ntattvaṃ hi pramāṇavyāpyatvaṃ pramāṇavyāpāraviṣayatvam /\n<lg>\n<l>tacca hānopādānopekṣābhiḥ paryavasyati /</l>\n<l>paryavasānaṃ parisamāptiḥ viniyojyeti vaktavye yogyatāgrahaṇamīpsite 'pi dṛṣṭe vastuni kutaścit pratibandhāt puruṣeṇānupātte mā bhūt tattvāparisamāptiriti /</l>\n<l>yadyapi hi tat puruṣeṇānupāttaṃ tathāpyupādānayogyatāpradarśanādasti tattvaparisamāptiriti /</l>\n<l>tatpratiṣedhaśca ityatra tacchabdena hānopādānalakṣaṇaṃ viniyogaṃ parāmṛśati //</l>\n</lg></p>\n\n<p>kiṃ punastattvamityādi bhāṣyaṃ vyācikhyāsustattvpratyayaprakṛtestado 'rthaṃ pṛcchati--kiṃpunariti /\nuttaram--sadasatī tat /\npraśnaṃ vibhajate--tasya bhāvastattvamityatreti /\nuttaraṃ vibhajate--sadasatītat /\n<lg>\n<l>atha kasmāt prakṛtipuruṣau vā, pañcaskandhā vā, paraṃ brahmādvaitaṃ vā, jīvajīvastravādayo vā sapta, pṛthivyāpastejovayuriti vā catvāri bhūtānītyādīti na tado vācyāni bhavantītyata āha-- pramāṇaviṣayatvenādhikārāt /</l>\n<l>sūtrabhāṣyavākyatadvivaraṇeṣu pramāṇa pramāṇaviṣayaścādhikṛtaḥ na ca saṃkhyādisiddhāntabhedānupātino 'rthāḥ pramāṇaviṣayāḥ /</l>\n<l>yathā caitat tathātreva nivedayiṣyate /</l>\n<l>upasaṃharati--tasmāditi //</l>\n</lg></p>\n\n<p>prakṛtyarthaṃ vyākhyāya pratyārthaṃ vyācaṣṭe-tadbhāva iti, sadasatoryathāsaṃkhyaṃ vidhāyakaprakāṇaviṣayatā sato bhāvaḥ, tatpratiṣedhaścāsato bhāvaḥ /\ntaditi vidhāyakapramāṇaviṣayatāṃ parāmṛśati /\ntatpratiṣadhena ca pratiṣadhakaṃ pramāṇamupasthāpitam /\ntena pratiṣedhakapramāṇaviṣayatvameva tatpratiṣedha ityanenoktaṃ bhavati /\netad vibhajate-tayoḥ khalviti /\nśaṅkate-pramāṇaviṣayatvāditi /\nsarvasāmarthyaviraheṇa tvasat sato vyāvartate /\nyadi cāsadapi pramāṇaviṣayaḥ, tarhi nāsamartham /\ntathā ca sadasatorabheda ityarthaḥ /\nnirākarotina, anaikāntāt /\nna vayamasāmarthyenāsato bhedamācakṣmahe yenaivamupālabhyemahīti bhāvaḥ /\nśaṅkā vibhajate--tatra bhavediti /\nnirākaraṇaṃ vibhajate--tacca neti /\ngavādi cetanam, acetanaṃ ghaṭādīti /\nyadi sadasatī samarthe kutastarhi tayormeda ityata āha--svatantreti /\nasadupalabdhireva sadupalabdheranyānupalabdhiḥ /\nnanu saṃyogavibhāgādiṣu satsvapi taratantropalabdhikaraṇatvamatista, teṣāṃ saṃyujyamānavibhajyamānādyadhīnanirūpaṇatvāditya āha--pratiṣedhamukhena pratipadyate pratīyate /\nsatāṃ keṣāñcit pāratantrye 'pi na niṣedhyaniṣedhādhikāraṇapāratantryamityarthaḥ /\nsaṃprati sadupalambhakasya pramāṇasyāsadūpalambhakatvaṃ pratipipādayiṣatā bhāṣyakāreṇa pradīpo dṛṣṭānta upanyastaḥ /\nsatu sādhyasamaḥ, tasyāpi pramāṇasāmagrīniveśaditi śaṅkyamāno 'tyantalokaprasiddhatayāsya dṛṣṭāntatvaṃ samarthayate--pradīpavaditi /\ngopālāṅganā api hi kimatrāsti steno 'smaddhanaṃ vā apavarake na veti sandihānā pradīpamupādāya samantādavalokyāpavarakamastīhāsmaddhanaṃ nāsti stena iti samameva niścinvanti, na tu stenābhāvaniścayāyopāyantaramupādadate /\ntenāgāpālāḍnamā ca paṇḍitarūpebhyaḥ siddhaḥ pradīpo dṛṣṭāntaḥ /\ntadidamuktam-na hyasatpratipattāvupāyāntaramāsthīyate lokena /\nanāśrayaṇe hetumāha pradīpena dṛśyamāne hi ghaṭādike 'rthe svatantre nānena samānajātīyaṃ tulyopalambhayogyataṃ dṛśyāntaramasti /\nnīlapītau hi parasparābhāvavantau, tena nalīniṣedhe nāvaśyaṃ pītavidhiḥ /\nbhāvābhāvau tu parasparābhāvātmānau, no khalvabhāvābhāvo nāma kaścidanyo bhāvarūpāt /\nnāpi bhāvābhāvo 'nyo 'bhāvāt /\ntadevaṃ pradīpopāyasya pratipattuḥ pratītikramamuktvā parīkṣakāṇāmupapattikramamāha--yadyabhaviṣyaditi /\nyadi kaścidāśaṅketa dṛśyatāmabhāvaḥ /\npradīpena bhāvo 'pi bhaviṣyatīti, tatraiṣa parīkṣakāṇāṃ tarka upatiṣṭhate--yadyabhaviṣayaditi /\ntadevaṃ laukikaparīkṣakasaṃmataṃ dṛṣṭāntamupapādya dārṣṭāntike yojayati--eve pramāṇenāpi indriyādinā sati pramīyamāṇe iti /\npūrvavad vyākhyeyam /\nupasaṃharati--tadevamiti /\nsarvaṃ caitadupariṣṭādupapādayiṣyate /\nnanu yadi sadasatī pramāṇaviṣayau, kasmāt sadbhedā ivāsadbhedā api sūtrakṛtā nocyanta ityata āha--tatra teṣu sadasadbhedeṣu madhye svātantryeṇāsadbhedā na prakāśanta iti nocyante /\nniṣedhyaniṣedhādhikāraṇādhīnanirūpaṇatvādasadbhedānāṃ bhāvabhedatantraṃ pramāśanamiti bhāvabhedakathanenaivābhāvabhedā api gamyanta iti noktā ityarthaḥ /\natha vā kathitā eva yeṣāṃ tattvajñānaṃ niḥśreyasopayogi, yaṃ tu na tathā na teṣāṃ prapañcaḥ anupayuktabhāvaprapañca iva vaktavya ityāha--caturvargānantarbhāvād vā bhāvaprapañcavad abhāvaprapañca iti /\nniḥśreyasānupayogini bhāvaprapañce yathā caturvargānantarbhāvaḥ, evamabhāvaprapañce 'pīti /\natha niḥśreyasopayogābhāvaḥ kuto 'vagantavya ityata āha--bhāvopadeśādevābhāva upadiṣṭo bhavatīti /\n<lg>\n<l>dvividhaṃ pramāṇaṃ bhāvo 'bhāvaśca, yathā kāraṇābhāvena kāryābhāvajñānaṃ yato dvitīyasūtrasamutyānam /</l>\n<l>prameyeṣu cāpavarga eva mūrdhābhiṣiktaḥ /</l>\n<l>eve prayojanādiṣvapīti tatra tatrohanīyamiti /</l>\n<l>upasaṃharati--ataśceti //</l>\n</lg></p>\n\n<p>tadevaṃ tātparyaṃ vyākhyāya avayavārthaṃ vyākhyātuṃ bhāṣyaṃ paṭhati--sacca khalu ṣoḍaśadhāvyūḍhamupadekṣyata iti /\natra prathame kalpe caśabdo 'vadhāraṇe, khalu śabdaḥ spaṣṭārthe /\ntadeva ṣoḍaśadhā vyūḍhamupadekhyate nāsat, tasya sadadhīnaprakāśatvāditi /\ndvitīye tu kalpe pāramārthike caḥ samucce, khaluḥ avadhāraṇe, sati ṣoḍaśādhaivopadekṣyamāṇe 'sadapyupadekṣyata ityarthaḥ /\nprakṛtyarthaṃ vyācaṣṭe--vyūha iti /\n<lg>\n<l>sūtrasya saprapañca tātparyaṃ vyākhyāya avayavārthaṃ vyācikhyāsunā bhāṣyakāreṇa tāsāṃ khalvāsāṃ sadvidhānāmiti bhāṣyeṇa sūtramavatārya paṭhitaṃ tadasya vārtikakṛt tātparyamāha--ta ete sadbhedā iti sūtram /</l>\n<l>ta ete pramāṇādayaḥ sadbhedā niḥśreyasopayogino na gaṅgāvālukādayaḥ /</l>\n<l>tasmāt satsupramāṇādayaḥ ṣoḍaśaivodiyeṣṭā lakṣitāḥ parīkṣitāśca /</l>\n<l>na gaṅgāvālukādayaḥ santo 'pi niḥśreyasānupayogāditi bhāvaḥ //</l>\n</lg></p>\n\n<p>dvandvasvarūpamāha--sarvapadeti /\ndvandvaparigrahe tātparyamanvayavyatirekābhyāmādarśayati--sarva eva iti /\nbahuvrīhikarmadhārayayorasaṃbhāvāt ṣaṣṭhīsamāsaparigrahe nigrahasthānasyāntyapadārthasya prādhānye vivakṣitārthahānaprasaṅga ityarthaḥ /\nnirdeśe yayāvacanaṃ vigrahaityasta bhāṣyasya tātparyamāha--yathāvacanamiti /\nanyonyanirapekṣāṇāṃ pratyekaṃ pramāhetubhāvaḥ pramāṇānāmiti hi bahuvacanaprayojanam /\nprameyeṣu tu yadyapi prameyatā vāstavī pratyekamasti tathāpyapavargahetubhāvena prameyatā samudāye samāpyate, na tu pratyekam /\nātmādīnāmanyamatasyāpyatattvajñāne saṃsārānanivṛtteriti yadeva hi nirdeśa vacanabhedasya prayojanam, tadeva coddeśe 'pi, tayorekavākyatvāditi bhāvaḥ /\npramāṇādīnāmiti vibhaktyarthavyākhyānaparaṃ bhāṣyaṃ paṭhitvā pṛcchati--kaḥ punariti /\nuttaram--kārakāṇāmiti /\ntadvibhajate--yatreti /\nkārakārthaḥ pradhānakriyā, yaduddeśena sarvakārakapravṛttiḥ /\nkārakagrahaṇena ca tannāntarīyakatayā pradhānakriyāpyānīteti vivaraṇe sāpi darśitā /\nyadyapi svasvāmibhāvādāvapi saṃbandhe 'ntargataḥ kriyākārakasaṃbandho 'sti saṃbandhamātrasya kriyāgarbhatvāt tannāntarīyakatvācca kārakasya, tathāpyasau na vivakṣyate /\nsaṃbandhamātrameva tu vivakṣyata ityarthaḥ /\ntatra codayati--tattvasyeti /\nṣaṣṭhī cānarthikā avyatireke tadanupapatterityapi draṣṭavyam, tatrāniyamavādyekadeśī pariharati--na, ubhayathāpīti /\nbhāvasya bhavitradhīnanirūpaṇatvād, bhāvanirūpaṇameva bhavitṛnirūpaṇamākṣipati /\nabhede 'pīti /\niṣusthityā yathā tadbhāvapratiṣedha iṣobhāvo dharmo gatiḥ, tasya pratiṣadhaḥ sthitiḥ, tiṣṭhategratinivṛttyarthatvāt /\nevamatrāpi na pramāṇaprameyādimātramacyate tattvagrahaṇenāpi tvarthāntaraṃ teṣveva yat yat samāropitaṃ rūpamanyathātvamiti yāvat tat pratiṣidhyate /\ngatimaditi bhāvapradhāno nirdeśaḥ /\nyathā dvekayordvivacanaikavacane /\niti dvitvaikatvayoriti /\nsaṃkhyevavikṣāyāṃ tu dvyekeṣviti syāt /\ntena gati mattvamarthāntaramiṣornabhavatītyasminnarthe iṣoḥ sthitiriti prayujyata ityarthaḥ /\ntadetad ekadeśimatamarthāntaratvaniyamavādī dūṣayati--tanneti /\npramāṇadibhyo 'narthāntarasya tattvasya ca iṣoranarthāntarasya gatyabhāvasya cāsiddheḥ / yathā ca bhāvātirikto 'bhāvastathā kṣaṇabhaṅgādhikāre nivedayiṣyate /\npramāṇādyatiriktaṃ ca tattvamanantarameva darśayiṣyatīti /\ntattvasyajñānamityādi bhāṣyaṃ vyāpaṣṭe--tattvaṃ jñāyamānamiti /\nubhayaṃ pṛcchati-kiṃ punariti /\n<lg>\n<l>tattvapraśnasyottram--tattvamiti /</l>\n<l>nimittatvaṃ śaktiḥ pramāṇādīnām /</l>\n<l>sā ca dvayī svrūpalakṣaṇā sahakārisākalyalakṣaṇā ca, atīndriyasya sāmarthyasya naiyānikairanabhyupetatvāt /</l>\n<l>śakteśca bhāvatvena bhavitṛnirūpaṇādhīnanirūpaṇatvād bhaviturapi nirūpaṇaṃ bhavatītyuktam //</l>\n</lg></p>\n\n<p>abhimataṃ niḥśreyasaṃ grahītuṃ niḥśreyasadvaividhyamāha--niḥśreyasaṃ purariti /\ntakrijñadṛṣṭaṃ niḥśreyasaṃ grahītuṃ dṛṣṭamatiprasaṅgāpādanena dūṣayati--eve ca kṛtveti /\nsūtrakārābhimataṃ niḥśreyasamāha--paraṃ tviti /\netaduktaṃ bhavati, yadyapi niḥśreyasapadamabhimatamātravāci pramāṇāditattvajñānasya ca dṛṣṭamapi niḥśreyasaṃ saṃbhavati, tasyaiva tataḥ sākṣādutpatteḥ /\ntathāpyātmādivācakaprameyapadasamabhivyāhārādadṛṣṭameva niḥśreyasamabhipreta sūtrakārasya /\ntatra ca pramāṇamāditattvajñānasyāpi pārarmyeṇa hetubhāvo 'styeveti /\ncodayati--dṛṣṭamiti /\ndṛṣṭe darśanameva pramāṇam /\nadṛṣṭaṃ tu niḥśreyasamaprāmāṇikaṃ darśanābhāvādityarthaḥ /\npariharati--na, nāsti arthasya tathābhāvāt /\nartha ātmādiḥ /\ntasya āgamānumānasahakāriṇā kāraṇābhāvena kāryābhāvānumānamevātrārthe pramāṇamiti bhāvaḥ /\nye tu vaiyātyāt manyeran padārthatattvajñānamātrameva paraniḥśreyasaheturiti, yathāhuḥ---\neko bhāvastattvato yena dṛṣṭāḥ, sarve bhāvāstattvatastena dṛṣṭāḥ /\niti, tān pratyāha-- yadi punariti /\nna hi bhāvānāṃ tattvamanyadataḥ pratyakṣaviṣayīkṛtād rūpāditi bhāvaḥ /\nmokṣamāṇā iti, sani muco 'karmakasya guṇo vā iti guṇābhyāsalopau /\nna kevalaṃ vastuvṛttiḥ, sūtrakārasyāpi saṃmatamedityata āha--pṛthagupadeśācca prameyasya pramāṇādibhyaḥ /\n<lg>\n<l>yadi ca yatkiñcitprameyatattvajñānānniḥśreyasasya parasya prāptiḥ, kimarthamātmādasūtreṇa dvādaśaiva prameyāṇi nādhikāni na nyūnāni cetyavadhāryate sūtrakārerṇa? tasmāt tadeva sākṣādupayoti niḥśreyase na padārthamātramityāha--prameyāvadhāraṇārthāyāṃ cotrarasūtraprikriyāyāmakuśalaḥ sūtrakāraḥ syāt /</l>\n<l>kutaḥ? prameyasya vihatatvādādyena sūtreṇeti /</l>\n<l>tasmād yadyupapattiḥ yadi ca sūtrakārabhimatasubhayathāpi prameyatattvaparijñānaṃ parasya niḥśreyasasya hetuḥ /</l>\n<l>tadanena ātmāderiti bhāṣyaṃ vyākhyātam //</l>\n</lg></p>\n\n<p>atha kiṃ tattvajñānasyātmādiviṣayasyādṛṣṭa eva ko 'pi sāmarthyātiśayo yataḥ paraniḥśreyasotpādaḥ, maivam /\nkiṃ tarhi? dṛṣṭayaiva dvāretyāha bhāṣyakāraḥ-- taccaitaditi niḥśreyasahetubhāvābhidhānasya anu paścāt udyate anūdyate /\ntattvajñānotpāde hi sākṣāt tadviṣayamithyājñānādinivṛttikrameṇāpavargotpāda iti dvitīyasūtreṇānadyate /\ntadetad bhāṣyaṃ taccaitadityādyadhigacchatītyantamanūdya vyācaṣṭe-heyamiti /\nmithyājñānamātmādiṣu prameyeṣu avidyā tanmūlaṃ tṛṣṇā /\nupalakṣaṇaṃ caitat, dveṣo 'pi draṣṭavyaḥ /\ntanmūlau ca dharmādharmau, tadetaddheyam /\nhānaṃ tattvajñānaṃ hīyate hyanenaitat sarvam /\ntasya pramāṇasya /\nupāyaḥ śāstram /\nadhigantavyo mokṣaḥ /\nevaṃmavayavān vibhajya tātparyamāha--etānīti /\netāni catvāryarthapadāni puruṣārthasthānāni, na kevalaṃ heyādhigantavyabhedena dvādaśavidra prameyaṃ darśayataḥ tadviṣayatattvajñānāya ca sopakaraṇanyāyābhidhānapramāṇavyutpādakaṃ śāstraṃ praṇayataḥ sūtrakārasya saṃmatam, api tu sarveṣāmevādhyātmavidāmācāryāṇāmiti bhāṣyatātparyamityarthaḥ /\ntatra saṃśayādīnāṃ pṛthagvacanamanarthakam ityādi codyabhāṣyaṃ vyācaṣṭesaṃśayādyagrahaṇamiti /\nsatyamiti parihārabhāṣyaṃ vyācaṣṭai--na vidyeti /\ncodyaṃ vivṛṇoti--saṃśayādaya iti /\nparihāraṃ vivṛṇoti--na vidyeti /\nprasthānaṃ vyāpāraḥ /\nteṣāṃ pṛthagvacanamityādi bhāṣyaṃ vyācaṣṭa--tasyāḥ saṃśayādīti /\nna ca vācayamastu vidyātrayameva, kṛtamānvīkṣikyā vidyayeti, tasyā eva samastavidyāvadātīkaraṇahetutvāt /\nyathā vakṣyati--pradīpaḥ sarvavidyānāmiti /\nsa cāyaṃ kiṃsviditi vastuvimarśamātramanavadhāraṇajñānaṃ saṃśaya iti bhāṣyam /\ntad vyācaṣṭe-tatra saṃśayādiṣu,\nsaṃśayastāvaditi jñānamavadhāraṇaṃ pratyaya iti paryāyā iti manvānaścādayati--anavadhāraṇātmaka iti /\nna jñānamātraparyāyo 'vadhāraṇaśabdaḥ /\napi tu tidvaśeṣaviścayavacanaḥ kiṃsviditi dolāyamānasyobhayakoṭispṛśaḥ pratyayasyārthe 'navadhāraṇātmakasyāpi pratyātmaṃ mānasena pratyakṣeṇāvadhāryamāṇatvāditi /\npariharati--na vyāghāta iti /\ntat tasmāt abhayamiti /\ntatra nānapalabdhe ityādi bhāṣyamavatārayituṃ pṛcchati-- sa kathaṃ nyāyasyeti /\nyadi nyāyasyāṅga saṃśayo bhavet, so 'pi vyutpādyeteti bhāvaḥ /\nuttaram--yasmāditi /\netadākṣipati--upalabdha iti /\npañcarūpaścatūrūpo vā heturnyāyaḥ /\npratijñādyavayavasamūho vā nyāyaḥ /\nnīyate prāpyate vivakṣitārthasiddhiraneneti /\ntasyāśrayo viṣaya upalabdha ucyamāno nirṇota eva vaktavyaḥ /\nsandigdhe hi tasmin hetuḥ sandigdhāśrayatayā asiddhaḥ syāt /\nyatheha naganiku/je mayūraḥ kekāyitāpātāditi /\ntadāpātasandehe ato na nirṇītaścennopalabdhaḥ /\ntataścopalabdhaścānirṇotaśceti vyāhatamityarthaḥ /\npariharati--nāsti vyāghāta iti /\nsamāmanyataḥ parvatamātramupalabdhaṃ nirṇotam, tadviśeṣastu vahnimattvādiranirṇīta iti /\npunaścodayati--evamapīti /\nupalabdho nirṇota iti hi sāmānādhikaraṇyāt samānaviṣayatvaṃ darśayati /\ntathā ca vyāghātaḥ /\nsāmānyaviśeṣabhedena tu vyāghātaṃ pariharan sāmānādhikaraṇyaṃ na samarthayasa iti bhāvaḥ /\npariharati-na, yathā tatheti vyāpadeśāditi /\n<lg>\n<l>sāmānyaviśeṣayoḥ sāmānādhikāraṇyāt /</l>\n<l>ya eva sāmānyo nirṇotaḥ, sa eva viśeṣato 'nirṇoto 'pi saṃbhavatīti na vyāghāta ityarthaḥ /</l>\n<l>evamartha nyāyapravṛttyartham, asandigdhe nyāyapravṛtteranupapatteḥ /</l>\n<l>na hi kariṇi dṛṣṭe cītkāreṇa tamanumīme pekṣāvanta iti //</l>\n</lg></p>\n\n<p>prayojanasvarūpapratipādanapūrvakaṃ prayojanapadaprayojanapradaśanārthaṃ bhāṣyamanubhāṣe--atha prayojanam /\nvyākhyātuṃ pṛcchati--kiṃ punariti /\nuttaṃraṃ-- yeneti /\nsphuṭataramavaitat ityarthaḥ /\npunaḥ pṛcchati--keneti /\nekadeśimatenottaramāha--dharmeti /\ntatra kāma itīcchāmātraṃ vocyate, kāminīviṣayo vā rāgaḥ? pūrvasmina kalpe kāma ityevāstu kṛtaṃ dharmādibhaḥ, sarveṣāmeva kāmyamānatvāt /\nuttarasminnavyāptiḥ, sarakamṛgayādīnāṃ kāmyānāmasaṃgrahāt /\ndharmamokṣayorapi nāstikān pratyapravartakatvam /\ntasmādayuktamediti manvāna āha-- vayaṃ tu paśyāma iti /\nsukhasyāptyā duḥkhasya hānyā viṣayeṇa viṣayiṇaṃ pratyayamupalakṣamati /\nasatyorakāraṇavāt, satyorvā anarthakatpavāt pravṛtteriti /\ntathāpi sukhaduḥkhāptitahānyoreva kartuḥ pravṛttiprasaṅgo na tatsādhane, na hyanyadvijānāti icchati ca karoti cānyaditi ghaṭate, atiprasaṅgāt /\nna ca phalaṃ puruṣapravṛttigocaraḥ, tatsādhanaṃ tu tadgocaraḥ /\ntatsādhanatvavijñānāt tatsādhana eva pravartate /\ntannātipasaṅga iti cet? hanta tarhi tatsādhanatvajñānameva pravartayati, na phalajñānam, jñānecchāpravṛttīnāṃ kāryakāraṇabhūtānāṃ sāmānādhikāraṇyena saṃpratipattaṃrityabhiprāyeṇāha--sukhaduḥkhasādhanabhāvat sarve 'rthāścetanaṃ prayojayantīti /\ntuśabdaḥ phalād vyavacchinatti /\natrāpi viṣayeṇa viṣayiṇaṃ pratyayamupalakṣayati /\netaduktu bhavati, toyamupalabhya tajjātīyasyāpekṣisādhanāṃ dṛṣṭacarīmanusmarati /\natha tajjātīyatā liṅgena dṛśyamānasyāpekṣisāṇanabhāvamanumimīte /\nanumāya ca pipāsuḥ pravartate /\ntenopāyajñānasya sākṣāt puruṣapravṛttihetuvam, phalasya tvīpsitamasyodyeśatayeti sarvaṃ sundaram /\ntadāśrayaśca nyāyaḥ pravartate iti bhāṣyaṃ vyācaṣṭe--tadidaṃ prayojanaṃ nyāyasyeti /\nākṣipati--ka iti /\nsamādhatte--upakārakatvamiti /\nyathā rājāśritaḥ paṇḍita iti /\nupakārakatvameva darśayatitanmūlatvāditi /\nvidhiḥ pravṛttiḥ /\nna jātu niṣprayojanā kākadantādau parīkṣāmārabhante prekṣāvanta ityarthaḥ /\nākṣipati--kā punariyamiti /\nnyāyāśrayatvaṃ prayojanasya pratijñāya parīkṣāśrayatvasamarthanamasaṅgatamiti bhāvaḥ /\nuttaram--nyāyaḥ /\ntasmānnāsaṃgatamityarthaḥ /\nnanvevamapi nīyate prāpyate vivakṣitārthasiddhiraneneti vyupattyā pratyakṣādi pratyekaṃ nyāyaḥ /\nna caitat pratyekaṃ prayojanamāśrayate /\najihāsitānupāditsitānāmapyavijñāsitānāmarthānāṃ pratyakṣādigocaratvadarśanādittyākṣipati--kaḥ punarayaṃ nyāyaḥ? samādhatte--pramāṇairiti /\npratyakṣādipramāṇamūlāḥ pratijñādayaḥ pañcāvayavāḥ pramāṇāni /\ntairarthasya liṅgasya parīkṣaṇa parīkṣā /\nparīkṣitu tu liṅga pancāvayavopapannamanumeyapratyayaphalaṃ bhāvayatyeva, na tvatumeyārthaparīkṣā /\ntasya sandigdhatve 'pi svarūpeṇa parīkṣānāspadatvāditi /\nnanvavayavaiścedarthaparīkṣaṇa na tarhi pramāṇaiḥ, kāryakāraṇayorabhedābhāvādityata āha--kimuktaṃ bhavatīti /\nna sākṣat pratijñādayo 'vayavā arthaparīkṣāyāmupayujyante /\napi tu svakāraṇatatpramāṇasūcanena /\ntasmāt pramāṇānāmavāntaravyāpāraḥ pratijñādaya ityupapannaṃ pramāṇairarthaparīkṣaṇam /\ntadidamuktam--pramāṇavyāpārāditīti /\ntasmāt naikaikaṃ pramāṇamiti /\nsamastapramāṇopakaraṇatvādeva cāsya paramatvamityāha--so 'yamiti /\npañcāvayavopapannatayā ca pratyakṣāgāmāśritatvam, na tadvirodha iti pradarśanārthaṃ bhāṣyamanubhāṣya tātparyāṃ vyācaṣṭe--prayakṣāgameti /\nkathaṃ punaranena bhāṣyeṇa taducyata ityata āha--yadihānumāneneti /\nyat punaranumānamityādi bhāṣyaṃ vyācaṣṭa--catra punariti /\nyatra hi virodhastatra pramāṇamūlānāmavayavānāṃ pratijñādīnāmitaretarapratisandhānamekavākyatā nāsti /\npramāṇavirodhena cogyatāvirahiṇāṃ tatpadārthānāṃ pāramārthikānvayābhāvāditi /\ntīrthaṃ darśanaṃ tasya pratirūpakaḥ /\nadarśanamiva darśayatīti yāvat /\nsa khalu tādṛśaḥ pañcāvayavaprayogo lābhapūjākhyātikāmaiḥ paṇḍitavya/janairūpavarṇyamānaḥ pratyavāyāya, prāgava tvapavargāyetyarthaḥ /\ntadevaṃ samudāyato bhaṣyaṃ vyākhyāyavayavavibhāgāya paṭhati-yat punaranumānamiti /\npratyakṣaviruddhodāharaṇamāha--anuṣṇo 'giravayavī kṛtakatvād ghaṭavaditi /\natra codayati--kaḥ punariti /\nidamātrākūtam--rūpatrayasaṃpannametat kṛtakatvaṃ na vā? na cet, tata eve tarhi tadanumānābhāsamiti kṛtaṃ pratyakṣavirodhena /\nathānvayavyatirekapakṣadharmatatāsaṃpannamapi bādhitaviṣayatayaitatadapramāṇam? tadayuktam,\nrūpatrayasaṃpattyāṃ khalvetat svāsādhyenāvinābhūtaṃ bhavati /\nna ca bādhāvinābhāvayoḥ saha saṃbhavaḥ /\nbādhāyāmapakṣadharmo bhavet, anaikāntikaśca hetaḥ /\nvijñāsitadharmaṇo dharmiṇaḥ pacyamānatvena pakṣatvam, na punaḥ pratyakṣāvadhṛtasādhyaviruddhadharmasya /\ntasyājijñāsitatvenāpakṣatayā taddharmasyāpakṣadharmatvānna caikāntikaḥ /\nsādhyadharmiṇyeva pratyakṣopasthāpitasādhyadharmavati darśanena vyabhicārāt /\nna ca sapakṣāsapakṣāvevānvayavyatirekāgamyāvinābhāvadarśanaviṣayau na pakṣa iti sāmpratam /\nyadi hi pakṣaṃ vihāya bahireva sapakṣāsapakṣayoravinābhāvo gamyeta, tadā bahirvyāptimātrabalena pakṣadharmo 'pi heturna pakṣe sādhyaṃ sādhayet /\nasiddhā hi tatrāsya svasādhyena vyāptiḥ /\ntadetat paṇḍakamudvāhya mugdhāyāḥ putraprārthanamiva /\ntasmādantarbahirvā sarvopasaṃhāreṇāvinābhāvo 'vagantavyaḥ /\nevaṃ ca siddhaḥ pakṣe 'pi vyabhicāraḥ sādhanadharmasyetyanaikāntikatvam /\ntathā ca rūpatrayasampanno heturbādhitaviṣayaścetyasaṃbhavaḥ /\ntasmāt suṣṭhūkm--kaḥ punarasyānumānasya rūpatrayasamnnasya virodhaḥ? na hyasti saṃbhavo rūpatrayasaṃpannaṃ viruddhaṃ cetyarthaḥ /\natra samādhimāha--anumānāviṣaye prayogaḥ /\nvakṣyati hyanumānādhikāre yathānaupadhikaḥ saṃbandho hetusādhyayoranumānāṅgam, na tu kāryakāraṇabhāvādiravyāpakatvādatiprasaṅgacceti /\nsa caivaṃ pravartate--yo yaḥ kṛtakaḥ sa sarvo 'nuṣṇo yathā ghaṭadiriti /\nna ca vahneriva dhūmasaṃbandhe ārdrendhanasaṃyogo gurvantavāsinoḥ sāhacarye iva svādhyāyādhyayanamupādhiḥ kṛtakatvānuṣṇatvayoḥ saṃbandhe upalabhyate /\nso 'yaṃ śaṅkitaḥ samāropito vā prayatnena punaḥpunaranviṣyamāṇo 'nupalabhyamānastatra tatra ghaṭādāvupādhirnāstīti pratyakṣeṇa, yadyabhaviṣyad ghaṭādivadeva vyajñāsyatra, vijñānābhāvānnāstyeveti tarkasahāyena niśvīyate /\nso 'yaṃ rūpeṇeva rasasya, śvastaneneva saviturūdayenādyanasya tadudayasya, samudravṛddhaceva candrodayasya samānakālasya, kṛtakatvasyānuṣṇatvena svābhāvika autsārgikaḥ saṃbandhaḥ sāmānyena yo yaḥ kṛkaḥ sa sarvo 'nuṣṇa ityavadhāritaḥ, na tu nirvibhajya tejo 'vayavini /\nna hi sarvopasaṃhāravatī vyāptirekadeśaviṣayā bhavitumarhati /\nekadeśaviṣayatve yatraiva na darśitā tenaivānaikāntikatvamāśaṅkyeta /\ntathā ca tatra tatraikadeśe pratyekaṃ vyāptipradarśanamaśakyam, ānanyāt /\ntasmāt sarvopasaṃhāreṇaiva tadupadarśanam, tadiha kṛtakatvamautsargikasāmānyaviṣayavyāptismaraṇasadhrīcīnaṃ pakṣadharmatāvaśāt viśeṣe tejovayavini sādhayitumanuṣṇatonmukhaṃ yanna sādhayet tat kiṃ pratyakṣeṇāpahṛtaviṣayatvāt, āhosvidanaikāntikatvāt? na tāvadanaikānkitvam, prāgevasāmānyato 'naupādhikasaṃbandhasyāvadhāraṇāt /\nuṣṇe tejovayavini kṛtakatvasya darśanād anaikāntikamapakṣadharmo vā kṛtakatvamiti cet-na, anumānena sāmānyato 'vadhṛtavyāptinā tasyānauṣṇyāsādhanāt /\npratyakṣeṇa tejo 'vayavina auṣṇyagraheṇa tatra kṛtakatvasya hetorvṛttāvutpannamapi vyāptivijñānaṃ bādhyate /\ntataścānaikānkitvādapravṛttiranumānasyeti cet-na, anumānapravṛttiviṣaye sādhyadharmiṇi hetorvyabhicārānudbhāvanāt /\nanyathā tadgatasādhyadharmasandehe tatropalabhyamānaḥ sādhanadharmaḥ sandigdhabyatirekivādanaikāntikaḥ syāt /\nsandigdhasādhyadharme dṛṣṭānta iva sādhanadharmaḥ /\n<lg>\n<l>tathā cānumānamātramucchidyeta, pratyakṣeṇa sādhyadharmaviparyadarśanāt /</l>\n<l>tejovayavino 'nuṣṇatvenāsādhayatvam, tathā cānaikāntikatvam /</l>\n<l>tadidamuktam--yasmina viṣaye tejaso 'nuṣṇatve etat prayuktam, sa pratyakṣeṇāpahṛta iti /</l>\n<l>evaṃ cānumāne dūṣite kṛtamapakṣadharmatvavyabhicārābhyāṃ tadupajīvibhyāmiti bhāvaḥ //</l>\n</lg></p>\n\n<p>yat punaḥ dignāgena pratyakṣaviruddhamanumānamudāhṛtaṃ tadupanyasyati- apare punariti /\naśrāvaṇaḥ śabdaḥ kṛtakatvād ghaṭādivaditi bruvāṇaḥ śabdasvarūpamevāpalapati /\nna hi śravaṇendriyādanyadasti śabdagrahaṇakāraṇam /\nna hi śravaṇendriyādanyadastita śabdagrahaṇakāraṇam /\nna cāgṛhyamāṇaḥ śabdaḥ sadvyavahāragocaraḥ /\ntasmādevaṃvādino 'bhiprāyavyāptamasattvaṃ śabdasya /\ntathā ca pratyakṣavirodha iti bhāvaḥ /\ndūṣayi--taistviti /\nsaviśeṣaṇe hi vidhiniṣedhau viśeṣaṇamupasaṃkrāmata ityutsargaḥ /\nkvacit punarviśiṣṭa vidhānamapi bhavatyananyagatitvāt /\ntadyathā-\nlohitoṣṇīṣā ṛtvijaḥ pracaranti /\nsati vibhave na jīrṇamalavadvāsāḥ stātakaḥ syāt /\niti /\ntadvadihāpi aśrāvaṇaḥ śabda iti śrutivākyayoḥ sāmarthyāt śrāvaṇatvaviśeṣaṇopasaṃkānto niṣedho na viśeṣyeṇa śabdena saha saṃbadhyate /\nnāpi śrāvaṇatvaniṣadhādārthaḥ śabdaniṣedho vādyabhiprāyavyāptaḥ /\nvacanārthāvirodhino 'rthasyārthagamyatvānna tadvirodhinaḥ śrāvaṇatvaniṣedhasya cādhikāraṇa śabda iti na śabdābhāve tanniṣedho 'vakalpate /\nna cābhāvastuccha iti tṛtīya upapādayiṣyate /\nna ca śrāvaṇatvaṃ pratyakṣagocaraḥ /\ntaddhi śabdaśrotrayoḥ saṃbandha,\nkṛttaddhitasamāseṣu saṃbandhābhidhānaṃ tvatalbhyām /\niti kātyāyanīyavacanāt /\nna ca pratyakṣāpratyakṣavṛtti /\n<lg>\n<l>saṃbandhaḥ pratyakṣaḥ /</l>\n<l>tasmāt śrāvaṇatvamapratyakṣamiti nātra pratyakṣavirodhaḥ /</l>\n<l>tadidamuktam--indriyavṛttīnāmanīndriyatvāditi /</l>\n<l>vṛttiḥ svārthe saṃbandha ityarthaḥ //</l>\n</lg></p>\n\n<p>āgamaviruddhamudāharati-śucīti /\nmanvādibhirnarāsthisparśapratiṣedhāt, sparśe ca prāyaśvittopadeśādaśucitvaṃ naraśiraḥkapālādīnāmiti /\nkāpālika ākṣipati--kathamiti /\nnāsmākaṃ vedastanmūlā vā smṛtayaḥ pramāṇamityabhiprāyaḥ /\nuttaram- śuci naraśiraḥ- kapālamiti bruvatā śrutismṛtītihāsapurāṇānapekṣeṇānumānamātrasahāyenātra vastuni vayā śucirūpo 'rtho vaktavyaḥ /\nkimuktaṃ bhavati śucīti? yadi ucyeta spraṣṭuḥ pratyavāyābhāvaḥ? siddhāntī pṛcchati--sa kasyeti vācyam /\nyadyātmana iti brūyāt kāpālikaḥ, avigītā hi vyavahāraparamparāsmākaṃ kāpālikānāṃ naraśiraḥkapālakasparśatadavasthitānnapānopayogalakṣaṇā, dākṣiṇātyānāmivāhnenaivukādilakṣaṇā kriyā śreyaskarī /\ntasmādasmākamapratyavāyakarayā śuci naraśiraḥkapālamityarthaḥ /\ntatra sopahāsam uttaramāha-tadāgamānuṣṭhānatātparyāvasthānāt kāpālikasyaivametat /\nśrutismṛtītihāsapurāṇalakṣaṇāgamavihitamarthamācaratāṃ tannisiddhaṃ ca pariharatāṃ dākṣiṇātyānāmāhnenaivukādyanuṣṭhānamanādi adya yāvadanuvartamānamavigītamāmnāyamūlatāmanumāpayati ātmānaḥ śreyohetubhāvena, na khalvāgamānapekṣaḥ sahasreṇāpyanumānairimamarthamavagantumarhati /\nkāpalikānāṃ tvāgamavihitamakurvatāṃ kurvatāṃ ca tanniṣiddhamarthaṃ prayatnenānādirapi vyavahāraḥ śākyamallakādīnāmiva na vedānumānamūlamiti bhāvaḥ /\natha trayīvidāṃ naraśiraḥkapālamapratyavāyaheturiti brūyāt, tadā trayyā vakṣyamāṇena nyāyena prāmāṇyopagamādāgamavirodhaḥ, tadīyasparśasya trayyāṃ niṣedhena pratyavāyahetuvaniścayāt /\napi cāgamānapekṣo 'numānena śaucaṃ naraśiraḥkapālaṃvyavasthāpayan praṣṭavyo jāyate-- śuci naraśiraḥkapālamiti ko 'rthaḥ? nanu ca eva vākyāt pratīyate sa evārthaḥ, tat kiṃ pṛcchacata ityata āha--viśeṣavidhānaṃ ca śeṣapratiṣedhaparaṃ loke dṛṣṭam, yathā dakṣiṇena cakṣuṣā paśyatīti ukte na vāmeneti gamyate /\ntadiha yadi śuci naraśiraḥkapālam, kimanyadaśucīti vaktavyam /\nna hi naroccārādīnāmaśucitve pramāṇamanyadastyāgamāt /\nāgamapramāṇyaṃ ca na manyasa iti bhāvaḥ /\natha trayīvidveṣād anumānapakṣāpātinā tvayā sarvameva naraviṭkapālādi śaucapakṣe nikṣipyata ityāha--atha sarvameva śuci /\npariharati--dṛṣṭānto nāsti /\nkṛtaḥ? sarvasya pakṣīkṛtatvāt /\ncodayati--athānumānaviruddhra kasmādanumānaṃ na bhavatīti /\nna khalu pramāṇatvena pratyakṣāgamābhyāmanumānasya kaścid viśeṣo yena tau bādhakāvanumānasya nānumānamiti bhāvaḥ /\npariharati--ekasminnanumānadvayasamāveśābhāvāt /\nayamabhisandhiḥ---yat tāvadanumānaṃ pūrvapravṛttaṃ tena bādhitaviṣayaṃ tabdalabhāvi paścattanamanumāna na svakāryāya paryāptam, yathoktamaśrāvaṇaḥ śabdaḥ kṛtakatvād ghaṭādivadiyasyānumānasyānumānavirodha iti /\nlabdhasvarūpaṃ hi vastu kvacit kiścinniṣidhye, na tu jñānākārālīke bahiriti tṛtīye nivradayiṣyate /\ntadiha śrāvaṇatvaṃ śabdasya niṣedhatāpūrvaṃ śravaṇamindriyamatīndriya tadgrāhrātvaṃ ca vastunī anumātavye śabdopalambhalakṣaṇena kāryeṇa /\ntathā caitenaivānumānenāpahṛtaviṣayamaśrāvaṇatvānumānaṃ caramamanvayavyatirekasaṃpannamapi na svocitaṃ kāryā janayati /\neve tanubhuvanādīnāṃ na karteśvaro 'śarīritvānmuktasatmavat prayojanābhāvādityādyāpīśvaradharmigrāhimūlānamānenāpahṛtaviṣayatayā nyāyābhāsaṃ veditavyam /\ntasmāt parasparānapekṣasamānakālapravṛttisamarthānumānadvayasamāveśābhāvābhiprāyametaduktam /\nna hyanayoranyatarad bādhyaṃ bādhaka vā saṃbhavati, kiṃ tu mithaḥ satpratipakṣatayā na pramāṃ kurutaḥ /\nkasmāt punarna samāveśo 'numānayoḥ? asamāveśe vā kutaḥ satpratipakṣatetyata āha--na hyanvayavyatirekasampanne iti /\nihānvayavyatirekagrahaṇena samānabalayoranvayavyatirekapakṣadharmatvāsatpratipakṣatvānyupalakṣitāni /\netaiḥ sampannayoryadi samāveśa ekasmin viṣaye bhavet, tata ekatarasya bādhyatvaṃ bādhakatvaṃ vā gamyetāpi /\nna tvetadasti, asaprapipakṣatāsampatterabhāvāditi /\nupasaṃharati- -tasmānnānumānavirudvam anumānaṃ tulyabalam, api tu satpratipakṣamityarthaḥ /\npratyakṣamapyanumeyaviruddhasādhanādanumānasya pratipakṣa iti satpratipakṣatayānvayavyatirekādisampannasyānumānasya na pratyakṣeṇa tadviruddhārthopasaṃhāriṇā samāveśa iti na bādhyabādhakabhāva iyabhiprāyeṇa codayati--pratyakṣavirodhyapīti /\npariharati na neti /\n<lg>\n<l>tulyabalau hi mithaḥ pratipakṣau bhavataḥ na tu durbalottamabalau /</l>\n<l>na hi bhavati tarakṣuḥ prapikṣo hariṇaśāvakasya, kiṃ tu samarakaṇḍūnighnaviṣāṇakoṭisamullikhitagaṇḍaśailasya vipinamāhiṣasya /</l>\n<l>tasmāt /</l>\n<l>pūrvabhāvi pratyakṣamananyathāsiddhaṃ sadasatpratipakṣamanumānaṃ samānaviṣayasamāveśād bādhata iti yuktamityarthaḥ //</l>\n</lg></p>\n\n<p>codayati--athopamānaviruddhamanumānaṃ kasmānna bhavati? gosadṛśo gavaya ityāraṇyakasya vākyaṃ śrutvā yadā nāgarako vanaṃ gato gosadṛśaṃ piṇḍamupalabhe, tadāsya vākyārthānubhavāhitasaṃskāraprabodhajanitasmṛtyapekṣa gosādṛśyajñānamupamānaṃ puro 'vasthitasya piṇḍasya gavayaśabdavācyatvajñāne pramāṇam /\ntatra yadi kaścit /\npramāṇayet naiṣa piṇḍo gavayaśabdavācyo gopiṇḍasādṛśyād gopiṇḍāntaravaditi, tadidamanamānamupamānena bādhitaviṣayamastvityarthaḥ /\nsaṃpratipattiruttaram--nopamānaviruddhaṃ na bhavatīti anuṣajyate /\nasti cet kasmānnoktamityata\nāha--pūrvapramāṇavirodhānuvidhānānnoktamiti śeṣaḥ /\ntad darśayati--upamānavirodha iti /\n<lg>\n<l>svaphaladvārā śabdaṃ pramāṇaṃ darśayati--upamānavirodha iti /</l>\n<l>svaphaladvārā śābdaṃ pramāṇaṃ darśayati--āgameti /</l>\n<l>svaphaladvāraiva pratyakṣaṃ pramāṇa darśayati--sārūpyajñānamiti /</l>\n<l>upasaṃharati--pratyakṣāgamayorvirodhāt virodhābhidhānād uktaṃ tad upamānaviruddhamanumānamiti //</l>\n</lg></p>\n\n<p>bhāṣyamanubhāṣyākṣipati--tatra vādajalpāviti /\nprayojanasvarūpopayogābhidhānānantaraṃ dṛṣṭāntapade vyākhyātavye tadullaṅghanena vādajalpayoḥ ko 'vasara ityarthaḥ /\navasaramāha--tenāneneti /\nprayojanavyākhyānāṅgamevedaṃ na vādajalpavyākhyāṅgamityastyavasara iti bhāvaḥ /\ntatraśabdārthaṃ vyācaṣṭe--tasminnyāyābhāse iti /\nvādajalpakathayorhi na dvayorvādiprativādinoḥ sādhane samīcīne saṃbhavataḥ, vastuni viruddhadharmadvayasamāveśāmāvāt /\ntasmād dvayorekasya nyāyaḥ, ekasya tu nyāyābhāsa iti vādajalpābhyāṃ vivicyate /\nnyāyābhāsa iti tu sannidhānāduktam, sannihitārthatvāt sarvanāmna iti /\nvitaṇḍā tu parīkṣyataṃ, saprayojanā niṣprayojanā veti /\ntuśabdaḥ prasiddhaprayojanābhyāṃ vādajalpābhyāṃ vyavacchinatti /\npratipakṣasthāpanāhīnā hi vitaṇḍocyate /\ntatra sthāpanāhīnatvāt pratipakṣahīneti pratīyate /\nna khalu sthāpanābhāve sthāpyasaṃbhavaḥ /\ntathā vitaṇḍacate vyāhanyate 'nayā pratipakṣasādhanamiti vyutpattyā parapakṣopaghātena pāriśeṣyāt svapakṣasiddhirasyāḥ prayojanaṃ pratīyate /\ntadevaṃ sandigdhaprayojanā satī vitaṇḍā parīkṣyate, prayojanavatī na veti /\ntatra yadi niṣprayojanā tato na sarvā vidyāḥ, sarvāṇi karmāṇi, tanmukhena ca sarve prāṇinaḥ prayojanena vyāptāḥ, vitaṇḍāyā eva karmarūpāyā vidyārūpāyā vā niṣprayojanātvāt /\natha prayojanavatī, tata upapannā prayojanavyāptiḥ /\nkiṃ tāvat prāptam? tatra kecid bruvate niṣprayojanā vitaṇḍeti /\nsthāpanāhīnatayā tāvat sthāpayaḥ pakṣo nāsti /\navayavavyutpattyāpi parasādhanāvidhātaḥ pratīyate /\nna ca tāvanmātreṇa svapakṣasiddhirasti /\nna hi parvatanitambavartiti dhūme asiddhatvādinā dūṣite vahnestatrābhāvo niścīyate /\ntadidamuktam--dūṣaṇamātratvāditi /\ntamimaṃ niṣprayojanavitaṇḍāvādinaṃ pratyāhatacca naivamiti /\nparasādhanadūṣaṇenāsya pāriśeṣyāt svapakṣaḥ sidhyatu, mā vā saitsīt, sa tu svapakṣaseddhacaiva prayojanena pratipakṣasādhanamāhantīti bhāvaḥ /\ntadaneva (sa) yadi prayojanamanuyukta ityādi bhāṣyaṃ vyākhyātam /\natha na pratipadyata ityādi bhāṣyaṃ vyācaṣṭa--atha pakṣamapīti /\nathāpītyādi bhāṣyaṃ vyācaṣṭe--atha parapakṣeti /\nnāstiko hi sadasadubhayānubhayarūpatayā na vicāraṃ sahanta iti prameyāṇi sarvathā dūṣayati /\ntadayaṃ parapakṣapratiṣedhamātraprayuktaḥ pravartate /\nna tvasyāsti pakṣo na ca sthāpanā /\ntayorapi prameyapakṣapātitayā dūṣyatvādityarthaḥ /\netadapītyādi bhāṣyaṃ vyācaṣṭa-- tādṛgevaitat /\nedadvibhajate--etasminnapi pakṣe caturvarga cet pratīpadyate so 'sya pakṣaḥ /\npratipattirabhyupagamaḥ /\nyadyapi sthāpya eva pakṣaḥ, tathāpi tannāntarīyakatayā abhyupagamamātreṇa caturvargo 'pi pakṣa uktaḥ /\nkaścaturvarga ityata āha--caturvarga iti /\neṣa sādhanavādī jñāpayati--ahaṃ vaitaṇḍiko jāne anena pañcāvayavena sādhānāvākyenedaṃ sādhyaṃ jñāpyata iti caturvargaḥ /\ntatpratītyā khalvasya vaitaṇḍikasya parapakṣaniṣedhaḥ prayojanaṃ sidhyati /\ntathā ca na viṣprayojano 'yaṃ vaitaṇḍika ityarthaḥ /\ndvitīyaṃ kalpaṃ dūṣayati--atha na pratipadyata iti /\ncaturvarganāntarīyakatvāt dūṣaṇamapi na pratipadyate ityunmattavadupakṣaṇīya ityarthaḥ /\naparamapi nāstikavaitaṇḍikaṃ prati doṣamāha--pratipakṣeti /\nasiddhaviruddhādidoṣo vākyasya vaitaṇḍikaprayuktasyārthaḥ /\ntaṃ yadi pratipadyate so 'sya pakṣaḥ /\n<lg>\n<l>athāsiddhaviruddhādīnāṃ sadbhāvābhyupagame prameyamadhyapātināṃ prameyamātravicārāsahatvābhyupagamo vighaṭata iti svavākyābhihitamevāddhiviruddhādi na pratipadyate, pūrvavaddoṣaḥ /</l>\n<l>nāyaṃ laukiko na parīkṣaka iti /</l>\n<l>tasmād vitaṇḍāpi prayojanavatīti nāvyāpakaṃ prayojanamiti siddham /</l>\n<l>so 'yaṃ prasaktānuprasaktivādaḥ prayojanavyākhyānāṅgamityāha--uktaṃ prayojanamiti //</l>\n</lg></p>\n\n<p>dṛṣṭāntapadavyākhyānaparaṃ bhāṣyamanubhāṣate--pratyakṣaviṣaya iti /\nākṣipati--kimuktaṃ bhavatīti /\nna tāvad yo yaḥ pratyakṣaviṣayaḥ, sa sarvo dṛṣṭāntaḥ, adṛṣṭāntasyāpi pratyakṣaviṣayatvāt /\nnāpi yo dṛṣṭāntaḥ sa sarvaḥ pratyakṣa viṣayaḥ, āgamādiviṣayasyāpi dṛṣṭāntatvāt /\ntasmādayuktametadityākṣepa iti /\ntatsamādhānabhāṣyam--yatreti /\ntadvacācaṣṭe--laukikaparīkṣakāṇāṃ darśanavighātaheturiti /\netacca kvacillaukikaparīkṣakāṇām, kvacit parīkṣakāṇāmiti mantavyam /\nanyathā yadaprasiddhaṃ laukikānāṃ kevalaṃ paṇḍitarūpavedanīyaṃ paramāṇvādi tasyādṛṣṭāntatā syāt /\natra ca yo dṛṣṭāntaḥ sa evam, ta tu ya eve sa dṛṣṭānta iti draṣṭavyam /\nevaṃbhūtavyākhyānasya prayojanaṃ darśayati--evaṃ ceti /\ntad vibhajate--darśanāvidhāteti /\nna kevalaṃ prameyavirodhaḥ sūtravirodhaścetyata āha--tataścodāharaṇasūtraṃ vyāhanyate /\nyat teṣu teṣu śāstrapradeśeṣvatīndriyodāharaṇasūtraṃ siddhānte pūrvapakṣe vā yathā,\nmantrāyurvedaprāmāṇyavat (2.1.68),\naṇuśyāmatānityatvavat (5.1.67)\nityevamādi, tad vyāhanyate /\nna tūdāharaṇalakṣaṇasūtram /\ntaddhi pratyakṣaviṣayadṛṣṭāntatve 'pyupapadyata eva /\ntasmād bhāṣye pratyakṣavacanaṃ dṛṣṭāntaviṣayapramāṇadāḍhrayaṃ lakṣayati /\npratyakṣamūlatvād vā pratyakṣo dṛṣṭāntaḥ, anyathānavasthāprasaṅgāditi /\nso 'yaṃ dṛṣṭāntaḥ prameye 'ntarbhavannevamarthaṃ pṛthagukta ityāha--so 'yamiti /\nnyāyasya pañcāvayavātmakasya vacanasamūhasya dṛṣṭānto mūlam, atastasya pṛthagupadeśaḥ /\nataścāsya pṛthagupadeśo yat--sati tasminniti /\nanumānanimittatvamāha-- pūrva pratyakṣeti /\ndṛṣṭāntadharmiṇi dṛḍhatarapramāṇāvadhāritamityarthaḥ /\nśābdamūlatāṃ drṛṣṭāntasya darśayati--pūrva jñātaṃ cārthamiti /\n<lg>\n<l>saṃbandhagrahaṇaviṣayo 'rtho dṛṣṭāntaḥ, saṃbandhagrahaṇaṃ ca śābdasyāpi jñānasya nimittaṃ prathamaśrāviṇaḥ śabdādarthajñānābhāvāt /</l>\n<l>tasmādasti śābde 'pi dṛṣṭāntasyopayoga iti /</l>\n<l>aparamapi pṛthagupādānaprayojanamāha--nāstikasyeti /</l>\n<l>aprapañcane hetumāha--taduktaṃ bhāṣya iti //</l>\n</lg></p>\n\n<p>siddhānpadavivaraṇabhaṣyaṃ vyācaṣṭe--abhyupagameti /\ntadvibhajate- -abhyupagama idimitthambhūtaṃ ceti /\ntadvibhajate--idamitīti /\nidamiti hi dharmiviṣayaṃ siddhāntaṃ darśayati, dharmo sarvatantrasiddhāntaviṣayaḥ /\nitthamiti pratitantrādhikāraṇābhyupagamasiddhāntaviṣayaṃ darśayati /\nvyavasthāyāmupalakṣaṇatayā pratitantrasiddhāntamātramudāharati--idaṃ sāṃkhyeṣveveti /\nupalakṣaṇatāmudāharaṇasyājānānaścodayati--sarvatantreti /\npariharati--yo 'yamiti /\nabhyupagamavyavasthitiranabhyupagamād vyavacchinatti /\nna tu puruṣaviśeṣe vyavasthāpayatīti bhāvaḥ /\n<lg>\n<l>asyāpi prameyāntargratasyāpi sataḥ pṛthagupādānaprayojanamāha--tasya prameya iti /</l>\n<l>tatra sarvatantrasiddhāntasiddhastāvad vipratipannānāmapi vādināṃ dharmo, tasya sarvatantrasiddhāntasiddhasya viśeṣeṣu pratitantrasiddhāntāḥ pravartanta /</l>\n<l>tathā hi yadi ghaṭo nāma na sarvatantrasiddhāntasiddhaḥ kimāśrayā avayavī vā paramāṇusamūho vā jñānākāro vā pradhānapariṇāmo vā brahmapariṇāmo vā tadvivarto veti pratitantrasiddhāntāḥ pravartante? kathaṃ ca pratitantrasiddhāntāśrayo vādajalpavitaṇḍāḥ pravartante? kimāśrayaśca nyāyaḥ syāt? tathā yadyadhikāraṇasiddhānto na bhavet, kathaṃ sādhyasāmānyavyāptaṃ sādhanasāmānyamiti sāṇanaviśeṣat sādhyaviśeṣo gamyeta? tasmādasti prameyasyāpi siddhāntasya pṛthagupādanaprayojanam /</l>\n<l>abhyupagamasiddhāntaṃ copariṣṭād vicārayiṣyati vāttikakṛt iti tatprayojanamihāsmābhinogktamiti //</l>\n</lg></p>\n\n<p>kramaprāptānavayavānāha--athāvayavāḥ /\nnanu yathā tantavaḥ paṭasya samavācikāraṇaṃ kiṃ tathaivaite pratijñādayo vākyasya? no khalu rāganaguṇā varṇāḥ samavāyikāraṇatāṃ pratipadyanta ityāha-- vākyaikadeśā iti /\navayavā ivāvayavāḥ, na punaḥ samavāyikāraṇam, yathā hyavayavāḥ samudāyina ekasminnavayavini kārye dhārayitavye ca, evamekasmin vivakṣitārthapratipādane pratijñādayo 'vayavā vākyasya samudāyasya samudāyina iti /\nnanu varṇānāmāśutaravināśināṃ kramavatāmekakālatvābhāve samudāyābhāvāt kutastatsamudāyo vākyam, kutaścaikadeśatetyāśayavānākṣipati--kiṃ punarvākyam? uttaram--pūrvapadasmṛtyapekṣo 'ntyapadapratyayaḥ smṛtyanugraheṇa pratisandhīyamāno viśeṣapratipattiheturvākyam /\nviśiṣyata iti viśeṣaḥ padārtha ekaḥ, kriyā vā kārakaṃ vā prātipadikārtho vā padārthāntaraviśiṣṭo vākyārthaḥ /\nyathā somena yajeta godohanena paśukāmasya yasya pitā pitāmaho vā somaṃ na pibet sa vrātya iti /\ntasya viśeṣasyaikasya pratipattihetuḥ /\ntadevaṃ samūhanibandhanaṃ padānāmekakāryatvaṃ sūcayati /\nko viśeṣapratipattiheturityata uktam--antyapadapratyayaḥ /\nantyaṃ viśeṣyaṃ viroṣaṇapūrvakatvāt /\ntasya padam /\nna ca tadaviditaṃ sattāmātreṇa cakṣurādivad viśeṣyaṃ pratipādayatītyata uktam--pratyaya iti /\npratīyamānaṃ viśeṣyavāci padaṃ viśeṣyaṃ bodhayati /\npratītiśca nānubhavaḥ, api tu smṛti /\nna hi kramavadvarṇasamudāyaḥ padaṃ śravaṇendriyānubhavagocaraḥ saṃbhavati, saṃbhavanti tu pratyekaṃ varṇāḥ /\nna caite pratyekaṃ padam /\nna ca pūrvavarṇasmṛtinicayasāhito 'ntyavarṇānubhavaḥ śrotraja\niti yuktam, smṛtīnāṃ svakāryasaṃskāravirodhinīnāmasahabhāvāt /\nvinaśyadavinaśyadavasthayostūpāntyāntyavarṇasmṛtyanubhavayoḥ syāt /\nna caitāvatārthapratyayaḥ pūrvavarṇasmṛtīnāṃ nirobhāvāt /\nna ca pūrvavarṇānubhavanitasaṃskārasahakāriṇaḥ śravaṇādeva labdhajanmanaḥ pratyayasyaikasyādhyastatatsmṛtyanubhavarūpavaicitryasya sadasadvarṇāvagāhino viṣayabhāvamāpannā varṇā arthadhiyamādadhatīti sāmpratam, saṃbandhasaṃvedanāhitasaṃskārobdodhasamayajanmanā svajanitena saṃskāreṇa saṃbandhasmṛtyutpattisamaye vināśāt padārthāvabodhakatvānupapatteḥ /\ntasmāt smṛtireva pratyayaḥ /\nata evādhyayanasamaye gurumukhād gṛhīto vedarāśirvedāṅgopāṅgajñānasaṃskṛtena smaryamāṇa eva tasyārthaṃ bodhayati /\nevaṃ ca yadā padārthapratyāyana eva padānubhavo na kāraṇam, tadā vākyārthajñāne nānāpadārthasmaraṇākāṅkṣāyogyatāsannidhānāvadhāraṇādivyavahite kaiva katheti /\nyadi tarhi viśeṣyapadameva smaryamāṇaṃ viśiṣṭamarthamavagamayati kṛtaṃ padāntaraiḥ, tata eva vākyārthapratipatterityata uktam--pūrvapadasmṛtyapekṣaḥ /\n<lg>\n<l>pūrvaṃ viśeṣaṇam, tatpūrvakatvād viśeṣyapratīteḥ /</l>\n<l>tasya padava smaryamāṇapūrvapadāpekṣaḥ /</l>\n<l>yadyapi smaraṇāni na saha saṃbhavanti tathāpyekasmṛtisamārūḍhāni vā padāni nirantarasmṛtisaṃtānasamārūsani vā parasparāpekṣāṇi /</l>\n<l>tathā ca smaryamāṇaṃ viśeṣyapadaṃ viśeṣaṇapadāpekṣaṃ viśiṣṭamarthamavagamayatīti //</l>\n</lg></p>\n\n<p>syādetat /\npadamālā cet smaryamāṇā vākyārthavodhanī, kṛtaṃ tarhi padārthavodhanena, kṛtaṃ ca padatadarthasaṃbandhabodhanenetyata uktam--smṛtyanugraheṇeti /\npratyekaṃ padebhyo yāḥ padārthasmṛtayastadanugraheṇa /\netaduktaṃ bhavati, yadyapi vākyārthavodhanāya padamālā pravṛttā, tathāpi padārthasmṛtiravāntaravyāpārabhūtā apekṣate kāṣṭhānīva pākapravṛttāni jvalanamavāntaravyāpāram /\nna ca padānyagṛhītasaṅketāti padārthān smārayantīti upapannā padārthasmṛtisaṃbandhasaṃvedanayorapekṣeti /\nyadi hi padārthasmṛtyapekṣā padamālā vākyārthavodhanarī, hanta daśadāḍimāni ṣaḍapūpā bhavantītyevamādīnāmapi vākyārthabodhakatvaṃ syādityata āha--pratisandhīyamānaḥ /\npratipadaṃ sandhānaṃ ghaṭanaṃ pratisandhānam /\ntacca svārthadvāreṇākāṅkṣāyogyatāsattyadhīnam /\nna ca daśadāḍimādivākyādiṣu tadastīti na tato vākyārthāvabodha ityarthaḥ /\ntadevamekasmṛtisamāroheṇa emārthāvacchedena ca padānāṃ samūho vākyam /\ntasya bhāgā ekadeśā iti /\nyāvatītyādi bhāṣyamavatārayati--te kiyantaḥ? bhāṣyavyākhyānenottaram--yāvabhdiriti /\npṛcchati--keti /\nna hi samāpterniṣpatteranyā siddhirastītyabhiprāyaḥ /\nuttaram--padārthasyeti /\ndharmiṇaḥ siṣādhāyiṣitadharmaviśiṣṭatvaṃ vāstavamityarthaḥ /\nsamāpti pṛcchati--keti /\nuttaram--viśeṣeti /\nvāstavo dharmaḥ siddhiḥ, tadgocarastu viniścayaḥ puruṣadharmo niṣpattiriti viśeṣa ityarthaḥ /\nkiyadbhiḥ kimabhidhānaiśca vibhāgaiḥ siddhiḥ parisamāpyata ityāśaṅkya bhāṣyakṛtoktam--tasya pañceti /\ntad vyācaṣṭe--samākhyeti /\nbhāṣyam anubhāṣyākṣipati--tatrāgama iti /\nna hyagamavat pratijñāvacanaṃ niścāyakam, hetuvacanādivaiyarthyāt /\nniṣpāditakriye karmaṇi sādhanasya sādhananyāyātipātāditi /\nsamādhatte--āgamādhigatasyeti /\nātmādiprameyapratipādanoddeśena hi śāstrametat pravṛttam /\ntannāntarīyakatayā nyāyaṃ vyutpādayat tameva vyutpādayet, ya ātmādeḥ prameyasya sākṣāt niścāyakaḥ, tatpratipādakāgamapramāṇyaniścāyako vā /\ntasya ca nyāyaviśeṣasyādyo 'vayavaḥ pratijñā, āgamārthaviṣayā sākṣāt, tadviṣayāgamapramāṇyapratipādakasya ca paramparayā /\ntasmāt āgamaḥ pratijñā /\n<lg>\n<l>āgamopacārasya ca prayojanamidaṃ yadarthasaṃvādenāgamenānugṛhyate nyāyaḥ saprayojanaśca bhavati, āgamārthajñānasya niḥśreyasahetubhāvena nirūḍhatvāt /</l>\n<l>tasmād yadyapi na nyāyamātravartinī pratijñā āgamaḥ, tathāpi prakṛtanyāyābhiprāyeṇaitad draṣṭavyam /</l>\n<l>tathā cāgamārthasaṃbandhena pratijñāyāḥ kalpitaviṣayatvamapi parākṛtaṃ veditavyam /</l>\n<l>yadāhuḥ eke--sarvo 'yamanumānānumeyavyavahāro buddhyārūḍhenaiva dharmadharmibhāvena, na bahiḥsadasattvamapekṣate iti //</l>\n</lg></p>\n\n<p>tathānumānasya nyāyānugrahākatvaṃ hetuvacanasyānumānatvopacāreṇa bhāṣyakāreṇoktam--heturanumānamiti /\ntat khalvanumānapratipādakaṃ vacanaṃ viṣayatayānumānenānugrahītavyam /\nna ca liṅgadarśanamātramanumeyapratipattihetuḥ, api tu saṃbandhasmṛtisahakāri /\nna ca hetuvacanamātrāt sahakāritāvagamyate /\ntasmānna liṅgavacanamanumānapratipādakamiti kathamanumānatvopacāra ityata āha--evaṃ liṅgadarśanamātre dṛśyamāne liṅgarūpe saṃbandhasmaraṇarahite hetūpacārāt anumānatvopacārat heturanumānamityuktaṃ bhavaṣyakṛtā /\ntadeva vibhajateyattu dvitīyaṃ liṅgadaśanam /\nsaṃbandhagrahaṇasamaye liṅgadarśanaṃ prathamam, tadapekṣayā sādhyadharmiṇi liṅgadarśanaṃ dvitīyam, tatsaṃbandhasmṛtivyaktihetubhāvāt smaryate 'nayeti smṛtiḥ saṃskāraḥ /\ntasya vyaktiḥ kāryābhimukhīkaraṇam, tatra hetubhāvāt /\nkvacit pāṭhaḥ--- saṃbandhasmṛtihetuvyaktihetubhāvāditi /\nsa tu sugama eva /\nato heturityucyate /\netaduktaṃ bhavati, yat tad dvitīyaṃ liṅgadarśanaṃ śuddhamapyāpātataḥ saṃbandhasmṛtihetubhāvāt saṃbandhasmṛti sahakāryeva /\ntathā cānumānam /\nevaṃ ca tatpratipādakasya vacasa upapanno 'numānatvopacāra iti siddham /\nevaṃ ca vāstavena liṅgena saṃbandhāt tadvacanasya buddhivikālpitaliṅgaviṣayatvaṃ parāstaṃ veditavyam /\n<lg>\n<l>evamanyeṣvapyavayaveṣu vakṣyamāṇeṣvetadeva prayojanaṃ yojanīyamiti /</l>\n<l>udāharaṇaṃ pratyakṣamiti bhāṣyam /</l>\n<l>tadvyācaṣṭa--smṛtiviṣayasyeti /</l>\n<l>yatra pratyakṣaviṣaye pūrvaṃ vyāptirgṛhītā tasya smṛtiriti smṛtiviṣayasya pratyakṣataḥ punarūpadarśanāt avipratipattyā punaḥ smaraṇāt tatsmārakaṃ vacanamudāharaṇaṃ pratyakṣam, mūlabhūtapratyakṣapramāṇasamutthatvādita //</l>\n</lg></p>\n\n<p>kaḥ punarūpamānārtha iti /\npratyakṣamiva pratyakṣamityatrevakāre tatropamārthaḥ ka ityarthaḥ /\netadeva vibhajate--yasmāditi /\nupamānamupanaya iti bhāṣyam /\ntadvyācaṣṭe--yathā tathetyupamānaikadeśa iti /\nupanayo hi tathā caitaditi pravartamāna udāharaṇasthaṃ yathāśabdārthamapekṣata iti yathā tatheti pravartata iti /\nkiṃ punarūpamānaṃ yasyāyamekadeśa ityata āha--upamānaṃ khalu tathā gaustathā gavaya ityupadeśopayoge /\nupayogastadarthaviṣayo 'nubhavaḥ /\ntasmin sati paśvād vanaṃ gato nāgarakaḥ pratyekṣeṇādṛṣṭapūrvaṃ piṇḍaṃ paśyati /\nsmarati copadeśārtham /\npiṇḍasya ca purovartinaḥ smaryamāṇena gavā sādṛśyaṃ pratyakṣeṇaiva paśyati /\ntadevaṃbhūtaṃ sārūpyajñānaṃ gavayaśabdavācyo 'yaṃ piṇḍa iti pratītiheturūpamānam /\ntadetasyopamānasyopadeśārthasmaraṇagavayapiṇḍagosārūpyāpratyakṣarūpasyaikadeśe sarūpye yo yathātathābhāvaḥ sa upanaye 'pyastītyetāvatopamānatvopacāra upanaya ityarthaḥ /\nso 'yaṃ sarvapramāṇaviniveśena paramo nyāyaḥ stūyate /\nnigamanavyākhyānabhāṣyamanubhāṣyākṣipati--kaḥ punariti /\nna khalvavayavānāṃ pramāṇānāṃ vā vākye samavāyaḥ saṃbandhaḥ saṃbhavatīti bhāvaḥ /\nuttaram--ekavākyeti /\nadhyāropo buddhacā pratisandhānam /\nsāmarthyaṃ pṛcchati--kiṃ punatiti /\nuttaram--itaretareti /\nsāmarthyaṃ hi padānāṃ dharmaḥ /\niha tu vibhajyamānānāmavayavānāṃ nanmūlānāṃ ca pramāṇānāṃ sākāṅkṣatvameva dharmaḥ samārthyam /\ntadatra samastarūpasampannaliṅgapratipādanamekaṃ prayojanaṃ vibhajyamānasākāṅkṣatvaṃ cāstīti siddhamekavākyatvamavayavānāmiti /\nnigamanapadaṃ vyutpādayati--nigamyanta iti /\nso 'yamiti bhāṣyamanubhāṣya pṛcchati--kaḥ punaḥ paramaśabdasyārtha iti /\nuttaram--vipratipapannapuruṣapratipādakatvaṃ paścāvayavavākyasya paramatvamiti /\netadeva vyatirekamukhena pratipādayati--ekaikaśa iti /\nyadyapi loke pratyakṣādīnāmekaikaśo 'pi vipratipannapuruṣapratipādakatvaṃ tatra tatropalabhyate, tathāpi yadetad vedaprāmāṇyamātmādipratipādanaṃ ca niḥśreyasopayoti, na tat pañcāvayavākyodatacchāstropadiṣṭopakaraṇād vinā sidhyatītyanenābhiprāyeṇa draṣṭavyam /\navayavānāṃ pṛthagabhidhānamākṣeptuṃ vikalpayati--kiṃ punaravayavā iti /\nvikalpaprayojanaṃ pṛcchati--kiṃ cātaḥ? uttaram--yadi pramāṇāntaramiti /\nsamādhatte--napramāṇāntaramiti /\nprayojanāntaramāha--ta eta iti /\nyata eva vādādipravṛttihetavo 'ta eva tattvavyavasthāyāścāśrayā bhavantīti /\npṛcchati--ka iti /\n<lg>\n<l>na hi kuṇḍamiva vadarāṇi tattvavyavasthāvayavānāśrayatītyarthaḥ /</l>\n<l>uttaram--viśeṣapratipādakatvam /</l>\n<l>dhamaviśiṣṭodharmo viśeṣaḥ /</l>\n<l>viśiṣyata iti vyutpattyā, tatpratipādakatvamavayavānāṃ tattvavyavasthāśrayatvamityarthaḥ //</l>\n</lg></p>\n\n<p>kramaprāptatarkapadavyākhyānārthaṃ bhāṣyamanubhāṣate--tarko na pramāṇasaṃgṛhītaḥ /\npramāṇapadena hi catvāri pramāṇāni saṃgṛhītātina /\nna caiteṣvanyatamastarka ityarthaḥ /\nastu tarhi pramāṇapadasaṃgṛhītebhyaḥ pramāṇebhyaḥ pramāṇāntaramasaṃgṛhītaṃ pramāṇapadena prameyapadenevāsaṃgṛhītāḥ saṃśayādayaḥ prameyā ityata āha--na pramāṇāntaram /\nbhāṣyamanubhāṣya hetumāha--aparicchedakatvāt aniścāyakatvāt /\ntadeva vyatirekamukhena darśayati--pramāṇamiti /\nsyādetat /\naparicchedakatvamasiddhaṃ tarkajñānasya saṃśayādivad guṇatvenātmaliṅgatvāt /\nanyathā tvakiñcitkaravādupādānavaiyarthyamityata āha--pramāṇaviṣayavibhāgāt tviti /\nna hi vayaṃ guṇatvenotpattimattvena vā rūpeṇāniścāyakatvaṃ tarkasyācakṣmahe, kiṃ tu pramāṇaviṣayavibhāgahetutayā /\nna caivamasyākiñcitkaratvamityarthaḥ /\npṛcchati--kaḥ punariti /\nuttaram--yuktāyukteti /\nidaṃ yuktamidamayuktamiti /\nitikāreṇa yuktāyuktaviṣayaṃ tarkajñānaṃ parāmṛśati /\ntadanena tarkasya svarūpaṃ darśitam /\ntasya vyāpāramāha--yat tatra yuktaṃ bhavati, saṃbhavati tadanujānāti na tvavadhārayati tarkaḥ /\netaduktaṃ bhavati pramāṇaṃ tattvāvadhāraṇāya pravṛttaṃ karaṇatayā itikartavyatāmapekṣate /\ntarkaśca pramāṇaviṣayayuktāyuktavicārātmā pramāṇaṃ yukte tattve pravartamānamanujānan pramāṇamanugṛhṇarati /\ntadanugṛhītaṃ pramāṇaṃ tattvanirṇayāya paryāptam /\nna ca pramāṇaviṣaye cet tarkaḥ pravartate kṛtamasya pramāṇānujñayā, nanvayameva niścāyakaḥ kasmānna bhavatīti sāmpratam, tasya prasaṅgatayā pāratantryeṇa svayamasādhanatvāt /\nasti hi prasaṅgo na prasaṅgo hetuḥ /\ntathā hi pratyakṣameva tāvad bhūtale pravartamānaṃ tadviśeṣaṇatayā ghaṭābhāve 'pi pravartamānaṃ yadyatrābhaviṣyad ghaṭo bhūtalamivādrakṣyata, tena saha tulyadarśanayogyatvāt /\nna ca dṛśyate /\ntasmānnāstīti tarkeṇānujñāyamānaṃ ghaṭābhāviśiṣṭe bhūtale pravartate kevalamevedaṃ bhūtalaṃ neha ghaṭa iti /\nevaṃ svargakāmo yajeta iti śabdo 'pi pravartamānaḥ paramāptasya bhagavatar iśvarasya niyogo nāsvargaphalāyāṃ yāgabhāvanāyāmavakalpata iti samānapadenopatto 'pi duḥkhatayā dhātvarthaḥ sādhya iti na yuktam /\nbhinnapadopatto 'pi puruṣaviśeṣaṇamapi svarga eva bhāvanāphalaṃ yukta iti tarkeṇānujñāyamānaḥ pravartate /\nna ca yadyabhaviṣyad ghaṭa iti vā yadyabhaviṣyad dhātvarthaḥ sāghya iti vā kriyātipattirasti, yadāśrayāniṣṭaprasaṅgenāyuktatvamitarathā tu yuktatvam, tat tarkeṇa niśvīyate /\ntasmānna pramāṇam /\nniśvayāya tu pravṛttaṃ pramāṇaṃ tadviṣayavivecanenānugṛhṇan itikartavyātvenopayujyate /\n<lg>\n<l>yarthoktam--</l>\n<l>mīmāṃsāsaṃjñakastarkaḥ sarvavedasamudbhāvaḥ /</l>\n<l>so 'to vedo rūmāprāptakāṣṭhādilavaṇātmavat //</l>\n</lg></p>\n\n<p>pūjitavicāravacano hi mīmāṃsāśabdaḥ /\nayuktapratiṣedhena yuktābhyanujñānaṃ tarkaḥ /\npramāṇetikartavyatātvena ca pramāṇād vedādbheda uktaḥ /\n<lg>\n<l>so 'to veda iti aṅgāḍiganoḥ abhedavivakṣayā /</l>\n<l>itikartavyatātvaṃ cāsya sākṣad darśitam /</l>\n<l>dharme pramīyamāṇe hi vedena karaṇātmanā /</l>\n<l>itikartavyatābhāgaṃ mīmāṃsā pūrayiṣyati //</l>\n</lg></p>\n\n<p>iti sarvamavadātam /\ntasyodāharaṇaṃ bhāṣye karmeti /\nkarmakāraṇakamapūrvaṃ dharmādharmāviti yāvat, kārye kāraṇatvopacārāt /\netadupapādanāya pṛcchati--kathaṃ punatiti /\nnikāyaviśiṣṭābhirapūrvābhiḥ śarīrendriyabuddhivedanābhirabhisaṃbandho janma, tasya kathaṃ karmanimittatetyarthaḥ /\natra pramāṇamanumānamāha--bhadavattvāt, vicitratvādityarthaḥ /\npṛcchati--kaḥ punariti /\nbhedamāha--sugatiriti /\npramāṇamuktvā tasyetikartavyatābhūtaṃ tarkamavatārayati--so 'yaṃ bheda iti /\nyadyekaṃ nimittaṃ syād vaicitryaṃ na bhavet /\nna hyabhinnāt kāryavaicitryamupapadyate, tasyākasmikatvaprasaṅgāt /\nata uktam--anekamiti /\nnanvanekaṃ yāgādibrahmahatyādikriyārūpaṃ kāraṇamastaṃ kṛtamapūrvairityata uktam--avasthitam /\nyāgādikā tu kriyā āśutaravināśinī na cirabhāvine svargāya kalpata ityarthaḥ /\navasthitaṃ ced yāgādyāhitamapūrvaṃ dharmo 'stīti sadaiva sukhinā bhavitavyam /\nevamadharmo 'stīti sadaiva duḥkhī syāditi sukhaduḥkhayoḥ kādācitkatvaṃ vyāhanyeta /\nna hyavasthitāt kāraṇādanavasthitaṃ kāryamityata uktam--anityam /\nna hyavasthānaṃ nityatāṃ brūmaḥ, kiṃ tu tāvadanena sthātavyaṃ na yāvadantyasukhaduḥkhasaṃvijñānaṃ janayati,\natha naśyatīti /\nnanu bhinnāni santvapūrvāṇi, tathāpi sarvāṇi sarvātmasamavetāti, yathāvayavī svāvayaveṣu /\ntathā ca sarvasādhāraṇyānnoktavaicitryotpāda ityata uktam--ekadravyam /\nekadravyaṃ cedastu tarhi sarvasādhāraṇe pṛthivyādau yatra kvacit /\ntathāpi vaivitryānupapattirityata uktam--pratyātmaniyatam /\n<lg>\n<l>atha pṛthivyādyeva kāraṇa janmavaicitrye kasmānna bhavatītyāśayavān pṛcchati--kiṃ kāraṇamiti kasmāt kāraṇādityarthaḥ /</l>\n<l>uttaram--pṛthivyāpadīnāmiti /</l>\n<l>mā bhūt pṛthivyādi, pṛthivyādigataṃ kiñcid bhaviṣyatītyata āha-- pṛthivyādigatasyeti /</l>\n<l>bhāṣyoktaprameyatve tarkasya hetumāha--upalabdhiviṣayatvāditi //</l>\n</lg></p>\n\n<p>tarkānantaraṃ nirṇaya uddiṣṭastarkahetukatvāt /\ntasya svarūpamāha--nirṇayastattvajñānamiti /\nyadyevamindriyāpātajanmapratyakṣajñānamapi tattvajñānamiti nirṇayaḥ syādityata āha--pramāṇanāmiti /\nanena pañcāvayavavākyamupalakṣayati /\ntatra satarkāṇāṃ pramāṇānāṃ samāvāyāt /\nparamārthatastu tarkapūrvakastattvaviniścayo nirṇaya iti pratyakṣādīnāmapi tarkasahāyānāṃ nirṇayaphalatvamiti /\nsyādetat /\ndhūmādigocareṇa nirṇayena vahnyādāvanumīyamāne pramāṇabheva nirṇayo na phalamityāśayavān pṛcchati--kadā punatiti /\nviditābhiprāyasyottaram--yadeti /\n<lg>\n<l>saṃkalayya tarkanirṇayavyutpādanasya prayojanamāha--tāvetāviti /</l>\n<l>parīkṣako 'tra loko lokaśabdenocyate, taditarasya tarkāsaṃbhavāt /</l>\n<l>buddhveti parīkṣya nirṇayaṃ kṛtvetyarthaḥ /</l>\n<l>śeṣaṃ nigadavyākhyātam //</l>\n</lg></p>\n\n<p>nirṇayānantaraṃ vādavyākhyānārthaṃ bhāṣyam--vādaḥ khalviti /\ntadanubhāṣyopapattimāhavāda iti /\nnānā pravaktāro yasmin sa tathā /\nekasyāpi śāstrakartuḥ pūrvapakṣottarapakṣasādhanadūṣaṇapratipādako vacanasamūho vādaḥ syāditi nānāpravaktṛka ityuktam /\nsiddhāntabhedānavidhānena hi dvāvapi svasiddhāntānurūpaṃ sādhanaṃ dūṣaṇaṃ cāhaturityarthaḥ /\npratyadhikaraṇetyādi bhāṣyamanubhāṣyācaṣṭe--pratyadhikaraṇamasya sādhanam /\nadhikriyata ityadhikaraṇaṃ sādhyam, tadadhikṛtya sādhanapravṛtteḥ /\npratyadhikāraṇa sādhanaṃ yasmin vāde sa tathoktaḥ /\nasyaivārthaṃ niṣkarṣṭuṃ pṛcchati--kimuktaṃ bhavati? niṣkarṣati--ubhābhyāṃ vādiprativādibhyāṃ svasvasādhye sādhanaṃ vaktavyam /\ntathā ca nānāpravaktṛkatvena tulyatve 'pi vādasya vitaṇḍāyāḥ pratyadhikaraṇasādhanatvena bhadeḥ siddho bhavati /\nvitaṇḍāyāḥ pratipakṣasthāpanāhīnatayā pratyadhikāraṇasādhanatvābhāvāt /\ntathāpi jalpādabhedo vādasya, asti hi jalpasya pratyadhikaraṇasādhanavatvaṃ ca nānāpravaktṛkatvaṃ ceti /\nata āha--anyatarasminnadhikaraṇe nirṇaya iti /\nvāde hi tāvad brūte, na yāvadanyatarasmin pakṣe nirṇayo jātaḥ, tattvabubhutsorvādinorvāde 'dhikārāt /\njalpe tu puruṣaśaktiparīkṣālakṣaṇe 'pratibhādināpi parājyopapatternāvaśyaṃ tattvanirṇayaḥ /\ntasmādanyataranirṇayāvasānatvena jalpād bhedo vādasyeti siddham /\nyathā caitat, tathopariṣṭād upapādayiṣyate ityāha--tacceti /\ntasya svarūpaṃ pṛcchati/--so 'yamiti /\nuttaram--vākyeti /\n<lg>\n<l>codayati--nanu ceti /</l>\n<l>vākyasamūhaśca jñānaṃ ceti vipratiṣiddhametadityarthaḥ /</l>\n<l>pariharati--neti /</l>\n<l>sādhanopālambhagrahaṇasya śabdaviṣayatvādavidodha ityarthaḥ //</l>\n</lg></p>\n\n<p>yugapadeva jalpavitaṇḍe vyācaṣṭe--tadviśeṣāviti /\nviśiṣyete bhidyate iti viśeṣau /\ntasmād vādād viśeṣau bhinnau /\nbhāṣyamanubhāṣya pṛcchati--kaḥ punarviśeṣaḥ? yadyogād viśiṣṭe vādāt jalpavitaṇḍe ityarthaḥ /\nuttaram--aṅgādhikyamaṅgahāniśca yathāsaṃkhyam /\ntadeva darśayati--chaleti /\ntat kimidānī saṃśayādibhirivātyantavairūpyaṃ vādena jalpavitaṇḍayoḥ? netyāha--etāvatā viśeṣeṇa kathāmārgabheda iti etāvāneva viśeṣo na sarvathā, kathātvena saṃśayādivyāvṛttenasāmānyaviśeṣeṇa trayāṇāmapyabhedādityarthaḥ /\n<lg>\n<l>aparamapi bhedahetumāha--viṣayabhedācceti /</l>\n<l>tad vibhajate--śiṣyādīti /</l>\n<l>śiṣyamāṇo 'tyantaviparyastaḥ durjñānāvalepadurvidagdha iti yāvat /</l>\n<l>na tvevaṃbhūtaḥ śiṣyādirviparyasto 'pyanavaliptatvāditi bhāvaḥ //</l>\n</lg></p>\n\n<p>kramaprāptānāṃ hetvābhāsānāṃ svarūpamāha--anyatameti /\npañcasu caturṣu vā liṅgarūpeṣvanyatamaṃ liṅgaṃ dharmamekaṃ dvayaṃ trayaṃ vānuvidadhānā ahetavo hetuvadābhāsānta iti hetvābhāsā uktāḥ /\nnigrahasthānebhya iti bhāṣyamavatārayitumāha--te ca nigrahasthānamiti /\navatārayati--nigrahasthāneti /\navatārya dūṣayitumekadeśimatena vyācaṣṭe--yasmāt kilaita iti /\nkilaśabdo 'yamarucau /\ntadetadekadeśivyākhyānaṃ dūṣayati--na, ubhayathāpyasaṃbandhāt /\nkiṃ ye ye nigrahasthānebhyaḥ pṛthagupadiśyante, te sarve vāde codyante? atha ye ye vāde codyante te sarve pṛthugupadiśyante iti? ubhayathāpyanaikāntikatvāt nāvinābhāvalakṣaṇaḥ saṃbandha ityarthaḥ /\ntadetad vibhajate--na vāde codanīyatvamiti /\nkasmād ubhayathāpyavinābhāvābhāva ityata āha--yadi tāvaditi /\ntasmāt nāyamavinābhūto heturvāde codanīyatvaṃ vā pṛthagupadeśo vā bhāṣyakāreṇokta ityupasaṃharati--tasmāditi /\nvāde codanīyatvādityupalakṣaṇam, pṛthagupadeśāditi ca draṣṭavyam /\ntadevamekadeśimataṃ dūṣayitvā svamatena bhāṣyaṃ vyācaṣṭe--etadeva tu nyāyyāmiti /\nnigrahasthānebhyo hetvābhāsānāṃ pṛthagupadeśe prayojanaṃ yad bhāṣyākṣarebhyaḥ sākṣāt pratīyate /\nsāmānyopadeśena viśeṣa upadiṣṭe viśeṣopadeśaḥ prayojanādhikyaṃ sūcayati /\nyathā brāhmaṇān bhojaya kaṭha ceti kaṭhabhojane viśeṣo gamyate, tadvadihāpi nigrahasthānopadeśenaiva hetvābhāseṣu labdheṣu teṣāṃ viśeṣeṇābhidhānaṃ prayojanādhikyaṃ sūcayati /\netāvāneva sūtrakṛto vyāpāro yat sūtraṇaṃ nāma /\ntatra nigrahasthānaviśeṣāṇāṃ hetvābhāsānāṃ svarūpaṃ vādasya ca tattvanirṇayāvasānatvamālocya vāde codanīyā bhaviṣyanti nigrahasthānatvena hetvābhāsā nāpratibhādaya iti prayojanaṃ varṇayāñcakāra bhāṣyakāraḥ /\nsyādetat /\nbhavantu vāde codanīyā hetvābhāsāḥ, mā ca bhuvannapratibhādayaḥ /\nkimevamapītyāha--vidyāprasthānapramedajñāpanārthatvāt /\nvādajalpavitaṇḍā vidyāḥ paramparayā niḥśreyasopayogāt /\ntāsāṃ prasthānaṃ vyāpāraḥ, tasya bhedaḥ, tajjñāpanārthatvāt /\nata eva jalpavitaṇḍayostu ityāha /\ncodayati--atha kasmāditi /\nyadi vāde hetvābhāsāḥ prayujyeran tato nigrahasthānatvena codyeran, na tu teṣāmasti prayogo 'pramāṇatvāt pramāṇatarkasādhanopālambhatvācca vādasya /\ntasmāt nigrahasthānamātratvaṃ hetvābhāsānām /\ntathā ca na pṛthagupadeśaḥ, nigrahasthānopadeśenaiva labdhatvādityarthaḥ /\npariharati--pramāṇasāmānyāditi /\nna khaluhetvābhāsan tabduddhyā prayu/jāte vādiprativādinau, api tu hetubuddhyā /\ntathā cāsti teṣāṃ vāde prayoga iti vāde nigrahasthānatvena hevābhāsāścādyantām,\nnāpratibhādīnītyarthavān pṛthagupadeśaḥ /\ntadetad vikalpyākṣipati--vāde kāniciditi /\nsamādhatte--na, lakṣaṇaparatantratvādarthatathābhāvasyeti brūmaḥ /\nlakṣyata iti lakṣaṇam, samānāsamānajātīyavyāvṛttaṃ rūpaṃ vādasya ca nigrahasthānānāṃ ca /\ntadadhīno hi teṣāṃ tathābhāvo vyavasthā /\nkānicideva nigrahasthānāni vāde na tu sarvāṇīti sāmānyato 'bhidhāya tadeva lakṣaṇaparatantratvamabhimate viśeṣe yojayati--vādasyeti /\nuktamākṣipati--pramāṇapratirūpakatvāditi /\nniścitau hi vādaṃ kurūtaḥ /\nniścayaśca pramāṇaphalamiti kuto 'pramāṇasyāvakāśa ityarthaḥ /\nuttaram--bhrānteriti /\nna niścayaḥ sarvaḥ pramāṇamūlo 'pramāṇamūlasyāpi tasya darśanāt, anyathā viparyāsādapravṛttiprasaṅgāt /\nvādinoścābhrāntatve vastuno viruddhadharmadvayasamāliṅgitatvamekadā syāditi bhāvaḥ /\npṛcchati--kaḥ punaḥ śiṣyeti /\nupāsyopāsakayoḥ parasparaṃ na dhvaṃsanaṃ saṃbhavatīti bhāvaḥ /\nuttaram--vivakṣitārthāpratipādakatvam eva na khalīkāra iti /\nhetvābhāsānāṃ ca pṛthakkaraṇaṃ na vāde tanmātrāvadhāraṇārtham, api tu yasminnanuddhāvite 'pi nigrahasthāne tattvapratipattivyāghāto bhavati, tasya sarvasya saṃgrahārtham /\nevaṃ ca nyūnādhikāpasiddhāntā api saṃgṛjītā bhavanti /\n<lg>\n<l>tatra pṛcchati--nyūnādhiketi /</l>\n<l>uttaram--pramāṇeti /</l>\n<l>jalpavitaṇḍayostviti bhāṣyamanubhāṣyopapādayati--jalpavitaṇḍayostviti /</l>\n<l>sāhaṅkāro vijigīṣurapratibhādibhirapi nigrahasthānaistiraskṛto galitāhaṅkārastattvabubhutsutāṃ nītaḥ paścād vādena vyutpādyata ityarthaḥ //</l>\n</lg></p>\n\n<p>chalajātinigrahasthānānāṃ pṛthagupadeśaprayojanaparaṃ bhāṣyamanubhāṣate--chaleti /\nupalakṣaṇārthamiti bhāṣyāvayavaṃ vyācaṣṭe /\nparijñānārthameva kevalam, pirajñānasya phalamuktam--svavākye parivarjanam aprayogaḥ, paravākye codbhāvanamiti /\ncodayati--chalajātinigrahasthānānīti /\natra hi jāteḥ svavākye parivarjanamuktvā punaḥ svayaṃ prayogo na yuktaḥ /\nkasmāt? vyāghātāt /\netad vibhajate--svākya iti /\npariharati--na vyāghātaḥ /\nkutaḥ? praśnāpākaraṇārthatvāt /\ntad vibhajate--svayaṃ ca sukaraḥ prayoga iti anena bhāṣyeṇa kimuktaṃ bhavati? pareṇa prativādinā jātau prayuktāyāṃ vādī prāśnikān sabhyān bravīti jātiranena prativādinā prayukteti /\nte prāśnikā enaṃ paryanuyu/jīran he vādin kathaṃ kena prakāreṇa jātiḥ catuviṃśatyāṃ jātiṣu katamā jātiriti? so 'yaṃ prāśnikānāṃ praśnaḥ /\n<lg>\n<l>tadapākaraṇārthaṃ svayaṃ sukaraḥ prayoga ityarthaḥ /</l>\n<l>prakṛtamupasaṃharati--tasmādeta iti //</l>\n</lg></p>\n\n<p>sūtrakāreṇa śāstrasyātyantikaduḥkhoparamarūpaniḥśreyasādhigamaḥ prayojanamuktam /\nbhāṣyakārastu nāstyeva tat prekṣāvatāṃ prayojanam, catrānvīkṣikī na nimittaṃ bhavatītyāha--seyamānvīkṣikīti /\ntadetad bhāṣyaṃ vyācaṣṭe--seyamānvīkṣikī nyāyavidyati /\nyadyapītarā vidyāḥ pramāṇikamevārthamabhiniviśante tathāpyetadvidyāpratipādyameva pramāṇādyupajīvya sve sve vyutpādye tattve pravartantra, na tu pramāṇādyapi vyutpādayanti /\nyathā pratyakṣādyupajīvya pravartamānamanumānaṃ na pratyakṣādiviṣayamapi tadānīmeva gocarayati /\ntadanena vidyopakaraṇagrahaṇena vyāpāra ānvīkṣikyā darśitaḥ /\nsaṃprati vidyānāṃ yāni karmāṇi pratipādyāni sāmāgrihotrakṛṣyādīni tatrāpyānvīkṣikyupāya ityāha--upāyaḥ sarvakarmaṇāṃ vidyāvyutpādyānām, na tu hālikamṛgayvādikarmaṇāmapi /\nna hi vidyāpadebhyo yāvanmātrāgatiḥ, tāvanmātreṇa prekṣavatāṃ paritoṣaḥ /\nmā bhūt\nādityo vai yūpaḥ\nityādibhya ādityādīnā yūpāditā /\ntasmāt saṃśayaparīkṣāpramāṇaviniveśa dvāreṇa tadarthatattvamavadhāryā tatra trayī viniveśanīyā /\nevaṃ daṇḍanītivārtayoranugantavyam /\ntasmādānvīkṣikīpariśodhitapramāṇapramāśitaṃ sāmādi itarā vidyāḥ kurvanti viṣayamiti śeṣaḥ /\napi ca dravyaguṇakarmaṇāmabhimatānabhimatopāyatāprajñāpanena yathāyatha sarvā vidyāḥ prekṣāvataḥ pravartayanti nirvayanti vā /\ntatra kimaviśeṣeṇa sādhyasādhanetikartavyatāsu pravartayantu, āhosvit sādhanetikartavyatāmātre? tatra yadi sādhyāṃśo 'pi pravartanāgocaraḥ, tadā śyenādisādhyāyā hiṃsāyā vihitatvena nānarthavatvam /\natha sādhyāṃśaṃ rāgataḥ prāptamanūdya sādhanetikartavyate eva vidharayete, tataḥ śyenādisādhyāyā hiṃsāyā avihitatvena na hiṃsyāt sarvā bhūtāni iti pratiṣadhādanarthatvam /\ntadiha sādhyāṃśe 'pravartanamānvīkṣikīgamyam /\nevamanuṣṭhānagatāḥ prayojakatvāprayojakatvādaya ānvīkṣikīgamyāḥ /\n<lg>\n<l>evaṃ vārtādiṣvapīti /</l>\n<l>tadevamānvīkṣikīmāśrayante sarvavidyā ityāha--āśrayaḥ sarvadharmāṇām sarvāsāṃ vidyānāṃ puruṣapravartanā dharmāḥ, teṣāmāśrayaḥ /</l>\n<l>vārtikakārastu dharmadvāreṇa vidyānāmevaśraya iti vyācaṣṭe--sarvavidyopakārakatvādāśrayaḥ, sarvāsāṃ vidyānāmiyamupakaroti /</l>\n<l>vidyayā pravartanāyāṃ kartavyāyāmiyaṃ sahakāritayopakarotītyarthaḥ //</l>\n</lg></p>\n\n<p>syādetat /\nvyutpādyāścet pramāṇādayaḥ sarvavidyopayoginaḥ, tarhrātyantikī dukhaḥ- nivṛttirānvīkṣikyāḥ phalaṃ niḥśreyasapadādavagamyate /\nvyutpādyasvabhāvālocanayā hi tad gamyate, sa ca vidyāntarasādhāraṇa iti vidyāntarādhigamyena niḥśreyasena saṅkaraprasaṅga ityata āha--tadidaṃ tattvajñānaṃ niḥśreyasādhigamaśca yathāvidyaṃ veditavyam /\nvidyāntarāṇi tāvad yat tattvajñānaṃ kurvanti tatsvabhāvālocanayā hi tadvidyāsādhye eva niḥśreyasabhade upayujyante nānyatra /\niha tu pramāṇādi yadyapi sādhāraṇam, tathāpyasādhāraṇātmādirūpapramayasamabhivyāhṛtaṃ sadabhimata eva niḥśreyaseḥvatiṣṭhata iti /\nviśuddhenārjanena homasādhanasya dravyasya prāptiḥ svāgatam /\nādigrahaṇena kramaparyantāṅgagrāmasākalyaṃ gṛhyate /\nśvamārjārādibhiranupaghātaḥ anupahatatvam /\nādigrahaṇād viśuddhābhisandhiriti /\nśeṣamatirohitam /\nvādādīnāṃ nigrahasthānāntānāmupadeśaḥ parābhibhavopāyatayā madamānādihetutvena niḥśreyasaparipanthīti manvānaścodayati--madamānādīti /\npariharati--na, sūtrārthāparijñānāt /\nnāyaṃ sūtrārthaḥ, sarveṣāṃ tattvajñānaṃ sākṣānniḥśreyasopayogīti, kiṃ tvātmāditattvajñānam /\ntaditarat tu pāramparyeṇa /\ntatra jalpādīnā parāhaṅkārapraśamanamavāntaravyāpāra iti na niḥśreyasaparipanthitā, kiṃ tvānukūlyamityarthaḥ /\n<lg>\n<l>madamānādinimittatvaṃ ca heturasiddha ityāha--yaccedamiti /</l>\n<l>upasaṃhārati-- tasmānna nimittaṃ vādādiparijñānaṃ rāgādīnāmiti /</l>\n<l>iti /</l>\n<l>sūtrasamāptau // 1 //</l>\n</lg></p>\n\n</div>\n<div>\n\n<p>  NyS_1,1.2: duḥkhajanmapravṛttidoṣamithyājñānānāmuttarottarāpāye tadanantarābhāvādapavargaḥ //</p>\n\n<p>tadevaṃ prathamasūtreṇa śāstrasyābhidheyaprayojanasaṃbandhān darśayatā padārthāḥ pramāṇādaya uddhiṣṭāḥ /\nteṣāṃ ca lakṣaṇamuktvā tatparīkṣā vartayiṣyate, aparīkṣya tattvajñānanirṇayāyogāt /\nna cānirṇotaprayojanasaṃbandhānāṃ pramāṇādīnāṃ lakṣaṇaparīkṣayoravasaraḥ /\nna ca prayojanasaṃbandhanirṇayaḥ parīkṣāṃ vineti tatparīkṣārthaṃ dvitīyaṃ sūtram /\ntatra prayojanābhidhānasya dvaividhyāt saṃśayaḥ /\ndvividhaṃ hi prayojanābhidhānaṃ granthakṛtāṃ dṛṣṭaṃ samīcīnamasamīcīnaṃ ca, yathā vātikādiprayojanābhidhānam āyurvedādiprayojanābhidhānaṃ ca /\ntasmādabhidhānasāmānyād ubhayathādarśanācca saṃśayaḥ /\ntatrotsūtreṇa prayojanābhisaṃbandhapratipādanaparaṃ pūrvapakṣabhāṣyam--tat khalu vai niḥśreyasamityādi /\ntad vibhajate--na tattvaparijñānādapavargaḥ /\nkutaḥ? ubhayathādoṣāt /\ntadatyantavimokṣalakṣaṇo 'pavargo niḥśreyasam /\ntaccet tattvajñānānantaram, sampradāyocchedo vātaputrīyatā ca śāstrasya syātām /\n<lg>\n<l>tasmānna tattvajñānānantaraṃ niḥśreyasam /</l>\n<l>tathā sati pramāṇāditattvajñānānniḥśreyasamiti /</l>\n<l>mithyā /</l>\n<l>na cānyanniḥśreyasam ityabhimānaḥ pūrvapakṣavādina iti //</l>\n</lg></p>\n\n<p>atredaṃ siddhāntasūtramupatiṣṭhate--duḥkhajanmeti /\ntasya tātparyamabhidhāyāvatārayati--na prayojanānabhisaṃbandhaḥ /\nkutaḥ? niḥśreyasasya parāparabhedāt /\ncatastro hi pratipattayaḥ prameye ātmādau /\nprathamā tāvadāgamāt yāmācakṣate śravaṇamiti /\ndvitīyā tu śrutasya parīkṣya nyāyana vyavasthāpanam, yāmāhurmananamiti /\nsā cānvīkṣikyāmāyatate /\nānvīkṣikī ca saṃśayāditattvajñāpanaṃ pramāṇatattvajñāpanāyopādatte /\npramāṇatattvajñāpanaṃ ca heyopādeyabhedavyavasthitaprameyatattvaparijñāpanāya /\ntatrāpyādyantavarjitadaśavargajñāpanamādyantayoḥ evātmāpavargayorūpādeyayostattvajñānasyopakaroti /\nna cāyamānvīkṣikīvidyāvaghṛtaprameyatattvo 'pi parituṣyati, pūrvavadevātmādigataviparyayavāsanānuvṛtteḥ /\nno khalu diṅmūḍhaḥ sahasreṇāpyanumāṇairviparyayasaṃskāramapanayati /\ntattvāsākṣātkārastu viparyayasaṃskārā nivartayati /\ntajjanitā ca vāsanā viparyayavāsanāmiti lokasiddham /\ntasmādātmādisākṣātkāravatīṃ caturthau pratītimaśeṣatadgocaravāsanāviparyāsaśamanīmarthayamānenādaranairantararyābhyāṃ dhyānacintādiśabdavācyā tṛtīyā pratītiḥ sākṣātkāraphalā dīrghakālamupāsanīyā /\natha pariniṣpannadhyānopāyaḥ sākṣātkāravatīṃ pratipadya caturthau pratītiṃ nirmuktasakalakleśajālaḥ apravartamāno dharmādharmasādhaneṣu nirūddhānāgatadharmādharmaprabandhotpādo bhūtendriyavijayī prajñājyotirjovanneva mukta ityucyate /\nna caivamavastho vītarāgo 'pi sahasaiva dehādibhiḥ viyujyate, prāgupāttasya dharmādhamapracayasyābhuktasya bhujyamānasya cāprakṣīṇatvāt /\nna ca prāyaśvittenevātmajñānenādattaphalānyeva karmāṇi kṣīyanta iti yuktam,\nnābhuktaṃ kṣīyate karma /\n# # iti smṛteḥ /\natyantasukhaduḥkhasaṃvijñānavirodhasya karmaṇāmavadhāraṇāt /\nautsargikasya kvacit prayaśvittādau viśeṣavacanenāpavādāt /\nkṣīyante cāsya karmāṇi /\n# muṇḍaka 2/2/8 # iti śruteḥ /\nyogarddhivaśād yugapadutpāditānekavidhadehopabhogenāpyupapatteḥ //</p>\n\n<p>tāvadevāsya ciraṃ yāvanna vimākṣye 'tha supatsye /\n# chāndogya 3/14/2 # iti cābhuktopabhajyamānaphalakarmaprakṣayāvaghitvadarśanam /\nyogārddhivaśāccāniyatavipākakālānyapi dīrghakālaphalānyapi karmāṇi piṇḍīkṛtya bhūtendriyadavijayitayā yugapadeva bhuṅkte /\nacintyo hi samādhiprabhāva ityuktam /\nna cācintyatvād vinaivopabhogena karmāśayān prakṣayiṣyatīti yuktam, dṛṣṭānusāreṇa kathañcidupapattau atyantādṛṣṭakalpanāyā ayogāt /\n<lg>\n<l>tasmādutpannatattvasākṣātkārasya doṣābhāvāt pravṛttyuparame yo 'nāgatāpūrvānutpādastadaparaṃ niḥśreyasam /</l>\n<l>tacca tattvasākṣātkārānantaraṃ bhavati /</l>\n<l>tādṛśaśca munistattvajñānavān śāstrasya praṇeteti na vātaputrīyaṃ śāstramiti /</l>\n<l>paraṃ tu riḥśreyasaṃ yogarddhiprabhavasampadā yugapadupabhogenopāttakarmāśayasya kṣayāt sarvaduḥkhoparama ityupapannaṃ niḥśreyasadvaividhyamiti bhāvaḥ //</l>\n</lg></p>\n\n<p>tadetad darśayati--yattāvaditi /\ntattvasākṣātkāraḥ tattvajñānam /\nsaṃharṣaḥ sukham /\nāyāso duḥkham /\ntatrānāgatābhyāṃ tāvat pravṛttyabhāvādanutpādādevamucyate /\nvidyamānakāraṇe api sukhaduḥkhe 'śakto 'dviṣaśca bhu/jano na sukhaduḥkhatayā manute /\nna hyasti saṃbhavo na tatra tṛpyati tacca tasya sukham, na ca tad dveṣṭi tacca tasya duḥkhamiti /\nsyādetat bhavatvetadaparaṃ niḥśreyasam /\nprakṛte tu kimāyātamityata āha--ayaṃ śāstrārthaḥ /\narthaśabdo nimitte /\naparaṃ niḥśreyasaṃ śāstrasya nimittam /\natha aparaniḥśreyasotpādasamaya eva paraniḥśreyasotpādo 'pi kasmānna bhavatītyāha--paraṃ tu niḥśreyasaṃ tattvajñānāt krameṇa bhavati /\nno khalūtpannatattvasākṣātkāraḥ samucchinnavāsanāviparyāsajñānastatkāryadoṣatatkāryapravṛttīnaṃ nivṛttyai prayatate, kāraṇanivṛttyaivāyatnalabhyatvāt kāryanivṛtteḥ /\nna hi kaphodbhāvajvarapraśamanāya kaphanivṛttau satyāṃ yatnāntaramātiṣṭhate, tata eva tatsiddheḥ /\n<lg>\n<l>paraṃ tu niḥśreyasaṃ na tāvad bhavati, yāvadupabhogādupāttakarmāśayapracayo na kṣīyate /</l>\n<l>tasmāt tattvasākṣātkārādhānaprayatnātparastadupabhogaprayatna āstheyaḥ /</l>\n<l>tathā ca na tulyakāla utpādaḥ parāparayorniḥśreyasayoḥ /</l>\n<l>tadidamuktam--krameṇeti //</l>\n</lg></p>\n\n<p>tadevamarthagati pariśodhya sūtramavatārayati--krimeti /\nyadyapyaparasminnapi niḥśreyase mithyājñānadoṣapravṛttīnāmapi samucchedakramo 'sti, tathāpi janmaduḥkhocchedakramo nāsti, pūrvopāttasya karmāśayapracayasya tādavasthyāt /\n<lg>\n<l>tasmāt janmaduḥkhocchedakramasamabhivyāhṛto mithyājñānādyucchedakramaḥ parasyaiva niḥśreyasasya śāstraprayojanasya /</l>\n<l>tatpratipādanamarthaḥ prayojanaṃ yasya tat tathoktam /</l>\n<l>idaṃ cāvāntaraprayojanam /</l>\n<l>pradhānaprayojanamagre vakṣyati //</l>\n</lg></p>\n\n<p>atra kecit yogavibhāgamicchanti /\nkāraṇocchedāt kāryocchedo 'bhimataḥ /\nna cāsau duḥkhādīnāṃ mithyājñānāntānāmapradarśite kāryakāraṇabhāve sidhyati /\ntasmād duḥkhajanmapravṛttidoṣamithyājñānānāmityako yogaḥ /\natra kila samāsādeteṣāmitaretarayogaḥ avagamyate /\nsa ca yogyatayā kāryakāraṇabhāvaḥ /\nkāryeṇa kāraṇaṃ yuktam, kāraṇena ca kāryamiti /\nataḥ siddhe kāryakāraṇabhāve uttarottarāpāye tadanantarābhāvādapavarga ityanena yogena kāraṇocchedakrameṇa kāryocchedakramapratipādanenāpavargaḥ pratipādyate /\natra cottaratvaṃ pāṭhāpekṣayā kāraṇasya /\ntadanantaratvaṃ ca kāryasyāvyavahitādipāṭhāpekṣayā /\nmithyājñāne kāraṇe tatkāryāḥ doṣāḥ /\neve śeṣeṣvapi yojyam /\ntamimaṃ sūtravibhāgamamṛṣyamāṇo vārttikakṛd āha--idaṃ sūtram /\nekavacanena bhedaṃ vyāvartayati /\nna hi samucchedakramapratipādanenāpavargaparatayaikavākyatve saṃbhavati vākyabhedo nyāyyaḥ /\nevanivṛttyā anyanivṛttyaiva kāryakāraṇabhāva ākṣipta iti nāsau sūtre darśanīyaḥ /\nna hyarthākṣiptaṃ sūtrakārā darśayanti /\ntadidaṃ sūtragrahaṇaprayojanam /\n<lg>\n<l>tathā hi---</l>\n<l>svalpākṣaramasandigdhaṃ sāravad viśvatomukham /</l>\n<l>astobhamanavadyaṃ ca sūtraṃ sūtravido viduḥ //</l>\n</lg></p>\n\n<p># viṣṇudharmottare 3.5.1 # iti /\nastobhamanadhikam, arthalabhyapradarśane tvadhikaṃ bhavediti /\ntat sūcanāt sūtraṃ syāt /\n<lg>\n<l>tathā hyahuḥ,</l>\n<l>laghūni sūcitārthāni svalpākṣarapadāni ca /</l>\n<l>sarvataḥ sārabhūtāni sūtrāṇyāhurmanīṣiṇaḥ //</l>\n</lg></p>\n\n<p># # iti /\nitaretarayogenāpi kāryakāraṇabhāvaḥ sūcanīya eva /\nsa varamekanivṛttyānyanivṛttyaiva sūcyatāmekavākyatānurodhāyeti /\nparamatātparyamasyāha--etatsaṃbandhenaiva /\nśāstrasya niḥśreyasādhigamalakṣaṇena prayojanena yaḥ saṃbandhaḥ pūrvamākṣiptaḥ, tatsamādhānenārthena arthavadetat sūtram /\nsaṃbandhapadena viṣayavācinā viṣacisamādhānaṃ lakṣayati /\ntadevaṃ sūtratātparyaṃ vyākhyāyāvayavavyākhyānamavatārayati--padārthasviti /\nyadyapi sāmabhedādau halaśakaṭadau ca mithyājñānamanekaprakāraṃ saṃbhavati, tathāpi na tat saṃsāraheturapi tvātmādidvādaśavidhaprameyaviśeṣaviṣayamiti sūtrasthaṃ mithyājñānaṃ viśeṣṭumāha--tatreti /\ntadetena ātmādyapavargaparyanta ityādi bhāṣyamavatāritam /\ntadetadākṣipati--ko vṛttyartha\niti /\nna khalu yathā kuṇḍe vadaraṃ paṭe vā śauklyam, evaṃ prameye mithyājñānaṃ pravartate, tasya jñātṛsamavetatvādityarthaḥ /\nuttaram--viṣayārthaḥ /\nyāvaduktaṃ bhavati pramayaviṣayaṃ mithyājñānamiti, tāvaduktaṃ bhavati prameye vartata iti /\nviṣayatvaṃ cāgre nivedayiṣyate /\nanekaprakāram ityuktam /\ntadāha--tatrāyaṃ bhedaḥ tatrātmani tāvat pradhāne prameye nāstīti /\nkathaṃ punaretanmithyājñānamityata āha--ātmā tāvaditi /\natra śaṅgate--tasyānupapattiḥ /\nkutaḥ? sadasatoḥ sārūpyābhāvāditi cet? sarvatra hi rajatodakādivibhrameṣu śuktirajatayorvā marūmarīcisalilayorvā sārūpyameva nimittaṃ pratīmaḥ na hi jātu rūpaṃ rasādiṣu hastinaṃ vā maśakādiṣu āropayanti /\nasadṛśe 'pi śvete pītabhramaḥ, madhure ca tiktabhramaḥ, pītaḥ śaṅkhastikto guḍa iti ca dṛśyata iti cet--na, tatrāpi sārūpyasaṃbhavāt /\ntathā hi bahinirgacchadatyacchanayanaraśmisaṃpṛktapittagataṃ pītimānamāśrayarahitam, śaṅkhaṃ ca doṣācchāditasitimānamanubhavan pītagaṇasya ca tadasaṃbandhamananubhavaṃstadasaṃbandhāgraheṇa pītacīravilvādisāmānādhikaraṇyena sārūpyāt śaṅkha pīta iti viparyasyati /\nevaṃ tvagindriyopanītaṃ guḍadravyamananubhūyamānamādhuryamanubhavan rasanāgravartinaśca pittasyāsvabhāvajātatiktasya tiktatvamanubhavan tadāśrayaṃ ca pittamananubhavannasaṃbandhāgrahasārūpyāt tiktanimbasāmānādhikaraṇyena tikto guḍa iti vapiryasyati /\natiśīghratayā caiṣa kramo na lakṣyate /\n<lg>\n<l>na ca brūmo yatra sārūpyaṃ tatra bhrama iti, yenātiprasaktiścodyeta, api tu yatra bhramastatrāvaśyaṃ kathañcit sārūpyamiti /</l>\n<l>evaṃ dvicandradiṅmohālātacakrādiṣvapi kiñcit kathañcit sārūpyamūhanīyam /</l>\n<l>na ca sa dasatoratyantavilakṣaṇayoḥ sārūpyamasti /</l>\n<l>tat kathamātmani nāstitāropa ityākṣepaḥ //</l>\n</lg></p>\n\n<p>samādhatte--na, pramāṇagamyatopapatte /\nākṣepaṃ vibhajate--na hi sadasatī iti /\nsamādhānaṃ vibhajata--tacca naivamiti /\nyadi sadasatoḥ samānatvaṃ nāsti, tarhi bhedaḥ /\ntathā ca kasya kutrāropa ityata āha--kriyāguṇeti /\nso 'yamasaddharmān kriyāguṇarahitatvādīn satyātmani samāropya asattayā viparyasyati--nāstyātmeti, natvātmānaṃ sarvato 'bhyarhitatamaṃ paśyan tatrāsau snihyati, snehācca tadupakārāya ghaṭate /\nevaṃ tatparipanthinaṃ dveṣṭi /\ndveṣācca tadapakārāya dyaṭate /\ntataśca karmāśayam ācinoti /\ntato janma /\ntataśca duḥkhamiti /\nevamātmanastādṛśasya mā bhūt tattvājñānam /\nastu nāstitāsamāropa eva tāvad yato na pravartate /\n<lg>\n<l>yathāhuḥ,</l>\n<l>sukhī bhaveyaṃ duḥkhī vā mā bhūvamiti tṛṣyataḥ /</l>\n<l>yaivāhamitidhīḥ saiva sahajaṃ sattvadarśanam //</l>\n</lg></p>\n\n<p># pra.vā. 1.202.3 # atrocyate /\nyadyapi rāgādinivṛttiheturnairātmyadarśanam, tathāpi nāsti karma, nāsti karmaphalamiti dṛṣṭeḥ paramaṃ nidānam /\nevaṃ pretyabhāvābhāvajñānasya ca /\ntathā ca duḥkhahetorheyavargasyābhāvānna taddhānāyānena ghaṭitavyam /\nna cāvaṅghaṭamāno heyaṃ hātumarhati /\nso 'yaṃ vṛścikabhiyā palāyamānaḥ āśīviṣamukhenipatitaḥ /\nsecamāstikatvāyātmāstitopāsanīyā /\n<lg>\n<l>abhyarhitatā cātmano 'tyantaduḥkhanivṛttāvupapadyate /</l>\n<l>ayameva cāsyopakāro yadātyantikaduḥkhaśamanam, sūkhādhāne tvasya tadanuṣaṅgiduḥkhādhānādapakāraprasaṅgāt /</l>\n<l>na hi jātu kaściccetanaḥ sukhamāpsyāmīti madhuviṣasampṛktamannamupabhuṅkte /</l>\n<l>tasmānnairātmyadṛṣṭiḥ prayatnenocchettavyā prekṣāvateti siddham //</l>\n</lg></p>\n\n<p>aparamapi saṃsārahetu mithyādarśanamāha--evamanātmanīti /\npṛcchati--ki punariti /\nuttaram--ahaṅkāreti /\nviśeṣamāha--icchādīti /\npunaḥ pṛcchati--kathaṃ punariti /\nuttaram--śarīreti /\n<lg>\n<l>upasaṃharati--evamiti /</l>\n<l>sāmānyadharmo 'haṅkārāspadatvam /</l>\n<l>viśeṣadharma icchādyādhāratā /</l>\n<l>tāṃ khalvayaṃ śarīrādiṣvāropya eta evāhamiti śarīrādiṣvātmabhāvamāropayati //</l>\n</lg></p>\n\n<p>evaṃ siddhaṃ kṛtvā viparyayaṃ sarvamuktam /\nsaṃprati sandihāno viparyayasvarūpaṃ pṛcchati--kaḥ punarayaṃ viparyayaḥ? parīkṣakāṇāṃ vipratipatteḥ saṃśayaḥ /\nkecit svākārabāhyatvaviṣayaṃ jñānaṃ viparyaya ityācakṣate /\nanye 'sādviṣayaṃ jñānam /\n<lg>\n<l>anye tvanirvacanīyameva jñānam /</l>\n<l>apare tvagrahaṇamevava /</l>\n<l>anyathākhyāti tu vṛddhāḥ /</l>\n<l>uttaram--atasmistaditi pratyayaḥ //</l>\n</lg></p>\n\n<p>idamatrākūtam--na tāvat svākāraṃ rajatādi bāhyatayā ālambante vibhramāḥ /\ntathā hi jñānākāratvaṃ rajatāderanubhavād vyavasthāpyet, anumānād vā? anubhavo 'pi rajatapratyayo vā svād, bādhakapatyayo vā? na tāvad rajatapratyayaḥ /\nsa hīdamanahaṅkārākārāspadaṃ rajatamādarśayati, na cāntaram /\nahamiti hi tadā syāt, pratipattuḥ pratyayādavyatirekāt /\n<lg>\n<l>bhrāntaṃ hi jñānaṃ svākārameva bāhyatā ālambate /</l>\n<l>tathā cānahaṅkārāspadamasya viṣayo jñānākāro 'pi, jñānākāratā punarasya bādhakajñānapravedanīyeti cet? hanta cakṣuṣī nimīlya vaitālikapakṣapātaṃ parityajyālocayatvāyuṣmān ki purovartidravyākāratāmātraṃ pratiṣedhati rajatasya, āhosvit jñānākāratāmapyasyādarśayati bādhakapratyayaḥ? tatra jñānākāratopadarśanavyāpāraṃ bādhakapratyayasya brūvāṇaḥ ślāghanīyaprajño devānāṃpriyaḥ /</l>\n<l>purovartitvaniṣedhādarthāt jñānākāratāsiddhiriti cet? tanniṣedho vaṇigvīthyādāvupalabdhasya rajatasya vyāvasthāpane hetuḥ /</l>\n<l>āntaratvaṃ tvasyānupalabdhacaraṃ kutastyam? na cānumānamatra prabhavatīti caturthenivedayiṣyate //</l>\n</lg></p>\n\n<p>santu tarhi bādhakapratyayānurodhād asatprakāśanaśīlā eva mithyāpratyayāḥ /\ntathā hi bādhakaṃ vijñānaṃ nedaṃ rajatamiti rajatajñānagocarasyāsattvaṃ gṛhṇāti /\nna cāsato viṣayabhāvo nopapadyate /\nna hi viṣayatvaṃ nāma kāraṇatvaṃ yenāsati na syāt, kiṃ tu svakāraṇadhīnaḥ sāmarthyātiśayaḥ /\nsa tādṛśo jñānasya, yena santamivāsantamapi gocarayati/na ca viṣayasāmarthyamatropayujyate, jñānasya sāmarthyādeva tadbhāvasiddheḥ /\nata evāsatprakāśanasāmarthyameva mithyājñānānāmavidyātvamanirvacanīyaṃ kecidāsthiṣata /\natredamālocanīyam--kimetat mithyājñānamasat sadātmanā gṛhṇātītyasadviṣayamupeyate? āhosvit sadeva sadantarātmanā gahṇāti sataśca sadantarātmatvena asattvādasadviṣayamucyate? na tāvat pūrvaḥ kalpaḥ, rajatātmanā cet asadālambeta na satī śuktikām, kathaṃ punarasau rajātartho śuktau pravartate na punā rajatābhāve /\nkaskāccedamiti purovarti dravyamaṅgulyā nirdiśya tasya rajatatvaṃ niṣedhati nedaṃ rajatamiti, yadi tatra na prasañjitaṃ rajatatvaṃ pūrvavijñānena? atha śuktireva rajatātmanā asatīti tadākāratayā tāmālambamānaṃ mithyājñānamasadālambanamucyate? tatrānujñayā vartāmahe /\nna khalvanyathākhyātivādino 'pi sadantaraṃ sadantarātmanā sadabhyupagacchanti /\ntathā satyanyathetyeva na syāt /\n<lg>\n<l>yathāhuranyathākhyātivādinaḥ,</l>\n<l>tasmād yadanyathā santamanyathā pratipadyate /</l>\n<l>tannirālambanaṃ jñānamabhāvālambana ca tat //</l>\n</lg></p>\n\n<p># ślo. vā. nirālambanavāde 117-8 # iti /\nna ca rajatātmanā purovartino dravyasyānirvacanīyatā, mithyājñānasamaye sattvena bādhakasamaye cāsattvena nirvacanīyatvāt /\nna caivaṃbhūtasyāsataḥ prathā nopapadyate, tasya sadasadbhyāmupākhyeyatvāt /\nyaḥpunaḥ advaitavādinā prapajco vaināśikānāṃ vā sāmānyādirno bahiḥ ki tvalīkam /\n<lg>\n<l>tadviṣayaṃ ca jñānaṃ mithyājñānamityapi na saṃbhavati, tasya sarvopākhyārahitasya kenacit sārūpyābhāvāt, tatkāraṇakatvācca bhrānteḥ, kāraṇābhāve kāryābhāvasya sulabhatvāt /</l>\n<l>tasmāt prapañcaśca sāmānyādi ca vastusatī nāmamīcīnavijñānagocarau /</l>\n<l>tabdādhakaṃ copariṣṭādapākariṣyate /</l>\n<l>tasmānnānivacanīyakhyātirapi //</l>\n</lg></p>\n\n<p>syādetata /\nanyadanyathā prakāśata iti saṃvidviruddham/na tāvat sadbhāvamātreṇālambanatvam /\ntanmātrasya sarvapratyayasādhāraṇyena sarve 'rthāḥ savarpratyayaviṣayā iti savarsarvajñatāpattiḥ /\nna ca kāraṇatvenālambanatvam, rūpādivijñānānāṃ rūpādivaccakṣurādyapi kāraṇamiti cakṣurādyālambanatvaprasaṅgāt /\natītānāgataviṣayatvaṃ ca vijñānasya na syāt, atītānāgatayorasattvenākāraṇatvāt /\ntasmāt pratibhāsamānamālambanam /\ntathā ca rajatapratibhāsaḥ śuktikālambanamiti durghaṭam /\napi ca cakṣurādīnāṃ samīcīnajñānopajananasāmarthyamiti kathamebhyo mithyājñānaṃ bhavitumarhati? na hi śyāmākabījaṃ parikarmasahasreṇāpi kalamāṅkurāya kalpate /\ndoṣasahāyā locanādayo mithyāpratyayamādadhata iti cet--na doṣā hi kāraṇānāṃ sāmarthya nighnanti, na punaḥ kāryāntaropajananasāmarthyamādadhati, na khalu bhṛṣṭaṃ kuṭajabījaṃ nyagrodhadhānāyai kalpate, kiṃ tu na karoti kuṭajadhānām /\napi ca svagocare vyabhicāre vijñānānāṃ sarvatrānāśvāsaprasaṅgaḥ /\ntasmāt sarvameva vijñānaṃ samīcīnamāstheyam /\ntathā hi rajatamidamiti dve jñāne smṛtyanubhavarūpe /\ntatredamiti purovartidravyamātragrahaṇam, doṣavaśāt tadgatasya śuktikātvasāmānyaviśeṣasyāgrahaṇāt /\ntāvanmātraṃ ca gṛhītaṃ sadṛśatayā saṃskārodbodhakrameṇa rajate smṛti janayati /\nsā ca gṛhītagrahaṇasvabhāvāpi doṣavaśāt gṛhītatāṃśapramoṣeṇa grahaṇamātramavatiṣṭhate /\ntathā ca rajatasmṛteḥ purovartimātragrahaṇasya va mithaḥ svarūpataśca viṣayataśca bhedāgrahaṇāt sannihitarajataviṣayavijñānasārūpyeṇedaṃ rajatamiti bhinne api grahaṇasmaraṇe abhedavyavahāraṃ sāmānādhikaraṇyavyapadeśaṃ ca pravartayataḥ /\nkvacit punargrahaṇe eva mitho 'gṛhītaprabhede, yathā pītaḥ śaṅkha iti /\natra hi viniryannayanaraśmivartinaḥ pittadravyasya kāyasyevātisvacchasya pītattvaṃ ca gṛhyate /\npittaṃ tu gṛhyate /\n<lg>\n<l>śaṅkho 'pi doṣavaśāt guṇarahitaḥ svarūpamātreṇa gṛhyate /</l>\n<l>tadanayorguṇaguṇinorasaṃsargāgrahāt sārūpyāt pītacirabilvaphalapratyayāviśeṣeṇābhedavyavahāraḥ sāmānādhikaraṇyavyapadeśaśca, bhedāgrahaprasañjitābhedavyavahārabādhānācca nedaṃ rajatamiti vivekapratyayasya bādhakattvamapyupapadyate /</l>\n<l>tadupapattau ca bhrāntatvamapi lokaprasiddhaṃ siddhra bhavati /</l>\n<l>tasmād yathārthāḥ sarve 'pi bhramāḥ pratyayatvāt paṭapratyayatvayavaditi prāptam //</l>\n</lg></p>\n\n<p>evaṃ prāpte 'bhidhīyate--asti tāvad rajatārthino rajatamiti jñāne sati purovartidravyapravṛttiḥ sāmānādhikaraṇyavyapadeśaśceti sarvajanīnam /\ntat kiṃ grahaṇasmaraṇayostadgocarayośca bhedāgrahād bhavatu, āhosvidabhedagrahāt? na tāvaccetano 'jñānāt pravartate, api tu jñānāt /\npurovartivastugrahaṇarajatajñānādagṛhītabhedaṃ svarūpato viṣayato vā rajatārthinaṃ purovartidravye pravartayatīti cet? hanta bhoḥ kimetāvatā purovartivastugocaraṃ jñānaṃ rajatagocaraṃ bhavati, āhosvit tanmātragocarameva? yadi rajatagocaraṃ purovartirajatatayāgṛhṇāt, kathaṃ nānyathākhyātiḥ? atha tanmātragocaram, ko bhedāgrahasyopayogaḥ? na hi vṛkṣamātradarśanaṃ niścayena śiṃśapārthinaṃ pravartayati, na hi tatra śiṃśapājñānamasti /\nasti tviha rajatavijñānam, agṛhītabhedamidamiti jñāneneti cet? nanu rajatavijñānaṃ purovartini dravye na vartate, purovartijñānaṃ ca na rajata iti tatra purovartidravyamātrārtho purovartini pravarteta na rajatārtho /\n<lg>\n<l>evaṃ rajatārtho yatra kvacana pravarteta na niyamena purovartina dravye /</l>\n<l>na hi tatra tena rajatatvamavagatamīti /</l>\n<l>athedaṃ rajatamiti dve jñāne, bhedāgrahādidaṃ rajatamityekajñānasadṛśe, tena taducitaṃ vyavahāraṃ pravartayataḥ? yadyevaṃ tadrajatam, iyaṃ śuktiriti bhedāvabhāsivijñānavyavahāramapi kasmānna pravartayataḥ? yathaiva hi bhedāgrahādabhinnavijñānasādṛśyam, evamabhedāgrahād bhinnavijñānasādṛśyamapi /</l>\n<l>so 'yamubhayato bhedābhedagrahasārūpyāt pravṛttinivṛttibhyāṃ yugapadākṛṣyamāṇaḥ pratipattā kaṣṭāṃ daśāmāveśitaḥ prajñāśālibhirativyākhyayā //</l>\n</lg></p>\n\n<p>syādetat /\nviparyayajñānotpāde 'pi śuktirajatayorbhedāgrahe 'sya vyāpāra āstheyaḥ, anyathā gṛhītabhedānāmapi viparyayotpādaprasaṅgāt /\ntathā ca śakyaṃ tatrāpi vaktum--yathā bhedagrahād viparyayajñānotpāda evamabhedāgrahāt kasmānna samīcīnajñānotpāda iti /\ntatra yastava parihāraḥ so 'smākaṃ vyavahāravyapadeśayorbhaviṣyatīti /\nyathāhurakhyātivādinaḥ---\nyeṣāmapi viparītakhyātisteṣāmapyajñānavāsananibandhano bhrama iti /\nmaivam, jñānahetūnām ajñātarūpakāryasaṃbandhānā cukṣurādīnāṃ darśanāt, cetanavyavahārāṇāṃ tvabuddhipūrvakāṇāmapratīteḥ buddhipūrvakatve tu vivekāgraha upayujyate, na vyavahāravyapadeśayoriti yuktamutpaśyāmaḥ /\nyadyavivekagraho 'pi tatparipanthī vidyata iti kuto 'nyataranibandhano vyavahāraḥ? tasmāt samāropa eva bhedāgraha iti /\ntat siddham etadvivādādhyāsitaṃ rajatādivajñānaṃ purovartivastuviṣayam, rajatārthinastatra niyamena pravartakatvāt /\nyad yadarthina niyamena yatra pravarpayati tadvijñānaṃ tadviṣayam, yathobhayasiddhaṃ samīcīnarajatavijñānam /\ntathā caitat, tasmāt yathā, yaccoktam--anavabhāsamāmā śuktiranālambanamiti, tatra kiṃ śuktikātvasya rajatamiti jñānaṃ pratyanālambanatvaṃ sādhyate, āhosvid dravyamātrasya sitabhāsvarasya purovartinaḥ? tatra pūrvasmin kalpe siddhasādhanam /\nuttarasminnanavabhāsanamasiddham, idamiti purovartino dravyasyāṅgulyā nirdeśāt /\ndṛṣṭaṃ ca duṣṭānāmapi kāraṇānāmautsargikakāryapratibandhena kāryāntarotpādakatvam /\ntad yathā, vetrabījānāṃ dāvāgnidagdhānāṃ kadalīprakāṇḍajanakatvam, bhasmakaduṣṭasya caudaryasya tejaso bahutarānnapānapācakatvam /\n<lg>\n<l>nedaṃ rajatamiti ca pratyakṣabādhakapratyayādapahṛtaviṣayam, pratyayatvena vibhramāṇāṃ yathārthatvānumānaṃ nodetumarhati /</l>\n<l>yathā ca pramāṇābhāsavyabhicāre 'pi pramāṇe āśvāsaḥ, tathā pramāṇato 'rthapratipattau ityatropapāditam /</l>\n<l>diṅmātramatra darśitam /</l>\n<l>prapañcastu tattvasamīkṣāyām asmābhiḥ kṛta ityuparamyate //</l>\n</lg></p>\n\n<p>tadevamātmani mithyājñānaṃ vyākhyāya śarīrādiṣvekādaśasu mithyājñānaṃ bhāṣya eva darśitam /\ntattu spaṣṭatvāt asmābhirna vyutpāditamityāśayavānāha--śeṣamiti /\ntatra śarīrādiṣu manaḥparyanteṣu yathāyogaṃ mithyājñānaṃ duḥkhe sukham ityādinā apratihātavyam ityantena bhāṣyeṇoktam /\npravṛttyādiṣu śṛṅgagrāhikayoktaṃ pravṛttau ityādinā rocayet ityantena bhāṣyeṇa /\nevaṃ mithyājñānasya svarūpaṃ darśayitvā mithyājñānadoṣapravṛttitajanmaduḥkhānāṃ kāryakāraṇabhāvo doṣādīnāṃ svarūpaṃ coktam etasmāt ityādinā tāpa ityantena bhāṣyeṇa /\nsaṃprati mithyājñānādyucchedādapavarga iti vakṣyati /\ntaccāyuktam, satyapi taducchede saṃsāratādavasthyāt /\nna hyānyocchede 'nyasyocchedaḥ /\ntathā ca nāpavarga iti vakṣyamāṇamarthamupapādayitumaktaṃ bhāṣyakṛtā, ta hame mithyājñānādaya ityādi /\ntad vārttikakāro vyācaṣṭa--ta hame duḥkhādaya iti bhāṣyakāroktakramād viparītakramābhidhānaṃ vārttikakṛtaḥ evaṃ sūtrakāroktakramād viparītakramābhidhānaṃ bhāṣyakṛtaḥ /\ntad duḥkhādīnāṃ mithyājñānapūrvakatvena mithyājñānasya duḥkhādipūrvakatvenānāditvaṃ darśayitum /\npṛcchati--kaḥ punariti /\nyadyeta eva saṃsārastarhi sūtrakāraḥ prameyasūtre kasmād duḥkhādibhyaḥ pṛthak pretyabhāvaṃ saṃsārāparanāmānamupādatte? tasmādebhyo 'nya eva saṃsāra iti bhāvaḥ /\nuttaram--duḥkhādīnāmiti /\nnaiṣāṃ svarūpamapi tu kāryakāraṇabhāva ityarthaḥ /\nkramavyatikramatātparyamāha--sa cānādiriti /\natra hetumāha--pūrvāpareti /\nduḥkhajanmapravṛttidoṣāḥ viṣayatvena tāvanmithyājñānasya kāraṇam /\nevamasati janmani mithyājñānasyānutpattaraviṣayo 'pi janma mithyājñānasya kāraṇam /\nevaṃ vinā pravṛttiṃ janmābhāvāt janmadvādeṇa pravṛtterapi mithyājñānakāraṇatvam /\npravṛttidvāreṇa ca doṣāṇām, tathā mithyājñānād deṣāḥ, doṣebhyaḥ pravṛttiḥ, pravṛtterjanma, janmano duḥkham /\nyadyapi pravṛttireva sākṣāduḥkhahetuḥ, tathāpyanāyatanasya tasyānutpatterantarā janma karoti /\natha saiva duḥkhamiti? anāditvācca nānyonyāśrayaṃ cakrakaṃ vā bījāṅkurasantānayoriveti /\nsaṃpratibījāpāya iva tajjānyāṅkurapravāhanivṛttiḥ mithyājñānāpāye tajjanyadoṣapravṛttijanmaduḥkhamithyājñānādipravāhanivṛttiḥ, kāraṇanivṛttau kāryanivṛtteriti kathanaparaṃ bhāṣyam anubhāṣyākṣipati--yadā tu tattvajñānāditi /\napāyo 'pi tattvajñānānmithyājñānasya svarūpato vā, viṣayato, vā phalato vā syāt, na tāvat svarūpataḥ, tasyāśutaravināśinaḥ saṃskārād vā jñānāntarād vā apāyasya tattvajñānasādhāraṇyena tasyāpi bādhyatvaprasaṅgāt /\nnāpi viṣayataḥ, na hi śuktikājñānaṃ rajatajñānasya rajataviṣayatāmapahartumutsahate jātaṃ hi tad rajataṃ viṣayīkṛtya /\nyathāhuḥ\ngṛhītvārthaṃ gatāścaurāḥ kastānācchettumarhati /\niti /\nnāpi phalamapaharati, upadarśito hi tenārthaḥ, pravartitaśca tatra puyaṣaḥ /\ntadidamuktam--kathamapāya iti /\nuttaram--samānaviṣaya iti /\nyasminneva hi purovartini dravye pūrveṇa rajatatvamāsañjitaṃ tatraivottaraṃ tadviruddhaṃ śuktikātvaṃ dharmamupanayati /\ntathā ca pūrvasya vijñānasya mithyātvamādarśayattajjanitāṃ pravṛttiṃ vighaṭayat phalamasyāpaharatīti bhāvaḥ /\nna tu samānaviṣayatāmātreṇa virodhaḥ, mā bhūdekasminnātmani nityatvavibhutvajñānayorvirodha ityata āha--yasmāditi /\ntatvamithyātvakathanena mitho viruddhadharmaprasa/janaṃ sūcayati /\n<lg>\n<l>nityatvavibhutvajñānayostu samānaviṣayayorapyaviruddhadharmopasthāpakatayā tattvajñānatvādityarthaḥ /</l>\n<l>kasmād virodha ityata āha--vastuna iti /</l>\n<l>parasparābhāvadharmiṇorekatra samavāye nedaṃ svābhāvikaṃ nānātvaṃ kvacidapītyadvaitaprasaṅga iti bhāvaḥ /</l>\n<l>upasaṃharati--tasmāditi //</l>\n</lg></p>\n\n<p>atra deśayati--kathaṃ punariti /\nprathamamutpannaṃ mithyājñānamanupajātavirodhi, tenāpahṛtaviṣayaṃ paśrvāttanaṃ tattvajñānamudetumeva notsahate, prāgeva tu mithyājñānaṃ bādhitumiti bhāvaḥ /\nuttaram--mithyājñānasyeti /\ntatra hi prathamamupajātenānupajātavirodhinā jñānenottaraṃ bādhyate, yatra pūrvāpekṣamuttaramupajāyate /\ntat khalu pūrvavirodhe na jāyeta /\najātaṃ sat kathaṃ pūrvaṃ bādheta, yathā pratyakṣādiviruddhamanumānam? iha tu dve api jñānedoṣopahatānupahatendriyārthasannikarṣajanmanī parasparānapekṣe /\ntatra pūrvamanupajātavirodhitvāt ki bādhatām, anāgatasyāprāptatvena bādhitumaśakyatvāt, svakāraṇabalādāsādyamānajanmanaścotpattivirodhasya cāśakyātvāt? tadevamutpannamuttaramupajātavirodhitayā pūrvabādhātmakaṃ sannānupakṛdya pūrvamutpattumarhatīti bādhate /\ntattu na pūrveṇa nāpyanyena kenaciditi bhāvatyarthasahāyam /\narthāsahāyaṃ ca mithyājñānam /\ntadanena bādhyatvābādhyatve mithyājñānatattvajñānayorūpalakṣyete /\n<lg>\n<l>tadidamanyairapyuktam---</l>\n<l>pūrvāt parabalīyastvaṃ tatra nāma pratīyatām /</l>\n<l>anyonyanirapekṣāṇāṃ yatra janma dhiyāṃ bhavet //</l>\n</lg></p>\n\n<p>iti /\ntathā cānupajātavirodhitvamatra bādhyatve hetuḥ, upajātavirodhitvaṃ ca bādhakatva iti /\nyadupalakṣaṇārthaṃ sasahāyatvābhidhānaṃ tajjijñāsuḥ pṛcchati--kasmāt? uttaram--tayātveneti /\nanenābādhyatvaṃ tattvajñānasyoktamiti /\nna kevalamabādhyatvam, dṛḍhamūlatvamapi tattvajñānasyetyāha--pramāṇāntarānugrahācca /\nantaraśabdo viśeṣavacanaḥ /\nātmāditattvajñānaṃ hi phalaṃ pramāṇaviśeṣairāgamānumānapratyakṣairanugṛhyate /\n<lg>\n<l>tasmād dṛḍhamūlatvāt tadapi tattvajñānaṃ mithyājñānaṃ nivartayatītyarthaḥ /</l>\n<l>etadeva vibhajate--āgameti /</l>\n<l>etadeva sphorayati--yadā hīti /</l>\n<l>āgamamayena hi jñānena prameyaṃ gṛhītvā śāstrīyeṇa ca nyāyavijñānenānumānāparanāmnā vyavasthāpya bhāvayato yadātmamanaḥsannikarṣād yogajadharmasahāyādutpadyate tattvaviṣayaḥ sākṣātkāraḥ pratyakṣaphalam, tatra trayāṇāmapi pramāṇānāṃ pratisandhānam astīti dṛḍhamūlatvāt tena mithyājñānaṃ bādhyate //</l>\n</lg></p>\n\n<p>viṣayaṃ bhāvayatīti vyācaṣṭa--samāhita iti /\n<lg>\n<l>samāhitatvena cetaso dhāraṇāṃ darśayati--ananyamanā iti pratyāhāram, cetasaḥ tattvaviṣayabuddhidhārāvipacyamānatvaṃ dhyānasya, tattvajñānasya sphuṭābhatvārambhāvasthā /</l>\n<l>dhyānajanitabhāvanā saṃskāro dhyānabhāvanā, tasyā viveko mithyajñānavāsanāyāḥ /</l>\n<l>pūrvaṃ hi mithyājñānavāsanā tattvajñānavāsanāyā balavatyāsīt, athābhyāsavaśāt tulyabalābhavat, atheyameva balīyasī tattvajñānavāsanāsaṃbhinnā mithyājñānavāsanayā sahānuvartate /</l>\n<l>saṃprati tu tattvajñānavāsanayā atyantabalīyasya samūlakāṣaṃ kaṣitatvāt mithyājñānavāsanāyā bhavati viviktā tattvajñānavāsanā tasyāmityarthaḥ //</l>\n</lg></p>\n\n<p>nanvanena krameṇa nivartatāṃ mithyājñānam, nivṛttaṃ taṃ tattvasākṣātkārasamaye 'pi kasmāt punaḥ svavāsanāvaśānna jāyate? na khalu mithyājñānavāsanā anādikālapravṛttā ādimatā tattvajñānena tatsaṃskāreṇa vā śakyā nivartayitumityata āha--nivṛtte ceti /\ntāvadeva puṃsāṃ buddhayo 'sthirā bhrāmyanti svocitaṃ ca saṃskārajātamātanvate, na yāvad bhūtamarthaṃ sākṣātkurvanti /\natha sākṣātkṛtya tatra sthirapadā bhavanti, kṣiṇvanti ca savāsanān mithyāpratyayān /\nbhūtārthaṃpakṣapāto hi buddheḥ svabhāvaḥ /\n<lg>\n<l>yadāhurbāhyā api----</l>\n<l>nirūpaplavabhūtārthasvabhāvasya viparyayaiḥ /</l>\n<l>na bādho yatnavattve 'pi buddhestatpakṣapātataḥ //</l>\n</lg></p>\n\n<lg>\n<l># pra. vā. 212.3 # iti /</l>\n<l>tasmāt mithyājñānasya na punarūtpāda iti //</l>\n</lg>\n\n<p>uktamevārthaṃ smṛtidāḍhrayāya pṛcchati--kaḥ punariti /\nuktaṃ smārayitumuttaram--saheti /\nbhavatu mithyājñānasya nivṛttiḥ savāsanasya, tato 'pi kimityata āha--mithyājñāneti /\natra pṛcchati--ye tāvaditi /\nuttaram--teṣāmapīti /\nvairāgyasvarūpaṃ pṛcchati--ki punariti /\nrāgābhāvo hi vairāgyam /\nna ca tasmādeva rāgādīnāmabhāva iti bhāvaḥ /\nuttaram--bhogānabhiṣvaṅgalakṣaṇamityuktam /\nviṣayadoṣaparibhāvanāparipākāt khalu viṣayaparityāgecchā bhavati /\ntayā virodhiguṇena viṣayatṛṣṇā ca tatparipanthini vidveṣaśca tadadhikaraṇāśrverṣyādayo nivartante /\nasaktirviṣayaparityāgecchā, vaśitayā ca svayamupanateṣu viṣayeṣu mādhyasthyadarśanam /\ndoṣābhāve kiṃ bhavatītyata āha--doṣābhāva iti /\npṛcchati--kā punariyamiti /\nyadi hi janmanaḥ pravṛttiḥ kāraṇaṃ syāt, tato janmanivṛttyai tannivṛttirarthyeta /\nna punarasau kṣaṇikā sato āmuṣmikāya janmane kalpate /\nataḥ kimarthaṃ nivartyata iti bhāvaḥ /\nviditābhiprāya uttaramāha--dharmādharmo /\nkasmāt punarūpacāra ityata āha--janmasādhanatvāt /\netadvibhajate--nāsminniti /\nupacāre prayojanaṃ darśayitvā nimittamāha--dharmādharmayostviti /\nvartamānānāgatayoraviśeṣeṇa doṣāpāyāt nivṛttirūkteti bhrāntyā deśayati--yau tāvadanāgatāviti /\npariharati--na, anāgatayoriti /\nanāgatābhiprāyametadityarthaḥ /\nyadyevam, vartamānayoḥ kutaḥ prakṣaya\nityata āha--vartamānayoriti /\nastu pravṛtterabhāvaḥ,tataḥ kimityata āha--pravṛttyabhāva iti /\nuktaṃ vivekamihāpi yojayati--atrāpīti /\nvartamānanivṛttihetu pṛcchati--atheti /\nuttaram--saṃskāreti /\nśrutiḥ,\ntāvadevāsya ciraṃ yāvanna vimokṣye 'tha saṃpatsye /\n# chāndogya 6.14.2 # iti /\n<lg>\n<l>kiṃ janmābhāve sidhyatītyata āha--janmābhāva iti /</l>\n<l>atraiva vṛddhasaṃmatimāha--etacca tadāhuriti /</l>\n<l>tadetacceti yojanā /</l>\n<l>prāṇanasya kālabhedāvaccheda āyuḥ //</l>\n</lg></p>\n\n<p>syādetat, mahāpralaye 'pi mithyājñānādinā duḥkhāntenāsti viyoga iti atrāpi muktiprasaṅga ityata āha--so 'yaṃ mithyājñānādineti /\nsarvata iti tṛtīyārthe tasiḥ sarveṇeti /\n<lg>\n<l>na ca pralayāvasthāyāṃ sarveṇa viyogaḥ, karmāvidyāvāsanayoranavināśāt /</l>\n<l>muktau tu tayorapi vināśaḥ /</l>\n<l>karmavāsanā ca sarvakāryāṇāmutpādikā avasthāpikā ca /</l>\n<l>tannivṛttau śarīrādivat tattvajñānasaṃskārasyāpi pralaya ityaśeṣaviśeṣaguṇavimukto mukta ityucyata iti saddhim //</l>\n</lg></p>\n\n<p>stādetat /\ntattvajñānāt mithyājñānāpāya ityuktam /\nkiṃ punastattvajñānamityata uktaṃ bhāṣyakṛtā--tattvajñānu tviti /\ntadanubhāṣya sarveṣāṃ jñānānāṃ bhāṣyoktānāmanugatamekaṃ svarūpatastviti /\ncodayati--kasmāditi /\nno khlvayaṃ prekṣāvatāṃ samācāro yad duḥkhabhiyā sukhaparityāga iti, api tu sukhaṃ duḥkhād vivicya upādadate duḥkhaṃ ca varjayanti /\nna hi mṛgāḥ santīti śālayo nopyante, bhikṣukāḥ santīti sthālyo nādhiśrīyanta iti /\nuttaram--vivekahānasyeti /\nyadyapi sukhaduḥkhe bhinne, tathāpyanityatvakṛtakatvavat parasparānuṣakte iti na khalu sukhasya kevalasyopādānaṃ duḥkhasya vā kevalasya parivarjanaṃ śakyamityarthaḥ /\nkaḥ punarayamanuṣaṅgo yato vivekahānamaśakyamityata āha--anuṣaṅgo 'dhinābhāvaḥ /\ntatsvarūpamāha--yatraikaṃ sukhaṃ vā duḥkhaṃ vā, tatretarat duḥkhaṃ vā sukhaṃ vā /\ntadanenānityatvakṛtakatvayoriva sukhaduḥkhayoravinābhāvo darśitaḥ /\nna cāvinābhāvo vinā saṃbandhāditi tatsiddhaye saṃbandhavikalpānāha--samānanimittatā vā anuṣaṅgo 'vinābhāvaḥ, vāśabdaśca vakṣyamāṇasaṃbandhāntarāpekṣayā, na tu pūrvāpekṣayā /\natra ca śarīrādyapekṣayā samānanimittatā, na tu dharmādharmāpekṣayā, na tu pūrvāpekṣayā /\natra ca śarīrādyapekṣayā samānanimittatā, na tu dharmādharmāpekṣayā tayorasādhāraṇyāditi /\nmantavyam /\ntayoravinābhāvasiddhyarthaṃ saṃbandhāntaram āha--samānādhāratā vā /\naparaṃ saṃbandhāntaramāha--samānādhāratā vā /\naparaṃ saṃbandhāntaramāha--samānopalabhyatā vā /\nmanogocaratvamubhayoḥ /\ntataśca siddho 'navinābhāvāparanāmā anuṣaṅga iti /\nyatraikaṃ tatretaraditi vā yatra yasminnimitte satīti vā yatrādhāra iti vā yatropalabdhisādhane satīti vyākhyeyam /\nitiḥ sūtrasamāptiṃ sūcayati//2 //</p>\n\n</div>\n<div>\n\n<p>  NyS_1,1.3: pratyakṣānumānopamānaśabdāḥ pramāṇāni //</p>\n\n<p>tadevaṃ pramāṇādipadārthatattvajñānasya niḥśreyasasaṃbandha uktaḥ parīkṣitaśca /\ntatraitat syāt /\nsvapadebhyaḥ pramāṇādayaḥ padārthāstattvato jñātā yathāyathaṃ mithyājñānādinivṛttikrameṇa apavarge upayokṣyante, kṛtamuparitanena prabandhena iti /\nata uktaṃ bhāṣyakṛtā--trivadhā cāsyeti /\nna nāmadheyamātrāt pramāṇādīnāṃ tattvajñānaṃ bhavati, api tu lakṣaṇaparīkṣaṇābhyām ityasti prabandhasyottarasyopayoga iti bhāṣyārthaḥ /\ntadetadbhāṣyamanubhāṣya pṛcchati---pravṛtteriti /\nyadi puruṣakalpanā mātrāt traividhyam, athānantyameva kasmānna bhavati? sarvatra tasya sulabhatvāditi bhāvaḥ /\nuttaram---arthasya tathābhāvāt /\narthasya prayojanasya sākṣāt, śāstrakāryasya tattvajñānalakṣaṇasya tathaiva trividhayaiva śāstrapravṛttyā bhāvāt /\ntathā hi, lakṣaṇaṃ nāma vyatirekihetuvacanam /\ntaddhi samānāsamānajātīyebhyo vyavacchidya lakṣyaṃ vyavasthāpayati /\nna cāsya dharmidarśanamantareṇa pakṣadharmatā sidhyatīti tadupadarśanāya nāmadheyamātreṇa dharmiṇāmuddeśaḥ /\nyadyapi ca pratilakṣaṇamuddiṣṭā eva dharmiṇaḥ, tathāpi śāstrābhisaṃbandhaparādapi vākyāt samadhigamyanta ityuddeśo 'pyuktaḥ /\nna cāparīkṣito heturvyatirekī catūrūpo bhavatīti parīkṣāpyavaśyaṃ kartavyā /\n<lg>\n<l>tasmāt tattvajñānasyārthasya tathābhāvāt traividhyamiti /</l>\n<l>tadetad vibhajate--nāmī padārthā iti /</l>\n<l>kiṃ tviti /</l>\n<l>arthaḥ tattvajñānaṃ tathābhūtam, yenārthena hetunā śāstrasya pravṛttistredhā bhavati //</l>\n</lg></p>\n\n<p>uddeśasvarūpapratipādanaparaṃ bhāṣyamanubhāṣyākṣipati--nāmadheyeneti /\npariharati--mātragrahaṇasāmarthyāditi /\n<lg>\n<l>yadyapi pramāṇaṇādiśabdā api kārakaśabdā eva, tathāpyuddeśasamaye tadarthānāṃ sadapi kārakatvamavivakṣitam, api tu prātipadikārthamātram /</l>\n<l>ghrāṇādisūtre # 1.1.12 # tu lakṣaṇapare kārakatvaṃ vivakṣitam anyathā lakṣaṇatvāyogāditi adoṣaḥ /</l>\n<l>atra ca yadyapi sūtrakāreṇa saṃśayapramāṇaprameyeṣu parīkṣā sākṣāt kṛtā na prayojanādiṣu, tathāpi tatkaraṇādeva prayojanādiparīkṣāpi sūcitā sūtrakāreṇa iti trividhetyuktam /</l>\n<l>ata eva bhāṣyakāraḥ sarvatra parīkṣāmanvavartayaditi //</l>\n</lg></p>\n\n<p>syādetat /\nvibhāgaparametat sūtramiti vakṣyati /\nna ca vibhāgo nyūnādhikasaṃkhyāvyavacchedārthamekaṃ kiñcidupasaṃgrāhakamantareṇa /\nna ca pramāṇatvādanyadatropasaṃgrāhakam /\nna cedamalakṣitamupasaṃgṛhṇāti /\nna caitat sūtramasya lakṣaṇam, vibhāgaparatvāditi śaṅkānirākaraṇaparaṃ bhāṣyam--tatroddiṣṭasyeti /\ntasyārthaḥ--yadyapi vibhāgaparametat sūtram, tathāpi pramāṇapadasamabhivyāhṛtaṃ sat sāmarthyāt pramāṇatvamapi lakṣayatīti /\ntathā hi, pramīyate 'nenetyasya vākyasyārthe pramāṇapadaprayogaḥ /\npramā ca smṛteranyaḥ arthāvyabhicārī svatantraḥ paricchedaḥ tasmād vibhāgaparādapi sūtrāt pratīyamānaṃ pramāṇasāmānyalakṣaṇamapekṣitaṃ saṃgṛhītamiti pramāṇatvopagṛhītānāṃ pratyakṣādīnāṃ pramāṇānāṃ yukto vibhāgaḥ /\ntathā ca vibhāgaparatvena sākṣāt sāmānyalakṣaṇānabhidhānād vibhaktasya lakṣaṇamucyata ityuktam tacceha /\n<lg>\n<l>viśeṣalakṣaṇam indriyārthasannikarṣetyādi # 1.1.4 # /</l>\n<l>tadetad bhāṣyaṃ vyācaṣṭe--uddiṣṭasyeti /</l>\n<l>lakṣaṇālakṣaṇamātravivakṣayā lakṣitasyālakṣitasya ityuktam /</l>\n<l>tacca chale sāmānyataḥ, pramāṇeṣu prameyeṣu ca viśeṣata iti gamayitavyam //</l>\n</lg></p>\n\n<p>atra bhāṣyam--athoddiṣṭasya vibhāgavacanamiti /\n<lg>\n<l>tasyārtha ucyate 'neneti vacanaṃ sūtraṃ vibhāgasya /</l>\n<l>atheti trividhapravṛttivyutpādanānantaraṃ viviktānāṃ pratipādanaṃ vibhāgavacanam /</l>\n<l>na ca vivekaḥ svarūpa upayujyata ityata āha--athoddiṣṭavibhāgadvāreṇeti /</l>\n<l>nātra vibhāgamātraṃ vivakṣitam, api tu taddvāreṇa nyunādhikasaṃkhyāvyavacchedastattvajñānāṅgamityarthaḥ //</l>\n</lg></p>\n\n<p>avyākhyāne hetumāha--sūtreti /\ncodayati--uddiṣṭasya vibhāgānarthakyam vyāghātāt /\ntrividhā cāsya śāstrasya pravṛttirityasyānarthakyam /\nanarthamarthaviparyayaṃ kāyati kīrtayatītyanarthakaḥ /\ntasya bhāvastattvam /\nkasmāt? vyāghātāt /\nvyāghātam eva sphorayati--trividhā cāsya śāstryasyeti /\npariharati--noddiṣṭeti /\nparasparaṃ vibhaktā nāmadheyamātreṇoddiśyanta ityuddeśentarbhāvaḥ /\ntenāyamartho bhavati, sāmānyenoddiṣṭasya vibhāgavacanaṃ viśeṣeṇoddeśa iti /\nvibhāgaprayojanaṃ pṛcchati--kiṃ punariti /\nuttaram--niyamaḥ /\ntadvibhajate--yadīti /\npunaścodayati--lakṣaṇata iti /\npramāṇalakṣaṇakaraṇapravṛtto yat catvāryeva lakṣayati tadavagamyate na nyūnānyadhikāni vā pramāṇanītyarthaḥ /\npariharati--lakṣaṇasyeti /\nākṣepaṃ vibhajte--syādeṣeti /\nparihāraṃ vibhajate--na, lakṣaṇasyeti /\nanyaparamapi vākyaṃ tadevārthalabhyaṃ svīkaroti /\nna ca pratyakṣādīnāṃ samānāsamānajātīyasya vyavacchede pañcamyādyabhāva upayujyate /\n<lg>\n<l>lakṣaṇakaraṇapravṛttasya kvacidakaraṇaṃ na tadabhāve pramāṇam, sato 'pyanupayogenākaraṇāpatteḥ /</l>\n<l>tadetadāha--anyāsaṃbhavasyeti /</l>\n<l>vibhāgoddeśasya punarananyaparatvādanyābhāviniścayo bhavatīti /</l>\n<l>upasaṃharati--tasmāditi //</l>\n</lg></p>\n\n<p>akṣasyākṣasyeti bhāṣyamanubhāṣya tātparyamāha--ayaṃ ca sūtravivakṣāyāmiti /\nakṣamakṣaṃ prati vartata iti vigṛhyāvyayībhāve kṛte sarvendriyāvarodho bhavati /\nnanu yadir idṛśo vigrahaḥ, kasmāt punarbhāṣyakāreṇa akṣasyākṣasyeti vigṛhyata ityata āha--anyathā tu vastunirdeśa iti /\narthamātramanena pratipādyate, na punaḥ samāsa ityarthaḥ /\natha kasmāt samāsa eva tena vigraheṇa na pratipādyata ityata āha--samāse hi akṣasyeti ṣaṣṭhī na śrūyeteti /\nyadi sūtragatasya pratyakṣapadasyāvyayībhāvaḥ samāsaḥ, anyatra punarasya kaḥ samāsa iti pṛcchati--kaḥ punariti /\nuttaram--prādisamāsa iti /\ntathā hi, prāptāpannālaṃpūrvagatisamāseṣu paravalliṅgatāpratiṣedhādabhidhayaliṅgopādānāt pratyakṣo 'rthaḥ pratyakṣābuddhiḥ pratyakṣaṃ jñānamityabhidheyaliṅgatā siddhā bhavati /\nkvacit pāṭhaḥ samāse hi pratyakṣasyeti ṣaṣṭhī na śrūyeteti /\nsūtravivakṣayāvyayībhāva ityuktam /\ntatra śaṅkate, kasmāt punaḥ sūtravivakṣayetyucyate, yāvatā sarvatraiva kasmādavyayībhāvo na bhavatīti? tatredamupatiṣṭhate--samāse hi avyayībhāvasamāse hi, sarvatra pratyakṣasyeti ṣaṣṭhī na śrūyeteti /\nvyutpattinimittamātraṃ cedaṃ pratyakṣaśabdasya, na tu pravṛttinimittam /\ntasmāt nendriyagatairguṇasāmānyādibhirvyabhicāraḥ,\npravṛttihetustvarthasākṣātkārijñānajanakatvam /\n<lg>\n<l>tannimittaḥ khalvayaṃ pratyakṣaśabdastatra tatra laukikaparīkṣakaiḥ prayujyate /</l>\n<l>yathā mayūraśabdo mayūratvasāmānyanibandhanaḥ kāsucideva patatrivyaktiṣu vartamānaḥ, mahyāṃ rautītyanvākhyāyate /</l>\n<l>tadidaṃ pratyakṣamuddhiṣṭamapi sat pramāṇatadābhāsasaṃkīrṇamiti tadvivekāya lakṣaṇamupayujyate /</l>\n<l>yadi tūddeśapadaṃ tadvivecayet, kṛtaṃ tarhi lakṣaṇapraṇayanena //</l>\n</lg></p>\n\n<p>vigrahavākyagatā ca vṛttirbhāṣyakṛtā vyākhyātā /\nvṛttistu sannikarṣo jñānaṃ vā /\nvṛttiriti hi vyāpāraḥ /\nsa tu vyāpāra ucyate, yaḥ kārakaiḥ phale janayitavye cāramabhāvī dharmabhedaḥ phalotpādānukūlo 'pekṣyate /\nyathā paṭe janayitavye tantubhiścaramabhāvinaḥ saṃyogabhedāḥ, svarge vā janayitavye yāgenāpūrvamātmadharmaḥ, tathehāpi indriyādinā pramāṇena pramāyāṃ phale pravṛttena tadutpādanānukūlaḥ sannikarṣo jñānaṃ vā caramabhāvī dharmabhedo 'pekṣyata iti bhavati vyāpāraḥ /\nsa eva vṛttirityākhyāyate /\nvyavasthāṃ darśayati--yadā sannikarṣo vyāpāra indriyādeḥ pramāṇasya tadā jñānam ālocanaṃ vā savikalpakaṃ vā sākṣātkāravadvijñānaṃ pramitiḥ phalam, ubhayasyāpīndriyavyāpārāt sannikarṣāparabhidhānānutpatteḥ /\nna cāntarālikena nirvikalpakenendriyavyāpāraviccheda iti pratyakṣavyākhyānāvasare nivedayiṣyate /\nyadā jñānam ālocanaṃ vā vikalpo vā vyāpāra indriyādīnāṃ tadā hānopādānopekṣābuddhayaḥ phalam /\ntatropādeyamidaṃ salilamiti buddhiranāgatopādānaviśiṣṭaṃ salilamālambamānā na sākṣātkāravatī, salilamātrasākṣātkārastu syāt /\nna ca tanmātramasya phalam, api tūpādeyatā /\nsā ca parokṣā, anāgatatvāt /\ntasmādupādīyate anenetyupādānam upādānaṃ cāsau buddhiścetyupādānabuddhiḥ /\ntatra toyālocanamatha toyavikaltaḥ, atha tajjātīyasya dṛṣṭacarapipāsopaśamanahetubhāvasya smṛtibījasaṃskārodbodhaḥ, atha tasya smaraṇam, atha liṅgaparāmarśaḥ tajjātīyaṃ cedamiti /\ntadidaṃ liṅgaparāmarśavijñānaṃ sākṣātkāravat /\nliṅge vinaśyadavasthavyāptismaraṇasahakāridṛśyamānasya salilasya pipāsopaśamanahetutayā anumānamukhenopādānabuddhirūcyate /\n<lg>\n<l>anumāya khalvayaṃ tathābhāvaṃ tadupāditsarn ihamānastadupādatte /</l>\n<l>na ca vyāptismṛtivicchinnamālocanaṃ vā vikalpo vā na liṅgaparāmarśajñānaheturiti vācyam, tadudbodhitasaṃskāradvāreṇa vyāpsmiraṇe ca parāmarśe ca tasya tadānīmasato 'pi kāraṇatvāt /</l>\n<l>na khalu kṛṣikarma śasyādhigatisamaye samasti, na ca yāgādikaṃ svargādyutpādasamaye, na ca trivṛtkaṣāyapānaṃ virekasamaye /</l>\n<l>āntarālikakāryaparamparayā tu tatsādhānatvaṃ sarvatra samānam //</l>\n</lg></p>\n\n<p>syādetat /\nkā punariyaṃ pipāsopaśamanaśaktistoyasya, yā anumānagocaraḥ? na tāvat mīmāṃsakavadatīndriyā śaktiryusmābhirabhyupeyate, kiṃ tu kāraṇānāṃ svarūpaṃ vā sahakārisākalyaṃ vā /\ntatra svarūpaṃ hetūnāṃ pratyakṣameva /\nsahakāriṇā pratyakṣāpratyakṣāṇāṃ sākalyaṃ kāryasamutpādaikavya/janīyam, na tu tat toyarūpadarśanamātrāt śakyānumānam /\ntat kimaparamavaśiṣyate yadanumānasya gocara iti? atrocyate /\nna vayamatīndriyaṃ sāmarthyam ātiṣṭhāmahe, nāpi sahakārisākalyānumānamācakṣmahe, kiṃ tu svarūpasya kāryasaṃbadhitām /\nna ceyaṃ svarūpameva, ihasthasyeva nārikeladvīpādāgatasyāpi vahnidarśanamātrād grāhakatvāvagamaprasaṅgāt /\ntasmāt kāryopahitaṃ svarūpamanumeyam /\nidameva cāsya kāryopadhānaṃ yat kāryotpādāt pūrvamavaśyaṃbhāva ānantaryaniyamaḥ /\nna ca tajjātīyasya dṛṣṭacarasya tathābhāvadarśane 'pi dṛśyamānasya toyasya tad dṛṣṭaṃ bhavati yena tatra smaryeta /\n<lg>\n<l>na khalūjjayinyāmupalabdhasya saudhasya pāṭaliputre smarantyabhrāntāḥ /</l>\n<l>upādānena hānaṃ vyākhyātam /</l>\n<l>na copekṣānupādānatayā hānapakṣe nikṣiptā, ahānatayopādānapakṣaniḥśrepaprasaṅgāt /</l>\n<l>upādānaprayatnāprasavahetutayā nopādānamiti cet? kimiyaṃ hānaprayatnamapi prasūte yato hānaṃ syāt? tasmād yā nobhayaprayatnaprasavahetuḥ sopekṣābuddhistṛtīyā lokaprasiddheti siddham //</l>\n</lg></p>\n\n<p>pratyakṣapadavyutpattiṃ darśayitvā anumānādipadeṣvavi vyutpattigati diśati--evamanumānādiṣvapīti /\ntatredamanumānadavyutpattibhāṣyam /\nmitena liṅgena liṅgino 'rthasya paścānmānamanumānamiti /\nmitirmānam /\ntathā ca liṅgadarśanodbodhitasaṃskārajā smṛtirvyavacchinnā, tasyā miteranyatvena lokasiddhatvāt /\nmitenetyajñānasandehaviparyāsā liṅgaviṣayā vyudastā bhavanti /\ntathāpi mitenārthasya jñānaṃ śābde 'pyastītyata uktam--liṅgeneti /\napakṣadharmato nivartayati--liṅgina iti /\ntathāpi dharmiṇaḥ pratyakṣagocaratvāt kṛtamanumānenetyata uktam--arthasyeti /\narthyate sādhyata ityarthaḥ /\nna ca dharmo svarūpeṇārthyate, kiṃ tu jijñāsitadharmaviśiṣṭa ityarthaḥ /\npaścāditi anuśabdasya vyākhyā /\ntadetadbhāṣyamanubhāṣyākṣipati--miteneti /\nkasmādayuktamityata āha--phalābhāvāditi /\netad vibhajate--etasminniti /\nanumānajñānasya phalāvasthāyāmevārtho mita iti meyaṃ nāvaśiṣyate, yatraitat siddhaṃ sat pramāṇaṃ bhavedityarthaḥ /\ntatra phalaviśeṣaṇapakṣamāsthāya yata ityadhyāhṛtya sāmadhatte---naiṣa doṣa iti /\nanadhyāhāreṇāpyadoṣa iti samādhānāntaramāha---bhavatu veti /\npūrvoktaṃ doṣaṃ smārayatti---nanu ceti /\npariharati--na doṣa iti /\natha kasmāt hānādiviṣayaṃ pramāṇamucyate, na svagocaraṃ pratītyata āha--sarva ca pramāṇamiti /\nyadyapi vahnijñānasyānumānasya sato heyatvādikaṃ viṣayaḥ, tatraiva vyāpārāt /\nanyathā pramāṇaphalayorvibhinnaviṣayatvena vipratipattyā pramāṇaphalabhāvāyogāt /\nna hi panasaviṣayeṇa paraśunā khadire dvaidhībhāvo bhavati /\ntathāpi phalāntarānapekṣamutpattāveva vijñāne yat prakāśate sa tasya viṣayaḥ /\ntatra tu na tat pramāṇam, phalāntarājanakatvādapi tu phalamevetyarthaḥ /\nviṣayāntaraṃ prati tu pramāṇamityāha--viṣayāntaramiti /\ncodayati--yadīti /\nbhāvasādhanaścet pramāṇaśabdaḥ phalamasyārtho na tu phalaṃ svaviṣaye karaṇam, tadvyāpārasya tajjanakenaiva kṛtatvāt /\nna ca svaviṣayādanyad viṣayāntaramasya saṃbhavati, atiprasaṅgāditi bhāvaḥ /\npariharati--uktaṃ phalamiti /\nyadyapi yatra phalaṃ so 'syautpattiko viṣayaḥ, tathāpi yatrānena pramāṇena satā hānādibuddhayo janayitavyāḥ, so 'pi vyāpāreṇa viṣaya iti bhāvaḥ /\n<lg>\n<l>phalatva eva hetumāha---jñāta iti /</l>\n<l>parokṣārthāvagāhitayā heyādibuddhayaḥ pratyakṣaphalaṃ na bhavanti, bhavanti tvanumānasyeti /</l>\n<l>niyamavādināṃ matamapanyasya dūṣayati---kecit tviti /</l>\n<l>aniyamaṃ rocyamāna āha--ubhayaṃ tviti //</l>\n</lg></p>\n\n<lg>\n<l>anumānaśabdavat phalena nirvacanīyatvamupamānaśabdasyeti manvāna ākṣipati--sāmīpyeti /</l>\n<l>samādhatte--nāsti vyāghāta iti /</l>\n<l>neyamupamānaśabdasya phalena nirūktiḥ, api tu pramāṇena nirūktiriti na vayāghāta ityarthaḥ //</l>\n</lg>\n\n<p>śabdaviṣayā pratipattiḥ śābdaṃ pramāṇam /\n<lg>\n<l>yat khalu caitra, gāṃ badhāneti vākyamidamityanusandhānātmakaṃ smārtaṃ vijñānamupajāyate, tat padārthasmaraṇasahakāri viśiṣṭārthaviṣayaṃ vijñānaṃ prasūte, tacchābdra pramāṇam /</l>\n<l>pramāṇamuktvā phalamasyāha---phalaṃ tadeva /</l>\n<l>yadā hyetat pramāṇaṃ tadā vākyārthavijñānaṃ phalam /</l>\n<l>yadānumānavad vākyārthavijñānaṃ pramāṇaṃ tadā hānopādānādibuddhayaḥ phalamityarthaḥ //</l>\n</lg></p>\n\n<p>atra pratyakṣādīnāṃ kramoddeśaprayojanaṃ prati ekadeśimatamupanyasyati---kecit tviti /\npratyakṣaparā hi pramāṇāntarajanyāḥ pramitaya iti pratyakṣasya prādhānyam /\nyadyapi kiñcidanumānamanumānādipūrvakamapi, tathāpi prāyeṇa pratyakṣapūrvakam, upamānaṃ tu pratyakṣapūrvakamapi śabdapūrvakamevetyasyānumānādapakarṣaḥ /\nsmaraṇasahakāritā cānumānasādṛśyamupamānasyāstītyanumānānantaramuddeśaḥ /\nalpajñānādhīnaṃ ca bahujñānamityalpaviṣayapratyakṣādyuddeśebhyaḥ paro bahuviṣayaśabdoddeśa iti /\ntadetat ekadeśimatam ekadeśyantaramatena dūṣayati--taccāyuktamityapara iti /\nākliṣṭo hi prathamaṃ mahāviṣayameva duravadhāraṇatvānnirūpayati, alpaviṣayaṃ tu kliṣṭo 'pi śaknoti nirūpayitum /\nato mahāviṣayatvaṃ prāthamya eva heturna caramatva ityarthaḥ /\nanantaramataṃ dūṣayati--etacceti /\netāvatā kramamātraṃ bhavet, na tu tadviśeṣaniyama ityarthaḥ /\n//</p>\n\n<p>saṃprati vimarśapūrvakaṃ svābhibhatakramaniyamahetumavadhārayanneva pūrvaikadeśimatamapākaroti--tasmādanya iti /\nvimarśanimittaṃ vipratipattimāha--pratyakṣaṃ pūrvaṃ prādhānyāt ityekaḥ /\nmahāviṣayatvāccādau śabdopadeśa ityaparaḥ /\ntatra mahāviṣayatvamanaikāntikaṃ sannāgamasyaiva pūrvopadeśaṃ gamayatītyāha--ubhayamiti /\npṛcchati--kathamiti /\n<lg>\n<l>uttaram--pratyakṣaiṇāpīti /</l>\n<l>mahāviṣayatvalakṣaṇasādhāraṇadharmadarśananimittaṃ saṃdehamāha---tatreti /</l>\n<l>svābhimatena hetunāṃ kramaviśeṣaniyamamavadhārayati--pratyakṣasyetīti /</l>\n<l>yadyapi pramiteḥ pratyakṣaparatvena pratyakṣasya prādhānyam, tathāpi śāstre vyutpādyatvenānumānasyāpi tadastīti sādhāraṇatayā na heturiti bhāvaḥ //</l>\n</lg></p>\n\n<p>syādetat /\nvyavasthitaviṣayaṃ pratyakṣaṃ nānumānaviṣaye pravartate /\nna cānumānam agṛhītasaṃbandhamudeti /\nna ca saṃbandhagrahaḥ saṃbandhigrahamantareṇa /\nna cānumānaviṣaye sāmānyarūpe saṃbandhini pratyarkṣa pravartate /\nanumānāntareṇa tu grahaṇe 'navasthā /\n<lg>\n<l>tasmāt kāraṇabhāvānnānumānamasti /</l>\n<l>etena śabdopamāne api parāste, tayorapi saṃbandhasaṃvedanādhīnajanmatvāt /</l>\n<l>tasmāt nāpratyakṣaṃ pramāṇamiti vibhāgavacanamanupapannamiti śaṅkāmapanetuṃ vimarśapūrvakaṃ vicārayati sma bhārūyakāraḥ---kiṃ punaḥ pramāṇānīti /</l>\n<l>tadetadbhāṣyam anubhāṣyāvyākhyāne kāraṇamāha--kiṃ punaretānīti //</l>\n</lg></p>\n\n<p>sā ceyaṃ pramitiḥ pratyakṣapareti bhāṣyam /\ntadanubhāṣya hetumāha--seyamiti /\nākāṅkṣābhāvapratipādanāya pratītisvarūpaṃ kramaṃ cāha--yathāyamiti /\nāhita utpāditaḥ pratyayo niścayo yasya, saṃsargopadhānaṃ varhi prati sa tathā /\nsandigdhena hi niścayāya pravartitavyameva /\nniścitastu viniścayāya pramāṇāntare pravartamānastadabhyarhitataraṃ manyate /\ndhūmāṅgatveneti /\naṅgatvaṃ vyāpakatvam /\nvyāpyaṃ punarvyāptikriyāyāṃ karmatvena pradhānam /\ntadanena dhūmavyāpakatvopadhānena dhūmād gamyamāno bahniḥ parokṣa iti darśitam /\nanupahitaprakāśasatu pratyakṣeṇāvyavahitavahnisvarūpaprakāśaḥ /\nsa hi sākṣātkāra iti /\ntāvadayaṃ pramātā sākāṅkṣo yāvadupadhānavyavahitaṃ svarūpamupalabhate /\nupadhānānapekṣastu pratyakṣeṇāvyavahitaṃ sākṣād varhina viṣayīkṛtya nirākāṅkṣo bhavati /\ndhūmāṅgatvena dhūmaviśeṣaṇatveneti kecit /\ntattu prakṛtānupayogitayā ayuktamiti /\nupasaṃharati--ataḥ pradhānamiti /\nso 'yaṃ guṇapradhānabhāvo bhedāśrayo vyavasthāyāṃ nāsti, vyavasthitānāṃ pratyekamekatvāt /\ntasmād vyavasthāyāṃ guṇapradhānabhāvo na cintya iti /\nitiḥ sūtrasamāptau//3 //</p>\n\n<p>// iti nyāyatrisūtrītātparyaṭīkā //</p>\n\n</div>\n<div>\n\n<p>  NyS_1,1.4: indriyāryasannikarṣotpannu jñānamavyapadeśyamavyabhicāri vyavasāyātmakaṃ pratyakṣam //</p>\n\n<p>pratyakṣādipramāṇaviśeṣalakṣaṇānām arthākṣiptasāmānyalakṣaṇavibhāgoddeśahetutvena tadanantarābhidhānamityāha--atha vibhaktānāmiti /\ntatra teṣu madhye prāthamyāt pratyakṣalakṣaṇam indriyārthasannikarṣotpannam ityādi sūtram /\nasya tātparyamāha--sūtrārthaḥ sūtraprayojanam /\nsamānāsamānajātīyaviśeṣakatvam /\nsamānajātīyamanumānādi, asamānajātīyaṃ pratyakṣābhāsaprameyādi /\ntebhyo viśeṣakatvaṃ viśeṣaḥ /\ntadasya sūtrasya prayojanam /\nyaḥ khalu kutaścid vyāmohāt samānāsamānajātīyavyāvṛttaṃ tadrūpaṃ na śakroti grahītum, so 'nena lakṣaṇena bodhyate /\nevaṃlakṣaṇakaṃ pratyakṣamiti /\n<lg>\n<l>tasmāt sāmānnayataḥ siddhaviviktapratyakṣamātrānuvādena lakṣaṇavidhānaparamidaṃ sūtram /</l>\n<l>itastvavagatalakṣaṇaḥ tenaiva vivicya pratyakṣatattvaṃ gṛhṇātīti samānāsamānajātīyavyavacchedaḥ sūtrārtha ukta iti /</l>\n<l>atra ca yaha ityadhyāhṛtya yattadonityābhisaṃbandhāt tat pratyakṣamiti pramāṇavāci pratyakṣapadra yojanīyam /</l>\n<l>evaṃ ca jñānapramāṇyapakṣe 'pi yat tadviśeṣyajñānaṃ pratyakṣaphalaṃ liṅgaparāmarśo vā tadapīndriyārthasannikarṣotvannatvādyupetatvena bhavati pramāṇaviśeṣaṇamiti nāvyāpakatvaṃ lakṣaṇasyeti //</l>\n</lg></p>\n\n<p>sūtrapadārthaṃ pṛcchati---atheti /\nuttaram--indriyeti /\nsannikarṣagrahaṇalabhyaṃ prakārabhedaṃ parisaṃcaṣṭe--sannikarṣaḥ punariti /\npunaḥśabdena saṃyogasamavāyapadopādānāt vyavacchinatti /\nsaṃyogapadopādāne hi na samavāyo labhyate, samavāyapadopādāne vā na saṃyogaḥ /\nsannikarṣapadopādāne tvabhimatalābhaḥ /\narthagrahaṇenārthyamāṇatayā jñeyasvarūpyogyatā darśitā /\nna cāsāvaṇvākāśādīnāmastīti satyapi saṃyogādau nāsāvarthasannikarṣa iti tadvyudāsaḥ /\nutpannagrahaṇena ca sannikarṣasyotpādakatvaṃ sūcitam /\ntataḥ satyapyarthasvarūpayogyatve saṃyuktasaṃyogāderanutpādakasya sannikarṣasya vyudāsaḥ /\nanyathā kuḍyādisaṃyuktenendriyeṇa kuḍyādivyavahitasya tatsaṃyuktasya ghaṭādeḥ tatsamavetasya ca rūpāderapi grahaṇaprasaṅgaḥ /\nna caitāvatā trividha eva sannikarṣaḥ saṃyogaḥ saṃyuktasamavāyaḥ samavāyaśceti sāṃpratam /\nsvatantravyāghātādanubhavavyāghātācca /\nye hi dravyaguṇakarmāśrayaṃ sāmānyātiriktaṃ sādṛśsayamarthānataraṃ rocayante, teṣāṃ kathaṃ rūpādibhedānāmanyonyasya sādṛśyaṃ pratyakṣaṃ bhavet ? na hi tadindriyeṇa saṃyuktam /\nnāpīndriyasaṃyuktasamavetam /\ntasmāt caturthaḥsaṃyuktasamavetasamavāyo 'bhyupagantavyaḥ /\nitarathā svatantravyāghātaḥ, anubhavavyāghātaśca /\nanubhūyante hi rūpagandhatvādayaḥ sāmānyaviśeṣā anugatāḥ, tāsu tāsu vyaktiṣu parasparavyāvṛttimatīṣu ete nānubhūyeran asati sannikarṣāntare /\nyadi tu vaiyātyādāhuḥ nānubhūyanta eveti, tadā prativaktavyaṃ kutastyo 'yamanantāsu rūpagandhādivyaktiṣu rūpamiti vā gandha iti vā vyapadeśabhedaḥ? cākṣuṣatvādyupādhinibandhana iti cet--na, ananusaṃhitopādherūpahitapratyayāyogāt /\n<lg>\n<l>na khalvananusaṃhitadaṇḍaśrcaitraṃ daṇḍīti vyapadiśati /</l>\n<l>na cendriyāṇyatīndriyāṇīndriyadarśanaviṣayabhāvamanubhavanti /</l>\n<l>tasmādastīndriyeṇa rūpatvādisāmānyānubhavo yannibandhanāḥ kāsucideva kecideva vyaktiṣu vyapadeśebhedā iti siddhaṃ sannikarṣāntaram /</l>\n<l>viśeṣaṇabhāvena ca saṃyuktaviśeṣaṇaṃ samavetaviśeṣaṇa ca saṃgṛhītam //</l>\n</lg></p>\n\n<p>yasyendriyeṇa yādṛśaḥ sannikarṣaḥ tādṛśaṃ tatra darśayati--tatra cakṣuriti /\nśabdassya ākāśaguṇatvam /\nkarṇaśaṣkulyavacchinnasya nabhobhāgasya śrotratvam /\nādyasyaiva śabdasya saṃyogavibhāgayonijatvam /\nsantānena śrotre samutpādaḥ samavāya ityādi dvitīye nipuṇataramupapādayiṣyate /\navayavāvayavinau guṇaguṇinau kriyākriyāvantau jātijātimantau ca mithaḥ saṃbaddhāvanubhūtete /\nnānyathā tantuṣu paṭa iti ca, śuklaḥ paṭa iti ca, paṭaḥ spandate iti ca, paṭo dravyamiti ca buddhivyapadeśau syātām /\nśuklaḥ paṭa ityādi sāmānādhikaraṇyajñānaṃ na tu saṃbandhijñānamiti cet? kiṃ punaridaṃ sāmānādhikaraṇyam? tādātmyamiti cet--na, dvitīyabuddhivyapadeśayoḥ paunaruktyāt /\napaunarūktyaṃ cābhimanyante pratipattāraḥ, yadanyataradupalabhyānyad bubhutsante /\nna caikaṃ vastu dvyātmakamiti yuktam /\nbhedādhiṣṭhānasya tannāntarīyakasya dvitvasyaikātmani virodhenāsaṃbhavāt /\ntasmād bhinne eva vastunī saṃbaddhe sāmānādhikaraṇyena bhāsete, asaṃbandhe gauraśva itivat tadanupapatteḥ /\nsaṃbandhe 'pi kuṇḍe dadhītivadvaiyadhikaraṇyaprasaṅga iti cet--na, śabdavṛttibhedena saṃbandhābhede 'pi sāmānādhikaraṇyavaiyadhikaraṇyavyavasthāpanāt /\nna hi jātu dadhiśabdaḥ kuṇḍe vartate kuṇḍaśabdo vā dadhni /\nvartante tu surabhimadharaśuklādiśabdāḥ svābhidheyaṃ nimittīkṛtya paṭādiṣu, evaṃ paṭādiśabdā api jātyādi nimittīkṛtya dravye pravartante iti sāmānādhikaraṇyam /\ntena sāmānādhikaraṇye 'pi pravṛttinimittānāṃ naikātmyaṃ parasparam /\nnāpi dravyeṇa, kiṃ tu taistainvitamekaṃ dravyaṃ pratīyate /\nśabdānāṃ tu tatraikasmin dravye pravṛtteḥ tadvācyānāmaikātmyabhramaḥ /\nayutasiddhyā tu kuṇḍe dadhītivat na sphuṭataro vivekaprakāśaḥ /\ntadevamasti saṃbaddhānubhavaḥ, na cāsau saṃbaddhānubhavaṃ vineti saṃbandho 'nubhūyate, sa cāyutasiddhyādisaṃpattyā samavāyaḥ, na cāsyānyaḥ samavāyaḥ, avasthānāt /\nna cendriyeṇāsya saṃyogaḥ adravyatvāt /\nna cāsaṃbaddhasya grahaṇam, indriyāṇāṃ prāpyakāritvasamarthanāt /\ntasmāt viśeṣaṇaviśeṣyabhāvaḥ pariśiṣyate /\n<lg>\n<l>nanvayaṃ viśeṣaṇaviśeṣyabhāvo 'nyatra saṃbandhāntarapūvrako dṛṣṭaḥ /</l>\n<l>tat kimatra saṃbandhāntaraṃ kalpyatām? tathā cānavasthā ityuktam /</l>\n<l>na cendriyāsaṃvabaddhasya grahaṇam /</l>\n<l>tasmād vinā saṃbandhāntaraṃ viśeṣaṇaviśeṣyabhāva eṣitavya iti siddham //</l>\n</lg></p>\n\n<p>evamabhāve 'pi yadindriyasaṃyuktaṃ vā yadvendriyasamavetu yathā bhūtale ghaṭo nāstīti vā nāstyakāre 'nudāttasvara iti vā tasya saṃyuktasya vā viśeṣaṇabhāvena, samavetasya viśeṣaṇabhāvena cendriyapratyāsattyā grahaṇam /\nna ca bhūtalādirūpameva ghaṭābhāvo nārthāntaramiti sāṃpratam, satyapi ghaṭādau bhūtalasya bhāvāt /\nna ca kaivalyaṃ tasya dharmo ghaṭabhāvavirodhī ghaṭābhāvādanyaḥ /\nna ca dṛśye ghaṭādau bhūtalopalambhaḥ kaivalyamabhāvavyavahāraheturiti yuktam /\nevaṃ hi ghaṭasaṃsṛṣṭabhūtalagraho 'pi kaivalyamiti ghaṭābhāvavyavahāraṃ pravartayet /\nna hyadṛśyo ghaṭastadānīṃ dṛśyamānaḥ /\ndṛśye 'nupalabhyamāna iti tu viśeṣaṇe kimaparāddhamupalabhyābhāvena yena tadapākaraṇāyopalambhābhāvo 'bhyupeyate? tasmāt sadivāsadapi tattvamabhyupeyam /\ntacca pratyakṣamakṣavyāpāre sati tatpratyayāt /\nna ca pratiyogismaraṇavyavahita indriyārthasannikarṣo nālamabhāvadhiyamupajanayitumiti sāṃpratamityagra darśayiṣyāmaḥ /\nsavikalpakassa pratyakṣatvasiddhau yathā śabdasmaraṇapūrvagṛhītapiṇḍānusandhānādayo nendriyavyāpāraṃ vyavadadhatīti, na ca śabdasmaraṇādīnāmanuyogitā, bhūtalavikalpaṃ pratyaṅgatvāt, svāṅgamavyavadhāyakamiti nyāyāt, ghaṭasya tu pratiyogiteti sāṃpratam /\nkasya punaḥ pratiyogī ghaṭaḥ? tadabhāvasyeti ced bhavatu /\nghaṭābhāvānubhavasya tu ghaṭasmaraṇaṃ heturiti na pratiyogi, kiṃ tvanuyogyeva /\nnanu svarūpamātraṃ dṛṣṭaṃ veśmādyarthaṃ smaranneva bahirnitaśrcaitro yadā pṛcchyate kenacit--vayasya, tava gṛhe tadā kimāsīt maitra iti ? sa caitraḥ pratiyogismaraṇavirahāt pūrvamapratipannamaitrābhāvo 'pi tatpraśnajanitamaitrasmṛtiḥ kṣaṇaṃ dhyātva tadabhāvamavagamyāha, mitra, tatra nāsīt maitra iti /\ntadīyamasatīndriyārthasannikarṣe 'bhāvabuddhirbhavantī pratyakṣādyatiriktamabhāvākhyaṃ pramāṇa vyavasthāpayatīti /\nnaitat, saṃyuktaviśeṣaṇalakṣaṇena manaḥsannikarṣeṇa smartavyasya smaraṇābhāvaṃ maitrasya gṛhītvā tena liṅgena tadabhāvasya tadānīmanumānāt /\ntathā hi tadgehaṃ tadā maitrābhāvavat\njñānārhasya maitrasyājñāne gehasya jñāyamānatvāt /\nyad yasya jñānārhasyājñāne jñāyate tat tadabhā vavat /\nyathā ghaṭabhāvavad bhūtalam /\ntathā ca geham /\n<lg>\n<l>tasmāt tathā /</l>\n<l>na ca yat kadācidānumānikaṃ tenenidrayagamyena na bhavitavyam, pramāṇasaṃplavavyavasthāpanāt /</l>\n<l>tat saddhiṃ viśeṣaṇabhāvādabhāvasyendriyaprameyateti /</l>\n<l>saṃyogasamavāyapadaparihāreṇa sannikarṣapadopādānasya prayojanamāha---so 'yaṃ sannikarṣaśabda iti //</l>\n</lg></p>\n\n<p>tadanena prabandhena indriyasyārthena sannikarṣād yadutpadyate jñānaṃ tat pratyakṣamiti bhāṣyaṃ vyākhyātam /\nsaṃprati na tarhīti codyabhāṣyaṃ vyācaṣṭe---yadīndriyārtheti /\npratyakṣajñānakāraṇābhidhānapravṛttestadekadeśaṃ vadannakuśalaḥ sūtrakāraḥ syādityarthaḥ /\nkāraṇāntarāṇi darśayati--tadyatheti /\nviṣayasaṃyoti cakṣurālokaśca /\ntatsthaṃ rūpam /\nātmīyena hi rūpeṇālokacakṣuṣī dravyaṃ darśayata iti sthitiḥ /\nmahattvaṃ vā anekadravyavattvaṃ vā, anekadravyā avayavāḥ, tadvattvamavayavino mahata eva na dvyaṇukasya, tasmādanyonyanirapekṣatvaṃ mahattvānekadravyavattvayoriti vikalpa eva nyāyya iti /\nsatyapyevaṃlakṣaṇakatve cukṣuravayavinastaijasasya na cākṣuṣatvamityata uktam--upalabdhikalaḥ saṃskāra iti /\ndharmādharmanimitta ubhdavasamākhyātaḥ saṃskāraḥ upalabdhiphalaḥ /\nna cāsau cakṣuṣi, tasyādṛṣṭavaśenānudbhūtarūpasparśatvādityarthaḥ /\npariharati--na vaktavyāni iti /\npratyakṣalakṣaṇakaraṇapravṛtto hi sūtrakāraḥ tadeva brūyāt yadasyāsādhāraṇaṃ kāraṇam /\nna tu sadapi sādhāraṇamasya kāraṇam /\nna hi tat tasya lakṣaṇamativyāpterityarthaḥ /\ntadanena nedam ityādi bhāṣyaṃ vyākhyātam /\nasādhāraṇaṃ kāraṇaṃ cet pratyakṣalakṣaṇāyopādeyaṃ hanta, anyadapyasyāsādhāraṇamasti kāraṇamiti tadapyupādeyamiti codayati--indriyamanaḥ- saṃyogastarhīti /\ntadanena manasastarhītyasya bhāṣyasyārtha ukto veditavyaḥ /\npariharati-na, anenaiva indriyārthasannikarṣeṇaiva /\ntasya---indriyamanaḥsannikarṣasya uktatvāt /\ntaduktisādhyaṃ yat tat tenaiva kṛtam /\ntatsādhyaṃ tvindriyamanaḥsannikarṣo na śaknoti sādhayitum /\nna ca sukhādijñāne mānase astīndriyamanaḥsannikarṣaḥ /\nindriyārthasannikarṣastu sarvavyāpakaḥ /\n<lg>\n<l>vakṣyati hi manasa indriyatvam /</l>\n<l>sukhādeścārthatvaṃ siddhameveti /</l>\n<l>saṃprati vyāpakatvamabhyupetya parīhārāntaramāha---indriyārtheti /</l>\n<l>yadyapīndriyamanaḥsannikarṣe 'pīndriyam asti pratyakṣajñānasya viśeṣakam indriyeṇa vyapadeśādindriyajñānamiti, tathāpi manasā vyapadeśāmāvāt manasastatrāviśeṣakatvam indriyārthasannikarṣe tūbhayamapi viśeṣakam, ubhābhyāṃ pratyakṣajñānasya vyapadeśādityayamasyendriyamanaḥsannikarṣādviśeṣa iti //</l>\n</lg></p>\n\n<p>codayati--yadā tviti /\ntuśabdaḥ pūrvapakṣaṃ vyāvartayati /\nyu/jānasya hi yogino yadātmamanaḥsayogādātmani buddhayo bhavanti tāḥ khalvātmanā vyapadiśyante ātmabuddhaya iti /\nmanasā ca vyapadiśyante manobuddhaya iti /\ntasmādubhābhyāṃ vyapadeśād ubhayorviśeṣakatvamitīndriyārthasannikarṣavadātmamanaḥsannikarṣo vaktavya ityarthaḥ /\npariharati--yacceti /\nco 'vadhāraṇe /\nyadevāsādhāraṇaṃ tad vyapadeśabhāgbhavati, kāraṇatvena jñānaṃ vyapadiśyate ityarthaḥ /\n<lg>\n<l>etaduktaṃ bhavati---yathā cukṣuṣā indriyatvena jñānaṃ vyapadiśyate cākṣuṣamiti, tathā manasāpīndriyatvena vyapadiśyate jñānaṃ mānasamiti /</l>\n<l>evaṃ yathā rūpeṇārthena vyapadiśyate jñānaṃ rūpajñānamiti, tathā ātmanāpyarthena vyapadiśyate ātmajñānamiti, tatra cāsādhāraṇatvameva tayoḥ /</l>\n<l>yatra tvindriyāntaramevāsādhāraṇam, liṅgādi vā tatra cātmā nārtho 'pi tu pramātaiva /</l>\n<l>yathā rūpādijñāne 'numānādijñāne vā na tatra jñānaṃ mānasamiti vā ātmajñānamiti vā vyapadeśaḥ sa kasya hetāḥ, tayoḥ sādhāraṇyāt? ātmamanaḥsannikarṣastvindriyārthasannikarṣeṇa saṃgṛhīto na tvindriyārthasannikarṣasyaiṣa saṃgrāhako 'vyāpakatvāditi //</l>\n</lg></p>\n\n<p>ekadeśinaḥ parīhāramupanyasyati--indriyamanaḥsaṃyogasya vā agrahaṇaṃ bhede 'bhedāt /\nyadā hi nāgarayoṣitaḥ kutūhalāt praṇihitamanaso vikasitaniḥspandanayanotpalāḥ saudhamālāgavākṣakairavanipatiṃ sabalavāhanamaticiraparāvṛttaṃ gopureṇa niviśamānamālokayanti, tadā khlvāsāmekenaivendriyamanaḥsaṃyogena kramavadanekendriyārthasannikarṣasahakāriṇā bhinnāni kramavanti hāstikāśvīyādipratyakṣajñānāni jāyante /\ntadidamāha--yasmād iti /\ncodayati--yadīti /\nyadā hi mandaṃ gacchati gavi dūrataḥ saṃyuktasamavāyenendriyārthasannikarṣeṇa śuklo gaurityajñāsīt, atha pratyāsīdan gacchatītyapi vijānāti tenaiva saṃyuktasamavāyena sannikarṣeṇa, tena pratyakṣajñānasya śukla iti ca gacchatīti ca bhede 'pi indriyārthasannikarṣo na bhidyate /\ntasmādindriyārthasannikarṣe tulyatvādindriyamanaḥsaṃyogo 'pi tatra vaktavya ityarthaḥ /\npariharati--na vaktavyaḥ /\nkutaḥ--uktottaratvāditi /\ntadvibhajate--ukteti /\nnanu bhavatūktamuttaraṃ bhede 'bhedādityasyākṣepaḥ samādhātavyaḥ ityata āha--anabhyupagamācca /\nekadeśimatametadasmābhirnābhyupeyate /\ntasmānna samādheyam ityarthaḥ /\ntat kimidānīṃ bhidyamānasya pratyakṣajñānasya nāyaṃ bhidyata iti samānatvānnokta iti bhāṣyam anupapannameva? netyāha--indriyamanaḥsaṃyogasya cāgrahaṇaṃ samānatvāt /\npṛcchati--keneti /\nuttaram'--ātmamana iti /\npunaḥ pṛcchati--kiṃ punaḥ samānatvam, uttaram--vyapadeśābhāva ityuktam /\ntena bhāṣyasyāyamarthaḥ /\npratyakṣajñānasya rūpajñānasya rūpajñānamiti vā cakṣurvijñānamiti vā vyapadeśena bhidyamānasya ātmamanaḥsaṃyoga iva ayam indriyamanaḥsaṃyogo na bhidyate /\n<lg>\n<l>evaṃ hi sa bhidyate, yadi svasaṃbandhivācakena vyapadeśena svamanyato vyāvartyate, na viśeṣaṇena viśiṣṭaṃ jñānamapyanyato vyāvartayet /</l>\n<l>na tvasti indriyamanaḥsannikarṣādhārābhyāmindriyamanobhyāṃ pratyekamasya vyapadeśo yathendriyārthasannikarṣādhārābhyāṃ indriyārthābhyāṃ vyapadeśo rūpajñānamiti cakṣurjñānamiti vā /</l>\n<l>tasmād vyapadeśābhāva ātmamanaḥsannikarṣeṇa sāmyam indriyamanaḥsannikarṣasya /</l>\n<l>tasmāt samānatvāt nokta iti //</l>\n</lg></p>\n\n<p>prākarāntaraṃ samānatve darśayati--atīndriyādhāratā veti /\nlakṣaṇaṃ hi prasiddhaṃ bhavati yathā dhūmo vahneḥ na cātīndriyadvayādhārasannikarṣastathā prasiddho yathendriyārthasannikarṣo 'rthasya saṃbandhina ekasnaya prasiddhatvāt, indriyamanasostu dvayoratīndriyatvāt /\nātmā tu yadyapi yu/jānasya śarīrādyatiriktaḥ pratyakṣaḥ, tathāpyasmadādīnāṃ na tathetyatīndriya uktaḥ /\n<lg>\n<l>tadanenātīndriyādhāratvaṃ svarūpeṇoktvā tadevaṃ viṣayāvṛttitvamanovṛttitvābhyām atīndriyādhāratvaṃ sāmānyamāha--viṣayāvṛttitvaṃ veti /</l>\n<l>upasaṃharati--tasmāditi samānatvāditi bhāṣyokto hetuḥ, caritārthatvāditi svoktaḥ //</l>\n</lg></p>\n\n<p>ākṣipati--indriyārthasannikarṣotpannamityayuktamiti /\nsāntaragrahaṇāditi hetuṃ vibhajate--viprakṛṣṭeti /\nnanu nārtho viprakṛṣṭaḥ, cakṣuṣastatra prāpterityata āha--na tu cakṣuṣa iti /\nkasmādityata āha--bhūtaviśeṣasyeti /\nbāhyo bhūtaviśeṣa ālokaḥ /\ntasya prasāda indriyāvyavadhāyakatvam kuḍyādibhyo viśeṣaḥ yaḥ khalu kācābhrapaṭalādiṣu svaccheṣu samasti /\nsyādetat /\nasti kṛṣṇasāralakṣaṇo bhūviśeṣaḥ prasannāndhasyāpi, atastasyāpi rūpopalabdhiḥ syāditpata āha--tattṛṣṇāpūrvaketi /\nrūpopabhogatṛṣṇā hi tatsādhanaṃ kṛṣṇasāramapi viṣayīkaroti /\netaduktaṃ bhavati--bhūtaviśeṣaḥ karmāpekṣo rūpaṃ caṣṭa iti cakṣurityucyate /\n<lg>\n<l>karmakṣāyāt tu prasannāndhasya na rūpaṃ caṣṭa iti na cakṣuḥ /</l>\n<l>astu golakameva cakṣuḥ kimetāvatāpītyāha--na ceti /</l>\n<l>vicchinnaṃ hi golakamarthādanubhūyata ityarthaḥ /</l>\n<l>tadevaṃ vastunaḥ sāntarasya grahaṇamaprāpyakāritve heturuktam //</l>\n</lg></p>\n\n<p>kecit tu sāntaramiti grahaṇaviśeṣaṇaṃ hentu bruvate, tanmatamupanyasyati---apare tviti /\nsādhyaviparyayādasya vyatirekaṃ darśayati--na hi prāpyakāriṣviti pakṣadharmatāmāha--dṛṣṭaṃ tviti /\nyaccoktamaprāpyakāritve sādhanaṃ pṛthutaragrahaṇāditi, tadvibhajate--pṛthutareti /\ndvyāśrayo hi saṃyogo 'lpameva saṃyoginamanurudhyate, na mahāntam /\nna jātu rathādisaṃyogā nabho vyaśnuvate, mā bhūt sarvatra rathādīnāṃ tatsaṃyogādīnāṃ copalabdhiḥ /\ntena yāvanmātra rāṣṭravanādergolakena vyāptaṃ tāvanmātrasya grahaṇaprasaṅgaḥ /\nhetvantaramāha--digiti /\nasyāpi vyatirekamukhena gamakatvaṃ darśayati---yadi prāpyakārīti /\naparamapi hetumāha---sannikṛṣṭeti /\nyadyapi gatikṣaṇānāṃ pratyekaṃ spāśrayasya deśāntaravibhāgasaṃyogopajananaṃ prati kṣipratayā na viśeṣaḥ /\nsvāśrayapratyāsattau cāviśeṣaḥ tathāpyā cāpādānavibhāgāt ā ca prāpanīyadeśaprāpterantarālavartī yāvān gatikṣaṇapracayaḥ pūrvāparībhūto gatiriha vivakṣitaḥ /\ntasya sāntaratvaṃ mandatvaṃ vilambaḥ nairantaryaṃ tu pāṭavaṃ kṣipratā /\ntāmimāṃ gatimabhindad nairantaryeṇa kurvadapi sannikṛṣṭamāśu prāpnoti /\nna viprakṛṣṭena tulyakālam, kiṃ tu viprakṛṣṭaṃ cireṇeti /\nyathoktaṃ digrāgena--\nsāntaragrahaṇaṃ na syāt prāptau jñāne 'dhikasya ca /\nbahirvartitvādindriyasyopapannaṃ sāntaragrahaṇamiti cet?\n<lg>\n<l>ata uktam---</l>\n<l>adhiṣṭhānād bahirnākṣaṃ kiṃ tvadhiṣṭhānadeśa evendriyam /</l>\n<l>kutaḥ?</l>\n<l>taccikitsādiyogataḥ //</l>\n</lg></p>\n\n<lg>\n<l>satyapi ca bahirbhāve na śaktirviṣayekṣaṇe /</l>\n<l>yadi ca syāt tadā paśyedapyunmīlya nimīlanāt //</l>\n</lg>\n\n<p>yadi ca syāt unmīlya nimīlitanayano 'pi rūpaṃ paśyet, unmīlanādasti bahirindriyamiti //</p>\n\n<p>tatra vārttikakāraḥ sāntaragrahaṇāditi hetuṃ vikalpya dūṣayati--yat tāvaditi /\nsāntaratā khalvaprāptisāhacaryāt /\naprāptiṃ lakṣayati---hetvarthasya pratijñārthenākṣipratvāt amedena /\ntaduktam--na pratijñārthād bhidyata iti /\nhetupratijñāpadavācyatvena bhedamupacaryākṣepyākṣepakabhāvo draṣṭavyaḥ /\ntasya vyavadhāyakatvāditi rūpavato 'prasādasvabhāvasya kuḍyāderityarthaḥ /\nyat tu prasādasvabhāvaṃ tejaḥ tanna gṛhyate, kiṃ tu tasya rūpamātraṃ visphāritākṣaṇa dṛśyate /\ntadāśrayaṃ ca dravyaṃ sādhayiṣyate /\nna ca guṇo dravyasyāntaram /\nmā bhūd gandhādibhirantaraṃ dravyasya, mā na bhūtāṃ ca nirantare dravye, svaguṇābhyāmantaritatvāt /\nna cāpātajanmālocanaṃ vā vikalpo vā dravyānumānaṃ pratīkṣate yena rūpajñānānumitaṃ dravyam indriyarthayordravyayorantaraṃ syāt /\n<lg>\n<l>api ca rūpamātramagṛhyamāṇe dravye svatantraṃ gandhādivad gṛhyamāṇaṃ kathamantarā svāśrayamanumāpayet, ākāśādīnāmāśrayāṇamagrahaṇāt? tasmād viṣaktāvayavatejodravyāpratyakṣatvasamāropamātreṇa dūṣaṇaṃ vakṣyamāṇaṃ tvanyathāsiddhatvadūṣaṇaṃ pāramārthikaṃ draṣṭavyam /</l>\n<l>athābhāvo 'ntaraśabdavācya iti, nāsmākaṃ mūrtadravyābhāvādanyat ākāśamastīti bhāvaḥ /</l>\n<l>dūṣayati--sa svatantraśrcakṣurviṣayo na bhavati indriyaṃ cārthaṃ cāntarā abhāvo grāhyaḥ, tena sahārthasya grahaṇaṃ sāntaragrahaṇam /</l>\n<l>na cendriyārthayormadhyate kasyacit saṃyuktasya vā samavetasya vā grahaṇamasti, yattantro 'yamabhāvo gṛhyeta iti bhāvaḥ //</l>\n</lg></p>\n\n<p>syādetat /\nmā bhūdāntarālikaṃ saṃyuktaṃ vā samavetaṃ vā viśeṣyaṃ gṛhyamāṇameva tu rūpādiviśeṣyamiti /\ntattantro 'yamabhāvaḥ tadviśeṣaṇatvena rirūpayiṣyate /\ntataśrca sāntaragrahaṇamupapatsyata ityata āha--tena sahopalabdhāviti /\npratīyate hi tvagādibhiḥ apīndriyaiḥ prāpyakāribhirauṣṇyābhavaviśeṣaṇa śiṣirataraṃ pāthaḥ /\nna cendriyāṇāmatrāprāpyakāritā,\ntasmādanaikāntikam /\nanvayābhyupagamenaitaduktam /\nanvayābhāve tu viruddhamiti bhāvaḥ /\nna ca taijasaṃ rūpamantaram, yena sāntaragrahaṇaṃ syādityāha--na cānyā gatirati /\nyathā caitat tathopapāditamadhastāt /\nye tu sāntara iti grahaṇamiti hetumāhuḥ, tān prati dūṣaṇamāha---yairapīti /\nanyathāsiddhatve hetumāha--śarīreti /\nśarīrāvacchinnāḥ khalvātmānaḥ śarīrāyatanāḥ śarīramevātmānamabhimanyānā arthānanubhavanti /\ntatra ya eva śarīrāsaṃbaddha ityanubhūyate tameva sāntara iti manyate /\nindriyasaṃbandho bhavatu, mā vā bhūt, śarīrasaṃbandhena tasya sparśādau na sāntaratvābhimāna ityarthaḥ /\nhetvantaraṃ dūṣayati--yadapīti /\nsaṃbandhamātreṇeti /\nmātragrahaṇaṃ saṃbandhacatuṣṭayavyāptyartham /\ntad yathā indriyeṇārthasya saṃbandhaḥ, indriyāvayavairarthasya, arthāvayavairindrayasya, indriyāvayavairarthāvayavānām /\nna caitat niryatā vinā pṛthvagratāṃ bhavatīti pṛthvagratā sūcitā /\nyathā vartideśe piṇḍitamapi tejaḥ prasarpat prāsādodaraṃ vyāpnoti /\n<lg>\n<l>tat kasya hetoḥ? pṛthvagratvāditi /</l>\n<l>svabhāvataḥ prasaradapi na svaparimāṇānuvidhāyinaṃ pratyayamādhatte, kiṃ tu viṣayabhedānuvidhāyinam /</l>\n<l>viṣayanirūpaṇādhīnanirūpaṇā hi pratyayā nendriyanirūpaṇādhīnanirūpaṇāḥ /</l>\n<l>tadidamuktam---viṣayabhedānuvidhāyī pratyaya iti //</l>\n</lg></p>\n\n<p>aparamapi hetuṃ dūṣayati--yat punariti /\ndehamarthaṃ cāntarāvasthitasya pṛthivyādeḥ saṃyuktasaṃyogālpīyastvaṃ bhūyastvaṃ cāpekṣamāṇasyeti /\nkhagānāṃ coparyupari saṃcaratāṃ dūrāntikabhāvo bahulatamālokāvayavabhāgānāṃ saṃyuktasaṃyogālpatvabhūyastvābhyāmavagantavyaḥ /\n<lg>\n<l>sa ca tādṛgālokāvayavī pratyakṣo 'nyathā na rūpamātreṇa tadanumānaṃ śakyamityuktam /</l>\n<l>na ca khagānāmuparyupari saṃcaratāṃ dūrantikapratyayaḥ syāt /</l>\n<l>na ca patati patatriṇīha prāpto neheti bhavet /</l>\n<l>tasmādanyathāsiddhireva sahāntareṇa grahaṇāditivadatrāpi dūṣaṇamiti draṣṭavyam //</l>\n</lg></p>\n\n<p>aparamapi hetuṃ dūṣayati--yat punariti /\nyugapadgrahaṇamasiddham, tadabhimānastu anyathāsiddhaḥ /\nacintyo hi tejaso lādhavātiśayena vegātiśayo yadudayagiriśikharam ārohatyeva mārtaṇḍamaṇḍale bhavanodareṣvāloka ityabhimāno laukikānām /\ntādṛśaṃ cākṣuṣamapi teja iti krameṇāpi gacchad yugapattatra tatra lakṣyate /\nna caikasmādeva karmaṇo yugapad durāntikasaṃyogā bhavantīti yuktam /\ntaddhi svakārye janayitavye svāśrayapratyāsattim apekṣate /\nanyathā madhurāsthasya devadattasya karma pāṭaliputreṇa devadattaṃ yojayet /\nvegākhyasaṃskārajamapi karmana sahasā śaramantarāladeśena ca lakṣyeṇa ca yojayati /\ntasmāt mithyaiva yaugapadyābhimāna iti /\ncodayati--kathaṃ punariti /\nasti hi śākhācandramasoḥ grahaṇe yaugapadyābhimānaḥ /\nna cāyamasati bādhake mithyeti vaktuṃ śakyaḥ /\nso 'yamabādhito bodho 'vabodhayatyaprāpyakāritāṃ cakṣuṣa ityarthaḥ /\npariharati--idamiti /\nindriyaṃ yadyagatvānāgatamarthaṃ gṛhṇīyāt, kimasya kuḍyakaṭādyāvaraṇamapakuryāt yena tadāvṛtaṃ na gṛhṇīyāt /\ngatau tu sparśavatā prasādarahitena saivāsya pratibaddheti na prāpnoti viṣayam, aprāptaṃ ca na gṛhṇāti /\n<lg>\n<l>prāyogastu, cakṣuḥśrotre prāpya svaviṣaye kāryaṃ kurutaḥ, janakatve sati tadaprāptāvajanakatvāt /</l>\n<l>yajjanakaṃ sad yadaprāptau yanna janayati tat tatprāptāveva tajjanayati, yathā kumbhajanakaḥ kumbhakāro mṛdo 'prāptāvakurvan kumbhaṃ tatprāptāveva karoti /</l>\n<l>tathā caitat /</l>\n<l>tasmāt tatheti //</l>\n</lg></p>\n\n<p>yuktyantaramāha--dūrāntikānuvidhānamiti /\ndūre nopalabhyate, antike ca upalabhyate /\naprāpteraviśeṣeṇa dūre 'pyupalambhaḥ syāt /\nanupalambhe vā antike 'pi na syāt /\nprāptau tu dūraṃ gacchat prakṣīṇaṃ sat prāptamarthaṃ na gṛhṇāti ataijasam, taijasam apyabhibhūtaṃ na gṛhṇāti, yatholkāprakāśaṃ madhyandine /\nanabhibhūtaṃ tu mārtaṇḍamaṇḍalaṃ gṛhṇātyeveti /\ncodayati--viṣayībhāvāditi /\nyogyo hi tādṛśa indriyakṣaṇaḥ svakāraṇādupajātaḥ pariṇato vārthakṣaṇaśrca, yayoraprāptayoreva grahaṇagrāhyabhāvaḥ /\nvyavahitaviprakṛṣṭau ca na tau tādṛśau /\ntat kimapratīyamānaprāptikalpanayetyarthaḥ /\npariharati---tacca naivamiti /\nniṣatsyete hi kṣaṇabhaṅgapariṇāmau bhāvānām /\ntena sthemabhājāṃ bhāvānāṃ svarūpayogyatā vā mahattvādirviṣayībhāvaḥ sahakārisākalyaṃ vā jñānopajananaṃ prati pariśiṣyate /\ntatra svarūpayogyatāmātraṃ cedāsthīyeta, tadā yadevāvyavahitaṃ sannihitaṃ sad ajanayad vijñānaṃ viprakṛṣṭamapi vyavahitamapi tadeveti tathaiva tena jñānaṃ janayitavyam /\nasti hi tasya tadāpi svarūpayogyateti, sahakārisākalyaṃ tu prāptireva /\ntasmāt na saṃbandhamantareṇa viṣayībhāva iti sūktam /\nsandigdhaḥ pṛcchati--atha prāpyakāritva iti /\nayamabhisandhiḥ /\nkulālādau prāpyakāriṇi dṛṣṭaṃ yathā viprakṛṣṭo vyavahitaśrca na karotīti, tasmāt aprāpyakāriṇi cācaskāntādau dṛṣṭaṃ yathā viprakṛṣṭo vyavahitaśrca lauhaṃ maṇirākarṣati, tasmāt tatra pramāṇaṃ vaktavyamiti uttaram--indriyatvameva pramāṇam /\ntadeva pañcāvayavopapannamāha--prāpyakārīti /\nyadi tu kaśrcit dṛṣṭāntasya sādhyavikalatvam ubhdāvayet tvagādīnāmaprāpyakāritvāditi, tu pratyāha--atha punarna kiñciditi /\npṛcchati--atheti /\nyogyatayaiva hi kāraṇāni svakāryaṃ kurvanti, prāptistu svarūpyogyatāprayuktāṃ vyāptimupajīvati, na tvasyāḥ svābhāvikaṃ vyāpakatvamiti bhāvaḥ /\nuttaram--so 'pīti /\nsahakārisākalyaṃ tāvat na prāpteratiricyata ityuktam /\nkevalaṃ svarūpayogyatā vaktavyā /\nsa ca vyastānāmapyastīti yatra tatra vyavasthitebhyo 'pi kāryotpādaprasaṅkaḥ /\nayaskāntamaṇerapi cakṣuṣa iva vṛttibheda eṣitavyaḥ,\nanyathā vyavadhānaviprakarṣayorapi lauhākarṣaṇaprasaṅgāt /\nna ca vyavadhānaviprakarṣābhāvasahito lauhamākarṣati, vyavadhānaviprakarṣayostu tadabhāvābhāvo nākarṣati saṃpratam /\nprāptereva tatra tatra kāryotpādaṃ prati upayogasya viditasvāt /\nyogyatāmātrasya copādherapākṛtatvāt /\nyathā ca dravyātiriktastaddharmaḥ prāptistathāgrenivedayiṣyate /\n<lg>\n<l>tasmāt sarvamavadātam /</l>\n<l>upasaṃharati--tasmāditi /</l>\n<l>yadapi kṛṣṇasārānugrahopaghātābhyāṃ darśanādarśanāditi tatrocyate, tadadhiṣṭhānamindriyamityadhiṣṭhānānugrahopaghātābhyāṃ tasyānugrahopadhātau, yathā kūṣmāṇḍalatāsecanacchedanābhyāṃ tatphalasya anugrahopaghātau /</l>\n<l>ata eva bahirnisṛtāpyacchinnamūlā dṛṣṭiḥ kāryāya samarthā na chinnamūleti siddham //</l>\n</lg></p>\n\n<p>pṛcchati--atha jñāneti, pratyakṣasamākhyātalakṣaṇānuvādena lakṣaṇe vidhīyamāne jñāyata evaitajjñānameveti loke sākṣātkārijñānahetoḥ pratyakṣatvāditi bhāvaḥ /\nuttaram---sukhādivyudāsārtham /\ntadeva hi lakṣaṇavāyamucyate, yasya lakṣyānapekṣo 'tivyāptyavyāptivyudāso lakṣaṇapadebhya eva pratīyate /\nlakṣyānurodhena tu lakṣaṇavyavasthāpane anyonyāśrayatvamagatirveti bhāvaḥ /\nsukhādīnāṃ vijñānābhinnahetujatvena vijñānatvādaśakyaṃ vyāvartanamiti cet--na, abhinnahetujatvāsiddhaḥ /\nna khalu yaiva candanasparśajñānasyotpattau sāmagrī saiva sukhasyāpīti /\nasti hi śītārtasyāpi candanendriyasaṃyogāt śītasparśajñānam iti tadvadevāsya sukhamapi bhavet /\navāntarasāmagrībhede 'pīndriyārthamanaskārajatvāt jñānajātīyatvamiti cet---na, kiñcitkāraṇābhede 'pi kāryabhedasyānākasmikatvopapatteḥ /\ntadarthatvācca kāraṇabhedānusaraṇaprayāsasya /\n<lg>\n<l>na copādānābhedādabheda iti yuktam /</l>\n<l>bhinnānāmapi jñānānāmekasamanantarapratyayopādānatvasya bhavabhdirabhyupagatatvāt /</l>\n<l>api copādānābhedaśrca kutaśrcit kāraṇabhedāt kāryabhedaśceti ko virodhaḥ? ata evāsmākamabhede apyupādānasya piṭharasyauṣṇyāparākhyasya ca vahinasaṃyogasya pūrvarūpādipradhvaṃsānāṃ kāraṇānāṃ bhedād bhinnajātīyā jāyante gandharūparasasparśā iti siddhāntaḥ /</l>\n<l>tasmādarthapravaṇebhyo jñānebhyastadapravaṇatayā bhinnajātīyāḥ sukhādayo yathāsvamunakūlavedanīyatvādibhirlakṣaṇairanyonyamapi bhedavantastīvrasaṃvegatayā pramitsānapekṣamānasapratyakṣapravedanīyā iti ramaṇīyam //</l>\n</lg></p>\n\n<p>syādetat /\nasatyapīndriyārthasannikarṣe jñānamātrādeva sukhaduḥkhayoḥ svapnāntike darśanāt\nyatrāpīndriyārthasannikarṣastatrāpi jñānamastīti tadeva sukhaduḥkhayoḥ kāraṇaṃ kluptasāmarthyāt /\nindriyārthasannikarṣasya tu jñānamātropayogādanyathāsiddhau bhāvābhāvāviti /\ntadayuktam, svapnāntike sukhaduḥkhotpādasyāsiddhestajjñānasyārthajñānasyeva mithyātvāt /\nyathā hi tatra kāminīsmṛtiviṣaryāsa eva mupalabdhacaratajjanmasukhasmaraṇaviparyāsaḥ /\nsukhaduḥkhabuddhyutpāda eva cātra dharmādharmopayogo na tu susaduḥkhotpāde /\nna cāsatīndriyārthasannikarṣe jñānamanyanmanorathādi vā tādṛśaṃ sukhabhedaṃ vidhatte yādṛśo viṣayopabhogajanmā /\nsatīndriyārthasannikarṣe jñānamātrameva tasya hetuḥ /\njñānahetustu sukhabhedasyānutpādādityapyuktameva /\nviṣayasākṣātkārastadutpādaheturna viṣayajñānamātramiti cet? hantar, iśvarasyāpyasti tatrabhavato yogarddhisaṃpannānāṃ ca mahādhiyāṃ samastavastusākṣātmāra iti teṣāmapi sukhaduḥkhotpādapracayaḥ prasajyet, asatyāṃ pratipakṣadhāraṇāyām /\ntasmādindriyārthasannikarṣo 'pi sukhaduḥkhotpādahetureṣitavyaḥ /\nsa ca satyapyarthasākṣātkāre nāsti siddhānāmiti na teṣāṃ sukhaduḥkhotpādaḥ /\napi ca caramabhāvi kāraṇaṃ gṛhītvā pūrvabhāvināmakaraṇatvāpādane tantvādīnāmapi paṭādīn pratyakāraṇatvaprasaṅgaḥ /\n<lg>\n<l>saṃyogabhedādeva tādṛśapaṭātpatteḥ tantvādīnāṃ ca saṃyogabheda evopayogāt /</l>\n<l>tatsahitasya tu tatkāraṇatvaṃ sannikarṣasyāpyālocanasahitasyeti samānam /</l>\n<l>yathāhuḥ padārthavidaḥ stragādyabhiprataviṣayasānnidhye satīṣṭopalabdhīndriyārthasannikarṣadharmādyapekṣādātmamanasoḥ saṃyogāt yadanugrahābhiṣvaṅganayanādiprasādajanakamatpadyate tatsukham iti /</l>\n<l>tasmāt suṣṭhūktaṃ sukhādinivṛttyarthaṃ jñānagrahaṇamiti //</l>\n</lg></p>\n\n<p>iha dvayī pratyakṣajātiravikalpikā savikalpikā ceti /\ntatrobhayyapi indriyārthasannikarṣotpannaṃ jñānamavyabhicārīti lakṣaṇena saṃgṛhītāpi svaśabdenopāttā, tatra vipratipatteḥ /\n<lg>\n<l>tatrāvikalpikāyāḥ padam avyapadeśyamiti, savikalpikāyāśrca vyavasāyātmakamiti /</l>\n<l>tatra vyapadeśo viśeṣaṇamupalakṣaṇaṃ vā nāmajātyādi, tat karma vyapadeśyaṃ viśeṣyamiti yāvat /</l>\n<l>tadyathā ḍittho 'yaṃ gaurayaṃ śuklo 'yaṃ kamaṇḍalumānayaṃ gacchatyayamiti sarvaṃ hi savikalpakaṃ viśeṣaṇaviśeṣyabhāvena vastuṣu pravartate /</l>\n<l>avidyamānaṃ vyapadeśyaṃ yasmistadavyapadeśyaṃ jātyādisvarūpāvagāhi, na tu jātyādīnāṃ mitho viśeṣaṇaviśeṣyabhāvāvagāhīti yāvat //</l>\n</lg></p>\n\n<p>tatra nāmarahitamavikalpakaṃ nāstīti ye vipratipadyante tanmatamapacikīrṣurūpanyasyati bhāṣyakāraḥ yāvadarthaṃ vai nāmadheyaśabdāḥ /\nsarve 'rthāḥ sarvathā sarvadā sarvatra nāmadhayānvitāḥ /\nnāsti so 'rtho yaḥ kadācit kvacit kathañcit nāmadheyena viyujyate /\ntadanena nāmadheyatādātmyamarthānāṃ pratijānīte /\natra hetumāha--tairarthasaṃpratyaya iti /\narthā hi pratīyamānāṃ nāmadheyairūpetāstatsāmānādhikaraṇyenāvagamyante gaurityartho 'śva ityartha iti /\nna copāyatayā sāmānādhikaraṇyaṃ ghaṭate /\nna hi cakṣurādisāmānādhikaraṇyaṃ rūpādyanubhavati /\nnāpi jñāyamāna upāya upeyasāmānādhikaraṇmanubhavati /\nna hi bhavati dhūmo 'yaṃ vahinariti kiṃ tu dhūmo 'yaṃ dhūmatvāt vahinamāniti /\napi cāśabdopāye 'numeyādau na śabdasaṃbhedenādhigamo bhavet, asti tu /\ntasmāt tairnāmadheyaiḥ saha samānādhikaraṇasyārthasya pratyayo yata iti /\ntasmāt nāmadheyātmānaḥ arthāḥ /\nkiṃ ca gavādiṣu ṣaḍjādiṣu ca śabdāpakarṣe 'rthapratyayāpakarṣāt tadutkarṣe tvarthapratyayotkarṣāt pratyayasya ca pratyetavyotkarṣādhīnotkarṣatvāt nāmadheyotkarṣeṇārthasyotkarṣaḥ arthasya tādatmyaṃ gamayati /\n<lg>\n<l>tadidaṃ samaḥ prayojanaṃ saṃpratyaya iti samadhikaḥ pratyaya ityarthaḥ /</l>\n<l>astyarthasaṃpratyayo nāmadheyasāmānādhikaraṇyena, na tvetāvatā nāmadheyātmatā sidhyati /</l>\n<l>asti hi purovartidravyasāmānādhikaraṇyena rajatapratyayo na caitāvatā śuktī rajatātmikā bhavatītyata āha---arthasaṃpratyayācca vyavahāraḥ /</l>\n<l>tataśrcavisaṃvādāt pramāṇaṃ sannāmadheya tādatmyaṃ sādhayatyarthānāmityarthaḥ //</l>\n</lg></p>\n\n<p>tadevaṃ sāmānyato 'rthānāṃ nāmadheyatādātmyaṃ vyutpādya prakṛte yojanayati---tatredamindriyārthasannikarṣādutpannaṃ viṣayajñānaṃ rūpamiti vā rasa iti vā evaṃ rūpādyarthasāmānādhikaraṇyena bhavati /\nbhavatu, kimetāvatāpītyata āha---rūparasaśabdāśrca viṣayanāmadheyam /\nkimetāvatāpītyata āha--tena vyapadiśyate jñānam /\nuktamapi vyapadeśaṃ savyākhyānamāha--rūpamiti jānīte rasa iti jānīte iti /\ntathā cārthānāṃ nāmadheyātmakatvāt tadgocaramālocanamapi nāmadheyagocaramityarthavat nāmadheyena vyapadiśyamānaṃ śābdaṃ prasajyata iti /\nna śabdapramāṇakatayā śābdam, api tu śabde jātaṃ śābdam /\nśabdaśrcātra viṣayatvena janako 'rthatādātmyāt /\ntathā ca nāvikalpakaṃ śabdarahitamastīti tātparyārthaḥ /\n<lg>\n<l>tathā cāhuḥ,</l>\n<l>na so 'sti pratyayo loke yaḥ śabdānugamādṛte /</l>\n<l>anuviddhamiva jñānaṃ sarvaṃ śabdena gamyate //</l>\n</lg></p>\n\n<p>bālakamūkādīnāmapi jñānaṃ śabdānuvyādhavadevānādiśabdabhāvanāvaśāt /\n<lg>\n<l>yadavocat,</l>\n<l>ādyaḥ karaṇavinyāsaḥ prāṇasyordhvaṃ samīraṇam /</l>\n<l>sthānānāmabhighātaśrca na vinā śabdabhāvanām //</l>\n</lg></p>\n\n<lg>\n<l>iti /</l>\n<l>tadasya nirākaraṇaṃ lakṣaṇagatenālocanajñānāvarodhārthenāvyapadeśyapadena sūcitam iti parīkṣāparvaṇi vacanārhamapi subhāṣitarucitayā tadvilambamasahamāno bhāṣyakāro lakṣaṇāvasara evāha /</l>\n<l>ata evāha---avyapadeśyamitīti /</l>\n<l>tena sūcite 'pyarthe avyapadeśyapadaṃ cojayati---yadidamanumayukte śabdārthasaṃbandhe 'rthajñānam, na tat nāmadheyaśabdena vyapadiśyate //</l>\n</lg>\n\n<p>ayamabhisandhiḥ /\nsāmānādhikaraṇyena śabdātmakatvaṃ rūpādīnāmabhidhīyānaṃ śabdabrahmātmakatvaṃ vocyeta śreyamāṇagaurityādipadabhedātmakatvaṃ vā? na tāvadādya /\nkalpaḥ /\nna salvasmadādisamastadarśanapathātivṛttena śabdabrahmaṇā rūpādīnāmasti sāmānādhikaraṇyapratītiḥ laukikānām /\nśrūyamāṇaśabdasāmānādhikaraṇyena tu tādātmyaprasādhane anupayuktaśabdasaṃbandhasya bālamūkādeḥ rūpādijñāneṣu nāsti śrūyamāṇaśabdagandho 'pi, prāgeva tu tatsāmānādhikaraṇyam /\nna ca teṣāmapi prāgbhavīyaśabdabhāvanānugamena tatsāmānādhikaraṇyamiti sāṃpratam /\nna khalu rūpādyātmanaḥ śabdasya rūpādivaiśadyaināvaiśadyaṃ saṃbhavati /\nyugapad vaiśadyāvaiśadyarūpaviruddhadharmayogena bhedaprasaṅgāt /\nveśadye tu vyutpannavadavyutpanno 'pi śabdaiḥ vyavaharet, na tu saṃbandhagrahaṇapekṣeta /\nna ca tādātmyādanyad vācakatvaṃ śabdānāṃ yatra saṃbandhagrahāpekṣā bhavet /\nna ca tādātmye 'pi kalpitabhedānāṃ vācyavācakabhāvaḥ /\ntathā sati na sāmānādhikaraṇyaṃ syāt /\nna hyasti saṃbhavo bhedakalpanā ca sāmānādhikaraṇyaprathā ceti /\ntasmādavyutpannānāmasti śabdarahitaṃ rūpādiṣu nirvikalpakaṃ pratyakṣamiti /\nna kevalamabyutpannānām, vyutpannānāmapyastītyāha--gṛhīte 'pi ca śabdārthasaṃbandhe iti /\nārddhekta eva sāmānādhikaraṇyanirāsāya saṃbandhagrahaṇasvarūpamāha--asthārthasya sāsnādimadrūpasya ayaṃ gakarādyokāro nāmadheyamiti /\nitikaraṇo jñānaparāmarśapradhānaḥ /\ntathā ca yo ḍittho nānādeśakālāvasthāsaṃsṛṣṭaḥ piṇḍabhedaḥ so 'yamiti sannihitadeśakāla ityarthaḥ /\nna tvayaṃ piṇḍo ḍitthaśabda iti pratyayaḥ /\nautsargikaṃ hi śabdānāmarthaparatvaṃ kvacit punarityādibhiḥ śabdaistadapodyate /\nyatrāpi saṃbandhapratipādanamabhedena ayaṃ ḍittha iti, tatrāpi śabdo vācyatvaparo na svarūpaparaḥ yathā gaurvāhīka iti lakṣyamāṇaguṇayogaparaḥ /\nna ca tanmātreṇa vāhīkasya gotvaṃ bhavati /\ntasmād bhinnayoreva śabdārthayoḥ saṃbandhagrahāt tanmūlatvācca śabdavyavahārasya na śabdapuraḥsaramapi jñānaṃ śabdasāmānādhikaraṇyamātmano 'rthasyāvagamayati /\nyattu śabdānupāye 'pi jñāne śabdaḥ pūrvaṃ bhavati tadgṛhītasaṅketasya prathamamindriyārthasannikarṣādālocanena śabdasaṃsargarahitenālocite 'rthamātretasyārthabhedasya śabdabhedena saṃbandhāt śabdaviṣayaḥ saṃskāraḥ prabodhyate /\nprabuddhaḥ śabdasmṛtiṃ janayati /\ntena vyutpannasya nirvikalpakāt parāñcaḥ pratyayāḥ śabdānupāyā api śabdapuraḥsarā jāyante /\n<lg>\n<l>yathāhuḥ,</l>\n<l>yat saṃjñāsmaraṇaṃ tatra na tadapyanyahetukam /</l>\n<l>piṇḍa eva hi dṛṣṭaḥ san saṃjñāṃ smārayituṃ kṣamaḥ //</l>\n</lg></p>\n\n<p>tasmād vyutpannasyāpi nāmadheyasmaraṇāya pūrvameṣitavyo vinaiva nāmadheyamarthapratyayaḥ /\ntadidam uktam--gṛhīte 'pi śabdārthasaṃbandhe asyārthasyāyaṃ śabdo nāmadheyamiti /\nyadā tu so 'rtho gṛhyate nāmadheyarahito nāmadheyasmaraṇāt pūrvamavikalpena tadā pūrvasmād avyutpannāvasthāyām arthajñānāt na viśiṣyate iti /\nyato na viśiṣyate tasmāt tadarthajñānaṃ tādṛgeva bhavati /\nnanu parapratipādanādilakṣaṇavyavahārāya svarūpeṇa jñāne vyapadeṣṭavye yadarthavyapadeśena vyapadiśyate tadavagacchāmo 'rthavyapadeśākāramiti /\n<lg>\n<l>kathaṃ cārthākāraṃ bhavati? yadyarthavyapadeśayornābhedaḥ, tasmāt punarapi tādātmyaṃ prasaktamityata āha--tasya tviti /</l>\n<l>arthākārameva tu jñānamarthavyapadeśena vyapadiśyate anyathā aśakyatvādityarthaḥ /</l>\n<l>pratīyamānaṃ pareṇa /</l>\n<l>upasaṃharati--tasmāditi //</l>\n</lg></p>\n\n<p>tadevamarthajñānakāle # sa # na samākhyāśabdo vyāpriyate pratīyamānatayā, vyavahārakāle tu parapratyāyanakāle tu vyāpriyate kāraṇatayā /\n<lg>\n<l>tadanena gopālāvipālādīnāṃ saṃjñāniveśanaṃ tāsu tāsu vyaktiṣu vyavahārotkarṣahetuḥ</l>\n<l>nārthotkarṣaheturityapi sūcitaṃ bhavati /</l>\n<l>tasmād avikalpakapratyakṣāvarodhārthenāvyapadeśyapadenāsyaivāvikalpakasya śabdānuvyādharahitatā sūcitā ityāśayavān upasaṃharati---tatmāditi //</l>\n</lg></p>\n\n<p>tadetad bhāṣyaṃ vārttikakāraḥ tātparyato vyācaṣṭe---taccendriyārtheti /\nviṣayabhedānuvidhāyi jñānamiti śabdātmatāmapāroti /\ncākṣuṣaṃ hi rūpajñānaṃ rūpa eva niyataṃ na śabde pravartate /\nevaṃ śrautramapi śabda eva niyataṃ na rūpādau pravartate /\nyadi punaridaṃ śabdātmakaṃ rūpādi bhavet, śrotrajaṃ jñānaṃ śabdagrāhīti rūpādāvapi pravarteta /\napravartamānaṃ vā vidhurayati rūpādīnāṃ śabdātmatām /\napi ca śrūyamāṇaśabdātmatve rūpādīnām, teṣāmapi śravaṇagrāhyatvamityandho 'pi rūpu gṛhṇīyāt /\nasti hi tasya śrotraṃ ca śabdajñānaṃ ca /\nevaṃ badhiro 'pi śabdaṃ gṛhṇīyāt /\nasti hi tasya locanaṃ ca rūpajñānaṃ ca /\naśabdo 'bhāva iti ca vivakṣitaviparītāpattiḥ śabdābhāvasyārthasya śabdatvāt, aśabdatve vā sa evāsyārthaḥ śabdād bhinnaḥ prasajyate /\nevamabhāvo 'pyartha iti śabdaḥ syāt /\ntathā ca nābhāvaḥ, śabdasya sattvāt /\n<lg>\n<l>tathā cārthānuvidhāyi vijñānaṃ na bhavet /</l>\n<l>asti ca /</l>\n<l>tasmāt na śabdātmāno 'rthā iti /</l>\n<l>tadutpattikāla iti prāthamyena śabdānuvyādhaṃ vyāvartayati //</l>\n</lg></p>\n\n<p>ekadeśivyākhyānamāha---apare tviti /\nindriyārthasannikarṣeṇa hi liṅgena yadindriyagātijñānaṃ tadapi pratyakṣalakṣaṇopetamiti pratyakṣaṃ prasajyata iti tannivāraṇāya avyapadeśyapadam /\napadeśo hetuvacanam /\ntadeva tadābhāsebhyo viśiṣṭaṃ vyapadeśaḥ /\ntasya kāryaṃ hetupratyāyanadvārā anumeyajñānaṃ vyapadeśyam /\nna vyapadeśyamavyapadeśyamaliṅgobhdavam ityanumānaṃ vyāvartitamityarthaḥ /\ntadekadeśimataṃ dūṣayati---tacca naivamiti /\nnanvindriyagatijñānamapi indriyārthasannikarṣālliṅgādutpannamityata āha---na hyanumeyasyeti naitadindrayārthasannikārṣādupajāyate, kiṃ tu tajjñānāt /\n<lg>\n<l>ata evātīte 'pi dhūmādau liṅge tatsmaraṇamātrādevānumeyajñāna bhavati /</l>\n<l>na ca sannikarṣapadasya mukhyatve saṃbhavati jñānalakṣaṇā yuktetti bhāvaḥ /</l>\n<l>upasaṃharati--ata iti /</l>\n<l>imaṃ ca vārttikagranthamabudhyamānā indriyagatijñānanivṛttyarthamindriyaviṣayeṣviti padaṃ sūtre 'dhyāharantīti //</l>\n</lg></p>\n\n<p>kramaprāptasyāvyabhicāripadasya tātparyaṃ brūvāṇo bhāṣyasyāpi tātparyamāha--grīṣme marīcaya itīti /\nyadyapi sāmānyalakṣaṇenaiva vyabhicāriṇo nirastāḥ pratyayāḥ tadapekṣaṃ ca viśeṣalakṣaṇam, anyathā anumānādipadeṣvapyabhicādipadamupādeyaṃ syāt, tathāpi siddhe satyārambho niyamārthaḥ /\ndvayī hi pramāṇānāṃ gatiḥ /\nkiñcit sattāmātreṇapramāsādhanaṃ yathā pratyakṣam /\nna hi cakṣurādīnāṃ grahaṇamupayujyate, api tu sattaiva /\nanumānādīna tu svajñānena pramāsādhanāni /\nna khalvagṛhītaṃ liṅgaṃ vā śabdo vā āgamasahitaṃ sādṛśyaṃ vā yathāviṣayam ādadhāti pramām /\n<lg>\n<l>tatrānumānasya pramopajananāt prāgeva arthāvyabhicāragrahaṇamapekṣate nānyathā /</l>\n<l>tataḥ pramā sidhyatīti /</l>\n<l>śabdādau tu yadyapi pramopajananaṃ prati nārthāvyabhicāragrahāpekṣā, tathāpi śakyamatirohitārthamantramadhyapatitasya drāgityeva pratīyamānārthasyāpi,</l>\n<l>sṛṇyeva jarbharī turpharītū //</l>\n</lg></p>\n\n<p>ityevamādermantrasyāptapraṇetṛkatayā sāmānyato 'rthāvyabhicāritvaṃ grahītum /\nautsargikaṃ hi śabdānāmarthaparatvam /\nata eva nigamaniruktavyākaraṇasahāyāstato 'rthamavadhārayanti /\nevaṃ yathā mudgastambastathā mudgaparṇīti āptavākyaśravaṇādeva mudgastambasādṛśyajñānasyānupajanitaphalasyāpi śakyaṃ tadarthāvyabhicāritvaṃ niśrcetum /\npratyakṣasya tu pramāṇasyātyantaparokṣasvarūpolambha eva tāvat pramopajananāt prāg durlabhaḥ, prāgeta tu tasyārthāvyabhicāritvam /\nyadyapi ca saṃvedanaprāmāṇyapakṣe 'pi tatsaṃvedanaṃ manasā sulabham, tathāpi na tanmātraṃ pramāṇam /\napi tu asādhāraṇendriyārthasannikarṣasahāyamiti tatsahāyasya tasya parokṣatvameva /\ntena pratyakṣasya pramāṇasya phalāvyabhicāreṇaivāvyabhicārajñānam, na svarūpataḥ ityetat pramāṇāntarebhyo vyāvṛttamasādhāraṇaṃ pratyakṣasya rūpamādarśayitumavyabhicāripadopādānam /\natha vā pratyakṣāvyabhicāra evānumānādyavyabhicāre kāraṇam /\nna hyasti saṃbhavo 'vyabhicaritapratyakṣagṛhītapakṣadharmatākaṃ tarkasahāyapratyakṣagṛhītāvinābhāvaṃ cānumānaṃ vyabhicāratīti /\nyattu bādhitaviṣayaṃ satpratipakṣitaṃ cānumānam, tadapi yadyapi prathamaṃ vyāptigrahaṇadoṣeṇa na khaṇḍitam, tathāpi khaṇḍanottarakālaṃ so 'pi pratīyate /\ntathā ca vyāptigrāhi pratyakṣaṃ tatrāpi vyabhicārīti /\nevamāgamo 'pi sākṣāt kvacit pāramparyeṇa pratyakṣapūrvakastadvyabhicāreṇaiva vyabhicarati /\nāgamavyabhicāreṇaivopamānavyabhicāro vyākhyātaḥ /\ntadevaṃ pratyakṣāvyabhicāre pramāṇānāmavyabhicāro 'stīti pratyakṣasyaiva viśeṣaṇamavyabhicāripadaṃ cakāra, netareṣāṃ pramāṇānām /\nna hyasti saṃbhavastanmūlaṃ pratyakṣam avyabhicāri, tāni ca vyabhicārīṇīti /\nso 'yaṃ viśeṣaḥ pramāṇāntarebhyaḥ pratyakṣasya /\n<lg>\n<l>yathāha mīmāṃsāvārttikakāraḥ,</l>\n<l>pratyakṣāvyabhicāreṇa svalakṣaṇabalena ca /</l>\n<l>prasiddhāvyabhicāritvānnānumānaṃ parīkṣyate //</l>\n</lg></p>\n\n<lg>\n<l>iti /</l>\n<l>tasmāt suṣṭhūkaṃ grīṣme marīcaya iti bhāṣyam, tatpratiṣedhārthamidamucyate---avyabhicārīti //</l>\n</lg>\n\n<p>pṛcchati--kimidamiti /\nuttaram--yadatasminniti /\netaccopapāditaṃ dvitīyasūtre /\npunaḥ dūṣayati--tacca naivamiti /\npṛcchati--kasmāt? uttaram--arthasyeti /\ntadeva sphorayati--yattaditi /\natra ca na nirvikalmakaṃ bhrāntam, kiṃ tu savikalpakamityāha--tāṃstu marīcīniti /\n<lg>\n<l>indriyeṇālocya marīcīn uccāvacamuccalato nirvikalpakena gṛhītvā paśrcāt tatropaghātadoṣād viparyeti, savikalpako 'sya pratyayo bhrānto jāyate iti /</l>\n<l>tasmād vijñānasya vyabhicāro nārthasyeti /</l>\n<l>yathāhuḥ niruktakārāḥ, naiṣa sthāṇoraparādho yadenamandhe na paśyati /</l>\n<l>puruṣāparādhaḥ sa bhavatīti //</l>\n</lg></p>\n\n<p>avyabhicāripadenaiva saṃśayajñānamapi vyudastam /\nno khalu saṃśayajñānaṃ vikalpyamānavastugocaraṃ tadrūpaṃ vastu prāpayati /\naprāpayaccopadarśitaṃ kathaṃ saṃvādam, asaṃvādakaṃ ca kathamavyabhicāri? tasmādavyabhicāripadenaiva saṃśayajñāne niraste savikalpakapratyakṣāvadodhārthamupādīyamānaṃ vyavasāyātmakapadaṃ saṃśayajñānapratyakṣatāpākaraṇamanvācinoti /\ntadyathā edhānāhartumaraṇyaṃ gaccha, śākamapyāneṣyasīti śākānayanamanvācīyate /\nna ca tadevāsya preṣiturvi dhitsitam, tathehāpi /\nvyavasāyātmakapadaṃ sākṣātsavikalpakasya vācakam /\ntathā hi vyavasāyo viniśrcayo vikalpa ityanarthāntaram /\nsa evātmā rūpaṃ yasya tat savikalpakaṃ pratyakṣam /\n<lg>\n<l>tadetadatisphaṭatvāt śiṣyairgamyata eveti bhāṣyavārttikakārābhyām avyākhyātamapi asmābhiḥ,</l>\n<l>trilocanagurunnītamārgānugamanonmukhaiḥ /</l>\n<l>yathānyāyaṃ yathāvastu vyākhyātamidamīdṛśam //</l>\n</lg></p>\n\n<p>syādetat /\nna vyavasāyātmakaṃ pratayakṣaṃ bhavitumarhati /\nabhilāpasaṃsargayogyapratibhāsaṃ hi tat /\nna cendriyārthābhyāṃ labdhajanma vijñānamarthāvabhāsaṃ śakyamabhilāpena yojanayitum /\nna hyarthe śabdāḥ santi, arthātmano vā, tathā satyavyutpannasyāpi vyutpannavad vyavahāraḥ syādityuktam /\nna cābhilāpo 'rthāsaṃsparśo saṃvedanadharmaḥ, artheṣu tanniyojanāt /\ntasmādarthādupajāyamānaṃ jñānamarthamevādarśayet nābhilāpam /\nna hi rūpāt jāyamānaṃ pratyakṣaṃ rasasahitametadādarśayati /\ntasmādabhilāpasaṃsargānapekṣamabhilāpasaṃsargiṇamādarśayad vikalpavijñānaṃ vikalpavāsanotthāpitamaniyatārthagrāhi mānasamātmīyamutprekṣālakṣaṇaṃ vyāpāraṃ tiraskṛtyānubhavaprabhavatayā anubhavavyāpāraṃ darśanu puraskṛtya pravartamānamanubhavatayā abhimanyante pratipattāraḥ /\ntat siddhametat, yadarthasāmarthyalabdhajanma, na tat śabdakalpanānugatam, yathā nirvikalpakam /\narthasāmarthyalabdhajanmāraśrca vivādādhyāsitā vikalpā iti prasaṅgasādhanaviruddhavyāptopalabdhiḥ /\nśabdakalpanānugatatvasya hi pratiṣedhyasya viruddhaṃ tadananugatatvam, tenārthasāmarthyajatvaṃ vyāptam /\ntasyopalabdhistadananugatatvamutthāpayantī tadanugatatvaṃ virūṇaddhīti /\nathaiṣāṃ pratyayānāṃ pratyakṣamabhi lāpānugatatvamaśakyāpahnavam, hanta bhoḥ, nārthasāmarthyajatvamiti prasaṅgaviparyayaḥ /\ntathā hi yadabhilāpakalpanānugataṃ na tadarthasāmarthyajaṃ yatheśvarapradhānādivikalpavijñānam /\ntathā caite vivādādhyāsitā vikalpā iti vyāpakaviruddhopalabdhiḥ /\nniṣedhyamarthasāmarthyajatvaṃ tadabhilāpakalpanānanugatatvena vyāptaṃ tadviruddhaṃ ca sadanugatatvamiti /\nna ca sandigdhavyatirekitā, arthasāmarthyena hi tadutpadyamānamartharūpam anukuryād na śabdarūpam /\nna hyarthe śabdāḥ santi tadātmāno vetyuktam /\nasaṃbaddharūpānukāre tu vijñānasya sarvarūpānukāreṇa sarvasarvajñātāpattirati /\nsaṅketavaśāt śabdānāmarthasaṃbandhenārthopalabdhau tatsmaraṇāt tatsaṃsṛṣṭavedanamiti cet? yatra tarhi te kṛtasaṅketāḥ tadeva smārayedetān /\ntatraiva ca te kṛtasaṅketā yadanugataṃ sāmānyam /\nna ca taddṛṣṭam, kiṃ tu svalakṣaṇaṃ darśanagocaraḥ /\ntadeva hi paramārthasadvijñānasya kāraṇam, na tu sāmānyam /\nsarvasāmārthyayahitaṃ hi tat alīkatvāt /\ntasmād yad dṣṭaṃ na tena śabdānāṃ saṃbandhaḥ, yena ca saṃbandho na taddṛṣṭam /\napi ca dṛṣṭasya śabdavācyatve darśanādiva vahinaruṣṇa iti vākyādapi pratīyeta /\ntathā ca śabdādapi tasmin pratīte śītāpanopanaprasaṅgaḥ /\nsāmānyaviṣayauliṅgaśabdau vastubhūtasāmānyavacca svalakṣaṇam /\ntādṛśaṃ ca taddarśanasya kāraṇamiti nirvikalpakena prathamākṣatannipātajanmanā jātimadvastuvedanāt tatropalabdhacarasaṃbandhasya śabdasya smaraṇam /\ntathā ca tacchabdābhidheyajātiviśiṣṭadravyāvagāhīndriyārthasannikarṣajanmā vikalpapratyayo gaurayamityevamākāro jāyata iti cet? yathāhuḥ,\nnirvikalpakabodhena dvyātmakasyāpi vastunaḥ /\n<lg>\n<l>grahaṇam # ślo. vā. pratyakṣa. 118 #</l>\n<l>tathā tataḥ paraṃ punarvastu dharmairjātyādibhiryayā /</l>\n<l>buddhyāvasīyate sāpi pratyakṣatvena saṃmatā //</l>\n</lg></p>\n\n<p># ślo. vā. pratyakṣa. 120 # iti /\ntanna, piṇḍavivekena jātyāderavikalpakenāgrahaṇāt /\n<lg>\n<l>na hi jātijātibhantau vā kriyākriyāvantau va guṇaguṇinau vā tatsamavāyo vā vivekena cakāsati /</l>\n<l>na ca vivekenāpratibhāsamānaḥ śakyā mitho yojayituṃ kṣīrodakavadatadvedinā /</l>\n<l>tasmādekamavibhāgaṃ svalakṣaṇamanādivikalpavāsanāsamāropitajātyādibhedaṃ tathā vikalpyata iti yuktamutpaśyāmaḥ /</l>\n<l>api ca paramārthasadvastudvayavedane 'pi kuto viśeṣaṇaviśeṣyabhāvaḥ? na hyaṅgulyāvekavijñānaviṣayau mitho viśeṣaṇaviśeṣyabhāvamāpadyete //</l>\n</lg></p>\n\n<p>viśeṣaṇa khalūpakārakam, upakāryaṃ ca viśeṣyam /\nnānyathā tayostabhdāvaḥ /\nna caikavijñānasamārūḍhayorjñāpyajñāpakabhāvo vā kāryakāraṇabhāvo vā saṃbhavī, samānakālayoḥ tayorūbhayorapi paurvāparyaniyamāt /\napi ca vastuniveśe jātyādīnāmupādhīnāmekasya vastunaḥ sattvaṃ ca dravyatvaṃ ca pārthivatvaṃ ca vṛkṣatvaṃ ca śiṃśapātvaṃ copādhaya iti dūrādekopādhiviśiṣṭasya grahe sarvopādhiviśiṣṭagrahaprasaṅgaḥ /\ntathā hyādhārādheyabhāva upakāragarbho bhavati /\npatanadharmaṇo hi badarasyottarasya kuṇḍamadharaṃ pratayāsannamapatanadharmakaṃ badaraṃ vidadhadādhāraḥ /\ntadvadihāpi dravyeṇa jātyādīnāmupādhīnāmupakartavyam /\nna ca śaktyantarairūpakaroti /\nśaktyantarapakāre 'pi śaktyantaraukalpanāyām anavasthāpātāt /\ntasmāt svabhāva eva svakāraṇādhīnajanmā dravyasya sa tādṛśo yena bahūnāmupādhīnāmupakarotīti vācyam /\ntathā ca sattvopakārasamartheṃ tasmin dravye gṛhyamāṇe dravyatvādyupakārasamartho 'pi sa evāsya svabhāva iti tatsvabhāvāvacchinnāḥ sattvavikalpakena paramārthasaddravyāvagāhinā sarva eva dravyatvapārthivatvavṛkṣatvaśiśapātvādayo viṣayīkṛtā iti vikalpāntarāṇāmānarthakyam /\n<lg>\n<l>yadāha,</l>\n<l>yasyāpi nānopādherdhīgrāhikārthasya bhedinaḥ /</l>\n<l>nānopādhyupakārāṅgaśakyabhinnātmano grahe /</l>\n<l>sarvātmanopakāryasya ko bhedaḥ syādaniśrcitaḥ //</l>\n</lg></p>\n\n<lg>\n<l>ekopakārake grāhye nopakārāstato 'pare /</l>\n<l>dṛṣṭe tasmannadṛṣṭā ye tadgrahe sakalagrahaḥ //</l>\n</lg>\n\n<p>iti /\nasmākaṃ tu anādivikalpavāsanopādānā vikalpā yacca gṛhṇanti, yacca adhyavasyanita tayorūbhayorapyanyanivṛttirūpatayā avastutvāt matāgapi na paramārthasad vastu gāhante, pāramparyeṇa tu vastupratibandhāt tatra pravartayantaḥ prāpayantaśca na visaṃvādayanti lokam /\nato vastusabhdāvāviniveśād vikalpānāṃ na paunarūktyamasti /\napi cālocite vastunīndriyeṇa tadanantarotpannaṃ śabdasmaraṇavyavahitavyāpāramindriyamarthaśrca na savikalpikāmapi dhiyamupajanayitumarhataḥ /\n<lg>\n<l>yathāha,</l>\n<l>arthopayoge 'pi punaḥ smārtaṃ śabdānuyojanam /</l>\n<l>akṣadhīryadyapekṣeta so 'rtho vyavahito bhavet //</l>\n</lg></p>\n\n<p>na ca yadevālocanamajījanadindriyaṃ tadeva smaraṇasahakāri vikalpapratyayamādhatte /\nna ca smṛtirvyavadhāyikā, svāṅgamavyavadhāyakamiti nyāyāt /\nyato yaḥ prāgajanako buddherūpayogāviśeṣataḥ /\nsa paśrcādapi /\niti no khalvatītaṃ bhavati gocaro 'kṣasya /\n<lg>\n<l>na cāgocare sahasreṇāpyupāyairetat pravartitumarhati /</l>\n<l>na ca smṛtiratītaviṣayānanubhūtapūrvaṃ vartamānaṃ gocarayitumarhati /</l>\n<l>tadgocaratve cāndhānāmapi rūpasākṣātkāraprasaṅgaḥ yathāha,</l>\n<l>tena syādakṣāpāye 'pi netradhīḥ //</l>\n</lg></p>\n\n<p>iti /\ntadevaṃ nāmajātiguṇakarmakalpanāḥ pratyakṣatvena parāstāḥ /\n<lg>\n<l>dravyakalpanāpi daṇḍīti,</l>\n<l>viśeṣaṇaṃ viśeṣyaṃ ca saṃbandhaṃ laukikīṃ sthitim /</l>\n<l>gṛhītvā saṅkalayyaitat tathā pratyeti nānyathā //</l>\n</lg></p>\n\n<lg>\n<l>na caitāvantaṃ vyāpārakalāpaṃ vicārakanivartanīyamindriyajñānaṃ sahate, tasya sannihitaviṣayabalenotpatteravicārakatvāt /</l>\n<l>jātiguṇakriyāvatāṃ caitanna saṃbhavatyeva rūpavivekasaṃbandhayorapratibhāsanena ghaṭanāyogāt kṣīrodakavadatadvedinetyuktam /</l>\n<l>tasmāt na tadvikalpaṃ pratyakṣamiti //</l>\n</lg>\n\n<p>atrocyate /\nyat tāvaduktam---arthasāmarthyajatvābhilāpasaṃsargayogyapratibhāsattvayoḥ virodha iti, tatra brūmaḥ /\nsyād virodho yadi svalakṣaṇamevārthaḥ, na tvetadasti /\nupapādayiṣyati hi paramārthasantaṃ jātyādimantamarthaṃ sthemabhājamabhilāpasaṃsargayogyam /\ntena tajjanitaṃ jñānamarthasāmarthyajaṃ cābhilāpasaṃsargayogyapratibhāsaṃ ceti na virodhaḥ /\ntathā ca prasaṅgasādhanasya sandigdhavyatirekitā /\nna ca dravyādyabhinnaṃ jātyādi bhinnaṃ kalpayanto vikalpā nārthasāmarthyajanmāna iti sāṃpratat /\ndravyādapi hi bhedaḥ sādhayiṣyate teṣām /\nyathā ca bhede 'pi teṣāṃ tadvācakānāṃ sāmānādhikaraṇyaṃ tathopapāditamadhastāt /\nna ca bhinnena śabdena ḍittho 'yamityabhedakalpanādarthasya vikalpānāmanarthajatvamiti yuktam /\nuktametad avyapadeśyapadavyākhyānāvasare yathā na śabdābhedenārthayorekendriyajñānasaṃsargitā kiṃ tu prathamamālocito 'rthaḥ sāmānyaviśeṣavān saṅketagrahaṇsamayavartinīmātmano 'vasthāṃ smārayan tatkālabhāvinaṃ śabdamapi smārayatyavarjanīyatayā /\nna tvindriyajavikalpotpādaṃ pratyastyupayogaḥ kaścit śabdasmaraṇasya /\nanyathā bālamūkādīnāṃ nendriyajaḥ syādvikalpaḥ śabdasmaraṇābhāvāt /\nsaṅketasamayavartyavasthāsmaraṇaṃ tūpayujyate, vastunastadānīntanedānīntanāvasthābhedavata ekasyendriyajena vikalpenākalanāt /\nśabdastu saṃpātāyāto na niveśayatyātmānam indriyaje vikalpe /\n<lg>\n<l>yathāha,</l>\n<l>devadattādiśabdana hṛdayasthena yaḥ smṛtaḥ /</l>\n<l>cakṣuṣāpi sa evāyaṃ piṇḍaḥ saṃprati dṛśyate //</l>\n</lg></p>\n\n<p>anena hi piṇḍasya pūrvāparāvasthāvartinīmekatāmindiyajavikalpagocaratvena darśayati, na tu śabdaniveśanamapi /\ntathā,\n<lg>\n<l>saṃjñā hi smaryamāṇāpi pratyakṣatvaṃ na bādhate /</l>\n<l>saṃjñinaḥ /</l>\n<l>kutaḥ?</l>\n<l>sā taṭāvasthā na rūpācchādanakṣamā //</l>\n</lg></p>\n\n<p>nārthendriyavyāpāraṃ vyavadhatte ityarthaḥ /\nna ca prāgavasthāsmaraṇasāpekṣatayā nendriyārthasannikarṣaḥ kāraṇaṃ vikalpasyeti sāṃpratam /\nyato,\nna kiñcidekamekasmāt sāmagryāḥ sarvaṃsaṃbhavaḥ /\n# pra. vā. 3.53 # iti bhavanto 'pyāhuḥ /\n<lg>\n<l>anyathālokamanaskārasāpekṣamarthendriyaṃ nirvikalpakamapi na janayet /</l>\n<l>yattu prathamaṃ nājījanat tat smaraṇasahakārivirahāt /</l>\n<l>na hi nājījanat kuśūlasthaṃ bījamaṅkuramiti na samavahitakṣityādisahakārigrāmamapyasyājanakaṃ bhavati /</l>\n<l>na ca janakatvājanakatvalakṣaṇo viruddhadharmasaṃsargo bhedaheturityupapādayiṣyate kṣaṇabhaṅgabhaṅge //</l>\n</lg></p>\n\n<p>syādetat /\natītāvasthā nendriyagocarastasya vartamānārthe niyamāt /\nna ca vartamāno 'rthaḥ smaraṇagocaraḥ smaraṇasyānubhavajanitasaṃskārodbodhajanmanaḥ pūrvānubhavagocaraṃ prati niyamāt /\ntasmāt bhinnaviṣayatayā nendriyasahakāritā smaraṇasya /\nna hi rūpaviṣayāḥ sahasramapi nayanapradīpādayaḥ śabdaviṣayasya śravasaḥ sahakāritāmāpadyanta iti /\ntat kiṃ bhavatāṃ yatra gandhajñānānantaraṃ cākṣuṣaṃ rūpajñānaṃ jāyate tatra gandhajñānam na samanantarapratyayaḥ? tatrāpi hi cakṣūrūpaviṣayaṃ na gandhaviṣayasya jñānasya sahakāri bhavitumarhati, bhinnaviṣayatvādeva /\nathānvayavyatirekanibandhanaḥ kāryakāraṇabhāvo na samānaviṣayatvamanuvidhīyate ityucyetra, tadasmākamapi samānam /\nnanvatītāvasthāviśiṣṭatvam asya nendriyasannikṛṣṭamiti kathaṃ pratyakṣam? tat kiṃ yadindriyasaṃbaddhaṃ tat pratyakṣam? tathā satyākāśaparamāṇvādayo 'pi tatsaṃyuktā iti te 'pi pratyakṣāḥ prasajyeran /\ntasmād yadevendriyajasya jñānasya gocarastat pratyakṣam /\nna tvindriyasaṃbaddham /\n<lg>\n<l>nanvasaṃbaddhamindriyaṃ kathaṃ tatra jñānaṃ janayati? tacca jñānaṃ kathaṃ pratyakṣam?</l>\n<l>pratyakṣaṃ cet, kathamindriyārthasannikarṣotpannamiti lakṣaṇaṃ pratyakṣaṃ vyāpnoti, asyaiva pratyakṣasya lakṣaṇenāvyānāt? mā bhūdarthasya pūrvakālavartitā indriyagocaraḥ, tathāpi smaraṇasahakāriṇā saṃskārasahakāriṇendriyārthasannikarṣeṇopajanitaṃ tadindriyārthasannikarṣotpannaṃ na bhavati /</l>\n<l>tathā ca nāvyāpakamasya lakṣaṇam //</l>\n</lg></p>\n\n<p>nanu pūrvāparāvasthāparāmarśijñānaṃ kathamekam, viṣayabhedāt pārokṣyāpārokṣyalakṣaṇaviruddhadharmasaṃsargācca? tathā hi taditi pārokṣyam, idamiti ca sākṣātkāraḥ /\nna ca viruddhadharmasaṃsarge 'pyekatvam, trailākyasyaikatvaprasaṅgāt /\nviṣayabhedaśrca pūrvadeśakālāparadeśakālasaṃbandhayorekasya virodhāt /\nyathā hyekasmin padmarāgamaṇau gṛhyamāṇe tadabhāvo vyavacchidyate, yadi punarnaṃ vyavacchidyeta tadā bhāvo na paricchidyeta, tasya svābhāvavyavacchedarūpatvāt /\ntadabhāvāvinābhāvinaśrca puṣparāgādaya iti te 'pi sarve vayavacchinna bhavanti /\nyadi punarna vyavacchidyaran, sa eva puṣparāgādyatmeti tadavinābhāvī padmarāgābhāvaḥ padmarāgaśrca syāditi durghaṭamāpadyeta /\nevaṃ tasyaiva pūrvadeśakālasaṃbandhe gṛhyamāṇe tadabhāvavyavacchedakrameṇāparadeśakālasaṃbandho vyavacchinnaḥ /\n<lg>\n<l>pūrvadeśakālasaṃbandhābhāvāvyabhicārī /</l>\n<l>tathā ca na padadeśakālasaṃbandhasvabhāvaḥ /</l>\n<l>tathāpi yadyasau taddeśakālasaṃbandhādanyasvabhāvo bhavet, tathā sati sa eva bhavet, na bhavecceti durghaṭamāpadyeta /</l>\n<l>tasmāt pūrvadeśakālasaṃbandhādanyo 'paradeśakālasaṃbandha iti siddho viṣayabheda iti //</l>\n</lg></p>\n\n<p>atrocyate /\nyadi parokṣyāpārokṣyadharmabhedāt pūrvāparāvasthāparāmarśijñānaṃ bhidyeta, hanta bhoḥ, tadityapi vikalpo bhidyeta /\nso 'pi hi parokṣaścāparokṣaśrca vikalpaścāvikalpaśrca /\narthe parokṣo vikalpaśrca svātmani tvavikalpo 'parokṣaśrca /\ntasmād viṣayabhodāt virodha iti cet---na tvihāpi tadekaṃ jñānaṃ tasyaivaikasya vastunaḥ pūrvadeśakālasaṃbandhe parokṣamaparokṣaṃ vā paradeśakālasaṃbandha iti ko virodhaḥ? yo 'pi kāladeśasaṃbandhabhedena viṣayabheda uktaḥ, so 'pi ayuktaḥ /\nyato yuktaṃ yat padmarāgasvarūpagrahe tadabhāvo vyavacchidyata iti, svābhāvavyavacchedātmakatvena bhāvānāṃ tadavyavacchede svarūpāgrahaṇaprasaṅgāt /\nkasmāt punaḥ puṣparāgādayo vyavacchidyante, padmarāgābhāvāvinābhāvāditi cet? athaitadabhāvāvinābhāvajñānaṃ kutastyam? tayoḥ kadācidapi tādā tmyenānupalambhāditi cet---yatra tarhi tādātmyamupalabhyate na tatra tadabhāvāvinābhāvaḥ, tathā ca pūrvāparadeśakālasaṃbaddhastādātmyenānubhūyamāna indriyajena vikalpena padmarāgo na bhinno bhavitumarhati /\ntasmāt parvāparadeśakālau tatsaṃndhau vā kāmaṃ bhidyeyātāṃ parasparābhāvāvinābhāvāt, tayorekadāpi tādātmyenāpratibhāsanāt /\nna tu tadāliḍrigatasvabhāvaḥ padmarāgamaṇi/, tasya tābhyāmanyatvāt /\nna cānyasya bhedo 'nyasya bhedamāpādayati, atiprasaṅgāt /\nna cendriyārthasannikarṣābhāve 'pi pūrvāparāvasthāparāmarśātmano vikalpasya bhāvādanindriyajayatvamiti sāṃpratam, tathā satyavikalpakamapi kāmāturasya kāminīṃ bhāvayataḥ tadviṣayamindriyārthasannikarṣaṃ vināpi dṛṣṭamiti nīlādyanubhāvātmāno 'pi avikalpakā anindriyajāḥ prasajyeran /\nyadi tu nīlādyanubhavānāṃ kāminyanubhavāt kathañcid viśeṣaṃ brūyāta, tadā asmākamapi anindriyajebhyo vikalpebhya utprekṣāvyāpārebhyo 'stīndriyajānāṃ darśanavyāpārāṇāṃ bhedaḥ /\nna ca vikalpagato darśanavyāpāro 'nubhūyamānaḥ sati saṃbhave nirvikalpakopādhiriti yuktam /\nsarvā eva hīndriyajā buddhayo vikalpikā avikalpikā vā dhārāvāhinyo 'mahamikayā parasparānapekṣā ekamarthamavagāhamānā udayante vyayante ca /\nna tvamūṣāmanyonyamanugamyānugantṛtāmīkṣāmahe /\ntasmāt indriyārthasannikarṣalabdhajanmāno vikalpā darśanavyāpārā nānya iti yuktamutpaśyamaḥ /\nna ca śabdapratyakṣayorvastugocaratve satyapi pratyayābhedaḥ kāraṇabhedena pārokṣyāpārokṣyabhedopapatteḥ /\nna ca vahinasaṃyogajanmā śītāpanodo vahinajñānād\nbhavitumarhati /\nna caikopādhinā sattvena viśiṣṭe tasmin gṛhīte upādhyantaraviśiṣṭatadgrahaprasaṅgaḥ /\nsvabhāvo hi dravyasyopādhibhirviśiṣyate, na tūpādhayo va tairviśiṣṭatvaṃ vā tasya svabhāvaḥ /\nna ca yat svabhāvasaṃbandhi sa svabhāvaḥ /\ntathā satyasaṃbandhitvameva /\nna hi tadeva tena saṃbadhyate /\napi ca rūpajñānaṃ viṣayagrahaṇadharma nānāparamāṇuviṣayaṃ na paramāṇusvabhāvaḥ /\ntatsvabhāvatve vā teṣāṃ sarvān pratyaviśeṣāt sarvaireva te paramāṇavo viditāḥ syuḥ /\n<lg>\n<l>na cāsaṃbaddhā eva svajñānena rūpaparamāṇavo viṣayāstasyeti vācyam, asaṃbaddhasya viṣayatve 'tiprasaṅgāt /</l>\n<l>svabhāva evārthajñānabhedayoḥ saṃbandho yadartho viṣayo jñānaṃ ca viṣayīti cet? hantopādhyupādhimatorapi svabhāva eva saṃbandho 'stu tathāpi vijñānārthavanna svarūpābhedaḥ /</l>\n<l>kṣaṇabhaṅgapariṇāmanirākaraṇe tu svabhāvātiriktaṃ saṃbandhamupapādayiṣyāmaḥ /</l>\n<l>tasmāt naikopādhyanvitagrahaṇe sakalopādhyanvitapratyayaprasaṅgaḥ //</l>\n</lg></p>\n\n<p>yaccaikavijñānagocarayorna viśeṣyaviśeṣaṇabhāva iti, tatra brūmaḥ /\nbhinnajñānagocaratve 'pi nāsau saṃbhīti /\nna hi viśeṣaṇajñānaṃ viśeṣyāviṣayaṃ viśeṣyamavacchettumarhati /\nevaṃ viśeṣyajñānamapi viśeṣaṇāviṣayaṃ kena svaviṣayamavacchindyāt, tayoḥ parasparavārtānabhijñatvāt? tābhyāṃ vāsanā, tato mānasapratyayo viśeṣaṇaviśeṣyabhāvākara utpadyate /\n<lg>\n<l>na tvasti viśeṣaṇaviśeṣyabhāvo vāstava iti cet? astu tāvad vāstavāvāstavacintā /</l>\n<l>kariṣyate hīyamupariṣṭāt /</l>\n<l>yastu bhavatāmasya mānasatve prayāsaḥ, sa varamindriyajatva eva bhavatu, tathā sati darśanavyāpāratvamasya sākṣāt samarthitaṃ bhavati /</l>\n<l>itarathā hi nirvikalpakopadhānaṃ kalpyeta //</l>\n</lg></p>\n\n<p>nanvavicārakamindriyajñānaṃ kathaṃ viśeṣaṇaviśeṣyādi sakalaṃ saṃkalayet? hanta bhoḥ kiṃ mānasamapi jñānaṃ saṃkalayitumarhati? saṃkalayati manasastatkāraṇasya sarvaviṣayatvāt iti cet? yadi pūrvakaṃ vijñānaṃ manaḥ, kathaṃ tasya sarvaviṣayatā? asmākaṃ tu manaḥ sarvaviṣayamapi acetanatayā na vicārakam /\ntasmādātmaiva sakalajñānatajjanitavāsanādhāraḥ smartā ca pratisandhātā ca /\n<lg>\n<l>yathāha,</l>\n<l>ātmanyeva sthitaṃ jñānaṃ sa hi boddhātra gamyate /</l>\n<l>smaraṇe cāsya sāmarthyaṃ sandhānādau ca vidyate //</l>\n</lg></p>\n\n<p># ślo. vā. pratyakṣa. 122 # sa salvindriyārthasannikarṣādālocya jātimantaṃ saṃmugdhamartham udbuddhasaṃskārasamupajātapūrvapiṇḍānusmṛtisahāyaḥ prāgeva cakṣuṣā vikalpayati, gaurayamiti /\n<lg>\n<l>yathāha,</l>\n<l>karaṇaṃ cendriyaṃ buddheḥ kartā cātma sacetanaḥ /</l>\n<l>sa ca smṛtisamarthatvāt sarvārthān kalpayiṣyati //</l>\n</lg></p>\n\n<p>tenaikavijñānavedyatve yadyapi jñāpyajñāpakabhāvarūpa upakāryopakārakabhāvo nāsti, tathāpi, tadarthālocanānugatasmaraṇayorviśeṣaṇaviśeṣyabhāvāvagāhi vijñānaṃ pratyutpādakatvamevopakārakatvamasti /\narthau hi rūparūpibhāvena sthitāvapi nāpātajanmanā jñānena tathā gṛhītau, api tu svarūpamātreṇa /\nna hi yāvadasti tāvad grahītavyam, tena tadekadeśagrahe 'pi nāpramāṇatā /\nsavikalpakaṃ tūktasāmagrījanma jātyādirūpatayā dravyaṃ ca rūpitayā kalpayat paścājjāyamānamapīndriyārthasannikarṣaprabhavatayā pratyakṣaṃ bhavatyeva /\n<lg>\n<l>akramasyāpi ca kramavatsahakāribhedasamavadhānavaśāt krameṇa kāryakaraṇamupapādayiṣyate /</l>\n<l>tat siddhametad vivādādhyāsitā vikalpāḥ svagocare pratyakṣā avyabhicāritve sati indriyārthasannikarṣajatvāt /</l>\n<l>yo ya evaṃbhūtaḥ sa sarpaḥ pratyakṣo yathālocanam, tathā caitat /</l>\n<l>tasmāt tatheti //</l>\n</lg></p>\n\n<p>tasmāt savikalpakapratyakṣāvarodhārthaṃ vyavasāyātmakapadamiti siddham /\ntadasya savikalpakapratyakṣāvarodhārthasyānvācīyamāno vyavacchedaḥ /\ntadvyavacchedyapratipādanārthaṃ bhāṣyamanubhāṣyānvācīyamānameva vyavasāyātmakapadasyārthamāha--dūrāccakṣuṣeti /\nna caitanmantavyamiti bhāṣyaṃ vyācikhyāsuśrcodayati--na saṃśayasyeti /\nnanu satīndriyārthasannikarṣe purovartini dravye dhūma iti vā reṇuriti vā jñānamutpadyamānaṃ kathamanindriyajamityata āha--na hīti /\nkasmānmānasa ityata āha--saṃśītiriti /\nsaṃpūrvo hi śīḍ bhāvapratyayānto viśeṣāpekṣe vimarśe vartate sa caikādhikaraṇau smaryamāṇau mitho viruddhau dharmāvāropayan anyatarannāvadhārayati /\ntathā cādhikaraṇamātrasamarpaṇamindriyajavyāpāraḥ /\nmanasā tu smaraṇasahakāriṇaiva puruṣaḥ saṃśete /\nata eva visphāritākṣāḥ saudāminīsaṃpātāt sakṛdālocya kañcit samānadharmavantaṃ dharmiṇaṃ samandhakāre sandigdhe, tasmānmānasa evaiṣa saṃśayo na tvindriyaja ityarthaḥ /\ntadetat pariharan na caitadityādi bhāṣyaṃ vcācaṣṭe---tacca naivam /\nkasmāt saṃśayasyeti--ubhayaṃ tviti /\ntu śabdo manomātranimittatvaṃ vyavacchinatti /\ntadanena cakṣuṣā hītyādi bhāṣyaṃ vyākhyātam /\npaśyan samānadharmāṇaṃ dharmiṇaṃ nāvadhārayati /\nviśeṣataḥ sandigdhe tasminnityarthaḥ /\nindriyeṇopalabdhaṃ sannikṛṣṭaṃ sannikarṣapūrvakatvāduparladheḥ manasopalabhate jānīte cakṣuḥsahāyenetyarthaḥ /\natra bhāṣyaṃ yacca tadindrayānavadhāraṇapūrvakaṃ manasānavadhāraṇaṃ tadviśeṣapekṣaṃ vimarśamātraṃ saṃśayaḥ, na parvamiti /\nanavadhāraṇaśabdo 'yaṃ saṃśayajñānavācakaḥ svakāraṇendriyārthasannikarṣe prayukta upacāreṇa /\nuparatendriyavyāpārasya hi saṃśayajñānadarśanāt /\nsatyapīndriyavyāpāre saṃśayo nendriyaja iti codako 'bhimanyate /\ntadanayoḥ saṃśayajñānayormadhye yat tadindriyāvadhāraṇapūrvakamindriyārthasannikarṣapūrvakaṃ manasānavadharaṇaṃ saṃśayajñānamityarthaḥ /\nna pūrvam /\n<lg>\n<l>yaduparatendriyavyāpārasya saṃśayajñānaṃ dṛṣṭāntatayā hṛdi sthitaṃ śaṅkiturityarthaḥ /</l>\n<l>tadetad bhāṣyaṃ vyācaṣṭe--tatra yadindriyārtheti /</l>\n<l>indriyārthasannikarṣaścāsāvanavadhāraṇaṃ ceti karmadhārayaḥ /</l>\n<l>tatpūrvakaṃ manasānavadhāraṇaṃ saṃśayajñānamityarthaḥ //</l>\n</lg></p>\n\n<p>nanu smaraṇavyavahitavyāpāramasya kāraṇaṃ nendriyamityata āha--tasya hīti /\nupapāditametadadhastāt yathā smaraṇaṃ nendriyavyāpāraṃ vyavadhatta iti /\npūrvaṃ tviti /\ndṛṣṭantatayā pūrvatvam /\nsyādetat, mana evendriyānapekṣaṃ bāhye pravartate ityabhyupeyam, anyathā ghaṭamahaṃ jānāmīti jñānaṃ nirnimittaṃ syāt /\nna tāvadindriyajam, āntare jñāne cakṣurādīnāmapravṛtteḥ /\nnāpyanumānādiṣvantarbhavati, liṅgādyabhāvāt /\ntasmānmānasabhevedam /\nyadi ca ghaṭādau bāhye na manaḥ pravartena, kathaṃ ghaṭamiti bhavet? jānāmītyeva syāt /\n<lg>\n<l>na cārthanirupaṇamantareṇa jñānarūpanirūpaṇam, tasmād bāhyābhyantaraviṣayaṃ manaḥ, tathā ca sarva eva saṃśayo mānasa ityāśaṅkyāha bhāṣyakāraḥ, sarvatra ca pratyakṣaviṣaye iti /</l>\n<l>yadyapyayamīdṛśo 'nuvyavasāyo mānasastathāpyandhabadhirādīnāmabhāvāt tatpūrvaṃ vyavasāyotpattau cakṣurādyapekṣaṇīyam, anyathā andhabadhirādyabhāvaprasaṅgaḥ /</l>\n<l>tathā ca saṃśayajñānotpāde apīndriyārthasannikarṣo 'pekṣaṇīya iti bhāvaḥ /</l>\n<l>tadidaṃ tasya hītyādinā vārttikena vyākhyātam //</l>\n</lg></p>\n\n<p>avyāpakatvena lakṣaṇākṣepaparaṃ bhāṣyam ātmādiṣu ityāti /\ntad vyācaṣṭe--indriyārtheti /\ncodayati--kathaṃ punariti /\npariharati--indriyeti /\nmā bhūdindriyasūtre pāṭhaḥ /\ntaddhi bāhyendriyalakṣaṇam, āntaraṃ ca mana ityata āha--pṛthak ceti /\nna ca sukhādau pramāṇāntaramasti /\ntasmāt pāriśeṣyāt saddhiṃ pratyakṣatvamityāha---pratyakṣāśrceti /\nnanu naite prameyāḥ svasaṃvedanasiddhatvāt, tat kimatra prameyārthena pramāṇena ityata āha---na ca teṣāmiti nanūktaṃ svasaṃvedanatayā na pramākarmabhāva eṣāmityata āha--na cānyā gatiriti /\nsaṃvedanatvena hi teṣāṃ svasaṃvedanatā, na caite saṃvedanamiti uktamadhastāditi bhāvaḥ /\nākṣepanupasaṃharati--tasmāditi /\nbhāṣye cātmādiṣu sukhādiṣviti nityānityābhiprāyaṃ vargadvayam /\nātmasukhaduḥkhatvādayo nityāḥ anityāśca sukhaduḥkhādaya iti /\ntadidamuktaṃ dignāgena,\nna sukhādi prameyaṃ vā mano vāstvindriyāntaram /\nna ca tat saṃbhavati, ghrāṇādisūtreṇa vibhāgapareṇa niṣedhāditi bhāvaḥ /\nsamādhibhāṣyam indriyasya vai sataḥ iti /\ntadvyācikhyāsurgūḍhābhiprāyaḥ pṛcchati--kaścaivam iti /\nākṣepturuttaram--indriyārtheti /\nsamādhātā āha--naiṣa doṣa iti /\nākṣeptuḥ anuśayabījamudghāṭya dūṣayati--yattu sūtre iti /\nnedaṃ vibhāgaparaṃ ghrāṇādisūtram, api tu lakṣaṇaparam /\ntatra cendriyamapi mano na lakṣitam, vaidharmyādityarthaḥ /\nvaidharmyamāha--vaidharmyamiti /\ntatra pramāṇayati--sarvaviṣayaṃ tviti /\nvaidharmyāntaraṃ dūṣayati---bhautiketi /\nkāryasya hi viśeṣau bhautikatvābhautikatve, bhūtakāryaṃ bhautikam /\nyad bhūtakāryaṃ na bhavati tadabhautikam /\nbhūtakāryatvapratiṣedhaśrca tadanyakāryatvaṃ gamayati, viśeṣaniṣedhasya viśeṣāntarābhyanujñānahetutvāt /\nitarathā tu akāryamevocyeta, na tvabhautikamiti /\ntasmādakāryasya manaso 'bhautikatvaṃ kāryadharmo viruddhamityarthaḥ /\napi ca vaidharmyāt manovat śrotramapi na vaktavyamityāha--śrotre ceti /\nśaṅkate--svārtha iti /\nbhūtāni hi ghrāṇādīni śrotrāntāni, manastu na bhūtamiti vaidharmyamityarthaḥ /\nnirākaroti--tacca neti /\ndarśayiṣyati hi vārttikakāro yathā svārthiko na kaśrcidapi pratyaya ityarthaḥ /\nākṣepahetumanubhāṣate--yat purariti /\ndūṣayati--na nāstīti /\ntadadena sati cendriyārthasannikarṣe ityādi bhāṣyaṃ vyākhyātam /\nyaccāparaṃ vaidharmyaṃ ghrāṇādibhyo manasa uktaṃ bhāṣyakāreṇa tadapi siṃhāvalokanena dūṣayati---saguṇānāmiti /\nghrāṇādīni yathā svasvaguṇena gandhādinā bāhyaṃ gandhādi bodhayanti , naivaṃ svaguṇena śabdena śrotraṃ bāhyaṃ śabdaṃ bodhayati, tanmanovat śrotramapi ghrāṇādisūtre na paṭhitavyamityarthaḥ /\nbhāṣyokteṣu madhya abhimataṃ vaidhamyamupasaṃharati--tasmāditi /\nbhūtatvābhūtatvalakṣaṇaṃ vaidharmyaṃ na bhautikatvābhautikatvagrahaṇena śakyaṃ vaktumityavadhāraṇābhiprāyaḥ /\nnanu yugapajjñānānutpatterjñānakāraṇaṃ manoḥ astītyavagamyate, na punarasyendriyatvamapi, tabhdāvānavagame ca nendriyārthasannikarṣajaṃ sukhādijñānaṃ śakyaṃ vaktumityata āha--tantrāntareti /\ntantryate vyutpādyate anena tattvamiti tantraṃ śāstram /\ntadanena manasaśrcetyādi bhāṣyaṃ vyākhyātam /\netad dūṣitaṃ dignāgena\naniṣedhādupāttaṃ cedanyendriyarutaṃ vṛthā /\niti /\ntaddūṣayitumupanyasyati----na śeṣeti /\ntaddūṣayati--na tantrayuktīti /\n<lg>\n<l>sarvasya tantrāntare loke ca siddhatvādavaktavyatāyāṃ svamatamiti nāsti /</l>\n<l>vacanaliṅgaṃ hi matājñānaṃ na cānanumate niṣedhamātraṃ śakyaṃ vaktum, abhāvasya bhāvanirūpaṇādhīnanirūpaṇatvāditi bhāvaḥ /</l>\n<l>siddhamarthamupasaṃharati--tasmāditi /</l>\n<l>prakṛtamusaṃharati--taditi //</l>\n</lg></p>\n\n<p>tadevaṃ lakṣaṇapadāni vyākhyāya vimṛśati--samastamiti /\nabhimatamāha--samastamityāha bhāṣyakāraḥ /\nhetumāha--yasmāditi /\nindriyārthasannikarṣotvannaṃ jñānamavyabhicārīti hi pratayakṣalakṣaṇamanavayavena samānāsamānajātīyebhyo vyāvṛttaṃ śakyameva lakṣayitum /\nna khalvayamasāvaśva iti jñānamindriyajaṃ śabdajaṃ saṃbhavati /\ntaddhi dravyagocaraṃ vā ucyeta, vācyatvagocaraṃ vā, vācyatvaviśiṣṭadravyagocaraṃ vā /\ntatra dravyamaindriyakameva na śābdamityaśakyaṃ hi jñānaṃ vyavacchettum, anabhimataṃ ca /\nvācyatvagocaraṃ tu jñānaṃ śābdam eva, anyathā hyaśrutaśabdo 'pyāraṇyako 'śvamevendriyasannikarṣādaśvaśabdavācya iti gṛhṇīyāt /\nvācyatvaviśiṣṭadravyajñānamapi śābdameva, vahniviśiṣṭadhūmajñānamivānumānikam, anyathā tadapyaindriyakamiti na tannirākaraṇāya yatnāntaramāstheyam /\natha na vācyatvaṃ nāma mīmāṃsakānāmiva kiñcidatīndriyam, api tu saṅketamātrametadasmādidaṃ pratyetavyamiti /\ntathāpi śabda eva /\n<lg>\n<l>athāyamapyaindriyaka eva, tatra gurupadiṣṭā gāthā paṭhitavyā,</l>\n<l>śabdajatvena śābdaṃ cet pratyakṣaṃ cākṣajanmataḥ /</l>\n<l>spaṣṭagrahaṇarūpatvād yuktamaindriyakaṃ hi tata //</l>\n</lg></p>\n\n<lg>\n<l>iti /</l>\n<l>tasmāt nobhayajajñānanivāraṇāyāvyapadeśyapadam /</l>\n<l>vyavasāyātmakapadena tu savikalpake jñāne 'varuddhe nirvikalpakasyāpratyakṣatā mā prasāṃkṣīditi tadavarodhārthenāvyapadeśyapadena nirvikalpake 'pi śabdasaṃbhedanirākaraṇamanvācitamiti śābdetyuktam /</l>\n<l>evam avyapadeśyapadena nirvikalpake 'varuddhe savikalpakasyendriyajasyāpratyakṣatvaṃ mā prasāṃkṣīditi tadavarodhārthena vyavasāyātmakapadena saṃśayajñānapratyakṣatvanirākaraṇamanvācitamiti saṃśayetyuktam //</l>\n</lg>\n\n<p>anvayaṃ darśayitvā vyatirekamāha--yadīti /\nupasaṃharati--tasmāditi /\nheyāstriśatkoṭīrgaṇayati--tatreti /\ndvipadaparigraheṇa daśa--indriyārthasannikarṣotpannapadaṃ dhravaṃ kṛtvā jñānādyekaikapadasaṃbandhena carastraḥ koṭayaḥ, jñānaṃ ca ghavaṃ kṛtvā avyapadeśyādi ekaikapadasaṃbandhena tistraḥ, evamavyapadeśyapadaṃ dhruvaṃ kṛtvā avyabhicāryādyekaikapadasaṃbandhena dve koṭī, avyabhicārivyavasāyatmakasaṃbandhe daśamīti /\ntripadaparigraheṇāpi daśaiva /\nindriyārthasannikarṣotpannaṃ jñānamiti dhruvaṃ kṛtvā avyapadeśyādyekaikapadasaṃbandhe tistraḥ koṭayaḥ, jñānamavyapadeśyamiti dhruvaṃ kṛtvā avyabhicāryādipadasaṃbandhena dve koṭī, avyabhicāryavyapadeśyapadayostu vyavasāyātmakapadasaṃbandhe koṭirekā indriyārthasannikarṣāvyapadeśyapadadhrauvye avyabhicāryādyekaikapadasaṃbandhe koṭidvayam, avyabhicārivyavasāyātmakapadayostu dhruvayorindriyārthasannikarṣotpanna padena jñānapadena ca pratyekaṃ saṃbandhe koṭidvayam, iti tripadaparigraheṇa daśa koṭayaḥ /\ncatuṣpadaparigraheṇa pañca /\nindriyārthasannikarṣotpannaṃ jñānamavyapadeśyamiti dhruvaṃ kṛtvā avyabhicāryādyekaikasaṃbandhe dve koṭī, avyapadeśyapadaṃ tyakatvā parakoṭiḥ, jñānapadaṃ tyaktvā cāparā, indriyārthasannikarṣotpannapadaṃ tyaktvā tu pañcamī /\npṛcchati--kasmāt pañcapadaparigraheṇaikatriśattamakoṭiparigraheṇetarāḥ koṭayo vyavacchidyante? na hyatra tadvyavacchedavācakaḥ kaśrcidasti śabda ityarthaḥ /\nuttaram--viśeṣeti /\n<lg>\n<l>viśeṣapratividhānaprastāve śeṣaniṣedhopanyāso dṛṣṭāntalābhāya /</l>\n<l>ekadeśābhyupagama ekatriśatkoṭiṣu ekatriṃśattamī koṭirekadeśa ityarthaḥ /</l>\n<l>śeṣavidhānaṃ veti /</l>\n<l>vāśabda ivārthaḥ //</l>\n</lg></p>\n\n<p>tadevaṃ pratyakṣalakṣaṇaṃ samarthya vāsubandhavaṃ tāvat pratyakṣalakṣaṇaṃ dūṣayitum upanyasyati--apare punariti /\nlakṣaṇaṃ vyācaṣṭe tato 'rthāditi /\nyattadornityasaṃbandhād yasyārthasya yadvijñānaṃ vyapadiśyate, yadi tata eva tabhdavati nārthāntarād vyapadeśāsaṃbandhinaḥ tat pratyakṣam /\nata eva vyapadeśāsaṃbandhino 'rthāntarāt śuktirūpāt rajatena vyapadiśyāmānaṃ śuktijñānaṃ na pratyakṣam, vyapadeśakānutpatteḥ, vyapadeśakasya rajatasya tatrāsaṃbhavāt /\netasya pratyakṣābhāsasya vyāvṛttiḥ suprasiddheti tāmupekṣyānumānavyāvṛttim āha--eteneti /\nkutaḥ? na hi tata eva vyapadeśakādeva vahneḥ tad vijñānamanumānaṃ bhavati, kiṃ tu yatra vahnirasti tatra /\ntataśca yatra tu dṛṣṭamātra eva vahnerūparamāduparato dhūmaḥ tatrānyataśrca tabhdavati smaryamāṇād dhūmādasati vyapadeśake vahnau /\ntato 'rthāt ityatra hi arthaviśeṣaṇaṃ tata iti /\ntatsaṃgataśrca evakāro 'yogavyavacchede vartate, yathā caitra dhanardhara eveti /\ntena yatraiva tadayogaḥ tadapratyakṣamityarthaḥ /\ntadetallakṣaṇaṃ dūṣayati---atrārthagrahaṇamanarthakam /\nna hi jñānavyapadeśa ātmanā vā indriyeṇa vā saṃbhavati /\nśaṅkate---avadhāraṇārtha iti /\nayogavyavacchedenaitadavadhāraṇam, viśeṣaṇa ca tata iti /\nviśeṣaṇasaṃgataścevakāro 'yogaṃ vyavacchinatti /\nasati cārthapade kasyedaṃ viśeṣaṇam iti viśeṣaṇasaṃgato naivakāro 'yogaṃ vyavacchindāditi bhāvaḥ /\nnirākaroti--tanneti /\ntata iti sarvanāmnaḥ sannihītaviśeṣyāpekṣatvāt /\nanyathā abhidhānāparyavasānād yasya tad vyapadiṣyata iti vyapadeśasaṃbandhī viśeṣyaḥ prāpyata eveti sidhyatyeva viśeṣaṇatvam /\nabhyupetya tvadavadhāraṇamātre 'pyadoṣa iti manyamānenābbhakṣa inyudāhṛtam /\nanyavyavacchede apihi tadevānyadvyavacchidyeta yadvirodhi, na punaranyamātram /\n<lg>\n<l>yathāhuḥ,</l>\n<l>niyamastadvirodhācca kalpate nāvirodhinaḥ /</l>\n<l>iti //</l>\n</lg></p>\n\n<p>syadetat /\ntata ityucyamāne yatastataḥ syāt, tathā cānumānādyapi liṅgajñānādestata upajāyate iti pratyakṣaṃ prasajyeteti tannivṛttyarthamarthāditi vaktavyam /\nna hi tad arthāt jāyate /\napi tu pratyakṣameva, ityata āha---etaneni /\nyasya tad vyapadiśyate ityapekṣya tataḥśabdasāmarthyenānumānādivyudāso 'pi pratyuktaḥ /\nyacca tataḥśabdasya vyāvartyāntaramuktam, tadapi dūṣayati--yatpunaretaditi /\nyadi yasya vyāpadiśyate jñānaṃ, tat pratyakṣaṃ tato ghaṭa ityapi jñānaṃ pratyakṣaṃ prasajyeta, tadapi hi ghaṭasya vyapadiśyate, na tu tato ghaṭād bhavati /\ntasya vicārāsahatayā paramārthasattvābhāvena saṃvṛtisato vijñānaṃ prati kāraṇabhāvābhāvāt /\ntena tannirākaraṇāya tata ityuktam /\ntadetat na budhyāmahe kathamapakṣiptamiti /\nśaṅkate---yadīti /\nrūpādiparamāṇava eva nirantarotpādāḥ paramārthasanto bhinnāḥ svavijñānasyāvikalpakasya janakāḥ /\nteṣāṃ tu nānātvaṃ svena rūpeṇa saṃvṛṇvatī nirvikalpakapṛṣṭhabhāvinī ghaṭa iti vikalpikā buddhiḥ tāneva rūpādīn ekodakāharaṇādikriyākāriṇo bhedina iva darśayantī saṃvṛtirityucyate /\nnirākaroti--na hi rūpādibhya iti /\nanuśayabījamudghāṭayati--athāpīti /\nnirākaroti--manomodaketi bhavantu vyatiriktāḥ kimetāvatāpītyata āha--sarvaṃ ceti /\nyatsaṃvṛtitvena bhavatāmabhimataṃ yaccāvikalpakaṃ tatsarvaṃ svaviṣayād bhavati /\ntasmāt tatograhaṇam saṃvṛtinivṛttyartham anarthakam /\nmā bhūt saṃvṛtinivṛttyartham, mithyājñānanivṛttyarthaṃ bhaviṣyatīti codayati---nanu ca mithyājñānamatasmādapi bhavati /\nyathā purovarti dravyamidamiti vyapadiśyate rajatamiti na, na tu śuktiriti, tena yadyapi sāmānyarūpeṇa tasya vyapadiśyate jñānam, tataśrca tabhdavati, tathāpi yena viśeṣaṇarūpeṇa tasya vayapadiśyate na tatastabhdavati iti atasmādapītyuktam /\ntasmāt tata eva yabhdavati tat pratyakṣam, na caivaṃ mithyājñānam /\ntaddhi tataśrcatataśrca bhavatītyarthaḥ /\npariharati--na hyatasmāt āropitādrūpāt tatrāsataḥ tat mithyajñānaṃ bhavati, kiṃ tu tato bhavati /\nyasya sāmānyarūpasya vyapadiśyata idamiti tata eva /\nsamāropitaṃ tu tajatamasya viṣayo dṛśyamānākāratayā /\ntadidam uktam--atasmistad bhavatīti /\nevaṃ ca lakṣyapadamātrāvaśeṣāt lakṣaṇābhāva ityāha--tatograhaṇamiti /\ntathā cātivyāptirityāha--tathā ceti /\nabhyupetyata dūṣaṇāntaramāha--yadyapyetaditi /\nyato bhavati jñānaṃ sa grāhyo 'rthaḥ kāraṇam, grāhakaṃ ca vijñānaṃ kāryam /\ntayorayugapabhdāvāt vartamānābhaṃ jñānamatīte mithyeti na pratyakṣaṃ syāt /\ntatsamānakālayostu kāryakāraṇabhāvābhāvāt /\ntato 'rthāditi nāstīti bhāvaḥ /\nśaṅkate--nāśotpādāviti /\nkṣaṇikatvād bhāvānāṃ kāraṇasaya nāśaḥ kāryasyotpāda ityekaḥ kālaḥ, tathāpi kāraṇasya grāhyatā bhinnakālasyāpi, svasadṛśajñānajanakameva tasya tajānaṃ grāhyatvam,\n<lg>\n<l>nānyat, yathāha,</l>\n<l>bhinnakālaṃ kathaṃ grāhyamiti ced grāhyatāṃ viduḥ /</l>\n<l>hetutvameva yuktijñāḥ jñānākārārpaṇakṣamam //</l>\n</lg></p>\n\n<p># pra. vā. 2.2.47 # iti /\nna caitāvatā mithyātvam, arthāhitasya nīlākārasya vartamānatvāditi bhāvaḥ /\nnirākaroti--tacca neti /\npūrvāparakālakalāvikalalakṣaṇā kṣaṇikatā na kvacidapi /\nvidyujjālāderapyāśuvināśino dvitrādikṣaṇāvasthānādityarthaḥ /\npūrvoktaścānuyogastadavastha evetyāha--vinaṣṭaśrceti /\nanahaṅkārāspadamasātādirūpaṃ vijñānād bhinnaṃ nīlādyanubhūyate, na tu vijñānātmakam /\ntathā ca yadi vicchedagraho mithyā, tathā sati jñānametasmin mithyeti kathaṃ pratyakṣam, samyagjñānabhedasya tathābhāvāt? na cārthā hitākāravedanamarthavedanam, bhāktatvaprasaṅgāt /\nna ca gauṇamukhyalakṣaṇā girāṃ gatayo jñāneṣuśakyā niyojayitum bhinnaprasthānatvāt /\n<lg>\n<l>tasmāt nirākāraṃ jñānamātmano bhinnaṃ gocarayatīti vācyam /</l>\n<l>sa cet kāraṇaṃ vinaṣṭasya pratyakṣateti tathā ca vartamānābhamavartamānaṃ gocarayati mithyātvamapratyakṣatvaṃ ca syāditi bhāvaḥ /</l>\n<l>yaugapadye 'pi nāstyudāharaṇam, sarvasya kṣaṇikatvapakṣanikṣepāditi codayati--tulyamiti cet /</l>\n<l>nirākaroti--tacceti //</l>\n</lg></p>\n\n<p>saṃprati dignāgasya lakṣaṇamupanyasyati--apara iti /\ndūṣayituṃ kalpanāsvarūpaṃ pṛcchati--atha keyamiti /\nlakṣaṇavādina uttaram--nāmeti /\nyadṛcchāśabdeṣu hi nāmnā viśiṣṭo 'rtha ucyate ḍittha iti /\njātiśabdeṣu jātyā gaurayamiti /\nguṇaśabdeṣu guṇena śukla iti /\nkriyāśabdeṣu kriyayā pācaka iti /\ndravyaśabdeṣu dravyeṇa daṇḍī viṣāṇīti /\nseyaṃ kalpanā yatra jñāne nāstyarthataḥ svarūpato vā tatkalpanayā apoḍhaṃ pratyakṣam /\ntadidamāha--yat kila na nāmnā abhidhīyate arthataḥ svarūpataśrca na jātyādibhirvyapadiśyate /\navyabhicārāya viṣayakāraṇatvamāha--viṣayasvarūpānuvidhāyīti /\npramāṇatvamāha--paricchedakaṃ vyavasthāpakam /\njñānatāmasya darśayati--ātmasaṃvedya svasaṃvedanādeva tasya kalpanārahitatvamapi /\nyathāha,\npratyakṣaṃ kalpanāpoḍhaṃ pratyakṣenaiva sidhyati /\niti /\ntat pratyakṣamiti /\ntadellakṣyalakṣaṇapadatatsamudāyavyāpāranirūpaṇena dūṣayati--ta idamiti /\natha neti /\nvikalpayonayo hi śabdāstadgocaramabhiniviśanate /\nyad vikalpā gṛhṇānti, yaccādhyavasyati tadubhayamapyanyavyāvṛttirūpamavastu, tasmānna avikalpakaṃ jñānaṃ tadgocaraṃ vā paramārthasad gocarayanti vikalpāḥ śabdāścetyayamabhisandhiḥ /\napi cāsyāvācyatve bhavadabhyupagataprāmāṇyāgamavirodha ityāha-- anityādīti /\nśaṅkate-- atheti /\nsvamasādharaṇaṃ rūpaṃ vyāvṛttamiti yāvat /\ntato nirākaroti--sarve 'rthā iti /\nna hi yathā samyagjñānam adhikṛtya pratyakṣādilakṣaṇaṃ kṛtaṃ kīrtinā tathā dignāgena yenādhikārāt jñāne vyavatiṣṭheta kalpanāpoḍhamiti bhāvaḥ /\nnanu yadi svarūpato nābhidhīyetānabhidheyaṃ tarhi vastu prasajyeta /\ntathā cāvāstavaḥ syāt śābdo vyavahāra ityata āha--sarvasya ceti /\nsāmānyaviśeṣatadvabhdedād vastutrayam /\ntatra tadvadvastvadhikṛtyoktam--dvāvākārāviti /\nsāmānyenaivākāreṇābhidhīyate sāmānyānvitamityarthaḥ /\nbrāhmaṇa iti /\nmanuṣyatvajātimānityarthaḥ /\nviśeṣamākāramabhipretya svarūpato na vyapadeśyamityuktam, na tu sarvatheti bhāvaḥ /\nprakṛte yojayati--evamiti /\nāśaṅkya pūrvoktamatiprasaṅgaṃ samārayati--yadi ceti /\n<lg>\n<l>athāścakarṇādivadavyutpannaḥ kalpanāpoḍhaśabdaḥ pratyakṣasvarūpasya vācaka iti śaṅkate--atheti /</l>\n<l>nirākaroti--evamapīti /</l>\n<l>bhavatu kalpanāpoḍhaśabdaḥ avyutpanno mā vā bhūt, avācyaṃ tu pratyakṣameṣitavyam, anyathā vikalpasya pratyakṣatvaprasaṅgāt /</l>\n<l>tathā ca vyāghāta ityarthaḥ //</l>\n</lg></p>\n\n<p>jaiminipratyakṣalakṣaṇaṃ dūṣayati--satsaṃprayoga iti /\nyathāśrutasyātivyāptiḥ saṃśabdenāpi prayogasya samīcīnatā pratipādyate /\nsā ca mithyāpratyaye 'pi tulyā, vyatyaye 'pi buddhyā boddhasyopasthāpanāt /\ntad iti bodhyaṃ parāmṛśati /\nasti ca mithyājñāne 'pi bodhyena saṃbandha indriyāṇām, bodhyaṃ hi purovarti dravyam /\natha yathā bodhyaṃ tādṛśo nāsti saṃbandha indriyāṇām, rajatatvasya prakārasyāsannidhānāt /\nhantāvyāpakatvaṃ lakṣaṇadoṣaḥ /\n<lg>\n<l>pratyabhijñāyāṃ tattāprakārasya</l>\n<l>indriyeṇāsaṃbandhāt /</l>\n<l>api ca prābhākare darśane anumānādijñānamātmani pratyakṣaṃ na bhavet, na hi tat satsaṃprayogajam /</l>\n<l>tasmādetadapi paribhāvanīyaṃ sūribhiriti //</l>\n</lg></p>\n\n<p>vārṣagaṇyasyāpi lakṣaṇamayuktamityāha--śrotrādivṛttiriti /\npañcānāṃ khalvindriyāṇāmarthākāreṇa pariṇatānāmālocanamātraṃ vṛttiriṣyate, sā ca saṃśayādivyāpakatvādalakṣaṇamiti /\ntat siddhamindriyārthasannikarṣotpannamityetadeva lakṣaṇamiti pratyakṣalakṣaṇaṃ samāptam//4 //</p>\n\n</div>\n<div>\n\n<p>  NyS_1,1.5: atha tatpūrvakaṃ trividham anumānaṃ pūrvavaccheṣavatsāmānyato dṛṣṭaṃ ca //</p>\n\n<p>pratyakṣalakṣaṇānantaramanumānalakṣaṇaparaṃ sūtraṃ paṭhati---atha tatpūrvakaṃ trividhamanumānamiti /\natrānumānamiti sidvavat pramāṇāviśeṣarūpalakṣyānuvāda eva nāpratyakṣaṃ pramāṇamityaprāmāṇyamanumānasya sudūdaṃ pratikṣipati /\ndṛṣṭaprāmāṇyāprāmāṇyavijñānavyaktisādharmyeṇa hi kāsāṃcid vyaktīnāṃ prāmāṇyamaprāmāṇyaṃ vā vidadhīta /\ndṛṣṭasādharmyaṃ cānumānam eveti kathaṃ tenaiva tasyāprāmāṇyam? api cānumānamapramāṇamiti vākyaprayogo 'jñaṃ vipratipannaṃ sandigdhaṃ vā puruṣaṃ pratyarthaṃvān /\nna ca parapuruṣavartino dehadharmā api sandehājñānaviparyāsā gauratvādivat pratyakṣamīkṣante /\nna ca tadvavacanāt prattīyante, vacanasyāpi pratyakṣādanyasyāprāmāṇyopagamāt /\npuruṣaviśeṣamanadhikṛtya tu vacanamanarthaṅkaṃ prayu/jāno nāyaṃ laukiko na parīkṣaka ityunmattavadanavadheyavacanaḥ syāt /\npariśiṣṭaṃ tu parīkṣāparvaṇi nivedayiṣyate /\ntasmādakāmenāpi pramāṇamanumānamupetavyamiti /\nlakṣyaṃ pramāṇabhedamanumānamanūdya tatpūrvakamiti lakṣaṇaṃ vidhatte /\nathetyānantarye uktaṃ pratyakṣam anumānasya hetuḥ /\nathedānīmanumānaṃ hetumadvyutpādyate ityarthaḥ /\nlakṣaṇasūtratātparyamāha---anumāneti /\ntadeva sphuṭayati---aneneti /\nsamānajātīyāni pramāṇatayā pratyakṣādīni, asamānajātīyāni cānumānābhāsādīni, yathā kṣaṇikatvādiṣu sādhyeṣu sattvādīni /\nsyādetadativyāpakametat tatpūrvakatvam /\ntaditi hi pratyakṣaṃ parāmṛśatyānantaryāt /\ntathā ca pratyakṣapūrvakatvamanumānasyevāgamasmṛtisaṃśayaviparyāsānāmapyastīti tānyapyanumānaṃ prasajyeran /\nanumānādipūrvakaṃ cānumānaṃ na pratyakṣapūrvakamiti nānumānaṃ syāt, anumānalakṣaṇenāvyātatvāt /\ntasmādavyāptyativyāptibhyāmalakṣaṇametadityata āha---tatpūrvakamiti /\ntatpūrvakamityāvṛtyā vigrahatrayapradarśanam /\ntatra prathame vigrahe tānītyanantaraṃ sūtram uvallaṅghya vibhāgasūtragatāḥ pratyakṣādayaḥ saṃbandhanīyāḥ yogyatvāt /\nyathāhuḥ,\nyasya yenārthasaṃbandho dūrasthasyāpi tasya saḥ /\niti tadanena lakṣaṇasyāvyāptiḥ parihṛtā /\ntadidamāha---yadā tānīti /\nnanvedaṃ pratyakṣapūrvakamiti bhāṣyavirodha ityata āha---pāramparyeṇeti /\npāramparyeṇa hi pratyakṣapūrvakatvamuktaṃ bhāṣyakṛtā, tasmānna virodha iti /\nativyāptinirāsāya dvitīyaṃ vigrahaṃ vivṛṇoti---yadāpīti /\nte iti vigrahe anantarasūtragatameva pratyakṣapadaṃ saṃbadhyate /\nyathā ca dve pratyakṣe pūrve yasya pratyakṣasya liṅgaparāmarśajñānasya pratyakṣaphalasya /\ntadidaṃ tatpūrvakaṃ pratyakṣam, taddhi svaviṣaye pratyakṣamapyanumeyārthapratyayaṃ kurvadanumānam /\ntadidaṃ tadityucyate /\npratyakṣagrahaṇamupalakṣaṇārtham, anumāne ityādyapi draṣṭavyam /\nsyādetat /\nsaṃbandhagrahaṇasamaye padatadarthagocaraṃ pratyakṣaṃ prathamam /\natha tadarthaviṣaye dvitīye pratyakṣe sati yā tatpadaviṣayā smṛtirutpadyate sāpi pratyakṣadvayapūrvā /\nevaṃ liṅgalliṅgsiṃbandhasmṛtirapi pratyakṣadvayapūrveti tadavasthaivātivyāptirityāśayavān pṛcchati--- katare dve iti /\nuttaram---liṅgeti /\nsarvasandeheṣvidamupatiṣṭhate /\nvyākhyānato viśeṣapratipattirna hi saṃndehādalakṣaṇamiti bhāvaḥ /\nna ca dvitīyaliṅgadarśanaṃ vyaptismaraṇasamaye vinaśyadavasthamapyasti, vyāptisaṃskārobdodha samayajanmanā svajanitena saṃskāreṇāsya vyāptismaraṇasamaye vināśāt /\nvinaśyadavasthasya dvitīyaliṅgadarśanasya vyāptismaraṇena saha yaugapadye 'pi tayoḥ parasparavārtānabhijñatayā mitho ghaṭanāyogaḥ /\nna cātmā te ghaṭayatīti yuktam /\nvṛttyā khalvayaṃ ghaṭayet, na svarūpataḥ / tasmād ubhābhyāmutpannaṃ parāmarśajñānamindriyārthasannikarṣajaṃ tṛtīyaṃ pratyakṣam eṣitavyam /\nbubhutsāvato dvitīyāditi /\nbubhutsāpyanumānajñānotpattau kāraṇamiti darśayituṃ bubhutsāvata ityuktam /\nliṅgaliṅgisaṃbandhadarśanamādyaṃ pratyakṣam ityatra saṃbandhapadenānumānāṅga saṃbandhaṃ vivakṣan paroktān saṃbandhavikalpān anumānānaṅgabhūtān pratikṣipati---pratyakṣamiti ca tasya pramāṇamāha /\ntathā hi kecidavinābhāvaṃ tādātmyatadutpattinibandhanamanumānāṅgamāhuḥ /\ndvividho hyarthaḥ, pratyakṣaśca parokṣaśca /\ntatra yo buddhau sākṣādātmīyaṃ rūpaṃ niveśayati sa pratyakṣaḥ /\nsa hi svaviṣayāyā buddheḥ janaka iti tamantareṇa buddhirātmānamanāsādayantī tasya sattā niścāyayatīti yuktam /\nparokṣastu buddhau sākṣāt svarūpopadhānasāmarthyarahito 'yuktapratipattireva /\nna cānyadarśane anyakalpanā yuktā, atiprasaṅgāt /\nnāntarīyakatayā tvanyo 'pyanyaṃ gamayet /\nsa hi pratibaddhasvabhāvo yathāvidhaḥ siddhaḥ tathāvidhasannidhānaṃ sūcayati /\nsa ca pratibandho na darśanādarśanamātrādavaseyaḥ, tathā sati sa śyāmo maitanayatvāt paridṛśyamānamaitratanayastomavadityapyanumānaṃ syāt /\n<lg>\n<l>ihāpi hi sto darśanādarśane /</l>\n<l>tasmāt tādātmyatadutpattinibandhana eva pratibandhaḥ /</l>\n<l>yathāha kāryakāraṇabhāvād vā svabhāvād vā niyāmakāt /</l>\n<l>avinābhāvaniyamo darśanānna na darśanāt //</l>\n</lg></p>\n\n<p>tathā ca liṅgavikalpaṃ vinā na liṅgivikalpaḥ /\nna liṅgavikalpo liṅgānubhavaṃ vinā /\nna liṅgānubhavo liṅgaṃ vinā /\nna cāvinābhūtaṃ liṅgaṃ vinā liṅginamiti liṅgisvalakṣaṇāpratibhāsyapi pāramparyeṇa tatpratibandhāt tatrāvisaṃvādako 'numānavikalpa iti /\nkāryakāraṇabhāvaścedam /\nasmin sati bhavati satsvapi tadanyeṣvasminnasati na bhavati evamākāro nānvayavyatirekābhyāmatiricyate /\ntau ca pratyakṣapṛṣṭhabhāvinā vikalpenāvasīyete /\ntathā hi satyagnau dhūma iti pratyakṣameva vikalpānugatavyāpāramadhyavasyati /\n<lg>\n<l>asati cāgnau na dhūma ityapi pratyakṣameva, na hyagnidhūmānupalambhāvānyau /</l>\n<l>atastadviviktavastūpalabhbhāt nāpyanayorvyatireko 'nyastadviviktād vastunaḥ /</l>\n<l>evaṃ tādātmyamapi viparyaye bādhakapramāṇopapattyā niścetavyam, yathā sattvasya kṣaṇikatayā saha tādātmyaṃ vipakṣai'kṣaṇike kramākramayorvyāpakayoranupalambhanniścīyate /</l>\n<l>tasmāt tādātmyatadutpattibhyāmeva pratibandho nānyata iti //</l>\n</lg></p>\n\n<p>atrocyate /\nsatyaṃ yat kiñcit kvacid dṛṣṭam, tasya yatra pratibandhaḥ tadvidastasya tadgamakaṃ tatretyanujānīmaḥ /\nsa eva tu pratibandho na tāvat tadutpattyā saṃbhavati /\nkā punariyaṃ tadutpattirdhūmasya? kiṃ vahnyanantaraṃ bhāvaḥ? sa tādṛśo 'sti rāsabhasyāpīti tatpratibaddho 'pi dhūmaḥ syāt /\natha tadanantarameva bhāvaḥ, na ca rāsabhānantaraṃ bhavannapi tadanantarameva bhavati, tasmin satyapyasatyagnau tadabhāvāt /\nasatyapi tasmin sati ādrendhanavati vahnau tadbhāvāt /\natha yadyapi dhūmasya vahnibhāvābhāvānuvidhānaṃ tatropalabdhaṃ tathāpi deśāntarādiṣu tadbhāvo 'sya kutastyaḥ? tathā hi bhūyo bhūyo rāsabhe dṛṣṭe dhūmo dṛṣṭaḥ, tadabhāve cādṛṣṭaḥ /\nna ca sa tatkāryaḥ /\ntajjātīyasyaiva dhūmasya rāsabhaṃ vinā sati vahnau bhāvāt /\nevaṃ satyapyagnau piśācena janito dhūmaḥ kvacit deśādau tajjātīya eva rāsabhavad vahnyabhāve 'pi piśācādeva bhaviṣyatīti,\n<lg>\n<l>avaśyaṃ śaṅkayā bhāvyaṃ niyāmakamapaśyatām /</l>\n<l>na ca sati bhāvamātraṃ niyāmakam, tasya rāsabhādiṣvaṣyaviśeṣāt /</l>\n<l>tadanantarameveti cāvadhāraṇasya śaṅkāpanayanamantareṇāsaṃbhavāt /</l>\n<l>avadhāraṇena tu śaṅkāpanaye parasparāśrayaprasaṅgaḥ //</l>\n</lg></p>\n\n<p>syādetat /\nyo yo dhūmo dṛṣṭaḥ sa sarvastāvadārdrendhanasahitavahnyanantarameva na piśācānantaram /\nsa ca kādācitkatayā nimittamapekṣamāṇo yadanantarameva gamyate tadevāpratītavyabhicāraṃ nimittīkaroti, na tu pratīvyabhicāraṃ rāsabhādi /\nnāpi sarvathā anupalabdhapūrvapiśācādi /\nyadi na tannimittaṃ kasmāt vināpi vahni kvacid dhūmo nopalabhyate? athāsau sarvathā vahnisahitaḥ, tathā satyādrendhanavat kathaṃ vahnirapi na kāraṇam? kāraṇaṃ cet kathaṃ tadantareṇa dhūmabhāvaśaṅkā? akāraṇasya hi kāryasya nityaṃ sattvamasattvaṃ vā syāt, anapekṣatvāt, na kādācitkatvam /\nnāpyanekakāraṇakam, akāraṇakatvaprasaṅgādeva /\nvahnyanantarameva bhāva iti hi dhūmasya vahnikāryatvam /\nsa cet avahnerapyanantaraṃ naivakārārthaḥ syāditi na vahneḥ kāryam /\n<lg>\n<l>evamanyasyāpi na kāryam /</l>\n<l>na hi anyānantarameva bhavati, vahnerapyanantaraṃ bhāvāt /</l>\n<l>tataścāhetuko dhūmaḥ syāt /</l>\n<l>tathā ca kādācitkatvavyāhatiḥ //</l>\n</lg></p>\n\n<p>satyam, tatkāryatvasiddhau syādevam /\ntadeva tu tadanantarameva bhāva ityevaṃrūpaṃ nāsti /\nyadyapi ca vinā vahni nopalabdho dhūmo yadyapi ca piśācānantaraṃ nopalabhyate teṣāmanupalabdheḥ, tathāpi piśācakārya eva dhūmasyatra tatra vahniḥ kutaścit svahetorūpanipatito rāsabha iva na tu dhūmasya janamaḥ /\ntena tadabhāve 'pi tajjātīya eva kāraṇabhedajanmā kadācit kādācitko dhūmaḥ syāditi anivṛttireva śaṅkāyāḥ /\nna dṛṣṭasaṃbhave nādṛṣṭaṃ kalpayituṃ yuktamiti śakyaṃ bhavadbhirvaktum, anupalabdhilakṣaṇaprāptasya aśakyanirākaraṇatvāt /\nna cānupalabdhantarāṇyapi tanniṣedhe prabhavanti /\ntasmāt anantaramevetyavadhāraṇābhāvāt naivaṃrūpaṃ kāryakāraṇabhāvāvadhāraṇaṃ yuktam /\nna ca yad yadanyasahitānantaram mupalabdhaṃ tat tadanyarahitāt tasmād bhavad bhinnajātīyaṃ bhavati /\nuktaṃ hi rāsabhasahitād vahneryādṛśo dhūmaḥ tādṛśa eva tadvirahitād vahneriti /\ntasmādevaṃvidhā śaṅkāpiśācī svanivārakaṃ tadutpattiniścayamāskandantī na śakyā nivārayitum /\n<lg>\n<l>api cāstu tadutpattiniścayaḥ, tathāpi kasmāt kāraṇamantareṇa na kāryaṃ bhavati? tathā ca satyanapekṣatayā kādācitkatvavihatiriti cet---yathāha,</l>\n<l>nityaṃ sattvamasattvaṃ vā hetoranyānapekṣaṇāt /</l>\n<l>apekṣāto hi bhāvānāṃ kādācitkatvasaṃbhavaḥ //</l>\n</lg></p>\n\n<lg>\n<l>iti /</l>\n<l>astu tarhi saṃbandhaḥ svābhāvikatayā anyānapekṣo 'vyabhicārī gamakāṅgam /</l>\n<l>sa ca yo vā sa vā bhavatu, kṛtaṃ kāryakāraṇabhāvāvadhāraṇāyāsena /</l>\n<l>yathā caitat tathātraiva pradarśayiṣyāmaḥ //</l>\n</lg>\n\n<p>api ca kāryāt kāraṇamanumīyamānaṃ tataḥ pūrvamevānumīyeta, na tu vartamānakālam /\nna hi hetusattā kāryakālā kāryotpādāṅgam, api tu tatpūrvakālā /\nna hi nadīpūrabhedaḥ svasattāsamayavarti varṣaṃ gamayatyapi tu tatpūrvakālam /\ntatkālaṃ tu na tasya kāraṇam /\nata eva sādhakabādhakapramāṇābhāvena tatkālavartina varṣe sandihānā na tadarthinaḥ pravartante /\nevaṃ dhūmādapyagniḥ tatpūrvakāla evānumīyeta, na tu vartamānakālaḥ /\ntathā ca sati na tadarthinaḥ tatra niḥśaṅkaṃ pravarteran /\napi ca rasādanyadrūpaṃ rasasamānakālamanumimate 'numātāraḥ /\nna cānayorasti kā kāraṇabhāvaḥ tādātmyaṃ vā /\nyadyucyeta tatpūrvebhyo rūparasagandhasparśakṣaṇebhyo rasakṣaṇo jāyate, sa svakāraṇaṃ pūrvarūpakṣaṇamanumāpayan yādṛśā tena janitaḥ, tādṛśamevānumāpayati /\nsa cānumāpakarasakṣaṇasamānakālarūpakṣaṇāntarajanaka eva svakāraṇam iti tādṛśameva gamayati /\ntathā ca kāryasamānakālarūpānumānasiddhiḥ /\netena dhūmānumānaṃ vyākhyātam /\n<lg>\n<l>yathāha,</l>\n<l>ekasāmagryadhīnasya rūpāderasato gatiḥ /</l>\n<l>hetudharmānumānena dhūmendhanavikāravat //</l>\n</lg></p>\n\n<p>iti //</p>\n\n<p>atrocyate /\nyo 'yu gamakarasasamānakālo rūpakṣaṇaḥ, sa kiṃ tajjanakasya rūpakṣaṇasya svabhāva ata tatsvabhāvāvacchedako 'svabhāvabhūtaḥ? na tāvat svabhāvaḥ, ekasminnabhinne janyajanakabhāvānupapatteḥ, tasya bhedāśrayāt /\ntadasvabhāvabhūtaḥ kathaṃ tadanumānaniveśī? tadavacchedakatvādita cet? nanu naitāvatāpyasya tulyakālasya rūpasya kāraṇabhāva iti kathaṃ kāryaṃ hetorgamyeta? viśiṣṭena kāraṇasvabhāvenāsvabhāvo 'pi asāvākṣipyate viśeṣaṇatayeti cet? nanvākṣipyate jñāpyata ityanarthāntaram /\nsa kiṃ kāraṇānumiteḥ prāgathānumitisamaye paścād vā? na tāvat prāk na hi sattāmātreṇa kāraṇaṃ tad gamayatyatiprasaṅgāt, kiṃ tu svajñānena /\nna ca kāryamasya gamakam, akāraṇatvādityuktam /\nata evānumitisamaye 'pyagamakam, svajñānena gamakatvāt /\nubhayośca jñānayoḥ sahabhavatoḥ savyetaraviṣāṇavat kāryakāraṇabhāvābhāvāt /\ntathā ca rasāt kāryāt tatkāraṇaṃ rūpamanumātavyam /\ntathā ca kāraṇāt kāryānumānaṃ tādātmyatadutpattibhyāmanyata iti nābhyāmeva pratibandhasiddhiḥ /\nlaukikānāṃ cedaṃ rasād rūpānumānam, na caite piśitacakṣuṣaḥ kṣaṇānāmanyonyabhedamadhyavasyanti /\nna cānadhyavasyantaḥ pravṛttarūpotpādanasāmarthyaṃ rasahetuṃ rūpamanumātumutsahante /\nna ca lakṣaṇānurodhena lakṣyasyānyathākaraṇaṃ yuktaṃ parīkṣakāraṇam /\natipatitalokamaryādānāṃ teṣāṃ tattvānupapatteḥ /\n<lg>\n<l>yathāhuḥ,</l>\n<l>siddhānugamamātraṃ ca kartuṃ yuktaṃ parīkṣakaiḥ /</l>\n<l>na sarvalokasiddhasya lakṣaṇena nivartanam //</l>\n</lg></p>\n\n<p>iti /\napi cādyatanasya saviturūdayasya hyastanena saviturūdayena, candrodayasya ca samānakālasya samudravṛddhyā, madhyanakṣatradṛṣṭyā cāṣṭamāstamayodayasya, na kāryakāraṇabhāvaḥ tādātmyaṃ vā, atha ca dṛṣṭo gamyagamakabhāvaḥ /\napi ca tādātmye 'pi kathaṃ gamyagamakabhāvaḥ? na hi tadeva karma ca kartṛ ceti yuktam /\ntasya bhedāśrayatvāt /\nyadyapi ca vṛkṣatvaśiṃśapātve paramārthato na bhinne tathāpi bhedāntarapratikṣepāpratikṣepābhyāṃ kalpitabhedayorgamyagamakabhāva iti cet---na, vāstavameva vṛkṣatvaśiṃśapātvayorbhedamupapādayiṣyāmaḥ /\n<lg>\n<l>api ca kālpanikamapi rūpaṃ vicāryamāṇaṃ na yathā bhinnamevamabhinnamapi na bhavati, vastuno 'pi tucchatvaprasaṅgāt /</l>\n<l>kālpanikasyāvāstavatvena tattvānupapatteḥ /</l>\n<l>tasmāt kalpanārūḍhayornavastutādātmyam, nāpi parasparam /</l>\n<l>tathā sati saddravyapārthivavṛkṣaśiśapādivikalpānāṃ ca paryāyatvaprasaṅgāt //</l>\n</lg></p>\n\n<p>syādetat /\nkalpanābhedavirahiṇāṃ bhedamullikhantyapi parasparameṣāmabhedamapyavagāhate sāmānādhikaraṇyākāratvāt, abhedānullekhe tadanupapatteḥ /\ntathā ca tādātmyaṃ siddhamiti /\ntadayuktam /\nuktaṃ hi yathā sāmānādhikaraṇyaṃ na bhāvānāmabhedasādhakam /\njātyādiśabdā hi jātyādīn nimittīkṛtya dravye vartante /\ntaccādhikaraṇamekamiti sāmānādhikaraṇyam aśnuvate, na punarjātyādīnapi mitho miśrayanti /\nśabdasamānaviṣayāṇāṃ vikalpānām apīyameva gati /\ntasmād yatra gamyagamakabhāvo na tatra tādātmyam, yatra tādātmyaṃ na tatra gamyagamakabhāva iti saddhim /\nyattu viditaśiṃśapāvyavahāramaviditavṛkṣavyavahāramuccāyāṃ hi śiṃśapāyāṃ vṛkṣaśabdaḥ prayuktaḥ, tasmāduccatvameva vṛkṣaśabdapravṛttinimittamiti manyamānaṃ mūḍhaṃ prati śiṃśapātvena vṛkṣavyavahāramātraṃ sādhyate /\nvāmanāyāmapi śiśapāyāṃ vṛkṣa iti vyavahartavyam, śiṃśapāmātrānubandhitvād vṛkṣatvasyeti /\n<lg>\n<l>tatrāpi ced vyavahāraḥ sādhyaḥ sa śiṃśapāyā bhinna iti, na tādātmyam /</l>\n<l>vyavahārayogyatā cet? sā śiṃśapāyā abhinneti na gamyagamakabhāvaḥ /</l>\n<l>vyāvṛttibhede coktam /</l>\n<l>tasmāt tādātmyatadutpattibhyāṃ pratibandha iti manorathamātram //</l>\n</lg></p>\n\n<p>yaśca vaiṣeśikaiḥ catuṣprakāraḥ saṃbandha ucyate, asyedaṃ kāryaṃ kāraṇaṃ saṃbandhyekāryasamavāyi virodhi ceti laiṅgikam # vai. sū. 9/2/1 # //</p>\n\n<p>iti, atrāpi saṃbandhipadenaiva sarvāpasaṃgrahāt śeṣābhighānaṃ vyartham /\nna ca saṃbandhipadopāttasyātiprasaktiḥ śeṣapadairnivāryate /\ntathā sati śeṣapadānyeva santu kṛtaṃ saṃbandhipadena, tebhya eva saṃbandhibhedānāmadhigateḥ /\nna caivaṃ cāturvidhyaṃ saṃbandhasyānumānaṅgasya /\ntacceṣyate /\ntathā ca saṃbandhipadasya saṃbandhimātrāvarodhe 'tivyāptiḥ /\n<lg>\n<l>api ca bhūtaṃ varṣam abhūtasya vāyvabhrasaṃyogasya kathaṃ virodhi? taddhi tadanukūlameva evam abhūtam varṣaṃ bhūtasya vāyyabhrasaṃyogasyāpratikūlam /</l>\n<l>evaṃ bhūto nakulajayo na bhūtasya sarpaparājayasya virodhī /</l>\n<l>nāpi abhūto 'sau abhūtasya virodhī /</l>\n<l>yeṣāṃ punarvirodhaḥ, teṣāmanyatamadanyatamasya na liṅgamapi tu pratikṣepakameva //</l>\n</lg></p>\n\n<lg>\n<l>etenaiva,</l>\n<l>mātrānimittasaṃyogivirodhisahacāribhiḥ /</l>\n<l>svasvāmivadhyaghātādyaiḥ sāṃkhyānāṃ saptadhānumā //</l>\n</lg>\n\n<p>ityapi parākṛtaṃ veditavyam //</p>\n\n<p>tasmād yo vā sa vāstu saṃbandhaḥ kevalaṃ yasyāsau svābhāviko niyataḥ, sa eva gamako gamyaścetaraḥ saṃbandhīti yujyate /\ntathā hi dhūmādīnāṃ vahnyādisaṃbandhaḥ svābhāvikaḥ, na tu vahnyadīnāṃ dhūmādibhiḥ /\n<lg>\n<l>te hi vināpi dhamādibhirūpalabhyante /</l>\n<l>yadā tvādrendhanādisaṃbandhamanubhavanti, tadā dhūmādibhiḥ saha saṃbadhyante /</l>\n<l>tasmādvahnyādīnāmādrendhānādyupādhikṛtaḥ saṃbandho na svābhāvikaḥ, tato na niyataḥ svābhāvikastu dhūmādīnā vahnyādisaṃbandhaḥ, tadupādheranupalabhyamānatvāt /</l>\n<l>kvacid vyabhicārasyādarśanāt māno 'pi darśanānarhatayā sādhakabādhakapramāṇābhovana sandihyamāna upādhiḥ saṃbandhasya svābhāvikatva pratibadhnātīti sāṃpratam //</l>\n</lg></p>\n\n<p>avaśyaṃ śaṅkayā bhāvyaṃ niyāmakamapaśyatām /\niti dattāvakāśā khalviyaṃ laukikapramāṇāmaryādātikrameṇa śaṅkāśicī labdhrapasarā na kvacit nāstīti nāyaṃ kvacit pravarteta /\nsarvatraiva kasyacit kathañcidanarthasya śaṅkāspadatvāt /\nanarthaśaṅkāyāśca prekṣāvatāṃ nivṛttyaṅgatvāt /\nantataḥ snigdhānnapānopayoge 'pi maraṇādidarśanāt /\ntasmāt prāmāṇikalokayātrāmanupālayatā yathādarśanaṃ śaṅkanīyam /\nna tbadṛṣṭapūrvamapi /\n<lg>\n<l>na tvadṛṣṭapūrvamapi /</l>\n<l>viśeṣasmṛtyapekṣo hi saṃśayo nāsmṛterbhavati /</l>\n<l>na ca smṛtirananubhūtacare bhavitumarhati /</l>\n<l>tasmādupādhi prayatnenānviṣyanto 'nupalabhyamānā nāstītyavagamya svābhāvikatvaṃ saṃbandhasya niścinumaḥ //</l>\n</lg></p>\n\n<p>syādetat /\nanyenānyasya sahakāreṇa cet svābhāvikaḥ saṃbandho bhavet, sarvaṃ sarveṇa svabhāvataḥ saṃbadhyeta /\ntathā ca sarvaṃ sarvasmād gamyeta /\nathānyasya cedanyat kāryam, kasmāt sarvaṃ sarvasya na bhavati, anyatvāviśiṣāt /\ntataśca sa evātiprasaṅgaḥ /\nyadyucyeta, na bhāvasvabhāvāḥ paryanuyojyāḥ, tasmādanyatvāviśeṣe 'pi kiñcideva kāraṇaṃ kāryañca kiñciditi /\nnanveṣa svabhāvānāmanuyogo bhinnānāmakāryakāraṇabhūtānāmapi svabhāvapratibandhe tulya eva /\ntasmād yatkiñcidetat /\nkaḥ punaḥ pramāṇena svābhāvikaḥ saṃbandho gṛhyate? pratyakṣasaṃbandhiṣu pratyakṣeṇa, yathāha---liṅgaliṅgisaṃbandhadarśanamādyamiti /\nyadā tāvat prathamaṃ vahnidhūmayoḥ sahādrendhanayoḥ saṃbandhaṃ paśyati tadā dvayorapi kiṃ svābhāvikaḥ saṃbandha aupādhiko vā? atha dhūmasyaupādhiko vahneḥ svābhāvikaḥ, vahnervaupādhiko dhūmasya tu svābhāvika iti na śakyaṃ nirdhārayitum /\ntatra vahneranārdrendhanasya vinādhūmamayogolakādau darśanād ādrendhanopādhirasya dhūmena saṃbandho, na tu svabhāvika iti niścīyate /\ndhūmaviśeṣasya tu vinā vahnimanupalabhbhād upādhibhedasya cādṛśyamānasya kalpanāyāṃ pramāṇābhāvād viśeṣasmṛtyapekṣasya ca saṃśayasyānupalabdhapūrve anutpādāt, utpāde vā atiprasaṅgāt prekṣāvatāṃ pravṛttyucchedāt svābhāvikaḥ saṃbandhaḥ avadhāryate /\ntadidamavadhāraṇaṃ na mānasam, anapekṣasya manaso bāhye pravṛttāvandhabadhirādyabhāvaprasaṅgāt /\n<lg>\n<l>bhūyodarśanasāpekṣasya ca pravṛttau pramāṇāntarāpātāt, na hi mano nimittam ityeva mānasaṃ pratyakṣaṃ bhavati /</l>\n<l>tathā sati na kiñcinmānasam, pratyayamātrasya manonimittatvāt /</l>\n<l>tattadasādhāraṇakāraṇāpekṣayo tu tatpramāṇavyapadeśe atrāpi bhūyodarśanam asādhāraṇamiti pramāṇāntaraṃ jātam /</l>\n<l>tasmādabhijātamaṇibhedatattvavadbhūyodarśanajanitasaṃskārasahāyamindriyameva dhūmādīnāṃ vahnyādibhiḥ svābhāvikasaṃbandhagrāhīti yuktamutpaśyāmaḥ //</l>\n</lg></p>\n\n<p>evaṃ mānāntaraviditasaṃbandhiṣu mānāntarāṇyeva yathāsvaṃ bhūyodarśanasahāyāni svābhāvikasaṃbandhagrahaṇe pramāṇamunnetavyāni /\n<lg>\n<l>svabhāvataśca pratibaddhā hetavaḥ svasādhyena yadi sādhyamantareṇa bhaveyuḥ, svabhāvādeva pracyaveranniti tarkasahāyā nirastasādhyavyatirekavṛttisandehā yatra dṛṣṭāḥ tatra svasādhyamupasthāpayantyeva /</l>\n<l>na ca śyāmādiṣu maitratanayādīnāṃ svābhāvikapratibandhasaṃbhavaḥ, annapānapariṇatibhedasyopādheḥ śyāmatāyā maitratanayasaṃbandhaṃ prati vidyamānatvena maitratanayatvasyāgamakatvāt /</l>\n<l>etena pakvānyasya vṛkṣasyāgravartīni phalāni etadvṛkṣaprabhavatvāt patitaphalavadityādayo 'pyaupādhikasaṃbandhā vyākhyātāḥ /</l>\n<l>tasmāt sarvamavadātam //</l>\n</lg></p>\n\n<p>nanvantimapratyakṣamatītābhyāṃ pratyakṣābhyāṃ kathamanugṛhyate ityata āha---smṛtyā ceti /\nco hetvarthe /\nyadyapi svarūpato liṅgadarśane atīte, tathāpi tajjanitā smṛtiḥ anugṛhṇāti yasmādatastābhyāmanugṛhyate /\nanugrahaśca karaṇameva /\nsaṃbandhasamṛtisahakāriṇā indriyeṇa svasādhyāvinābhūtaliṅgavijñānaṃ yadupajanyate tat parāmarśa\nityākhyāyate /\ntathābhūtaliṅgagocara eva caturtho vākyāvayava upanaya ityākhyāyate /\natra pṛcchati---kaḥ punariti /\nanumānaśabdasyārtho na tāvadanumitiḥ /\nna khalu liṅgaparāmarśo 'numitiḥ, pratyakṣaphalatvāt /\ntasmādanumīyate aneneti karaṇārtho vaktavyaḥ /\nsa ca liṅgaviṣayaḥ kriyā ca liṅgiviṣayeti viṣayavaiṣamyāt na kriyākaraṇabhāva iti bhāvaḥ /\nuttaram---anumīyata iti /\ntenaivābhiprāyeṇa pṛcchati---kiṃ punariti /\nuttaram---agnīti /\npraṣṭā svābhiprāyamudghāṭayati---kathaṃ punaranyaviṣayamiti /\nekadeśina uttaram---nāniyamāditi /\nvṛkṣoddeśena pravartitaḥ paraśuḥ kartrā na tadavayavoddeśena, tasmād vṛkṣaviṣayaḥ paraśurna tadavayavaviṣayaḥ /\ndvaidhībhāvaścāvayaveṣu na vṛkṣe, tasya tato vināśāt iti bhāvaḥ /\nkvacit punaryadviṣayamiti /\nauṣṇyāpekṣo vahnisaṃyogaḥ karaṇaṃ taṇḍuleṣu /\nrūpādiparāvṛttirūpaḥ pākaḥ teppeva /\ntaṇḍulena piṭharaṃ lakṣayati /\nna kevalaṃ samānaviṣayatvāniyamaḥ kartuḥ karaṇaṃ bhinnamityapi niyamo nāstītyaniyamābhidhānaprasaṅgenāha-kvacit punariti /\nsthitiḥ sāvayaveṣu samavāyo vā pradeśaviśeṣe saṃyogo vā /\nevamaniyamaṃ dṛṣṭānta uktvā dārṣṭāntike yojayati---evamanyaviṣayasyeti dhūmaviṣayasya pramāṇasyāgniviṣayā kriyā pramitiḥ /\nyadā agniviṣayameva jñānaṃ pramāṇaṃ tatrāha---kvacit punariti /\nākṣipati---kiṃ punariti /\natra hetumāha---pramitatvāt /\nuttaram---pramīyate /\ntadvibhajate---heyatveneti /\naniyamavādina ekadeśino mataṃ niyamavādī dūṣayati---tanneti /\nhetumāha---pramāṇaphalayoriti /\nyadi anyaviṣayaṃ karaṇamanyaviṣayā kriyā bhavet tataśchedane khadiraṃ prāpte panasādāvapi cchidā syādityatiprasaṅgaḥ syāt /\nyadyapi vṛkṣoddeśena kartrā paraśuḥ prayuktastathāpyayaṃ vṛkṣamiva tadavayavānapi prāpta iti tadviṣayo bhavati /\ntena tadavayavadvaidhībhāvamukhena vṛkṣaviṣayāmapi dvaidhībhāvakriyāṃ janayatīti na vaiyadhikaraṇyaṃ karaṇaphalayoḥ /\nevaṃ yadyapi liṅgaviṣayaṃ pratyakṣaphalatayā liṅgajñānam, tadanubaddhasya tasya mānasapratyakṣagocaratvāt, liṅganirūpaṇamantareṇa tadanirūpaṇāt /\nna tu liṅgajñānaṃ liṅginaṃ vinā na nirūpyate /\ntasmāt pratipattayanubandhitayā viṣayo na liṅgajñānasya liṅgī, kiṃ tu liṅgameva /\ntathapi liṅgiviṣayapratipattijanakatvāt liṅgajñānaṃ bhavati liṅgiviṣayam /\nna cātiprasaṅgaḥ, svābhāvikasaṃbandhaśālitvāt liḍsya liṅgini /\ntasmād dvividho viṣayabhāvaḥ pratipattyanubandhitayā, pratipādyatayā ca /\ntatra pūrvaḥ phalasya, uttarastu prāmāṇyasyeti vivekaḥ /\ntasmāt suṣṭhuktam---pramāṇaphalayorviṣayabhadānabhyupagamāditi /\n<lg>\n<l>sthitau tu bhedo darśayiṣyate kartuḥ karaṇasya ceti /</l>\n<l>tadevaṃ tāni te iti vigrahadvayaṃ parasparāpekṣamupapādya tāni taditi vigrahadvayaṃ parasparāpekṣamupapādayati---yadā punariti /</l>\n<l>liṅgaliṅgisaṃbandhadarśanaṃ ca anantaraliṅgadarśanaṃ ca tatsmṛtiśceti vigrahaḥ /</l>\n<l>atrāpi sarvasandeheṣvidamupatiṣṭhate, vyākhyānato viśaiṣapratipattirna hi sandehādalakṣaṇamiti bhāvaḥ //</l>\n</lg></p>\n\n<p>nanu yadi pramāṇaphalayorekaviṣayatvaṃ tarhi parāmarśajñānaviṣayīkṛta evārtho viṣayīkartavyo nānyaḥ /\nsa ca pratyakṣapramāṇaviṣaya eveti kṛtamanumānenetyāśayavān pṛcchati---kiṃ punariti /\ntairviśiṣṭena liṅgaparāmarśenetyarthaḥ /\nuttaram---śeṣo 'rthaḥ /\npratyakṣapramitāt liṅgādanyo liṅgī tadviṣayatvaṃ ca liṅgaparāmarśasyoktamiti /\npṛcchati---anumānamityatra kiṃ kārakam? anumīyate 'neneti karaṇakārakameva yuktaṃ, tasyaiva liṅgadarśanadvayasmṛtipūrvakatvāt, na tvanumitiranumānaṃ pramāṇavyāpāratvenātannimittatvāt karaṇakārakādanyatvād atatpūrvakatvācceti bhāvaḥ /\nuttaram---bhāvaḥ karaṇaṃ vā /\nnanūktaṃ na bhāvaḥ kārakamityata āha---yadeti /\nna dravyādīnāmeva kārakatvam, api tu vyāpārasyāpi /\nanyathā karmanāmadheyeṣūdbhidādiśabdeṣu na kāraṇavibhaktiḥ śrūyeta, udbhidā yajeta darśamaurṇamāsābhyāṃ yajetetyādi /\nsaṃbhavati hi tasyāpi siddhasya phalabhāvanāyāṃ nimittatvam /\nevaṃ vahnipramāyāḥ siddhāyāḥ saṃbhavati hānādibuddhinimittabhāvaḥ /\netasmiśca kalpe tatpūrvakamityatra tadā hānādisaṃbandhāvadhāraṇasamaye prathamaṃ vahnitvasya liṅgasya darśanam, athānumānikaṃ dvitīyam, atha saṃbandhasya smṛtiriti trayamekīkṛtya parāmarṣṭavyam /\ntatpūrvako hi tathā cāyamanumīyamāno vahniriti liṅgaparāmarśaḥ /\ntasmād dāhapākādikāritvādupādeyo vahniriti jñānamanumānasya phalam /\ntataśca tatpūrvakatvamapi siddhaṃ bhavatīti bhāvaḥ /\nkaraṇakārakapakṣe phalamāha---yadā karaṇamiti /\natra vimṛśati-liṅgeti /\ntatpūrvakatvānumitinimittatvasamānadharmadarśanāt saṃśayaḥ /\natra ācāryadeśīyamatamāha---eke tāvaditi /\nsatsvapītareṣu smṛterabhāvādanumiteranutpādanena smṛtireva anumānam, itare tu tadanugrāhakā ityarthaḥ /\nmatāntaramāha---apara iti /\nsatsvapītareṣu liṅgaparāmarśaṃ vinā anumityanutpādāt, liṅgaparāmarśa evānumānamitarairanugṛhīta ityarthaḥ /\nsvamatamāha---vayaṃ tviti /\nanvayavyatirekābhyāmaśakyo guṇapradhānabhāvo vivektum, tayoḥ sarvatra tulyatvāditi bhāvaḥ /\ntat kimidānīṃ nāstyeva guṇapradhānabhāva ityata āha---pradhāneti /\n<lg>\n<l>nānvayavyatirekāvatra prabhavato na tu nyāyāntaramiti bhāvaḥ /</l>\n<l>pṛcchati---kaḥ punaratreti /</l>\n<l>uttaramāha---ānantaryeti /</l>\n<l>nehāsti tirohitaṃ kiñcit //</l>\n</lg></p>\n\n<p>ativyāpti codayati---yadīti /\nnanu bhavatu pratyakṣadvayapūrvakaḥ saṃskāro 'numānam, tenāpi śeṣo 'rtho 'numāsyata ityata āha---smṛtihetuḥ nānumitiheturityarthaḥ /\npariharati---naiṣa doṣa iti /\nviśiṣṭajñānaṃ vijñānam viśaṣaśca smṛteranyatvam, na hīndriyārthasannikarṣotpannaṃ jñānaṃ smṛtiḥ /\ntasyāḥ saṃskāramātraprabhavatayā anyasmādanutpatteḥ /\ntena ca jñānena svakāraṇaṃ viśeṣitam, pratyakṣasūtre yata ityadhyāhārāt /\ntasmādihāpi svakāraṇaviśeṣakaṃ smṛteranyad vijñānamadhikṛtam /\nna ca saṃskāraḥ pratyakṣapūrvo 'pi tādṛśajñānakāraṇamiti na tasya prasaṅga ityarthaḥ /\n<lg>\n<l>nirṇaye 'nupajanitaphale prasaṅga nivārayati-nirṇaya iti /</l>\n<l>vibhāgasūtrākṣiptapramāṇasāmānyalakṣaṇapūrvakaṃ viśeṣapramāṇalakṣaṇaṃ tadapekṣaṃ pravartamānaṃ nānupajanitaphale 'pramāṇe nirṇayamātre pravartitumarhati, janitaphalastu nirṇayaḥ pramāṇameveti bhāvaḥ /</l>\n<l>svaviṣayaparicchedakatvāt phalaṃ pariccheda eva paricchedakaḥ /</l>\n<l>svārthikaḥ pratyayaḥ //</l>\n</lg></p>\n\n<p>trividhamiti sūtrāvayavamarthagauravādarād vārttikakāra udbhāṣyaṃ vyācaṣṭe---trividhamitīti /\nanvayavyatirekiṇaṃ lakṣayati---tatreti /\nvivakṣitopapattiḥ pakṣadharmatā /\ntajjātīyopapattiḥ anvayaḥ /\nvipakṣāvṛttiḥ vyatirekaḥ /\nanvayimātrāt vyatirekimātrācca vyāvṛtto 'nvayavyatirekī darśanīya iti hetutrayasādhāraṇe abādhitaviṣayatvātsatpratipakṣatve satī api heturūpe na darśite /\nvivakṣitapratyayamantareṇa cānvayavyatirakayoḥ tajjātīyātajjātīyavṛttivyāvṛttyoraśakyapratītitvād vivakṣitopādānam /\ntatprasaṅgena ca taddharmatā hetutrayasamānapi darśitā /\ntasyodāharaṇamāha---yatheti /\npratyakṣatvāditi heturātmani nitye 'stītyata uktam---bāhyakaraṇeti /\ntathāpi sāmānyaviśeṣairghaṭatvādibhirvyabhicāra ityata uktam--sāmānyaviśeṣavattva iti /\ntathāpi paramāṇubhirbāhyakaraṇapratyakṣairyogināṃ vyabhicāra ityata uktam--asmadādīti /\ntathā cāyaṃ nityebhya ākāśādibhyo ghaṭādiṣu cānityeṣvanvita iti bhavatyanvayavyatirekī /\nanvayinaṃ lakṣayati--anvayīti, vipakṣahīna iti /\nvipakṣābhāvena tato vyatirekābhāvaṃ darśayati /\nsadbhyāmabhāvo nirūpyate naikena satetyuktam /\ntena hetoryato vipakṣānnivṛttiḥ sa eva nāstīti kuto nivartatām, pakṣādanyasya sarvasyaiva sapakṣatvāt? na nivartata iti cet? astu tarhi hetostatra vṛttiḥ, nivṛttiniṣedharūpatvād vṛtteriti cet? yasyābhāvādhikaraṇatvamapi na saṃbhavati nirūpākhyasya tasya bhāvādhikaraṇatvaśaṅketi subhāṣitam /\nna khalu mumurṣosatoyābhyavahāre 'pyasamarthasya śaṣkulībhakṣaṇaṃ śaṅkate cetanaḥ /\ntat kimidānīṃ bhāvābhāvau na parasparābhāvātmānau yadekaniṣedhenānyavidhiḥ syāt? satyam, yatraikatara etayorniṣidhyate vidhīyate vā tatra taditaravidharniṣedho vāvaśyaṃ bhavet /\nna tviha paramārthataḥ kasyacit niṣedhaḥ /\nna cātra nirūpākhyo hetorvyatireko niṣidhyate /\nnanu nirūpākhyo niṣedhādhikaraṇamiti ca vacaḥ svacaritaviruddham /\nna caitat tattvato nirūpākhye hetorvyatirekaṃ vā hetuṃ vā vyāsedhāmo nāpyanvayaṃ vidadhmaḥ /\nno khalvayaṃ sakalapratipattyabhājanaṃ kvacidapyupayujyate /\nupayoge vā nirūpākhyo na bhavet /\nkastarhi na nirūpākhye hetorvyatireka ityasyavacanasyārthaḥ? atha nirūpākhye hetorvyatireka ityasya bhavadbhāṣitasya ko 'rthaḥ? ahṛdayavācāṃ khalayahṛdayā eva prativāco bhavanti bhavanti /\nyakṣānurūpo baliriti hi laukikānām ābhāṇakaḥ /\nna cātyantādṛṣṭapūrvāṇāṃ kalpanājālagocaratvamiti copapāditamanyathākhyāti /\nnirūpaṇavāsare /\nkalpitagocaraśca vyatireko 'pi kālpanika iti nānumānāṅgam /\nsvābhāvikarūpasaṃpannaṃ hi pramāṇaṃ tattvajñānarūphalāya kalpate na kalpitarūpasaṃpadā, tasyāḥ sarvatra sulabhatvāditi /\ntattvaviṣayatvaṃ cānumānasyopapādayiṣyate /\ntasmādanupākhye vipakṣe hetorvyatirekanivṛttau vā vyatireke vā hetupravṛttau vā sahṛdayānāṃ mūkataivocitā /\nna caitāvatā hetoragamakatvam /\n<lg>\n<l>na hi vyatireko 'stītyeva gamako bhavati /</l>\n<l>mā bhūdasādhāraṇasyāpi gamakatvam, kiṃ tu svasādhyena saha svābhāvikasaṃbandhaśālitayā /</l>\n<l>sā cānvayavyatirekābhyāmivānvayamātreṇapyupādhirahitena śakyā jñātumiti kṛtamatra vyatirekeṇa /</l>\n<l>vipakṣasaṃbhave tu tatrāpi hetuvṛttiśaṅkānirākaraṇāya vyatirekagrahaṇam upāsanīyamiti sarvamavadātam //</l>\n</lg></p>\n\n<p>udāharaṇamāha---yatheti /\nsvamate tvabhidheyo viśeṣaḥ prameyatvāt sāmānyavat /\nparamāṇvākāśādayaḥ kasyacit pratyakṣāḥ prameyatvāt ghaṭavadityādayo draṣṭavyāḥ, viśvasyaiva sadasatprabhedabhinnasya yathāsvaṃ pakṣasapakṣayorantarbhāvena vipakṣābhāvāditi /\nvyatirekiṇaṃ lakṣayati---vyatirekīti /\ntamimaṃ vyatirekiṇaṃ hetvavayavalakṣaṇavyākhyānāvasare vārttikakṛd upapādayiṣyatīti nehopapāditaḥ /\ntadevaṃ trividhamityavacchidya vyutpādya saṃprati pūrvavadityādinā ekavākyatayā vyācaṣṭa---atha vā trividhamiti /\ntisṛṣvapi vidhāsu sādhyavacanasya pūrvamapapādanāt pūrvaṃ sādhyaṃ tad yasyāstyadhikaraṇatayā tatpūrvavat /\ntathāpyanityāḥ paramāṇavo gandhavattvād ghaṭavadityapi hetuḥ syāt /\n<lg>\n<l>asti hi sādhyaṃ tasyāpi, pārthivānāmapyaṇūnāmanityatvena siṣādhayiṣitatvādityata āha---vyāptyeti /</l>\n<l>asti gandhavattvasya sādhyaṃ na tu vyāptyā, pṛthivīmātravṛttitatayā caturṣu paramāṇuṣu tadabhāvāt /</l>\n<l>sādhyasyopayuktatvāt tato 'nyastajjātīyaḥ śeṣaḥ, sādhyasāmānyena samāna iti yāvat /</l>\n<l>tadidamāha---sādhyatajjātīya iti //</l>\n</lg></p>\n\n<p>padāni vibhajyārthamāha---pūrvavannāmeti /\nsāmānyato 'dṛṣṭamiti na/mantarbhāvya vyācaṣṭa---sāmānyataśceti /\ntathā ca bādhitaviṣayaṃ prakaraṇasamaṃ cānumānaṃ syādityata āha---caśabdāditi /\nvārttike caśabdenāsatpratipakṣatvamati sūcitam /\ntena sūtrasthena caśabdenābādhitaviṣayatvamasatpratipakṣatvamapi rūpadvayaṃ samuccitamityuktaṃ bhavati /\nnanvevaṃ trividho 'pi hetuḥ pañcalakṣaṇaḥ syādityata āha---evamiti /\netaduktaṃ bhavati abādhitaviṣayamasatpratipakṣaṃ pūrvavaditi ca dhruvaṃ kṛtvā śeṣavadityekā vidhā, sāmānyatodṛṣṭamiti dvitīyā, śeṣavatsāmānyatodṛṣṭaṃ ceti tṛtīyā /\ntrividhamanumānam /\ntatra caturlatraṇa dvayam /\nekaṃ pañcalakṣaṇamiti /\ntadevaṃ svamatena sūtraṃ vyākhyāya bhāṣyakṛnmatena vyācaṣṭa---atha veti /\nākṣeptuṃ svarūpato vyācaṣṭe---tatreti /\npūrvaṃ kāraṇaṃ kāryāt /\ntad yasyāsti viṣayatayā parāmarśajñānasyānumānasya tat pūrvavadityarthaḥ /\nvikalpyā ākṣipati---yadi tāvaditi sarvatrānumānaprasaṅgāditi bhāvaḥ /\natiprasaḍbhiyā kalpāntaramātiṣṭhate---atha punariti /\ndūṣayati---etadapīti /\ndūṣaṇāntaraṃ samuccinoti---kāraṇadarśanācceti /\nnāsiddhāśrayo heturgamaka iti bhāvaḥ /\npariharati--neti /\ndvayamapi nābhyupeyata ityarthaḥ /\nkiṃ tarhi abhyupeyate ityata āha--kāryaṃ tviti /\nenaṃ prakāramanyatrāpyatidiśati--evamiti /\npṛcchati--kathamiti /\nuttaram--dvayoriti /\npūrvaśabdena kāraṇabhighāyinā pratisaṃbandhitayā kāryamapyupakṣiptam /\nato dvayorapyupakṣiptayoḥ kāraṇasyopayogādanumānabhāveneti yocanā /\nudāharaṇamāha--udāharaṇamiti /\nyadyapi kāraṇamātraṃ vyabhicārati kāryotpādam, tathāpi yādṛśaṃ na vyabhicarati tatra nipuṇena pratipatrā bhavitavyam /\nanyathā dhūmamātramapi vahnisattāṃ vyabhicaratīti na dhūmaviśeṣo gamako bhavet /\nrasādrūpānumāne tu vaināśikānāmāpāditaṃ kāraṇāt kāryānumānamasmābhiḥ /\napi cāntyatantusaṃyogānantaraṃ paṭo jāyate tatrāpi śakyaṃ kāraṇāt kāryānumānam /\nyadā khalvayamanyata evodbuddhasaṃskāro vyāptismṛtimān aviraleṣvitareṣu tantuṣu antyatantāvutpannāyāṃ kriyāyāmindriyasannikarṣāt prathamameva parāmṛśati tathā ceyamiti, tadaiva kriyāto vibhāga ityekaḥ kālaḥ /\natha yadā vibhāgāt pūrvasaṃyogavināśaḥ, tadā parāmarśāt tasmādavaśyaṃbhāvipaṭaviśiṣṭeyaṃ kriyetyanumānotpāda ityekaḥ kālaḥ /\n<lg>\n<l>athāntyasya tantostantusaṃyogaḥ, atha paṭotpādaḥ, tatra rūpādyutpādaḥ, atha pratyakṣadarśanam ityanumānotpādasya parastāccaturthe kṣaṇe pratyakṣam /</l>\n<l>yadi tu kriyotpādānantaramālocanamiṣyate, tathāpi tṛtīye kṣaṇe pratyakṣasya utpāda iti nānavasaramanumānam /</l>\n<l>api ca badhiro murajamukhamabhihatya svapāṇinābhighātādeva śabdakāraṇāt tatkāryaṃ śabdaṃ niḥśaṅkamanumimīte /</l>\n<l>evamanyānyapi kāraṇāt kāryānumānāni ūhanīyanīti //</l>\n</lg></p>\n\n<p>śeṣavadudāharaṇamāha--nadyā iti /\ncodayati--kathaṃ punariti /\npariharati--neti /\nanumīyate 'neneti anumānaṃ nadīpūraḥ /\nna tu vṛṣṭiranumīyamānā pūraviśeṣāt nātītā śakyānumātum, anumānasamaye tadatyayasyāśakyaniścayatvāt /\nnāpi vartamānā tadatyayasyāpi tadānīṃ saṃbhavāt /\nevaṃ bhaviṣyantyapi sādhakabādhakapramāṇābhāvena sandigdhaiva /\ntasmāt trekālyasyāśakyaniścayatvāt anupapannamanumānamityata āha--bhaviṣyatīti /\n<lg>\n<l>kāraṇasya hi kāryāt pūrvakālatā śakyā niścetum kāryeṇa liṅgena /</l>\n<l>tena atītādisandehaḥ kṣatimāvahati /</l>\n<l>yaḥ kaściditi yogyābhiprāyam /</l>\n<l>sa ca kāryasya purastāt tato niścayavyāpta ityarthaḥ //</l>\n</lg></p>\n\n<p>sāmānyatodṛṣṭodāharaṇaṃ bhāṣyakārīyaṃ duḥkhabodham, śeṣavadudāharaṇāntargataṃ ca /\natrāpi kāryeṇa saviturdeśāntaraprāptyā tatkāraṇasya vrajyāyā anumānāt /\nna caitāvatā anumānasya traividhyaṃ bhavati, udāharaṇamātrasyānantyenānantyaprasaṅgāt /\ntasmād bhāṣyakāravyākhyānamarocayamāno vārttikakṛt anyathāvyākhyāyodāharaṇāntaramāha--sāmānyatodṛṣṭaṃ nāmeti /\nsādhyadharmāvinābhāvinā viśeṣaṇena sādhanadharmeṇa viśiṣyamāṇo dharmo gamyate gamakatvena /\nhetuviśiṣṭo hi dharmo gamakaḥ, jijñāsitadharmaviśiṣṭaśca gamyaḥ /\n<lg>\n<l>yathāhuḥ,</l>\n<l>sa eva cobhayātmāṣa gamyo gamaka iṣyate /</l>\n<l>asiddhenaikadeśena gamyaḥ siddhena bodhakaḥ //</l>\n</lg></p>\n\n<p>iti /\navinābhāvitvaṃ svabhāvapratibaddhatvaṃ sarveṣāmeva hetūnāṃ sāmānyam /\ntatra dharmadharmiṇorabhedavivakṣayā hetureva sāmānyamuktaḥ /\nsāmānyenāvinābhāvinā hetunā avacchinnaṃ dṛṣṭaṃ dharmirūpamanumānaṃ sāmānyato dṛṣṭamanumānam /\n<lg>\n<l>tṛtīyāyāstasiḥ /</l>\n<l>tadetat pūrvavaccheṣavatorapi prāpakamapi tatpadasannidhānāt gobalīvardanyāyena te parityajyānyatra niviśate /</l>\n<l>tadidamuktam--akāryakāraṇabhṛteneti /</l>\n<l>udāharaṇamāha--yathā balākayeti //</l>\n</lg></p>\n\n<p>bhāṣyakārīyamudāharaṇamupanyasyākṣipati--apare punariti /\ntaditi gatimāniti /\nparāmṛśati--upalabdhilakṣaṇaprāptatvāditi /\nkarmaṇo hi mahattvarūpaviśeṣaikārthasamavāya upalabdhilakṣaṇaprāptiḥ pratyakṣopalabdhiyogyatā /\nsamādhatte--naivedamiti /\ndeśāntaraprāptimānādityaḥ dravyatve sati kṣayavṛddhipratyayāviṣayatve ca prāṅmukhopalabhyatve ca tadabhimukhadeśasaṃbandhād anutpannapādavihārasya parivṛtya tatpratyayaviṣayatvāt maṇyādivat, tatpratyayaviṣayatvād ityucyamāne puraḥsthitena sthāṇunā vyabhicāraḥ, so 'pi hi pratyabhijñāviṣayo bhavati tatraiva sthitaḥ /\ntannivṛttyarthaṃ parivṛtyetyuktam /\ntathāpi guṇādibhirvyabhicāraḥ /\ntannivṛttyarthaṃ dravyatve satīti viśeṣaṇam /\ntathāpi pradīpādibhirāśutaravināśibhirvyabhicāraḥ, tannivṛttyarthaṃ kṣayavṛddhipratyayāviṣayatve satīti viśeṣaṇam /\ntathāpi pṛṣṭhato 'vasthitayā sthūṇayā vyabhicāraḥ, tannivṛttyarthaṃ prāṅmukhopalabhyatve satīti viśeṣaṇam /\nupalabhyatā ca upalabdhikarmatā /\nsā cehātītā vivakṣitā, anyathā pūrvāparajaladhivelāvagāhinā tuhinaśailena vyabhicāraḥ /\nyadyapyayamapi parivṛtya tatpratyayavato 'tipatitopalambhakarmabhāvaḥ, tathāpi tadā narāntarasyopalabhyaḥ /\nmārtaṇḍamaṇḍalaṃ tvastācalacūḍāvalambi na prācyāṃ kasyacidupalambhagocara iti vaiṣamyam, tathāpi yadi draṣṭaiva puro 'vasthitasya paścimābhimukhasaya prāsādasya svayumupanipatya pṛṣṭato bhavati, tadoktalakṣaṇasya hetorasti vyabhicāraḥ /\ntannivṛttyarthamanutpannapādavihārasyeti viśeṣaṇam /\ntadabhimukhadeśasaṃbandhāditi lyablope pañcamī /\nsvābhimukhadeśamuddiśyānutpannaḥ pādavihāro yasya sa tathoktaḥ /\ntamuddiśya khalvayaṃ padbhyāṃ saṃcaramāṇaḥ prāsādasya pṛṣṭato bhavatīti bhāvaḥ /\ndeśāntaraprāptau sādhanāntaramāha---deśāntareti /\nsatyavināśa iti ca draṣṭavyam /\nye tvimāmanumānaparamparām amṛṣyamāṇā diśaḥ pratyakṣatāmicchanti, vipratipannaṃ cānumānena bodhayanti, tanmatamupanyasyati---eke tviti /\ndūṣayati--tacca neti /\n<lg>\n<l>arūpamātmasukhādyapi pratyakṣamiti śaṅkamānena bāhyakaraṇenetyuktam /</l>\n<l>pṛcchati--kathaṃ tarhīti /</l>\n<l>uttaram--digdeśeti /</l>\n<l>anyathāsiddhatayā aṅgulyā nirdeśasya dikpratyakṣatvena na svābhāvikaḥ pratibandha ityarthaḥ //</l>\n</lg></p>\n\n<p>syādetat /\napratyakṣāyāṃ diśi digdeśasaṃbandhiṣvityetadeva kuta ityata āha---ādityeneti /\ntadvibhajane---prācītyayamiti /\n<lg>\n<l>tat punaridaṃ pratyakṣam ā codayāt ā cāstamayād deśāntaraṃ sañcaraṇaṃ mārtaṇḍamaṇḍalasya anākalitadravyatve satītyādidaṇḍakānumānānāmindriyavyāpārāntaramupajāyamānatvāt /</l>\n<l>tatra mā bhūvannākāśadigādayaḥ pratyakṣāḥ, tathāpi parito viniṣpatadativiśadamayukhajālamadhyavartino helimaṇḍalasya ta eva mayukhabhāgabhedāḥ pratyakṣadeśā iti teṣāṃ pratyakṣāṇāṃ pratyakṣeṇa savitṛmaṇḍalena saṃyogavibhāgāḥ pratyakṣā bhaviṣyantīti yuktam /</l>\n<l>idaṃ tvatisphuṭatayā nābhidhāya śiṣyavyutpādanāyākṣuṇṇaṃ mārgāntaraṃ darśitamiti mantavyam /</l>\n<l>tadevaṃ rūpeṇa sparśānumānam, śiṃśapātvena śrutena vṛkṣatvānu mānamityādi sāmānyatodṛṣṭena saṃgṛhītaṃ veditavyam //</l>\n</lg></p>\n\n<p>svamatena vyākhyāntaramāha--athavā trividhamiti /\ntaddhibhajate--prasiddhamiti /\npakṣaikadeśe sadapi siddham, pakṣavyāpakaṃ tu prakarṣeṇa siddhamityarthaḥ /\nyadyapi avinābhāvaḥ pañcasu caturṣu vā rūpeṣu liṅgasya samāpyate ityavinābhāvenaiva sarvāṇiliṅgarūpāṇi saṃgṛhyante, tathāpīha prasiddhasacchabdābhyāṃ dvayoḥ saṃgrahe gobalīvardanyāyena tat parityajya vipakṣavyatirekāsatpratipakṣatvābādhitaviṣayatvāni saṃgṛhṇāti /\natrāpi yathāsaṃbhavaṃ caturṇāṃ pañcānāṃ vā rūpāṇāṃ liṅgeṣu saṃbandhaḥ /\n<lg>\n<l>tadanena prabandhenānumānavādināṃ svarūpasaṃkhyāphalavipratipattayo nirākṛtāḥ /</l>\n<l>tatra tatpūrvakamiti svarūpavipratipattiḥ /</l>\n<l>anumānamiti samākhyānirvacanasāmarthyāt phalavipratipattiḥ /</l>\n<l>trividhamiti nyūnādhikasaṃkhyāvyavacchedena saṃkhyāvipratipattirnirākṛtā //</l>\n</lg></p>\n\n<p>saṃpratyāntargaṇikabhedānantyenānantyād anumānasyāśakyalakṣaṇamiti yadi kaścidanumanyeta, tannirākaraṇāya traividhyamanumānasya ucyate iti trividhapadasyatātparyāntaramāha--atha veti /\ntrividhatvena yato niyatamataḥ śakyalakṣaṇamityarthaḥ /\nanityaḥ śabdaḥ kṛtakatvāditi sapakṣe sadeva /\nanitya śabdo 'smadādipratnanāntarīyakatvāditi sapakṣe sadasat /\ntadetadanvayavyatireki dvividham /\nevamanvayyapi dvedhā /\ntatra sapakṣe sadeva, yathā paramāṇvādayaḥ kasyacit pratyakṣāḥ prameyatvād ghaṭādivaditi /\ntathā sapakṣe sadasad yathā tatraiva sādhye sattvād ghaṭādivaditi /\nkālabhedaḥ traikālyam /\npratipanno 'pratipannaḥ sandigdho viparyastaśceti puruṣabhedaḥ /\npūrvaṃ siddhavat pūrvavadityanūdya tasyodāharaṇamuktam /\nsaṃprati praśnapūrvakaṃ tadarthābhāsanirākaraṇena tāttvikamasyārthamāha---pūrvavadityuktamiti /\nbhāṣyavyāghāta ityarthaḥ /\npūrvavadityasya vyākhyānaṃ śeṣavadityatrāpi yojayati /\nsāmānyatodṛṣṭaṃ ca jñānamatidiśati---evaṃ śeṣavadādiṣviti /\nathavā pūrvavaditi bhāṣyam /\ntasyārthaḥ, pūrveṇa tulyaṃ vartate iti pūrvavat /\nkriyātulyatāyāṃ ca vatiriti kriyātulyatā darśitā /\n<lg>\n<l>yatreti /</l>\n<l>pūrvamanyataradarśanena sahānyataradarśanaṃ dṛṣṭāntadharmiṇi, yathāpūrvaṃ pratyakṣabhūtayoriti pramāṇamātropalakṣaṇam /</l>\n<l>evaṃ sādhyadharmiṇi anyataradharmadarśanena sādhanadharmadarśanenānyatarasya sādhyadharmasyānumānamanumiti darśanamiti bhavati kriyātulyatā /</l>\n<l>tadetat bhāṣyamanubhāṣya vyācaṣṭe---atha veti //</l>\n</lg></p>\n\n<p>atra dignāgena dhūmādagnirūpadharmāntarānumānam agnideśayoḥ saṃbandhānumānaṃ ca dūṣayitvā agniviśiṣṭadeśānumānaṃ samarthitam /\n<lg>\n<l>tathā cāha---</l>\n<l>kecid dharmāntaraṃ meyaṃ liṅgasyāvyabhicārataḥ /</l>\n<l>saṃbandhaṃ kecidicchanti siddhatvād dharmadharmiṇoḥ //</l>\n</lg></p>\n\n<lg>\n<l>liṅga dharme prasiddhaṃ cet kimanyat tena mīyate /</l>\n<l>atha dharmiṇi tasyaiva kimarthaṃ nānumeyatā //</l>\n</lg>\n\n<lg>\n<l>saṃbandhe 'pi dvayaṃ nāsti ṣaṣṭhī śrūyeta tadvati /</l>\n<l>avācyo 'nugṛhītatvānna cāsau liṅgasaṃgataḥ //</l>\n</lg>\n\n<p>na hi saṃbandhadharmatayā liṅgaṃ pratīyate, api tu deśasaṃgatamityarthaḥ, iti /\ntatra liṅgasyāvyabhicārastu dharmeṇānyatra dṛśyate /\ntatra prasiddhaṃ tadyuktaṃ dharmiṇaṃ gamayiṣyati //iti /\ntatra dignāgadūṣitān kalpān anyāṃśca vikalpān dignāgasamarthitaṃ ca kalpamupanyasya dūṣayati---anye punariti dharmadharmibhāvānupapatteriti /\ndharmeṇa hi dharmipratipattavyaḥ, anyathā atiprasakteriti bhāvaḥ /\ndeśasya ca svarūpeṇetyarthaḥ /\nśaṅkate---athāpīdamiti /\nnirākaroti---tacca naivamiti /\nyaḥ kaścid vā deśo 'gnimān sādhyo, dhūmavān vā deśabhedaḥ? tatra pūrvasvin kalpe nirākaraṇamāha---ataddharmāditi /\nyaḥ kaścidagnimattayā deśaḥ sādhyate na tasyāvaśyaṃ dhūmo dharma ityarthaḥ /\nna caitat sādhyaṃ siddhatvādityāha---na cāgneriti /\ndvitīyaṃ kalpamāśaḍte---ayamiti /\nnirākaroti---na, tasyeti, śaṅkāṃ vibhajate---deśeti /\nnirākaraṇaṃ vibhajate---na hyayamiti /\nna hyayamevaṃvādī dignāgo dhūmādhāraṃ deśaviśeṣaṃ paśyati /\nna hyasya mate parvato nāma kaścidavayavī yadādhāro dhūma upalabhyeta, kiṃ tu paramāṇavaḥ paramasūkṣmā atīndriyāḥ parvataḥ /\nevaṃ dhūmo 'pi tādṛśa eva /\nyathā vakṣyati---sarvāgahaṇam mavayavyasiddheḥ # 2/1/34 # iti /\nyeṣāmapi deśabhedo 'vayavī darśanārhaḥ, teṣāmapi viyadvartinīṃ dhūmalekhāmabhraṃlihāmupalabhyānupalabdhadeśānāṃ nānumānasaṃbhava iti bhāvaḥ /\nśaṅkate---avinābhāveneti /\ntadeva vibhajate---athāpīti /\nnirākaroti---tanneti /\nvikalpayati---agnidhūmayoriti /\nkāryakāraṇabhāvamālambate---astviti /\ndūṣayati---tanneti /\ndhūmena hi vahniranumīyate, na ca kāryasattā nimittakāraṇasattāyā vyāptā /\nna hi yadā yatra vā paṭaḥ, tadā tatra vā kuvindaḥ /\nnāpyasamavāyikāraṇasattayā, na hi yadā yadā saṃyogastadā karma /\ntasmāt samavāyikāraṇāvinābhāvaḥ kāryasya vaktavyaḥ /\ntatredaṃ dūṣaṇam--atadvṛttitvāditi /\nekārthasamavāyamavinābhāvaṃ dūṣayati--naiketi /\nekārthasamavāya iti hi dvedhā, ekasyārthasya samavāyaḥ, ekasmin vārthe samavāya iti /\ntatra prathamaṃ kalpaṃ dūṣayati---tābhyāmiti /\nyadi hi vahnimābhyāmeko 'rthaḥ kaścit ārabhyeta tato 'sau tayoḥ samaveyāt, na tvetadastītyarthaḥ /\ndvitīyaṃ kalpaṃ dūṣayati---na ca tāviti /\n<lg>\n<l>tat kimasaṃbaddhāveva vahnidhūmau, tathā ca pratītivirodha</l>\n<l>ityata āha---saṃbandhamātramiti /</l>\n<l>saṃyoga ityarthaḥ /</l>\n<l>tadeva tahra //</l>\n</lg></p>\n\n<p>yavadhāryatāmityata āha---tadapīti /\npṛcchati--kathamiti /\nuttaram--yadi tāvaditi /\nkurute prayogam /\nasti saṃbandho 'gnidhūmayordhūmāditi /\ndūṣayati--tannāpratītatvāt /\ntadanenānaikāntikatvaṃ darśayati /\nsaṃbandhāntaram āśaṅkate--rūpasparśavaditi /\nna hi bauddharāddhānte dravyaṃ nāma kiñcidasti yatra rūpasparśai samavetau, kiṃ tvekasāmagryadhīnatayā niyatasāhacaryau, tathā vahnidhūmāvapi ityarthaḥ /\ndūṣayati--nobhayoriti /\nubhayasahācaryanirākaraṇena yatra dhūmastatrāgnirityapi parākṛtam, tasyāpi sāhacaryaviśeṣatvādityāha--yatra dhūma iti /\ngatyantarābhāvādupasaṃharati--na ceti /\nśaṅkate--loka iti /\nnirākaroti-- nāstīti /\nyatra tāvat parvatanitambavartinī dhūmalekhā santatamudgacchantī dṛśyate, tatrāsau deśa eva tadviśiṣṭo 'numīyate iti lokaprasiddhameveti kimatra vaktavyam /\n<lg>\n<l>yatra tu bhūyiṣṭhatāyā tasya dhūmasya dūratvena deśo na dṛśyate, dhūma eva tvamraṃliho limpanniva abhramaṇḍalamavalokyate, tatra deśānumānaprayāsālasatayā dṛśyamāno dhūmaviśeṣa evāgnimattayā sādhyate dhūmatvaikārthasamavāyibhiḥ tadgataiḥ saṃtatyerdhvagamanādibhirityāha--dhūmaviśeṣeṇa iti /</l>\n<l>viśiṣyate teneti viśeṣaḥ saṃtatyūrdhvagamanādiḥ /</l>\n<l>tena dhūmamātrād vahnivyabhicāriṇo vahnyavinābhāvī dhūmo viśeṣyata ityarthaḥ /</l>\n<l>śeṣamatirohitārtham //</l>\n</lg></p>\n\n<p>śeṣavannāma pariśeṣaḥ /\ndravyatvakarmatvayoḥ śabde nirākāryatvena upayuktatvāt tābhyāmanyad guṇatvaṃ śeṣaḥ /\nsa yasyāstyanumānasya pratipādyatayā, taccheṣavat /\ntatra na dravyaṃ śabdaḥ ekadravyatvāt /\ndvividhameva hi dravyam, adravyamanekadravyaṃ ca /\nadravyaṃ paramāṇvādi, anekadravyaṃ ca ghaṭādi /\nśabdastvekadravyaḥ /\ntasmāt na dravyaṃ rūpādivat /\nna karma, śabdāntarahetutvāditi /\ntadetad bhāṣyamākṣipati---karmeti /\npariharati---neti /\nanyamasyārthaṃ darśayati---samānajātīyārambhakatvāditi /\nyat samānajātīyārambhakaṃ na tat karma, yathā rūpādaya iti /\nkāryatvāt tāvat śabdaḥ samavāyikāraṇavān /\ntatra ca pṛthivyādiniṣedhāt nabho 'sya samavāyikāraṇam /\nna caiṣa nabhovyāpakaḥ sarvatra upalambhaprasaṅgāt /\ntasmādavyāpakaḥ /\nkarṇaśaṣkulyupasannihitaṃ ca nabhaḥ śrotram /\ntālvādisaṃyogopadhānena ca nabhaḥpradeśe śabdaḥ samavetaḥ /\nprāpyakāri ca śrotram /\nna ca vaktṛvaktrāvaruddhaṃ nabhaḥpradeśaṃ tat prāpnoti /\nna cādravyaṃ śabdo gatvā śrotreṇa saṃbadhyate /\ntasmād vīcītaraṅgarītyā svadeśānantaradeśe śabdāntarārambhaṇaparamparayā śrotradeśotpannaṃ śabdaṃ gṛhṇātīti siddhaṃ sajātīyārambhakatvāditi /\nidaṃ tu pariśeṣasya udāharaṇaṃ nādaraṇīyam /\n<lg>\n<l>vyatirekiṇo hi nāmāntaramidaṃ pariśeṣa iti /</l>\n<l>eṣa punaranvayavyatirekī dravyakarmānyatve sati sadādyabhedasya sapakṣe rūpādau sattvād, vipakṣe sāmānyādāvabhāvāt /</l>\n<l>tasmād ātmatantratāsādhanamicchādīnāṃ pariśeṣodāharaṇaṃ draṣṭavayam /</l>\n<l>taccānantarameva vakṣyatīti //</l>\n</lg></p>\n\n<p>sāmānyatodṛṣṭaṃ nāmetyādi bhāṣyam anubhāṣyākṣipati--sāmānyata iti /\nkathaṃ tarhi anumānamatra pravartate iti /\nnityaparokṣeṇa saha kasyacit liṅgasaya saṃbandhādarśanādityarthaḥ /\nvyāhataṃ ceti /\nsa khalvatyantāparidṛṣṭaḥ svarūpato vā sādhyeta, dṛṣṭadharmiviśeṣaṇatayā vā? tatra pūrvasmin kalpe nānupalabdha iti vyāghātaḥ /\nuttarasmin sandigdha iti, viśeṣasmṛtyapekṣo hi saṃśayo nātyantānupalabdhapūrvadharmavattayā kvacid bhavitum arhati /\nna khalu saptamarasavattayā kecid dravye saṃśerata iti bhāvaḥ /\nsamādhatte--na viśeṣaṇabhūtasyeti /\nna tāvat svarūpeṇānumīyate yena nānupalabdha iti vyāhanyeta, kiṃ tu dṛṣṭasya dharmiṇo viśeṣaṇatayā /\nna caivaṃ sarvānumānāviśeṣaḥ /\nsādhyadharmiṇyasyāsmadādibhiḥ kadācidapi pratyakṣeṇānupalambhāt /\ntajjātīyena tu dṛṣṭāntadharmiṇordṛṣṭena pratyakṣato vā mānāntarād vā sādhanadharmasya svābhāvikapratibandhagrahasaṃbhādityarthaḥ /\nudāharaṇamāha--yathecchādibhirātmā /\ntadevaṃ vibhajate--icchādayaḥ khalu dharmiṇo bhavanti mānasapratyakṣadṛṣṭāḥ, teṣām ātmā viśeṣaṇam /\nkutaḥ? guṇabhūto 'vacchedakatayā yataḥ, tasmādātmaviśiṣṭā icchādayaḥ sādhyā ityuktaṃ bhavati /\nsādhanadharmaṃ tadvartinaṃ darśayati--icchādīnāṃ guṇatvamiti /\n<lg>\n<l>nanūktamanupalabdhacareṇa sādhyadharmeṇa na saṃdehaviṣayatvam, anupalabdhacaraścātmeti kathaṃ tadviśiṣṭā icchādayo nyāyaviṣayā iti śaṅkāmurīkṛtyata prayogaṃ sūcayati--paratantrā iti /</l>\n<l>mā tatra saitsīdātmapāratantryam, pāratantryamātraṃ tu siddham ityarthaḥ /</l>\n<l>tena sāmānyatodṛṣṭasya pāratantryamātraviṣayatā, na pāratantryamicchādīnām anumeyātmavādīnāṃ kadācidapyasmadādipratyakṣagocaraḥ /</l>\n<l>parasya tadāśrayasya nityaparokṣatvāditi //</l>\n</lg></p>\n\n<lg>\n<l>tadevaṃ sāmānyatodṛṣṭamudāhṛtya pariśepodāharaṇaṃ pāramārthikaṃ praśnapūrvakamādarśayati--pāratantryeti /</l>\n<l>icchādīno hi bādhakairapanīte dravyāṣṭakaguṇatve guṇatvameva vyatirekī hetuḥ ātmapāratantrye pramāṇam /</l>\n<l>yadyapi cāyaṃ svarūpeṇātmā na prasiddhaḥ, tathāpi dravyāṣṭakavyatirekādiśabdairadūraviprakarṣeṇa parāmṛṣṭaḥ śaknoti viśeṣṭuṃ dharmiṇi ca nyāyapravṛttyaṅgaḥ saṃśayam āpādayitumiti niravadyam //</l>\n</lg>\n\n<lg>\n<l>atra bhāṣyaṃ vibhāgavacanādeva trividhamiti saddhi iti, tasyārthaḥ, trividham iti vibhāgavacanādeva trividhe pūrvavadādau siddhe kimarthaṃ pūrvavadādyupādānaṃ sūtreṇeti /</l>\n<l>tatra samādhānaṃ trividhavacanaṃ trividhasya pūrvavadādervacanamuktiḥ /</l>\n<l>mahataḥ trividhasya mahāviṣayasya atītānāgatavartamānaviṣayasya laghīyasā sūtreṇa tatpūrvakamityetāvataivopadeśe paraṃ vākyalāghavaṃ manyamānasyānyasmin vākyalāghave 'nādaraḥ sūtrakārasyeti śiṣyān vyutpipādayiṣoḥ atraiva nidarśanam--tathā cāyam /</l>\n<l>asya samācāraḥ---itthaṃbhūtena vakyavikalpena vaicitryeṇa pravṛtta iti yojanā //</l>\n</lg>\n\n<p>evaṃ tāvat lakṣaṇabhedānumānaṃ bhinnaṃ pratyakṣād darśitam /\nbhāṣyakārastu viṣayabhedādapi bhedamāha---sadviṣayaṃ ca pratyakṣaṃ sadasadviṣayaṃ cānumānam /\nco viṣayabhedaṃ samuccinoti /\nsaditi vartamānam /\nasadityatītānāgate /\npratyakṣaṃ hi laukikaṃ vartamānaviṣayameva /\nanumānaṃ tu traikālyaviṣayam /\nyadyapi pratyakṣamapyatītānāgatayoḥ saṃprati niṣedhyaniṣedhayorniṣedhe pravartamānamasadviṣayaṃ tathāpi na pratiṣedhyayoḥ pravartate ityetāvatā sadviṣayamuktam /\nanumānaṃ tu tayorapi pravartate ityetāvatā asadviṣayamuktam /\ntadetadākṣipati---sadviṣayaṃ ceti /\nna hyanupalabdhasāmānye iti sāmānyata upalabdho viśeṣataścānirṇīto dharmo nyāyapravṛttāvadhikriyate /\nna tvanupalabdhasāmānya ityarthaḥ /\nna cāsataḥ svatantrasya sāmānyena darśanamastīti /\ndvitīyaṃ kalpamāśaṅkate---atheti /\netaddūṣayituṃ dharmatraividhyamāha---dharmā iti /\ntadvibhajate---tatreti /\npṛcchati---kathaṃ punariti /\nyadi hi svatantraḥ samavāyaḥ, na tarhi kasyacid viśeṣaṇam, tathā ca na viśeṣaṇatayā gṛhyeteti bhāvaḥ /\nuttaram---samavāyāntarābhāvāt /\nna viśeṣaṇatvaṃ svātantryeṇa nirākurmaḥ, kiṃ tu vṛttimasyetyarthaḥ /\nkasmāt punarasya na samavāyāntaramabhyupeyata ityata āha---atheti /\npṛcchati--kimidamiti /\nanavasthāprasaṅgo hi nāma tarkaḥ /\nnaiṣa pramāṇamantareṇa nirṇayāya paryāpta ityarthaḥ /\nuttaram--na saṃdehaḥ, kiṃ tvastyeva nyāyaḥ /\ntamāha--pañceti /\nayaṃ pañcapadārthavṛttiśabdo bahuvrīhiṇā paramāṇau vartate, ṣaṣṭhīsamāsena tu samavāye /\nna ca kathañcit śabdābhedamātramanumānāṅgam, mā bhūd gośabdasāmyena vāgādīnām api viṣāṇitvamityaparitoṣāt nyāyāntaramāha--anāśritaḥ samavāya iti /\niha buddhinimittatvaṃ kāraṇatvam /\nsaṃyogenānaikānto mā bhūdityata uktam---vyāpakatve satīti /\n<lg>\n<l>satyupalabdhikāraṇāntarasamavadhāne sarvatropalabhyatā vyāpakatvam /</l>\n<l>tacceha pratyayakāraṇe ātmāni ca samavāye cāvilakṣaṇamiti /</l>\n<l>nyāyetikartavyatābhūtaṃ tarkaṃ pṛcchati---yadi punariti uttaram---kāryamiti /</l>\n<l>uktamanavasthāprasaṅgamavatārayitumanādhāratvaprasaṅga uktaḥ //</l>\n</lg></p>\n\n<p>syādetat /\nbhavatu vṛtteḥ prāganāśritaṃ kāryaṃ paścāt samavaiṣyati, turīsaṃyuktebhya iva tantubhya utpadya paṭaḥ paścāt turyā ityata āha--samavāyaśceti /\nanavasthāprasaṅgaḥ pūrvokta ityarthaḥ /\nśaṅkate--prāptitvāditi /\npramāṇavattvāt prāptā samavāyasya vṛttirna śakyā anavasthābhiyā parityaktumityarthaḥ /\nvimarśapūrvakaṃ śaṅkāṃ nirākaroti--kimiyamiti /\nsaṃyoge prāptitvasya nivṛttyā svābhāvikaḥ saṃbandhaḥ kāryatvasyopādheḥ tatprayojakasya vidyamānatvādityarthaḥ /\natha prāptidharmo 'pi kasmāt na bhavatītyata āha---yadi punariyamiti /\nnanviyamanavasthā kasmād bījāṅgurādiṣvivehāpi nābhyupeyate ityata āha---na caināmanavasthāmiti /\nanidaṃprathameṣvanāditvāt śakyā pratipādayitumanavasthā pramāṇena, na tvidaṃprathameṣvādimattvena tasyāśakyaniścayatvāt /\ntadidam uktam---pramāṇābhāvāditi /\nśāstravirodhaśca samavāyāntarābhyupagama ityāha---samavāyaśceti /\ntattvamekatvaṃ samavāyasya bhāvena sattvayā vyākhyātamiti śāstramāha, tadanekatvamupapādayatā bādhyetetyarthaḥ /\ncodayati---saṃbandhinivṛttāviti /\ntathā ca vinaśyati, vinaṣṭe ca tasmin yo dṛśyate sa tato 'nya utpanna iti siddhaṃ samavāyasya nānātvamityarthaḥ /\npariharati---na nāstīti /\nkhyātirūpalabdhiḥ /\nkasmāt? akṛtakatvāt /\nakṛtakatvameva kuta ityata āha---akṛtaka iti /\nkārya svāpādānena akṛtakasaṃbandhavad ādhāravattvāditi vyatirekī hetuḥ /\nvyatirekāvyabhicāramāha---yadyayamiti /\nutpadyamānaḥ khalvayaṃ samavāyaḥ sahakāryeṇa, na kāryasya /\nna hi sahotpannau rūpasparśau mithaḥ saṃbadhyete /\nekārthasamavāyastu tayoḥ /\nso 'pi samavāye nāsti /\nsannapyasau na kāryamādhāravat karoti /\ntasmāt sahotpāde kāryamanādhāraṃ syāditi /\nśaṅkate---atheti /\nkāryāt pūrvamutpannaḥ samavāyaḥ paścādutpadyamānaṃ kāryamupādānādhārakaṃ kariṣyati kāryahetubalādityarthaḥ /\nnirākaroti--tathāpīti /\ntribhyo hi kāraṇebhyaḥ kāryaṃ bhāvarūpaṃ jāyate /\nkāryakāraṇasamavāyasya ca kāryakāraṇe samavāyikāraṇe vaktavye, kāryāt prāg jātasya ca samavāyasya na kāryaṃ kāraṇam /\nna ca nimittakāraṇamātrādasya janmeti sāṃpratam, bhāvotpādasya sarvatra kāraṇatrayapūrvakatvaniyamāt /\ntasmāt samavāyasya samavāyyasamavāyikāraṇābhāvat na kāryāt prāg utpāda iti suṣṭhūktam--tathāpi kasyeti vācyamiti /\nśaṅkate--atheti /\ndūṣayati--kāryeti /\nna ca paṭaturīsaṃyogavat samavāyasya paścāt kāryakāraṇasamavāya iti yuktam /\nsaṃyogajasya saṃyogasya kāraṇatrayasaṃbhavād asya tu samavāyāntaramantareṇa kāraṇatrayāyogāt /\nanyathānavasthāprasaṅgāditi bhāvaḥ /\nupasaṃharati--tasmāditi /\ntataśca na jñāyate kimabhipretyata asadviṣayamityuktamityākṣepa iti /\nsamādhatte--tatra pratiṣidhyamāneti /\natītānāgate saṃprati pratiṣidhyamāne tadviṣayamanumānam asadviṣayamuktam /\ntanniṣedhastu bhavatu pratyakṣagocaraḥ, tathāpi siddho viṣayabheda ityarthaḥ /\natra caiṣa dharmatraividhyakramo dvedhā tāvat, vidhīyamānaḥ pratiṣiśyamānaśca /\nvidhīyamāno 'pi dvedhā, paratantraḥ svatantraśceti /\nsvatantrasya ca dharmatvaṃ viśeṣaṇatvamātravivakṣayā draṣṭavyam /\nnanu vidhīyamāno 'pyasan pratyakṣaśca kvacit /\nyathā vyāpriyamāṇe kulāle jāyamāno ghaṭaḥ /\nvisphāritākṣo hi tadā ghaṭo bhavatīti pratyeti /\nna cāsau tadā san, sato bhavanaṃ pratyakartṛkatvāt, gamanavaditi śaṅkate---bhavatīti /\nnirākaroti---na, jāyamāneti /\njāyamānasyārthasya vidhiviṣayasya sattayāsattayā vānabhyupagamāt /\n<lg>\n<l>niṣedhaviṣayatayā tu tasyāsattvamabhyupeyata eveti /</l>\n<l>kastarhi bhavatiśabdasyārtha ityata āha---bhavatīti /</l>\n<l>dhaṭo jāyata iti tu laukikaḥ prayogo ghaṭaśabdaṃ ghaṭārtheṣu tadavayaveṣūpacarya teṣāṃ ca siddhatayā kartṛtvādupapādanīya iti /</l>\n<l>upasaṃharati---evaṃ tāvaditi //</l>\n</lg></p>\n\n<p>svalakṣaṇaṃ samādhāya pareṣāmanumānalakṣaṇaṃ dūṣayitumupanyasyati---apare tviti /\ntasyārthamāha---asyārtha iti /\ndūṣayati---atreti /\nyathāsaṃbhavaṃ samāsaṃ vikalpya dūṣyati--nāntarīyakārtha iti ceti /\nsattvaṃ vidhiviṣayajñānagamyatvam, na tu sāmānyam /\nsattvādibhiranityatvānāntarīyakaiḥ tannāntarīyakakṛtakatvadharmairanityatvānumānaṃ syāt, na ca śakyam, teṣāmākāśādiṣu nityeṣu vyabhicārādityarthaḥ /\n<lg>\n<l>tathāpyasamarthaḥ samāsa iti /</l>\n<l>pūrvamarthātirekamātraṃ dūṣaṇamuktam /</l>\n<l>saṃprati tvarthātirekeṇa hetunā viśeṣaṇasamāsānupapattirityapaunarūktyam /</l>\n<l>viśeṣaṇaṃ viśeṣyeṇa bahulam //</l>\n</lg></p>\n\n<p>ityatra viśeṣaṇapadopādādamātreṇa vā viśeṣyapadopādānamātreṇa vā anyatarasyārthāt prāpterūbhayapadopādānasyaitat prayojanam---yatrobhayoḥ pratyekaṃ vyabhicāraḥ samudāye tvavyabhicāraḥ, tatra samāso yathā syāditi /\nsa cātra nāstīti samāsānupapattirityarthaḥ /\nsāmarthyaṃ prayojanābhisaṃbandhaḥ /\ncodayati---ekapadeti /\npariharati---atrāpīti /\npradhānaṃ vyaktirviśeṣyatvāt aṅgaṃ jātirviśeṣaṇatvāt /\npṛthivītyukte bhavati saṃśayaḥ, kiṃ pṛthivītvaṃ sāmānyamasya vivakṣitaṃ yathā paśunā yajeta iti, kiṃ vā tadviśeṣyaṃ dravyam, grahaṃ saṃmārṣṭīti /\natredamupatiṣṭhate--dravyamiti /\ntaddhi pṛthivītvāt sāmānyaviśeṣāt pṛthivī vyavacchinatti /\nevaṃ dravyamityapyukte dravyatvaṃ vā sāmānyaṃ vyaktirveti vimarśe pṛthivītyetadupatiṣṭhate /\nna dravyatvaṃ sāmānyaṃ kiṃ tu pṛthivī /\nna ca dravyatvapṛthivītvayoḥ sāmānādhikaraṇyamasti /\nna hi bhavati pṛthivītvaṃ dravyatvamiti /\ntasmāt sāmānādhikaraṇyasaṃbhavāt pradhānaikavyaktilābhaḥ /\niha tvartho nāntarīyakatvaṃ vyabhicarati /\nnāntarīyakatvaṃ tu nārtham /\nna hyasti saṃbhavo nāntarīyakaśca syāt na cārtha iti, nāntarīyakaśabdavācyasyānabhidheyatvāsaṃbhavāt /\nvastuvacanatve 'pyarthaśabdasya lakṣyāsaṃbhavād aviṣayaṃ lakṣaṇam, na hi dignāgasya mate kiñcidasti vastu yannāntarīyakaṃ saddheturbhavati /\n<lg>\n<l>yathāha---</l>\n<l>sarvo 'yamanumānānumeyabhāvo buddhyārūḍhena dharmadharmibhāvena na bahiḥ sadasattvamapekṣate iti /</l>\n<l>avyāpakaṃ ca, na hi vastveva nāntarīyakamasato 'pi nāntarīyakatvāditi bhāvaḥ //</l>\n</lg></p>\n\n<p>dūṣaṇāntaramāha---tadvida iti ceti /\nnāntarīyakadarśanamityucyamāne śabdasāmarthyādeva labhyate nāntarīyakatvaviśiṣṭārthadarśanamiti, sati saṃbhave śabdārthaparityāgābhāvāt /\natastrirūpaliṅgadarśanasya siddheḥ kimaparamavaśiṣyate yadavarodhāya tadvida ityupādīyate ityarthaḥ /\netadeva vyatirekamukhena nirūpayati--na hīti /\netallakṣaṇadūṣaṇaṃ lakṣaṇāntare apyatidiśati--eteneti /\npṛcchati--ka iti /\n<lg>\n<l>na hyasmin lakṣaṇe tadvida ityasti, tena tadatiricyate iti bhāvaḥ /</l>\n<l>uttaram--yatheti /</l>\n<l>teṣāmudāharaṇaṃ dūṣayati--udāharaṇamiti /</l>\n<l>tadanena dignāgasya lakṣaṇaṃ dūṣayitvā anyeṣāṃ lakṣaṇaṃ dūṣitam //</l>\n</lg></p>\n\n<p>saṃprati dignāgasya svakīyalakṣaṇaprapañcārthaṃ vākyam anumeye 'tha tattulya ityādyupanyasya dūṣayati--apare tviti /\nanantaralakṣaṇakāramapekṣyāpara ityuktam /\ncodayati--anumeya iti /\nna hi yo 'numeye saṃścāsaṃśca sa śakyaḥ sanniti vaktum\nityarthaḥ /\nsamādhatte--nāprasaṅga iti /\nyadyevaṃ syātad yo vipakṣe dvedhā sa vipakṣāvṛttiriti hetureva syāt na savyabhicāra ityarthaḥ /\npunaścodayati--na kartavya iti /\nkutaḥ? avadhāraṇāt nivṛtteḥ /\nanumeye sadbhāva evetyavadhāraṇenānumeye sadbhāvasya niyatatvāt kutaḥ pakṣaikadeśavṛtteḥ prasaṅga iti bhāvaḥ /\nevannirākartuṃ yathāsaṃbhavaṃ vikalpayati---anumeye iti /\ntatra pūrvakalpasya tātparyaṃ vikalpayati--kiṃ punaraneneti /\nasaṃbhavaḥ atyantāsaṃbhavo nirākriyate, yathā nīlaṃ sarojaṃ bhavatyeva nātyantaṃ na bhavatīti gamyate, na tu nīlameva sarojaṃ nānīlamiti, nāpi sarojameva nīlaṃ nānyaditi /\natha saṃbhava iti /\nanvayaparo na vyatirekapara ityarthaḥ /\n<lg>\n<l>etadvikalpadvayaṃ dūṣayati---ubhayathā ceti /</l>\n<l>dūṣaṇāntaraṃ cāha---na caikadeśavṛttiriti /</l>\n<l>na hyatyantāyogavyavacchedenāyogo vyavacchinno bhavati, nāpi saṃbhavamātravidhānenāsaṃbhavo vyavacchinno bhavati /</l>\n<l>tataścayogāvyavacchedādekadeśavṛttiranumānābhāso na vyavacchinna ityarthaḥ //</l>\n</lg></p>\n\n<p>syādetat /\nviśeṣyasaṃgato 'yamevakāro 'numeya eva saṃbhavati /\nyathā pārtha eva dhanurdhara iti /\nna cāyamanyayogavyavacchedo vinaivakāraṃ labhyate /\n<lg>\n<l>tasmāt na vyarthamavadhāraṇamityata āha---uttarapadabādhā ca /</l>\n<l>na hyasti saṃbhavo 'numeya evāsti tattulye ceti /</l>\n<l>tasmāt tattulya ityasya bādhā /</l>\n<l>cakāro naikadeśavṛttirnirākṛta iti dūṣaṇaṃ samuccinoti //</l>\n</lg></p>\n\n<p>anumeya eva sadbhāva iti pakṣaṃ yathāsaṃbhavaṃ dūṣayitvā anumeye sadbhāva eveti dvitīyaṃ pakṣaṃ dūṣayitumupanyasyati---athottaramiti /\ntasya prayojanaṃ daśayati---tasya vayāptirityarthaḥ /\nsadbhāva eveti kila viśeṣaṇasaṃgatamavadhāraṇamayogam avyāpti vyavacchindat vyāpti darśayati /\ntathā ca vyāptirasyārtha ityarthaḥ /\ndūṣayati---tathāpyanumeyamavadhāritaṃ saṃbhavasya vyāptyā na dharmaḥ sadbhāvaḥ /\nhetumāha--yata evakārakaraṇaṃ tato 'nyatrāvadhāraṇamiti /\nmā vadhāri sadbhāvo 'vadhāryatāṃ cānumeyam /\nkimetāvatāpītyata āha---saṃbhavavyāptyā ceti /\nanumeyaṃ khalvavadhāritaṃ saddhetusaṃbhavaṃ parityajya nānyatra vartate, tataścānumeyaṃ hetusaṃbhavavyāptyāvadhāritaṃ bhavati /\n<lg>\n<l>hetusaṃbhavastvanavadhāritaḥ sarvatraiva tattulye ca vipakṣe ca prasṛtaḥ /</l>\n<l>sa ca kaścit tattulyavipakṣau vyāpnoti, kaścit tadekadeśavṛttiḥ /</l>\n<l>tadasya hetusaṃbhavasya vipakṣe 'pi prasaktasya pratiṣedhāya yuktamasati nāstīti /</l>\n<l>tattulye tu prasaktamapratiṣiddhamanumatameveti tattulye sadbhāva iti vyarthamityarthaḥ //</l>\n</lg></p>\n\n<p>syādetat /\ntulyahetu sadbhāvasiddhāvapi tattulye vyāptyā hotoḥ sadbhāvo bhavatvityetadarthaṃ tattulye sadbhāva\niti vacanam ityata āha--tattulye ceti /\nyadi punarvyāptirvivakṣyeta kṛtakatve sādhye prayatnānantarīyakatvaṃ na hetuḥ syāt /\nna hyayaṃ sapakṣavyāpaka iti bhāvaḥ /\ndeśayati--atha tattulye iti /\ndūṣayituṃ vikalpayati--kiṃ punaratreti /\npūrvasya virodhād bādhanam, uttarasya paunarūktyāditi /\npūrvapadena saha virodhe nidarśanamāha---na hi bhavatīti /\nanumeye sadbhāva ityanenānumeye vṛttau hetārlabdhāyāṃ tattulya eva sadbhāva iti samuccīyamānāvadhāraṇaṃ vipakṣamātrād vṛtti vyavacchinatti, na tvanumeyāt,\nnaraṃ ca nārāyaṇameva cādau svataḥ sutau dvau janayāṃ babhūva /\niti yatheti ced ata āha---tathehāpīti /\nsamuccīyamānāvadhāraṇe hi tattulyena yathānyayogavyavacchedenaivakāraḥ saṃbadhyate tathānumeyenāpi saṃbadhyeta /\ntathā cānumeyaikadeśavṛttirapi hetuḥ syāt /\nna khalu naraṃ ca nārāyaṇameveti nipāto nārāyaṇena sahānyayogavyavacchedena saṃbadhyate, nareṇa cāyogavyavacchedeneti bhāvaḥ /\nathāvadhāraṇasyāvaicitryeṇa saṃbandhamicchatā anumeye yathāyogavyavacchedaḥ, tathā tattulye 'yogavyavacchedena saṃbandha ucyeteti śaṅkate---atha tattulya iti /\nnirākaroti---tattulya iti /\ntad eva vistārayati---sa iti /\nte tava darśane ityarthaḥ /\nna ca yasyānumeye sadbhāva evetyanūdya tattulya eva sattvamiti vidhātuṃ śakyam /\nna hyanumānaṃ śakyaṃ viśeṣṭum, tathā sati tadviśeṣaṇāya prayatnāntarāsthāne sati vākyabhedaprasaṅgāt /\nyathā,\nyasyobhayaṃ havirārttimārcchedaindraṃ pañcaśarāvamodanaṃ nirvapet /\nityatra hi yadyapi svarūpeṇārteraśakyapratipattitvena haviṣā viśeṣaṇaṃ mṛgyate, tathāpi na śakyaṃ havirūbhayatvena viśeṣṭuṃ vinā prayatnāntarāditi vākyabhedabhiyā pratīyamānamapi ubhayatvamavivakṣitam, evamātrāpyanumeya ityavivakṣitam /\natha tadvivakṣayaiva vākyabhedamabhyupetya paścād vākyaikavākyatayā abhimatārthasiddhirāsthīyate /\nna ca virodhād vākyayorekavākyatā virahaḥ /\ntattulya evetyanyayogavyavacchedasya vipakṣamātraviṣayatvenāpyupapattau virodhāsiddheḥ /\ntasmāt anyāpohārthatvāt padānāṃ virodho vaktavyaḥ /\ntathā hi anumeye sadbhāva ityatrānumeya eva nānanumeye, sadbhāva eva nāsadbhāva iti padārthaḥ /\ntathā ca tattulyavipakṣayorhetvabhāvo darśitaḥ /\nevaṃ tattulye sadbhāva ityatrāpi tattulya eva nātattulye, sadbhāva eva nāsadbhāva iti padārthaḥ /\ntathā cānumeye 'sadbhāva ityuktaṃ bhavati /\nna cānumeyatattulyapadārthayoḥ parasparaparihāravatoḥ samuccayasaṃbhavaḥ /\ndvayorapi vipakṣavyāvṛttimātraparatvāt parasparasamuccayasadbhāva iti cet---na, vṛkṣo gaurityanayorapi hastyādinivṛttimātraparatvenābhinnārthayoḥ sāmānādhikaraṇyaprasaṅgāt, tasmād virodhāt samuccīyamānāvadhāraṇaṃ na yuktamiti /\nna ca samuccīyamānāvadhāraṇaṃ dignāgo mene, yadevamūce vaiśeṣikalakṣaṇadūṣaṇāvasare---\nyadi rūpameva cākṣuṣaṃ tato na dravyaṃ cākṣuṣaṃ syāt /\ntathā ca mahadanekradravyasamavāyād rūpāccopalabdhiḥ\n# vai. sū. 8/1/6 # iti dravyacākṣuṣatvābhidhānaṃ vyāhanyeteti //</p>\n\n<lg>\n<l>atra hi rūpavaddravyasahitaṃ rūpameva cākṣuṣaṃ na gandharasādīti śakyaṃ samuccīyamānāvadhāraṇam /</l>\n<l>tasmāt samuccīyamānāvadhāraṇābhidhānaṃ kīrteḥ svātantryeṇa /</l>\n<l>taccāyuktamiti kṛtaṃ vistareṇa //</l>\n</lg>\n\n<p>asati nāstiteti dūṣayati---asatīti /\nkasmāt? yadasat tattucchaṃ svayameva nāsti, tanna saditi śakyaṃ vyavahartum asaditi vā /\nbhavatu, tathāpi kasmāt tasmānna hetoḥ vyāvṛttirbhavatītyata āha---na hyasaditi /\nyathā caitat tathā anvayihetūpapādanāvasare 'smābhirūktam /\nsvarūpeṇa dūṣayitvā etadgatamavadhāraṇaṃ dūṣayiṣyannanūdya vikalpayati--kimavadhāryata iti /\nprathamaṃ kalpaṃ dūṣayati--yadi tāvaditi /\ntattulya eva sadbhāva ityanena gamyata ityarthaḥ /\ndvitīyaṃ kalpaṃ dūṣayati--yadi tāvaditi /\ntattulya eva sadbhāva ityanena gamyata ityarthaḥ /\ndvitīyaṃ kalpaṃ dūṣayati---atha punariti /\ngaurayaṃ viṣāṇītvādityayaṃ heturvipakṣa eva nāsti, pakṣasapakṣavyāpakatvāt /\nna tu nāstyeva, vipakṣaikadeśe mahiṣādau vṛtteḥ /\nato vipakṣa eva nāsti ityayamapi hetuḥ syāditi /\ntadevamavayavārthaṃ dūṣayitvā samudāryārthaṃ dūṣayitumupanyasyati--yadapyekadvipadaparyudāseneti /\ntatraikapadaparyudāsena trayaḥ pakṣāḥ, dvipadaparyudāsenāpi traya iti paṭkam /\ntatparyudāsena saptikāparigrahaḥ /\nyathānumeye sadbhāva ityucyamāne yasya tattulye nāstitā vipakṣe ca vṛttiḥ so 'pi hetuḥ syāt yathā nityaḥ śabdaḥ kṛtakatvāditi /\ntattulye astītyucyamāne vipakṣavṛtterapakṣadharmasya ca hetutvaṃ syāt, yathā nityaḥ śabdaḥ cākṣuṣatvāt sāmānyavaditi /\nnāstitāsatītyucyamāne yo 'pakṣadharmastattulye ca nāsti sa hetuḥ syāt yathā nityaḥ śabdo 'sattvāt /\nanumeye tattulye cetyucyamāne, anityaḥ śabdaḥ prameyatvāditi vipakṣavṛttirhetuḥ syāt /\nanumeye 'styasati ca nāstītyetāvatyucyamāne nityaḥ śabdo jātimattve sati śrāvaṇatvādityayaṃ tattulyavṛttihīno 'pi hetuḥ syāt /\n<lg>\n<l>tattulye 'sti asati ca nāstītyetāvatyucyamāne anityāḥ paramāṇavaḥ kṛtakatvādityayam apakṣadharmo hetuḥ syāt /</l>\n<l>tadetatsarvaṃ mā bhūditi samudāyopādānaprayojanam /</l>\n<l>tadetad dūṣayati--etadapīti /</l>\n<l>sapakṣavyāptyavyāptibhyāṃ dvirūpayuktasyānvayino dvitvam //</l>\n</lg></p>\n\n<p>saṃprati sāṃkhyīyamanumānalāṇaṃ dūṣayati--eteneti /\nsaṃbandho 'vinābhāvaḥ sādhanasya sādhyena /\ntasmāt pratyakṣād dṛḍhatarapramāṇāvadhāritāt /\ntathāpi yatrāvinābhūte liṅge bhavata ekasmin dharmiṇi virūddhāvyabhicāriṇī, tayorapi hetutvaṃ prasajyetetyata uktam---ekasmāditi /\nśeṣasya anumeyasya siddhiḥ /\nanupapannatvamātrasāmyenoktam metena na prayuktamiti /\nanupapatti pṛcchati---kathamiti /\nyathāsaṃbhavamanupapattimāha---na hīti /\nyadi pratyakṣaśabdo jñānavacanaḥ jñānaṃ caikatvena viśiṣyate, tadaitad dūṣaṇam /\natha saṃbandhaviśeṣaṇamekasmāditi, pratyakṣaśabdaśca jñāye na tu jñāne, tadetadupanyasya dūṣayati--athāpi saṃbandhāditi /\nśaṅkate--atheti /\nsaṃbandhasya pratyakṣatoktā pūrvam, na tvanumānakāla ityarthaḥ /\ndūṣayati--tathāpyupalabdhasaṃbandhasya pūrvamanumānakāle cānupalabdhaliṅgasyānumānaṃ prasajyeteti /\nsyādetat /\nsaṃbadhyate iti vyutpattyā saṃbandho liṅgam /\ntenāvinābhūtāddhetoḥ pratyakṣādekasmād anumeyasiddhiriti /\ntathā ca gṛhītāvinābhāvāt liṅgāt saṃprati pratyakṣādityupapannamityata āha---na cānyā gatirasti /\natrāpi vyākhyāne ekasmāditi vyartham /\ntathā hi anvayavyatirekamātrasaṃpattiravinābhāva ityucyate, sarvarūpasaṃpattirvā? tatra prathame kalpe mā bhūd viruddhāvyabhicārī, bādhitaviṣayastu hetuḥ syāt /\ndvitīye tu kalpe na sarvarūpasaṃpanno heturviruddhāvyabhicārī saṃbhavatītyekasmāditi atiricyate /\ntasmāt suṣṭhūktam--na cānyā gatirastīti /\navyāpakatvaṃ lakṣaṇadoṣam āha--rūpeṇa ceti /\nna tāvadanayoḥ tādātmyam, bhinnendriyagrāhyatvād minnabuddhibodhyatvācca /\nna cātadātmanoranayoḥ saṃbandhaḥ kaścidupalabhyate /\nna ca pratikṣaṇapariṇāmavāde kuṇḍavadarādīnāmapi kaścidasti saṃbandha ityapi draṣṭavyam /\nśaṅkate---atheti /\nnirākaroti--so 'pīti /\nna hi sāṃkhyānāṃ bauddhānāṃ vā rāddhānte 'sti saṃbandhaḥ samavāyo nām /\nnāpi tadāśrayo dravyam /\nnāpi tadāśrayo dravyam /\nataḥ svadarśanavyāghāta ityarthaḥ /\nyadyucyeta prādhānikatvād rūpādīnāṃ pradhānamekamāśrayaḥ, tathā ca yatra rūpaṃ tatra sparśa ityata āha--yatra rūpamiti /\nkutaḥ? na kvacidati /\nna hi pradhānamādhāraḥ kāryāṇām, api tu pradhānātmakatvameṣāmiṣyate, tathā ca yatra tatretyanupapattiḥ /\nna ca tādātmyamityapyuktam /\nna ca bhedābhedāvekatra saṃbhavato virodhāditi bhāvaḥ /\nśaṅkate--paraspareti /\nyathā hyāsandikāṅgāni bhinnānyanauttarādharyavyavasthitānyapi parasparāśrayatayā na patanti, evaṃ rūpasparśāvapi parasparāśrayāvityarthaḥ /\nnirākaroti--parasparādhārabhāve 'pi anyatrāsandikāṅgādau, nāsau rūpasparśayoḥ /\nkutaḥ? na rūpaṃ sparśo rūpe iti /\nparasparasaṃyogabhedapratibaddhagurutvāni āsandikāṅgāni apatanti sthitāni parasparādhāratvenāpadiśyante /\nrūpasparśādīnāṃ tu sthitirna parasparahetukā, api tu bhogāpavargalakṣaṇapuruṣārthahetuketi bhāvaḥ /\netena sāṅkhānāṃ saptavidhaḥ saṃbandhaḥ pratyuktaḥ /\nśeṣaṃ subodham//5 //</p>\n\n</div>\n<div>\n\n<p>  NyS_1,1.6: prasiddhasādharmyātsādhyasādhanamupamānam //</p>\n\n<p>vibhāgasūtre anumānānantaramupamānasyoddeśād yathoddeśaṃ ca lakṣaṇādanumānalakṣaṇānantaramupamānalakṣaṇamāha---athopamānamiti bhāṣyam /\nsūtraṃ paṭhati---prasiddhasādharmyāt sādhyasādhanamupamānam /\natrāpi yata ityadhyāhāryam /\nsiddhiḥ sādhanam /\ntadetad bhāṣyakāreṇa vyākhyātam /\nprajñātena prasiddhena /\ngavā sādharmyāt sāmānyād gavayasya /\nsādharmyaṃ ca sāmānyamabhidadhatā na sāmānyātiriktaṃ sādṛśyaṃ nāma padārthāntaramastītyuktaṃ bhavati /\nsādharmyaṃ cāprasiddhaṃ na sādhyasāghanāyālamiti sādharmyaprasiddhirapi draṣṭavyā /\nsā ca yathā gaustathā gavaya ityāptavākyāt /\ntadidamuktam---yathā gauriti /\nsādhyasādhanapadavyākhyānam---prajñāpanīyasya gavayaśabdavācyatayā pratyakṣadṛśyamānagosādṛśyasya gavayatvasāmānyaviśeṣavataḥ piṇḍasya prajñāpanamupamānam /\npiṇḍasya hi gavayaśabdavācyatāṃ puruṣo 'tideśavākyasmaraṇasahakāriṇaḥ pratayakṣād gavayagatād gosādṛśyāt prajānan tena prajñāpyata iti pramāṇasya vyāpāraḥ prajñāpanamuktamiti /\ntatra vārttikakāraḥ prathamaṃ tāvat sūtratātparyamāha---sūtrārthaḥ pūrvavat /\nsamānāsamānajātīyavyavaccheda ityarthaḥ /\n<lg>\n<l>sādhyasādhanamityucyamāne pratyakṣādisādhaneṣu sukhaduḥkhasādhaneṣu prasaṅgaḥ /</l>\n<l>ata uktaṃ prasiddhasādharmyāditi /</l>\n<l>yadyapi prasiddhasārmyamupamānamityucyamāne pramāṇaviśeṣābhidhāyyupamānapadasāmānādhikaraṇyāt karaṇatvalābhaḥ, tathāpi tadābhāsanirākaraṇāya sādhyasādhanapadopādānam /</l>\n<l>tenopamānābhāsamapākṛtaṃ bhavatīti //</l>\n</lg></p>\n\n<p>avayavārthaṃ vibhajate---prasiddheti /\nvārttikakāreṇa bahuvrīhidvayasaṃbhavo darśitaḥ, na tu tṛtīyāsamāso bhāṣyakārīyo nirastaḥ /\nbhāṣyakāreṇa hi saṃjñitayā gavayapratipattiḥ phalaṃ sādhyasādhanapadavācyamuktā, ākṣiptaprayojyavyāpāratvāt /\nprayojakavyāpārasya prajñāpanasya paścāt niṣkṛṣyābhidhānaṃ kṛtam---samākhyāsaṃbandhapratipattipattirūpamānārtha iti /\netadeva sādhyasādhanapadārthatayā vārttikakāro vyācaṣṭe---samākhyāsaṃbandhapratipattirūpamānārthaḥ phalam /\nsādhyaśabdena samākhyāsaṃbandha ucyate /\ntasya sādhanaṃ siddhiḥ pratipattiriti /\nnanu pratipadyatāmayaṃ gosādṛśyayuktaṃ gavayam /\nsamākhyāsaṃbandhapratipattistu kutastyā? na hi yo yatsadṛśaṃ yaṃ pratipadyate, sa tasya samākhyāmapyavagacchati ityāśayavān pṛcchati---kimuktaṃ bhavati /\nuttaram---āgameti /\nāgamānubhavāhitāt saṃskārāt smṛtiḥ /\netaduktaṃ bhavati, na kevalaṃ sārūpyajñānaṃ samākhyāsaṃbandhapratipattihetuḥ, api tvāgamārthasmṛtyapekṣamiti /\nnanvasatyāgamānubhave kutaḥ smṛtirityata āha---yadā hyaneneti /\nprasiddhasādharmyādityatra prasiddhirūbhayī śrutamayī pratyakṣamayī ca /\nśrutamayī yathā gaurevaṃ gavaya iti /\npratyakṣamayī ca yathā gosādṛśyaviśiṣṭo 'yamīdṛśaḥ piṇḍa iti /\ntatra pratyakṣamayī prasiddhirāgamāhitasmṛtyapekṣā samākhyāsaṃbandhapratipattihetuḥ /\nyadyapi yathā gaurevaṃ gavaya ityetasmādapi gosadṛśasya gavayaśabdaḥ samākhyeti śakyamavagantum, na khalu pratyakṣa eva saṃjñākarma, samānajātīyavyavacchinne hi tadbhāvati /\n<lg>\n<l>tacca yadi mānāntareṇāpi tathāvagamyate, kastatra saṃjñākarma nivārayet? gosādṛśyena copalakṣitaḥ piṇḍo ya iti sarvanāmnā parāmṛṣṭaḥ śakyo ghaṭādibhyo 'samānajātiyebhyo mahiṣādibhyaśca samānajātīyebhyo vyavacchinno 'vagantuṃ gavayaḥ, tathāpi yāvadayamasau gavaya iti sākṣāt pratīte saṃbandhini saṃjñāṃ na niveśayati, tāvadayaṃ pariplutamatiḥ pramātā kaccit khalu drakṣyāmi tādṛśaṃ piṇḍaṃ yatra gavayasaṃjñā pratipatsya iti pramotsuka evodīkṣate /</l>\n<l>na cāsau vākyamātrasahāyo 'pratyakṣīkṛtagosadṛśagavayatvajātimatpiṇḍo 'sau gavayākhya iti pratipattumarhati /</l>\n<l>na ca vākyaṃ vinā pratyakṣātrāt /</l>\n<l>tasmādāgamapratyakṣābhyāmanyadevedam āgamasmṛtisahitaṃ sādṛśyajñānamupamānākhyaṃ pramāṇamāstheyam //</l>\n</lg></p>\n\n<p>nanu yadodīcyena kramelakaṃ nindratoktam, dhik karabhamatidīrghavakragrīvaṃ pralamboṣṭhaṃ kaṭhoratīkṣṇakaṇṭakāśinaṃ kutsitāvayavasanniveśamapasadaṃ paśūnāmiti, tadupaśrutya dākṣiṇātya uttarāpathaṃ gatastādṛśaṃ vastūpalabhya nūnamasau karabha iti pratyeti, tat katamadeteṣu pramāṇam? na tāvadupamānaṃ sādharmyābhāvāt /\nnāpi pañcamaṃ pramāṇamupagamyate /\nyadyucyeta nindāparaṃ vākyaṃ karabhasya tādṛśatve na pramāṇam, na hyanyaparāt śabdādanyasyāvagama iti /\nyatra tarhi tādṛktve paryavasyati vākyaṃ tatra kā gatiḥ? atha tatrāpi tādṛk karabha āgamāvagataḥ pratyakṣeṇa pratyabhijñāyate, karabhaśabdavācyatā tu tasya tatpūrvaṃ tādṛkvarabhaparatve apyāgamasya prayogamātrādavagatā anumānāt /\nyo hi yatra prayujyate śabdo 'sati vṛttyantare sa tasya vācakaḥ, yathā gośabdo gotve /\nprayuktaścāyaṃ tādṛśi /\ntasmāt tasya vācaka iti /\ntadidaṃ prāgeva prayogānumitaṃ vācakatvamasya pratyakṣasamaye kevalaṃ smaryate iti /\n<lg>\n<l>samānametat</l>\n<l>upamānavākye 'pi tatrāpi vākyādavagataḥ sādharmyavān piṇḍaḥ pratyakṣeṇa pratyabhijñāyate /</l>\n<l>prayogānumitaṃ ca gavayapadasya vācakatvaṃ smaryate iti na phalāntaramavaśiṣyate yatropamānaṃ pramāṇamiti //</l>\n</lg></p>\n\n<p>atrocyate /\nna tāvadākāśādiśabdavadeṣa gavayaśabdaḥ sākṣāt piṇḍasya vācakaḥ, kintu gavayatvaṃ nimittīkṛtya piṇḍe vartate iti paramārthaḥ /\nna ca yathā gaurevaṃ gavaya iti vākyād gavayatvamavagatam, na hyanavagatasaṃbadhaṃ gavayapadametadavabodhayati /\ntatastadavagamāt tu saṃbandhavedane parasparāśrayaprasaṅgaḥ /\nna ca gosādṛśyenopalakṣyate gavayatvam /\nna khalvanupalabdhacareṇa gavayatvena gosādṛśyaṃ saṃbaddhaṃ dṛṣṭam /\nna cādṛṣṭasaṃbandham upalakṣakam /\nna hi puruṣeṇādṛṣṭasaṃbandho daṇḍaḥ puruṣamupalakṣayitumarhati /\ntasmāt saṃbandhino gavayatvasya sarvathānupalabdheḥ kuto vākyād vā anumānād vā vācyavācakasaṃbandhāvasāyaḥ? kutastarāṃ ca saṃbandhasmṛti? gavayatvasāmānyaviśeṣavati tu piṇḍe pratyakṣe yuktaḥ saṃbandhāvagamaḥ, saṃbandhino gavayatvasya pratyakṣatvāt vākyārthasya ca smaryāṇatvāt /\ntathāpi kiṃ gavayatvajātimān piṇḍo vācyaḥ, uta gosādṛśyavāniti kuto vinigamaneti cet? vākyārthasmaraṇasahakāri gavayatvajātimataḥ piṇḍasya gāsādṛśyadarśanameva tarkasahāyaṃ gavayatvābhidhāne pramāṇam /\ntarkaśca gosādṛśyaviśiṣṭapiṇḍābhidhāne kalpanāgauravaprasaṅgaḥ tathā hi sādṛśyaviśiṣṭa piṇḍābhidhāne, nāpratītaṃ sādṛśyaṃ piṇḍaṃ viśinaṣṭīti tatpratipattavyam /\nna ca śabdādanyatastadavagama iti śabdaśya tatra vācakatvaṃ kalpanīyam /\nna cāviśiṣṭaṃ sādṛśyamapi piṇḍaviśeṣe gavayapadam avasthāpayitumarhati, yasya kasyacid yena kenacit saha sādṛśyāditi tadapi gavā viśeṣaṇīyam /\nna cānyato gotvasyāpi pratipattiriti tadapi gavayapadenābhidhātavyam iti kalpanāgauravam /\ngavayatvajātimatpiṇḍābhidhāne tu lāghavamiti tadanujānāti /\n<lg>\n<l>sādharmyagrahaṇaṃ ca dharmamātropalakṣaṇamiti karabhasaṃjñāpratītiphalamapyupamānameveti nāvyāptiḥ /</l>\n<l>nāpi pañcamapramāṇābhyupagamaḥ /</l>\n<l>ata eva bahunyudāhaṇānyuktvāpyāha sma bhagavān bhāṣyakāraḥ, evamanyo 'pyupamānasya loke viṣayo bubhutsitavya iti /</l>\n<l>tasmāt sarvaṃ caturasram //</l>\n</lg></p>\n\n<p>tadīdṛśamupamānaphalamavidvān sādṛśyaviśiṣṭavastujñānaṃ copamānaphalamiti bhrānto bhadanto dignāga ākṣipati---pratyakṣeti /\npṛcchati---kathamiti /\nuttaram---yadā tāviti /\nupalakṣaṇaṃ caitat, ubhau pratyakṣeṇa paśyatīti /\nyadā tu gavayamekaṃ pratyakṣeṇa paśyati, smarati ca gām, tadāpi gosādṛśyaṃ gavayasthaṃ pratyakṣameva /\ngagosthamapratyakṣam, apratyakṣatvād goriti cet? hanta bhoḥ kimabhimataṃ sādṛśyamāyuṣmato yadapratyakṣāyāṃ gavi na pratyakṣam? sāmānyabāhulyaṃ jātyantaravarti jātyantarasya /\n<lg>\n<l>yathāhuḥ,</l>\n<l>sāmānyānyeva bhūyāṃsi guṇāvayavakarmaṇām /</l>\n<l>bhinnapradhānasāmānyavṛtti sādṛśyamucyate //</l>\n</lg></p>\n\n<p>iti cet? tat kimidānīṃ karṇatvādisāmānyaṃ gogavayagatakarṇādibhedena bhinnamityapi vaktumadhyavasito 'si? tasmād\nyathā kālākṣyāṃ gavi gotvamīkṣitavataḥ svastimatyāṃ pratyabhijñāyamānaṃ tadevedamiti, etadeva tadityavagataṃ bhavati, tathehāpīti na phalātirekaḥ /\ntasmāt na sādṛśyapratītiphalamupamānaṃ pratyakṣād vākyād vā vyatiricyate iti sūktam /\nbhadantabhrāntimudghāṭayati---gaveti /\ngavayasattāṃ sādṛśyaviśiṣṭam ityarthaḥ /\narthatattvamuktaṃ smārayati---gavayeti /\nupasaṃharati---tasmāditi /\n<lg>\n<l>prayogastu, pratyakṣādibhyaḥ pramāṇāntaramupamānam, tajjanyapramāvilakṣaṇapramājanakatvāt /</l>\n<l>yadi tu na tebhyo vilakṣaṇamabhaviṣyad na tadvilakṣaṇāṃ pramāmakariṣyat, tathā tānyeva /</l>\n<l>na caitat tathā /</l>\n<l>tasmāt tathāti //6 //</l>\n</lg></p>\n\n</div>\n<div>\n\n<p>  NyS_1,1.7: āptopadeśaḥ śabdaḥ //</p>\n\n<p>atha śabda iti bhāṣyam /\nupamānānantaraṃ śabdoddeśāt upamānalakṣaṇānantaraṃ śabdasya lakṣaṇamityarthaḥ /\nlakṣaṇasūtraṃ paṭhati---āptopadeśaḥ śabdaḥ /\natra śabda iti lakṣyapadam /\nāptopadeśa iti lakṣaṇam /\nupadiśyate 'neneti upadeśo vākyajñānaṃ vā tadarthajñānaṃ vā abhighīyate /\ntatra vākyajñānapramāṇyapakṣe tadarthajñānaṃ phalam, padārthasmṛtyādayastvāntarālikā itikartavyatāḥ /\ntadarthajñānaprāmāṇyapakṣe tu hānādibuddhiḥ phalam /\nyadyapi vidhirūpadeśaḥ pravartanamityanarthāntaram, yadyapi cāyaṃ niyojyaprayojane pravṛttinivṛttī vidadhadājñādhyeṣaṇābhyāmatiricyate, te hi niyoktṛprayojane pravṛttinivṛttī vidhattaḥ, tathāpi bhūtārthaparopaniṣadādiśabdavyāpakatvāt paraprayojanavadvacanamātravivakṣayopadeśapadaṃ vyākhyeyam /\nyadyapi sadeva somyedamagra āsīd\nityādi vacanaṃ kvacit na pravartayati, kutaścid vā nivartayati puruṣam, tathāpi puruṣaśreyo 'bhidhatte ityupadeśa ityucyate /\n<lg>\n<l>tathāpyativyāptiḥ, caityavandanādivākyānāmapyevaṃ lakṣaṇatvāt /</l>\n<l>ata uktam---āpteti /</l>\n<l>āptānāṃ ṛṣyāryamlecchānāmupadeśaḥ śabdo na tvanāptānāṃ māyāmohanirmitānāṃ buddharṣabhādīnāṃ pramāṇaviruddhakṣaṇikasarvadharmanairātmyavādināmiti /</l>\n<l>tadevāha---vārttikakāraḥ na śabdamātramiti sūtrārthaḥ //</l>\n</lg></p>\n\n<p>sūtrasthāptalakṣaṇaparaṃ bhāṣyam---āptaḥ khalu sākṣātkṛtadharmā /\nsudṛḍhena pramāṇenāvadhāritāḥ sākṣātkṛtā dharmāḥ padārthā hitāhitaprāptiparihāraprayojanā yena sa tathoktaḥ /\ntathāpi tattvaṃ vidvān akārūṇikatayā vā alasatayā vā anupadiśan, matsaritayā vā viparītamupadiśan nāptaḥ syādityata āha---yathādṛṣṭasyārthasya cikhyāpayiṣayā prayuktaḥ /\nyathādṛṣṭasyeti matsaritayā viparītopadeśo nivāritaḥ /\n<lg>\n<l>cikhyāpayiṣayeti akṛpāsvārthakāmatve nirākṛte /</l>\n<l>prayuktaḥ utpāditaprayatnaḥ ityalasatvam /</l>\n<l>tathāpi sthānakaraṇapāṭavābhāvena varṇaniṣpādanāsāmarthyenāptaḥ prasajyeta, ityata āha---upadeṣṭā /</l>\n<l>sthānakaraṇapāṭavānityarthaḥ //</l>\n</lg></p>\n\n<p>āpta iti prakṛtipratyayasamudāyāt prakṛti niṣkṛṣya tadarthamāha--sākṣātkaraṇamiti /\nanena yathoktarūpasaṃpadupalakṣitā /\npratyayārthamāha--tayeti /\n<lg>\n<l>āptalakṣaṇasya vayāpakatvamāha--ṛṣīti /</l>\n<l>darśanāt ṛṣiḥ /</l>\n<l>karatalāmalakaphalavat sākṣātkṛtatraikālyavarttiprameyamātraḥ, ārād yātaḥ pātakebhya ityāryo madhyamo lokaḥ, mlecchaḥ prasiddhaḥ /</l>\n<l>mlecchā api hi paripathamavasthitāḥ pānthānāmapahṛtasarvasvānāṃ mārgākhyāne hetudarśanaśūnyā avantyāptā iti pareṣāmāptalakṣaṇamavyāpakamityuktaṃ bhavati //</l>\n</lg></p>\n\n<p>tadetad bhāṣyam ākṣeptumanubhāṣate---āptaḥ khalviti /\nākṣipati---svargeti /\nākṣeptā bhāṣyam ākṣipya sūtraṃ samādhatte tasmāditi /\nāptaḥ prāpto yukta iti yāvat /\napauruṣeyo vaidika upadeśaḥ svargāpūrvadevatādiviṣayaḥ svataḥprāmāṇye siddhe nirdeṣatayā yukta upapannaḥ /\nlaukikaścāryamlecchānāṃ pramāṇāntaramūlo yuktaḥ /\n<lg>\n<l>mānāntarābhāve tvanāpto 'yuktaḥ /</l>\n<l>samādhatte---na brūma iti /</l>\n<l>pauruṣeyatvaṃ vedānāṃ dvitīyādhyāya upapādayiṣyate /</l>\n<l>tasmāt puruṣasyaivāptasyopadeśa āptopadeśa iti sādhu vyākhyānaṃ bhāṣyakārīyamiti bhāvaḥ //</l>\n</lg></p>\n\n<p>pṛcchati--kaḥ punariti /\nasti hi svargādīnāmapratyakṣatve nyāyaḥ, yogipratyakṣaṃ na svargādiviṣayaḥ pratyakṣatvāt asmadādipratyakṣavaditi bhāvaḥ /\nuttaram--brūmo nyāyam /\ntamāha--samānyaviśeṣavattvāt kasyacit pratyakṣā iti /\natra yāvati pakṣe yo hetuḥ siddhaḥ, tasya tanmātre pakṣīkāryam /\nyogaje ca pratyakṣe siddhe tatsādhakādeva pramāṇāt tasya svargādiviṣayatvamapi siddhamiti dharmigrāhakapramāṇaviruddhaṃ mīmāṃsakānām anumānaṃ nodetumapyutsahate prāgeva tad bādhitum /\nasiddhe tu yogaje pratyakṣa āśrayāsiddho heturābhāsaḥ /\nasmākaṃ tu samyañco bahavaśca nyāyā iti bhāvaḥ /\nanityatvaṃ hetumākṣipati--asiddhamiti /\npariharati--neti /\nnitye cāpūrva iti /\natra trayaḥ kalpāḥ, kimekamapūrvaṃ sarvapuruṣasādhāraṇam, āho asādhāraṇam? yadāpi asādhāraṇaṃ tadāpi kiṃ pratipuruṣamekaikamapūrvam, āho pratipuruṣamanekamiti? tatra prathamaṃ kalpaṃ dūṣayati--yadi sādhāraṇateti /\nna hi kadācidapyayamapūrvaṃ paśyati laukikaḥ puruṣaḥ /\nyoginastvanabhivyaktamapi paśyantīti bhāvaḥ /\ndvitīyaṃ kalpaṃ dūṣayati--etena pratipuruṣamiti /\nutkarṣa ādhikyamavayavopacaya iti yāvat /\nśaṅkate--vya/jaketi /\nekamapi vya/jakabhedāt utkarṣanikarṣavad dṛṣṭam /\ntad yathā mahati darpaṇatale mahanmukham, tadeva kanīnikāyām aṇviti bhāvaḥ /\nvakṣyamāṇenābhiprāyeṇa nirākaroti--na hyekamiti /\nśaṅkitā svābhiprāyamuddhāṭayati--nanu ceti /\nsvābhiprāyeṇa nirākaroti---na dṛṣṭa iti brūma iti /\nśaṅkitā pṛcchati--kiṃ punastat yadi na dṛṣṭam? tatra yadi bhedena na dṛṣṭam, dṛṣṭirnāsti /\nkiṃ punastat, yad bhedena bhedadarśanamiti bhāsate? samāghātā svābhiprāyamāha--mithyāpratyaya iti /\nna bhedadarśanamapajānīmahe, kiṃ tu pāramārthikaṃ bhedam /\nna ca kalpito 'pūrvabhadaḥ pāramārthikāya kāryāyālamiti bhāvaḥ /\nutkarṣāpakarṣakartṛtvaṃ veti karmaṇa iti śeṣaḥ /\ntṛtīyaṃ kalpamātiṣṭhate---pratipuruṣamaneka iti /\ndūṣayati---anivṛtta iti /\nathottarakālamiti /\naśvamedhakriyayā tāvat tadapūrvaṃ svakāla evābhivyaktaṃ phaladānābhimukhīkṛtam, abhivya/jakasamānakālatvādabhivyakteḥ, pradīpādiṣu darśanāt /\ntathāpi phalaṃ tāvat na datte, yāvat kriyā na nivartate /\nnivṛttāyāṃ tu phalaṃ datte ityarthaḥ /\ndūṣayati---asatīti /\ntat khalu pūrvaṃ sadapi phalaṃ nākārṣīt caramabhāvinyāḥ kriyāyāḥ tajjanyāyā ābhivyakteranutpādāt /\nutpannāyāṃ tu kriyāyāmabhivyaktau vā kasmāt na karoti? na hi kriyāyā vināśasya kaścidupayogaḥ /\ntasmādakāmenāpi tvayā asatyā eva kriyāyā vya/jakatvamanugrāhakatvaṃ cāṅgīkartavyam /\n<lg>\n<l>taccaitadubhayamapi citramityarthaḥ /</l>\n<l>api ca sāsatī cet kriyābhivyanakti, tathā sati asattāyāḥ sarvatra sulabhatvāt na kiñcidapūrvaṃ nābhivyaktamiti /</l>\n<l>kriyāvilopaḥ prayatnavilopa ityarthaḥ //</l>\n</lg></p>\n\n<p>atra śabdaṃ pramāṇāntaramasahamāno dignāgaḥ tallakṣaṇaṃ vikalpyākṣipati---āptopadeśa iti /\nanyasmādanyasya niścayo na tāvadasaṃbandhādatiprasaṅgāt /\nna ca śabdaḥ arthātmā, nāpyarthakāryaḥ /\nvināpyarthaṃ puruṣavivakṣāmātrādeva tadutpādāt /\ntasmāt na sākṣāt śabdādarthaniścayaḥ, vivakṣākāryantayā tu vivakṣāṃ gamayet /\nsā cārthābhiprāyapūrvā /\nabhiprāyaśca kaścinmanomātrayoniḥ, aparastu pramāṇamūlaḥ /\ntatra yaḥ pramāṇaniścitamarthaṃ vivakṣati, yathāvivakṣaṃ coccārayati sa āptaḥ /\ntasya vacanāt kāryāt kāraṇaṃ vivakṣā anumīyate /\ntasyāśca kāraṇamarthajñānam /\ntataścārthajñānasyārthakāryatvāditi pramāṇagatiḥ /\ntatrāptopadeśa ityatropadeśakriyayā upadeṣṭāra upasthāpitāḥ /\nte ca prāyeṇa visaṃvādakā dṛṣṭā ityāptagrahaṇena teṣāmavisaṃvāditvam /\ntataśca upadeśādarthaviniścayo bhavatvityetadarthaṃ yadyucyeta ityāha---yadyāptānāmiti /\nupadeṣṭaṇāmityarthaḥ /\nimaṃ kalpaṃ dūṣayati---tadanumānāt /\n<lg>\n<l>avisaṃvāditvamupadeṣṭurānumānikam, tādṛśasya vacanamarthaviniścaye anumānameva /</l>\n<l>tathā hi yad yannirdeṣasattvīyaṃ vacanaṃ tatsarvamarthavat, yathā buddhasya kṣaṇikanairātmyādiviṣaya upadeśaḥ, tathā cāyaṃ vivādādhyāsita upadeśa iti /</l>\n<l>yathoktaṃ bhadantena</l>\n<l>āptavākyāvisaṃvādasāmānyādanumānatā //</l>\n</lg></p>\n\n<p>iti /\ndvitīyaṃ kalpamātiṣṭhate---athārthasya tathābhāvaḥ /\natra hi upadiśyata ityupadeśa iti vyutpattyā artha ucyate /\nāptaḥ prāpta upadeśo yasmāt sa tathoktaḥ /\netaduktaṃ bhavati yasmāt śabdādavagamyārthaṃ pravartamānaḥ prāpnoti tamevārtha sa āptopadeśaḥ śabdaḥ pramāṇam /\nevaṃ ca yathā śabdena yo 'rtho darśitaḥ, tasyāptyā tathātā darśitā bhavati /\ntadidamuktam--athārthasya tathābhāva iti /\ndūṣayati--so 'pīti /\ntadeva sphuṭayati--yadā hīti /\nāptyā hi tathātvaṃ viniścanvan arthasya nāpratipannatayā niścetumarhati /\npratipattiśca prāyeṇa pratyakṣeṇeti pratyakṣata ityuktam /\ntamimamākṣemapākaroti--tanneti /\nnāptatvasahāyaḥ śabdo 'rthaṃ bodhayatīti sūtrārthaḥ /\nnāpi śabdārthaprāptyā śabdārthatathātvamiti /\nkastarhi ityata āha--api tviti /\nindriyasaṃbaddhāsaṃbaddheṣviti dṛrūṭadṛṣṭeṣvityarthaḥ /\nyathoktaṃ sa dvividho dṛṣṭādṛṣṭabhedāditi /\netaduktaṃ bhavati, nāptatvahetukamavisaṃvāditvamanena sūtreṇāgamārthatayā pratipādyate /\nnāpyarthatathātvam āgamārthatayā pratipādyate /\nnāpyāgamaḥ pratyakṣānumānābhyāṃ na bhidyate, kiṃ tu upadeśaḥ śabda ityuktam /\nupadeśa iti ca kārakapadam, upadiśyate jñāpyate prayojanavānartho 'neneti /\ntathāpi vātikādyupadeśo 'pi śabdaḥ syādityata uktam---āpteti /\ntenopadeśapadādevāgamasya vākyārthapratipattiḥ phalamuktam /\ntadidamuktam---yā śabdollekhena padārthasmaraṇāvāntaravyāpārāt śabdādevārthaṃ pratyemītyanenollekhena pratipattiḥ sāgamasyārthaḥ phalamiti /\nāptatvaṃ ca na vākyārthaṃ pratyāyayati api tvāgamasyāvyabhicāritām /\nna ca yataḥ prāmāṇyamavagamyate tataḥ prameyamapi /\ntathā ca sati prāmāṇyajñānahetoranumānādeva pratyakṣādiprameyāvagatiriti pratyakṣādīnāmapramāṇyaprasaṅgaḥ /\ntathāsati kasyānumānamapi prāmāṇyamavadhārayet /\nna cāptavākyaṃ kāryaṃ sad vaktṛjñānānumānadvāreṇārthe 'pyanumānameva, na tvarthasya pratyāyakamiti sāṃpratam /\nyadi hi nārthaṃ pratyāyayet jñānamātramanumāpayet, tathā ca nārthaviśeṣasiddhiḥ /\nna ca jñānasyārthādanyo 'sti kaścid viśeṣaḥ /\ntasmāt vaktṛjñānaviśeṣaṇāya pūrvaṃ śabdādeva kevalād vākyārthajñānam eṣitavyam /\nevaṃ ca kṛtaṃ vaktṛjñānānumānenārthapratipattyarthena kevalaṃ prāmāṇyajñānāya tadupayoga iti /\nna cāvinābhāva eva saṃbandho yena śabdārthayorasaṃbandhena gamyagamakatvaṃ na syāt /\nasti hi sāṅketikaḥ saṃbandho 'nayoriti vakṣyate /\nna cāvinābhāvaḥ eva pratyāyanāṅgam, cakṣurādayo nīlādibhedavyabhicāriṇo 'pi dṛṣṭāḥ tatpratipādakā ityuktam /\ntasmāt padāni kṛtasaṃketāni svārthān smārayanti, ākāṅkṣāyogyatāsattisadhrīcīnāni adṛṣṭapūrvaṃ vākyārthaṃ bodhayanti, na saṃgatigrahaṇamapi pratīkṣanta iti dūre 'numānād bhavanti /\nyathā caitat, tathoddeśe leśata uktam /\nupapāditaṃ ca tattvabindau /\ntasmāt sarvamavadātam//7 //</p>\n\n</div>\n<div>\n\n<p>  NyS_1,1.8: sa dvividho dṛṣṭādṛṣṭārthatvāt //</p>\n\n<p>sa dvividho dṛṣṭādṛṣṭārthatvāt iti sūtrasya tātparyamāha---niyamārtham /\ntadvibhajate---anekadheti /\ndṛṣṭādṛṣṭārthatvāditi bhāṣyamatena vyācaṣṭe---pratyakṣeti /\nāptapraṇītatvaliṅgānumitaprāmāṇyaśabdaikaviṣayasvargayāgādisaṃbandhādīnāmanumānaviṣayatā /\nyathāha bhāṣyakāraḥ, yasyāmutra pratīyate so 'dṛṣṭārtha iti /\nadṛṣṭārtho 'pi pramāṇamarthasyānumānāditi /\ntena dṛṣṭo 'rtho yasyāgamasya sa tathā /\nevamitaro 'pīti /\ntadevaṃ bhāṣyamatena vyākhyāya svamatena vyācaṣṭe---vaktṛbhedenati /\ndṛṣṭo 'rtho yena saṃ dṛṣṭārthaḥ pravaktā, evamadṛṣṭo 'rthonumito yena sa tathā /\ntatra dṛṣṭārthā ṛṣayo 'smadādayaśca /\nanumitārthā asmadādaya eveti /\nevamapi śabdadvaividhyasādhane mā bhūdapakṣadhargateti pravaktṛpadena pūrayati---dṛṣṭādṛṣṭārthapravaktṛkatvāditi /\nadṛṣṭārthaḥ pravaktā yasyāgamasya sa tathoktaḥ /\nasyārthamāha na vigrahaṃ karoti pratyakṣata iti /\nśeṣaṃ subodham /\n<lg>\n<l>sa na manyeta dṛṣṭānāṃ vākyānāṃ prāmāṇyam /</l>\n<l>sa iti /</l>\n<l>viprakṛṣṭo nāstikaḥ parāmṛṣyata iti bhāṣyayojanikā /</l>\n<l>pariśiṣṭaṃ tu parīkṣāparvaṇi nivedayiṣyate //8 //</l>\n</lg></p>\n\n</div>\n<div>\n\n<p>  NyS_1,1.9: ātmāśarīrendriyārthabuddhimanaḥvṛttidoṣapretyabhāvaphaladuḥkhāpavargāsatu prameyam //</p>\n\n<p>iha prameyaṃ heyopādeyabhāvenāvasthitaṃ mumukṣuṇā pratipitsitam /\ntacca parīkṣitasvapramāṇaviśeṣādhīnapratipatti /\nlakṣaṇaṃ cāsya pramāṇaviśeṣaḥ /\nna cāvāntarapramāṇasāmānyapratyakṣādilakṣaṇamantareṇātmādipramāṇāvatāraḥ kartuṃ śakyaḥ, tasya pratyakṣādisāmānyaviśeṣatvāt /\nataḥ pratyakṣādilakṣaṇānantaraṃ tadavatāraḥ /\naparīkṣitaṃ ca na tattvanirṇayāya paryāptamiti parīkṣā vidhāyiṣyate /\ntatparikaraśca saṃśayādaya iti yuktaṃ teṣāṃ paścāllakṣaṇam /\ntadiha prameyalakṣaṇāya tadvibhāgoddeśasūtramavatārayituṃ bhāṣyakāraḥ pṛcchati sma---kiṃ punaranena pramāṇeneti /\njātyabhiprāyamekavacanam, prakṛte prameye yathāyathaṃ pramāṇānāmupayogāt /\ntadetad bhāṣyam anūdya vārttikakāra ākṣipati---kiṃ punariti /\nprameyanāntarīyakatvaṃ pramāṇānāṃ sāmarthyam /\nsamādhatte--neti /\npratyakṣādilakṣaṇasāmarthyāt prameyamātraṃ sidvam, siśiṣṭaṃ tu prameyamadyāpi na sidhyatīti tadarthaṃ praśnaḥ /\nsa ca viśeṣo yathāvaditi na darśita iti /\nayameva ca sūtrārtha iti /\nyeṣāṃ tattvātattvajñānābhyām apavargasaṃsārau bhavataḥ, ta etāvanta eva /\nna nyūnā nādhikā ityarthaḥ /\nprathamasūtravyavasthām atidiśati---atrāpīti /\nuktamarthamanākalayannākṣipati---ubhayeti /\ndigādīnāmiti /\ndravyeṣu dikkālaparamāṇūnāmanabhidhānāt /\nvṛkṣastiṣṭhatīti /\nitiśabda ādyarthe tena vṛkṣaṃ paśyati, vṛkṣeṇa candramasaṃ paśyatītyādayo veditavyāḥ /\nsamādhatte---na sūtrārthāparijñānāditi, na prameyapadaṃ prameyamātre pravartate, kiṃ tu yat tattvato jñāyamānamapavargasādhanaṃ tasmin, taccātmādyeva nānyaditi yukto 'nyayogavyavaccheda ityarthaḥ /\nayogavyavacchede 'pi na doṣa ityāha---prameyameveti /\nnanvasmin pakṣe na kadācidapi pramāṇatā syādityasti doṣa ityata āha---kimuktaṃ bhavatīti /\nnāsya puruṣamātraṃ prati prameyatvaṃ vidhīyate, api tu mokṣamāṇaśiṣṭaṃ prati vidhīyate /\nanūdyata iti pramāṇāntaramūlakatvena vidhānasya dārḍhyaṃ darśayati /\nupasaṃharati---tasmāditi /\nkauśalamātramātmanaḥ khyāpayitumabhyupetya samādhānāntaramāha--upetyeti /\npravṛttisaṃskārakatvamasti dikkālayoḥ,\nprāṅmukho 'nnāni bhu/jīta //</p>\n\n<p>prācīnapravaṇe vaiśvadevena yajeta //</p>\n\n<p>paurṇamāsyāṃ paurṇamāsyā yajeta //</p>\n\n<p>amāvāsyāyāmamāvāsyayā yajeta //</p>\n\n<p>ityevamādi śravaṇāt /\nkauśalamātramidaṃ na tu samādhānamityāha---na punaridamiti /\nvihitavidhānāditi /\npramāṇavidhānasāmarthyena vihitamityarthaḥ /\nna kevalaṃ pramāṇavidhānākṣiptam, api tvādyasūtragamaprameyapadādapi labdhamityāha---ādyena ceti /\netasmiścārthe sūtrakārasya anumatimāha---enaṃ cārthamiti /\nbhāṣyam---sarvasya sukhaduḥkhasādhanasya, draṣṭā sarvasya sukhaduḥkhasya bhoktā, yataḥ sukhaduḥkhasādhanaṃ sarvam, sarvaṃ ca sukhaduḥkhaṃ jānāti, ataḥ sarvajñaḥ /\nna cāprāptānyetāni jānātītyata āha---sarvānubhāvī /\nanubhavaḥ prāptiḥ /\ntadetad vairāgyotpādāyoktam, evamuttaratrāpi boddhavyam /\nātmanyayaṃ viśeṣo yadanena rūpeṇa heyaḥ, kaivalyena copādeyaḥ /\nśarīrādīni tu heyānyeva /\napavargastūpādeya eveti /\navidyamānaṃ pūrvaṃ śarīraṃ yasya tadapūrvaṃ śarīram /\ntanniṣedhati---nāsyedamiti /\nprameyatattvamaviduṣa ātmana avidyamānamuttaraṃ śarīraṃ yasya tad anuttaram /\ntadapi niṣiddhaṃ cena, netyanukarṣaṇāt /\nnanu yathā pūrveṣāṃ śarīrāṇām anāditā evamuttareṣāmapyanantatā, tathā ca mokṣamāṇānāṃ pravṛttayaśca tadarthāni śāstrāṇi cānarthakāni prasajyerannityata āha---uttareṣāmiti /\n<lg>\n<l>prameyatattvāvagamādityarthaḥ /</l>\n<l>nanu sūkhe 'pyuddeṣṭavye duḥkhamātroddeśaḥ kiṃ sukhaṃ pratyācaṣṭe? tathā cānubhavavirodha ityata āha--nedamiti /</l>\n<l>tadetad bhāṣyaṃ vārttikakāra ākṣepasamādhānābhyāṃ vyācaṣṭe---sukhaṃ punariti na cānyata ātmādipadāt, upalabdhiḥ, asmādeva ātmādibhyo bhedena pratyātmamupalabhyamānatvādeva, nirvidyate ityasya vyākhyānam---tāṃ copāsīnasya tayaiva virodhiguṇena tṛṣṇā vicchidyate, sukhānabhidhānena duḥkhapakṣanikṣepaṃ sūcayati /</l>\n<l>tathā ca sukhe 'sya vairāgyaṃ bhavatīti tātparyārthaḥ //9 //</l>\n</lg></p>\n\n</div>\n<div>\n\n<p>  NyS_1,1.10: icchādveṣaprayatnasukhaduḥkhajñānānyātmano liṅgam //</p>\n\n<p>apavargasyāpyātmārthatvena prameyeṣvātmanaḥ prādhānyāt prathamamātmalakṣaṇasūtram icchetyādi /\ntadavatārārthaṃ bhāṣyam---tatrātmeti /\nahamiti jñānaṃ gaurādyākāraṃ śarīrāvabhāsaṃ na śakyaṃ ghaṭādijñānavad drāgātmani pramāṇayitumityabhiprāyaḥ, paradehavartyātmābhiprāyaṃ vā /\ntadatra vārttikāraḥ sūtratātparyamāha---samāneti /\nsamānajātīyaṃ śarīrādi, asamānajātīyaṃ pramāṇasaṃśayādi /\nsatyevāsmin prayojane prayojanamanvācinoti---āgamasyeti /\ntataścātpoktatvānumānasiddhamapi prāmāṇyaṃ śabdasya anena tadarthasaṃvādakenānumānena dṛḍhataraṃ bhavatītyarthaḥ /\nprayojanāntaraṃ cānvācinoti---pramāṇasaṃplavasyeti /\ndvāvapi vāśabdau cārthe 'nvācaye draṣṭavyau /\ntadanena vārttikena anumānācca pratipattavya iti bhāṣyaṃ vyākhyātam icchāyā ātmaliṅgatvakathanaparaṃ bhāṣyaṃ yajjātīyasyeti /\nyajjātīyasyeti vyaptismṛtikathanam /\ntajjātīyaṃ paśyanniti pakṣadharmopanayaḥ /\ntasmādayaṃ sukhaheturityanumāyādātumicchati /\nseyamicchedṛśī vyāptigrahaṇatatsmaraṇapakṣadharmatāgrahaṇānumānecchādīnāmekakartṛtvaṃ sūcayati, bhede pratisandhānābhāvena tadanupapatteḥ /\ntadidamuktam---ekasyeti /\nyaścāsāveko 'nubhavitā ca smartā cānumātā caiṣitā ca sa ātmā /\n<lg>\n<l>na ca śarīrameva bhavitumarhati, tasyāpi bālyakaumārayauvanavārddhakabhedenānyatvāt /</l>\n<l>nendriyam, indriyāntaragṛhīta indriyāntareṇāpratisandhānaprasaṅgāt yamaham asprākṣaṃ ta paśyāmīti /</l>\n<l>nāpi manaḥ, manasaḥ, karaṇatvenaivānumānāt /</l>\n<l>vakṣyati hyetat sarvaṃ jñāturjñānasādhanopapatteḥ //</l>\n</lg></p>\n\n<p># 3/1/17 # ityatra sūtre //</p>\n\n<p>syādetat /\nasatyapi ātmani jñātari satyapi ca buddhyādīnāṃ bhede, tatsantānābhedena pratisandhānavyavasthopapatsyata ityata āha---niyataviṣaye iti /\nniyataviṣaya iti buddhibhedasya pratisandhānamapākaroti /\nmātragrahaṇena ca saṃtānaṃ saṃtānivyatiriktamapākaroti /\ntadabhyupagame vā sa evātmeti siddhaṃ naḥ samīhitam /\ntadetad bhāṣyam anubhāṣya vārttikakārastātparyamasyāha---yajjātīyasyeti /\ntatra vicāramārabhate---tatreti /\npūrvapakṣamāha---kathamicchādīti /\npariharati---smṛtyeti /\nnanvekaviṣayāṇāṃ smṛtyādīnāṃ nānākartṛkatve ko virodha ityata āha---na hīti /\n<lg>\n<l>nānāviṣayatva udāharaṇamāha---na hi bhavati yadrūpamiti /</l>\n<l>nānānimittatva udāharaṇamāha---nāpi bhavatīti, yad yasmāt nimittāt tvagindriyāt sparśamahamasparkṣaṃ tat tasmāt nimittāt cakṣuṣo rūpaṃ paśyāmīti /</l>\n<l>nānākartṛtva udāharaṇamāha---na hi bhavati devadatta iti /</l>\n<l>tadetat kila pratisandhānaṃ kartṛbhedād devadattayajñadattādervyatirekabalenaikakartṛkatvaṃ sādhayatītyuktam //</l>\n</lg></p>\n\n<p>tadetadanupapannam, bhinnakartṛkatvād vyatirekasyopādhisaṃbhavena svābhāvikapratibandhavijñānavaikalyāt, asti hi devadattayajñadattavijñānānāṃ bhinnakartṛkatvamakāryakāraṇabhāvaśca, tatra kimakāryakāraṇabhāvāt pratisandhānasya vyatireka uta bhinnakartṛkatvāditi sandigdhavyatirekatvādasādhanāṅgaṃ pratisandhānamityāśayavāṃścodayati---kāryakāraṇabhāvāditi /\ntadidamuktam---tadidaṃ pratisandhānamanyathā bhavaditi /\ngūḍhābhiprāyaḥ pariharati---na nānātvasyeti /\ncodaka āha---akāryeti /\ngūḍhābhiprāya eva parihāravādyāha---tadayuktamiti, anaikāntikatvaṃ sandigdhavyatirekitā /\ncodaka āha---tulyaṃ bhavato 'pīti /\nsiddhāntī gūḍhābhiprāya evāha--abhyupagamāditi /\ncodaka āha--nāsādhanāditi /\nasiddhārthatā anyathāsiddhārthatā /\nhetoḥ hetuvacanasyetyarthaḥ /\nsaṃprati samādhātā svābhiprāyamāviṣkaroti--na, hetvarthāparijñānāt /\n<lg>\n<l>tadeva vibhajate---na bhavateti /</l>\n<l>kaḥ punarasau hetuviśeṣa ityata āha---viśeṣitaṃ caitatpratisaṃdhānam /</l>\n<l>tat kathayati--- smṛtyā saha pūrvāparapratyayayorekaviṣayatvena pratisaṃndhānam yajjātīyaṃ candanavanitādi sukhahetuṃ pratītaṃ smarāmi tajjātīyamimu pratyemīti pratisandhānam /</l>\n<l>tadanena śālibījāṅgurasya paramparayā śālibījāntarajananalakṣaṇāt pratisaṃdhānāt kāryakāraṇabhāvaniyamād vyavacchinatti //</l>\n</lg></p>\n\n<p>nanviyaṃ pūrvāparapratyayasaṃhitā smṛtirapi kāryakāraṇabhāvādevopapatsyate, kṛtamekena kartretyata āha---sā ca smṛtirbhavatpakṣe 'nupapannā /\npṛcchati---kasmāt? uttaram---anyena nimittena anubhūtasya anyena nimittena asmaraṇāt /\nna hi bhavati yenaiva cakṣuṣā ghaṭamadrākṣam, tenaiva tvagindriyeṇa taṃ spṛśāmīti /\nnimittabhede pratisaṃdhānābhāvamuktvā viṣayabhede 'pyāha---na hyanyena svabhāvena ghaṭatvādinānubhūtasya anyena vṛkṣatvādinā smaraṇam /\nna hi bhavati yamahaṃ ghaṭamadrākṣaṃ so 'yaṃ vṛkṣa iti /\nkartṛbhede pratisaṃdhānābhāvamāha---na hyanyena devadattena anubhūtamanyo yajñadattaḥ smarati /\nna hi bhavati yo 'haṃ devadatto 'drākṣaṃ so 'haṃ yajñadattaḥ paśyāmīti /\nna cedaṃ satyapi bhede kāryakāraṇabhāvāt pratisaṃdhānaṃ bhavitumarhati /\nna hi yatra sphuṭataraḥ kāryakāraṇabhāvaḥ tantupaṭayorghaṭakapālayorvā dṛśyate tatra pratisaṃdhānaṃ bhavati, ye tantavaḥ sa eva paṭa iti vā yo ghaṭākṣaṇaḥ sa eva kapālakṣaṇa iti vā /\nvastutaḥ kāryakāraṇabhūtānāmagṛhītabhedānāṃ pratisaṃdhānahetubhāvaḥ sabhāgeṣu kṣaṇeṣu tathā darśanāditi cet? tanna, āmalakaphalasyaikasyāpanayane tatraiva sthāne āmalakāntarāvasthāpane bhavati pratisaṃdhānam /\nna ca tayorāmalakayorasti kāryakāraṇabhāvaḥ /\npūrvāparapratyayayoḥ smṛtyā sahaikaviṣayatvaṃ kartari kāryakāraṇabhāvanibandhanaṃ na karmaṇīti cet? hanta, nairātmyasākṣātkārasātmībhāve 'pyasti vijñānānāṃ kāryakāraṇabhāva iti tannibandhanaṃ pratisaṃdhānaṃ pūrvavadeva prasajyeta /\nsaiva cātmadṛṣṭirdeṣāṇāṃ nidānaṃ paramiti vyartho nairātmyasākṣātkārasātmībhāvaprayāsaḥ /\nathāsadapi pratisaṃdhānaṃ kāryavaśādāharati tathāgato naṭa iva rāmatvamātmanaḥ, yadi tat kāryakāraṇabhāvanibandhanam, kathamasat, kathamāhāryam? atha kāryakāraṇabhāvo 'pyavastusan kalpanāmātranibandhanaḥ, sa tarhi tādṛśaḥ śālibījasyotpādaṃ vāstavaṃ na niyantumarhati, na jātu kalpitavahnibhāvo māṇavako dahanapākayorūpayujyate /\n<lg>\n<l>na ca pratyayānāṃ bhedāgrahāt pratisaṃdhānamiti sāṃpratam, pravṛttivijñānānāṃ rūpādiviṣayāṇāṃ bhedena pṛthagjanairapi pratiyamānatvāt, ālayavijñānasya ca pravṛttivijñānātiriktasyānupalabdheḥ /</l>\n<l>ahamiti ca sattvadṛṣṭeḥ kṣaṇikatvanirākṛtāvasati bādhake sthiravastuviṣayatvāt /</l>\n<l>tasmāt smṛtyā saha pūrvāparapratyayayoḥ ekaviṣayatvalakṣaṇasya pratisandhānasyānekakartṛkatvād vyatireko nirūpādhirekakartṛkatvaṃ sādhayati /</l>\n<l>sa caikaḥ kartā śarīrendriyabuddhibhyo bhinna ātmeti siddham //</l>\n</lg></p>\n\n<p>tadanenāśayenāktam---asti ca smṛtiḥ uktarūpa /\ntasmād yasmin pakṣe smṛtiḥ saṃbhavati tatra pratisaṃdhānaṃ nyāyyamiti /\nsa ca kartrekatvapakṣa iti bhāvaḥ /\nāśayamavidvān punaḥ paraḥ pratyavatiṣṭhate---bhavāniti /\npara evaikagranthenāha---kathamiti /\nkathaṃ na saṃbhavatītyarthaḥ /\nsyādetat, yogicittamapi sarvajñasya cetasa ālambanapratyaya iti /\ntasyāpi yogicittena pratisandhānaṃ syādityata āha---yatkāyeti /\netaduktaṃ bhavati, upādānopādeyabhāvenāvasthitaḥ cittapravāhaḥ santānaḥ /\nna ca yogicittamupādānaṃ sarvajñasya cetasaḥ /\nālambanapratyayo hi taditi /\nkāyagrahaṇaṃ ca ekasantānopalakṣaṇaparam /\ntena janmāntare 'pi smṛtirūpapanneti /\ntamimamasmadabhiprāyānabhijñaṃ paramanyathāpi bodhayituṃ vibhavāma iti siddhāntī anyathā smṛtyanupapattimāha---na, asthiratvāt buddhīnām /\nna hyajātānanvayadhyastayorasti kaścid viśeṣa iti pūrvotpanno 'nubhavaḥ kāñcana vāsanāmādhāya dhvaṃsate, yayā kālāntare smṛtirādhīyate ityabhyupagantavyam /\nna cāsthirā buddhiḥ śakyā vāsayitumityātmā sthiro 'bhyupeya ityarthaḥ /\nyuktyantaramāha---asaṃbandhācceti /\nna ca buddhīnāmasamānakālānāmasti saṃbandha ityarthaḥ /\npunaḥ paraḥ pratyavatiṣṭhate---śaktīti /\nnāsmākaṃ kṣaṇikavastuvādināmasti tajjagati yadavasthitaṃ vāsakena vāsyamānaṃ dṛṣṭamiti bhāvaḥ nanu tathāpyasamānakālayatā saṃbandharahitamaśakyaṃ vāsayitumiti grahaṇakavākyavivaraṇavyājenāpākaroti---athāpīti /\npūrvacittaṃ pravṛttivijñānaṃ yattat ṣaḍvidham, pañca rūpādijñānānyavikalpakāni, ṣaṣṭhaṃ ca vikalpavijñānam /\ntena saha jātaḥ samānakālaḥ cenāviśeṣaḥ tadālayavijñānamityucyate /\nahaṅkārāspadaṃ smṛtiśaktiḥ /\nsā ca na śaktāt tajjñānādatiricyate /\ntena kathañcid\n<lg>\n<l>bhedavivakṣayā śaktiviśiṣṭamityucyate /</l>\n<l>siddhāntavādyāha---atroktamiti /</l>\n<l>upapādayiṣyate hi bhāvānāṃ sarvajanapratītisiddhā stharatā kṣaṇabhaṅganirākaraṇena /</l>\n<l>tathā ca sthirasya saṃbaddhasya ca vastrādeḥ mṛgamadādinā vāsyatvaṃ dṛṣṭamiti nāsthire 'saṃbaddhe ca bhavitumarhatītyarthaḥ //</l>\n</lg></p>\n\n<p>syādetat /\nasthirayorapi jñānayoḥ samānakālatayā asti saṃbandha iti kasmāt anyataracittavāsitamanyataraccittaṃ smṛtiṃ nādhatte ityata āha---yaścāsāviti /\nvakṣyamāṇāpekṣo 'piśabdaḥ /\nnanu vartamāne cetasi mā kārṣodupakāram, anāgate tu kariṣyati ityata āha---nāpīti /\npṛcchati---kathamiti /\nuttaram---vartamānaṃ tāvaditi /\nprakṛtamupasaṃharati---tasmāditi /\nito 'pyasatyātmani vijñānamātrāt kāryakāraṇabhāvena smṛtirnotpadyate ityāha---itaśceti /\nkasmāt? bhāvasya bhavitrapekṣatvāt /\nbhāva utpattimān dharmaḥ /\nbhavitā dharmo /\npāko viklittiḥ saṃyogabhedaḥ /\nsa ca taṇḍulāvayavasamaveto 'pyavayavāvayavinorabhedopacārāt taṇḍulānāmityuktam /\ngatiḥ parispando devadatte kartarīti /\nsiddhāntī kṣaṇikavādinamutthāpyākṣaṇikatvābhripāyeṇa dūṣayati---anādhāraiveti /\npūrvapakṣī kṣaṇikatvābhiprāyeṇāha---kāryeti /\nsiddhāntavādyakṣaṇikatvābhiprāyeṇa pariharati---tacca neti /\nsamānakālayorādhārādheyabhāvo dṛṣṭaḥ, yathā kuṇḍavadarayoḥ /\nsthirameva hi kuṇḍaṃ sthirasyaiva vadarasya gurutvena patato gurutvaṃ pratibadhnadadhaḥpatanaṃ nivārayadādhāro bhavati /\nyadyucyeta na smṛtirbhāvaḥ, kiṃ tu bhavitrī utpattirasyā bhāvaḥ /\nna tu bhaviturbhavitrantarāpekṣā yuktā anavasthāpātāditi āśaṅkate---athāpīdamiti /\nnirākaroti---tacca neti /\nvirodhāditi vivṛṇoti---yadīti /\nkasmād vyāhatamityata āha---svarūpaṃ ceti /\nco hetvartha /\nsvarūpamutpatterūcyamānaṃ svatantraṃ bādhate yataḥ, tasmād virodha ityarthaḥ /\nanabhyupagamāditi vivṛṇoti-na hi bhavanta iti /\nvirodhāditi sphorayati---vyatiriktāṃ ceti /\ntantraṃ śāstram /\nśaṅkate---atheti /\ntathā ca na virodho nāpyanabhyupaga ityarthaḥ /\nnirākaroti---kiṃ kveti /\nabhidhānasvarūpamāha-utpattitirati /\napi cotpatterbhāvatve 'pi na smṛtirna bhāvaḥ, bhāvatvasya kāryamātrānubandhitvāt smṛteśca kāryatvāt /\nna cānavasthā, nitye vyavasthānāt /\ntathā ca smṛteḥ bhāvasya bhavitā ātmaika nityaḥ pariśiṣyate ityāśayavānāha---yadā cotpattiriti /\nprakṛtamupasaṃharati---tasmāditi /\n<lg>\n<l>tat siddhametat---smṛtiḥ pūrvāparapratyayābhyāmekakartṛkā, tābhyāṃ sahaikaviṣayatvena pratisandhīyamānatvāt /</l>\n<l>yā punarnābhyāmekakartṛkā sā nābhyāṃ tathā pratisandhīyate, yathā devadattasya smṛtirna yajñadattapratyayābhyām /</l>\n<l>na ceyaṃ tathā /</l>\n<l>tasmāt tatheti //</l>\n</lg></p>\n\n<p>tadevaṃ vyatirekisamarthanaṃ kṛtvā anvayavyatirekiṇamatrārthe pramāṇayati---atha veti /\nanekagrahaṇamanekanibhittapratiṣedhaśaṅkānivṛttyarthaṃ yena mayā rūpādayo 'nūbhūtāḥ tenaiva gandha upalabhyate iti khalu mayeti smṛtyā saha pratisandhānaṃ tasmād bharatamatābhyāsenābhinaye ye kṛtasaṅketāḥ, teṣām /\n<lg>\n<l>yaccoktaṃ paraiḥ,</l>\n<l>nartakībhrūlatākṣepo na hyekaḥ paramārthikaḥ /</l>\n<l>paramāṇusamūhatvādekatvaṃ tasya kalpitam //</l>\n</lg></p>\n\n<p>iti /\ntatrāha---bhrūkṣepasyaikatvāt /\nna bhrūḥ paramāṇusamūho 'pi tu avayavidravyamekam, tadgataṃ ca recitakamapi kriyaikaiva /\nbhavatu vā paramāṇusamūha eva bhrūkṣepaḥ, tathāpi samūhasya samūhibhyo 'nanyatvāt paramāṇava eva, teṣāṃ ca pratyekamekatā cānekabharatamatanipuṇapratipattṛsādhāraṇatā ca /\nasti ca teṣāmapi svagocarāvikalpotpādanadvāreṇa paraṃparayā mayeti pratisandhānahetubhāva iti yatkiñcidetadekatvaṃ tasya kalpitamiti /\ntadevaṃ pratisandhānadvāreṇecchādīnāmātmaliṅgatvamuktvā saṃprati guṇatayā liṅgatā vārttikakṛd āha---atha veti /\nguṇatvenecchādīnāṃ pāratantryaṃ rūpādivat sādhanīyam /\ntaccānityatvenaiva sāmānyaviśeṣasamavāyebhyo vyāvartakena siddham /\nna hyanityo bhāvo dravyāt svatantro bhavati /\ntasmād guṇatvaprasādhakādeva hetoḥ pāratantryasiddheḥ kṛtaṃ guṇatvena pāratantryasādhakeneti hṛdi nidhāya vārttikakāraḥ tadapi pūrvamuktamiti siddhena pāratantryeṇa guṇatvamapi sādhayati /\nna caitadanityasya pāratantryaṃ dravyeṇa sidhyati, dravyavakarmaṇorapyanityayoḥ pāratantryāt /\ntasmādanityatvasiddhena dravyapāratantryeṇa dravyakarmabhyāṃ vyatirecayati---na dravyaṃ karma vā icchādayaḥ,\nvyāpakadravyasamavāyāt śabdavad ityādi /\nyadyapyanityatvena dravyasamavāyamātraṃ sidhyati, tathāpi dravyakalpanamātreṇaivopapattau tadavayayavakalpanāyāṃ pramāṇābhāvena tad dravyamanavayavaṃ tāvat siddham /\nanavayavaṃ ca dravyaṃ dvedhā, vyāpakam aṇu ca /\nna tāvadaṇu, tatrecchādīnāmupalabdheḥ /\nkvacidanyatarakarmaṇā kvacit svabhāvataḥ tatsaṃyogopapattau tadgatikalpanāyāṃ pramāṇābhāvāt siddhamasya vyāpakatvam /\ntadetadādigrahaṇavyākhyānam /\ntadanayā vakroktyā nityatvaṃ paramamahattvaṃ cātmano darśitaṃ bhavati /\netacca sāmānyatodṛṣṭamanumānaṃ sūtrayatā sarvaṃ darśitamityāha---sāmānyata iti /\nyat tatpūrvaṃ hṛdi sthitamicchādīnāṃ dravyapāratantrye sādhye 'nityatvahetukānumānam taduddhāṭayati, kāryatvamapi hetuṃ samuccinoti---eteneti /\n<lg>\n<l>nanvastu dravyapāratantryaṃ tathāpi śarīrapāratantryamastu, kṛtamanupalabdhacareṇātmanā ityata āha---ayāvaditi /</l>\n<l>sarvapuruṣasādhāraṇyaprasaṅgācca na pṛthivyādiguṇāḥ /</l>\n<l>tadutpattau karaṇatvena kalpanācca nākarturmanasaḥ /</l>\n<l>tasmād aṣṭadravyātiriktaṃ dravyāntaram, tatrecchādayaḥ, sa cātmeti siddhamityāha---tatpratiṣedhāditi //10 //</l>\n</lg></p>\n\n</div>\n<div>\n\n<p>  NyS_1,1.11: ceṣṭendriyārthāśrayaḥ śarīram //</p>\n\n<p>ātmānaṃ lakṣayitvātmano duḥkhanidānānāmindriyādīnāṃ sarveṣāṃ sākṣāt pāramparyeṇa ca śarīramāśritya tannidānatvamiti tadevāsya duḥkhamūlakāraṇamityanantaraṃ śarīraṃ lakṣayituṃ sūtram---ceṣṭetyādi /\ntadavatārāya bhāṣyam---tasyeti /\ntasyetyāmānaṃ parāmṛśati /\nbhogaḥ sukhaduḥkhasaṃvit /\n<lg>\n<l>tadadhiṣṭhānaṃ śarīram /</l>\n<l>tadanena sarvasyānarthasaṃbhārasya paramanidānaṃ śarīram /</l>\n<l>atastadevendriyādibhyaḥ pūrvaṃ lakṣaṇīyamityuktam /</l>\n<l>atra ceṣṭāśrayatvenendriyāśrayatvenārthāśrayatvena ca pratyekaṃ samānajātīyebhya ātmendriyādibhyo 'samānajātīyebhyaḥ pramāṇasaṃśayādibhyaḥ śarīraṃ vyavacchidyate //</l>\n</lg></p>\n\n<p>kathaṃ ceṣṭāśrayaḥ iti bhāṣyam /\ntasyārthaṃ vyācaṣṭe---kā punariti /\nceṣṭā vyāpāraḥ /\nsa cātivyāpakatayā avyāpakatayā ca na lakṣaṇam, vṛkṣādiṣu bhāvāt, abhāvācca pāṣāṇamadhyavartimaṇḍūkādiśarīre iti bhāvaḥ /\natrottarabhāṣyarm---ipsitamityādita /\ntad vyācaṣṭe---hitāhiteti /\nprayuktasya utpāditaprayatnasya /\n<lg>\n<l>na ca vyāpāramātraṃ ceṣṭā abhimatā, api tu viśiṣṭo vyāpāraḥ /</l>\n<l>sa ca na vṛkṣādiṣvastīti nātivyāpakatā /</l>\n<l>yadyapi ca dārūyantrādiṣur idṛśo vyāpāro 'sti, tathāpi mūrtāntarāprayoge satīti viśeṣaṇāt na vyabhicāraḥ, teṣāṃ śarīreṇa mūrtena prayogāt /</l>\n<l>śarīrasya tu mūrtāntarāprayuktasyar idṛśavyāpārāśrayatvam, pāṣāṇamadhyavartinaśca maṇḍūkadehasya tadvyāpārāyoge 'pi tadyāgyatvāt, pāṭite pāṣāṇe tādṛśasya tadvyāpārasya darśanāditi bhāvaḥ //</l>\n</lg></p>\n\n<lg>\n<l>kathamindriyāśraya iti bhāṣyaṃ vyācaṣṭe---kathamiti /</l>\n<l>saṃyogitayā tvindriyāśrayatve ghaṭādīnāmapi śarīratvaprasaṅgaḥ, teṣāmapīndriyasaṃyogitvāditi bhāvaḥ /</l>\n<l>yasyetyādi parihārabhāṣyaṃ vyācaṣṭe---śarīreti //</l>\n</lg>\n\n<p>eteneti /\ntadvṛttitvenānupapattyā arthānāmapyānyādṛśa āśrayārtho vyākhyeyaḥ /\nyadyapi gandhādayo viṣayā na svarūpeṇa śarīramāśrayante tathāpi yadeṣāṃ sukhādyupalambhahetutvaṃ kāryaṃ prayojanaṃ tadarthamāśrayante ityarthaḥ /\ntadanena yasminnityādi bhāṣyaṃ vyākhyātam /\ncodayati---kathaṃ punariti /\npariharati---sāmānyeti /\nviśeṣeṇa bubhukṣitatvādināprakaraṇāpannaṃ niyantriyaṃ sāmarthyam /\nprakaraṇādītyatrādipadasaṃgṛhītamaparamapi sāmarthyaśabdārthamāha---sāmarthyaṃ ceti /\naparamāpyāha---pramāṇeti /\natra prathame pakṣe ceṣṭāśabdo vyāpāraviśeṣe spandādivanmukhyārthaḥ /\ntadetat---lokastāvadityādinā tathā cāyaṃ ceṣṭāśabda ityantena darśitam /\npramāṇāsaṃbhavo veti dvitīyaṃ pakṣaṃ vivṛṇoti---sāmānyavācyapīti /\napirabhyupagame /\npramāṇāsaṃbhavo/nupapattiḥ /\n<lg>\n<l>sā ca na kriyāmātra ityanena darśitā /</l>\n<l>evaṃ ceṣṭāpadavyākhyāne na ghaṭādiṣu śarīratvaprasaṅgaḥ //</l>\n</lg></p>\n\n<p>evaṃ bhāṣyānusāreṇa svamatena ca pratyekaṃ ceṣṭāśrayatvādi śarīrasya lakṣaṇamiti varṇayitvā samastamevedaṃ śarīralakṣaṇamiti ye varṇayāṃbabhūvuḥ, tanmataṃ nirākaroti---yairapīti /\nyadyādyaṃ padaṃ lakṣaṇaṃ ceṣṭāśraya iti, tadā ghaṭena vyabhicāraḥ /\ntadarthaṃ dvitīyapadopādānam indriyāśraya iti, indriyasaṃyogītyarthaḥ /\ntathāpi tenaiva ghaṭādinā vyabhicāraḥ, prāpyakāritvenendriyāṇāṃ ghaṭādīnāmapi indriyasaṃyogitvāt /\nata āha---arthāśraya iti /\nevamapi vyabhicārastadavastha\neva, ghaṭādīnāmapi rūpādyarthasamavāyenārthāśrayatvāt /\natha samavāyābhiprāyeṇāśrayatvam, tathāpi na samavāya indriyāṇāṃ śarīre /\nghrāṇasya pārthivatvena samavāyo na viruddha iti cet---na, tasya śarīrāvayavasamavāyitvena śarīrāsamavāyāt /\nyadi nāsikāgrameva ghrāṇam, atha tadādhāramatīndriyam, tathāpi na tatsamavetaṃ śarīram, pratyakṣāpratyakṣavṛttervāyuvanaspatisaṃyogavadapratyakṣatvaprasaṅgād dehasya /\napi ca yadā ceṣṭendriyārthasya samavāyena śarīratvam, hanta bho indriyasamavāyikāraṇeṣu paramāṇuṣu samastam etadastīti teṣāmapi śarīratvaprasaṅga ityāha---samasteti /\nsyādetat /\nbhavanmate 'pi cukṣurādibhirindriyairvyabhicāraḥ, teṣāmapi yathoktavyāpārādhāratvādityata āha---yathā tviti /\n<lg>\n<l>mūrtāntarāprayoge satīti viśeṣitam /</l>\n<l>cakṣurādayastu unmīlanānmūrtena śarīreṇa prayujyante iti na prasaṅgaḥ /</l>\n<l>śrotraṃ tu ceṣṭādhāra eva na bhavati /</l>\n<l>tadetadupalakṣaṇaṃ śarīraṃ bhāvayannirvidyate iti siddham //11 //</l>\n</lg></p>\n\n</div>\n<div>\n\n<p>  NyS_1,1.12: ghrāṇarasanacakṣustvakśrotrāṇīndriyāṇi bhūtebhyaḥ //</p>\n\n<p>indriyasyopanāyakatvenārthādibhyo viśeṣādindriyāṇāmarthādibhyaḥ pūrvaṃ lakṣaṇam /\n<lg>\n<l>na ca viśeṣalakṣaṇamakṛte sāmānyalakṣaṇe śakyamiti bhāṣyakāraḥ prathamamindriyāṇāṃ sāmānyalakṣaṇaṃ nirvedopayuktamāha---bhogasādhanānīti /</l>\n<l>anena yaccharīrasaṃyuktaṃ satkārakadoṣavyatiriktaṃ sākṣātpratītisādhanaṃ tadindriyamiti sāmānyalakṣaṇaṃ sūcitam /</l>\n<l>sākṣātpratītisādhanamindriyamiti vaktavye bhogasādhanābhidhānaṃ nirvedopayogīti /</l>\n<l>pāramparyeṇa ca bhogasādhanatvaṃ ghrāṇādīnām sākṣānmanasa eva tatsādhanatvāt, sukhaduḥkhasākṣātkārasya bhogatvāt //</l>\n</lg></p>\n\n<p>ghrāṇa---bhyaḥ //12// atrendriyāṇīti lakṣyanirdeśaḥ ghrāṇādīnītyarthaḥ /\nteṣāṃ pañcānāṃ pañcaiva lakṣaṇānīti kathayati---lakṣaṇasūtrāṇīti /\nāpātataḥ sūtram, vicāryamāṇāni tu sūtrāṇītyarthaḥ /\nsamānajātīyaṃ ghrāṇāde rasanādi pratiniyataviṣayatvāt /\nasamānajātīyaṃ tu mana ādi sarvaviṣayamiti /\njighratītyādibhāṣyanirākaraṇīyaśaṅkāmāha---uddeśeti /\npramāṇādyuddeśena sāmānyādityarthaḥ /\nlakṣaṇaṃ hi vidheyam /\nlakṣyaṃ coddeśyam /\njñātaṃ coddiśyate, ajñātaṃ ca vidhīyate iti /\nna caikasya yugapajjñātājñātatve saṃbhavataḥ /\nnāpi lakṣyalakṣaṇatve iti bhāvaḥ /\npariharati---nedaṃ tathā yathoddeśa ityarthaḥ /\nkasmāt? karaṇabhāvāt svaviṣayagrahaṇalakṣaṇatvaṃ yato ghrāṇādīnām /\netaduktaṃ bhavati, indriyāṇāmatīndriyatvāt sarvadā svasvaviṣayopalabdhikaraṇatvenaivānumātavyāni /\ntasmāt svasvaviṣayopalabdhisādhanatvameva samānāsamānajātīyavyavacchedakatayā lakṣaṇam /\ntadekārthasamavāyi tu ghrāṇatvādi lakṣyam /\natra ca ghrāṇādiśabdāḥ paṅkajādipadavadavayavārthaṃ nimittīkṛtya kvacit, kvacit sāmānyaviśeṣe vartante, avayavārthasaṃbandhasya pratīyamānasyāsati bādhake parityāgāyogāt /\naśvakarṇādau vṛkṣaviśeṣavācake vājikarṇāyogena bādhakenāvayavārthaparityāgāt /\navayavārthage 'pi ca gandhādyupalabdhisādhane sannikarṣādau ghrāṇādiśabdāprayogāt avayavārthānvitaṃ ghrāṇatvādyeva ghrāṇādiśabdapravṛttinimittam /\ntathā ca ghrāṇādipadameva ghrāṇatvādiparaṃ lakṣayanirdeśaḥ /\ntacca indriyāṇi ityanena sūcitam /\ntadeva tvavayavārthaparaṃ lakṣaṇanirdeśo ghrāṇetyādi /\nna ca sannikarṣeṇa gandhopalabdhisādhanena ca vyabhicāraḥ, indriyasāmānyalakṣaṇayuktasya gandhopalabdhisādhanatvaṃ na sannikarṣasyāsti /\n<lg>\n<l>tadanena jighratītyādi svaviṣayagrahaṇalakṣaṇāni ityantaṃ bhāṣyaṃ vyākhyātam /</l>\n<l>nirvacanagrahaṇena padapravṛttinimittamātramucyate /</l>\n<l>tena tvakpadamapi saṃgṛhītaṃ bhavati /</l>\n<l>tasyāpi tvaksthāne indriye sparśopalabdhisādhane eva upacāra iti //</l>\n</lg></p>\n\n<p>bhūtebhya iti sūtrāvayavatātparyavyākhyānaparaṃ bhāṣyaṃ bhūtebhya itīti /\nnānāprakṛtīnāmityādi /\ntad vārttikakāro vyācaṣṭe---bhūtebhya iti /\npṛcchati---kaḥ punariti /\nuttaram---bhūtaguṇaviśeṣagrahaṇasādhanatvam ghrāṇenaiva hi pṛthivyā yo guṇaviśeṣo gandhaḥ sa gṛhyate, na rasanādinā /\n<lg>\n<l>evaṃ rasanenaivāpāṃ yo mādhuryaṃ guṇaviśeṣaḥ sa gṛhyate, na ghrāṇādinā /</l>\n<l>evaṃ cakṣuṣaiva śuklabhāsvaraṃ rūpaṃ tejasaḥ /</l>\n<l>evaṃ tvacaivānuṣṇāśītasparśo 'pākajo vāyoḥ /</l>\n<l>evaṃ śrotreṇaiva śabdo nabhasa iti hi niyamaḥ //</l>\n</lg></p>\n\n<p>atra ca prayogaḥ, gandhopalabdhiḥ karaṇasādhyā kriyātvāt chidikriyāvaditi /\nevaṃ sā tadanyakriyākāraṇātiriktakaraṇaniṣpādyā, tadanvayavyatirekānanuvidhāne sati kāryatvāt /\nyā yatkriyākaraṇānvayatirekānanuvidhāne sati kāryā, sa sarvā takriyākaraṇātiriktakaraṇaniṣpādyā, yathā paṭādikriyā ghaṭadikriyākaraṇacakradaṇḍādyatiriktavemādikaraṇaniṣpādyā /\ntathā ceyam /\ntasmāt tatheti /\ntacca karaṇaṃ cakṣurādyatiriktaṃ ghrāṇam /\ntad dravyam, saṃyogādhāratvād ghaṭadivat /\ntacca pārthivam, dravyatve sati rūpādiṣu madhye gandhasyaiva vya/jakatvāt, pārthivāntaravat /\nevaṃ rasanādiṣvapi yojyam /\ntadidamuktam---yajjātīyamindriyaṃ pārthivaṃ pārthasīyaṃ vā bhavati, tasya pṛthivyāḥ pāthaso vā yo guṇaviśeṣo gandho vā madhura eva vā rasabhedaḥ, tena hi pṛthivī abādibhyaḥ, āpo vā pṛthivyādibhyo vyavacchidyante iti /\nitaretarabhūtavyavacchedahetuḥ sa tenaivendriyeṇa gṛhyate nānyeneti /\nna caive rasanā apāmiva pṛthivyā api rasabhedaṃ gṛhṇātīti pārthivī bhavati /\ntathātve tayā gandho 'pyupalabhyeta /\ntena tenaivendriyeṇeti niyamo guṇaviśeṣamavadhārayati, na tvindriyamimi /\natra ca karṇaśaṣkulīsaṃyogopādhinā śrotrasya nabhasaḥ kathañcid bhedaṃ vivakṣitvā bhūtebhya iti pa/yamyartho vyākhyeyaḥ //</p>\n\n<p>anena khalvāhaṅkārikāṇīndriyāṇi iti yadāhuḥ sāṃkhyāḥ, tat nirākṛtam /\nnirākaraṇahetumāha---aikātmya iti śliṣṭaṃ padam /\nsāṃkhyānāṃ kila rāddhānte kāraṇātmakaṃ kāryam /\ntacca kāraṇamindriyāṇāmahaṅkāra eva ityaikātmyamekakāraṇakatvam /\ntathā caikātmyamekatvaṃ ghrāṇādīnāmityaniyamaḥ syāditi /\ntadetad vibhajate---yadi punariti /\nśaṅkate---eketi /\nvibhajate---atheti /\nekaḥ pākya eko 'gnisaṃyogaḥ ekaṃ coṣṇyamityarthaḥ /\nnirākaroti---na brūma iti /\nyadyapyauṣṇyaṃ nimittaṃ sādhāraṇam, tathāpi gandhādyutpattau pūrvagandhādidhvaṃsānāṃ nimittānāṃ bhedādutpannaṃ bhedādutpannaṃ kāryanānātvamiti /\ntadidamuktaṃ ye pūrve rūpādayaḥ teṣāṃ svagato viśeṣaḥ pradhvaṃsa ityarthaḥ /\natha rūpatvādisāmānyameva kasmāt svagato viśeṣo na bhavatītyata āha---evaṃ ca kṛtveti /\nrūpatvādisāmānyānāṃ tādavasthye na pakvataratamādibhedaḥ /\npradhvaṃsānāṃ tu stokabhūyastvaṃ niḥśeṣatve nopadyate iti bhāvaḥ /\npunarāśaṅkate---ekaṃ karmeti /\nnirākaroti---neti /\nsamavāyikāraṇaṃ svāśrayapratyāsatti vāpekṣata iti bhāvaḥ /\nśaṅkate---yadi tarhīti /\nlakṣaṇahāniḥ tathā ca lakṣaṇahānirityarthaḥ /\n<lg>\n<l>nirākaroti---neti /</l>\n<l>caramabhāvinimittāntaraṃ bhāvarūpamityarthaḥ /</l>\n<l>saṃyogābhāvaṃ tūttarasaṃyogajananāyāpekṣata eva /</l>\n<l>upasaṃharati---tasmāditi //12 //</l>\n</lg></p>\n\n</div>\n<div>\n\n<p>  NyS_1,1.13: pṛthivyāpastejo vāyurākāśamiti bhūtāni //</p>\n\n<l>indriyaprakṛtitvaṃ tu bhūtalakṣaṇaṃ veditavyam //13 //</l>\n\n</div>\n<div>\n\n<p>  NyS_1,1.14: gandharasarūpasparśaśabdāḥ pṛthivyādiguṇāstadarthāḥ //</p>\n\n<lg>\n<l>kramaprāptamarthalakṣaṇamavatārayati bhāṣyakāraḥ---hame tviti /</l>\n<l>tuśabdenārthamātrād vayavacchinatti /</l>\n<l>yeṣāmindriyaviṣayatvena bhāvyamānānāṃ niḥśreyasasādhakatvam, mithyājñānaviṣayīkṛtānāṃ tu saṃsāranimittatā, ta ime ityarthaḥ //</l>\n</lg>\n\n<p>gandhar---thāḥ //14// atra coddeśakramasmāritā arthā lakṣyatayā pratipattavyāḥ, teṣāṃ lakṣaṇaṃ tadarthā iti /\ntadityanantaralakṣitānīndriyāṇi parāmṛśati, teṣāmindriyāṇām arthāḥ /\nindriyairaryamāṇatvamarthānāṃ lakṣaṇam /\netāvataiva lakṣaṇe paryavasite suhṛdbhāvena pravibhāgābhidhānaṃ pṛthivyādiguṇā iti /\npṛthivyaptejāṃsi ca guṇāśca dharmāḥ saṃkhyākarmādayaḥ /\npravibhāge 'pyetāvatāvagate ganadhādyabhidhānaṃ suhṛdbhāvenendriyaviṣayaniyamajñāpanārtham /\npṛthivyādīnāmiti bhāṣyaṃ na ṣaṣṭhīsamāsajñāpanārtham, api tvarthābhidhānamātram /\nyathāviniyogamiti /\nyathākramaṃ pṛthivyādiṣvanilānteṣu gandhādayaḥ sparśāntāḥ catustridvyekaniyamena viniyuktāḥ /\nśabdaścākāśa evetyarthaḥ /\ntadarthā iti lakṣaṇapadaṃ vyācaṣṭe---indriyāṇāmiti /\nyena krameṇa ghrāṇādaya indriyasūtre paṭhitāḥ yena ceha gandhādaya, tadanatikrameṇetyarthaḥ /\natra vārttikakāraḥ pṛthivyādiguṇā ityatrānekasamāsapratibhāsanāt saṃśayaṃ kṛtvā dvandvasamāsamavadhārayati---pṛthivyādiguṇā iti /\nṣaṣṭhīsamāsenābhinnārthatvāt saptamīsamāsasyetyasau na darśitaḥ /\nnanu kaṇṭhekāla itivad vaiyadhikaraṇyena bahuvrīhirbhaviṣyati pṛthivyādīnāṃ guṇā yebhyo gandhādibhyaḥ, te tathā /\ntathā hi paramāṇugatā gandhādayo 'vayavini gandhādyārabhante, nabhogataśca śabdo nabhasi samānajātīyaṃ śabdamityata āha---na cānyatheti /\njñāpakavaśāt kvacid vyadhikaraṇānāṃ bahuvrīhiḥ /\njñāpakakṛtaṃ ca na sarvatra /\nna ca gandhādīnāṃ pṛthivyādiguṇahetutvapratipādanaṃ kvacit nirvedādāvupayujyata iti bhāvaḥ /\nanyasamāsaḥ karmadhārayādiḥ /\ndvandvamavadhāritamākṣipati---na dvandva iti /\nsamādhatte---na, ubhayasyāpīti /\npṛthivyādigrahaṇeneti /\nyadyādiśabdena vāyvādayo gṛhyeran, tadarthā iti lakṣaṇamavyāpakaṃ syāt, teṣāṃ bāhyendriyārthatvābhāvādityarthaḥ /\nguṇagrahaṇena sarva iti āśritānāśritatvābhiprāyam, guṇaśabdasya dharmavacanatvāt /\nviśeṣastu rekhoparekhādiḥ na tvantyaḥ, tasyātīndriyatvāt /\neteṣāṃ ca yathāyogaṃ mithyājñānasamyagjñānaviṣayāṇāṃ rāgavairāgyahetutvamūhanīyam /\ncodayati---gandheti /\npariharati---na kartavyaṃ laghusūtram /\n<lg>\n<l>gandhādīnāṃ pṛthagabhidhānaṃ kartavyamityarthaḥ /</l>\n<l>niyamamāha---indriyāṇīti /</l>\n<l>tatretyaniyateṣu madhye, pṛthivyaptejāṃsi dvīndriyagrāhyāṇi, śeṣaśca guṇarāśiḥ saṃkhyādirviśeṣānto dvīndriyāgrāhya ityarthaḥ /</l>\n<l>tathā sarvendriyagrāhyaityarthaḥ //</l>\n</lg></p>\n\n<p>atra bauddhamutthāpayati---darśanasparśanābhyāmiti /\ntasya paryanuyogamāha---sa iti /\nsvasaṃvedanena vā mānasena vā jñānena rūpāddhālambanaḥ, pratyayo rūpādiviśiṣṭo yathānubhūyate, evaṃ rūpādyatiriktaghaṭādiviśiṣṭo 'nubhūyata ityarthaḥ /\natra para āha---rūpādibhyastathā sanniviṣṭebhya iti /\ntathetyākāraṃ nirdiśati /\nsanniveśo vyavasthānam /\nrūpādiparamāṇava eva tena tenākāreṇa utpannā ekayodakāharaṇakriyayā vyavacchinnā ghaṭa ityucyante /\nanura/janādikayā tu rūpādivyapadeśaḥ /\nyathāha ghaṭa ityapi ca rūpādaya evaikārthakriyākāriṇastathā vyapadiśyante iti /\nnirākaroti---na, ākārārtheti /\ntathārthasya yathāpadārthena nityābhisambandhāt yathā ghaṭaḥ, tathā sanniviṣṭā rūpādaya ityartho gamyate /\ntena ghaṭākāreṇa ghaṭasādṛśyenetyayamarthaḥ /\ntathā ca dūṣaṇamiti /\ndūṣaṇāntaramāha---rūpādimātre ceti /\nna tāvad rūpādikṣaṇa eko ghaṭaḥ, kṣaṇāntare tatprayogābhāvaprasaṅgāt /\ntasmād\nrūpādimātramavivakṣitabhedam tathā satyetaddūṣaṇamityarthaḥ /\nśaṅkate---saṃsthānabhedāditi /\nyathāsaṃsthānāṃ rūpādayo 'rthā anubhūyante, tathā sanniviṣṭebhyo ghaṭādipratyayā ityarthaḥ /\nnirākaroti---naitaditi /\nanyatve tadevāvayavīti saṃjñābhedamātram /\nananyatve vyarthābhidhānam /\nśaṅkate---ghaṭādipratyayā iti /\nekānekavicārāsahatvād asanta eva ghaṭādayo 'nādivikalpavāsanājanitavikalpapratyayapratibhāsinaḥ /\nśabdaśabdena vikalpamupalakṣayati---śabdavāsanāvaśāditi /\nnirākaroti---tadayuktamiti /\nbījaṃ mithyāpratyayasya samyakpratyayaviṣayo 'rthaḥ /\ntasya kvacidabhyupagame 'bhimatārthahānamityarthaḥ /\nyastu bhinnalokamaryādatayā brūte ādimān mithyāpratyayaḥ samyagjñānaṃ nimittīkaroti, ayaṃ punaranādi /\npūrvapūrvamithyāpratyayajanmā mithyāpratyayapravāhaḥ, kṛtamatra samyagjñāneneti, taṃ pratyāha---mityāpratyayāścaita iti /\n<lg>\n<l>rūpādyavyatireke avayavina ityarthaḥ /</l>\n<l>parastvavyatireke pramāṇamāha---na nāstīti /</l>\n<l>na hi māṃsatoyātiriktaḥ kaṃścidyūṣo nāma /</l>\n<l>nāpi tṛṇarājatarūyatiriktā paṅktirnāma //</l>\n</lg></p>\n\n<p>dūṣayati---nāyaṃ heturiti /\nye ghaṭādibhāvamāpannā bhavatāṃ darśane iti /\nkāme 'ṣṭadravyako 'ṇuraśabdaḥ rūpadhāturarūpadhātuḥ kāmadhāturiti traidhātukaṃ jagat /\ntatra kāmadhātusvarūpamuktam /\nkāme kāmadhātau /\naṣṭadravyako 'ṇuḥ /\nrūparasagandhasparśā iti catvāri dravyāṇi, pṛthivyaptejovāyava iti catvāri /\ndravyaśabdo vastuvacanaḥ /\ntenāṣṭadravyako 'ṇurityāgamaḥ /\nso 'yaṃ rūpādyatiriktapṛthivyādyanabhyupagame bādhyeta /\natha vaiyātyāducyate---pṛthivyādīnāmiti /\ntataśca sāṃvṛtatvenāṣṭasaṃkhyāsiddhernāgamavirodha iti bhāvaḥ /\n<lg>\n<l>uttaram---tathāpīti /</l>\n<l>mā bhūvan vastutaḥ, ubhaye 'pi sāṃvṛtā bhaviṣyantītyata āha---saṃhanyamānasyeti /</l>\n<l>yo hi yattantraḥ sa tadabhāvamabhyupagamyāśakyābhyupagamaḥ, na khalu saṃyujyamānānāmabhāve saṃyogaḥ śakyābhyupagama ityarthaḥ /</l>\n<l>na ca saṃvṛtiḥ, sā hi pararūpaṃ svarūpeṇa saṃvṛṇoti, saṃhanyamānābhāve ca na saṃghātaḥ, nāpi saṃhanyamānā iti kimanayā svarūpeṇāvriyeteti bhāvaḥ //</l>\n</lg></p>\n\n<p>tadevaṃ tadagrahe tadbuddhyabhāvād ityasya vyāghātadoṣaṃ darśayitvā svasāmarthyālocane na vivakṣitaliṅgābhidhāyitā, kiṃ tvasaṃbaddhārthatā hetuvacanasyetyāha---tadagrahe iti /\nevaṃ kilātrābhimatam, pṛthivyādayo rūpādibhyo 'bhinnā, rūpādyagrahe pṛthivyādibuddhyabhāvāditi /\ntannṛ tadettatadagrahe tadbuddhyabhāvādityanena na śakyaṃ vaktum /\ntadagraha ityatra tacchabdaḥ pradhānaparāmarśī , pṛthivyādayaśca dharmitayā pradhānamiti ta eva parāmarṣṭavyāḥ /\ntathā ca pṛthivyādyagrahe pṛthivyādibuddhyabhāvāditi syāt /\ntathā ca pratijñātasteṣāṃ rūpādyabhedo na sidhyedityasaṃbaddham /\natha rūpādayaḥ pakṣīkriyante, tathāpi rūpādyagrahe rūpādibuddhyayabhāvāditi syāt /\ntathāpi na pratijñātārthasiddhirityasaṃbaddhārthamityarthaḥ /\nevaṃ śabdāntareṇāpi pratijñāprayoge tulyaḥ prasaṅga ityāha---evaṃ rūpādimātramiti /\npratijñādoṣamāha---sarvatra ceti /\nnānātvaikārthasaṃbandhaniyatāyā bahutvasaṃkhyāyā abhedaikārthaniyataikatvasaṃkhyayā sāmānādhikaraṇyavirodha ityarthaḥ /\ntadetadanaikāntikamiti codayati---nanviti /\nnirākaroti---tanna, anabhyupagamāditi /\nsamānaṃ dharmasādhanam /\nyamāḥ pañca /\nniyamāśca pañca /\nbrahmacārigṛhasthavānaprasthayatīnāmaviśeṣeṇaiva daśa dharmasādhanam /\nteṣāṃ dharmasādhanatvamekaṃ cāturāśramyamiti prakṛtigatā vibhaktirāha /\nāśramaprakṛtigatā tu vibhaktiḥ prakṛtyarthasamavetāmeva bahutvasaṃkhyāmāha, samānārthānāmapi prakṛtīnāṃ rūpabhedena tatparasya pratyayasya sāmarthyabhedāt /\nyathāptoyaśabdayostulyārthatve 'pi toyaśabdāt parā vibhaktistoyānīti toyasamavetāmeva bahutvasaṃkhyāmāha /\nāpa iti na toyagatām, api tu tatsaṃbaddhagatām /\ntatsaṃbaddhāśca tadavayavāḥ,\ntadgatarūpādayo vā bahava ityekasyāmapi pāthaḥkaṇikāyāṃ bahuvacanopapattirāpa iti /\nna ca sorastāḍaṃ krandato 'pi lokasyāvinivṛtternaivamiti sāmpratam /\nloko hi dṛṣṭavyavahāramātraprayojano na vivecayati, parīkṣakāstu tadanusāriṇo vivecayantyeva /\nanyathā hi pratyakṣādilakṣaṇapraṇayanavaiyarthyaprasaṅgaḥ /\netena dārāḥ ṣaṇṇagarītyādayo 'pi vyākhyātāḥ /\nṣāṅguṇyamiti ṣaṇṇāṃ guṇānāmekaṃ rājaprayayojanasādhakatvam /\nvaiśeṣikamityatrāpi viśeṣāṇāṃ samānāsamānajātīyavyavacchedakatvamekamacyate iti gamayitavyam /\nhetudeṣamāha---asiddho 'pīti /\nsphaṭikasya dhavalaṃ rūpam /\n<lg>\n<l>tacca nīlīdravyānuṣaṅgādabhibhūtaṃ na pratīyate /</l>\n<l>sphaṭikaśca pratīyate /</l>\n<l>na ca nīlasya sphaṭikalakṣaṇasyotpattiriti tṛtīye nivedayiṣyate /</l>\n<l>tasmādasiddho heturityarthaḥ //</l>\n</lg></p>\n\n<p>dṛṣṭāntaśca sādhyavikala ityāha---yo 'pyayamiti /\nutpannapākajānāṃ taile sartiṣi vā bhṛṣṭamāṃsapiṇḍāvayavānām, dravyāntareṇa toyena saṃpṛktānāṃ pākajotpattau satyām /\nna cāsau sahaseti /\nata uktam---kālaviśeṣānugrahe satīti /\nsa ca saṃyogabheda eva toyamāṃsayoḥ, na tvavayavī vijātīyayoranāmbhakatvāt /\nnāpi yūṣajātīyaṃ toyasaṃyogi dravyaṃ kṣīrajātīyamiveti yuktam /\ntoyavirahe kāṭhinyapi kṣīrabuddhivyapadeśayostādavasthyat /\niha tu kāṭhinye na yūṣabuddhivyapadeśāviti saṃyogabheda eva toyamāṃsayoryūṣa iti nyāyyam /\nsa cānubhavasiddhaḥ saṃyogivyatiriktaḥ /\nevaṃ bahutvasaṃkhyā saṃkhyeyātiriktānubhavasiddhaiveti /\nevaṃ tatra tatra vyākhyeyam /\nanādyanteṣu anāravdhāvayaviṣviti draṣṭavyam /\nna ca parakīya sādhanadoṣodabhāvanamātrāt svapakṣasiddhiriti siddhāntinaṃ sādhanaṃ pṛcchati---atha rūpādibhyo 'rthāntare dravye kiṃ pramāṇamiti /\nyato 'yaṃ paro rūpādibhyo 'rthāntaraṃ dravyaṃ pratyakṣeṇa vidvānapi svasiddhāntābhyāsāhitavyāmohāpasmāro na tathā vyavaharati, ato 'nenānumānena sa vyavahāryate /\nasti hi sarveṣāmeva laukikaparīkṣakāṇāṃ brāhyaṇasya kamaṇḍaluritivat candanasya rūpādaya iti vyapadeśaḥ /\ntatra ca paro rūpādyupalambhamabhyupagacchati candanopalambhamapi /\nanyathā tadbuddhyabhāvādityetāvanmātre vaktavye kathamāha tadagraha iti? tenāvagacchāmo rūpādigrahe 'sya candanabuddhirabhimateti /\nna cāsau manomātrayoniḥ smārtīti nyāyyam /\nupapāditametasyāḥ savikalpikāyā indriyajanyatvaṃ vyavasāyātmakapadavyākhyānāvasare /\ndravyabādhakapramāṇāni ca parīkṣāparvaṇi nirākariṣyante /\ntasmāt siddhamupalabhyatvaṃ candanasya /\nso 'yaṃ candano vivādagocarebhyo rūpādibhyo bhinnaḥ, svayamupalabhyasya ca samastairūpalabhyairvyapadiśyamānatvāt /\npradhānamapi sāṃkhyairvyapadiśyate, pradhānasya rūpādaya iti /\ntannivṛttyartham upalabhyasyeti /\npradhānaṃ tu kālpanikaṃ nopalabhyam, tathāpi rūpādīnāṃ mūlakāraṇaṃ pradhānamityasti sāṃkhyānāṃ vyapadeśaḥ /\nata uktam---upalabhyairiti /\ntathāpi rūpādīnāṃ parasparabhinnānāmanyonyaṃ vyapadeśyavyapadeśakabhāva upapatsyata ityuktam---samastairiti /\nataḥ samastebhyo vyapadeśakebhyaścandanaṃ bhinnaṃ bhavati /\nupalabhyasyopalabhyeneti vaktavye pratyakṣsya pratyakṣeṇeti vacanaṃ rūpāvagamasamaye 'numeyebhyo rasādibhya ekāntato vyapadeśaṃ vyāvartayitum, na tvasyānumāna upayoga iti /\nasyānaikāntikatvamudbhāvya nirākaroti---senāvanādibhiriti /\nsaṃkhyāyāmasattvamāśaṅkya nirākaroti---tadasattvamiti cediti /\nvidhīyamānaṃ pratiṣidhyamānamiti yathāsaṃkhyaṃ niṣedhasya vidhyadhīnanirūpaṇatayā niṣedhyamekatvam aṅgīkāryam, tacca saṃkhyetyarthaḥ /\nnanu santvamī pratyayāḥ, te tu dravyamātranibandhanā bhaviṣyanti, kṛtaṃ saṃkhyetyata āha---viśiṣṭāśceti /\nna dravyātiriktanimittapratyākhyānena ityarthaḥ /\nprayogāntaramāha---tatpratyayaviṣayanimittapratyayavyatirekeṇeti /\nghaṭapratyayasya viṣayaśca, nimittaṃ ca, ghaṭapratyayaśca tadvyatirekeṇeti, tadviśiṣṭasaṃkhyādipratyayasya nimittāntarākāṅkṣitvāt /\ntat kimarthamat uktam---utpattāviti /\ncarmaṇi dvīpinaṃ hanti itivad ghaṭādiviṣayanimittavyatirekabhāja ityatrāpi pratyayagrahaṇaṃ kartavyam /\ncodayati---mahatpuṣpiteti /\nna saṃkhyāyā guṇasya parimāṇapuṣpayogasambhava ityarthaḥ /\npariharati---naiṣa deṣa iti /\nsthānaśabdena tiṣṭhatīti vyutpattyā saṃkhyocyate /\nsā yeṣāmasti te gajavājipadātiprabhūtayaḥ sthāninaḥ pratyekaṃ mahāntaḥ /\ntatra te kvacicchatameva, kvacit punaḥ svajātīyasthānyaṅgāntarasannidhāne satyupacitāḥ sahasraṃ bhavanti /\n<lg>\n<l>tena bahutvasaṃkhyopacayopakaraṇā tadekārthasamavetamahattvopacārāt mahatī senetyucyate /</l>\n<l>na caitāvatā yatra śataṃ gajādayaḥ yatra ca sahasraṃ tayoḥ senayormahattvāviśeṣaḥ, upacayāpacayopakaraṇatvena viśeṣitatvāt /</l>\n<l>evaṃ puṣpitavanādayo 'pi draṣṭavyāḥ /</l>\n<l>pratyayabhedād dravyādibhyaḥ saṃkhyāyā bhedamuktvā vyapadeśādabhedādapyāha---ata eveti //</l>\n</lg></p>\n\n<p>sthaṇuśabdenāpīti /\nmūrtānāṃ samānadeśatvābhāvāt na parvasu khadiraśca sthāṇuśca samavetau /\nna cāvasthitasaṃyogebhyastarūvināśāpekṣebhyaḥ sthāṇorūtpattiriti yuktam /\nyasya dravyasya yāvān saṃyogapracayo 'samavāyikāraṇaṃ sa tāvānutpannamātra eva tajjanakaḥ, tasya kṣepāyogāt /\ntasmāt parvaṇāṃ saṃsthānaviśeṣa eva sthāṇuriti gamayitavyam /\nathāvasthitasaṃyogānāṃ dravyavināśāpekṣāṇāṃ janakatvam, tataḥ saṃyogapracayapadena sthaṇutvasāmānyaviśeṣavad dravyamupalakṣaṇīyam /\ntacca khādiratarorbhinnamiti /\npratimāyā mahārajatamayyā avayavinyāḥ śarīraṃ saṃsthānameva, evaṃ śilāputrakasya avayavinaḥ saṃsthānameva śarīram /\nśaṅkate---guṇasamudāyeti /\natādātmyenāgrahaṇaṃ vyatirekeṇāgrahaṇam pṛthak śabdo 'pyatādātmyameva brūte /\ndūṣayati---agrahaṇasyeti /\nsatāmapi vastūnāmanupalambho yathā mūlakīlodakādīnāṃ pramāṇābhāvena, śaśaviṣāṇādīnāṃ cānupalambho grāhyābhāvena /\ntasmād vyatirekāgrahaṇamātraṃ heturanekānta iti /\nśaṅkate---grāhyābhāvāditi cet? grāhyābhāve satyagrahaṇāditi hetuḥ, na tvagrahaṇamātramityarthaḥ /\ndūṣayati---pratijñārtheneti /\npratijñārthasyāsattvena /\ntadviśiṣṭo heturasiddha ityarthaḥ /\nśaṅkate---grahaṇeti /\ngrahaṇaṃ pramāṇam /\nnirākaroti---na pramāṇābhāvamātrād vyatirekapratiṣedhaḥ, yastu yogyapramāṇābhāvāditi viśeṣayet taṃ pratyāha---yaśca tadagraha iti /\nasiddhatā hetordeṣaḥ /\ndarśanasparśanābhyāmekārthapratisandhānameva rūpādivyatiriktadravyagrahaṇam /\nato guṇasamudāyavyatirekeṇāgrahaṇādityasiddho heturiti /\n<lg>\n<l>ekatra anyatve /</l>\n<l>pramāṇānāmupapatteḥ /</l>\n<l>ekatra ananyatve cānupapatteriti /</l>\n<l>prakṛtamupasaṃharati---tasmāditi //14 //</l>\n</lg></p>\n\n</div>\n<div>\n\n<p>  NyS_1,1.15: buddhirūpalabdhirjñānamityanarthāntaram //</p>\n\n<p>ātmādīnāṃ buddhihetūnāṃ lakṣaṇasyānantaraṃ hetumatī buddhirlakṣaṇīyetyāha vārttikakāraḥ---atha buddheravasaraprāptāyā iti /\nlakṣaṇaṃ tāvat prakṛtatvādapadeṣṭavyameva, tadapadeśadvāreṇānyadapi kiñcit sūcanīyam /\n<lg>\n<l>ata evoktam---sūtramiti /</l>\n<l>anyacca sāṃkhyamatanirākaraṇam /</l>\n<l>yathoktaṃ bhāṣyakāreṇa---acetanasya karaṇasya buddheriti /</l>\n<l>ivakāreṇa nedaṃ pratyākhyānaparam, api tu lakṣaṇaparādayamapyarthaḥ pratīyamāno 'pekṣitaśca nopekṣaṇīya ityuktaṃ bhavati //</l>\n</lg></p>\n\n<p>buddhi---ram //15// sūtratātparyamāha---etairiti /\npṛcchati---kathamiti /\nsamānāsamānajātīyavyavacchedakaṃ hi lakṣaṇamavyabhicāritayā /\nparyāyaśabdāśca saṃketamātrādhīnapravṛttayaḥ kva nāma na sambhavanti? tasmāt naite lakṣaṇamiti bhāvaḥ /\nuttaram---vyavacchedeti /\nnanu vyabhicārasambhavena vyavacchedakatvamayuktamityata āha---etaiśceti /\nsaṃketo hi dvedhā, sarvajanīno yathā gauriti gojātīyasya vāyakaḥ, prādeśikaśca yathā caitra iti puruṣabhedasya /\ntatra sarvajanīnaḥ śaknoti vyavacchedabuddhi bhāvayitum, tadvivakṣayaivoktam---etaiśceti /\nupapattisāmarthyāditi bhāṣyāvayavaṃ vyācaṣṭe---paryāyeti /\nacetanasyetyādi bhāṣyam /\ntad vyācaṣṭe---ya āhurbuddheriti /\nbuddhiḥ kilatraiguṇyavikāraḥ /\ntraiguṇyaṃ cācenamityacetanā kevalamindriyapraṇālikayā arthākāreṇa pariṇamate /\ncitiśāktiścāpariṇāminī nityacaitanyasvabhāvā /\ntasyāḥ sannidhānād ayaskāntamaṇikalpā buddhistatpratibimbodgrāhitayā caitanyarūpatāmāpannevārthākārapariṇatārthaṃ cetayate /\ntena yo 'sau nīlākāraḥ pariṇāmo buddheḥ, sa jñānalakṣaṇā vṛttirityucyate /\nātmapratibimbasya tu buddhisaṃkrāntasya yo buddhyākāranīlasambandhaḥ, sa ātmano vyāpāra ivārthopalabdhirātmano vṛttirityākhyāyate /\ntadidaṃ buddhitattvaṃ jaḍaprakṛtitayā indumaṇḍalam iva svayamaprakāśaṃ caitanyamārtaṇḍamaṇḍalacchāyāpattyā prakāśate, prakāśayati cārthāniti /\ntannirākaraṇāya paryāyopanyāsaḥ /\nnātmavṛtterūpabdheranyāsti buddhiḥ /\nnāpi buddhivṛttirjñānam anyaditi /\nayamabhisandhiḥ /\nna tāvad buddherātmācchāyāpattirindāviva mārtaṇḍamaṇḍalatejaḥsaṃkrāntiḥ pāramārthikī, citerapariṇāmitayā saṃkramāyogāt /\ntasmād bhrāntiḥ /\nsā ca na tāvad buddheḥ, tasyā acaitanyāt /\nnāpyātmanaḥ, tasyāvṛttikatvāt, tathātve vā pariṇāmāpatteḥ /\ntasmāt kṛpaṇadhanamivātmacaitanyaṃ na svaparopakārīti buddheḥ svābhāvikaṃ caitanyamāstheyam /\ntathā ca ubhayacaitanye dūṣaṇamuktam /\npratyayavyavasthayā yadekakartṛtvānumāna tanna syādityarthaḥ /\n<lg>\n<l>atha dvayoścetanayorekā vṛttirbhedāgraho vā, tenaikakartṛkatvābhimāna ityata āha---buddhivṛttyaviśiṣṭāyāmiti /</l>\n<l>buddhirjñānasādhanamiti /</l>\n<l>budhyate 'neneti vyutpattyā mana ucyate /</l>\n<l>gandhādiviṣayatayā sukhaduḥkhaviṣayatayā ceyaṃ buddhirbhāvyamānā nirvedāya kalpata iti //15 //</l>\n</lg></p>\n\n</div>\n<div>\n\n<p>  NyS_1,1.16: yugapajjñānānutpattirmanaso liṅgam //</p>\n\n<lg>\n<l>bhāṣyakāraḥ kramaprāptaṃ manolakṣaṇasūtramavatārayan utsūtramanyānyapi lakṣaṇāni āha---smṛtītyādi /</l>\n<l>sukhādipratyakṣamityādiśabdena viṣayatayecchādayaḥ saṃgṛhītāḥ /</l>\n<l>icchādaya ityatrādiśabdena kāryatayā sukhādayaḥ saṃgṛhītāḥ //</l>\n</lg>\n\n<p>yuga---ṅgam //16// anindriyanimittā abāhyendriyanimittā ityarthaḥ /\nsmṛtītyādibhāṣyasya vārttikakāraḥ tātparyamāha---smṛtīti /\nanindriyetyādibhāṣyaṃ vyācaṣṭe---yasmāditi /\n<lg>\n<l>indriyagatarūpādinivṛttyarthayuktam indriyasaṃyogīti /</l>\n<l>tathāpi ākāśādīnāmapi manastvaṃ māṃ bhūdityata uktam---sahakārīti /</l>\n<l>tathāpyālokasya mā bhūdityata uktam---nimittāntaramiti /</l>\n<l>tathāpyātmano mā bhūdityata uktam---avyāpīti //</l>\n</lg></p>\n\n<p>ākṣipya bhāṣyaṃ samādhatte---kathaṃ punariti /\ncakṣurādibhyo 'nutpattau satyāṃ kriyātvāt /\natra ca ya ātmano viśeṣaguṇāste sarve indriyajanmāno yathā gandhādipratyayāḥ, tathā ca vivādādhyāsitāḥ smṛtyādayaḥ /\ntasmāt te 'pīndriyajanmānaḥ /\nevaṃ ca saṃskārādiṣu na karaṇatvaprasaṅga iti /\nsautraṃ hetumākṣipya samādhatte---athāyugapaditi /\nsambandhibhedāditi /\nyadā tasyaiva manaḥsaṃyuktasyendriyasya krameṇa nīlādayo 'rthāḥ sambadhyante tadā tatkramāt krama\nityarthaḥ /\nbubhutsākramaṃ gṛhītvā siddhānte 'pi manaḥparityāgo mā bhūditi bhiyā uktam---satyāṃ bubhutsāyāmayugapadgrahaṇa iti /\nna hi kiñcitkaraṇaṃ sambaddhamapi saditi syāt /\nyadyevaṃ dhārāvāhikajñānotvattirna syāt, dvitīyādijñāneṣvapi saiva sāmagrīti sakṛdeva yāvat kartavayakaraṇāt samarthasya kṣepāyogāt /\nkṣepayoge vā paścādapi na janayet, aviśeṣāt /\nna ca karturapyayaṃ kramakāritādharmaḥ sa hyanekakaraṇādhiṣṭhānena yugapannānākāryāṇi karoti /\nyathā yugapanmāṇavako gacchati, paṭhati, panthānaṃ vīkṣate, vahati cācāryasya kamaṇḍalumiti /\ntasmāt sarvamavadātam /\ntadidamapimanaḥ smṛtyādisādhanatayā bhāvyamānaṃ nirvedāya kalpata iti saddhim//26 //</p>\n\n</div>\n<div>\n\n<p>  NyS_1,1.17: pravṛttirvāgbuddhiśarīrārambhaḥ //</p>\n\n<lg>\n<l>kramaprāptā tviti bhāṣyam pravṛttilakṣaṇabhavatārayitum /</l>\n<l>manaso 'pi pravṛttirdarśanīyā /</l>\n<l>na cāpratipādite manasi śakyā darśayitumiti manaso 'nantaratvaṃ pravṛtterityarthaḥ //</l>\n</lg>\n\n<p>pravṛ---mbhaḥ //17// ārambha pravṛttiḥ /\nsā ca dvividhā jñānahetuḥ kriyāhetuśca /\ntatra yā jñānotpādadvāreṇa puṇyapāpahetuḥ sā vākpravṛttiḥ /\nvāgiti ca jñāpakahetūpalakṣaṇam /\ntena manasā iṣṭadevatādyanucintanaṃ cakṣurādibhiśca sādhvasādhudarśanādi sūcitaṃ bhavati /\nkriyāheturdvayī kāyanimittā manonimittā ceti /\ntadetad vārttikakāro vibhajate---śarīreṇeti /\n<lg>\n<l>nanu pravṛtterjanmahetutvamuktaṃ dvitīyasūtre /</l>\n<l>na ceyaṃ kṣaṇikā satī āmuṣmikaṃ janma sādhayitumarhati /</l>\n<l>tasmād dvitīyasūtravyāghāta iti codayati---kṣaṇikatvāditi /</l>\n<l>pariharati---neti //17 //</l>\n</lg></p>\n\n</div>\n<div>\n\n<p>  NyS_1,1.18: pravartanālakṣaṇā doṣāḥ //</p>\n\n<p>prayojyavyāpārapūrvakatvena prayojakavyāpāranirūpaṇāt pravṛttyanantaraṃ doṣalakṣaṇam //</p>\n\n<p>prava---ṣāḥ //18// rāgadveṣau mohaprabhavau puruṣaṃ pravartamānaṃ pravartayataḥ /\ntayordharmaḥ pravartanā /\nsā ca mohaikārthasamavāyaḥ /\ntāvaddhi ayaṃ rāgādivaśaḥ spandate, yāvadasya moho vartate iti /\npratyātmavedanīyā ityādi codyabhāṣyam /\ntasyārthaḥ /\nlakṣaṇaṃ khalvanumānam /\nna pratyātmavedanīyeṣu samānāsamānajātīyavyāvṛtteṣu sphuṭatareṣu tad yuktamiti bhāvaḥ /\nparihārabhāṣyam---karmalakṣaṇā ityādi /\ntasyārthaḥ /\nsvarūpataḥ sphuṭatve 'pi na nirvedaviṣayatayā sphuṭatā /\ntathā ceha prayojanam /\npravartanāvattvena caite nirvedaviṣayāḥ /\nsā ca pravṛttyā kāryeṇa lakṣyata iti karmalakṣaṇā ityuktam /\nyataḥ karmaṇā pravṛttyā pravartakarāgādiyuktāḥ puruṣā lakṣyante, ato rāgādīnāṃ pravartanāvatvattmapi lakṣitaṃ bhavati /\nbahu noktaṃ bhavatīti /\nsvarūpamātraṃ rāgādīnāmuktaṃ bhavati, na tu pravartanāvatvamapi teṣāmityarthaḥ /\ntadetat sarvaṃ vārttikakāraḥ praśnapūrvakaṃ vyācaṣṭe---kā punariti /\navaśo 'svatantraḥ /\n<lg>\n<l>sā punariyaṃ pravartanā pravartakānāṃ doṣāṇāṃ vyāpāraḥ kathaṃ gamyate? doṣā hi gamyante, na tu teṣāṃ pravṛttihetutvamityarthaḥ /</l>\n<l>uttaram---pratyātmamiti /</l>\n<l>svaparātmanoryathāsaṃkhyaṃ pratyakṣānumānābhyam /</l>\n<l>mauhaikārthasamavāyo hi rāgādīnāṃ mānasa pratyakṣavedanīya ityarthaḥ //18 //</l>\n</lg></p>\n\n</div>\n<div>\n\n<p>  NyS_1,1.19: punar utpattiḥ pretyabhāvaḥ //</p>\n\n<p>uddeśakramaprāptaṃ pretyabhāvaṃ lakṣayani---punaḥ---vaḥ//19 //</p>\n\n<p>satvanikāyaḥ prāṇinikāyaḥ /\nnanvātmano notpattiḥ saṃbhavati nityatvādityata āha bhāṣyakāraḥ---utpannasya saṃbaddhasyeti /\ntadetad vārttikakāro vyācaṣṭe---pūrveti /\npunargrahaṇamiti /\npunarityabhyāsamāha, tathā cānāditā sūcitā bhavati /\ntadetad vārttikajātaṃ dvitīyasūtre kṛtavyākhyānam /\npūrvābhyastasūtre cāyamartha upapādayiṣyate /\nājara/jarībhāva ityāyamabhāṣayā asyārthasyāgamikatvaṃ sūcayati /\nkriyāmiti upasarpaṇamapasarpaṇaṃ cetyarthaḥ//19 //</p>\n\n</div>\n<div>\n\n<p>  NyS_1,1.20: pravṛttidoṣajanito 'rthaḥ phalam //</p>\n\n<p>yadyapi śarīrendriyabuddhisukhaduḥkhopabhogātiriktaṃ gauṇamukhyaphalaṃ bhinnaṃ nāsti, te ca yathāyogaṃ pūrvaṃ lakṣitāḥ, tenāpi ca rūpeṇa te nirvedopayoginaḥ, tathāpi pravṛttidoṣajanitatvenāpi rūpeṇāmī nirvedopayogina iti tena rūpeṇa lakṣyante //</p>\n\n<p>pravṛ---lam //</p>\n\n<p>atra ca pravṛttijanita iti vaktavye doṣagrahaṇaṃ na kevalaṃ pravṛtti prati doṣāṇāṃ hetubhāvaḥ,\napi tu pravṛttikārye sūkhaduḥkhe api prati iti darśanārtham /\ndoṣasalilāvasiktāyāṃ khalvātmabhūmau dharmādharmabīje sukhaduḥkhe janayataḥ, nānyathā /\nna cāsti sambhavo na tatra tṛṣyati tacca tasya sukham, na ca tad dveṣṭi tacca tasya duḥkhamiti /\nsūtre arthagrahaṇaṃ gauṇamukhyaphalāvarodhārtham /\nbhāṣye ca niṣṭhā samāptiḥ /\nsā ca mahāpralaye 'ṣyastītyata uktam---paryavasānamiti /\navasānamātramasti, na tu paritaḥ punarapi sargahānopādānayorbhāvādityarthaḥ /\nsubodhaṃ vārttikam//20 //</p>\n\n</div>\n<div>\n\n<p>  NyS_1,1.21: bādhanālakṣaṇaṃ duḥkham //</p>\n\n<p>nānukte śarīrādau teṣāṃ duḥkhatvaṃ śakyaṃ lakṣayitumiti tallakṣaṇebhyaḥ paramidanduḥkhalakṣaṇam ---\nbādha---kham //21// atra ca bādhaneti bādhanāviṣayāṃ buddhimupalakṣayati /\ntena bādhanā ca tadanuṣaṅgiṇaśca śarīrādayo gauṇamukhyabhāvena lakṣitā bhavanti /\nsaiva hi bādhanā buddhirduḥkhe mukhyā, śarīrādau gauṇīti /\nalamebhiriti pratyayo nirvedaḥ, vaśitayā yoginaḥ svayamupalabhante svayamupanīteṣvapi viṣayeṣu audāsīnyamupekṣābuddhirvairāgyam /\nlakṣaṇaśabda iti vārttikam /\nanuṣaṅgaśca sambandhaḥ /\nsa ca bādhanāyāṃ viṣayaviṣayībhāvaḥ /\nśarīrādiṣu uktaḥ /\nkecid\nviraktaṃmānyā mānyante na sukhaṃ nāmāsti svarūpata iti /\n<lg>\n<l>tānnirācikīrṣurāha---svarūpatastu duḥkhamiti /</l>\n<l>vikalpo viśeṣaḥ /</l>\n<l>abhāvaphalatvaprasaṅgāditi /</l>\n<l>yadyapyupāttaduritakṣayahetavo 'pi dharmāḥ santi, tathāpyadhikādhikotkarṣaphalānāṃ darśapaurṇamāsādīnāṃ sahasrasaṃvatsaraparyantānāṃ vidhāyakebhyo vacanebhyo bhāvaphala eva dharmo gamyate bhāvasyaibotkarṣaśālitvāditi //21 //</l>\n</lg></p>\n\n</div>\n<div>\n\n<p>  NyS_1,1.22: tadatyantavimokṣo 'pavargaḥ //</p>\n\n<p>kramaprāptamapavargalakṣaṇamavatārayati bhāṣyakāraḥ---yatra tviti //</p>\n\n<p>tadar---gaḥ //22// tadityanantaraṃ gauṇamukhyabhedabhinnaṃ duḥkhaṃ parāmṛśatītyāha bhāṣyakāraḥ---tena duḥkheneti /\nmukhyameva duḥkhamiti bhramo mā bhūdata āha---janmaneti /\nanena jāyamānā duḥkhaśabdena sarve śarīrādaya ucyanate ityuktaṃ bhavati /\nabhayamiti punaḥ saṃsārabhayābhāvamāha,\nabhayaṃ vai brahma\nityasakṛdabhayaśruteḥ /\nye tu brahmaiva nāmarūpaprapañcātmanā pariṇamata ityāhuḥ, tān pratyāha---ajaramiti /\nsarvātmanā vā pariṇāma, ekadeśena vā? pūrvasmin kalpe sarvātmanā brahmaṇo 'nyathātvād vināśaprasaṅgaḥ /\nekadeśapariṇāme tu sāvayavatvāt ghaṭadivadanityatvaprasaṅgaḥ iti sūktam---ajaramiti /\nvaināśikāḥ prāhuḥ\niti /\n<lg>\n<l>tān pratyāha---amṛtyapadamiti /</l>\n<l>etadupapādayiṣyatyagre vārttikakāraḥ /</l>\n<l>tadetad bhāṣyaṃ vārttikakāro vyācaṣṭe---teneti /</l>\n<l>ātyantikagrahaṇaṃ mahāpralayāvasthānivṛttyartham //</l>\n</lg></p>\n\n<p>atra bhāṣyaṃ nityaṃ sukhamātmana ityādi /\nasyārthaḥ---\nvijñānamānandaṃ brahma\niti sāmānādhikaraṇyaśruteḥ brahmasvabhāvaṃ sukham, tayā ca brahmaṇo nityatvāt tadapi nityamityarthaḥ /\nātmana iti ca ṣaṣṭhī rāhoḥ śira itivat mantavyā /\ntadetad bhāṣyaṃ vyācaṣṭe---ātyantikīti /\nteṣāmityādi bhāṣyaṃ vyācaṣṭe---tanneti /\natrānumānamupanyasyātiprasaṅgena nirākaroti---na, neti /\nathātmani duḥkhādikaṃ nityaṃ necchati, tatrāha---anaikāntikatā vā /\nnityasyābhivyaktirityādibhāṣyārthamāha---nityamiti /\nayamabhisandhiḥ /\nsukhaṃ tāvadātmano guṇo nātmā /\nupapādito hi guṇaguṇinorbhedaḥ /\nevaṃ vijñānamapyātmaguṇaḥ,na hyudayavyayavatībhyo vijñānavyaktibhyo 'nudayavyayadharmā bhavitumarhatyabhinna ātmā /\nna cātmaiva vijñānasvabhāvaḥ tattadviṣayopadhānenodayavyayadharmeva bhavatīti sāṃpratam /\nghaṭamahaṃ jānāmīti mānasyāṃ buddhau trayāṇāmapi jñānajñeyajñātaṇāṃ bhedenānuvyavasāyāt /\nviṣayatajjñānabhede 'pi ca jñāturekasya pratisandhīyamānatvāt /\nna caitadasati bādhake bhedajñānaṃ bhrāntamiti yuktam /\nna cāgantukajñānātiriktaṃ svābhāvikamātmani caitanyamanubhūyate /\nna cātmaiva tatsvabhāvaḥ, suṣuptatvānupapatteḥ /\nacetayanneva hi suṣupata ityucyate /\n<lg>\n<l>na ca tadā viṣayaśūnyaṃ svaniṣṭhamātmacaitanyamiti yuktam /</l>\n<l>tadavasthābhedasya suṣuptotthitena svapnāntikasyeva smaraṇaprasaṅgāt /</l>\n<l>sukhaṃ ca na jñānajātīyamityupapāditaṃ pratyakṣasūtre /</l>\n<l>na ca kiñcidapi sava prakāśamastīti caturthe vijñāna vādaṃ nirākurvan vakṣyati //</l>\n</lg></p>\n\n<p>tadevaṃ vyavasthite dūṣaṇa bhāṣyavārttikoktaṃ draṣṭavyaṃ yathāyamātmamanaḥsaṃyoga iti /\nsaṃsārāvasthāyāṃ tāvadayamātmamanaḥsaṃyogo dharmaṃ nimittamapekṣamāṇaḥ sukhajñānam ākārṣīt /\nyadi tu muktyavasthāyāṃ tadanapekṣa eva sukhajñānaṃ karoti, hanta rūpādijñāneṣu indriyāntarāṇyapi nāpekṣeteti bhāvaḥ /\nśaṅkate---yogajeti /\nna vayaṃ viṣayamātrāpekṣāṃ brūmo yena rūpādiṣvapi jñānamutpādayet, api tu saṃsārāvasthāyāṃ yat sukhajñānāyānenāpekṣitaṃ tadapekṣate /\ndharmaśca tadā tenāpekṣita iti muktyavasthāyāmapi dharmamevāpekṣate /\netāvān viśeṣo yadayaṃ yogaja iti /\ntathā ca na rūpādivijñāna prasaṅga iti /\nśaṅkate---nityo 'sāviti /\nnirākaroti---yogeti /\nnanu tvanmate yathā sukhasaṃvedanaṃ jihāsitam, evamasmanmate 'pi sukhasaṃvedanahānāya ghaṭiṣyata ityata āha---na cāyaṃ sukhamiti /\nasmanmate hi duḥkhahānāyaiva tadanuṣaktaṃ sukhaṃ jihāsitam /\nnityaṃ tu sukhaṃ sarvaduḥkhavinirmuktaṃ sanna duḥkhahānāya jihāsitaṃ saṃbhavati ityarthaḥ /\nna kevalamānukūlyāt pratibandhakatvaṃ nāsti śarīrādīnām, pratyuta muktyavasthāyāmapi kalpanīyatā ityāha---nityaṃ śarīrādi iti /\nsiddhāntino vacanamanubhāṣya deśayeti---pramāṇābhāvādityuktaṃ tacca neti /\nśāstreṇa hi mokṣasādhane lokaḥ pravartanīyaḥ /\napravartamānaśca pravartanīyaḥ /\n<lg>\n<l>iṣṭārthī ca pravartate tatsādhane /</l>\n<l>sukhaṃ ceṣṭam /</l>\n<l>sukhātmako mokṣa ityarthaḥ /</l>\n<l>seyaṃ lokapravṛttiranaikāntikatvena saṃśayaheturiti pariharati---na, pravṛttīti //</l>\n</lg></p>\n\n<p>syādetat /\nmukhyāsaṃbhave gauṇamarīyate /\nsukhaśabdaśca sukhe mukhyaḥ, bhāktastu duḥkhanivṛttau /\ntasmāt nityānanda eva mokṣa ityata āha---yadi punariti /\nsaṃcakṣāṇakaḥ saṃkhyānapravṛtto yogī /\ndharmādharmau tāvadātmani pāramārthikau, na tvavidyākalpitau /\ntau ca vītarāgeṇāsaktena satā śakyau bhogena kṣetum, na tu śaktane /\nsa hi saktasteṣu teṣu viṣayeṣu upāttamupāttaṃ bhu/jānaḥ tyaktaṃ tyaktaṃ copādadānaḥ saṃsārāt na mucyeta /\ntasmādayaṃ rāgo bandhanamiti samājñātaḥ /\ntannibandhanā ca pravṛttiḥ parihartavyā /\nanyathā tu nityasukhāvadhāraṇalāliteyaṃ tṛṣṇāpiśācī labdhaprasarā viṣayasukheṣvapi pratyāsanneṣu purūṣaṃ pravartayantī mokṣamasya sūdūraṃ pratikṣipediti manāgapi prasaro 'syā na dātavyaḥ /\ntasmāt nityānandapratipādakaśrutirātyantike duḥkhaviyoge bhāktīti yuktamiti bhāvaḥ /\ncodayati---yadyapīti /\nrāgavad dveṣasyāpi prasaro na dātavyaḥ /\ntasya ca tvayā prasaro datta iti tulayo doṣa iti /\npariharati---na, apratikūlatvāt /\nyathā nityasukhopādānaṃ mokṣam apratikūlayā saktyā sapratikūlaṃ naivamātyantikaduḥkhahānaṃ duḥkhadveṣānuṣaktam /\ndveṣaḥ krodho manyurityanarthāntaram /\njvalanātmako hi sa bhavati /\nnaivaṃ vairāgyam /\n<lg>\n<l>alaṃ pratyayo hi sa ityapratikūlaṃ duḥkhahānamityarthaḥ /</l>\n<l>tadanena nityaṃ sukhamātmano mokṣe 'bhivyajyate ityādi tasmin prahīṇe nāsya nityasukharāgaḥ pratikūlo bhavatītyevamantaṃ bhāṣyajātaṃ vyākhyātaṃ veditavyam /</l>\n<l>yadyevamityāderbhāṣyasyāyamarthaḥ /</l>\n<l>evaṃ vairāgyeṇa mokṣamāṇasya pravṛtto satyām, muktasya yadi nityaṃ sukhaṃ bhavati kāmaṃ bhavatu mā vā bhūt, ubhayorapi pakṣayoḥ vītarāgasya pravṛttau na mokṣādhigamo vikalpyate, na sandigdho bhavatītyarthaḥ //</l>\n</lg></p>\n\n<p>vaināśikānāṃ mokṣamupanyasyati---cittaṃ vimucyata iti /\nsaṃsārī hi mucyate /\nrāgādayastaddhetavaḥ /\nna cātmani nitye rāgādayaḥ saṃsāraṃ kartumutsahante, nityasyāvikāryatvena tādavasthyādupaneyāpaneyābhāvāt /\n<lg>\n<l>yathāhuḥ,</l>\n<l>varṣātapābhyāṃ kiṃ vyomnaścarmaṇyasti tayoḥ phalam /</l>\n<l>carmopamaścet so 'nityaḥ khatulyaścedasatphalaḥ //</l>\n</lg></p>\n\n<p>iti /\ncittaṃ tu kāryaṃ rāgādivaśāt saṃsārī, tadviyogācca mucyate iti yuktamityarthaḥ /\ndevamanuṣyādijātiḥ gatiḥ tatrotpattiḥ /\ntadetad dūṣayati---na, ayatnata iti /\nkṣaṇikatvāt cittasya, janmavināśaprayojanameva /\njanmāntaraṃ hi vināśa iti kṣaṇasyābhedyatvenopaneyāpaneyābhāvāt /\nsvarasabhaṅgitvācca vaiyarthyamityarthaḥ /\nśaṅkate---santateriti /\nanādiḥ khalu kāryakāraṇapravāharūpā buddhīnāṃ santatiḥ /\nsā cātmasākṣātkāronmūlitasavāsanakleśajālasya nivartate /\nnivṛttiśceyameva tasyā yat tatsantānavartinaścetaso 'nāgatasyānutpāda iti bhāvaḥ /\nnirākaroti---na, tasyāśakyatvāt /\nutpannasyānutpādo na śakyaḥ, nāpi santānanivṛttiḥ śakyā kartum, antyakṣaṇānupapatteḥ /\nsa hi antyaḥ kṣaṇaḥ kiñcidārabhate na vā? ārambhe nāntya iti na kāryakāraṇapravāhanivṛttiḥ, pravāhaśca santāna iti na santānanivṛttiḥ /\nanārambhe tasyāsāmarthyenāsattvam /\ntataḥ pūrve sarve 'pi kṣaṇā asantaḥ syuriti kasyoccheda iti bhāvaḥ /\nśaṅkate---anāgatānutpāda iti /\ntathā satyanāgatānutpādalakṣaṇārthakriyākāritvādantyakṣaṇopapattiriti bhāvaḥ /\nnirākaroti---anāgateti /\nprāgabhāvasyānāditvādityarthaḥ /\n<lg>\n<l>pṛcchati---tarhi kasyeti /</l>\n<l>nityasyānupakāryatvādapaneyābhāva iti bhāvaḥ /</l>\n<l>uttaram---ya iti /</l>\n<l>yathā cākṣaṇikasyopakāryatvaṃ tathā kṣaṇabhaṅgabhaṅge upapādayiṣyata iti saddhim //22 //</l>\n</lg></p>\n\n</div>\n<div>\n\n<p>  NyS_1,1.23: samānānekadharmopapattervipratipatterūpalabdhyanupalabdhyavyavasthātaśca viśeṣāpekṣo vimarśaḥ saṃśayaḥ //</p>\n\n<p>saṃśayalakṣaṇāvatāraṇaparaṃ bhāṣyaṃ sthānavata etarhi iti /\ntasyārthaḥ /\nsthānaṃ kramaḥ /\ntadvataḥ /\netarhi idānīmiti /\nkkacit pāṭhaḥ sthānavata eva tarhīti /\n<lg>\n<l>tarhi tadānīmuddeśasamaye, kramavataḥ saṃśayasya prameyānantaramuddiṣṭasya, prameyalakṣaṇānantaraṃ sthānaṃ kramo lakṣaṇasyetyarthaḥ /</l>\n<l>tadetad vārttikakāro vyācaṣṭe---prameyeti /</l>\n<l>etadeva sphuṭayani---yati /</l>\n<l>sthānaṃ kramagrahaṇena vyākhyātam, matubarthaśca prāptigrahaṇena //</l>\n</lg></p>\n\n<p>samā---yaḥ //</p>\n\n<p>atra ca vimarśaḥ saṃśaya iti saṃśayasāmānyalakṣaṇam /\ntatra saṃśaya iti lakṣyanirdeśaḥ, vimarśa iti lakṣaṇapadam /\nekasmin dharmiṇi virodhinānārthāvamarśo vimarśaḥ, kiṃ sviditi jñānam /\ntadanenāsamānajātīyebhyaḥ pramāṇādibhyaḥ samānajātīyebhyaśca viparyayādibhyaḥ saṃśayo nivartito bhavati /\nsamānetyādīni tu trīṇi viśeṣalakṣaṇāni /\nteṣu ca vimarśaḥ saṃśaya ityetadanuvartanīyam /\natra viśiṣṭo 'vamarśo vimarśaviśiṣṭaḥ saṃśaya iti lakṣyapadam /\nsamānadharmopapatteranekadharmopapattervipratipatteriti trīṇi pratyekaṃ śeṣaiḥ padairūpetāni lakṣaṇānīti /\ntadetadāha vārttikakāraḥ---tatra samāneti /\ntrividha eveti ye pañcavidhamācakṣate te nirākṛtāḥ /\ntadanavadhāraṇajñānaṃ sa saṃśaya iti saṃśayasāmānyalakṣaṇaparaṃ bhāṣyaṃ vyācaṣṭe---tatra viṣayasvarūpeti /\npratyayo 'navadhāraṇātmakaśceti /\n<lg>\n<l>ākṣepaparihārau prathamasūtra eva vyākhyātau /</l>\n<l>pratyayaśabdasya niścayavacanatvamabhyupetya vyākhyānaṃ pratīyata iti /</l>\n<l>paramārthatastu pratyayaśabdo jñānaparyāyaḥ /</l>\n<l>jñānatvaṃ ca sāmānyaṃ saṃśayādiṣvapyastīti na virodha iti //</l>\n</lg></p>\n\n<p>samānadharmopapatteriti vyācaṣṭe---samāneti /\nvikalpyākṣipati---kiṃ punariti /\nkasmāditi /\nmā kārṣīd dravye saṃśayam, guṇa eva kasmāt na karotīti praśnārthaḥ /\nsamādhatte---na, sādhāraṇeti /\nyādṛśaṃ saṃkhyāpracayaparimāṇabhadayoni parimāṇaṃ sthāṇupurūṣayoḥ, tādṛśamāsyāpi purovartino dravyasya parimāṇam /\ntasmāt sadṛśaparimāṇadharmasya dharmiṇa upapatterityarthaḥ /\nmahatvadīrghatvasāmānyadharmayogastu sannapi na saṃśayakāraṇam, asādṛśye tadyoge 'pi saṃśayābhāvāditi bhāvaḥ /\nsyādetat /\nupapattiḥ sattā /\nna ca sadṛśo dharmaḥ sattāmātreṇa saṃśaye hetuḥ, api tūpalabdhaḥ /\nna copalabdhivācakamatrāsti padamityata āha---tasyopapattiradhyavasāya iti /\nyadyapyayamupapattiśabdaḥ sattāvacanastatparaśca, tathāpi padāntarasamabhivyāhārādavagamyate sattāmātrābhidhāne 'pi tadupalabdhirvivakṣiteti /\nviṣayaviṣayiṇorabhedavivakṣayā sāmānādhikaraṇyamupapattirūpalabdhiriti /\npṛcchati---kasmāditi /\nasmadāyatte hi śabdaprayoge kimityavācakaṃ prayokṣyāmaha ityarthaḥ /\nuttaram---anuktamapīti /\nviśeṣāpekṣā iti vacanena viśeṣasyāpekṣā ucyate /\napekṣāśabdaśca yadyapīcchāyāṃ vartate, tathāpīha jighṛkṣāyāṃ vākyasāmarthyāt /\nna ca sā saṃśayasya hetuḥ, tasyāḥ saṃśaye sati bhāvāt /\ntasmād viśeṣāpekṣayā vighṛkṣālakṣaṇayeha viśeṣayoḥ purovartivastusādṛśyāt smaraṇe satyagrahaṇaṃ lakṣaṇīyam, yathā gaṅgāśabdastīraṃ saṃbaddhameva lakṣayati, na tu tīramātram /\nanenaivābhiprāyeṇa vakṣyati bhāṣyakāraḥ viśeṣasmṛtyapekṣa iti /\ntasmād viśeṣagrahaṇapratiṣedhāt sāmānya grahaṇamabhyanujñātaṃ bhavatītyarthaḥ /\nparihārāntaramāha---atha veti /\nsyādetat, upapattiśabdaḥ sattāvacanaścopalabdhivacanaśca /\ntathā ca vinigamanāyāṃ ko heturityata āha---yaḥ punariti /\n<lg>\n<l>nanvabhāvaḥ pramāṇālambanamuktaḥ, tat kuto na virodha ityata uktam---svatantramiti /</l>\n<l>atha vā sattāvācako 'pyayamupapattiśabdaḥ svābhidheyaviṣayāmupalabdhi lakṣayatītyāha---viṣayaśabdeneti /</l>\n<l>na ceyam alaukikī lakṣaṇetyāha---laukikamiti /</l>\n<l>yathā ca dhūmo na sattāmātreṇa hetustathoktaṃ prāgiti //</l>\n</lg></p>\n\n<p>ekadeśināmupasaṃkhyānamupanyasyati---avyavacchedeti /\nte kila manyante vyavacchedaheturapi dharmaḥ samāno bhavati /\nyathā kṛtakatvaṃ sādhyadharmiṇi śabde dṛṣṭānta dharmiṇi ca ghaṭādau samānam, na cāsau nityānityatvasaṃśayahetuḥ, api tvanityatvasyāyogaṃ sādhyadharmiṇi vyavacchinatti /\nato 'vyavacchedahetoriti vaktavyamityarthaḥ /\ntadetad vaktavyaṃ dūṣayati---na samāneti /\nsamāno hi dharmaḥ pratisaṃbandhinamapekṣate---keneti /\nsaṃśayapadena ca svaviṣayopasthāpakena parasparavirodhinau tāvupasthitau /\ntena tābhyāṃ samāna iti gamyate /\ntena vivakṣitatajjātīyavṛttitve satyanyajātīyavṛttireva gamyate /\nna caiva kṛtakatvam /\ntasmāt na vaktavyamavyavacchedahetoriti /\nsamānaśabdārthaḥ sādṛśyaṃ tatra nāstītyarthaḥ /\natraivopalabdhītyādipadadvayaṃ śaṅkāpūrvakaṃ yojayati---so 'yaṃ sādhāraṇa iti /\nupalabdhyanupalabdhī na vyavatiṣṭhete iti /\nśiraḥpāṇyāderanupalabdhirvakrakoṭarāderūlabdhiḥ purūṣasya bādhakaṃ pramāṇam, taddhi purūṣa evāyaṃ vā, idantayā vyavatiṣṭhate, idantāniṣedhena vā /\n<lg>\n<l>nāyaṃ purūṣa ityanidantayā vyavatiṣṭhate /</l>\n<l>tadabhāvo 'vyavasthā /</l>\n<l>tadanena sādhakabādhakapramāṇābhāvo darśitaḥ /</l>\n<l>viśeṣākāṅkṣāyāṃ ceti viśeṣasmṛtirdarśitā //</l>\n</lg></p>\n\n<p>vimarśapūrvakaṃ samastamityavadhārayati---kimidamiti /\ntatraikapadaparigrahe doṣamāha---yadi samāneti /\nviśeṣaḥ śiraḥpāṇyādiḥ /\nviśiṣyate hyanena purūṣaḥ sthāṇoriti anupalabdhasāmānyasyāpi kvacidupalabdhyanupalabdhyavyavasthāstīti /\nyathā saptame rase, daśame vā dravye /\n<lg>\n<l>na hi tatra sādhakaṃ bādhakaṃ vāsti pramāṇam /</l>\n<l>na ca saṃśayaḥ /</l>\n<l>viśeṣāpekṣa ityetāvatīti /</l>\n<l>tad yathā hastinaṃ dṛṣṭvā tatsaṃbandhino sthūṇāhastipakau smarati na ca tatra saṃndigdhe //</l>\n</lg></p>\n\n<p>dvipadaparigrahe doṣamāha---evaṃ samāneti /\nnaudolārūḍho hi gacchan vidūre ārohapariṇāvadvastudarśane 'pi satyapi ca sādhakabādhakapramāṇābhāve viśeṣasmṛtyamāvāt naga iti vā nāga iti vā na sandigdhe /\nevamupalabdhyanupalabdhyavyavasthāto viśeṣāpekṣa iti padadvaye vidhīyamāna'nyataḥ smaryamāṇād viśeṣāt sadṛśadharmavati dharmiṇyanupalabhyamāne saṃśayaḥ syāt /\nasti hi tadā viśeṣasmṛtiḥ sādhakabādhakapramāṇābhāvaśca, no khalvanupalabhyamāne samānadharme dharmiṇi tadgatā vakrakoṭarādayo vā śiraḥ pāṇyādayo vā śakyagrahā iti /\nyadāyaṃ draṣṭeti /\nyadā khalvayaṃ draṣṭā pratiparūraḍakurodbhedapukakitābhirmandamalayamārūtāndolanalalitalāsyaśālinībhiḥ śākhābhirmadhumadamuditamadhupamālāśiñjitavallakīvādyamanoharābhirmattapuṃskokilakulavipañcyamānapañcamābhirārabdha-\nsaṃṅgītakaṃ sahakāratarūmanubhūyātha vidūravartī ku/jarasadṛśadharmavantamanubhavati, tadāsyāsti samānadharmolabdhiḥ /\nasti ca karitarurūpaviśeṣasmṛtiḥ, na tu sādhakabādhakapramāṇābhāva iti na saṃśete /\nkatipayavyaktyāśrayatvaṃ sahakāratvāderviśeṣasyālpaviṣayatvam /\nārohapariṇāhādestu bahuvyāpitvaṃ mahāviṣayatvam /\nnānārthāvamarśanaṃ ca virūddhārthāvamarśanaṃ draṣṭavyam /\ntadanena sthāṇupurūṣayorityādi bhāṣyaṃ vyākhyātam /\npaśyan ityupapattivivaraṇam /\nviśeṣaṃ bubhutsamāna iti viśeṣāpekṣa ityasya vivaraṇam /\nkiṃ sviditi vimarśavivaraṇam /\nsyādetat /\nsaṃśayottarakālā bubhutseti, kathaṃ bubhutsamānaḥ saṃśeta ityata uktaṃ bhāṣyakṛtā, samānamanayoriti /\n<lg>\n<l>viśeṣāpekṣāśabdenecchāvācinā agṛhyamāṇaviśeṣasmaraṇaṃ lakṣitamiti bhāvaḥ /</l>\n<l>seyaṃ sādhakabādhakapramāṇānupapattau satyā samānadharmopalabdhirvinaśyadavasthā viśeṣasmṛtyā sahāvinaśyadavasthā ekasmin kṣaṇe satī saṃśayajñānasya heturiti siddham /</l>\n<l>tripadaparigrahamanekadharmopapattervipratipatterityatrāpi yojayati---eteneti /</l>\n<l>dve dvitvenaikīkṛtyādyānantarayoriti draṣṭavyam //</l>\n</lg></p>\n\n<p>anekadharmopapatterityatra bhāṣyakṛto vyākhyāṃ grahītum ekadeśivyākhyānamupanyasya dūṣayati---aneketi /\nśabdo hi saṃyogajaḥ /\nsaṃyogajatvaṃ hi kārye dravye guṇe ca rūpādau śarīrādikriyāyāṃ cāstīti dravyaguṇakarmaṇāṃ samānam /\ntasmādanekasya dharmaḥ caritārthaḥ /\nevaṃ śabdagato 'neko 'pi dharmaḥ samānatayaiva dravyatvādisandehahetuḥ triṣu, saṃyogajatvaṃ sādhāraṇaṃ sattvādinā nirbhaksya, nirguṇatvaṃ guṇakarmaṇāḥ /\nevaṃ kṣaṇikatvaṃ dravyaguṇakarmaṇāmiti samānadharmopapattyā gatārthaṃmityarthaḥ /\npṛcchati---atheti /\n<lg>\n<l>bhāṣyakṛdvyākhyayottaram---asādhāraṇa iti /</l>\n<l>punaḥ pṛcchati---kathamiti /</l>\n<l>samāsapadaśabdena tadekadeśo 'nekaśabdo lakṣyate samāsagatenānekaśabdenetyarthaḥ /</l>\n<l>uttaram---samāneti //</l>\n</lg></p>\n\n<p>etaduktaṃ bhavati /\nyato 'nekasmāt samānāsamānajātīyādeṣa svāśrayaṃ vyāvartayati, ato 'nekāpādānakavyāvṛttihetukatvāt lakṣaṇayānena ityucyate /\ntadanena samānajātīyam asamānajātīyaṃ cānekamiti bhāṣyaṃ tasmād viśeṣa ityadhyāhṛtya vyākhyātam /\nadhyāhṛtaviśeṣapadavivaraṇaṃ viśeṣako dharma iti /\nsaṃbandhasāmānyavivakṣayā tu ṣaṣṭhī tasyānekasyeti /\nlakṣaṇābījāntaramāha---tasya cānekasyeti /\nnivartyanivartakasaṃbandhenānekaśabdena dharmoḥ lakṣyata ityarthaḥ /\ntadanena vinaivādhyāhāraṃ samānajātīyamasamānajātīyaṃ cānekam /\ntasya dharme nivartakatayeti vyākhyātam /\nna tvatra samāsabhrāntiḥ kartavyā /\ndarśayiṣyati hi bahuvrīhimihaiva vārttikakāraḥ /\ntadevaṃ lakṣaṇābījadvayopanyāsena asādhāraṇo dharma iti grahaṇakavākyaṃ vyākhyātam /\nprakārāntareṇānekadharmapadaṃvyācaṣṭe---ekāṃneketi /\nekaṃ cāneka ca tadubhayamanekaṃ tasyānekasya pratyayaheturdharmo 'nekadharmaḥ bhedābhedapratyayaheturityarthaḥ /\nvibhāgajatvaṃ vibhāgajānāṃ śabdānāmanyonyasyābhedapratyayahetuḥ, taditarebhyaśca bhedapratyayahetuḥ /\ntadidamāha---yato vibhāgajatvāt eṣa pratyayo bhavatīdaṃ vibhāgajaṃ śabdajātam ekam /\nidaṃ ca tato 'nyad anekaṃ bhinnam /\ntatra ya eva ekapratyayahetuḥ dharmo 'bhedaḥ sa eva anekapratyayaheturviśeṣaḥ /\njātyabhiprāyaṃ caikavacanam, sadādirhi dharmo duvyaguṇakarmaṇāmabhedapratyayahetuḥ, sāmānyādibhyaśca śabdaṃ nirbhajati /\ntadidamāha---yataḥ sadādereṣa pratyayo bhavatīdamekaṃ yataśca vibhāgajatvādepa pratyayo bhavatīdamanekamiti, tasmāt siddhamekaṃ cānekaṃ ca /\n<lg>\n<l>anekamiti tatpratyayaheturupacāreṇāneka iti /</l>\n<l>taddimudbhāṣyaṃ vyākhyānam /</l>\n<l>atrodāharaṇamāha---yatheti /</l>\n<l>dravyatvādikoṭitrayaviṣayasaṃśayapradarśanārthamuktaṃ sāmānyaviśeṣasamavāyebhya iti //</l>\n</lg></p>\n\n<p>sadanityaṃ dravyavatkāryāṃ kāraṇaṃ sāmānyaviśeṣavaditi dravyaguṇakarmaṇāmaviśeṣaḥ //</p>\n\n<p>tenānena sadādinā nirbhaktasya pṛthakkṛtasyetyarthaḥ //</p>\n\n<p>syādetat /\nyad yena sahacaritaṃ dṛṣṭaṃ tat kkacid dṛśyamānaṃ tat smārayat tadviyaruddhenāpi ca saṃbandhānaniścāyayat saṃśayaheturbhavati, yathā samāno dharmaḥ /\nasādhāraṇastu dharmo vibhāgajatvaṃ narte śabdāt kkacit pṛthivyādau vā utkṣepaṇādau vā gandhādau vā dṛṣṭa iti kathra smārayet, asmārayad vā kathaṃ tatra saṃśayaṃ janayet? tasmāt ko 'yaṃ bhavedityayo dharmāditi jijñāsāmātramutpādayet na tvayaṃ vāyaṃ veti saṃśayamityata āha---na hīti /\nkasmāt na dṛṣṭamityata āha---sarvatrāsaṃbhavāt /\n<lg>\n<l>na hi dravyādervibhāgato janma saṃbhavati, tadanvayavyatirekānanuvidhānādityarthaḥ /</l>\n<l>nanvata evoktaṃ na saṃśayaheturityataḥ āha---vibhāgajatvaṃ saṃśarye karoti sarvato vyāvṛtteriti /</l>\n<l>ayamarthaḥ, yadyapi vibhāgajatvaṃ na dravyādau kvacid dṛṣṭam, tathāpi tadvyatirekaḥ pratyekaṃ dravyādau dṛṣṭa iti vibhāgajatvena sadādyaviśeṣavān śabdo dravyakarmabhyā vyāvartamānaḥ kiṃ guṇaḥ, guṇakarmabhyāṃ vyāvartamānaḥ kiṃ dravyam, guṇadravyābhyāṃ vyāvartamānaḥ kiṃ karmeti vyatirekamukhena tattat smārayan asādhāraṇo dharmo bhavati saṃśayakāraṇamiti /</l>\n<l>deśayati---nanu ceti //</l>\n</lg></p>\n\n<p>ayamabhisandhiḥ /\nvaṃśe pāṭyamāne vaṃśadalayoḥ kriyā, tatastayormitho vibhāgaḥ, tato vaṃśadalāvaruddhanabhobhāgavibhāgaḥ /\nso 'yaṃ vibhāgajo vibhāgo na vaṃśadalakarmajaḥ /\navayavakriyā hi tadavayavāvaruddhanabhobhāgavibhāgajanikā dravyārambhakasaṃyogāpratidvandvivibhāgajanakatvena vyāptā vikasatkamalakuṅmaladaleṣu dṛṣṭā /\nna hi tatra tatra mukulitād vikāsi kamalamanyat, ākuñcitaprasāritāṅgulikaratalavat tattvena pratyabhijñāyamānatvāt /\nvaṃśadalakriyāpi cet tādṛśī, nūnamanayāpi dravyārambhakasaṃyogāpratidvandvivibhāgajanikayā bhavitavyam /\ntathā ca dravyaṃ kāryamapi na naśyet /\ntasmāt nānayā vaṃśadalākāśavibhāgo janayitavyaḥ /\nna cānyadasya kāraṇaṃ saṃbhavati /\ntasmād vaṃśadalakriyājanito dalayorvibhāgaḥ kāryaikārthasamavetaḥ tadavaruddhākāśapradeśavibhāgasyāsamavāyikāraṇameṣitavyaḥ /\nheturiti siddhaṃ bhavatīti /\npariharati---anabhyupagatavibhāgajavibhāgasyaitad vibhāgajatvam evaṃ saṃśayakāraṇaṃ bhavati /\nanabhyupagamabījaṃ ca kutaḥ punarevadevamavagataṃ padmapatrāvayavakriyā vibhāgadvayajaniketi, vibhāgadvayakramakalpanāyāṃ pramāṇābhāvāditi cet? hanta, vaṃśadalavibhāgayorapi tulyam /\nnanūktaṃ dravyārambhakasaṃyogāpratidvandvivibhāgajanakaṃ syāt karma, tataśca dravyanāśo na bhavediti /\nathaṃ viparyayaḥ kasmāt na bhavatīti vaṃśadaladvayakriyaiva vibhāgadvayajanikā, padmapatravayavakriyā tvavayavavibhāgajanikā, tadavayavākāśavibhāgastvavayavavibhāgajanmā /\nyadi tu padmapatrāvayavakriyā ubhayajanikā bhavet, vaṃśadalakriyaiva dravyārambhakasaṃyogapratidvandvinaṃ vibhāgaṃ janayediti /\nna cānyataratra vibhāgadvayayaugapadyaniścayaḥ kramapramāṇābhāvaśca tulyaḥ /\n<lg>\n<l>tasmāt padmapatrāvayavakriyāvibhāgajanakatvasaṃdehādaśakyaviniścayo vyāpyavyāpakabhāvaḥ /</l>\n<l>kriyāvailakṣaṇyāt tu svahetuvailakṣaṇyajanmanaḥ kāryasya vibhāgasya vailakṣaṇyaṃ syāt, yadeko dravyārambhakasaṃyogapratidvandvī apratidvandvī cetaraḥ, tathāpi caitadvailakṣaṇyaṃ kriyāyā abhyupetavyam yadekā vibhāgamekaṃ janayati /</l>\n<l>anyā tu vibhāgadvayamiti /</l>\n<l>tasmādetadudāharaṇabalena na vibhāgajavibhāgasiddhiḥ //</l>\n</lg></p>\n\n<p>yastvaṅgulikarmānantaramaṅgulitaruvibhāgo hastataruvibhāgaḥ, śarīrataruvibhagāśca daśyate, tatrāṅgulitaruvibhāgamaṅgulyāśrayā kriyā karotu, hastataruvibhāgaṃ tu na śaktā janayitum, tasyāḥ svāśrayasamavāyāt, svāśrayasamavetakāryajanane ca kriyāyāḥ sāmarthyāvadhāraṇāt /\ntasmāt hastāditaruvibhāgaḥ kriyato 'saṃbhavannaṅgulyāditaruvibhāgameva kāryaikārthasamavāyalakṣaṇayā pratyāsattyā nimittīkarotīti vibhāgajavibhāgasiddhiṃ manyate, taṃ pratyāha---yaḥ punariti /\nastu vā vibhāgajo vibhāgaḥ, tathāpi vibhāgajatvamīdṛśamasādhāraṇamevetyata āha---astu vā tasya abhyupagatavibhāgasya api vibhāgajatvamasādhāraṇaṃ viśiṣṭam /\ntadeva deśayati---vibhāgajeti /\npāṭyamāne hi vaṃśe śabdotpattau vaṃśadalayormitho vibhāgo nimittakāraṇam /\nvaṃśadalāvaruddhākāśavibhāgastvasyāsamavāyikāraṇam, na tu bheryākāśasaṃyogavat vaṃśadalākāśasaṃyogo 'samavāyikāraṇaṃ bhavitumarhati /\ntathā hi prayogaḥ, yo 'yaṃ vaṃśadalavibhāganimittaḥ śabdaḥ, sa nimittasamānajātīyāsamavāyikāraṇajanyaḥ, tadasādhāraṇanimittajanyaśabdatvāt /\nyo yaḥ śabdo yadasādhāraṇanimittajanmā, sa sarvastajjātīyāsamavāyikāraṇajanyaḥ, yathā bherīdaṇḍasaṃyoganimittaḥ śabdo bheryākāśasaṃyogāsamavāyikāraṇakaḥ /\ntathā cāyam /\ntasmāt tatheti /\ntadevaṃ vaṃśadalavibhāgalabdhajanmanā vaṃśadalākāśavibhāgenāsamavāyikāraṇena janitaḥ śabdaḥ /\n<lg>\n<l>tadevaṃ vibhāgajavibhāgāsamavāyikāraṇakatvaṃ śabdasya, tadapi yadyapyaṅgulyākāśavibhāgajahastākāśavibhāgāsamavāyikāraṇe kāyākāśavibhāge 'sti, tathāpi kāraṇamātravibhāgajavibhāgāsamavāyikāraṇakatvāditi hetuḥ bhāṣyakāreṇa vibhāgajatvāt ityanena sūcitaḥ /</l>\n<l>na cāṅgulyākāśavibhāgapūrvakaḥ kāyākāśavibhāga evam /</l>\n<l>sa hi kāraṇākāraṇavibhāgapūrvako, na tu kāraṇamātravibhāgapūrvakaḥ /</l>\n<l>tadidamuktam---vibhāgajavibhāgāsamavāyikāraṇakaḥ śabdo nānyaḥ padārtha iti //</l>\n</lg></p>\n\n<p>nanu sahacarito dṛṣṭaḥ smārayan viśeṣasaṃśayaheturbhavati, na tu yo vyāvṛttaḥ tena sahāsyāsāhacaryāditi śaṅakāmapanetuṃ bhāṣyakārīyamuttaramāha---tulyajātīyeṣvitiṃ /\nyadyapi vyatirekamukhenāsādhāraṇaḥ śaktaḥ smārayitum,\ntathāpi bhāṣyoktamapyuktam /\nyat khalu sadādirūpasaṃpannaṃ viśeṣavat tatsamānajātīyebhyo 'samānajātīyabhyaśca vyāvṛttam, yathā pṛthivīdravyam /\nabādibhyaśca dravyāntarebhyāṃ guṇakarmabhyaśca vijātīyebhyo gandhavattvena vyāvṛttaṃ dravyajātīyam /\nevaṃ rūpatvena rūpaṃ guṇaḥ /\nutkṣepaṇatvenotkṣepaṇaṃ karma /\ntathāvidhaḥ śabdaḥ sadādirūpasaṃpanno vibhāgajatvena samānāsamānajātīyebhyo viśiṣyate /\ntasmād bhavati dravyaṃ guṇaḥ karma veti saṃśaya iti /\npūrvavyākhyānato 'nekaśabdenāsādhāraṇadharmo lakṣyata ityuktam /\nsaṃprati samānaśabdaparyālocanayāpyanekapadamasādhāraṇe vartate lakṣaṇayaivetyāha---samānadharmasya saṃśayakāraṇatvena upayogād veti /\nsamānaṃ hi pratigogitayā asamānaṃ buddhau sannidhāpayati /\ntatra dvayasyāpi samānaśabdena śrutyarthābhyāmupāttasya samānasya dharmasyāsamānasya ca, samānasya saṃśayakāraṇatvenopayogāditi yojanā /\npṛcchati---kasmāditi /\nasmadāyatte śabdaprayoge kimityavācakaṃ prayokṣyāmaha iti bhāvaḥ /\nuttaram---naivamiti /\nasādhāraṇo hi dharmo vyatirekamukhena saṃśayahetuḥ /\nsa cānekasmād vyāvṛttyā sidhyati /\nsā ca lākṣaṇikānekapadādhīnā nāsamānapadāt labhyata iti prayojanavallākṣaṇikapadopādānam /\nlakṣaṇaiva ceyam anekasmādvyāvṛtto dharmo 'nekadharma iti vigraheṇa nirvarṇyate iti /\nabhyuccayamātramāha---lāghavaṃ veti /\nasādhāraṇasya saṃśayakāraṇatve vyāvṛttiḥ prayojiketi manvānaścodayati---yadyaneketi /\npariharati---naiṣa doṣa iti /\nvyabhicārāvyabhicārau hi saṃśayanirṇayayoḥ prayojakau, nānvayavyatirekamātramityarthaḥ /\ncodayati---yadi tarhīti /\nsapakṣāsapakṣasādhāraṇyaṃ hi hetorvyabhicāraḥ /\nsa cet saṃśayasya kāraṇam, hanta, samānadharmopapattireva sarvatra saṃśayakāraṇamiti kṛtam anekagrahaṇenetyarthaḥ /\n<lg>\n<l>pariharati---satyamiti /</l>\n<l>sapakṣāsapakṣasādhāraṇyaṃ hi hetorvyabhicāraḥ /</l>\n<l>sa ca saṃśayasya prayojakaḥ /</l>\n<l>tathāpyekasyānvayaḥ sādhāraṇo 'parasya vyatireka ityetāvatobhayopādānamityarthaḥ //</l>\n</lg></p>\n\n<p>evamanekadharmopapatteriti svamate vyākhyāya paramatavyākhyānaṃ dūṣayitumupanyasyati---na /\niti /\nnityaḥ śabdaḥ śrāvaṇatvāt śabdatvavadityekaḥ pañcarūpopapanno 'vyabhicārī hetuḥ1 anityaḥ śabdaḥ kṛtakatvād ghaṭavaditi cāyamaparaḥ pañcarūpopapanno 'vyabhicārī heturiti /\ntadetad dūṣayati---tadayuktamiti /\nna hyavyabhicāriṇau pañcarūpopapannāvityarthaḥ /\nna cāyaṃ prativādinaḥ prayogo 'pi yuktaḥ iti /\nviruddhaśabdasyārtho viruddhārtha iti, svarūpamanayorviruddhaṃ parasparābhāvavadityarthaḥ /\n<lg>\n<l>viśeṣadarśanādupajāta iti /</l>\n<l>saṃśayasya hi viśeṣādarśanaṃ janakam, viśeṣadarśanaṃ ca nivartakamiti /</l>\n<l>sa cet tvanmate nivartakādutpadyata, avyabhicārihetujanitādviśeṣadarśanāt nāsya nivṛttiḥ syādityarthaḥ /</l>\n<l>na ca yadā nivartakatvamasyāsti tadā janakamapītyāha---na hi viśeṣadarśane satīti //</l>\n</lg></p>\n\n<lg>\n<l>syādetat /</l>\n<l>pratyakṣameva sa evāyaṃ gakāra ityevamākāraṃ pratyabhijñāsamājñātaṃ śabdasya sthemānamākalayat,</l>\n<l>tāvatkālaṃ sthiraṃ cainaṃ kaḥ paścānnāśayiṣyati //</l>\n</lg>\n\n<p>iti nityatvaṃ paricchetsyatītyata āha---nāyamarthaḥ pratyakṣasya viṣayaḥ /\ntadeva hi pratyakṣaṃ saṃśayasya nivartakaṃ yadananyathāsiddham, yathauṣṇyagrāhi vahneḥ /\nidaṃ tu sādṛśyenāpi saṃbhavāt svayaṃ sandigdhaṃ sanna saṃśayocchedāyālamityarthaḥ /\nmā bhūt pratyakṣasya viṣayaḥ, bhavati tvāgamasya /\n<lg>\n<l>no khalu kṣaṇikaḥ śabdo 'rthapratyāyane samarthaḥ, tasyānvayavyatirekakālānavasthāyino 'śakyasamayatvenārthapratipatteranupapatteḥ /</l>\n<l>tasmād yadyapi sākṣānnityo 'ham ityāgamo nābhidhatte, tathāpi viditasaṃgaterarthapratyayaṃ kurvannātmano nityatāmākṣipannityatāviṣayo bhavati /</l>\n<l>yathāhuḥ</l>\n<l>nityastu syād darśanasya parārthatvāt //</l>\n</lg></p>\n\n<p>ityata āha---nāgamaviṣayaḥ /\nyadyapi varṇavyaktayaḥ kṣaṇikāḥ, tathāpi svasvasāmānyaviśeṣagatvādyupahitā gavādivyaktaya iva gotvādyupadhānāḥ śakyasaṃketā iti na nityatāmākṣipatyāgama ityarthaḥ /\nbhavatu kiṃ no bādhyata iti /\nna khalu candramasaḥ parabhāge hariṇasadasadbhāvasandehaḥ śakyaḥ kadācidapyucchettumasmadādīnāmityarthaḥ /\nkathaṃ na bādhyata iti /\nsandigdhanityānityabhāve śabde kṛtakatvaṃ dṛṣṭamiti nānityatvena svabhāvataḥ pratibaddham /\ntathā ca na buddhyādīnāmanityatvaṃ sādhayitumarhatītyarthaḥ /\nsarvamiti /\nkṛtakatvaprayatnanāntarīyakatvapratyayabhedabheditvādītyarthaḥ /\nsarvaṃ cānumānamiti /\nyadi ca pañcarūpo 'pi hetuḥ, saṃśayakāraṇaṃ sarvamevānumānamiti sarvamapramāṇaṃ syādityarthaḥ /\nvaināśikāḥ prāhuḥ nityāsaṃbhavāditi /\nna, bādhāparijñānāditi /\nbādhāviṣayāparijñānādityarthaḥ /\nsvadeśe parotpattipratibandhakatvaṃ sapratidhatvam /\nsautrāntikamate hi rūpaṃ sapratighamiṣyate mūrtaṃ ca, nitya eveti vā anitya eveti vā abhilāpo nopapadyeta, sthāṇureveti vā puruṣa eveti vā abhilāpaḥ /\n<lg>\n<l>codayati---naivaṃ bhaviṣyatīti /</l>\n<l>mā bhūdabhilāpa ityarthaḥ /</l>\n<l>pariharati---vyāhatamiti /</l>\n<l>sa evaikagranthenāha---nanu ceti //</l>\n</lg></p>\n\n<p>tadevaṃ pañcarūpayorhetvorekatra samavāyābhāvaḥ uktaḥ /\nyadi punarasatpratipakṣarūparahitayorekatra saṃbhavo 'ṅgīkriyate, tathā ca saṃśayahetutvamityabhiprāyeṇa śaṅkate---atha kṛtakatveti, nirākaroti---tathāpīti /\npratyekaṃ satpratipakṣatvam, militayostvasādhāraṇatvam, tādṛśaḥ anyatrādarśanādityarthaḥ /\ntat kimidānīṃ satpratipakṣatayā kṛtakatvamasādhanameva śabdānityatve, tathā ca bahu vyāhataṃ bhavatītyāśayavān pṛcchati---yadā punarevaṃbhūtāviti /\nuttaram---tadā tayoriti /\n<lg>\n<l>nanu kṛtakatvasya sādhyatvāt śrāvaṇatvasya ca siddhatvāt prathamabhāvinā nityatvānumānena siddhāṅgakenāpahṛtaviṣayaṃ caramabhāvisādhyaṅgakamanityatvānumānameva bādhyatām ityata āha---yatnaśca kriyamāṇa iti /</l>\n<l>siddhamapi śravaṇatvamanumānasikatādyanityadharmasādhāraṇatayā savyabhicāraṃ sannityatvasya sādhanaṃ na bhavitumarhatoti /</l>\n<l>kṛtakatvasya tu pāñcarupyam /</l>\n<l>nityatvasya ca pramāṇabādhanamupapādayiṣyata ityarthaḥ //</l>\n</lg></p>\n\n<p>vipratipatterityasya vyākhyānam---vipratipatteriti /\nyadyapi viruddhā pratipattirjñānaṃ vipratipattiḥ, tathāpi tasyā vādiprativādigatāyā atyantaparokṣatvāt saṃśayakāraṇatvānupapatteḥ svakāryaṃ pravādaṃ lakṣayatītyarthaḥ /\natra bhāṣyakāraḥ upalabdhyavyavasthāyā anupalabdhavyavasthāyāśca pṛthak saṃśayakāraṇatvaṃ matvā samānadharmopapatterityanena gatārthatāṃ pariharannāha sma---purvaḥ samāno 'nekaścetyādi /\ntadupanyasya vārttikakāro dūṣayati---tatreti /\nno khalu samānānekadharmopalabdhau satyām, satyāṃ ca viśeṣasmṛtau sādhakabādhakapramāṇāsadbhāve saṃśayo bhavatītyuktam /\ntasmāt nopalabdhyanupalabdhyavyavasthe pṛthak saṃśayakāraṇe iti /\nviśeṣamapi dūṣayati---samāna iti /\nnanu yadi nāsita bhedaḥ, tat kimidānī sarveṣāṃ jñātṛsthatvāviśeṣaṇa trayāṇāmapi saṃśayakāraṇānāṃ samānānekavipratipattīnāmabhedaḥ, tathā ca pṛthagupādānavaiyarthyamityata āha---samānānekadharmayoriti /\npunaścodayati---samānadharmaḥ sarva evāyamiti /\nayamabhisandhiḥ /\nasādhāraṇo hyadṛṣṭapūrvaḥ kvacidapi na saṃśayaṃ kartumutsahate, yat punarasādhāraṇavattvaṃ saṃśayahetutvenopavarṇitaṃ bhāṣyakṛtā tat samānameva, na tvasādhāraṇam /\n<lg>\n<l>yathāhuḥ,</l>\n<l>anyo 'sādhāraṇo dharmastadvattānyā ca dṛśyate /</l>\n<l>sarvasādhāraṇī sā cediṣṭā saṃśayakāraṇam /</l>\n<l>tataḥ sādhāraṇasyaiva siddhā saṃśayahetutā //</l>\n</lg></p>\n\n<lg>\n<l>yacca vārttikakāreṇa sarvato vyāvṛttyā asādhāraṇasya saṃśayakāraṇatvamuktam, tatrāpi tadabhāvasya sādhāraṇasya saṃśayahetutve kimāyātamasādhāraṇasya? yathāhuḥ,</l>\n<l>sarvato 'sya nivṛttatvādabhāvāt saṃśayo yadi /</l>\n<l>ananyavṛttirūpasya tato 'sādhāraṇasya kim //</l>\n</lg>\n\n<p>iti //</p>\n\n<lg>\n<l>vipratipattirapi viruddhahetudvayasamutthā ekasmin saṃśayakāraṇam, viruddhahetusamavāyaścāsādhāraṇa eva /</l>\n<l>sa ca sādhāraṇe niviśate iti sūktam sarva evāyaṃ samānadharma evābhidhīyata iti /</l>\n<l>pariharati---na, sūtrārthāparijñānaditi /</l>\n<l>na vayaṃ sarvatra sādhāraṇamapajānīmahe anvayavyatirekavyabhicāravaktṛgatatvabhedamātramādriyamāṇāḥ kāraṇabhedena trividhaṃ saṃśayamācakṣmahe ityarthaḥ //</l>\n</lg>\n\n<p>vārttikakāro bhāṣyakāramatamupanyasya dūṣayati---apare punariti /\nsādhakabādhakapramāṇābhāvarahitaṃ trayamapi na saṃśayakāraṇamityuktamityarthaḥ /\napi caitayoḥ pṛthak saṃśayakāraṇatve 'tiprasaṅgāt niścayapūrvaṃ na pravarteta lokaḥ, tathā ca lokavirodha iti darśayati---upalabdhyanupalabdhyordvaividhyācceti /\nna cāsya kvacidāśvāso niḥśaṅkatā,\n<lg>\n<l>na cānabhyāsadaśānne upalabdhyanupalabdhyavyavasthayāṃ saṃśaya iti vācyam, anabhyāsadaśāpanne hi dūrād vahnijñāne upalabdhyavyavasthāyā api na nāgo vā nago veti saṃśerate, kiṃ tu kiṃśukakusumanicayo vā uṣarbudho veti, tatra samānadharmopapattireva kāraṇamitarasahitā /</l>\n<l>evamayogyānupalabdhimātrādapi na saṃśayo vinā samānadharmādidarśanamityuktam /</l>\n<l>vikalpya dūṣaṇāntaramāha---yeṣāṃ ceti /</l>\n<l>sāmagrībhedena bhede trevidhyaṃ saṃśayasya sāmagrīniveśikāraṇabhedena tu pañcavidhaḥ, api tvanekavidha etyarthaḥ //</l>\n</lg></p>\n\n<p>samānānekadharmopapatterityatra ṣaṣṭhatatpuruṣaṃ matvā ākṣipati---na samānadharmagrahaṇāditi /\nbahuvrīhiṃ mattvā samādhatte---ayaṃ parihāra iti /\natheti /\nkaścāsau viśeṣaśceti kiṃviśeṣaḥ anupalabdhapūrvo viśeṣo 'syetyarthaḥ /\nupalabdhapūrvāyāṃ vyaktau saṃśaye tadgatā viśeṣāḥ susmūrṣitāḥ tajjātīyavyaktyantarasaṃśaye tvanyagatāste sāmānyadvāreṇopalabdhā eveti---sāmānyapratyakṣāditi /\nsamānyavāneva sāmānyaḥ /\n<lg>\n<l>yathā sāmānyo 'yaṃ dharmaseturnṛpāṇām</l>\n<l>iti sāmānyaścāsau pratyakṣaśceti dharmī tathoktaḥ /</l>\n<l>avyavasthitaviśeṣatvaṃ sādhakabādhakapramāṇābhāva ityarthaḥ //</l>\n</lg></p>\n\n<p>bauddhābhimataṃ saṃśayalakṣaṇamupanyasyati---anye tviti /\nnigūḍhābhiprāyo dūṣayati---tairapīti /\naviditābhiprāyaḥ śaṅkate---dharmī cediti /\ndūṣaṇavādī svābhiprāyamuddhāṭayati---yadi tāvaditi /\nbauddhānāṃ hi rāddhānte na rūpādidharmāśrayaḥ kaścidasti dharmī /\ntataśca siddhāntavyākopaḥ /\nyadi tvāha bhavatu rāddhāntavyākopo na hi śāstrāśrayo vāda iti, tatrāpi doṣāntaramāha---dharmadharmiṇośceti /\nathāpyasmaddiśeti /\nsamānānekadharmapadavad bahuvrīhirityarthaḥ /\nsāmānyaśabdastu bhavitari dṛṣṭo yathā,\nsāmānyārthasamutthāne vibhāgastu samaḥ smṛtaḥ /\niti bhāvaḥ /\nvyarthaṃ cābhidhānamiti /\nsāmānyaviśeṣatadvadabhyupagame 'pi tadvato 'śravaṇāt sādharmyasya sāmānyasya viśeṣā iti gamyeta, na ca sāmānyasya viśeṣā iti viruddhārthamabhidhānaṃ syādityarthaḥ /\nvaiśeṣikalakṣaṇe hi viśeṣāpratyakṣādityanena sādhakabādhakapramāṇābhāvo darśitaḥ /\n<lg>\n<l>iha tvasau vaktavyaḥ /</l>\n<l>tasmāt nyūnaṃ bauddhalakṣaṇamityāha---upalabdhītyādi /</l>\n<l>yadi ca sādharmyadarśanādityanenānvayamātravyabhicāro 'bhimato bauddhena tato 'nekadharmadarśanāditi vaktavyamiti /</l>\n<l>tadevaṃ sāmānyalakṣaṇamekaṃ, trīṇi ca viśeṣalakṣaṇānīti sthitam //</l>\n</lg></p>\n\n<p>tadetāni catvāri lakṣaṇāni pu/jīkṛtya vicārayati---samāneti /\nyadi tāvat saṃśayasāmānyalakṣaṇe sthite trīṇi viśeṣalakṣaṇāni tataḥ saṃśayatvenopagṛhītānāṃ trayāṇāṃ parasparavyavacchedakamātraṃ lakṣaṇaṃ vaktavyam /\ntataḥ samānānekadharmopapattervipratipatterityetāvanmātraṃ vaktavyam /\nkṛtamatra śeṣeṇa, tanmātrādeva parasparavyavacchedasiddheḥ /\ntasmāt parasparavyavacchedamanaprekṣya saṃśayakāraṇakathanaparametat sūtram /\ntathā cānyānyapi saṃśayakāraṇāni santīti tānyapi vaktavyāni /\nyadā khalvayamātmanaḥ śamādau saṃśete, kimahaṃ candanavanitādisannidhāne rajye virajye veti, so 'yamasyātmanaḥ sannikarṣajanmā saṃśayaḥ āntarasya śamāderviṣayasyeti samādhatte---astu tāvaditi /\nyadyapi tāvanmātreṇa samānajātīyavyavacchedasiddhiḥ, tathāpi vijātīyanirṇayādivyavacchedāya sāmānyalakṣaṇamanuvartanīyam /\ntathā ca pratipattigauravaṃ syāditi tallāghavāya śeṣāpekṣā yuktā /\nātmamanaḥ---sannikarṣādayastvatyantasādhāraṇā vijātīyavyavacchedāyāpi nālamiti nopattā iti bhāvaḥ /\n<lg>\n<l>evaṃ saṃśayakāraṇāvadhāraṇādarthāt saṃśayabhedāvadhāraṇamityuktam /</l>\n<l>saṃprati kāraṇaviśeṣaṇatvena saṃśayasvarūpamevocyata ityaha---svarūpanirdeśo veti /</l>\n<l>vipratipanno 'pi puruṣaḥ saṃdigdhavat pratipādya evati manvānaścodayati---saṃśayavaditi /</l>\n<l>vipratipanno na śiṣyaḥ, kiṃ tu jalpavitaṇḍābhyāṃ śiṣyato nītvā sandigdha eva pratipādya ityabhiprāyeṇa pariharati---satyamiti //23 //</l>\n</lg></p>\n\n</div>\n<div>\n\n<p>  NyS_1,1.24: yamarthamadhikṛtya pravartate tatprayojanam //</p>\n\n<p>uddeśakramaprāptasya prayojanasya lakṣaṇam---yama---nam//2// atrārthaśabdo gauṇamukhyaprayojanāvarodhārthaḥ /\ntatra mukhyaṃ sukhaduḥkhāpitaparihārau, gauṇaṃ tu tatsādhanam /\natra bhāṣyaṃ---yamartham ityādi /\natrādhikṛtyetyasya vyākhyānam---vyavasāya niniścityetyarthaḥ /\nsamādhanau ca sukhaduḥkhāptiparihārāvarthaḥ /\nna ca sukhaduḥkhaprāptiparihārau svarūpeṇa pravṛtti nivṛttigocarāviti tadupāyapravṛttyaiva cetanapravṛttigocarāviti darśayati---tadāptihānopāyamanutiṣṭhatīti /\npravṛttihetutvāditi /\nyadyapi sukhaduḥkhāptihāne tadupāyāśca santi, tathāpi sāmānyena jñāyamānānīcchādyupahāramukhena pravṛttihetavaḥ /\nnanu sūtre 'dhikṛtyetyasti, bhāṣye ca vyavasāyeti, tat kuto na virodha ityata āha---vyavasāyo 'rthasyādhikāra ityādi /\ntadetad vārttikakāro vyācaṣṭe---yamarthamadhikṛtyeti, vyavasāyeti /\npṛcchati---kasyeti sukhadaḥkhāptiparihārayorvyavasāyastatraiva pravartayet /\nna cānayoḥ pravṛttiyogyatā /\nna cānyaniścayo 'nyatra pravartayati, atiprasaṅgāditi bhāvaḥ /\nuttaram---sukhaduḥkhasādhanānāmiti /\ntataśca pratītipravṛttyoḥ saṃpratipattirityarthaḥ /\nsarvavyāpitāmasya darśayati---anena prayojaneneti /\nvitaṇḍāyā api prayojanamuktaṃ prathamasūtre /\ncodyamānasya pravarttamānasyetyarthaḥ /\nśaṅkate---yadīti /\nlokyate 'neneti lokaḥ pramāṇam /\ntadanvitaḥ tadutpannaḥ /\nna ca pramāṇamīdṛśam, anavasthāprasaṅgāditi bhāvaḥ /\nnirārakaroti---atidoṣo 'yamiti /\nyathā ca pramāṇasya pramāṇopapannatā na cānavasthā, tathā dvitīye nivedayiṣyate /\nna ca prasiddhataratayā na prayojanaṃ lakṣaṇīyam iti yuktam, kathamasya prayuktau sādhanatvam, kva ca prayojayati, kathaṃ ca vyāpakamiti sarvasya parīkṣakapravedanīyatvāt /\nathānya iti /\naprāmāṇiko laukika iti /\nyathā vaṭe vaṭe vaiśravaṇaḥ\niti /\nnirākaroti---tanna budhyāmaha iti /\nprayojanasya prāmāṇikatvādityarthaḥ /\n<lg>\n<l>yadapyuktaṃ nyāyasyāṅgaṃ prayojanaṃ na bhavati, tasmāt na vaktavyamiti, tanna yuktam /</l>\n<l>yā khalu niṣprayojaneti na brūmaḥ prayojanaṃ nyāyasyāṅgamityapi, mukhyaṃ prayojanameva hi tanna syād yadṛte puruṣādanyārthamiti /</l>\n<l>prayojanavāṃstu nyāyo niṣprayojanāṃ tadgatāṃ cintāmaṅgī karoti, phalavatsannidhāvaphalaṃ tadaṅgamiti nyāyāt /</l>\n<l>tasmādanaṅgamapi prayojanaṃ parīkṣāyā mūlaṃ svarga iva setikartavyatākasya yāgādyanuṣṭhānasyeti siddham //24 //</l>\n</lg></p>\n\n</div>\n<div>\n\n<p>  NyS_1,1.25: laukikaparīkṣadāṇāṃ yasminn arthe buddhisāmyaṃ sa dṛṣṭāntaḥ //</p>\n\n<p>kramaprāptaṃ dṛṣṭāntaṃ lakṣayati---lauki---ntaḥ//25// dṛṣṭānta iti lakṣyanirdeśaḥ, śeṣaṃ lakṣaṇam /\nsādhyasādharmyāt taddharmabhāvitvenāryate tathā sādhyavaidharmyādataddharmabhāvitvenāryate yaḥ so 'rthastasmin /\ntathā ca nātivyāptiḥ /\nudāharaṇasūtrāccedṛśaviśeṣapratilambhaḥ /\nlokasāmānyam kiṃ tadityata āha---naisargikamiti /\nśāstrapariśīlanalabdhajanmā buddhyatiśayo vainayikaḥ /\ntadrahitā laukikāḥ pratipādyā iti tāvat /\ntadviparītāḥ tadubhayaṃsapannāśca parīkṣakāḥ pratipādakā iti yāvat kathābahutvācca bahuvayanam /\ntadanena vādiprativādinau darśitau, tayorbuddhisāmyaṃ vyācaṣṭe---yathā yamarthamiti /\nlakṣaṇaprayojanamāha---dṛṣṭāntavirodheneti /\ndṛṣṭāntasya virodho viruddhatvaṃ sādhyavikalatvādi /\npratipakṣā iti pratipakṣāsādhanāni /\nsamādhiḥ abhūtadośāropasya pratiṣedhaḥ /\nlakṣitaśca dṛṣṭānta udāharaṇalakṣaṇāya kalpate ghaṭate iti bhāṣyam /\natra vārttikakāro laukikaparīkṣakasvarūpamavivakṣitamiti manvāna āha---buddhisāmyeti /\navivakṣāyāḥ prayojanamanvayavyatirekābhyāmāha---evaṃ ceti /\npareṣā dṛṣṭāntalakṣaṇakṣepamupanyasya dūṣayati---so 'yaṃ dṛṣṭānta iti /\ndṛṣṭāntasya prayojanamāha---dṛṣṭāntaḥ sārūpyavyutpattyarthaḥ /\nyathā ākṣeptroktaṃ tattadakṣaramanūdya dūṣayati---asiddhasādhanārtho veti /\nna khalvasiddhaḥ sādhyena sādhanasyāvinābhāvo dṛṣṭāntena sādhyate ityarthaḥ//25 //</p>\n\n</div>\n<div>\n\n<p>  NyS_1,1.26: tantrādhikaraṇābhyupagasaṃsasthitiḥ siddhāntaḥ //</p>\n\n<lg>\n<l>atra bhāṣyakāraḥ siddhāntasāmānyalakṣaṇamapaṭhitvaiva tātparyaṃ vyācaṣṭe---atha siddhāntaḥ ityādinā /</l>\n<l>tatra idamitthaṃbhūtamiti vārttikakāro vyācaṣṭe---idamiti sāmānyata iti /</l>\n<l>bhāṣye ca saṃsthitiritthaṃbhāvavyastheti sāmānyopakramasya abhyupagamasya pramāṇato viśeṣaparyantatāparisamāptiḥ saṃsthitirityarthaḥ /</l>\n<l>atraivārthe sūtram ityāha vārttikakāraḥ---asyārthasyeti //</l>\n</lg>\n\n<p>tantrā---ntaḥ//26// sūtrārthamākṣipati---kiṃ punariti /\nlakṣaṇārtha ceti /\nsāmānyalakṣaṇārtham, na khalu sāmānyalakṣaṇamantareṇa śakyo vibhāga ityuktam//26 //</p>\n\n</div>\n<div>\n\n<p>  NyS_1,1.27: sarvatantrapratitantrādhikaraṇābhyupagamasaṃsthityarthāntarabhāvāt //</p>\n\n<p>samādhatte---nānārṣamiti /\nlakṣaṇārthatvaṃ sāmānyalakṣaṇārthatvam /\ntantryante vyutpādyante prameyāṇyaneneti tantraṃ pramāṇam /\ntadevādhikaraṇam āśrayo jñāpakatvena yeṣāmarthānāṃ te tathoktāḥ /\naśāstritaḥ apramāṇika ityarthaḥ /\nābhimānikaṃ ca prāmāṇikatvam, tena siddhāntabhedināmarthānāṃ sarveṣāṃ na prāmāṇikatvaprasaṅgaḥ /\ntadevaṃ bhāṣyakāreṇa vyākhyāya sāmānyalakṣaṇaṃ paṭhitam /\nevaṃ vyākhyānapūrvakameva vibhāgasūtraṃ paṭhati---tantrārthasaṃsthitiriti /\ntantragrahanena ca sarvatantrapratitantrayorupādānam /\n<lg>\n<l>ubhayorapi tantratvāt /</l>\n<l>tadidamuktam---tantrabhedāt tviti /</l>\n<l>anavadhāritārthaparigraha iti /</l>\n<l>sākṣācchāstre nopātto yathā manasa indriyabhāva iti //27 //</l>\n</lg></p>\n\n</div>\n<div>\n\n<p>  NyS_1,1.28: sarvatantrāviruddhastantre 'dhikṛto 'rthaḥ sarvatantrasiddhāntaḥ //</p>\n\n<p>sarva---ntaḥ //27// yadyapi ghrāṇādiṣu bhautikatvābhautikatvādayo vipratipattayaḥ, tathāpi indriyatve nāsti vipratipattiriti /\ntadetad vārttikakāro vyācaṣṭe---sarveṣāmiti /\n<lg>\n<l>atra codayati---na dṛṣṭāntāditi /</l>\n<l>pariharati---bhidyata iti /</l>\n<l>na caivaṃ sarvatantrasiddhāntaḥ, tasya sarvaireva niścitatvāditi, anumānāgamayoriti /</l>\n<l>saṃbandhagrahaṇāśrayāvanumānāgamau, yatra ca saṃbandhagrahaḥ sa dṛṣṭānta ityarthaḥ //28 //</l>\n</lg></p>\n\n<p>samānatantrasiddhaḥ paratantrāsiddhaḥ pratitantrasiddhāntaḥ//29 //</p>\n\n</div>\n<div>\n\n<p>  NyS_1,1.29: samānatantrasiddhaḥ paratantrāsiddhaḥ pratitantrasiddhāntaḥ //</p>\n\n<p>samā---ntaḥ //29// samānaśabda ekaparyāyaḥ /\nnaiyāyikānāṃ hi samānaṃ tantraṃ nyāyaśāstram, paratantraṃ ca sāṃkhyādiśāstram /\n<lg>\n<l>cetanā ātmanaḥ niratiśayā apariṇāmino na kenacid dharmeṇopajanāpāyadharmeṇa yujyante /</l>\n<l>prākṛteṣu ca dehādiṣu tatkāraṇeṣu mahadahaṅkārapañcatanmātrabhūtasūkṣmeṣu viśeṣo 'tiśaya ityarthaḥ /</l>\n<l>tadetat sūtraṃ vārttikakṛd vyācaṣṭe---sāmānyeneti /</l>\n<l>yogānām eva, sāṃkhyānām eveti niyamaḥ //29 //</l>\n</lg></p>\n\n</div>\n<div>\n\n<p>  NyS_1,1.30: yatsiddhāv anyaprakaraṇasiddhiḥ saḥ adhikaraṇasiddhāntaḥ //</p>\n\n<p>yat---ntaḥ//30// yasyārthasya sādhyasya vā hetorvā siddhau iti viṣayasaptamī, na tu nimittasaptamī, dvayorjñāyamānayornimittanaimittikabhāvāyogāt /\ntena yasminnarthe jñāyamāne tadanuṣaṅgiṇo 'rthāstadantarbhāvino gamyante, so 'rthaḥ sākṣādadhikriyamāṇastadanuṣaṅgiṇāṃ cādhāraḥ tadāśrayatvāt tatsiddheḥ, sa pakṣo vā bhavatu heturvā anena rūpeṇa adhikaraṇasiddhāntaḥ /\npakṣastāvad yathā vivādādhyāsitamupalabdhimatkāraṇamutpattimattvād tastrādivaditi /\natra hi pṛthivyādigatenotpattimattena upalabdhimatpūrvakatvaṃ tadgataṃ sādhyamānaṃ svasiddhyantargatānuṣaṅgisarvajñatvādyupetameva sidhyati, nānyathehopalabdhimatpūrvakatvasya siddhiriti /\nbhāṣye hetupratisandhānaṃ sidhyat anuṣaṅgyarthāntarānvitaṃ sidhyatītpudāhlatam /\ntadetatsarvāvarodhārthaṃ vārttikakṛd āha---vākyārtheti /\nheturīdṛśaḥ pakṣaśca vākyārtha ityarthaḥ /\npūrvo 'rtho yaḥ sākṣāddhikṛtaḥ tasya siddhāvantargata iti bhāṣyārthaḥ//30 //</p>\n\n</div>\n<div>\n\n<p>  NyS_1,1.31: aparīkṣitābhyupagamāt tadviśeṣaparīkṣaṇamabhyupagasiddhāntaḥ //</p>\n\n<p>athābhyupagamasiddhāntasūtram---apa-ntaḥ//31// tad vārttikakāro vyācaṣṭe---aparīkṣito 'sūtrita iti, sūtritasya prāyeṇa parīkṣāsaṃbandhāt, manaso hīndritvenāsūtritasyāpi indriyatvābhyupagamaḥ pramāṇādhikaraṇo yataḥ, tasmādayamabhyupagamasiddhāntaḥ /\n<lg>\n<l>sūtraṃ caivaṃ cojanīyam, asūtritābhyupagamāt hetoryatastadviśeṣaparīkṣaṇaṃ kriyate, tasmād viśeṣaparīkṣaṇāt jñāyate asūtritamapyabhyupagataṃ sūtrakāreṇa /</l>\n<l>so 'yamasyābhyupagamo 'bhyupagamasiddhānta iti //</l>\n</lg></p>\n\n<p>evaṃ svamatena sūtraṃ vyākhyāya bhāṣyakāravyākhyānaṃ dūṣayati---śāstrānabhyupagata iti /\npramāṇīkṛtena śāstreṇānanujñātaḥ pramāṇānadhīna ityarthaḥ /\npramāṇatāntrābhyupagamasaṃsthitiriti hi siddhāntasāmānyalakṣaṇam, na ca pramāṇānadhīnābhyupagamastadanvetīti nāyamīdṛśo 'bhyupagamasiddhānto bhavitumarhatīti hṛdi nidhāyāyuktāpi darśitā /\najñaṃ pratyasadācāratvāt pramāṇikaṃ ca puruṣaṃ pratyaśakyatvāt buddhimato 'vajñānasyāyuktatvāt aśakyatvādityarthaḥ /\nsarva evāyaṃ pakṣa iti /\nsarvatantrapratitantrasiddhāntau tāvat sākṣādabhyupagamyamānau svamukhenaiva pakṣatayābhidhīyete /\nadhikaraṇābhyupagamau ca sākṣāt anabhyupagamyamānāvapyarthādabhyupagantavyāviti arthāpattyā pakṣāvityarthaḥ /\nnanu yadyupapannaḥ pramāṇatayā abhyupagamaḥ siddhāntaḥ, tarhi siddhāntabhedināmarthānāṃ prāmāṇikatvena viruddhadharmasamāliṅgitā bhāvāḥ prasajyerannityata āha---tatpratyayāt /\ntasya pramāṇopapannakarmatvasya pratyayādabhimānādityarthaḥ /\npakṣa iti /\npaci vyaktīkaraṇe ityasmād vyutpannam /\nkarmatayā vyajyamānatayā vā upādānaṃ svārthasya pakṣa iti padam /\nupādīyate 'neneti vyutpattyā /\nkriyāsādhana iti pradhānakriyāsādhane /\nkriyāviśeṣayukta iti avāntaravyāpārayukte tena hi pradhānakriyāyāṃ kārakāṇāṃ vaicitryaṃ bhavatīti /\nyaścāsau nyāyasyābhyupagama iti /\nyāvadabhyupagataṃ nyāyyasya sādhanaṃ nyāya iti, tāvabhyupagataṃ bhavati prameyasādhanaṃ pramāṇamiti /\nna ca dharmiṇi anabhyupagate tadāśrayo 'bhyupagato bhavati /\ntasmādubhayathāpi sarvatantrasiddhāntānapahnava ityarthaḥ /\natha saṃgrahaḥ pakṣaśabdeneti, yathā daṇḍiśabdena daṇḍasaṃbandhopahitasīmānaḥ samānāsamānajātīyāḥ sarve saṃgṛhyante, tathā pakṣaśabdenāpītyarthaḥ ayaṃ tu kalpaḥ sarvatantrasiddhāntāvyāpakatvakathanenaivārthādapākṛta iti na pṛthak nirākṛtaḥ /\npakṣaśabdo hi vyajyamānatvopādhinibandhanapravṛttiḥ, na ca vyajyamānatvamasti nisargavyakte sarvatantrasiddhānta iti bhāva /\nvākyārthapratipattāviti /\npīno devadatto divā na bhuṅkte iti vākyasya divābhojananiṣedho 'rthaḥ /\ntasmāt tadviparītarātribhojanavidhirarthāpattirlokasiddhā /\nsā ca na yathā pramāṇāntarulaṃ tathā dvitīye nivedayiṣyate /\ntadanena prabandhena bhadantadignāgoditāni dūṣaṇāni nirākṛtāni//31 //</p>\n\n</div>\n<div>\n\n<p>  NyS_1,1.32: pratijñāhetūdāharaṇopanayanigamanānyavayavāḥ //</p>\n\n<p>prati---vāḥ //32// vārttikakāraḥ sūtratātparyamāha---avayavānāmiti /\nnanvavayavasāmānyalakṣaṇam antareṇāśakyo vibhāgoddeśaḥ, tadviśeṣalakṣaṇaṃ ca /\nna cedaṃ sāmānyalakṣaṇaṃ vibhāgaparatvādityata āha---sūtram, vibhāgaparamapyetadarthādavayavasāmānya lakṣaṇaṃ sūcayatīti sūtram /\nanyaparādapi vākyāt pratīyamāno 'rtho 'pekṣita svīkriyata eveti śābdāḥ /\ntatrāvayavapadādeva sāmānyalakṣaṇamavagamyate /\navayavatvenaikavākyatā darśitā /\nsā ca padānāṃ parasparamasaṃpratyāyitāpekṣitasaṃbandhayogyārthapratyayena bhavati /\ntasmāt tathāvidhārthapratyāyanameva pratijñādīnāmavayavasāmānyalakṣaṇaṃ siddhamiti sūtramityanena darśitaṃ vārttikakṛtā iti /\nvibhāgoddeśatātparyamāha---vibhāgeti /\ntryavayavagrahaṇam upalakṣaṇārtham, dvyavayavamityapi draṣṭavyam /\natra bhāṣyaṃ tatrāpratīyamāna iti /\nsāmānyenāvagatadharmiṇi viśeṣaṇāgnimattvādinā sandigdhe, agnimattvāditattvāvadhāraṇaṃ pratyayaḥ /\ntasyārthaḥ prayojanaṃ hānopādānopekṣabuddhayaḥ /\ntasya pravarttikā utpādikā jijñāsā pratyayasādhanānusaraṇadvāreṇa pratyāsattiḥ saṃśayatattvajñānayorviśeṣagatā na tu svarūpagatā, saṃśayānantarayā jijñāsayā saṃśayasya vyavadhānāt /\nśakyaṃ prameyam /\ntasmin prāptiḥ śaktatā pramāṇānāṃ pramātuśca /\nsā ca svarūpasahakāribhyāṃ dvedhā /\ntāmimāṃ bhāṣyakāro 'nayā vacobhaṅgyā darśayati---prakātaḥ pramāṇānīti /\npratijñādivaditi /\nvaidharmyadṛṣṭāntāḥ /\npratipakṣepavarṇanamiti /\nyadi śabdo nityaḥ syāt, na syāt kṛtaka iti anityatvasya nityatvaṃ pratipakṣaḥ /\ntasmin hetvabhāvopavarṇanaṃ na cāyamakṛtaka iti /\ntadupavarṇanapratiṣedhe sati tattvajñānābhyanujñānārtham /\ntattvaṃ jñāyate 'neneti tattvajñānaṃ pramāṇam /\ntadabhyanujñānārthaṃ saṃśayavyudāsaḥ tarkāparanāmā /\nvyudasyate hi tena pramāṇābhyanujñānadvāreṇa itikartavyatābhūtena saṃśaṃya iti /\ntadetad bhāṣyajātaṃ praśnapūrvakaṃ vārttikakṛd vyācaṣṭe---kathaṃ punariti /\nna punarjijñāsādayaḥ parapratipādakāḥ śabdādavagatāḥ santaḥ /\natha mā bhūvan parapratipādakāḥ, svapratipādakā eva kasmāt na bhavantītyata āha---niścitatvācceti /\nsādhanādeva gamyate prāpyate, prāptaṃ ca jñāyata ityarthaḥ /\nśakyaprāptiśca prāthate jñāyata ityarthaḥ /\ntat kiṃ sarvathaivānaṅgaṃ jijñāsādaya ityata uktaṃ bhāṣyakatā, prakaraṇe tu jijñāsādayaḥ samarthā iti /\ntadanubhāṣya vyācaṣṭe---prakaraṇe tviti /\nprakaraṇaṃ kathāpravṛttiḥ /\ntadutthāpakā jijñāsādayo 'vayavā aṅgan ityarthaḥ /\nte ca jijñāsādaya utpannāḥ prakaraṇasyotthāpakāḥ svarūpeṇa, na punaḥ svajñānena yena śabdapratipādyāḥ santaḥ prakaraṇe 'pyaṅgaṃ bhaveyuḥ, yathā pratijñādayaḥ svajñānena svārthān pratipādayantaḥ /\ntasmāt sarvathaiva vijñāsādivācakapadaprayogo 'narthaka iti bhāvaḥ /\nata eva āha---parapratipādakatvāditi /\ntuśabdo jijñāsādibhyo vyavacchinatti /\ntryavayamapi ityapinā dvyavayavaniṣedhaṃ samuccinoti /\nupanayanigamanayoḥ ityatra pratijñāyā apīti draṣṭavyam//32 //</p>\n\n</div>\n<div>\n\n<p>  NyS_1,1.33: sādhyanirdeśaḥ pratijñā //</p>\n\n<p>sādhya---jñā //33// parigṛhyate 'neneti parigrahaḥ /\nsa ca vacanaṃ ceti parigrahavacanam /\nudāharaṇam anityaḥ śabdaḥ iti /\ntadākṣipya vārttikakāraḥ samādhatte---siddhatvāditi /\n<lg>\n<l>agnimāneva nātadvān nāsyāgninedānīmayogaḥ /</l>\n<l>sa ca parvate 'gnimati sādhyamāne viśeṣaṇaviśeṣyayoḥ parasparasaṃbandhalakṣaṇo niyamo 'rthāt sidhyati /</l>\n<l>na tu sākṣādayogavyavaccheda eva sādhyaḥ, liṅgasyānyāpohaviṣayatvānabhyupagamāt /</l>\n<l>tasya nirdeśa nirdiśyate 'neti pratijñāvākyamucyate //</l>\n</lg></p>\n\n<p>atrānyayogavyavacchedaṃ vākyārthaṃ manvāno bhadantaḥ pratijñālakṣaṇamativyāptyavyāptibhyām ākṣipati---ubhayeti /\nubhayoravadhāraṇayoḥ prāptau saṃśayena kimidamavadhāryate kiṃ cedamiti prasaktāvityarthaḥ /\npratijñāvadhṛteti /\nyata evakaraṇaṃ na tato 'nyatrāvadhāraṇam iti hi śābdā iti bhāvaḥ /\nvyatirekitvāditi vyabhicārādityarthaḥ /\nsamādhatte---sarvasmin vākye iti /\nsaṃsargo vākyārtha ityutsargaḥ /\nkvacit punaranyayogavyavacchedo 'pīti /\nsāmānyaśrutau niyamaḥ iti /\nyathendriyārthasannikarṣotpannamityukte jñānaṃ sukhādi ca sāmanyena prāptam /\ntatra jñānagrahaṇaṃ na vidhāyakam, prāptatvāt /\nataḥ sukhādivyavacchedaphalaṃ vijñāyate /\nyadi tvasmaddarśanamatikramya sarvatrāvadhāṇaṃ karoti, tato 'sya lokavirodha ityāha---sarvatra ceti /\ntat kri loke na kpacidavadhāraṇam ityata āha---yatra ceti /\ncodayati---nanu ceti /\nsiddhapratipakṣaḥ sādhyaśabdasyārtha ityabhiprāyaḥ /\npariharati---na sūtrārtheti /\nsarvasandeheṣvidamupatiṣṭhate vyākhyānato 'rthapratipattiriti bhāvaḥ /\ncodakaḥ svābhiprāyamudghāṭayati---atha punariti /\nasādhyanirdeśaḥ siddhānirdeśaḥ /\ntasya nivṛttiḥ sādhyaśabdādavagamyate, na tu prajñāpanīyo 'rtha ityarthaḥ /\npariharati---asādhyaṃ ceti /\nbhavedetad yadi siddhamātramasādhyaṃ syāt /\napi tvanupapadyamānaṃ sādhana siddhiryasya tadapyasādhyam /\ntathā cāsiddhasya cākṣuṣatvādernivṛttirityarthaḥ /\npunaścodayati---atha punariti /\nna kṛtakatvādi siddhaṃ nāpyanupapadyamānasādhanam /\nnāpi kṛtakatvādi parāṅgatvenopāttaṃ yenāprajñāpanīyaṃ syādityarthaḥ /\npariharati---naiṣa doṣa iti /\nprajñāpanīyena dharmaiṇa dharmiṇo viśiṣṭasya parigrahavacanam iti sūtrārthaḥ, na punardharmamātraparigrahavacanamiti /\nabhyupagamya vyavacchedaṃ śabdārthametaduktam, paramārthatastvaniyamaḥ kvacit saṃsargaḥ, kvacid vyavaccheda ityata āha---yaccedamiti /\nito 'pi nāsiddhayorhetudṛṣṭāntayoḥ prasaṅga ityāha---sādhyanirdeśa iti ca pratijñāyāmiti /\npramāṇatantra khalvabhyupagamaḥ siddhāntaḥ /\nna ca cākṣuṣatvādiṣu pramāṇamūlatā, tadabhimāno 'pi bādhakādapākṛta iti /\nnanu yadi sarvatantrasiddhāntātiriktānāṃ siddhāntāntarāṇāṃ sādhyatvaṃ tarhi sādhyenaiva caritārthatvād apārthakaṃ pṛthagabhidhānameteṣāmiti, ata uktam---avasthāyāmiti /\nvimatyavasthāyām, sarvatantre tu vimatiraśakyetyuktam /\nparihārāntaramāha---jijñāsādīti /\n<lg>\n<l>dhibhāgasūtreṇa prakaraṇotthānahetavo vākyāvayavatayā nirākāryatvena jijñāsādayo buddhisthīkṛtāḥ /</l>\n<l>tena yatra jijñāsādayaḥ sa sādhyaḥ /</l>\n<l>na ca cākṣuṣatvādiṣu pramāṇabādhiteṣu santi ta ityarthaḥ /</l>\n<l>parihārāntaramāha---arhatyartha iti //</l>\n</lg></p>\n\n<p>aparamapi parihāramāha---karmakaraṇayorveti /\nevaṃ tāvad vyutpattyādyālocanayā sādhyaśabdasya na hetudṛṣṭāntayoḥ prasaṅgaḥ ityuktam /\nsaṃprati loka evātisphuṭāstisrovidhā arthānām, kṛtamatra sūkṣmānusaraṇenetyāha---sādhyāsiddhasiddhabhedāditi /\nanyatarāsiddhayorhetudṛṣṭāntayoḥ prasaṅgo mā bhūditi karmatayā te upādīyanta ityuktam /\nubhayapakṣeti pakṣaśabdo vargavacanaḥ /\nsaṃpratipannamubhayorvargayorityarthaḥ /\nparihārāntaramāha atha veti /\navayavānāmetat prakaraṇam /\nteṣāṃ ca pradhānaikārthapratyāyanenaikavākyatām āpannānāmavayavabhāvaḥ /\nyatpratyāyanoddeśena te pravartante tatpradhānam /\n<lg>\n<l>dharmī ca sisādhayiṣitadharmaviśiṣṭaḥ /</l>\n<l>tathā ca na sākṣāt tatpratyāyanāya te vibhavantīti tadarthaṃ sādhane vyāpriyante /</l>\n<l>tena siṣādhayiṣitadharmaviśiṣṭo dharmī teṣāṃ pradhānaṃ viṣayaśca /</l>\n<l>pradhānaṃ ca prathamaṃ buddhau viparivartate iti sādhyaśabdena sa evocyate, na tu hetudṛṣṭāntāvapradhāne ityarthaḥ //</l>\n</lg></p>\n\n<p>tadevamaduṣṭamasmallakṣaṇamiti yadasmallakṣaṇamanena doṣeṇa bhaṅktvā bhadantena anyathā lakṣaṇaṃ praṇītam, tadeva duṣṭamityāha---na cedayamiti /\nnanu yatra sādhyapadam asti bhavatu tatreṣṭagrahaṇamanarthakam, na tvasmistadastīti kathamiṣṭagrahaṇamanarthakatamityata āha---karmagrahaṇācceti /\nmā bhūt sādhyapadam /\n<lg>\n<l>asti tu pakṣapadam /</l>\n<l>tadapi hi pacyamānaṃ vyajyamānaṃ sādhyamevāha---tacca karma, karma cepsitamiti prāptumiṣṭamityarthaḥ /</l>\n<l>codayati---athāpyaniṣṭeti, nanvaniṣṭaḥ pakṣa iti vipratiṣiddhamityata uktam---arthataḥ kileti /</l>\n<l>vastuvyavasthāpanāya pravṛttasya tādṛśaṃ neṣṭamityarthaḥ //</l>\n</lg></p>\n\n<lg>\n<l>bauddhapakṣamupanyasyanneva madhye tadabhimataṃ kiñcinnirākaroti---aśrāvaṇa iti /</l>\n<l>kṛtavyākhyānametat prathamasūtre /</l>\n<l>api tvanumānaḥ kāraṇato vikārāt //</l>\n</lg>\n\n<p>ityevamādeḥ /\nna hi vyavaṅgayaṃ vya/jakaṃ kāraṇamanuvidhīyate /\nno khalu mahatī pradīpe ghaṭo mahān alpe vā alpa iti /\n<lg>\n<l>mahati tu kāraṇe mahān śabda iti /</l>\n<l>tasmāt kāraṇato vikārāt kāryaḥ śabdaḥ, yathā mahadbhiḥ sthūlapiṇḍairārabdho 'vayavī mahāniti /</l>\n<l>tadanena pratyayabhedabheditvaṃ heturupalakṣito bhavati, ādiśabdena ca sataḥ śabdasya</l>\n<l>abhivyaktau doṣāt //</l>\n</lg></p>\n\n<lg>\n<l>ityevamādayo grāhyāḥ /</l>\n<l>doṣaśca darbhedhyādivadupayuktānāmṛcāṃ niriṣṭikatvena punaranupayogaḥ, kāryatve punaranyatvena na niriṣṭikatvāmityarthaḥ /</l>\n<l>yadyapyāgamo 'pi śabdānityatve 'sti yathā somaṃ rājānamasṛjata tatastreyo vedā asṛjyanta //</l>\n</lg>\n\n<lg>\n<l>iti /</l>\n<l>tathāpi nāsadāsīnno sadāsīdāmnāya eva khalvayamagra āsīt //</l>\n</lg>\n\n<p>iti nityatve 'pyāgamadarśanāt aniścayādanumānasyaivātra prāmāṇyam /\ntathā cānumānavirodha iti /\nprasiddhivirodhaṃ tu na budhyamāhe pramāṇavirodhād bhedena /\nabodhamāha---ko 'yaṃ prasiddhivirodha iti /\nekagranthenāha---prasiddhiḥ pratyakṣādīnāmiti /\nacandraḥ śaśīti /\n<lg>\n<l>yadi candre śaśiśabdavācyatvaṃ niṣidhyate, tadā lokavyavahārāvagatānvayavyatirekaprabhavānumānavirodhaḥ /</l>\n<l>atha vikalpajñānagocaratvaniṣedhaḥ, tato bhavatāṃ svasaṃvedanapratyakṣavirodhaḥ /</l>\n<l>asmākaṃ tu mānasapratyakṣavirodha iti sarvathā na pramāṇādanyā prasiddhiriti /</l>\n<l>tadevaṃ bauddhapakṣamupanyasya taduktānyudāharaṇāni dūṣayitvā bauddhapakṣamupasaṃharati---etadartheti //</l>\n</lg></p>\n\n<p>tadetad dūṣayati---etacceti /\nvastu hi yādṛśaṃ svakāraṇādutpannaṃ tādṛśameva tat /\nna tasyānyathābhāva iti na tatra doṣo niviśate /\ntadviṣayāṇi padānyapi pratyekam aduṣṭānyeva /\n<lg>\n<l>yā punaḥ ṣauruṣeyī dṛṣṭamanyatrārthamanyatra samāropya bhrāntyā vā paravipralambhāya vā pratijñādirūpeṇa vākyakriyā, sā svavacanavirodhādiśālinī duṣṭā /</l>\n<l>taddvāreṇa puruṣo nigṛhyate, nārtho na padānīti /</l>\n<l>svārthāpavādaḥ svavacanavirodhaḥ kartṛdoṣo bhramo vā vipralambho vā kriyāyāmupacaryate /</l>\n<l>na ca kriyāyāṃ bhramo vā vipralambho vā, tayorabhiprāyabhedatayā puruṣadharmatvāt kriyāyā vastubādhanāt puruṣābhiprāyāvagatiriti kriyādvāreṇetyuktam //</l>\n</lg></p>\n\n<p>codayati---atha pratijñāyā iti /\ntadetadatiprasaṅgena dūṣayati---naitad yuktaṃ hetvādīti /\nna punardūṣaṇāni nyūnatāvayavāttaradoṣākṣepabhāvodbhāvanānīti /\ntrairūpyasaṃpanno hetuḥ pūrṇaḥ /\nsa triṣu rūpeṣvanyatamena rūpeṇa rahito nyūno 'siddho vā viruddho vā anaikāntiko vā bhavatīti so 'yaṃ nyūnatādoṣo hetoḥ /\navayavadoṣaśca pratijñādoṣaḥ svavacanavirodhādiḥ /\nhetudoṣo 'siddhātvādiḥ evamudāharaṇaraṇadoṣaḥ sādhyavikalatvādiḥ /\nuttaradoṣo jātiḥ prāptyaprāptisamādiḥ /\ntasyākṣepa upādānaṃ svīkāra iti yāvat /\nbhāvo 'pratibhādiḥ /\nsa hi vādino vā prativādino vābhiprāyaḥ /\ntasyodbhāvanāni dūṣaṇanīti /\nna hi saṃbhave satyupacāra iti /\npratijñāgatā hi doṣā yadi tadgatatvena udbhāvyamānā na vādino nigrahamāpādayeyuḥ, tatastatra niṣprayojanatvenāsaṃbhavāt pakṣa evopacaryeran, pārayanti tu pratijñāgatāni dūṣaṇāni nigrahituṃ vādinamiti /\nso 'yaṃ pratijñādoṣāṇāṃ pratijñāyāṃ saṃbhava iti /\nkasmāt punarmañcasthā ityevaṃ na prayu/jate ityata uktam---laukikaprayuktavākyānvākhyānam /\nna, anādirlokaprayogo niyojyaḥ paryanuyojyo vetyarthaḥ //</p>\n\n<p>syādetat /\niṣṭagrahaṇamanakṣarārūḍhamapyabhiprāyavyāptaṃ sādhyaṃ tathā syādityevamarthaṃ yathā parārthāścakṣurādaya iti /\natra hi pārārthyamātramakṣarārūḍham /\nna ca tanmātramasya sādhyam, api tvātmapārārthyam /\ntacca noccārayati mā bhūdananvayo hetuḥ saṃghātatvāditi /\ntasmāt tadavarodhāyeṣṭagrahaṇamityāha---atheṣṭagrahaṇeneti /\npariharati---ayamapyarthaḥ sādhanādevagamyate /\npratijñāprayogādeva gamyate /\nayamabhisandhiḥ /\nvacanaliṅgāḥ hi vaktrabhiprāyā bhavanti /\nyatparaṃ ca vacanaṃ sa vacanārthaḥ /\ntātparyaṃ cāsya kvacid vācye kvacillakṣya iti sarva evāsau vacanārthaḥ /\nyastu naivaṃvidhaḥ kathamasau vacanārthaḥ? kathamasau vādyabhiprāyavyāpta ityavagantavyam? na ca kvacidapi pakṣaḥ pratijñāpadavācyaḥ, tasya vākyārthatvena lakṣyatvād eveti /\naniṣṭanivṛttiriṣṭeti /\n<lg>\n<l>tatsādhanamanviṣyamāṇamapi tadānīmiṣṭameva /</l>\n<l>tatra prayatnānupapattericchāpūrvakatvāt tasyeti /</l>\n<l>atha saṃśayo vicāraṇeti /</l>\n<l>tataśca saṃśayaviṣaya iṣyamāṇo jijñāsyamānaśca sādhya eva bhavati, na sādhanādirityarthaḥ //</l>\n</lg></p>\n\n<p>sthānāntarīyaṃ ca bhadantasya lakṣaṇam,\nsādhyatvenepsitaḥ pakṣo viruddhārthānirākṛtaḥ //</p>\n\n<p>iti dūṣayati---eveneti /\natrāpi hi sādhyapadādūrdhvaṃ vṛthākṣaracatuṣṭayamiti /\ntathā pakṣo yaḥ sādhayitumiṣṭaḥ\nityatrāpi vasubandhulakṣaṇe viruddhārthānirākṛtagrahaṇaṃ na kartavyam /\netaduktaṃ bhavati---na kevalamasmākrametad viruddhārthānirākṛtapadamanarthakaṃ pratibhāti, samānatīrthānāmapi tathā vibhāti, yatastairnopāttamiti /\nata evaṃ vaktavyaṃ pakṣo yaḥ sādhayitumiṣṭa iti /\nyadyapyatrāpi prayojyaprayojakavyāpārayoḥ sādhayitumiti samānam, tathāpi tumunā ya eva sādhayitā vādī sa evaiṣitetyuktaṃ bhavati /\nna punarvādino niyoktā sādhayitā vādī caiṣiteti /\neṣitṛtvaṃ ca vādino dhruvaṃ kṛtvaitaducyate, yadā panureṣitṛtvamapi prayojake saṃcāryate, tadā svayaṅgrahaṇenāpyapratīkāra ityabhiprāyaḥ tattvabhāktayośceti /\nsiddhaḥ sādhyasya prayojakaḥ kartā /\nsa hi sidhyantaṃ sādhyaṃ vādī tasminniyaṃ sādhanā samavetā /\nyastu tasyāpi prayojakastṛtīyasthānapatito na tasmin sādhanā samavaitīti /\nyaḥ kārayati sa karotyeveti kathañcidasya bhaktyā kartṛtvam, taccāyuktaṃ sati mukhye kartarītyabhiprāyaḥ /\nā/jasatvaṃ mukhyatvam /\npūvābhiprāyasthitamarthamudghāṭayati---tumunaśceti /\natroktaṃ bhāṣyakārīyābhyupagamasiddhāntanirākaraṇāvasare 'pramāṇakamarthamiti /\nyastāvat śāstrāviruddho 'rthaḥ pramāṇasiddhaḥ sa śāstrīya eva śāstrābhyupetapramāṇasiddhatvāt, taṃ vyutpādayan na śāstraṃ bādhate /\nyastu pramāṇīkṛtavaiśaṣikatantraḥ śabdanityatvaṃ sādhayati so 'navadheyavacanaḥ na hetvabhidhānaṃ yāvat pariṣatprativādibhyāṃ nīyate, api tu pratijñoccāraṇānantarameva nigṛhyate /\nyastu vaiśeṣikatantrādhyayanamātrād vaiśeṣikatvamātmano darśayitvā śabdanityatāṃ pratijānīte nāsau pramāṇīkṛtavaiśeṣikatantra iti na nigṛhyate iti /\nyaścāpramāṇako 'bhyupagama iti /\n<lg>\n<l>abhyupagamyata ityabhyupagamaḥ /</l>\n<l>tadabhidhānaṃ pratijñeti vaktavyamiti /</l>\n<l>sādhyagrahaṇāt tadgrahaṇasya lāghavādityarthaḥ /</l>\n<l>yastu tatrabhavatā naiyāyikena iti pukṛtamupasaṃharati---tasmādapeteti //33 //</l>\n</lg></p>\n\n</div>\n<div>\n\n<p>  NyS_1,1.34: udāharaṇasādharmyātsādhyasādhanaṃ hetuḥ //</p>\n\n<p>avāntarasaṃgati pradarśayan pratijñāvacanasya sādhanāṅgatvamapi darśayati---hetoravasaraprāptasyeti /\npratijñānantaraṃ hetuvacanasyāvasaraḥ /\ntathā hi parapratyāyanāya vacanam uccārayanti prekṣāvantaḥ /\ntadeva ca pare bodhayitavyā yad bubhutsante /\ntathā satyanenāpekṣitābhidhāyinā paro bodhito bhavati /\nno khalvāmrān pṛṣṭaḥ kovidārānācakṣāṇaḥ praṣṭuravadheyavacano bhavati /\nanavadheyavacanaśca kathaṃ pratipādako nāma? yathā ca māṭhara samidhamāhareti guruṇā preṣita eṣohamāharāmītyanuktvā tadarthaṃ tadaryaṃ yadāyaṃ dātrāya gṛhaṃ praviśati, tadāsmai kupyati guraḥ āḥ śiṣyāpasada chāndasavacara māṭhara māmavadhīrayasīti bruvāṇaḥ /\nevamanityaṃ śabdaṃ bubhutsamānāyānityaḥ śabda ityanuktvā yadeva kiściducyate kṛtakatvāditi vā, yat kṛtakaṃ tadanityamiti vā, kṛtakaśca śabda iti vā tat sarvamasyānapekṣitam āpātato 'saṃbaddhābhidhānabuddhyā, tathā cānavahito na boddhumarhatīti /\nyat kṛtakaṃ tat sarvamanityaṃ yathā ghaṭaḥ, kṛtakaśca śabdaḥ iti vacanamarthasāmarthyenaivāpekṣitaśabdānityatvaniścāyakamityavadhānamatreti cet---na, parasparāśrayatvaprasaṅgāt /\navadhāne hi sati ato 'rthe niścayaḥ /\ntasmāccāvadhānamiti /\nna ca pariṣatprativādinau pramāṇīkṛtavādinau yadetad vacanaṃ saṃbandhāya pratīkṣete, tathā ca sati na hetvādyapyapekṣetām, tadvacanādeva tadarthaniścayāt /\nanityaḥ śabda iti tvapekṣita ukte kuta ityapekṣāyāṃ kṛtakatvāditi heturupa tiṣṭhate /\nso 'yaṃ pañcāvayavaprayoge ca tallakṣaṇe ca pratijñānantarakāla evāvasaro hetoḥ /\ntadevaṃ hetoravasaraprāptasya sāmānyalakṣaṇāpadeśadvāreṇa tadviśeṣalakṣaṇasūtram---\nudā-tuḥ//34// śrutyarthābhyāmubhayalakṣaṇasūcanāt sūtrama /\natra heturiti lakṣyanirdeśaḥ /\nsa ca vibhāgoddeśe vākyāvayava iti vacanarūpaḥ /\ntasya sāmānyalakṣaṇaṃ sādhyasādhanamiti sādhyate 'neneti vyutpattyā yadyapi pārārthyāpannaṃ kṛtakatvādikamartham āha, tathāpi tasya vacanātmakahetusāmānadhikaraṇyānupapatterviṣayi kṛtakatvādityādikaṃ vacanamupalakṣayati /\nyadi ca vacanaṃ heturityucyeta tatsādhyena samabhivyāhṛtaṃ pratijñā syāt /\natha vacanamityetāvaducyeta, tadātivyāptiḥ syāt /\nupacāre tu na kvacit prasaṅgaḥ /\nupanayādapi sādhanaṃ na parāṅgatayā gamyate, kiṃ tu prātipadikārthapradhānatayā svaniṣṭhamiti na tatrāpi prasaṅgaḥ /\nhetvābhāsāśca na sādhanamiti sādhanapadenaiva nirākṛtāḥ /\nnyāyavākyāvayavatvādeva ca na śabde prasaṅgaḥ /\ntadevaṃ samānāsamānajātīyavyavacchedakatvaṃ siddhaṃ sāmānyalakṣaṇasya /\nidaṃ cārtham /\n<lg>\n<l>śrautaṃ tu viśeṣalakṣaṇam /</l>\n<l>heturiti yadyapi sāmānyapadam, tathāpi prakaraṇādanvayavyatirekihetuviśeṣaparaṃ draṣṭavyam /</l>\n<l>tena heturiti lakṣyanirdeśaḥ /</l>\n<l>pariśiṣṭaṃ tu lakṣaṇam //</l>\n</lg></p>\n\n<p>tadetad bhāṣyakṛdṛ vyācaṣṭe---udāharaṇeneti /\nsādharmyapadavyākhyānaṃ sāmānyāditi /\nsādhyasādhanapadavyākhyānaṃ sādhyasya dharmasyeti /\nsādhyasyeti dharmimātre buddhirmā bhūdityata uktaṃ dharmasyeti /\n<lg>\n<l>dharmasahitasya dharmiṇa ityarthaḥ /</l>\n<l>etadeva sphuṭayati---sādhye pratisandhāyeti /</l>\n<l>udāharaṇasādharmyāt sādhyasyetyanenānvayapakṣadharmatve anvayavyatirekapakṣadharmatvāni ca darśitāni /</l>\n<l>sādhyasādhanamityatra ca sādhyagrahaṇenābādhitaviṣayatvāsatpratipakṣatve sūcite, tadviparītasya sādhanānarhatvāditi //</l>\n</lg></p>\n\n<p>tadetad vārttikakāro vyācaṣṭe---udāharaṇeneti /\n<lg>\n<l>yo dharmo dhūmādi---sādhye bhavati sa tathābhūta evodāharaṇe 'pīti /</l>\n<l>udāhniyata ityudāharaṇaṃ dṛṣṭāntadharmī tasmin na punaḥ sa eva /</l>\n<l>kutaḥ? anyadharmasyeti /</l>\n<l>yadi tarhi nānyasya dharmo 'nyatra vartate, kathaṃ tarhi samānatā? sā hi tattvānyatvavirodhinītyata āha---kiṃ tu tattulyaḥ sa evetyucyate, yathā tāneva śalīn upayuṅkte tāneva tittirīnīti tadanena sāmānyād iti bhāṣyaṃ vyākhyātam //</l>\n</lg></p>\n\n<p>udāharaṇagrahaṇaprayojanamāha---yadi punariti /\nsādharmyamātratvaṃ hi viruddhe cāsādhāraṇe savyabhicāre cāstīti teṣāmapi vacanaṃ hetuḥ syāt /\nteṣāmapi yathāsvaṃ sādhāraṇatvādityaniṣṭamityarthaḥ /\nnanu tathāpi savyabhicāre 'pyudāraṇasādharmyamiti kathaṃ nivartyate ityata āha---udāharaṇeti /\nviśiṣṭavidhānasya śeṣaniṣedho 'rthasiddha ityarthaḥ /\npakṣāntaramāha---avadhāraṇena veti /\nsādharmyādityato viśeṣeṇa sarvasādharmyaprāptau udāharaṇasādharmyamapi prāptameveti vidhānānarthakyaṃ parisaṃkhyāyakaṃ sadavadhāraṇārthameva bhavati /\ntadavadyotanāya ca evakāraḥ sādharmyameva ityatra sādhyapadaṃ yojanīyam /\ntena sādhyaikadeśāsiddhimapākariṣyati /\npṛcchati---kasya punariti /\nuttaram---kasyānyasyeti /\natraiva hetudvayayāha---prakṛtatvāt pratyāsatteśca /\nsādhyaṃ khalvatra prakṛtaṃ pradhānam, taduddeśena avayavānāṃ pravṛtteḥ /\nsādhyasādhanamiti ca padena sannidhāpitamiti tadeva dvitīyam avadhāraṇaṃ sphuṭīkaroti---atrāpi ceti /\nsādhye pratisandhāya iti bhāṣyārthamāha---sādhyodāharaṇābhyāmiti /\ndvāviti /\nsapakṣavyāpakāvyāpakāvityarthaḥ /\nanaikāntikasya ceti /\n<lg>\n<l>sādhāraṇasya asādhāraṇasya cetyarthaḥ /</l>\n<l>evaṃ bhāvyamāneneti /</l>\n<l>paribhāvyamānena /</l>\n<l>nātiprasaktasyeti, parisakhyāyakaṃ hetvābhāsalakṣaṇaṃ na vidhāyakamityarthaḥ //</l>\n</lg></p>\n\n<p>etat kila hetulakṣaṇa bhadanto dūṣayāṃbabhūva sādhanaṃ yadi sārdhmyaṃ na vākyāṃśaḥ,\nna hyarthaḥ pañcāvayavavākyasyāvayavaḥ /\nyadi sādhanasādharmyayoratyantābhedo yadi vā sāmānyaviśeṣabhāvena kathañcid bhedaḥ ubhayathāpi na pañcamī, sādhanasāmānādhikaraṇyena prathamāprasaṅgāt /\natyantābhede caikatarapadāprayogāt /\nvākyaṃ cet tataḥ pañcamyupapadyate /\nsādhanaṃ hi vākyarūpu sādharmyādarthādutthitaṃ yataḥ /\n<lg>\n<l>tadviśeṣyaṃ syāt</l>\n<l>na hi vākyamevārthādutthitam, api tu vivakṣādyapīti /</l>\n<l>na viśeṣyam, kutaḥ?</l>\n<l>sādhanatvādasaṃbhavaḥ //</l>\n</lg></p>\n\n<p>arthasamutthānāmapi jñānavivakṣādīnāmaprasaṅgaḥ, asādhanatvāditi /\nna tatrāpi dvidhā doṣāt sākṣād vā sādhanaṃ pāramparyeṇa vā? yadi pāramparyeṇa, vaktṛjñānaṃ tarhi sākṣāt sādharmyasamutthaṃ pāramparyeṇa ca śrotuḥ sādhyavijñānasādhanaṃ hetuḥ syāt /\n<lg>\n<l>atha sākṣāt sādhanam, tarhi śrotṛjñānaṃ pāramparyeṇa sādharmyasamutthaṃ sākṣāt sādhanaṃ hetuḥ syāt /</l>\n<l>prakṛte tvanyasaṃbhavanaḥ /</l>\n<l>yadi tu pañcāvayavavākyasya prakṛtatvāt jñānādivyavacchedaḥ, tathāpyanyasaṃbhavaḥ, upanayasyāpi sādharmyasamutthātvāt /</l>\n<l>svalakṣaṇena bādhā cenna vikalpādisaṃbhavāt //</l>\n</lg></p>\n\n<lg>\n<l>tasmāt ṣaṣṭhyastu tatrāpi viśeṣaṇamanarthakam /</l>\n<l>sādharmyasya heturityetāvanmātraṃ vaktavyamiti //</l>\n</lg>\n\n<lg>\n<l>tadedat dignāgadūṣaṇamupanyasyati---udāharaṇasādharmyācceti /</l>\n<l>yadyarthātmakaṃ sādharmyameva sādhanamucyate tadaitad dūṣaṇamityarthaḥ /</l>\n<l>yadi punararthātmakasya sādharmyasyārthātmakameva sādhanaṃ sāmānyamucyate, tatrāha---atha punariti /</l>\n<l>tadidamuktaṃ bhadantena---na pañcamī //</l>\n</lg>\n\n<p>anye tvetadanyathā vyācakṣata ityāha---anye tviti /\nviśeṣātiriktaṃ na sāmānyaṃ nāma kiñcidasti, tasya kalpanāmātratvād bhedasya ca vastvadhiṣṭhānatvādityabhiprāyaḥ /\ndoṣāntaramāha---sādhyasādhaneti /\nyadā hi sādhyasādhanaṃ nāmodāharaṇasādharmyādatiriktaṃ nāsti kiṃ tu śabdamātramavaśiṣyate, tadodāharaṇasādharmyanenābhidheyatvena viśeṣaṇīyam /\ntathā ca sādhyanirdeśaḥ pratijñā ityanena virodhaḥ /\nanena hyavayavaḥ śabdātmakaḥ pratijñā lakṣyate /\nhetvādisamudāyāpekṣayā cāvayavo bhavati /\nna cābhidhānābhidheyātmakaḥ samudāyo dṛṣṭa iti /\ntasmāt samudāyābhāvāt\n<lg>\n<l>nobhayeṣāmavayavatvam /</l>\n<l>tadidamuktam---na vākyāṃśa iti /</l>\n<l>tadetallakṣaṇaṃ vyācakṣāṇairasmābhiḥ parihṛtamiti na parihārāntaraṃ prayojayatītyāha---tatra tviti /</l>\n<l>uktaṃ yathā hetupadasannidhau sādhanapadaṃ hetupade pravartate, na copanayaprasaṅgaḥ, tasya prātipadikārthamātrapradhānatvena hetubhāvāprakāśakatvāditi //</l>\n</lg></p>\n\n<p>atra codayati---sādharmyasyeti /\nsādharmyasya liṅsya kṛtakatvādihetupadavācyasya vyabhicāritvādiyogādudāharaṇaviśeṣaṇayogo na punaḥ sādhyasādhanapadavācyasya kṛtakatvādityāderhetuvacanasyetyarthaḥ /\ntaduktaṃ bhadantena---tatrāpi viśeṣaṇamanarthakaṃ vacane apītyarthaḥ /\ntadetad dūṣayati---vacasa iti /\nvacanamapi darśanabhedena ubhayathāpi bhavati, yathā mīmāṃsakānāṃ nityaṃ vacanam, vaiśaiṣikāṇāmanityamiti /\nkeṣāñcidamūrtaḥ śabdaḥ, keṣāñcit mūrta iti /\nyathāhuḥ\nvāyurāpadyate śabdatām\niti /\ntathā prātisvikamapi bhedaṃ sarveṣāmeva śabdānāmitikaraṇo darśayatītyāha---dṛṣṭaśceti /\nsvacaritavirodhamāha---svayamiti /\nanūbhyupagateti /\nanabhyupagato 'rthāntaraṃ vipakṣo yasya hetoranityatve sādhye kṛtakatvādeḥ sa tathoktaḥ /\nyadabhyupagataṃ bhadantena tasmāt ṣaṣṭyastviti tad dūṣayati---yadapīti /\n<lg>\n<l>vivakṣātaḥ kārakaśabdaprayogāditi /</l>\n<l>kārakatvena saṃbandhitvaṃ lakṣaṇīyam, kriyākārakabhāvagarbhatvāt saṃbandhitvasya /</l>\n<l>na tu ṣaṣṭhī vā hetupañcamī vā kārakavibhaktiriti /</l>\n<l>atra bhāṣyakāreṇa śuddhaṃ hetuvacanamudāhṛtam---utpattidharmakatvāditi tasya codāharaṇasādharmyasamutthatvajñāpanāyodāharaṇamapi darśitam utpattidharmakamanityaṃ dṛṣṭamiti //</l>\n</lg></p>\n\n<p>tatra bhāṣyakāreṇa śuddhaṃ hetuvacanamudāhṛtam /\ntatpratijñāpadena pūrayitvā bārttikakṛd āha---udāharaṇamiti /\natra pṛcchati---kiṃ punariti /\nsato vināśo vā anityatvam, tadyogo vā? taccebhayamayuktam, na hi sadasatoḥ kaścidasti saṃbandhaḥ, asamānakālatvāt /\ntataścānityaḥ śabda iti samānādhikaraṇyaṃ na syāt /\napi ca śabdasya bhūtvā yadabhavanam, na tadeva piṭharasya /\nna hyabhavanatvaṃ nāmāsti sāmānyam, yena dṛṣṭānto na sādhyavikalaḥ syāt /\nna ca sāmānyātiriktaṃ sādṛśyaṃ vastvantaraṃ dṛṣṭamiṣṭaṃ vā /\ntasmāt mṛṣṭāśeyamanityatvaṃ sādhyamiti bhāvaḥ /\ngūḍhadhiya uttaram---yasyānityatvamasti tadanityam /\nsvābhiprāyeṇa pṛcchati---atheti /\nuttaravādyabhiprāyamudghāṭayati---ubhayānteti /\naparānteti vaktavye ubhayāntagrahaṇena pūrvāntaniveśanaṃ hetorutpattimattvasyātyantiṅkīṃ pratyāsattimavinābhāvopayoginīṃ darśayitumiti /\navacchedakatvaṃ copalakṣaṇatvam, na tu viśeṣaṇatvam /\ntaccāparāntasya bhinnakālasya saṃbaddhasyāpi virodhitayā buddhisthasya saṃbhavati /\ntathā ca yaivāparāntāvacchinnasya sattā piṭharasya saivāparāntāvacchinnasya śabdasyāpi /\nevaṃ sattāsamavāyo 'pi tadvidhayoḥ piṭharaśabdayoḥ samānaḥ /\nviroghibhāvaḥ paścādbhāvaścābhāvamātrāt pradhvaṃsasya viśeṣaḥ /\npṛcchati---athotpattīti /\nna tāvadutpannasyotpattirdhamaḥ, tadāpyutpadyata iti pratpayaprasaṅgāt /\nnāpyanutpannasya asato dharmitvāyogāditi bhāvaḥ /\ngūḍhadhiya uttarama---utpattiriti /\nuktābhiprāyavān punaḥ pṛcchati---kā punariyamiti /\nuttaram---asadviśeṣaṇasya sato 'tyantamabhāvabhāvapratiṣedhaḥ asaditi prāgabhāvamāha, viśeṣaṇatvaṃ ca prāgabhāvasya upalakṣaṇatvam /\ntacca bhinnakālasyāpi buddhisathatāmātreṇoktam /\ntenāsadviśeṣaṇasya sata ityetāvataiva pūrvāntaparicchinnasya sattāsaṃbandhaḥ sattā vā tadviśeṣaṇotpattirdarśitā /\npaścedṛśastasya gaganavat nātyantaṃ saṃbhavaḥ, nāpi gaganakusumavadatyantābhāva iti svarūpamuktamutpattimuparlakṣayitum /\n<lg>\n<l>upalakṣaṇopalakṣyayoścābhedavivakṣayā sāmānādhikaraṇyam /</l>\n<l>na caivaṃ labdhotpattini vastuni utpadyata iti pratyayaprasaṅgaḥ /</l>\n<l>labhyamānotpattini tadavayaveṣu tadutpādanānukūlavyāpārāveśalabdhapūrvāparībhāveṣu tatprayogasaya loke darśanāt /</l>\n<l>tasmāt pūrvāntāvacchinnavastusattayā tatsaṃbandhena vā tasyaiva vastuno 'parāntāvacchinnā sattā vā tatsaṃbandho vā jñāpyate iti sarvaṃ ramaṇīyam //</l>\n</lg></p>\n\n<p>nanu bhāṣyakṛd abhūtvā bhavatītyasya vākyāsyārthamutpattiṃ vakṣyati, tvaṃ punarasadviśeṣaṇasya sato 'tyantamabhāvabhāvapratiṣedha ityasya vākyasyārthamutpattim /\nataḥ kuto na virodha ityata āha---vākyārtheti /\nya\nevārtho bhāṣyakāreṇa utpattiśabdārthatayābhyanujñāto 'ṅgīkṛtaḥ, sa evāsmābhirapi /\nnātyantamabhāvabhāvapratiṣedha utpattiḥ, api svasadviśeṣaṇasya sataḥ sattā vā tatsaṃbandho vetyuktamityarthaḥ//34 //</p>\n\n</div>\n<div>\n\n<p>  NyS_1,1.35: tathā vaidharmyāt //</p>\n\n<p>sūtrāntaramavatārayati---kimetāvaditi /\ntathā---t //35// atra yadi vedharmyādityucyate tataḥ sakalakesarādimatpadārthapakṣīkaraṇenāśvatvaṃ yadā viṣāṇitvena sādhyate tasyāsti pakṣavaidharmyamiti hetuḥ syādityata āha---udāharaṇena vaidharmyamiti /\nvipakṣeṇetyarthaḥ /\ntathāpi yadā śarīramātraṃ pakṣīkṛtya sātmakatvaṃ sādhyate prāmādimattvena, tadāsti tasyodāharaṇena vaidharmyamiti so 'pi hetuḥ syādityata āha---eveti /\nna caitāvatā sapakṣe sattvaprasaṅgaḥ, sapakṣasyābhāvāt /\navadhāraṇasya ca vyāptyā pakṣasattvenopapatteriti /\ntathāpi anvayavyatirekiṇo hetāranaikāntikasya vipekṣaikadeśavyāpinaḥ saṃgrahaḥ syāt /\nyathā anityaḥ śabdaḥ, utpattidharmakatvād anityo mūrtatvādityata āha---vaidharmyameva codāharaṇeneti vipakṣodāharaṇenetyarthaḥ /\nbhāṣyakārīyamudāharaṇaṃ nigadenopanyasyati---anityaḥ śabdaḥ /\n<lg>\n<l>iti /</l>\n<l>nityamanutpattidharmakaṃ dṛṣṭamiti yojanā /</l>\n<l>tadetad dūṣayati---etacceti /</l>\n<l>mā bhūt prayogamātrabhedād bhedaḥ, udāharaṇabhedād bhedo bhaviṣyatītyata āha---udāharaṇamātrabhedācceti //</l>\n</lg></p>\n\n<p>tadetad bhāṣyakārīyamudāharaṇaṃ dūṣayitvā svakīyamudāharaṇamāha---udāharaṇaṃ tviti /\nprāṇādinā ca svakāraṇaṃ prayatnecchādyupalakṣayati---yadubhayapakṣasaṃpratipannaṃ nirātmakaṃ ghaṭādi tatsarvamaprāṇādimad dṛṣṭam iti vyatyāsena yojanā /\nprāṇādikāraṇecchādikāraṇarahitaṃ yadityarthaḥ /\ntatmāt nedamiti /\n<lg>\n<l>necchādisamavāyikāraṇarahitam /</l>\n<l>yaścāsau icchādisamavāyikāraṇaṃ pṛthivyādivilakṣaṇo dravyāṇāṃ navamaḥ, sa ātmetyucyate ityarthaḥ /</l>\n<l>anvayivyatirekiṇastadvivekasya ca tantrāntaraprasiddhena nāmnā tantrāntaraprasiddhatāṃ darśayati---so 'yamavīta iti /</l>\n<l>vividhena prakāreṇa itaḥ prāpto vītaḥ, pakṣavyāpakatve sati sapakṣavyāptyā avyāptyā ca, tasmādanyo 'vīta iti //</l>\n</lg></p>\n\n<p>gūḍhābhisandhiḥ pṛcchati---kathaṃ punariti /\ngūḍhābhisandheruttaram---atha yo 'bhyanujñāta iti /\nyathā vītasyārthaparicchedakatvaṃ tathaivāvītasyetyarthaḥ /\npraṣṭā svābhiprāyam udghāṭayati---anvayāditi /\ngṛhītāvinābhāvo hi hetuḥ sādhyena tasya paricchedakaḥ, sa ca dṛṣṭāntadharmiṇi hetusādhyadharmayordarśane satyavinābhāvo dṛṣṭo bhavati /\nna ca sātmakatvaṃ kvacid dṛṣṭam, tat kathaṃ tenāvinābhāvadarśanaṃ prāṇādimattvasya, darśane vā nāvītaḥ kiṃ tu vīta evetyarthaḥ /\nuttaravādī praṣṭāraṃ pṛcchati---atha prameyatvamiti /\npraṣṭā āha---vyabhicārāditi /\nuttaravādyāha---na tarhyanvaya iti /\nsa evaikagranthenāha---yadi ceti /\ntadevamuttaravādinā svābhiprāya udghāṭitaḥ /\npṛcchati---katham /\navyabhicāritvaṃ vyatirekiṇa iti /\navyabhicāramāha---yāvaditi /\natrāpi yāvannirātmakaṃ tat sarvam aprāṇādimad dṛṣṭamiti vyatyāsena yojanā, sādhyaviparyayasya vyāptatvāt /\nvyāpakanivṛttau ca vyāpyaṃ nivartate, yathā vṛkṣatvanivṛttau śiṃśapātvam ārādupalabhyamānādekaśilāmayādacalapradeśādityarthaḥ /\nyadi punarevamucyate nivartatāmaprāmāṇādimattvaṃ jīvaccharīrāt prāṇādimattvasya pramāṇata upalabdhermā nivartiṣṭa nairātmyam, tasmād\n<lg>\n<l>vyabhicārādaheturiti śaṅkate---atha punariti /</l>\n<l>nirāroti---na yuktamevamiti /</l>\n<l>kiṃ jīvaccharīre sādhye nairātmyaniścayād vyabhicāra uta tatsandehāt? yadi niścayāt, kṛta vyabhicāreṇa, bādhitaviṣayatvenaiva hetorapākaraṇāt /</l>\n<l>atha sandehāt, tathā satyanvayino 'pyahetutve sarvānumānocchedaprasaṅga ityarthaḥ //</l>\n</lg></p>\n\n<p>śaṅkate---sarvātmakatvaprasaṅga iti cet? nirākaroti---na, vikalpānupapatteḥ /\n<lg>\n<l>śaṅkāvākyaṃ vibhajate---yadīti /</l>\n<l>na tāvadayumātmā nāma pramāṇena kvacidupalabdhaḥ, yasya pratiṣedho nairātmyamavagamyeta, tadupalambhe vā kṛtamanayā kusṛṣṭyā /</l>\n<l>tasmāt kalpayitvātmānamaprāmāṇikaṃ tatpratiṣedhasya ghaṭādāvaprāṇādimattvena vyāptiṃ gṛhītvā jīvaccharīre vyāpakasyāprāṇādimattvasya nivṛttyā nairātmyasya vyāpyasya nivṛtterātmā avagantavyaḥ /</l>\n<l>evaṃ ca sati kalpanākoṣasyāparimeyatvāt yad yadeva kalpyate tattadabhāvasyadhaṭādau sulabhatvād aprāṇādimattvena vyāpterjīccharīre 'prāṇādimuttvasya vyāpakasya nivṛtterātmasadbhāvavat sakalakālpanikaḍitthādimattvaprasaṅga ityarthaḥ //</l>\n</lg></p>\n\n<p>nirākaraṇavākyaṃ vibhajate---tacca naivam /\nkasmātṛ---vikalpānupapatteḥ /\nvikalpayati---kimiti /\nayamarthaḥ /\nprāṇādayo hicchādyanvayavyatirekānuvidhāyibhāvābhāvatayā icchādikāryāḥ, akṣaṇikatve ca vyavasthite kāryaṃ samavāyikāraṇāpekṣamitīcchādīnāṃ samavāyikāraṇena bhavitavyam, kāryatvād ghaṭādivat, śarīrendriyādīnāṃ ca samavāyikāraṇatvaniṣedhe sati yad icchādīnāṃ samavāyikāraṇaṃ pariśiṣyate, tad dravyamātmeti ca kṣetrajña iti ca jīva iti cākhyāyate /\ntadasya viśeṣato 'navagatasyāpīcchādisamavāyikāraṇatayā sāmānyarūpeṇāvadhāritasya śakyaḥ prāṇādirahiteṣu ghaṭādiṣvabhāvaḥ pratipattum /\nnirātmakaśabdenāpi cāyamevārtha ucyate /\nanena prāṇādilakṣaṇakāryābhāvena ghaṭādau nairātmyalakṣaṇakāraṇābhāvasya vyāptiravadhāritā /\nso 'yaṃ jīvaccharīre kāryasyābhāvo vyāpako nivartamānaḥ svavyāpyaṃ tatkāraṇābhāvamādāya nivartate iti siddhaṃ jīvaccharīre prāṇakāraṇam, sa cātmeti /\nyadi ca ḍitthādayo 'pi tādṛśāḥ, tadā ātmano nāmāntarāṇi nārthāntarāṇi /\nnāmāni ca lokatantrāṇi, na tvicchātantrāṇīti /\navadhāritaṃ kāryaṃ prāṇādyupalakṣitamicchādi yasya so 'vadhāritakāryaḥ, sa eva svabhāvo yasya sa tathoktaḥ /\netaduktaṃ bhavati /\nsāmānyatastāvadicchādīnā kāryatvenānvayavyatirekiṇā hetunā samavāyikāraṇavattvamunamitam /\nubhayasiddhaśca ghaṭādāvicchādikāraṇābhāvaḥ /\nye 'pi hi nairātmyavādino buddhiṃ vā bhūtapatiṇāmabhedaṃ vā icchādikāraṇamācakṣate, te 'pi ghaṭādau na tadātiṣṭhante /\ntasmādubhayasiddhanairātmyā ghaṭādayaḥ /\nteṣu cecchādikāryābhāvena nairātmyaṃ vyāptam /\nso 'yaṃ jīvaccharīre kāryābhāvo vyāvartamānaḥ kāraṇābhāvaṃ vyāvartayati /\nna ca kāryeṇaiva kāraṇamanumīyatāṃ jīvaccharīre, kiṃ vyatirekiṇā,\n<lg>\n<l>ṛjumārgeṇa sidhyantaṃ ko nu vakreṇa sādhayet</l>\n<l>iti vācyam, kāraṇamātrasya tataḥ siddherityuktam /</l>\n<l>pariśeṣād viśeṣasiddhiriti cet? sa eva vyatirekītyuktam //</l>\n</lg></p>\n\n<p>yadi hi pṛthivyādisamavāyikāraṇā icchādayo bhaveyuḥ, ghaṭādiṣvapi prasajyeran /\ntasmād ghaṭādiṣvicchādikāryanivṛttyā dravyāṣṭakātiriktakāraṇanivṛttirvyāptā dṛṣṭetīcchādayaḥ śarīre dṛśyamānā vyāpikāṃ svanivṛttiṃ nivartayanto vyāpyadravyāṣṭakātiriktakāraṇābhāvanivṛttimukhena navamaṃ dravyaṃ sādhayanti /\nna caiṣāṃ buddhireva samavāyikāraṇam, dravyasyaiva samavāyikāraṇatvaniyamād buddheścādravyatvāt /\nyathā ca bhūtānāṃ pariṇatibhedo na kāraṇaṃ tathā hi tṛtīye upapādayiṣyate /\nvyatirekamukhenāpi prāmādeḥ sātmakatvenānvayasiddhau na kevalavyatirekīti cet? na svābhāvavikaṃ sādhyena pratibandhamanvayavyatirekiṇi vyāsedhāmaḥ, kiṃ tu sapakṣābhāvena vidhimukhenāsya pratibandhaṃ nirākurmaḥ /\n<lg>\n<l>etāvataiva cānvayino bhidyate /</l>\n<l>na ca pakṣa eva sapakṣaḥ, jijñāsitaviśeṣasya jñātaviśeṣādanyatvāt /</l>\n<l>śarīrādiṣu ca satsu nairātmyaniṣedha evātmasadbhāvaḥ, asanniṣedhasya sadbhāvalakṣaṇatvāt /</l>\n<l>sapakṣābhāvastu nairātmyenāpyavyapadeśya iti kathaṃ nairātmyaniṣedhena vyapadiśyatām? asato 'dhikaraṇatvāyogādityuktam //</l>\n</lg></p>\n\n<lg>\n<l>etena paraiḥ yaduktam,</l>\n<l>sapakṣāvyatirekī ced bhaveddheturato 'nvayī /</l>\n<l>nānvayavyatirekī cedanairātmyaṃ na sātmakam //</l>\n</lg>\n\n<lg>\n<l>iti, tadanena nirākṛtam /</l>\n<l>etaccāsmābhiranvayihetusamarthanena sphuṭīkṛtam /</l>\n<l>tasmāt sarvamavadātam //</l>\n</lg>\n\n<p>vipakṣavyatirekamātreṇa vyatirekiṇo gamakatvaṃ matvā codayati---yadi tarhīti /\npariharati---na, hetvarthāparijñānāditi /\nna vaidharmyamātreṇa gamakatvam, api tvavyabhicāriṇā /\nsa cātrāvyabhicāro nāstītyarthaḥ /\nnanu mā bhūd gandhavattvaṃ heturvyatireka vyabhicārād anityādivannityādapyasya vyatirekāt, tasya tu pakṣa eva kevalaṃ na tu sapakṣavipakṣau, na tasaya vyatirekavyabhicāro 'stīti sa kasmāt na heturiti codayati---yaḥ punariti /\npariharati---satyamiti/vyatirekadharmo 'vyabhicāro nāsati vyatireke saṃbhavati, asato 'dhikaraṇatvāyogādityuktatvāditi /\npratyudāharaṇāntaraṃ darśayati---eteneti /\netena vipakṣābhāvāt tato vyāvṛttyabhāvenetyarthaḥ /\ncodayati---yaḥ pakṣaikadeśa iti /\nyadi hi pakṣaikadeśavṛttirapi vipakṣābhāvāt na vyatirekī hetuḥ, tarhi tasya pakṣaikadeśavṛtterapi sato vipakṣanivṛttirasti sa hetuḥ prasajyeta /\nasti khalvasyodāharaṇavaidharmyameveti vyatirekihetulakṣaṇamityabhiprāyaḥ /\npariharati---ayamapi na hetuḥ, kasmāt? sūtrārthenāpoditatvāt /\ntaṃ sūtrapāṭhapūrvakaṃ darśayati---sūtrārtha iti /\n<lg>\n<l>atra ca yena pakṣaikadeśavṛttervyatirekyābhāsasya nirākaraṇaṃ tadavadhāraṇaṃ prathamaṃ darśitam /</l>\n<l>udāharaṇenaiva vaidharmyaṃ nānudāharaṇena pakṣeṇāpi /</l>\n<l>asya tu pakṣeṇāpīti vyatirekyapi na hetuḥ, na punarvaidharmyameveti sūtrārthaḥ /</l>\n<l>tathā sati savyabhicāramātrasya nivṛttiḥ syāt, na tu pakṣaikadeśavṛtterityarthaḥ //</l>\n</lg></p>\n\n<p>saṃprati vāsubandhavaṃ hetulakṣaṇaṃ dūṣayitumupanyasyati---heturvipakṣādviśeṣa ityanye /\netad vyācaṣṭe---anye tviti /\nsādharmyamātranirākaraṇa iti /\nyasya kasyacit sādharmyasya nirākaraṇe /\nvipakṣasādharmyanirākaraṇe tāvadiṣṭasya saṃgrahaḥ /\nyadā tu sapakṣādisādharmyanirākaraṇam, tadā aniṣṭasya viruddhādeḥ saṃgrahaḥ /\nupalakṣaṇaṃ caitat /\niṣṭāniṣṭasaṃgraha iti, iṣṭaparityāga ityapi draṣṭavyam /\nsa cānekabheda iti /\nsapakṣādapi viśeṣe sati vipakṣād viśeṣaḥ, pakṣādapi viśeṣe sati vipakṣād viśeṣaḥ, vipakṣamātrād vā viśeṣaḥ iti prakārāḥ /\ntatra pūrvayoḥ prakārayoryathākramamasādhāraṇasya cāsiddhasya ca hetutvaprasaṅga iti /\ntannivṛttyartha vipakṣādeva ityavadhāryate /\ndvitīyamavadhāraṇamavatārayitumāha---avadhāraṇe ceti /\n<lg>\n<l>vipakṣādevetyanenāvadhāraṇena viśeṣo 'vadhāritaḥ, na vipakṣaḥ /</l>\n<l>sa cāyaṃ viśeṣe cāviśeṣe ca prasṛta iti vipakṣekadeśavṛtterapi pakṣasapakṣasādhāraṇasya hetutvaprasaṅgaḥ /</l>\n<l>tannivṛttyarthaṃ dvitīyamavadhāraṇaṃ viśeṣa eveti /</l>\n<l>upasaṃharati---tadevamiti //</l>\n</lg></p>\n\n<p>tadevadavyāpakatvena dūṣayati---satyameka iti /\natra codayati---vipakṣaikadeśavṛttipratiṣedhāditi /\nviśeṣa evetyavadhāraṇena vipakṣaikadeśavṛttiḥ gaurayaṃ viṣāṇitvāditi hetutvena pratiṣiddhaḥ /\ntasmādetasminnavadhāraṇe satyeva vipakṣādevetyavadhāraṇīyam /\ntathā ca vipakṣādeva yo viśeṣa eva sa hetuḥ /\nsapakṣāttu yo viśeṣa eva sa na heturityuktaṃ bhavati /\nyathā ca aśvo 'yaṃ viṣāṇitvāt iti sapakṣād viśeṣa eveti hetutvena pratiṣiddho bhavati /\nyastu sapakṣaikadeśavṛttiḥ prayatnanāntarīyakatvādiḥ sa sapakṣād viśeṣa eva na bhavati, api tu sāmānyamapīti /\nna tasyāhetutvamavadhāritamiti heturevāsāvityarthaḥ /\npariharati---yadyevamiti /\nyadi sapakṣādapi yo viśeṣaḥ sa sapakṣaikadeśavṛttiḥ prayatnānantarīyakatvādirhetuḥ, evaṃ sati vipakṣādeveti avadhāraṇaṃ bādhitaṃ bhavati /\nśaṅkate---atheti /\n<lg>\n<l>na vipakṣādevetyetanmātramavadhāryate yena sapakṣaikadeśavṛttiḥ prayatnāntarīyakatvādinarna hetuḥ syāt, api tu yo viśeṣa eva sa heturiti prāpte vipakṣādeveti niyamyate, tena sāvadhāraṇasya viśeṣasya vipakṣavṛtterhetutvaṃ pratiṣiddhaṃ bhavati yathā aśvo 'yaṃ viṣāṇītvāditi /</l>\n<l>yaḥ punarviśeṣaścāviśeṣaśca sapakṣe hetuḥ, tasya hetutve 'pi na vipakṣādeveti bādhitaṃ bhavati /</l>\n<l>yadyapi caivaṃ satyapi sapakṣaikadeśavṛtterhetutvaṃ na śrutam, tathāpi vipakṣādevetyanenāvadhāraṇenāniṣiddhamityanumatameva /</l>\n<l>tena cāśrutenārthenārthavatī avadhāraṇe ityarthaḥ //</l>\n</lg></p>\n\n<p>nirākaroti---evaṃ ceti /\nyathā tattulyaikadeśavṛtteravihitamapi hetutvamaniṣedhānumatam, evaṃ pakṣaikadeśavṛtterapīti so 'pi hetuḥ syādityarthaḥ /\npunaḥ pratyavatiṣṭhate---naiṣa doṣa iti /\npakṣadharmatve sati viśeṣa eva vipakṣādeveti niyame kutaḥ pakṣaikadeśavṛtteḥ prāptiḥ, apakṣadharmatvāt tasyetyarthaḥ /\npariharati---yo dharmaḥ pakṣasyetyaneneti /\npara āha---na kartavyata iti /\ndūṣayitumavadhāraṇaṃ vikalpayati---kiṃ punariti /\nprathamaṃ kalpaṃ gṛhṇāti---astu tāvaditi /\netamapi dūṣayitu vikalpayati---kiṃ punarasyeti /\nsāmarthya prayojanābhisaṃbandhaḥ saṃbhavajñāpanapakṣe 'jñāpananivṛttiḥ prayojanam, asaṃbhavanivṛttipakṣe tu atyantāyogavyāvṛttiḥ phalam /\nyathā nīlaṃ sarojaṃ bhavatyeveti /\nvikalpya dūṣayati---ubhayathāpīti /\nyuktyantaramāha---na ceti /\natyantāyogo niṣiddho bhavati, na tvayoga ityarthaḥ /\nśaṅkate---atheti /\nviśeṣaṇasaṃgato hyevakāro 'yogaṃ vyavacchinatti /\nyathā caitro dhanurdhara eveti /\n<lg>\n<l>heturviśeṣaṇaṃ cet apakṣadharma eveti /</l>\n<l>tasmāt siddhaṃ pakṣaikadeśe vṛtternirākaraṇamityarthaḥ /</l>\n<l>nirākaroti---satyamiti /</l>\n<l>śeṣamanumānasūtre vyākhyātaprāyamiti neha vyākhyātam //</l>\n</lg></p>\n\n<p>heturvipakṣād viśeṣa iti ca yadā sautrāntikapakṣamiti /\nyadā tvanityatvahetau lakṣye lakṣaṇaṃ vicāryate iti vipakṣaśabdārtho vācyaḥ /\nnanu ca nityo vipakṣa ityata āha---na hyasatīti /\nna hi nirupākhyamākhyāyata ityarthaḥ /\nna cāsyāpādānatvaṃ nāpyadhikaraṇatvaṃ yena pañcamī vā saptamī vā prayujyeteti āha---na cāsatīti /\nna cāsato vipakṣād vyāvṛttyabhāvena viśeṣo 'pītyāha---vipakṣāsaṃbhave ceti /\npakṣasyaiveti /\natra caivakārāstraya padāntarānapekṣatvaṃ sūcayanti /\npakṣasyaiva dharma iti hetulakṣaṇe asādhāraṇa eva hetuḥ syāt /\nsamāna eva siddha iti tu hetulakṣaṇe aśvasya viṣāṇitve sādhye gotvādirhetuḥ syāt /\ntasmāt trayaḥ pakṣāḥ heyāḥ /\ntathā ca pakṣasya dharmaḥ samāne ca siddhaḥ ityatra savyabhicāro hetuḥ syāt /\n<lg>\n<l>pakṣasya dharmo vipakṣe ca nāstītyatrāsādhāraṇo hetuḥ syāt /</l>\n<l>samāne ca siddho vipakṣe ca nāstītyatra anityaḥ paramāṇuḥ kṛtakatvāditi hetuḥ syāditi trayaḥ /</l>\n<l>saptamamabhimataṃ pakṣamāha---pakṣasyeti /</l>\n<l>śeṣaṃ subodham //</l>\n</lg></p>\n\n<lg>\n<l>atra dignāgena sapakṣe sannasan dvedhā pakṣadharmaḥ punastridhā /</l>\n<l>pratyekamasapakṣe ca sadasaddvividhatvataḥ //</l>\n</lg>\n\n<lg>\n<l>iti nava pakṣadharmān hetutadābhāsān darśayitvā tatra yaḥ san sajātīye dvedhā cāsaṃstadatyaye /</l>\n<l>sa heturviparīto 'smād viruddho 'nyatvaniścitaḥ //</l>\n</lg>\n\n<p>ityanena hetutadābhāsaviveko darśitaḥ /\ntasyārthaḥ /\nyaḥ pakṣadharmaḥ sa sapakṣe san asan dvedhā iti trividhaḥ, sa punarasapakṣe sadasaddvividhatvataḥ pratyekaṃ tridhā bhavatīti /\npakṣadharmaḥ sapakṣe san vipakṣe sadasaddvividhatvatastridhā /\npakṣadharmaḥ sapakṣe 'san vipakṣe sadasaddvividhatvatastridhā, pakṣadharmaḥ sapakṣe dvedhā vipakṣe sadasaddvidhatvatastridheti /\n<lg>\n<l>atrodāharaṇam,</l>\n<l>prameyakṛtakānityakṛtaśrāvaṇayatnajāḥ /</l>\n<l>anityayatnajāsparśā nityatvādiṣu te nava //</l>\n</lg></p>\n\n<p>nityatvādiṣu sādhyeṣu prameyatvādayo nava hetutadābhāsāḥ /\n<lg>\n<l>teṣāṃ yathāsaṃkhyaṃ nityatvādīni sādhyānyudāharanti,</l>\n<l>nityānityaprayatnotthamadhyamatrikaśāśvatāḥ /</l>\n<l>ayatnānityanityāśca prameyatvādisādhanāḥ //</l>\n</lg></p>\n\n<p>tadeteṣu hetutadābhāseṣu heturnirdhārito yena tadupanyasya vārttikakāro vyācaṣṭe---tatra ya iti /\ntadetaddūṣayati---yathāśrutīti /\ntatra yaḥ san sajātīye dvedhā cāsaṃstadatyaye ityetāvanmātrāt na labhyate ityarthaḥ /\ncodayati---nanu coktamiti uktaṃ dignāgena,\nsādhyadharmo yato hetustadābhāsāśca bhūyasā /\niti /\ntadetat pariharati---uktametaditi /\nna punaḥ pakṣadharma evetyarthaḥ, avadhāraṇam abuddhvā śaṅkate---athāpīti /\navadhāraṇārthālābhenottaramāha---satyamarthāditi /\nnanu apakṣadharmatvanivṛttyaiva pakṣavyāpakatvaṃ gamyate, na hyavyāpako bhavatyapakṣadharmatvanivṛttimānityata āha---apakṣadharmanivṛttimātratvena ceti /\n<lg>\n<l>atyantanivṛttiniṣedhena vṛttimātraṃ syāt naikāntikī vṛttirityarthaḥ /</l>\n<l>codayati---na prāpta iti /</l>\n<l>pariharati---nāvadhāraṇasyeti /</l>\n<l>hetuhetvābhāsāveva pakṣadharmau nānya iti niyamajñāpanārthamavadhāraṇamiṣṭaṃ bhavadbhirityarthaḥ //</l>\n</lg></p>\n\n<p>śaṅkate---athobhayeti /\nnirākaroti---tathāpi san sajātīya iti /\ntadetat pūrvameva vyākhyātaprāyam /\ndvedhā ceti sarvathā na vaktavyamīti /\nsan sajātīya ityasyopādāne 'nupādāne cetyarthaḥ, /\nsan sajātīya iti nopādātavyamiti yaduktam, tatra śaṅkate---atha manyeteti /\nnirākaroti---avadhāraṇeti /\nyadyavadhāraṇaṃ yujyeta avadhāraṇārtho yukta ārambhaḥ syāt, tadeva tvayuktamityarthaḥ /\nādye pada iti /\npakṣasya dharma eva ityetasmin pada ityarthaḥ /\nanyapade iti /\nanye pade yayoḥ pakṣadharmatvavipakṣāsattvayoste tathokte /\ntatra dvevidhyaṃ nirākriyata iti /\nsan sajātīyeti sarvatheti /\nsajātīye dvedhā ceti padopādāne cānupādāne cetyarthaḥ /\nsajātīya eva dvidhetyanenaiveti hetutadābhāsayorautsargike pakṣadharmatve sthita ityarthaḥ /\nśaṅkate---atha mā bhūditi sajātīya eva dvidheti nāvadhāraṇamityarthaḥ /\nnirākaroti---tathāpīti /\nsan sajātīye dvidheti madhyamapade ityarthaḥ /\ntadevaṃ sajātīye eva dvidhetyavadhāraṇaṃ dūṣitam /\n<lg>\n<l>saṃprati dvitīyamavadhāraṇaṃ śaṅkate---atha punariti /</l>\n<l>nirākaroti---tathāpīti /</l>\n<l>tathāpi pakṣaikadeśavṛttirapi hetuḥ prasaktaḥ /</l>\n<l>yadi ca tadatyaya eveti nāvadhāryeta tato 'naikāntiko 'pi hetuḥ syāditi doṣaḥ //</l>\n</lg></p>\n\n<p>dignāgasyaiva pradeśāntarahetulakṣaṇam---grāhyadharmaḥ pakṣadharmaḥ /\ntadaṃśena tasyaiva pakṣasyāṃśena sādhyadharmasāmānyena, vyāpto heturiti /\ntadetaddhetulakṣaṇamupanyasyāsmin pūrvoktaṃ doṣamatidiśati---eteneti /\n<lg>\n<l>atideśameva sphuṭayati---avyāpakādiriti /</l>\n<l>yathāśrutalakṣaṇe pakṣāvyāpakasya hetutvam, tadaṃśena vyāpta ityasya vivaraṇālocanena sapakṣe sattvaṃ vipakṣācca vyāvṛttirityarthaḥ /</l>\n<l>tathā ca pūrvoktadoṣānuṣāṅga ityarthaḥ /</l>\n<l>siṃhāvalokitanyāyena dūṣayati---asaṃstadatyaya itīti //</l>\n</lg></p>\n\n<p>anyeṣāṃ hetulakṣaṇaṃ dūṣayitumupanyasyati-tādṛgiti /\ntadetadvyācaṣṭe-tādṛśeti /\nkilakāro 'rucau /\npakṣadharma iti ca hetorabhidhānam /\ntena trilakṣaṇapravibhāvitātmā heturityarthaḥ /\ndūṣayati---tat tāvaditi /\nśrāvaṇatvādyapīti /\ntadukto 'sādhāraṇa ityarthaḥ /\nyastu tādṛśavinābhāvīti vipakṣe sattāpratiṣedhāt sapakṣe sattvaṃ gamyate eva, viśeṣaniṣedhasya śeṣābhyanujñāviṣayatvāditi manyeta, taṃ pratyāha---bhavatu tāvaditi /\nekadeśābhyanujñāne 'pi viśeṣaniṣedhasyopapatterna samastāśeṣābhyanujñāne pramāṇamastītyabhiprāyaḥ /\ncodayati---nanūpadarśanagrahaṇāditi /\npariharati---na tallabhyata iti /\n<lg>\n<l>na hi cākṣuṣatvamiti /</l>\n<l>vauddhānāṃ rūpatvādijāternityāyā abhāvād na cākṣuṣatvamanityatvena vinā bhavatītyarthaḥ /</l>\n<l>yastu manyeta viśeṣaniṣadhasya śeṣamātrabhyanujñāhetutvenāgṛhyamāṇaviśeṣatvāt pakṣasattābhyanujñānam, tathā copadarśanapadena pakṣe hetoḥ sattopadarśanaṃ bhavatīti taṃ pratyupetyāha---upetya veti /</l>\n<l>subodham //</l>\n</lg></p>\n\n<p>tadevaṃ lakṣaṇaṃ dūṣayitvā tadudāharaṇaṃ dūṣayati---yattvidamiti /\netasmin hetulakṣaṇe ityarthaḥ /\nprayatnanāntarīyakatvaṃ prayatnakāraṇakatvaṃ tat sākṣāt pāramparyeṇa vā? tatra prathame kalpe dūṣaṇamāha---prayatnānantarīyakatvasyeti /\ndvitīyakalpamāśaṅkya dūṣayati---atheti /\nprayatnagrahaṇamapārthakamityarthaḥ /\nbhāvapratyayavācyaṃ vikalpya dūṣayati---yaccedamiti /\nevamapyupalabdhereveti /\nna hi boddharāddhānte kiścidupalabhyamānaṃ nityamasti, yenopalabdhirviśeṣyeta ityabhiprāyaḥ /\nprayatnānantaramanyathā ceti /\nyat tāvadupalabdhikarma tatsarvaṃ prayatnādeva puruṣavyāpādādevopalabhyate nānyathetyarthaḥ /\nśaṅkate---atheti /\nasmākaṃ naiyāyikānāmiti bhāvaḥ /\nuttaram---tvayaiveti /\nasmaddarśanaṃ cedāsthāya tvayā bauddhenocyate, tat prayatnagrahaṇenāpyanaikāntikatvaṃ tadavasthamevetyarthaḥ /\navyāpakaṃ ceti /\nna hi davadahanābhighātaprasphuṭadveṇudalavibhāgajanmā ṭhātkāro 'smadādiprayatnakārya ityarthaḥ /\nśaṅkate---atheti /\nvarṇātmakamityarthaḥ nirākaroti---tatrāpīti /\npāramparyeṇāpi prathama eva varṇaḥ prayatnānantarīyakaḥ, na dvitīyādayaḥ /\natipāramparyāśrayaṇe tvatiprasaṅgaḥ, prāyeṇa tasya tatra tatra sulabhatvāditi bhāvaḥ /\nśaṅkate---atha ya iti /\n<lg>\n<l>viśeṣaḥ prayatnānantarīyakatvaṃ dharmiviśeṣaṇam, prayatnānantarīyakatvaṃ sāmānyaṃ ca heturityarthaḥ /</l>\n<l>nirākaroti---tathāpyanya iti /</l>\n<l>na hi bhavatāmasmākamiva viśeṣātiriktamasti sāmānyaṃ vastu sad yo hetuḥ syāt /</l>\n<l>na ca kalpanāropitaṃ hetuḥ samyagjñānasya bhavitumarhati, na cātyantāsataḥ kalpanāpi saṃbhavatīti bhāvaḥ //</l>\n</lg></p>\n\n<p>tadevamudāharaṇaṃ dūṣayitvā prasaṅgena pareṣāmudāharaṇavicāraṃ dūṣayati---yadapyuktamiti /\ntat khalvasat sarvasāmarthyarahitaṃ tadāśritānāśritabhāvābhāvadharmavanna bhavatītyarthaḥ /\nnityaṃ tu kiścid bhavatīti /\ntasya dharmayogaḥ saṃbhavatyeva, na tvasyāpyaprayatnānantarīyakatvaṃ tvapratyayābhidheyaṃ hi janma, tat prayatnenada prayatnādanyena vā viśeṣaṇīyam, yasya tu janmaiva nāsti tasya tadviśeṣaṇaṃ dūrotsāritamityarthaḥ /\n<lg>\n<l>etenābhāva iti /</l>\n<l>naiyāyikābhimato 'pyabhāvo vyākhyātaḥ /</l>\n<l>tasyāpi hi prāgasataḥ savakāraṇena samavāya iti janma nāstīti na tadviśeṣaṇayoga ityarthaḥ /</l>\n<l>prakṛtamupasaṃharati---tadevamiti //35 //</l>\n</lg></p>\n\n</div>\n<div>\n\n<p>  NyS_1,1.36: sādhyasādharmyāt taddharmabhāvī dṛṣṭāntaḥ udāharaṇam //</p>\n\n<p>hetāvukte nāvyāpto 'sau sādhyadharmeṇa hetubhāve vyavatiṣṭhate, na ca vyāptipradarśanamudāharaṇamantareṇeti hetulakṣaṇānantaraṃ kramaprāptamudāharaṇalakṣaṇamāha---sādhya---raṇam //36// sūtramityudāharaṇasāmānyalakṣaṇamapyanena sūcitamiti darśitam /\nasya tātparyamāha---asyeti, dṛṣṭānto 'rtharūpo nodāharaṇasya vacanātmakasya svarūpato lakṣaṇaṃ saṃbhavati /\ntasmāt svābhidhāyakavacanopalakṣakatvena lakṣaṇatvaṃ sāmānādhikaraṇyaṃ ca bhajata ityabhisandhinoktam---udāharaṇopalakṣaṇamiti /\nanena ca samānajātīyebhyaḥ pratijñādibhyaḥ asamānajātīyebhyaśca pramāṇādibhya udāharaṇaṃ vyavacchinnaṃ bhavati /\nsādhyena sādharmyam ityādi bhāṣyam /\ntasyārthaḥ, sādhyena dharmiṇā śabdena, sādharmyaṃ dṛṣṭāntasya sthālyādeḥ, kṛtakatvaṃ hetuḥ /\nkaddhyanityatvena sādhye ca śabde dṛṣṭānte ca sthālpādau samānam /\n<lg>\n<l>tasmāt kāraṇat prayojakāt, taddharmabhāvī tasyaiva sādhyasya śabdasya yo dharmo dharmāntaram, yena viśiṣṭaḥ śabdaḥ siṣādhayiṣito 'nityatvena, tadanityatvaṃ taddharmaḥ /</l>\n<l>sa eva bhāvastadbhāvaḥ /</l>\n<l>so 'syāstīti taddharmabhāvī, sthālyādiranityatvadharmavāniti yāvat /</l>\n<l>tena tādṛśā dṛṣṭāntenopalakṣitaṃ tadviṣayaṃ vacanamudāharaṇamiti //</l>\n</lg></p>\n\n<p>tatra vārttikakāraḥ sūtrapadaṃ vyācakṣāṇa eva phalato bhāṣyaṃ vyācaṣṭe---sādhyeti /\nudāharaṇasādharmyādityasya vyākhyānaṃ sādhyasādharmyādityatrāpi yojayati---atrāpīti /\nsādhyaśabdenaiva kṛtakatvaṃ sādharmyaṃ dṛṣṭāntasya, nāsādhyena vipakṣeṇākāśādinā nityena, tato hi kṛtakatvaṃ vyāvṛttamiti /\ntathā ca savyabhicāro vyavacchinno bhavati /\nsādharmyameveti bhāgāsiddho vyavacchinnaḥ /\nyasmāt sādhyasādharmyāt saddharmabhāvī bhavati, so 'yaṃ dṛṣṭānta udāharaṇamiti,\nyāvad vākyaṃ na samāpyate, tāvadardhokta eva pṛcchati---kiṃ kutaściditi /\navadhāraṇadvayayoginaḥ sādhyasādharmyād dṛṣṭānto 'vaśyameva taddharmabhāvī bhavatīti gatārthaṃ taddharmabhāvītyetaditi bhāvaḥ /\nuttaram---na bhavatyapīti /\nyathā nitye śabde sādhye amūrtatvādeḥ sādhyena śabdena karmaṇaḥ sādharmyāt karma na taddharmabhāvi bhavati, nityaṃ na bhavatītyarthaḥ /\nsādhyenaivetyavadhāraṇenaiva etadudāharaṇaṃ pratyuktamiti /\nśiṣyopādhyāyaśyaśyāmatvamaitratanayatvādayo 'traupādhikasaṃbandhā udāhāryāḥ /\nhetulakṣaṇe tu sāmānyalakṣaṇāpekṣaṃ viśeṣalakṣaṇamiti nātivyāptiḥ /\natra ca sādhyasādharmyagrahaṇena sādhanavikalamanudāharaṇaṃ bhavatītyuktaṃ bhavati /\nyathā nityaḥ śabdaḥ amūrtatvāt paramāṇuvaditi /\ntaddharmabhāvītyanena ca sādhyavikalaṃ parāstam /\nyathā nityaḥ śabdo mūrtatvāt karmavaditi /\netenobhayavikalamapi parākṛtam /\nyathā nityaḥ śabdaḥ amūrtatvād ghaṭavaditi /\npañcamyupādānena ca sādhyasādharmyaprayuktaṃ taddharmabhāvitvaṃ yatra vacane pradarśyate tadevodāharaṇaṃ nānyaditi darśitaṃ bhavati /\nprayojakatvaṃ ca sādhyasādharmyasya hetoḥ svābhāvikaḥ saṃbandho vyāpyatvamiti yāvat /\nprayojyatvaṃ ca sādhyasādharmyasya vyāpakatvameva /\ntenāpradarśitānvayaviparītapradarśitānvayayoranudāharaṇatvamuktaṃ bhavatīti /\n<lg>\n<l>tadyathā anityaḥ śabdaḥ utpattimattvāt, paṭavaditi /</l>\n<l>yo yo 'nityaḥ sa sarva utpattimān yathā ghaṭa iti /</l>\n<l>samākhyānirvacanasāmarthyāt sāmānyalakṣaṇamapyanena sūcitamityāśayavatā bhāṣyakṛtā samākhyāyā niruktiḥ kṛtā /</l>\n<l>tāṃ vārttikakāro darśayati---udāhriyate 'neneti //</l>\n</lg></p>\n\n<p>codayati---nanu ceti /\npariharati---naiṣa doṣa iti /\nvacanasya viśeṣaṇatvenopalakṣaṇatvenetyarthaḥ /\nabhidhīyamāna iti ca abhidhānopalakṣaṇaparam, nābhidheyaparam, asāmānādhikaraṇyadoṣasya tāvadavasthyāt /\ntaddharmabhāvīti sūtrāvayavavyākhyānaparaṃ bhāṣyam---tasya dharma ityādi /\natra cottaramiti guḍhābhiprāyam /\ntadetad bhāṣyam anubhāṣya vyācaṣṭe---tasya dharma iti /\ntasya dharmastaddharma iti hi dharmasya saṃbandhitvena pṛthagvacanam /\nna ca dharma eva dharmasya, nāpi dharmāntaraṃ dharmasya, kiṃ tu dharmiṇa ityarthaḥ /\nanena bhāṣyakārīyāmanupapattimuktvā vārttikakāraḥ svakīyāmapyāha---dharme ca sādhya iti /\nanena hetūdāharaṇopanayalakṣaṇairvyāghāta uktaḥ /\nbhāṣyam---sādhyasādharmyādutpattidharmakatvāditi, tad vyācaṣṭe---tasya dharmiṇa iti /\ntaddharmabhāvī bhavatīti, tadanupapannam, na hi kṛtakatvāt sthālyāderanityatvaṃ bhavati, jāyate bījādivāṅkura ityata uktam---bhavati vidyate//36 //</p>\n\n</div>\n<div>\n\n<p>  NyS_1,1.37: tadviparyayāt vā viparītam //</p>\n\n<p>vaidharmyodāharaṇasya lakṣaṇam---tadvi---tam //37// anuvṛttena pūrayitvā savyākhyānaṃ sūtraṃ paṭhati---sādhyavaidharmyādataddharmabhāvī ca dṛṣṭānta udāharaṇamiti /\nsātmakatayā sādhyena jīvaccharīreṇa vaidhamyād ghaṭāderdṛṣṭāntasya sātmakatvasādharmyavirahāditi yāvat /\nyasya sādhyasya jīvaccharīrasya dharmaḥ prāṇādimattvaṃ taddharmaḥ /\nsa eva bhāvastaddharmabhāvaḥ /\nso 'syāstīti taddharmabhāvī /\nna taddharmabhāvī ataddharmabhāvī, prāṇādirahito ghaṭādiriti yāvat /\netaduktaṃ bhavati, yatra ghaṭādau sādhyadharmābhāvaprayuktaḥ sādhanadharmābhāvaḥ, sa ghaṭādirvaidharmyadṛṣṭāntaḥ /\ntadviṣayaḥ śabda udāharaṇamiti /\nsūtrasthaśca vāśabdaḥ samucceye veditavyaḥ, vyatirekaviṣayatvād vaidharmyodāharaṇasyeti /\natra bhāṣyakāreṇa anvayavyatirekī pūrvasatrodāhṛto 'trāpyudāhṛtaḥ /\nsādhanadharmābhāvaprayuktatvaṃ ca sādhyadharmābhāvasyoktam, taccāyuktam /\n<lg>\n<l>anvayavyatirekiṇihetau satyapi vaidharmye sādharmyodāharaṇamevocitam, tatra tatpūrvakatvād vaidharmyapratīteḥ ṛjumārgeṇa sidhyato 'rthasya vakreṇa sādhanāyogāt /</l>\n<l>vyāpyavyāpakabhāvaśca yādṛśo bhāvayoḥ, tadabhāvayostadviparīto bodhyavyaḥ /</l>\n<l>anyathā sapakṣaikadeśavartī na hetuḥ syāditi manyamāno vārtikakāra āha---udāharaṇamavītahetāviti /</l>\n<l>taccāsmābhiḥ sūtraṃ yojayadbhiḥ uktamiti //</l>\n</lg></p>\n\n<p>atra ācāryadeśīyāṇām anārṣasūtrapāṭhadūṣaṇaṃ nāsmākamārṣasūtrapāṭhe 'stiti pratipipādayiṣurācāryadeśīyānāṃ pāṭhamabhiprāyaṃ cāha---anye tviti /\nārṣe hi pāṭhe sāmānādhikaraṇyād dṛṣṭāntasyārtharūpasya, śabdarūpeṇodāharaṇenaikyaṃ syāt /\nyadā tu dṛṣṭāntasyodāharaṇamiti pāṭhaḥ, tadā nāyaṃ doṣaḥ /\ndūṣaṇaṃ cāpareṣām, yathā na dṛṣṭāntasya udāharaṇena sāmānādhikaraṇyam, evaṃ taddharmabhāvitvasyārtharūpasya, svaviṣayavacanopalakṣaṇatvena tu sāmānādhikaraṇyaṃ dṛṣṭānte 'pi tulyam /\ntasmādārṣamevāstviti /\nārṣe 'pi pāṭhe paroktaṃ dūṣaṇamupanyasyati---etasminnapīti /\nupahāse kilakāraḥ /\nṇyantād bhavatestācchīlye ṇininā bhāvīti vyutpannam /\n<lg>\n<l>tathā ca taddharmakāritvamarthaḥ /</l>\n<l>na ca jñāpanādanyā kriyā saṃbhavatīti gamakatvam /</l>\n<l>tacca sarveṣāmavayavānāmabhinnamiti sādhāraṇatvāt na vaktavyamityarthaḥ /</l>\n<l>tadetadabhyupagamenaiva pariharati---nāyamiti //</l>\n</lg></p>\n\n<p>anye tu taddharmabhāvītyetad vikalpya dūṣayantītyāha---anye tviti /\ntatra prathamakalpe dūṣaṇamāhuḥ---tad yadīti /\nnāyaṃ sūtrārthaḥ sarvāvayavasādhāraṇyāditi /\ntasmāt na kiñcidetat taddharmaṃ bhāvayituṃ śīlamasyeti /\ndvitīyakalpe dūṣaṇamāhuḥ---daṇḍinyāyastu iti /\nsaṃbhave vyabhicāre ca syād viśeṣaṇamarthavat,\nna saṃbhavamātre ityarthaḥ /\ntadidaṃ pareṣāṃ dūṣaṇaṃ daṇḍinyāyamālambya pariharati---na vaktavyamiti /\nsaṃbhavavyabhicārābhyāṃ samarthaṃ viśeṣaṇamityarthaḥ /\n<lg>\n<l>na bahuvrīhāviti /</l>\n<l>anyapadārthavivakṣayaivenirāśrīyate /</l>\n<l>sā ca bahuvrīhiṇai labhyata iti kṛtamatreninetyarthaḥ /</l>\n<l>suhṛdbhāvena ced, ata evāha---athāvaśyamiti prayojanāntaraṃ bhāvīgrahaṇasyānvācinoti---santīti //</l>\n</lg></p>\n\n<p>atra ca vasubandhunā pratijñādayastrayo 'vayavā durvihitā akṣapādalakṣaṇenetyuktam, tad dūṣayati---tadetasminniti //</p>\n\n<p>tadevamudāharaṇalakṣaṇamupapādya pareṣāṃ lakṣaṇaṃ dūṣayitumupanyasya vyācaṣṭe---yathā siddha iti /\n<lg>\n<l>yathā ca sa eva sādhyo viśiṣṭaḥ pratyayabhedabheditveneti, pratyayaḥ kāraṇam, tadetat sādhyasādhanavattvaṃ dṛṣṭāntasya bauddharāddhānte 'vyāpakam, sthālyādau dṛṣṭānte kṛtakatvānityatvarūpasādhyasādhanavattvavaikalyāt /</l>\n<l>prāgabhāvo hi sthālyāḥ kṛtakatvaṃ pradhvaṃsābhāvaścānityatā rāddhānte bauddhānām /</l>\n<l>na caivamubhayaṃ sthālyāmasti, tasyāḥ svābhāvavirodhitvāditi dūṣayati---atra visphūrjatāpīti /</l>\n<l>eteneti, avyāpakatvena nidarśyate 'sminnanena veti nidarśanam //</l>\n</lg></p>\n\n<lg>\n<l>sādhyenānugamo hetoḥ sādhyābhāve ca nāstitā /</l>\n<l>iti ca pratyuktam kṛtakatvānityatvayoḥ sthālyāmasaṃbhavadarśanādavyāpakatvena /</l>\n<l>asmadrāddhānte tu yathā tayoḥ sthālyādau saṃbhavaḥ tathoktaṃ hetulakṣaṇasūtra iti /</l>\n<l>bhāṣye paṇḍitarūpavedanīyamiti praśastapaṇḍitavedanīyamityarthaḥ //37 //</l>\n</lg>\n\n</div>\n<div>\n\n<p>  NyS_1,1.38: udāharaṇāpekṣaḥ tathā iti upasaṃhāraḥ na tathā iti vā sādhyasya upanayaḥ //</p>\n\n<p>svapratipattau vyāptismaraṇānantaraṃ tathā cāyaṃ na tatheti vā parāmarśajñānotpādādudāharaṇavacanasya ca vyāptipratipādakatvāt parāmarśajñāne hetorupanayasyodāharaṇapūrvakatvaniyamāt /\nudāharaṇānantaramupanayaṃ lakṣayati---udā---yaḥ //38// apekṣāpadaṃ bhāṣyakṛd vyācaṣṭe---udāharaṇatantra iti /\nudāharaṇavaśaḥ /\nvaśyata iti vaśaḥ, vaśina udāharaṇasya vaśya ityarthaḥ /\netadeva karmaṇo bhāvaṃ niṣkṛṣya vivṛṇotti---vaśaḥ, sāmarthyam /\nvaśyena udāharaṇasya phalena upanayenābhisaṃbandha ityarthaḥ /\ntathātvātathātvayorviṣayaṃ vibhajate---sādhyasādharmyayukta iti /\nnanu hetorupasaṃhāra apanayo na sādhyasya /\n<lg>\n<l>tathā cānupapannaḥ sādhyasyopasaṃhāra ityata uktam---sādhyasya śabdasyotpattidharmakatvamiti /</l>\n<l>udāharaṇasiddhavyāptikahetumattayā sādhyamupasaṃhriyate na svarūpeṇetyarthaḥ /</l>\n<l>atrāpyudāharaṇāpekṣa upasaṃhāra upanaya iti sāmānyalakṣaṇam /</l>\n<l>tathā na tatheti sāmānyalakṣaṇāpekṣe viśeṣalakṣaṇe iti bodhyavyam //</l>\n</lg></p>\n\n<p>atra kecit āhuḥ hetuvacanādeva sodāharaṇāt sādhyasiddherasādhanāṅgamupanaya iti /\ntannirākartumāha vārttikakāraḥ---yathā tatheti pratibimbanārtham /\ntadetat praśnapūrvakaṃ vibhajate---kiṃ punariti /\ntadanena vyutpannāvyutpannatayā pareṣāmaniyatapratipattisādhanatvāt svapratipattyanusāreṇa pare bodhayitavyāḥ /\nvyāptismaraṇānantarotpannaliṅgaparāmarśapūrvakaśca svayamanumeyārthapratyaya iti tathaiva pare bodhyante /\ntathā ca parāmarśajñānahetorupanayasya siddhamarthavattvam /\nna ca yathā liṅgaparāmarśajñānānvayavyatirekānuvidhānam anumeyajñānasya, tathā dadhibhakṣaṇādyanuvidhānamapi, yenatiprasaṅgaścodyeteti /\nprayojanāntaram upanayasyāha---sādhye vā saṃbhava iti /\ncodayati---nanu ceti /\nyadyapi sādhanatayā kṛtakatvamuktam, pratijñānantaraṃ pratipattra sādhanasyaivāpekṣitatvat, tathāpi tannāsiddhaṃ tatra sādhanatvena vyavatiṣṭhata iti svasiddhimākṣipati sāmarthyāditi bhāva /\npariharati---nokta iti /\n<lg>\n<l>yatparaḥ śabdaḥ sa śabdārtha iti śābdāḥ /</l>\n<l>sādhanatvaparaśca kṛtakatvāditi sāmarthyāt /</l>\n<l>ākṣepe tūdāharaṇamapi na prayoktavyam /</l>\n<l>asyāpi sādhanasāmarthyādākṣepāt avyāptasya sādhanatvāyogāt tadvidhasyāpi prameyatvādeḥ śabdanityatvādau sādhanatvabhrameṇa prayogo 'siddhepi tulya iti vyāptipradarśanārthodāharaṇaprayogavaddhetoḥ siddhatvapratipādanāya upanayasyapi prayoga iti ramaṇīyam //38 //</l>\n</lg></p>\n\n</div>\n<div>\n\n<p>  NyS_1,1.39: hetvapadeśātpratijñāyāḥ punarvacanaṃ nigamanam //</p>\n\n<p>nigamanalakṣaṇāvatāraparaṃ bhāṣyaṃ dvividhasya punariti /\nsādharmyeṇa vaidharmyeṇa dvividhānāmapi hetūdāharaṇopanayānāṃ samānaṃ nigamanalakṣaṇamityarthaḥ /\nhetva---nam //39// tasmāditi /\nhetvapadeśāt taddhetukam anityaḥ śabda iti pratijñāyā punarvacanam /\nyadyapi ca siddhanirdeśo nigamanam, sādhyanirdeśaśca pratijñā, tathāpi yasyaiva pratijñāyāṃ sādhyatvamāsīt, tasyaiva nigamane siddhatvamityavasthāvantamekamāśritya samānaviṣayatayā nigamanaṃ pratijñetyupacaryate /\ntathā ca punarvacanamapyupapannam /\ntadetad bhāṣyakāro vyācaṣṭe---sādharmyokta iti /\nvyutpādayati---nigamyante iti /\nsādharmyavaidharmyayoḥ pratijñātaḥ prabhṛti nigamanāntaṃ prayogamāha---tatreti /\natra prathamasūtravadeva yathāsvamavayaveṣu pramāṇānāṃ paramanyāyaṃ stotuṃ saṃbhavamāha---avayavasamudāye ceti /\nāptopadeśasyeti /\nsedava somyedamagra āsīt /\nityāderāptopadeśasya pratyakṣānumānābhyāṃ pratisandhānāt /\nnanu kasmāt pratijñaivāptopadeśo na bhavati, kṛtamasyā āgamāntaraviṣayatvenetyata āha---anṛṣeśceti /\nanumānaṃ hetuḥ /\nsyādetat /\ndvitīyaṃ liṅgadarśanaṃ hetuḥ /\n<lg>\n<l>na ca tadanumānam /</l>\n<l>tṛtīyasyopanayaviṣayasya liṅgadarśanasya tathābhāvādityata āha---udāharaṇa iti /</l>\n<l>udāharaṇe dṛṣṭāntadharmiṇi /</l>\n<l>sādhyasādhanayoḥ pratibandhaṃ saṃdṛśya samyag dṛṣṭvā liṅgasya pratīteḥ //</l>\n</lg></p>\n\n<p>etaduktaṃ bhavati---yadyapi trayāṇāmapi liṅgadarśanānāṃ sasmṛtīnāmanumānatvam, tathāpi tadekadeśe madhyame 'pi liṅgadarśane samudāyopacārādanumānavyapadeśa iti /\npratyakṣaviṣayam udāharaṇam /\nkasmāt? dṛṣṭena udāharaṇe pratibandhena adṛṣṭasya sādhyadharmiṇyanumeyasya siddheḥ /\nyadi punarna mūlaṃ pratyakṣamāsthīyeta, avyavasthayā nādṛṣṭaṃ sidhyediti bhāvaḥ /\nnigamaprayojanaṃ pratipādayati---sarveṣāmiti /\npratijñādīnāmupanayāntānāmeko 'rthaḥ svabhāvapratibaddhaṃ liṅgaṃ vā anumeyaṃ vā, tasya pratipattiḥ, tasyāṃ sāmarthyapradarśanaṃ nigamanamiti /\n<lg>\n<l>tadanenaikārthatvaṃ darśitam /</l>\n<l>dvividhaṃ ca prayojanam /</l>\n<l>tatrāvāntaraṃ svabhāvapratibaddhaliṅpratītiḥ /</l>\n<l>paramaṃ ca sādhyapratītiriti //</l>\n</lg></p>\n\n<p>saṃprati vibhāge sākāṅkṣatvaṃ darśayati---itaretarābhisaṃbandha iti /\nabhisaṃbandhena phalenākāṅkṣāmupalakṣayati---asatyāmiti /\npradhānaṃ hi pratijñāpadam /\ntaduttarakālaṃ hi sādhanākāṅkṣāyāṃ pratijñāmāśritya hetupadaṃ pravartate /\nna punaḥ prathamameva hetvepekṣeti hetulakṣaṇe 'smābhirupapāditamiti /\nhetupadavirahe ākāṅkṣāṃ darśayati---asati hetāviti /\nudāharaṇābhāve 'pekṣāmāha---asatyudāharaṇa iti /\nupanayābhāve 'pyapekṣāmāha---upanayaṃ cāntareṇeti /\nnigamanābhāve 'pyapekṣāmāha---nigamanābhāve ceti /\n<lg>\n<l>avayavānāṃ prātisvikaṃ prayojanamuktamapi śiṣyahitatayā bhāṣyakāraḥ pratipādayati---atheti /</l>\n<l>pañcāvayavapratipādanaprayatnasya prayojanaṃ darśayati---na caitasyāmiti /</l>\n<l>kathaṃ punaḥ prakramata ityāha---avyavasthāpyeti /</l>\n<l>vyavasthāpite tu na jāteravasara ityāha---vyavasthite hīti //</l>\n</lg></p>\n\n<p>atra kecit āhuḥ nigamanamasādhanāṅgam /\nkatham? pratijñayā gatārthatvāditi /\ntanmatam apākartuṃ vārttikakāraḥ saprayojanaṃ nigamanaṃ darśayati---pratijñāviṣayasyārthasyeti /\ncaturbhiḥ khalvavayavairhetostrīṇi rūpāṇi dve vā pratipādite, na tvabādhitaviṣayatvāsatpratipakṣitatve /\npañcasaṃ vā caturṣu vā rūpeṣu hetoravinābhāvaḥ parisamāpyate /\ntasmādabādhitaviṣayatvāsatpratipakṣitatvarūpadvayasaṃsūcanāya nigamanam /\ntadidamuktam---viparītaprasaṅgapratiṣedhārthamiti /\nbādhane pratipakṣe vā sādhyaviparītaprasaṅgaḥ syāditi /\nso 'yaṃ pratijñāviṣayārthasya aśeṣapramāṇamūlāvayavopapattau satyāṃ pratijñeyasyārthasya siddhatayā punarvacanena nigamanena pratiṣidhyate /\nna ca pratijñāvacanādeva tatsiddhiḥ, tasya sādhyaparatvāt /\nna cānyaparādapyākṣepāt siddhiḥ hetvādipadāprayogavaiyarthyaprasaṅgāt, pratijñāta eva sarvākṣepasaṃbhavāt /\n<lg>\n<l>tasmād rūpadvayapratipādanārthaṃ nigamanam /</l>\n<l>yathā ca trairūpyātiriktametadrūpadvayaṃ tathopapāditam asmābhiḥ prathamasūtre /</l>\n<l>hetvābhāseṣu ca śeṣaṃ darśayiṣyata iti /</l>\n<l>etasmin sūtrārthe parasya pratijñāyāṃ nigamanaṃ gatārthaṃ manyamānasya avakāśo nāstīti //</l>\n</lg></p>\n\n<p>yastu manyeta na hetoravinābhāvasiddhimantareṇa siddhanirdeśo nigamanaṃ bhavati, na ca pāñcarūpyaṃ vinā avinābhāvasiddhiḥ /\nnigamanāttu tatsiddhau na siddhanirdeśo nigamanam, api tu tadapi sādhyanirdeśa eveti, taṃ pratyupetya taddoṣanirācikīrṣayā pareṣāṃ vākyamupakṣipyate /\npareṣāṃ vākyaṃ paṭhati---upanayanigamane tviti /\ndūṣayati---idaṃ tāvaditi /\nyathāśruti hi nigamanopanayayorabhedaṃ sādhayati, arthagataṃ cāviśeṣaṃ hetumāha---taccaitadālokatamasoraikyaṃ kākasya kārṣyādivadāpatitam /\nśaṅkate---atha hetūpanayāviti /\nupalakṣaṇa caitat, pratijñānigamane ityapi draṣṭavyam /\narthāviśeṣāditi cāviśiṣṭārthatvādityunnetavyam /\ntathā ca saṃbandha iti śaṅkiturabhiprāyaḥ /\natrāpi doṣamāha---sa vipakṣeti /\npunaḥ śaṅkate---athaikaprayojanatveneti /\nnirākaroti---tathāpīti /\n<lg>\n<l>sidhyatyekaprayojanatve sādhye hetoravirodhaḥ, hetustu na pratijñārthādatiticyate ityarthaḥ /</l>\n<l>tad varṇitamiti /</l>\n<l>anyaśca hetvartho 'nyaścopanayārtha ityetad varṇitamityarthaḥ /</l>\n<l>etenopanayanigamanaprayojanābhidhānena ye tryavayavaṃ vākyamāhuḥ, tanmatamapi parāstamityāha---pakṣadharmatveti //</l>\n</lg></p>\n\n<p>yacca paraiḥ upanaye dūṣaṇaṃ vikalpyābhyadhāyi tat tāvadupanyasyati---yadapi yathā tatheti /\nsarvasāmānyayoge hi tadeva syāt, na tu tatheti /\nanyathā śabdasya kṛtakatvāditi /\nna hi yathā ghaṭaḥ kṛtakaḥ, tathā śabdo 'pi kṛtakaḥ, ghaṭaśabdayorabhedaprasaṅgādityarthaḥ /\ntasmāt sāmānyapratiṣedhe viśeṣapratiṣedhe ca kṛtakatvaṃ sāmānyaṃ pariśiṣyate /\ntasya ca yathātathābhāvayorabhāvāt kṛtakatvādityeva syāt /\ntathā ca na hetorvyatireka upanayaḥ syādityāha---pariśeṣāditi /\ntadetat pareṣāṃ dūṣaṇaṃ nirākaroti---tadapyayuktamiti /\nyathā tatheti vākyamupamānaikadeśamupamānamupacārāt /\nupamānamartho yasya so 'yamupamānārtha upanayaḥ /\ntasya bhāvastattvaṃ tasmāt /\ntaccopamānaṃ na sarvathā sādhyasādhanabhāvamāśritya pravartate /\nsādhye śabde sādhanasya kṛtakatvasya sthālīgatasya yaḥ sarvathābhāvaḥ sthālītvādyekārthasamavāyaḥ tamāśritya na pravartate /\ntathā ca śabdasthālyoḥ abhedaprasaṅgād yathā tathetyeva na syāt /\n<lg>\n<l>tasmāt sthālīsthaprakārāntaravyudāsena kṛtakatvasāmānyamātrasādhāraṇyena yathā tathetyupamānopapattirityarthaḥ /</l>\n<l>nanvevamapi kṛtakatvasāmānyamātraṃ śabde syāt, na tu yathā tathābhāvaḥ, tathā ca na hetoratireka ityuktamityata āha---kṛtakatvasāmānyaṃ tviti /</l>\n<l>na hi jātu śāvaleyasannidhau gotvasāmānyamātraṃ bhavati, api tu viśeṣasahitam /</l>\n<l>tathā ca yathātathābhāva upapanna ityarthaḥ //</l>\n</lg></p>\n\n<p>etena yat parairupanayasya dṛṣṭāntādabhinnatvaṃ varṇitam, tadapi parāstamityāha---gatārthatvāditi /\nanenopamānasamānatvavarṇanena /\netadeva vibhajate---yadapyuktamiti /\nvyāptipradarśanaviṣayo dṛṣṭāntaḥ dṛṣṭāvyāptikasya hetoḥ sādhyadharmiṇyupasaṃhāra upanaya iti mahān bheda ityarthaḥ /\netena nigamanaṃ pratijñāyāḥ samānābhidheyatve 'pi pratijñārthatvena pratyuktam, pratijñāyāḥ sādhyaparatvāt nigamanasya ca viparītaśaṅkānivṛttiparatvāditi /\nprayojanabhedasāmānyamātravivakṣayā etenetyuktam /\natra bhāṣyakāreṇa ekasminnanvayavyatirekiṇyeva vītāvītavākye pañcāvayave udāhṛte /\ntatra kadācid bhrāntiḥ syādekodāharaṇatayā dve api vākye parasparāpekṣe eveti, tannirākaraṇāyāha---te ete iti /\nna punaranvayi vyatireki cetyekaṃ vākyamityarthaḥ//39 //</p>\n\n</div>\n<div>\n\n<p>  NyS_1,1.40: avijñātatattve 'rthe kāraṇopapattitastattvajñānārthamūhastarkaḥ //</p>\n\n<p>atra bhāṣyaṃ tarkalakṣaṇāvatāraparam---ata ūrdhvamiti /\nuddeśakramānusāreṇa /\navitarkaḥ /\n//40// tarkapravṛttikramamāha---avijñāyamānatattve 'rthe iti yadyapi saṃśayasya paścādeva jijñāsā bhavati, tathāpi jijñāsāyāḥ parastādapi saṃśayo bhavati /\nsa cātra vivakṣitaḥ, tarkapravṛttyaṅgatvāt /\ntarkeṇa hi prasaṅgāparanāmnā dvayoḥ pakṣayorekataraniṣedhenaikataraḥ pramāṇaviṣayatayā abhyanujñātavya iti viṣayapratyāsattyā tarkapravṛttiṃ pratyaṅgatā saṃśayasyeti /\nkāraṇopapattyeti vyācaṣṭe---saṃbhavatyasmin kāraṇaṃ pramāṇamiti /\natra ca kāraṇamityasya vyākhyānaṃ pramāṇamiti /\nupapattivyākhyānaṃ saṃbhavatīti /\nanujñāvyākhyānam /\n---evavametat, netaraditi /\netaduktaṃ bhavati, yasmin viṣaye pramāṇaṃ pravartitumudyataṃ tadviparyayāśaṅkāyāṃ na tāvat pramāṇaṃ pravartate, na yāvadaniṣṭyāpattyā viparyayāśaṅkā apanīyate /\ntadapanaya eva ca svaviṣaye pramāṇasaṃbhava iti copapattiriti vyākhyāyate /\n<lg>\n<l>tayā pramāṇasyopapattyā itikartavyatayā pramāṇaviṣayamabhyanujānatyā viśodhite viṣaye pramāṇāmapratyūhaṃ pravartate /</l>\n<l>na copapattirevāstu niścayahetuḥ kṛtaṃ pramāṇeneti vaktavyam /</l>\n<l>upapatteḥ svatantrāyā āśrayāsiddhatayā svato niścayāyogāt /</l>\n<l>tadupapāditaṃ prathamasūtre iti //</l>\n</lg></p>\n\n<p>udāharaṇamāha---nidarśanamiti /\n<lg>\n<l>svakṛtasya karmaṇa ityādinā pūrvasya kāraṇamityantena saṃsāro darśitaḥ /</l>\n<l>uttaretyādinā upavarga ityantenāpavargaḥ /</l>\n<l>tena saṃsārāpavargāvicchantau vādiprativādinau prati ātmanityatvaviṣayaṃ pramāṇaṃ pravartamānamanena tarkeṇānugṛhyata iti pramāṇaviṣayaviparyayānanujñaiva ca pramāṇaviṣayābhyanujñā, aniṣṭaprasaktyā viparyayasyaiva sākṣāt nivartanāt /</l>\n<l>ata evānte bhāṣyakāra upasaṃjahāra---yatra kāraṇam anupapadyamānaṃ paśyati, tat nānujānātīti //</l>\n</lg></p>\n\n<p>nanu yadi tarka evametat, netaradityevamākāraḥ, kathaṃ punarayaṃ tattvajñānārtho na tu tattvajñānameveteti deśayati---kathaṃ punariti /\npariharati---anavadhāraṇāditi /\nparyāyairniścayādatyantabheda uktaḥ /\nbhāvitāt cintitāt, ata eva prasannāt nirmalānditi /\n<lg>\n<l>pramāṇasāmarthyāditi tarkattya svātantryamapākaroti /</l>\n<l>syādetat---yadi na tarkastattvaniścayasādhanamapi tu pramāṇameva, hanta bhoḥ kimarthaṃ tarhi vāde pramāṇatarkasādhanetyuktamityata āha---so 'yaṃ tarka iti /</l>\n<l>vyaktyabhiprāyeṇa pramāṇānīti /</l>\n<l>pramāṇaviṣayaviparyaṃyāśaṅkāvighaṭitāni pramāṇāni pratisaṃdadhāna ityarthaḥ //</l>\n</lg></p>\n\n<p>vārttikakāraḥ /\nsūtratātparyamāha---asyeti /\nsamānajātīyāt saṃśayāderasamānajātīyāt cecchādervyavacchidyate /\nyadyapi saṃśayajijñāse apyavijñātatattve 'rthe pravartete, tathāpi na kāraṇopapattita iti tayorvyavaccheda iti /\ntattvaṃ vyācaṣṭe---yatheti /\nsamānāsamānajātīyavyavacchinnamaviparītaṃ rūpaṃ tattvamityarthaḥ /\ncodayati---kutaḥ punariti /\nna hi sāmānyajñānavidhāyakaṃ padamatrāstītyarthaḥ /\npariharati---avijñāteti /\nviśeṣaniṣedhaḥ śeṣābhyanujñāheturityarthaḥ /\nvimṛśati---avijñātatattva iti samāso 'yamiti /\navadhārayati---ṣaṣṭhīvigraheṇeti /\nyuktam upapannam /\ntṛtīyāvigraheṇa tvunapapannamityarthaḥ /\nsaṃśayavādyāha---viśeṣahetvabhāvāditi /\nyuktamiti pratijñāmātreṇocyate, na tvatra hetuḥ abhidhīyata iti bhāvaḥ /\nyuktatve hetumāha---yuktamarthagrahaṇasāmarthyāditi /\nanyaścodayati---arthagrahaṇamantareṇāpīti /\njñeyena hi jñānaṃ nirūpyate na jñātrā, tasya sādhāraṇyāditi sāmarthyamityarthaḥ /\nnigūḍhābhisandhiḥ pariharati---evamapīti /\ntasyābhisandhibhedamurarīkṛtya codayati---mā bhūt samāsa iti /\n<lg>\n<l>uttaravādyāha---bhavatyevamiti /</l>\n<l>nādyāpi anena svābhiprāyo darśita iti mattvā punaścodayati---anukte 'pīti /</l>\n<l>uktaparihārapūrvaṃ svābhiprāyamudghāṭayati---atroktamiti samastānabhidhānaprasaṅgācceti svābhiprāyodghāṭanam /</l>\n<l>etaduktaṃ bhavati, sāmarthyaprāptasyānabhidhāne 'tiprasaṅga iti na sāmarthyamāśritya lakṣaṇe saṃśayo nirākaraṇīya iti tannirākaraṇārthamarthagrahaṇaṃ kartavyamiti //</l>\n</lg></p>\n\n<p>atra codayati---avijñātatatva iti na vaktavyamiti /\nna hi tattve jñāte tattvajñānārthitā bhavati /\ntasmād gamyate avijñātatattva iti bhāvaḥ /\nguḍhābhisandhiruktaṃ parihāraṃ smārayati---atra tāvaduktamiti /\naviditābhiprāyaścodaka āha---mā bhūditi /\nastūhastarka ityetāvadevetyarthaḥ /\nuttaravādī svābhiprāyamudghāṭayati-na buddhirdheti /\nyadyapi nāsmākaṃ rāddhānte śuśrūṣādayo buddhidharmā buddhitattvasyaivābhāvāt, tathāpyātmaguṇā api sāṃkhyābhiprāyeṇa buddhiguṇā uktāḥ /\netaduktaṃ bhavati, yadyūhastarka ityetāvaducyeta, yadi vā tattvajñānārthamūhastarka ityetāvanmātram, tato vijñāte 'pi tattve ya ūhaḥ pūrvānubhūtaparicchedātmā jāyate punastattvajñānārthaṃ so 'pi tarkaḥ syāt /\ntasmāt avijñātatattva iti vaktavyamityarthaḥ /\nyadyapi kāraṇopapattita ityetasmādayamartho 'pi gamyata eva, tathāpi kāraṇopapatterevaivaṃrūpatvaṃ nāvijñātatattvagrahaṇamantareṇa bhavati /\ntathā hi adhigataparicchedātmāpyūhaḥ kāraṇasyopapattyā saṃbhavena jāyate, kāraṇasaṃbhave kāryasya abhāvāt /\n<lg>\n<l>na tvasāvavijñātatattva iti tato vyavacchedaḥ /</l>\n<l>tathā ca sati pramāṇamapi tarkaḥ syāt /</l>\n<l>ata uktaṃ kāraṇopapattita iti /</l>\n<l>ukte sati prayojanānusaraṇam, na tviha lāghavādaraḥ sūtrakārasyeti mantavyam //</l>\n</lg></p>\n\n<p>codayati---ṣaṣṭhyabhidhānamiti /\npariharati---na vibhaktivyatyayāditi /\nyathānyatra kaṇabhujaḥ sūtre /\nvipratipannaḥ pṛcchati---kasmāt? praṣṭaivaikagranthenāha---yadi vyatyayeneti /\n<lg>\n<l>pariharati---na na yukta iti /</l>\n<l>sāmānyenādhigatasya viśeṣeṇa jñāpanārtham /</l>\n<l>nityatvādayo viśeṣāḥ samavāyino vahnyādayaśca dhūmādisaṃyogina iti /</l>\n<l>śeṣaṃ sugamam //</l>\n</lg></p>\n\n<p>deśayati---ūhaḥ saṃśayanirṇayābhyāmiti /\nkecit siddhāntaikadeśinaḥ anumānaṃ tarka ityāhuḥ /\nanye tvanumānameva yuktyapekṣaṃ viparyaye 'niṣṭaprasaṅgāpekṣaṃ tarka iti varṇayanti /\ntatra prathamaṃ codakaṃ pratyāha---yat tāvaditi /\nākṣipta ākṣiptahṛdayaḥ, na tu tarkapratyayasvarūpaṃ cetayata ityarthaḥ /\nviśeṣadarśanāditi viśeṣadarśanāt niścayaḥ pramāṇena bhavati na tarkeṇa, tadanujñānamātratvāt tarkasyetyarthaḥ /\ncodakaṃ nirākṛtya siddhāntaikadeśinaṃ nirākaroti---eteneti /\nyadi saṃśayāt pracyuto nirṇayaṃ cāprāptaḥ, tarhi tasya svarūpaṃ vaktavyamiti pṛcchati---kiṃ punariti /\nuttaram---bhavediti, pramāṇaviṣayābhyanujñetyarthaḥ /\ndvitīyamekadeśinaṃ nirākaroti---yairapīti /\nyuktiriha pramāṇopapattiḥ /\ntajjanmā ca pratyayastarka eva /\nsa cānumānamiti tvayocyate /\nasmābhistu tarka iti saṃjñābhedamātramityarthaḥ /\nśaṅkate---atheti /\n<lg>\n<l>nirākaroti---anumānamiti /</l>\n<l>prasaṅgopapattyatiriktāyā yukteranirūpaṇād apekṣārtho vaktavyaḥ /</l>\n<l>na hyapekṣaṇīyamantareṇāpekṣā śakyā nirūpayitumiti bhāvaḥ /</l>\n<l>nanu yadeva kiścit svaviṣayādhigame anumānamapekṣate saivāpekṣaṇīyā yuktiranumānasya bhaviṣyatītyata āha---svaviṣayadhigame ceti //</l>\n</lg></p>\n\n<p>śaṅkate---atheti /\nnirākaroti---evamapīti /\nyadyutpattau pratyakṣāgamāpekṣam anumānam, na vaktavyaṃ yuktyapekṣamiti, sarvasyānumānasya tathābhāvenāvyabhicāreṇa viśeṣaṇāyogāditi bhāvaḥ /\npunaḥ śaṅkate---athānumānasyeti /\nnirākaroti---tatrāpīti /\nevamapi tarko nārthāntaraṃ sthāt /\nanumānabhedasya cedṛśasya pramāṇa evāntarbhāva iti bhāvaḥ /\nuktamartha pramāṇayati---bhavediti /\nbhaveditipratyayo 'vadhāraṇapratyayaścetyarthaḥ /\ncodayati---anumānamiti /\nviparyayo 'niṣṭaprasaṅgo vyatireki liṅgam /\ntaccāgṛhītasaṃbandhe liṅgiti na pravartata iti liṅgaliṅgisaṃbandhasmṛtyapekṣatvādaprāṇādimattvaprasaṅgāditivadanumānamevetyarthaḥ /\npariharati na tarketi /\n<lg>\n<l>yuktaṃ vyatirekiṇi jīvaccharīre dharmiṇi prāṇādimattvasya sādhanadharmasya darśanāt, na tu yadyutpattimān ātmā abhaviṣyat, na saṃsārāpavargāvupapatsyetāmityatrātmani dharmiṇi sādhanadharma utpattirasti yaddarśanataḥ saṃskārodbodhe sati liṅgaliṅgisaṃbandhasmṛtirbhavedityarthaḥ /</l>\n<l>na kevalaṃ prasaṅgasādhanaṃ sādhyadharmiṇyasiddham, api tvanyagatameva prasaṅgahetuḥ /</l>\n<l>na tvanumānamanyagatād dharmāt pravartate, tasmādanumānādasya sphuṭo bheda ityāha---anumānaṃ ceti /</l>\n<l>bhāṣyavyākhyānaṃ so 'yamiti //40 //</l>\n</lg></p>\n\n</div>\n<div>\n\n<p>  NyS_1,1.41: vimṛśya pakṣapratipakṣābhyāmarthāvadhāraṇa nirṇayaḥ //</p>\n\n<lg>\n<l>naitannirṇayamātrasya lakṣaṇam, api tu parīkṣāprayojanasya /</l>\n<l>sa ca nirṇayabhedo vimarśānantarotpannatarkasahāyapramāṇanibandhanastarkaviṣaya eveti nirṇayabhedalakṣaṇamiti nāvyāpakaṃ tatra tallakṣaṇamiti darśayituṃ bhāṣyakāro nirṇayalakṣaṇamavatārayati---etasmiśca tarkaviṣaye //</l>\n</lg>\n\n<p>vimṛ---yaḥ //42// atra pakṣapratipakṣayoḥ karmatayā na nirṇayasādhanatvamityanupapattyā sādhanopālambhau vādasūtragatau lakṣaṇīyaviti tāveva tāvad bhāṣyakṛd vibhajate---sthāpanā sādhanam, pratiṣedhaḥ sādhanasya upālambhaḥ /\nlakṣaṇānibandhanaṃ saṃbandhamāha---tau sādhanopālambhāviti /\nyadyapyupālambho na pratipakṣāśritaḥ, tathāpi taduddeśena pravṛttastadāśrita ityucyate /\nmukhyapadopādānollaṅghanena lākṣaṇikapadopādānalabhyaṃ prayojanamāha---vyatiṣaktāviti /\n<lg>\n<l>arthagrahaṇasāmarthyalabhyamekataranirṇayāvasānatvam āha---anubandhena pravartamānāviti /</l>\n<l>etacca vārttike sphuṭībhaviṣyati /</l>\n<l>tameva sādhanopālambhayoḥ parasparānubandhaṃ darśayati---tayoranyatarasyeti /</l>\n<l>yasya sādhanasya vā upālambhasya vāvasthānam, tasya sādhanasya vā upālambhasya vā yo 'rthaḥ pakṣaḥ pratipakṣo vā tasyāvadhāraṇamityarthaḥ //</l>\n</lg></p>\n\n<p>atra pakṣapratipakṣaprayogād vāde saṃśayo 'stīti vādabhrāntyā codayati---nedamiti /\neka iti vādī /\npratijñātamarthaṃ hetutaḥ sthāpayati /\ndvitīyasya prativādinaḥ pratiṣiddhaṃ pratiṣedhaṃ vādyuktasya hetordūṣaṇamiti yāvat /\nuddharati dūṣaṇābhāsīkaroti /\ndvitīyena tu prativādinā vādyuktasya hetoḥ sthāpanāhetutvaṃ pratiṣidhyate /\ntasyaiva vādinaḥ prativādyuktadūṣaṇapratiṣedhahetuśca prativādinaivoddhriyate /\n<lg>\n<l>sa vādino vā prativādino vā heturvopālambho vā nivartate /</l>\n<l>tasmin nivṛtte yo 'vatiṣṭhate ekaḥ, tenārthanirṇayaḥ, na dvābhyām /</l>\n<l>tasmādayuktaṃ pakṣapratipakṣābhyāmiti /</l>\n<l>na tāvat saṃśayaviṣaye nirṇaye vādiprativādinau staḥ, tayorniścitayoreva pravṛtteḥ //</l>\n</lg></p>\n\n<p>abhyupetya tu pariharati---ubhābhyāmiti /\nvādinaḥ sādhanasya saṃbhavaḥ prativādina upālambhasya asaṃbhavaḥ /\nevaṃ prativādinaḥ sādhanasya saṃbhavo vādina upālambhasyāsaṃbhava iti /\nvimṛśyeti vimarśa kṛtveti /\nanupādeyo 'pi vimarśaḥ kāryatvāt kṛtivyāpya uktaḥ /\nvimṛśyetipadopādānasya prayojanamāha---so 'yamiti /\navadyotya niyamena viṣayayīkṛtyetyarthaḥ /\nekadharmisthayorityasya vyatirekamāha---yathā kriyāvaditi /\nviruddhayorityasya kālabhedena vyatirekamāha---ekadharmisthayośceti /\n<lg>\n<l>na nirṇayamātrasyedaṃ lakṣaṇamapi tu parīkṣāviṣayasyetyāha---na cāyaṃ nirṇaya iti /</l>\n<l>arthāvadhāraṇaṃ nirṇaya ityetāvanmātraṃ lakṣaṇamindriyārthasannikarṣotpannapratyakṣe bhavatīti yojanā /</l>\n<l>hṛdi vyavasthitamabhyupagamamudghāṭayati---śāstre vāde ceti /</l>\n<l>na hi jyotiṣṭomādīnāṃ svargādisaṃbandhanirṇaye āgamena kartavye vimarśo 'sti, nāpi vādajalpavitaṇḍāsu vimarśaḥ, niścitayoreva vādiprativādinostatra pravṛtterityarthaḥ //</l>\n</lg></p>\n\n<p>vārttikam---saṃbandho 'rthaśca pūrvavat /\nsaṃbandha uddeśakrameṇa tarkānantaryalakṣaṇaḥ /\narthaśca prayojanam /\nsamānāsamānajātīyavyavṛttirityarthaḥ /\n<lg>\n<l>śeṣaṃ bhāṣyavyākhyānena gatam /</l>\n<l>nanu bhavatu pakṣaśabdalakṣitasya sādhanasya nirṇayaṃ prati karaṇatvam, pratipakṣalakṣitasya tu taddūṣaṇasya na sākṣātsādhakatvamityata āha---pratipakṣācceti hetutvaṃ pāramparyeṇetyarthaḥ /</l>\n<l>pakṣapratipakṣābhyāmiti /</l>\n<l>sādhanadūṣaṇābhyāmityarthaḥ //</l>\n</lg></p>\n\n<p>lakṣaṇamācikṣipsurvikalpayati---kva punarayamiti /\natra pakṣapratipakṣābhyāmeveti prathamaḥ kalpaḥ, tadā hi yata evakāraḥ tato 'nyatrāvadhāraṇamiti nirṇaye niyamo bhavet /\nnirṇaya eveti dvitīyaḥ kalpaḥ, tadā hi pakṣapratipakṣābhyāmityatra niyamaḥ /\nvimṛśyaiveti ca tṛtīyaḥ, tadāpi nirṇaye niyamaḥ /\ntatra prathamaṃ kalpamākṣipati---yadi vimṛśyeti /\ntasmin vikalpe nirṇayaḥ pakṣapratipakṣavimarśātilaṅghanenānyatra na pravartata iti pratyakṣaṃ pramāṇaṃ nirṇayaphalaṃ na syāt /\nna hi tatra pakṣapratipakṣau, nāpi vimarśa iti pratyakṣalakṣaṇaṃ bādhyate ityarthaḥ /\ntṛtīyakalpamākṣipati---eteneti /\nvyāghātenetyarthaḥ /\ndvitīye kalpe dūṣaṇamāha---atha pakṣeti /\ntadā nirṇayasyāniyamāt pakṣapratipakṣau ca tadabhāvaśceti tadubhayam, tadāśrayaḥ nirṇayaḥ prāptoti /\ntathā cāvyāpakaṃ lakṣaṇam ityarthaḥ /\nprathamaṃ kalpamālambya samādhatte---tarkaviṣaya iti /\nna nirṇayamātrasyedaṃ lakṣaṇam, api tu nirṇayaviśeṣasyetyarthaḥ /\nna nirṇaya iti na nirṇayamātra ityarthaḥ /\natha nirṇayasya kimiti nirṇayamātrasyetyarthaḥ /\n<lg>\n<l>ekaśaśca pramāṇairiti pratyakṣādibhiḥ /</l>\n<l>saṃhatya ca pramāṇairiti sādhanadūṣaṇasamādhānairityarthaḥ /</l>\n<l>pakṣapratipakṣābhyāmeva vāde nirṇayo na tu vimarśaḥ /</l>\n<l>śāstre tu nirṇaya eva na tu tatra śāstrātiriktaṃ sādhanāntaramāśrīyata ityarthaḥ //</l>\n</lg></p>\n\n<p>pakṣapratipakṣābhyāmiti /\nlakṣaṇāyāṃ hi yena yat lakṣyate tadavacchedakatayā tadapi buddhau sannidhīyate /\ntataśca tena niyamo bhavati lakṣyamāṇasya, yathā gaṅgāyāṃ dhoṣa iti /\ngaṅgāsaṃbandhyeva tīraṃ ghoṣeṇānvīyate, na tvakūpāratīramapīti /\ncodayati---artheti /\npariharati---na neti /\narthagrahaṇe kriyamāṇe kālpanikatvaṃ pratiṣidhyate, na cākalpitaṃ viruddhadharmavadityekataranirṇayaḥ /\nnedaṃ pakṣapratipakṣābhyāmityādi codyabhāṣyaṃ vyācaṣṭepakṣapratipakṣābhyāmiti /\nubhābhyāmityādi parihārabhāṣyaṃ vyācaṣṭe---ubhābhyāmevetyāheti /\npṛcchati--etasminniti, prathamaṃ sādhanam, dvitīyaṃ dūṣaṇam, tṛtīyaṃ samādhānam /\nuttaram---sarvatra /\nkadācit prathame kadācid dvitīye kadācit tṛtīye ityarthaḥ /\navaśyaṃ tu tṛtīya ityāha---atha veti /\n<lg>\n<l>ubhayatra kalpe praśnaḥ---kathamiti /</l>\n<l>uttaram---ekastāvaditi /</l>\n<l>taṃ nivartyaṃ vādinaḥ sādhanaṃ dūṣaṇena nivartya prativādī svapakṣe sādhanaṃ bravīti /</l>\n<l>prathama iti vādī //</l>\n</lg></p>\n\n<p>nirṇayo 'numānameveti kecit /\ntathā hi tṛtīyaliṅgadarśanaṃ pratyakṣaphalaṃ nirṇayaḥ /\ntadeva cānumānamato nirṇayo nānumānādatiricyate ityarthaḥ /\npariharati---na liṅgaliṅgiti /\nyadi nirṇayamātramanumānamucyeta, tadā na tasya sarvasya liṅgaliṅgisaṃbandhasmṛtyapekṣatvamiti /\nyadi tu liṅgaparāmarśo nirṇayaḥ, tasya cāsti liṅgaliṅgisaṃbandhāpekṣeti tatrāha--pramāṇaphalatvāt /\nsāmānyavyāpto viśeṣaḥ sāmānyanivṛttyā nivartate, śiṃśapātvamiva vṛkṣatvanivṛttyā /\nna ca phale pramitirūpe nirṇaye pramākaraṇatvaṃ phalatve nāstīti nānumānatvaṃ tadviśeṣa\nityarthaḥ /\nitaścānumānāt nirṇayo bhidyate ityāha--nirṇayaḥ svaviṣaya eveti na hi nirṇayo nirṇayatvena pratipattyanubandhibhūtād viṣayādanyatra, anumānaṃ tu tatra cānyatra ca /\nyadānumeyo 'gnireva heyatvādibhiḥ paricchidyate 'gnijñānenānumānena, yadā tu dhūmajñānenāgniranumīyate tadānyatra ceti gamayitavyam /\nśeṣamatirohitam//41 //</p>\n\n<p>// iti vācaspatimiśraviracitāyāṃ nyāyavārttikatātparyaṭīkāyāṃ prathamādhyāyasya prathamāhnikam //</p>\n\n</div>\n<div>\n\n<p>  NyS_1,2.1: pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ //</p>\n\n<lg>\n<l>nitāntadakṣiṇaślakṣṇadhiyo gṛhṇantvamatsarāḥ /</l>\n<l>vācaspatigirāmarthatattvāni vibudhā iva //</l>\n</lg>\n\n<p>uddeśakramaprāptaṃ vādalakṣaṇaparaṃ sūtram avatārayituṃ bhāṣyam---tisraḥ kathā bhavantīti /\ntadayuktam, bṛhatkathādīnāṃ tisṛṣu kathāsu anantarthāvāt /\nna ca sāmānyalakṣaṇābhidhānamantareṇa viśeṣalakṣaṇāvasaro 'sti, vādādayaśca kathāviśeṣā ityata āha vārttikakāraḥ---tisraḥ kathā bhavantīti /\nnāyaṃ kathāmātraniyamo yena bṛhatkathādīnām\nakathātvaṃ syāt, api tu yannānāpravaktṛke vicāre vasati tad vicāravastu /\nvicāraviṣayā vākyasaṃdṛbdhiḥ katheti yāvat /\ntasyāḥ kathāyā eṣa niyamaḥ tisra eveti /\ntathā ca nānāpravaktṛkavicāraviṣayā vākyasaṃdṛbdhiḥ katheti sāmānyalakṣaṇaṃ pakṣapratipakṣaparigraha\n<lg>\n<l>iti sūtrāvayavena sūcitamityetadapyarthāduktaṃ bhavatīti draṣṭavyam /</l>\n<l>yad vastu vicāryate ityarthābhidhānamātram, na tu vicāravastvityasya vivaraṇam /</l>\n<l>vādādiṣvadhikāriṇaḥ puruṣānāha---tatra gurvādibhiriti /</l>\n<l>vādalakṣaṇasyānantarye hetumāha---tatra yathoddeśamiti //</l>\n</lg></p>\n\n<p>sūtramiti /\nsāmānyalakṣaṇamapyanena sūcyata ityuktaṃ bhavati /\nekādhikaraṇasthasavityādi bhāṣyaṃ praśnapūrvakaṃ vyācaṣṭe---kāviti /\nvastudharmāviti vibhajate---vastudharmāvitīti /\ndharmaśabdo viśeṣe /\ntadanavasāyād vastunaḥ sāmānyato 'vasāya ukto bhavati /\ntadidamāha---vastunaḥ sāmānyeneti /\naviruddhāvapyevaṃ na vicāraṃ prayojayata ityarthaḥ /\npramāṇatarkasādhanolambhapadasya tātparyamāha---asyeti /\nanena tasya viśeṣaṇam\n<lg>\n<l>ityādi bhāṣyaṃ vyākhyātam /</l>\n<l>yadyapi vitaṇḍāyāmapi pakṣapratipakṣaparigraho 'sti, tathāpi pratipakṣasādhanaṃ nāsti tasyāḥ sthāpanāhīnatvāt /</l>\n<l>yadyapi ca jalpe 'pi pakṣapratipakṣasādhanamasti, tathāpi na pramāṇamūlairavayavaistarkeṇa ca sādhanopālambhāviti jalpavitaṇḍabhyāṃ pramāṇatarkasādhanopālambhagrahaṇena vyavacchedaḥ /</l>\n<l>yathā caitat tathopariṣṭādupapādayiṣyate //</l>\n</lg></p>\n\n<p>ākṣipati---kathaṃ punastarkeṇeti /\nsamādhatte---na brūma iti /\ntarkasyetikarttavyatārūpasya pramāṇānugrāhakatayā pramāṇamūlā avayavāstarkamūlā api bhavanti /\ntathā ca tarkasyāpi sādhanopālambhahetubhāvaḥ siddho bhavatītyarthaḥ /\nvikalpyākṣipati---sādhanam\nupālambhaścāsminniti /\nparaṃ prati hi siddhayupālabdhī vivakṣite /\nna ca te pramāṇatarkābhyām, tayoḥ svapratipattihetutvāt /\navayavārthasya avayavaśabdārthasyetyarthaḥ /\nubhayathābhimatatve 'pi</p>\n\n<p>karaṇasādhanapakṣaṃ kakṣīkṛtya tāvat samādhatte---na, anyārthatvāditi /\nanyaprayojanatvādityarthaḥ /\nyadā tu bhāvasādhanau tadā pṛcchati---athaitāviti /\nvipratipannasya praśnaḥ /\nna pratipakṣaviṣaya upālambho nāpi tatsādhanaviṣayaḥ, tayorvastunoḥ svakāraṇādutpannayoḥ sadā tadrūpatvena puruṣadharmopālambhānāspadatvādityākṣepārthaḥ /\nsamādhatte---evametaditi /\ndharmī dharmaviśiṣṭaḥ pakṣaḥ pratipakṣo vā karma, tasya viṣayaḥ /\ntasya dharmiṇo vāstavaṃ tādṛśatvamatādṛśatvaṃ vā karaṇasya tu karmaiva viṣayaḥ /\ntatra ca karmakaraṇe samarthe eva, nāsamarthe /\nanyaviṣaye tu puruṣaste niyu/jāno 'samarthīkarotīti /\nso 'yaṃ puruṣasyāparādho na karmakaraṇayoḥ /\nyathā ākāśe niśātamasiṃ vyāpārayataḥ puruṣasyāparādho nākāśasya śabde samarthasya, aservā niśātasya dāruṇi samarthasya /\ntasmādaupacārikaḥ sādhanasyopālambho na mukhyaḥ /\n<lg>\n<l>mukhyastu puruṣasyaiva /</l>\n<l>vacanadvāreṇa tūdbhāvyate puruṣasyeti /</l>\n<l>vacana upacaryate na tu pakṣe pakṣadvāreṇānudbhāvanāditi siddham /</l>\n<l>yathāyamarthaḥ sūtrapadebhyo labhyate tathā praśnapūrvakaṃ darśayati---kathaṃ punariti //</l>\n</lg></p>\n\n<p>yaduktaṃ pramāṇatarkasādhanopālambhagrahaṇaṃ vādasya jalpavitaṇḍābhyāṃ viśeṣaṇārthamiti,\ntatra prakāraṃ pṛcchati---atheti /\npraṣṭaivāha--nanvidamapīti /\nuttaram---na samānamiti /\nniyamamāha--pramāṇatarkasādhanopālambha\neva vādaḥ /\nevakāreṇa</p>\n\n<p>chalādisādhanopālambhatvaṃ vādasya vyavacchidyate, tathā ca jalpavitaṇḍābhyāṃ vyavacchedaḥ /\netaduktaṃ bhavati, tarkānugṛhītapramāṇamūlā avayavāḥ paramārthato bhavantu mā bhūvan,\nvādiprativādinostvabhiprāyo bhavatu pramāṇamūlā avayavā iti /\netāvataiva pramāṇatarkasādhanopālambhatā vādasya vītarāgakathātvena tattvanirṇayāvasānatvāt /\n<lg>\n<l>jalpavitaṇḍayostvapramāṇamūlatvaṃ viduṣāpi prativādinā chalādibhiḥ pratyavastheyam, ekāntaparājayād</l>\n<l>varaṃ saṃśayo 'stvitīcchatā vijigīṣuṇā /</l>\n<l>yathā cāsya śāstre vyutpādanaṃ nāsadṛśaṃ yathā caiṣa satāmācāraḥ, tathā jalpalakṣaṇe vakṣyāmaḥ //</l>\n</lg></p>\n\n<p>jalpe nigrahatthānaviniyogād\nityādi bhāṣyam /\ntadanupapannam /\nupālambhagrahaṇādeva vāde 'pi nigrahasthānasya labdhatvādityata āha vārttikakāraḥ---chalajātīti /\nasatyupālambhagrahaṇa\nityabhiprāyaḥ /\ncodayati---samasteti /\nyadyupālambhagrahaṇasya nigrahasthānavidhānaṃ prayojanam, hanta bho na jalpād vādasya viśeṣaḥ, kṛtaṃ cottarābhyāṃ padābhyāmityarthaḥ /\npariharati---nottarayoriti /\nniyamaḥ parisaṃkhyā /\ntadanena kasyacidabhyanujñānārthamiti bhāṣyaṃ</p>\n\n<p>vyākhyātam /\nsiddhāntāviruddha\nityatra bhāṣyavyākhyānamupanyasya dūṣayati---siddhāntāviruddha\nityanena kileti /\nbhāṣyamate dūṣite pṛṣṭvā svamatena vyācaṣṭe---atha kimidaṃ padamiti /\npṛcchati---kasmāt punariti /\nuttaram---gurvādibhiriti /\nna khalvapratibhādyudbhāvanā tatvapratipattāvapa---yujyate,\nadhikaṃ tu na yadyapi tattvapratipattiṃ sākṣād\nvyāhanti, tathāpi tatprayojanānusaraṇe paraḥ pratipattā samākulitabuddhirna tattvaṃ pratipattumarhatītyadhikasyāpi tattvapratipattividhātahetutvamiti /\ntattvabubhutsuriti jigīṣutāṃ nirākaroti, na hi gurvādiṣu jigīṣāsaṃbhavaḥ, trividhaṃ phalamiti /\nanadhigatatattvāvabodhaḥ saṃśayanivṛttiradhyavasitābhyanujñānamiti phalāni trīṇi /\npratidvandvini tu na vādaḥ, api tu jalpavitaṇḍe /\ncodayati---pramāṇatarketi /\npāramārthikāt tarkasahitāt pramāṇādekasmin viṣaye sādhanopālambhayoḥ saṃbhave viruddhadharmasamāliṅgitamekadā vastu prasajyata\nityarthaḥ /\npariharati---naiṣa doṣa iti /\nvāde 'bhiprāyo niyamyate vādiprativādinoḥ prāmāṇikadhiyā sādhanopālambhau tābhyāṃ prayoktavyau, nāprāmāṇikadhiyā jalpavitaṇḍayoriva /\nna punarvastu niyamyata\niti /\ntathā ca vāde abuddhipūrvaṃ chalādiprayoge tadudbhāvanamapi saṃbhavati, tāvadevacodbhāvyaṃ yāvatyanudbhāvite tattvapratipattivyāghātaḥ,\n<lg>\n<l>yasmistvanudbhāvite 'pi na tattvapratipattervyāghātaḥ,</l>\n<l>tatprayuktamapi nodbhāvanīyam /</l>\n<l>etacca pañcame 'dhyāye nipuṇataramupapādayiṣyate //</l>\n</lg></p>\n\n<p>sādhanoktaṃ prakāraṃ dūṣaṇe 'pyatidiśati---dūṣaṇamapyevam /\npūrvasmin prayojane sthite bhāṣyakāraḥ prayojanāntaramanvācinoti---avayaveṣviti /\nna hi pañcāvayavopapannatvaṃ pramāṇaṃ ca tadanugrāhakaṃ ca tarkamantareṇa bhavatīti pañcāvayavopapannatvādeva pramāṇatarkapratilambhe sādhanopālambhayorvyatiṣaṅgajñāpanāyāvaśyaṃ sādhanopālambhagrahaṇaṃ tāvat kartavyam,\nanyathaikaḥ svasthānasthita eva śabdasyānityatvaṃ prati pañcāvayavopapannaṃ vākyaṃ prayuṅkte,\naparo 'pi tādṛśaḥ śabdanityatā prati tādṛśameva vākyaṃ prayuṅkte iti so 'pi vādaḥ prasajyeta /</p>\n\n<p>sādhanopālambhaviśeṣaṇāya ca pramāṇatarkagrahaṇaṃ kṛtamiti bhāvaḥ /\nprayojanāntaram\nanvācinoti---antareṇāpi ceti vādaḥ pañcāvayavopapanna\nityekaḥ kalpaḥ /\npramāṇatarkasādhanopālambha\niti ca dvitīya ityarthaḥ /\nprayojanāntaramanvācinoti---chalajātīti /\nvinigraho jalpo mā vijñāyi /\nvādagatanigrahasthānarahito mā vijñāyityarthaḥ /\ntadvijñāne kīdṛśo 'rtho bhavatītyata āha---chalajātinigahasthāneti /\n<lg>\n<l>vādagato nigraho na jalpe, jalpagataśca nigraho na vāda iti sa mā vijñāyati /</l>\n<l>iṣyate hi vādagato 'pi nigraho jalpe /</l>\n<l>so 'yamiṣṭo 'rtho granthādhikyāt pramāṇatarkagrahaṇāt labhyata</l>\n<l>ityarthaḥ //</l>\n</lg></p>\n\n<p>tadevaṃ svābhimataṃ vādalakṣaṇaṃ vyākhyāya vāsubandhavaṃ lakṣaṇa dūṣayitumupanyasyati---apare tviti svapakṣasya siddhiḥ parapakṣasya cāsiddhiḥ,\ntadarthaṃ vacanaṃ vāda ityarthaḥ /\ndūṣayati---atra ceti /\nprathamaṃ hetuṃ vibhajate---etāviti /\npūrvaḥ pakṣo 'yuktaḥ, pakṣa uttarastu yukta ityarthaḥ /\nekasya vā śabdasya dharmino 'nekanityānityaviśeṣaṇābhisaṃbandhinaḥ puruṣābhisandhibhedāt anekaśabdābhidhānam,\nsvaparaśabdābhidhānamityarthaḥ /\netadeva cintyate kiṃ tatsvīkaraṇamiti /\nna</p>\n\n<p>tāvad bhūmidhanādiṣviva svocitāsu arthakriyāsu yatheṣṭaviniyogayogyatvaṃ svatvamarjanāpāditamanityatvādinā pratijñāte śabdādau saṃbhavatītyarthaḥ /\ncodayati---mameti pratyayotpattikāraṇattvaṃ svatvam, akāraṇatvam\nasvatvamiti /\ndūṣayati---nirdiṣṭa iti /\nyatheṣṭaviniyogayogyatvameva mameti pratyayakāraṇatvam, nānyat /\nna caitannityatvādinā pratijñāte śabde 'sti śāstrakārasyetyarthaḥ /\napi copakārakatvena vyāptaṃ satvaṃ goghaṭādiṣu tathā darśanāt, pakṣāt nivartamānamupakārakatvaṃ svatvamapi svavpāpyaṃ nivartayati vṛkṣatvamiva śiṃśapātvamityāha---yacca yasyeti /\ndvitīyaṃ kalpam āśaṅkate--sādhanīyeti /\nnirākaroti---aho śabdārtheti /</p>\n\n<p>viśeṣyapadāt anatiriktārthaṃ viśeṣaṇapadamityarthaḥ /\napi cedaṃ viśeṣaṇapadaṃ viśeṣyaṃ sāmānyataḥ prasṛtaṃ viśeṣe 'vasthāpayati na vā? avasthāpayatīti cet? na sādhanīyamātrārthatā svapakṣaśabdasya, na ced viśeṣaṇaṃ vyarthamityāha---vyavacchedārthaṃ cedamiti /\nnanu ca viśeṣyaśabdo viśeṣaṇayogāt\nviśeṣe vartamāno 'pi sāmānyaśabda eva,\ntataśca śaknoti samānamarthaṃ vaktumiti codayati---sāmānyaśabdā apīti /\npariharati---na te sāmānyaśabdā iti /\napi ca sādhanīyaḥ pakṣa iti /\nvaruddhopadarśanena sphuṭā pratītirbhavatīti ayuktapratipādanārthaṃ yuktasyāpyupanyāsa iti /\nyadi na pakṣeṇa dūṣaṇaṃ saṃbadhyate kastarhi tasya viṣaya iti śaṅkate---atha dūṣaṇasyeti /\nuttaram---kasyaciditi /\nuttaradoṣaḥ\njātyudbhāvanam /\nākṣipyanta ityākṣepāḥ /\nke te bhāvāḥ? apratibhāvikṣepādayaḥ /\nnaite svaparapakṣābhyāṃ saṃbadhyante nāpi sthāpanayeti /</p>\n\n<p>codayati---satyamiti /\npariharati---upayariteti /</p>\n\n<p>narte prayojanādiṣṭaṃ mukhyaśabdārthalaṅghanam</p>\n\n<p>iti hi gāthā bhavatāmityarthaḥ /\napi copacāraścet /\nlakṣaṇe tato varamevaṃ kriyatāṃ lakṣaṇaṃ lāghavāyetyāha---yadi ceti /\nśaṅkate---atheti /\nnirākaroti---svarūpata\niti /\nmukhyata ityarthaḥ /\ncodayati---sthāpanayāpīti /\npariharati---na doṣeti /\nnanu na dūṣaṇamātraṃ saṃbadhyate, asiddhyarthamiti ca dūṣaṇamātrābhidhānam,\ntat kuto viśeṣapratilambha ityata āha---sāmānyābhidhāne 'pīti /\ntṛtīyaṃ kalpaṃ dūṣayitumupanyasyati---svaparaśabdāviti /\netadapi /\nsūtrāntaravirodhena dūṣayati---na yukta metadapīti /</p>\n\n<p>te sādhanadūṣaṇaiḥ svaparaśabdāḥ saṃbadhyante</p>\n\n<p>iti sūtre hi niyameva svapakṣe sādhanaṃ parapakṣe dūṣaṇamuktam, tathā cottarapakṣe dūṣaṇīya\neveti uttarapakṣavādināpi dūṣaṇīyaḥ /\nevaṃ pūrvapakṣo 'ti sādhanīya eveti, uttarapakṣavādino 'pi sādhanīyo na dūṣaṇīyaḥ syādityarthaḥ /\napi cāyuktasya pūrvapakṣasya sādhaṇaṃ yuktasya cottarapakṣasya dūṣaṇamiti viparītaprasaṅga\nityāha---svapakṣaścottarapakṣavādinaḥ pūrvapakṣāt\nayuktapakṣāt anyaḥ yukta ityarthaḥ /\nna padārthaḥ\nnāvayavārthaḥ /\n<lg>\n<l>etena sūtrāntaraniyamābhidhānavyāghātenetyarthaḥ /</l>\n<l>vyākhyātā nirākāryatvena /</l>\n<l>ṣaṣṭhaṃ kalpaṃ dūṣayitumupanyasyati---eka evāyamiti /</l>\n<l>dūṣayati---yuktametat ekasyānekaṃ viśeṣaṇam //</l>\n</lg></p>\n\n<p>dvitīyaṃ hetumupanyastaṃ vyākhātuṃ smārayati---samāseti /\nna kevalaṃ viśeṣyāt pṛthak svārtho viśeṣaṇaṃ nāvadhāryate, api tvanyasmādapi na bhidyate ityāśayavānāha---bhedācceti /\ncodayati---asatyapi bheda iti /\nna kevalaṃ patyurviśeṣyāt senā na bhidyate 'pi tu tato 'nyebhyo 'pi hāstikāśvīyarathapadātibhya iti /\nevaṃ pānakamapi</p>\n\n<p>na kevalaṃ tadaṅgebhyo jīrakādibhyaḥ, api tvanyebhyo 'pi phalasalilādibhya iti /\npariharati---tacca neti /\nuktaṃ nismṛtya śaṅkatī---atha manyase svārtha iti /\nuktasmāraṇena nirākaroti---tanneti /\netenaiva ca karmadhārayabahuvrīhī</p>\n\n<lg>\n<l>apītyāha---eteneti /</l>\n<l>api ca svaḥ pakṣo yasya sādhayituḥ sa tathoktaḥ /</l>\n<l>tathā ca sādhayitṛviṣayaṃ smādityāha---sādhayitṛviṣayaṃ ceti //</l>\n</lg>\n\n<p>nanu mā bhūd\nyatheṣṭaviniyogayogyārthatā svaśabdasya,\n<lg>\n<l>sādhanīyārthatā tu bhaviṣyati, yathā ca samāsopapattiriti codayati---nanu ceti /</l>\n<l>ṣaṣṭhīsamāsapakṣoktaṃ doṣaṃ smārayati---na saṃbhavatīti /</l>\n<l>api ca pakṣāt svapakṣabhede sūtrāntaravyāghāto 'bhede vā etasya vyāghāta</l>\n<l>ityāha---virodhācceti //</l>\n</lg></p>\n\n<p>api ca vākyasamāsayoḥ samāso jyāyān lāghavādityāha---āstāṃ tāvaditi /\nna hyaṃ samarthaḥ samāsa iti /\n<lg>\n<l>siddhyasiddhyarthamityayaṃ samāsaḥ svaparapakṣayoḥ pratyekaṃ na saṃbandhārtha ityarthāt kasyacit siddhiḥ kasyacidasiddhirityarthaḥ /</l>\n<l>pariharati---yadyasāmarthyāt na samāsaḥ siddhyasiddhyarthamiti /</l>\n<l>samāse 'pi tarhiti /</l>\n<l>svapakṣaparapakṣasiddhyasiddhyayarthamiti samāse 'pītyarthaḥ //</l>\n</lg></p>\n\n<p>ekavacanabahuvacanaprasaṅgo 'pi nāstyasāmarthyāditi codyasamādhānābhyāṃ darśayati--- ekavacaneti /\nanityatve 'pi samāsavidheḥ samāsa eva vigrahāt jyāyāniti codyasamādhānābhyāṃ darśayati---anitya iti /\nbhavatu goravamevamapi ko doṣa ityata\nāha---arthaṅgatyarthaṃ ceti /\nlaghunopāyenāśusiddhau gurvabhidhānamanarthakam /\nyathāhuḥ,</p>\n\n<p>akke cenmadhu vindeta kimarthaṃ parvataṃ vrajet /</p>\n\n<p>iṣṭasyārthasya saṃsiddhau ko vidvān yatnamācaret //</p>\n\n<p>iti atarthakaprayogaścānapekṣitaḥ śiṣyairiti teṣāmaśāsanāt na śāstraṃ syāt, tadidam uktam---śāstratveneti //</p>\n\n<p>siddhyasiddhyarthamityetadapi dūṣayati--siddhyasiddhyarthamityetadapi na yuktamiti /\ntanna tāvaditi---taditi tayormadhya ityarthaḥ /\nadhikāraṇapratyāyanamiti prāśnikapratyāyanamityarthaḥ /\nkuto vyāhatamityata āha---ye caite iti /\nco yasmādarthe,\nadhikaraṇe vartate pakṣasyeti vyāhatamityarthaḥ /\ncodayati---nāyamiti /\nsiddhirjñānaṃ tasya pakṣo viṣayaḥ, āśrayāstu prāśnikā ityarthaḥ /\nvikalpya dūṣayati---na yuktametaditi /\nna tāvat jñānaṃ pakṣaviṣayaṃ prāśnikādhikaraṇaṃ ceti bauddharāddhānte saṃbhavati,\njñānasyānādhāratvāt\nviṣayiviṣayabhāvasya cātāttvikatvāt /\ntasmādanyā siddhiḥ /\ntatredamupatiṣṭhate---kiṃ tarhīti /\nsiddhiyogāt siddhaḥ pakṣo bhavati /\npramāṇayogasya siddhiḥ /\nsaivārthasya tathātā /</p>\n\n<p>tasyāstu prāśnikānāṃ pratītirbhavati /\ntasmāt na prāśnikapratītiḥ pakṣasyāsiddhiriti virodhaḥ /\nyasmāt so 'rthastathā bhavati tasmāt tathābhāvādadhikaraṇapratyāyanaṃ bhavatīti dvitīyaṃ kalpamāśaṅkate---athāsiddha iti /\nyāvat pakṣaviṣayaṃ sādhanaṃ na prayujyate tāvadyadyadhikaraṇapratyāyanaṃ tataḥ sādhanaprayogāt prāgadhikaraṇapratyāyanamastīti vādavaiyarthaṃ sādhanadūṣaṇaprayogo 'narthakaḥ /\ndūṣaṇāntaramāha---pakṣasyeti /\nna prayojanamantareṇedānīntanānāmasmadādīnāṃ mukhyārthaśabdasyātikramo 'vācakapadaprayogeṇa labhyate ityarthaḥ /\nyathāhuḥ,</p>\n\n<p>asmādāyatte śabdaprayoga kimityavāyakaṃ prayokṣyāmahe iti //</p>\n\n<p>syādetat /\nmañcasthāḥ krośantīti vaktavye vināpi prayojanaṃ mañcāḥ krośantītyupacāro dṛṣṭa ityata\nāha---api tu pramāṇāsaṃbhaveneti /\n<lg>\n<l>pramāṇāsaṃbhavenāpi tviti yojanā /</l>\n<l>nanvihāpi vināpi prayojanaṃ pramāṇāsaṃbhavamātreṇopacāro mañcāḥ krośantītivadbhaviṣyatītyata āda---lokaprayukteti lokaprayuktaśabdārthavat /</l>\n<l>upacāro 'pi laukiko na prayojanābhāvena śakyo 'pavadituṃ na lokaḥ paryanuyojyo yataḥ /</l>\n<l>idānīntanastu asmadādiprayogaḥ prayojanābhāve na śakyaḥ paryanuyoktumityāśayenāha---na cedaṃ laukikamiti //</l>\n</lg></p>\n\n<p>apare tviti /\nna dūṣaṇaviṣayatvamasiddhiryena na pakṣeṇa saṃbadhyeta,\napi tvajñānam /\ntacca pakṣaviṣayameveti na mukhyārthalaṅghanamityarthaḥ /\natrāpi pūrvoktaṃ prasaṅgamāha--tad yadīti /\ntasmāt pakṣasyetīcchatā siddhyasiddhijñānājñāne pakṣadharmāvevābhyupagantavye /\nyataḥ tayoḥ pakṣadharmatvāt etadbhavati siddhaḥ pakṣo 'siddhaśceti /\nastu tarhyevamityata\nāha---evaṃ satīti /\nnaiva draṣṭrādhāratā jñānasya viṣayatā ca bauddharāddhānte saṃbhavatīti bhāvaḥ /\nśaṅkate atha mā bhūditi /\nasti khalvālayajñānaṃ yadupāśritya ṣaḍapi pravṛttijñānāni jāyante /\ntasmādālayapratyayo draṣṭā /\ntatsthe eva siddhyasiddhī /\nna pakṣasya tadviṣayatvāt tasyāpīti cet, kaḥ punarayaṃ viṣayabhāvaḥ?</p>\n\n<p>tatkāraṇatvamiti cet? cakṣurādīnāmapi jñānakāraṇānāṃ viṣayatvaprasaṅgaḥ /\nasataścākāraṇasya\naviṣayatvaprasaṅgaḥ /\njñānaprakāśyatvaṃ viṣayatvamiti cet---na, jñānenārthe prakāśājananāt tasmāt jñānasya tadasamavāyinaḥ\ntadaviṣayasya ca draṣṭṛsthataiveti siddham /\nnirākaroti---tathāpīti /\npunaḥ śaṅkate---atha tathātathāne iti pramāṇayoga ityarthaḥ /\nnirākaroti---tathāpīti /\ntattvaṃ jijñāsuḥ pṛcchati---ke punarete iti /\nsuhṛdbhāvenottaramāha---vastudharmāviti /\nyadyapi pramāṇayogāyogau prameyasya ca pramātuśca,\nsādhanāsaṃbandhe kartṛtvānupapatteḥ, tathāpi prameyasya prādhānyāt tatraivābhidhānapratyayāviti prameyadharmāvucyete vyaktyavyaktī, na tu pramātṛdharmāviti /\nsiddhyasiddhyarthamiti arthaśabdānupapattiḥ /\nkasmāt? vikalpānupapatteḥ /\nvikalpamāha---arthaśabdaḥ khalviti /\n<lg>\n<l>iha sūtre dhananimittādivacanatārthaśabdasya na saṃbhavatīti trayamavaśiṣyata iti tredhā pravartata ityuktam /</l>\n<l>sādhanaṃ sādhanābhāso dūṣaṇaṃ dūṣaṇābhāsa iti caturvidhaṃ vākyam /</l>\n<l>prathamakalpamapākaroti---tanna tāvaditi /</l>\n<l>taditi teṣu madhya ityarthaḥ //</l>\n</lg></p>\n\n<p>granthāntare yuktāyuktatvena viśeṣaṇāt caturvidhavākyasaṃgrahārtho hyuddeśe arthaśabdo vyākhyātaḥ /\nna ca yuktāyuktatvaviśeṣaṇe caturvidhavākyasaṃgraho bhavati sādhanābhāsasaṃbandhinaḥ pakṣasya yuktatvābhāvāt dūṣaṇābhāsaṃbandhinaśca pratipakṣasyāyuktatvābhāvādityarthaḥ /\natha na sādhanādiyogo 'pi tu sādhyadharma eva sādhanānapekṣo yuktāyuktatvamiti śaṅkate---atha punariti /\nnirākaroti---tathāpīti /\nkuto vyāghāta\nityata āha---na hīti /\nyadi pratyāyanaṃ siddhiḥ pratītiḥ, tathāpi sā pratyāyyā na saṃbhavati /\natha karaṇam? tathāpi karma karaṇaṃ na saṃbhavatīti vyāghāta ityarthaḥ /\ndvitīyaṃ kalpamāśaṅkya nirākaroti---atha prayojana iti /\nprayojanaṃ kāryam /\ntanna kāraṇābhāsād\nbhavitumarhati /\nna hi vahniriti gṛhītaḥ khadyoto dahati pacati vetyarthaḥ /\ntṛtīyaṃ kalpamāśaṅkya nirākaroti---athābhidheya\niti /\ngranthakāraḥ sūtrakāraḥ /\nevaṃ tviti /\nevaṃ sati siddhiśabdo 'siddhiśabdaśca vādaḥ syāt /\nnanu dhananimittādayaḥ apyarthaśabdavācyāḥ santi,\nte kasmādiha na gṛhyante ityata</p>\n\n<p>āha---tatra sūtre /\nna cānyo 'rthaśabdasya viṣayaḥ saṃbhavati, na hi siddhirdhanaṃ vā svaparapakṣayoḥ sādhanaṃ vā nivṛttirvā saṃbhavatītyarthaḥ /\napi ca vacanaviśeṣaṇapakṣe svaśātravyāghāta\nityāha---siddhyasiddhyarthaṃ vacanaṃ vāda\niti bruvāṇeneti /\nnaiyāyikahetudūṣaṇaṃ pūrvamidaṃ sūtram\nuttaram /\n<lg>\n<l>upasaṃharati---tadevamiti /</l>\n<l>tantraṃ śāstram /</l>\n<l>lokaṃ ca bādhanta iti /</l>\n<l>avācakapadaprayogāt sādhanadūṣaṇābhāsavādinaśca vāditvena lokasiddhasyāvāditvāpādanāt siddhyasiddhiśabdayośca vādatvāpādanārthatvādityarthaḥ //</l>\n</lg></p>\n\n<p>sūtraṃ dūṣayitvā vṛttiṃ dūṣayati---yathā ceti /\nsvasya pakṣasyeti /\nsvasyātmīyasya pakṣasya /\nna hi</p>\n\n<p>pakṣavyatirekeṇaṃ pakṣādhāraṃ sādhyaṃ jñānamanyad vā siddhiśabdābhidheyaṃ saṃbhavati, jñānasya puruṣādhāratayā anādhāratayā vā pakṣādhāratvānupapatteḥ, pakṣasya tu bhavet kenacit saṃbandhena yādṛśatādṛśenetyarthaḥ /\nte sādhanadūṣaṇaiḥ ityatra pṛthagukte sādhanadūṣaṇe /\nyuktāyuktatvābhyāṃ te yuktāyuktatve /\nsādhanadūṣaṇairiti /\nna hi karma karaṇaṃ bhavatītyarthaḥ /\napi ca yuktāyuktārthābhyāmabhede sādhanadūṣaṇapadamanarthakaṃ te ityanenaiva yuktāyuktatvāvamarṣiṇā gatārthatvādityāha---yuktāyuktatvaśabdābhyāṃ ceti /\natha na paryāyatā, api tu sāmānyaviśeṣabhāvaḥ\nyuktāyuktatve sāmānyam, sādhanadūṣaṇe ca viśeṣa iti śaṅkate---atha manyase iti /\nnirākaroti---na prathameti /\nubhayavyabhicāre viśeṣaṇāviśeṣyabhāve kāmacārādutpalairityuktam /\ndvitīyaṃ kalpamāśaṅkya dūṣayati---yoga iti cediti /\nna khalu yogo nāma bauddhānāṃ sādhyasādhanavṛttirdūṣyadūṣaṇavṛttirvā kaścidastītyarthaḥ /\napi ca sāṃvṛto 'pi yogaḥ sādhyasādhanajñānādhīnanirūpaṇatayā nānirūpite sādhye nirūpito bhavati, nirūpaṇaṃ ca nirṇaya iti yoganirūpaṇāt prāk sādhyanirṇayāt kṛtaṃ yoganirūpaṇena sādhyanirṇayārtheneti /\nyuktāyuktatvena karaṇenādhikaraṇapratyāyanamiti vyāghāta\nityāha---sādhaneneti /\nbhavati jñāyate /\ntṛtīyaṃ kalpamāśaṅkya nirākaroti---atha padārthasyeti /\n<lg>\n<l>yuktāyuktatvenādhikaraṇapratyāyanamiti yuktāyuktatvayoḥ karaṇatvaṃ darśitam tat tathātvātathātvapakṣe na saṃbhavati,</l>\n<l>karmatvāt /</l>\n<l>tadidamuktam---te vyavacchedye paricchedye,</l>\n<l>na tu vyavacchedasya paricchedasya sādhane iti //</l>\n</lg></p>\n\n<p>adhikaraṇapratyāyanamiti dūṣayati---adhikaraṇeti /\nśāstrasaṃbandhaḥ prayojaneneti /\ncodayati---prāśnikapratyāyanāditi /\nkaścit\ncodakaṃ pṛcchati---kiṃ kāraṇam?\ntatpratyāyanāditi /</p>\n\n<p>codakasyottaram---prativādi kileti /\nsiddhāntyāha---santamapyarthaṃ na pratipadyata\niti /\nna khalvādhyātmikaśaktisaṃpannaḥ samāhitaḥ samagre sādhanaprayoge sati santamarthaṃ na pratipadyata iti saṃbhavatītyarthaḥ /\ntathāvidhenāpi cet pratipattrā so 'rtho 'nyathā pratipannaḥ, kathamasau tathā sinnatyabhidhīyate ityāha---kathaṃ ceti /\nśaṅkate---atha jigīṣutayā pratipadyamāno 'pīti /\nkāmakāro 'nujñā /\nnirākaroti---tathāpīti /\nna pratipadyate pratipadyamāna\niti vyāhatam /\nna cāyamunajñāniṣedho na pratipadyate iti vāde vītarāgakathātvena jigīṣāyā abhāvāditi bhāvaḥ /\nyacca prāśnikapratyāyanāditi /\nanyadīyena karaṇenānyaḥ pratipadyata iti subhāṣitam /\nanyaviṣayasyeti anyāśritasyetyarthaḥ /\nna cāyaṃ niyama iti /\nna vāde prāśnikānāmupādānam,\ndaivāgatānāṃ tu na varjanamityarthaḥ /\nvādasya jalpavitaṇḍābhyāmabhedam abhipretya codayati---yadā tu nāyamiti /\n<lg>\n<l>āśayasthitamarthamanabhyupagacchan pariharati---satyamiti /</l>\n<l>svābhiprāyaṃ darśayati--na traividhyeti /</l>\n<l>dūṣayati--na bhavadbhireva pratiṣedhāditi /</l>\n<l>traividhyānabhyupagamāditi dūṣayati--yadapīti //</l>\n</lg></p>\n\n<p>yaccoktaṃ vṛttau pakṣasiddhiviṣayam, etadapi dūṣayitumupanyasyati--yaccoktamiti /\nna kāmataḥ vinā prayojanamiti /\nvināpi prayojanaṃ pramāṇāsaṃbhavenāpīti yojanā /\nsūtroktaṃ dūṣaṇaṃ vṛttau āha---tadarthaṃ vacanaṃ siddhyasiddhyarthamityarthaḥ /\nadhikaraṇaṃ dūṣayati---adhikaraṇamiti /\nna hi vāde prāśnikādhāramiti /\nprāśnikā eva tāvad vāde na santi, abhyupetya\nuktamiti /\nśaṅkate--pratyāyanādhāratvāditi /\nsiddhiḥ pratyāyanaṃ tadādhārāḥ prāśnikā ityarthaḥ /\nnirākaroti--neti /\nśaṅkate--tasminniti /\ndaivamilite prāśnike satītyarthaḥ /\nnirākaroti---neti /\nna hi daivamilitaṃ kāraṇam, mā bhūd gardabho 'pi dhūmasya kāraṇamiti bhāvaḥ /\ncodayati, yadi prāśnikā na santi tadvāda iti /\ntayorvādiprativādinorvādasya parīkṣā kā kasya ca tayorvādasya kva ca, asau parīkṣā prāśnikābhāve hi vādatatparīkṣātadadhikaraṇānāmajñānamityarthaḥ /\npariharati---sādhaneti /\nvītarāgau hi vādiprativādināveva vādasvarūpajñānaṃ ca tatparīkṣāṃ ca kartuṃ śaknutaḥ,\ntat kimatra prāśnikaiḥ? sādhanaprayogaḥ pakṣaviṣayaḥ, dūṣaṇaprayogaḥ sthāpanāviṣayaḥ iti vādasvarūpam /\nsādhanadūṣaṇatadābhāsānāṃ parito jñānaṃ parīkṣā /\n<lg>\n<l>tadarthaṃ parīkṣārthaṃ tasmin vāde 'dhikāro vītarāgayoreva vādiprativādinoḥ /</l>\n<l>tadidaṃ kveti vipraśnasyottaram /</l>\n<l>tasmāt saptamyartho 'dhikaraṇārthaḥ parābhimataḥ prāśnika iti yāvat /</l>\n<l>sa nāsti vādiprativādinoreva vītarāgayoḥ kathāsamāpterityarthaḥ //</l>\n</lg></p>\n\n<p>yadapi vṛttau coditaṃ yadi siddhyasiddhyarthaṃ vacanaṃ vādaḥ, tataḥ prāśnikaprativādinoḥ priyāpriyavacasi rathyāvāde prasaṅga iti tadapyatinirbījamityāha---yadapīti /\nna hi priyāpriyavacasaḥ sākṣāt pāramparyeṇa vā siddhyasiddhyarthatā, nāpi sādhanadūṣaṇayuktāyuktatvaviśeṣaṇasaṃbandhaḥ\ntasmādevaṃvādī nottarārhaḥ /\nna hyunmattāya</p>\n\n<p>kaścidanunmatta\nuttaramāha, bruvāṇo vā so 'pyunmattaḥ syāt /\ntadidamuktam---dattaḥ svahasta iti /\npūrvaṃ siddhyasiddhyarthamiti, aparaṃ yuktāyuktatvamiti,\nubhayorapyanena codyenāsaṃbandhāt /\nyadi tvavaśyam uttaraṃ vācyam, tato varamevaṃ vaktavyamityāha---yadi tviti /\nseyaṃ sūkṣmekṣikā parairiha kṛteti tadanubandhena vārttikakṛtāpi kṛteti//1 //</p>\n\n</div>\n<div>\n\n<p>  NyS_1,2.2: yathoktopapannaḥ chalajātinigrahasthānasādhanopālambhaḥ jalpaḥ //</p>\n\n<l>uddeśakramānurodhena vādalakṣaṇānantaraṃ jalpaṃ lakṣayati---yatho---lpaḥ // 2 //</l>\n\n<p>atrāpi samānajātīyābhyāṃ vādavitaṇḍābhyāmasamānajātīyebhyaḥ pramāṇādibhyo vyavacchedo jalpasya sūtrārthaḥ /\nyathoktopapannapadārthaṃ vyācaṣṭe---samastamiti /\ncodayati---yathoktopapanna iti na yuktamiti /\nnigrahasthānaniyamasya pramāṇatarkasādhanopālambhābhiprāyaniyamasya ca jalpe 'bhāvāt, bhāve vā vādajalpayorabhedaprasaṅgāt,\nvādalakṣaṇasya ca jalpavyāpakatvena vyabhicāraprasaṅgād\nyathoktopapanna ityetadanupapannamityarthaḥ /\npariharati---naiṣa doṣa iti /\nuktamātramiha saṃbhavāt yogyatāsaṃbhavād\ngṛhyate, na tvanukto 'rthalabhyo niyamaḥ /\nna hyasau sūtrapadaśravaṇamātrāt pratīyate, api tu tadarthe pratīte tasyānyataḥ siddhau satyāṃ gamyata iti pramāṇatarkasādhanopālambha ityetadatidiśyata\niti uktamātropalakṣaṇaparam /\ntena pramāṇatarkasādhanopālambha pañcāvayavopapannaḥ siddhāntāviruddhaḥ pakṣapratipakṣaparigraha ityetasya vādapadavarjaṃ samastasya lakṣaṇasyātideśaḥ /\nniyamastvārtho na saṃbadhyata iti siddham /\n<lg>\n<l>lakṣaṇamātrasyeti uktamātrasya, nārthasya nāpi lakṣyapadasyetyarthaḥ /</l>\n<l>atraiva dṛṣṭāntamāha---yathānyatra vaiśeśikatantre /</l>\n<l>na niyamārthe pade ityupalakṣaṇam, na pramāṇatarkasādhanopālambhapadalabhyo 'bhiprāyaniyama</l>\n<l>ityapi draṣṭavyam //</l>\n</lg></p>\n\n<p>pakṣāntaramāha---atha veti /\nyathā gobhiryukto ratho goratha iti yuktapadalopa\niti /\nna hi niyamārthayoriti etadapyupalakṣaṇa pūrvavadeva /\niha vādalakṣaṇaṃ paṭhatā bhāṣyakāreṇa niyamo 'pyatidiṣṭa iti manvānaścodayati---bhāṣyam\nidānīmiti /\npariharati---na setreti /\njalpalakṣaṇānukūlo yaḥ pāṭhakramaḥ, tato 'rthasvarūpamātraṃ pratīyate na tvārtho 'rtha ityarthaḥ /\nyadupapannam uktamātramityarthaḥ /\natra bhāṣyakāreṇa chalādīnāṃ niṣedhārthatayā sādhanāṅgabhāvamākṣipya parapakṣavighātena svapakṣarakṣaṇādaṅgabhāva\niti darśitam /\ntadetad vārttikakāra ākṣipati---chalajātinigrahasthānairiti /\ntat kiṃ nigrahasthānānyapyayuktāni, ca caitacchakyamityata āha---chalaṃ tāvaditi /\nchalajātyorākṣeptavyayoḥ saṃpātāyātāni nigrahasthānānītyabhiprāyaḥ /\n<lg>\n<l>bhāṣyoktaṃ samādhimāśaṅkate---aṅgabhāva</l>\n<l>iti cet iti /</l>\n<l>nirākaroti---etadapīti /</l>\n<l>na hi sahasreṇāpyandhaiḥ pāṭaccarebhyo gṛhaṃ rakṣyata ityarthaḥ //</l>\n</lg></p>\n\n<p>evamākṣipte pārśvasthaḥ pṛcchati---kimartha tarhīti /\nsiddhāntina uttaraṃ sādhaneti /\nvāde tāvad yadyapi na sādhanavidhātasamarthāni,\ntathāpi teṣāṃ tattvam avidvān ebhirahaṃ sādhanaṃ vihaniṣyāmītyanayā buddhyā upahṛtaḥ vyāmohitaḥ pravartate /\ntasmād vāde bhrameṇopādānameteṣāmityarthaḥ /\nyatra tveṣāṃ tattvaṃ vidvān pravartate, na sa vādaḥ,\nkiṃ tu jalpo</p>\n\n<p>vitaṇḍā vetyāha---yatra caitānīti /\nnanu jalpavitaṇḍayoḥ prayogāt sādhanamaṅgaṃ vā syādata\nāha---na punariti /\nnanu yadi na sādhanamaṅgaṃ vā, kasmāt tarhi jalpavitaṇḍayoreṣāṃ prayoga\nityata āha---sādhusādhanopādāne ceti /\nsādhusādhanopādāne ca vādinā kṛte pareṇa prativādinā jigīṣuṇākulitabuddhirdrāk pāramārthikamuttaramapratipadyamānaścchalādīni prayuṅkte /\nkimarthamityata\nāha---kadāciditi /\nyathākathañcit prayogeṇa /\ntadanena prakāreṇa tattvasaṃrakṣaṇārthatvāt\nnāsadācāraḥ /\nna ca śāstrakrārāṇāṃ chalādivyutpādanamasadṛśam,\n<lg>\n<l>na ca khaṭacapeṭādyabhidhānaprasaṅgaḥ, vāgyuddhe teṣāmaprasaṅgāditi /</l>\n<l>na bādheti /</l>\n<l>naikenāparaṃ tadaivāpodyata ityarthaḥ /</l>\n<l>roṣaṃ sugamam //2 //</l>\n</lg></p>\n\n</div>\n<div>\n\n<p>  NyS_1,2.3: sa pratipakṣasthāpanāhīnaḥ vitaṇḍā //</p>\n\n<l>uddeśakramānurodhena jalpānantaraṃ vitaṇḍālakṣaṇamāha---sa---ṇḍā //3 //</l>\n\n<p>pūrvavādipakṣāpekṣayā prativādina ātmīya eva pakṣaḥ pratipakṣaḥ /\ntasya sthāpanā sādhanam /\ntayā hīnaḥ /\ntadanena jalpād\nvyavacchinatti /\ntadetadāha bhāṣyakāraḥ---sa jalpa\niti /\ntayorekataraṃ prativādī ātmīyaṃ pakṣaṃ na sthāyapatīti /</p>\n\n<p>parapakṣapratiṣedheneti /\ntatsthāpanāpratiṣedhenetyarthaḥ /\nsyādetat /\nyathā prativādinaḥ pakṣo vādipakṣāpekṣayā</p>\n\n<p>pratipakṣaḥ, evaṃ vādipakṣo 'pi prativādipakṣāpekṣayā pratipakṣa\nityubhayapakṣasthāpanāhīnā vitaṇḍeti syāt,\nita āha---vārttikakāraḥ---pratipakṣasthāpanāhīna\niti, dvitīyapakṣasthāpanāhīna iti /\nprathamapakṣavādino hi sthāpanāyā abhāve kiṃ vaitaṇḍika\nāhanti? na ca pakṣaḥ śakya āhantum /\ntasmāt prathamapakṣavādino 'sti sthāpaneti dvitīya eva pakṣaḥ sthāpanāhīna iti samārthyād yuktamiti /\natra codyabhāṣyam\nastu tarhiti /\nsthāpanāyā abhāve sthāpyaḥ pakṣo 'pi nāsti /\nna hyanyathā pakṣasya pakṣatvamiti bhāvaḥ /\npariharati---yad vai khalu taditi /\nvaitaṇḍiko 'pi hi vādī pāriśeṣyāt matpakṣaḥ setsyatīti buddhyā svapakṣamasthāpayan parapakṣasthāpanāmāhanti /\ntasmāt parapakṣapratiṣedhalakṣaṇaṃ vākyam asya pakṣaḥ parapakṣaniṣedhena pāriśeṣyāt pakṣasiddhihetutvādupacārataḥ /\ntasmādasti vaitaṇḍikasya pakṣaḥ /\nna tu parapakṣapratiṣedhādanyā sthāpanā /\ntenāsya pakṣo 'sti,\n<lg>\n<l>nāsti ca pakṣasthāpanā /</l>\n<l>tadidamuktam---na kañcidaryaṃ pratijñāya sthāpayatīti /</l>\n<l>pakṣatvaṃ tu yogyatāmātreṇa,</l>\n<l>na tu sthāpyamānatayeti //</l>\n</lg></p>\n\n<p>astu tarhiti bhāṣyārthamāha--vārttikakāraḥ apare tviti /\ntasmāt pratipakṣahīno vitaṇḍeti vaktavyamityarthaḥ /</p>\n\n<p>pariharati---ayuktaṃ caitaditi /\nna tāvadasthāpyamānasyāpi sthāpanārhatālakṣaṇā pakṣatā na yujyate,\ntasmāt na vaitaṇḍiko dūṣaṇādanyat kiñcidabhyupagacchatīti /\nanabhyupagamāt pakṣo 'sya nāstīti vaktavyam /\ntathā ca caturvargābhyupagame virodho 'nabhyupagame vā nāyaṃ laukiko na parīkṣaka iti prasaṅga iti bhāvaḥ /\npratipādayiturayathārthāvabodhaṃ pratipattāraṃ cātmānamityarthaḥ /\nyastu manyate caturvargābhyupagame 'pi dūṣaṇamātraṃ vitaṇḍetyeva vaktavyaṃ lāghavāyeti,\n<lg>\n<l>tanmatamupanyasyātiprasaṅgāpādanena dūṣayati---dūṣaṇamātreti /</l>\n<l>samākhyānirvacanasāmarthyādeva gamyata ityarthaḥ /</l>\n<l>upasaṃharati---tasmāditi /</l>\n<l>tadanenārthato yad vai khalvityādi bhāṣyaṃ vyākhyātam //3 //</l>\n</lg></p>\n\n</div>\n<div>\n\n<p>  NyS_1,2.4: savyabhicāraviruddhaprakaraṇasamasādhyasamakālātītā hetvābhāsāḥ //</p>\n\n<l>uddeśakramānurodhena vitaṇḍānantaraṃ hetvābhāsesu lakṣayitavyeṣu arthākṣiptasāmānyalakṣaṇameṣāṃ vibhāgoddeśaparaṃ sūtram---savya--sāḥ // 4 //</l>\n\n<p>tadvyākhyānaparaṃ bhāṣyaṃ samākhyāniruktivaśena sāmānyalakṣaṇaṃ pratipādayan vārttikāraḥ paṭhati---hetulakṣaṇābhāvāditi /\npṛcchati---kiṃ punariti /\nna hyanyasyānyatvamātreṇa sādṛśyam, mā bhūt sarvasya sarveṇa sādṛśyamiti bhāvaḥ /\n<lg>\n<l>uttaram---pratijñeti /</l>\n<l>prayogagataṃ sāmānyamuktvā prayojyagatamāha---anyatameti /</l>\n<l>abādhitaviṣayatāsatpratipakṣatve satī apyavivakṣitvā trailakṣaṇyadvailakṣaṇyābhidhānaṃ draṣṭavyam /</l>\n<l>śeṣamatirohitam //</l>\n</lg></p>\n\n<p>ṣaṭsaṃptaṃ śataṃ gaṇayati---tatra sādhyavyāpaketi /\netasyāṃ triṣoḍaśyāṃ sādhyavyāpakasādhyaikadeśavṛttidharmabhedāt\nṣoḍaśīdvayaṃ viśeṣaṇaviśeṣyāsiddhibhedāt\ncatuḥṣaṣṭiḥ /\nevaṃ samarthāsamarthaviśeṣaṇaviśeṣyabhodāt\ncatuḥṣaṣṭi /\ntadetat\ncatuḥṣaṣṭidvitayamaṣṭāviṃśaṃ śataṃ pūrvayā triṣoḍaśyā saha ṣaṭsaptaṃ śatam /\nsādhyavyāpakānāṃ dharmaviśeṣāṇāmudāharaṇānyāha---tatreti /\nvipakṣavyāptyavyāptibhyāṃ prathamadvitīyau sādhāraṇau, tṛtīyo 'nvayavyatirekī sādhyatajjātīyavyāpako hetureva /\nvipakṣavyāptyavyāptibhyāṃ caturthapañcamau viruddhau hetvābhāsau /\nyatra vipakṣe na vṛttistaṃ darśayati---dvyaṇukavaditi /\nṣaṣṭho 'vidyamānasapakṣavipakṣo 'sādhāraṇaḥ, ata\nevāha---ghaṭādivaditi /\nsaptamāṣṭamau vipakṣavyāptyavyāptibhyāṃ sādhāraṇau /\nnavamastu sapakṣaikadeśavṛttiranvayavyatirekī hetureva /\ndaśamaikādaśau sapakṣavyāptyavyāptibhyāmanvayinau hetū /\n<lg>\n<l>dvādaśastu avidyamānavipakṣaḥ asādhāraṇaḥ /</l>\n<l>trayodaśacaturdaśau tvavidyamānasapakṣo vipakṣavyāptyavyāptibhyāṃ viruddhau /</l>\n<l>pañcadaśo 'pi vyatirekī hetureva /</l>\n<l>ṣoḍaśastu avidyamānasapakṣavipakṣo 'sādhāraṇaḥ //</l>\n</lg></p>\n\n<p>yadi bāhyakaraṇapratyakṣe vāṅmanase iti sādhyeta tadā nānityatvaṃ sapakṣavyāpakaṃ syāt, sāmānye</p>\n\n<p>bāhyakaraṇapratyakṣe 'bhāvāt /\n<lg>\n<l>ataḥ sādhyadharmaṃ viśinaṣṭi---sāmānyaviśeṣavaditi /</l>\n<l>anitye rūpavijñāne amūrtatvāditi /</l>\n<l>rūpavijñānaskandhātiriktānāṃ vedanāsaṃjñāsaṃskāraskandhānāmanityatayā sapakṣāṇāṃ vyāpakamamūrtatvamiti /</l>\n<l>tajjātīyaikadeśavṛttitvamamūrtatvasya darśayituṃ yatra na vartate tatpuraḥsaramudāharaṇaṃ rūpādivaditi //</l>\n</lg></p>\n\n<p>anityaḥ śabdo 'śrāvaṇatvāt\niti nitye śabdatve na vartate /\narthaḥ śabda\niti, śabdo dharmī /\nartha iti sādhyo dharmaḥ,\ndravyaguṇakarmaṇāmanyatama ityarthaḥ /\nyadyaśrotragrāhyatvādityucyeta,\ntataḥ sāmānyādiṣvanartheṣu vipakṣeṣvapi varteta /\nata uktam---aśrotragrāhyasāmānyavattvāditi /\naśrotragrāhyaṃ ca tat sāmānyavacceti vigrahaḥ /\nnanu cākṣuṣatvaṃ vipakṣavṛtti</p>\n\n<p>samavāyasyānāśritasya cākṣuṣatvādityata uktam---aulūkyapakṣe iti /\nsiddhāntabheda iti, sotrāntikānām ityarthaḥ /\nasamarthaviśeṣyasyodāharaṇam---kṛtakatve sati prameyatvāditi /\nasamarthaviśeṣaṇasyodāharaṇam---prameyatve sati kṛtakatvāditi /\nnirapekṣaṃ khalu kṛtakatvamanityatve sādhye samartham, prameyatvaṃ tvanyāpekṣam asamarthamityarthaḥ /\ntadevaṃ triṣoḍaśyā prakṛtyāṣṭacatvāriṃśadṛ bhavanti hetuhetvābhāsāḥ /\n<lg>\n<l>vyāpakāvyāpakabhedena tu dviṣoḍaśī yadā viśeṣaṇaviśeṣyāsiddhyā cobhayasaṃpratipannayā asamarthaviśeṣaṇaviśeṣyatayā sandigdhaviśeṣaṇaviśeṣyatayā cobhayasaṃpratipannayā vikriyate tadā catuḥṣaṣṭhitrayeṇa dvānavataṃ śataṃ bhavati /</l>\n<l>vādyasiddhaprativādyasiddhatayā ubhayānyatarasandigdhatayā ca catuḥṣaṣṭhidvayenāṣṭāviśakaṃ śatamaparam /</l>\n<l>tadidam anyatarāsiddhā ityanena vārttikakṛtā sūcitam, dvābhyāmūnā triṃśad dvātriṃśaditi kathañcid vyutpattyā /</l>\n<l>te punarvyāpakāvyāpakā vyadhikaraṇaviśeṣaṇaviśeṣyavyadhikaraṇasandigdadhaviśeṣaṇaviśeṣyavyadhikaraṇāsamarthaviśe ṣaṇaviśeṣyabhedena catuḥṣaṣṭitrayeṇa dvānavataṃ śatamaparam //</l>\n</lg></p>\n\n<p>evamaprasiddhāśrayaviśeṣaṇaviśeṣyā ubhayānyatarapakṣāprasiddhyā aṣṭāviṃśakaṃ śatam /\natrāpi dvātriṃśakamiti pūrvavad vyākhyeyam /\nanyataramātramatra vivakṣitaṃ na tu vādiprativādibhedaḥ /\nte punaraprasiddhāśrayāḥ pūrvavadbhedena vyadhikaraṇaviśeṣaṇaviśeṣyasandigdhaviśeṣaṇaviśeṣyasamarthaviśeṣaṇaviśeṣyabhedena catuḥṣaṣṭitraye sati dvānavataṃ śatam /\ntadevamanantarābhyāṃ dvānavataśatābhyāṃ śatatrayaṃ caturaśītaṃ yat tadevāṣṭāviṃśakaśatābhyāṃ dvānavatena ca śatena saṃpiṇḍitaṃ dvātriṃśaduttarāṣṭaśatī vikārabhūtā bhavati /\naṣṭācatvāriśat prakṛtayaḥ paścāt niveśanīyā iti /</p>\n\n<p>ubhayāprasiddhāśrayaviśeṣyam\nudāharati---yathā agnimān deśo dhūmavattvāt /\nuktaṃ hi prāg yathā na deśo 'gnimattayā sādhyo 'pi tu dhūmaviśeṣa eveti /\nanyatarāsiddhāśrayodāharaṇamāha---asti cātmā icchādiguṇatvāditi /\nāśrayāsiddhaviśeṣaṇādayo 'pyuhanīyāḥ /\nasamarthāvyāpakāsiddhaviśeṣaṇānāmudāharaṇam /\nasamarthāśca te 'vyāpakāśca, vyadhikaraṇatayā asiddhāśceti vigradaḥ /\nanityaḥ śabdaḥ prayatnānantarīyakatve sati kṛtakatvāditi kṛtakatvasyaiva viśeṣyasya sāmarthyādasamarthamanityatve prayatnānantarīyakatvam,\navyāpakaṃ ca stanayitnuśabdānāmavyāpakatvāt /\nvyadhikaraṇatayā asiddhaṃ ca koṣṭhavāyutālvādikriyāyāṃ eva prayatnānantarīyakatvam,\n<lg>\n<l>na tvādyasyāpi śabdasya, prāgeva tu śrotrasamavāyina</l>\n<l>iti /</l>\n<l>kṛtakatve sati prayatnānantarīyakatvāditi cāsamarthāvyāpakāsiddhaviśeṣyāṇāmudāharaṇaṃ draṣṭavnayam //</l>\n</lg></p>\n\n<p>vaibhavena tvasiddhatāvarjamudāharati---avyāpakāsamarthaviśeṣyāṇāmudāharaṇam---anityaḥ śabdaḥ pratyayabhedabheditvenopalabhyamānatvāt /\nupalabhyamānatvaṃ hi nitye 'pyastīti vyabhicārādasamartham /\nkāraṇabhedabheditvameva tu viśeṣaṇaṃ samarthamavyabhicārāditi /\nkevalavyadhikaraṇaviśeṣyāṇāmudāharaṇam\nasti pradhānaṃ bhedānāṃ goghaṭādīnāṃ sukhaduḥkhamohātmakatvenānvayadarśanāditi /\nanvayadarśanaṃ hi bhedādhikaraṇatayā na pradhānadhikaraṇamiti,\nvyadhikaraṇamiti vyadhikaraṇaṃ viśeṣyam /\n<lg>\n<l>kevalavyadhikaraṇaviśeṣaṇānāmudāharam---rūparasagandhasparśaśabdāḥ</l>\n<l>candanaśabdādatyantaṃ vibhinnārthāḥ samudāyasamudāyyasaṃbhave sati rūpādīnāmarthānāṃ rūpādiśabdānāṃ ca tena candanaśabdena vyapadiśyamānatvāt /</l>\n<l>candanasya rūpādaya iti samudāyasamudāyyasaṃbhavo rūpādiṣu vyapadeśaśca rūpādiśabdeṣviti vyadhikaraṇaṃ viśeṣaṇamityarthaḥ /</l>\n<l>tadanena prapañcena dvātriṃśaduttarāṣṭaśatī darśitā //</l>\n</lg></p>\n\n<p>saṃprati dvānavataśatayugmāntaraṃ darśayitumudāharaṇamāha---anyathāsiddhodāharaṇaṃ nityaḥ śabdo 'bhyāsāt /\nseyaṃ kriyābhyāvṛttiryathā śabdānityatve 'pyupapadyate tathā dvitīye darśayiṣyate /\nsiṃhāvalokitanyāyena vyadhikaraṇaviśeṣyaṃ sandigdhaviśeṣaṇamudāharati---sandigdhāpratiddheti /\nviśeṣaṇaśabdaḥ tantreṇa viśeṣaṇe viśeṣye ca karmakaraṇasādhanatayā prayukto vartate /\ntena sandigdhaṃ viśeṣaṇam aprasiddhaṃ vyadhikaraṇatayā viśeṣyaṃ yeṣāṃ teṣāmudāharaṇamityarthaḥ /\nyathā sandihyamāne dhūmādibhāve 'gnimān deśo dhūmavattve sati prakāśakatvāt, dhūmavattvaṃ viśeṣaṇaṃ sandigdadham /\nprakāśakatvaṃ ca viśeṣyaṃ vyadhikaraṇam /\n<lg>\n<l>tat khalu vahnerdharmo na deśasyeti /</l>\n<l>aprasiddhaviśeṣaṇasandigdhaviśeṣyāṇāmudāharaṇaṃ darśayati---viparyayeṇeti /</l>\n<l>aprasiddhetyapi draṣṭavyam /</l>\n<l>agnimān deśaḥ prakāśakatve sati dhūmavattvāditi //</l>\n</lg></p>\n\n<p>saṃprati dvānavataśatayugmāntaraṃ darśayituṃ bhūmiracanāṃ karoti---evamiti /\nye ye sandigdhāsiddhā vyāpakāvyāpakabhedena dvātriṃśat ta\nevobhayānyatarāsiddhyā catuḥṣaṣṭirbhavanti tataḥ kimityata āha--te catuḥṣaṣṭitāmāpannāḥ pūrvavadbhedena vyadhikaraṇaviśeṣaṇaviśeṣyasandigdhaviśeṣaṇaviśeṣyāsamarthaviśeṣaṇaviśeṣyabhedena tāvaccatuḥṣaṣṭitrayamityekaṃ dvānavataṃ śatam /\napare cāśrayāsiddhavyadhikaraṇaviśeṣaṇaviśeṣyasandigdhaviśeṣaṇaviśeṣyāsamarthaviśeṣaṇaviśeṣyabhedena dvānavataṃ śatam /\ntadidaṃ</p>\n\n<lg>\n<l>caturaśītaṃ śatatrayaṃ sandigdhāsiddhamāśritya /</l>\n<l>aparamapi dvānavataśatayugmāntaramanyathāsiddhamāśrityāha---evamanyathāsiddhabhedo draṣṭavyaḥ //</l>\n</lg>\n\n<p>anyathāsiddhabhedo 'pi hi vyadhikaraṇaviśeṣaṇaviśeṣyasandigdhāsamarthaviśeṣaṇaviśeṣyabhedāt\ncatuḥṣaṣṭitrayamiti /\npunaśca sa\nevānyathāsiddha\nāśrayāsiddhavyadhikaraṇaviśeṣaṇaviśeṣyasandigdhāsamarthaviśeṣaṇaviśeṣyabhedāt\ncatuḥṣaṣṭitrayamiti dvānavataśatayugmeva śatatrayaṃ caturaśītam /\naparamapi dvānavataśatayugmakamāha--evaṃ viruddhaviśeṣaṇā viruddhaviśeṣyāśceti /\nviruddhaviśeṣaṇaviśeṣyā api hi vyadhikaraṇaviśeṣaṇaviśeṣyasandigdhāsamarthaviśeṣaṇaviśeṣyabhedāccāśrayāsiddhavyadhi-</p>\n\n<lg>\n<l>karaṇaviśeṣaṇaviśeṣyasandigdhāsamarthaviśeṣaṇaviśeṣyabhedācca śatatrayaṃ caturaśītam /</l>\n<l>tadevamebhistribhiścaturaśītaiḥ śatatrayairdvipañcāśacchatottaraṃ sahasramekam, dvātriṃśaduttarayā aṣṭaśatyā sahasramekaṃ caturaśītisahitā ca navaśatī /</l>\n<l>tadevaṃ prakṛtibhūtāṣṭā catvāriṃśatprakṣepeṇa saṃpiṇḍitaṃ dvātriṃśe dve sahasre bhavata iti //</l>\n</lg>\n\n<p>tanna asatvāditi /\npañcānāṃ caturṇāṃ vā rūpāṇāṃ saṃpattiravyabhicāraḥ /\nsa caikasmin viṣaye viruddhayorna saṃbhavati,\nantato 'satpratipakṣasyaiva rūpasyābhāvādityarthaḥ /\npañcānāṃ hetūnāmiti /\nsapakṣavyāptyavyāptibhyāmanvayī dvedhā,</p>\n\n<p>vyatirekyekaḥ, anvayavyatirekyapi sapakṣavyāptpavyāptibhyāṃ dvedheti pañca hetavaḥ /\npañcānāṃ hetūnāṃ sarūpāsarūpapratibandhāt pañca pañcakā bhavanti /\nsarūpaḥ anvayino 'nvayī,\nvyatirekiṇo vyatirekī, anvayavyatirekiṇo 'nvayavyatirekī /\nasarūpaścānvayyādervyatirekyādiḥ, tena pratibandhaḥ, etaduktaṃ bhavati, anvayyādāvekaikasmin sarūpāsarūpāḥ pañca hetavaḥ pratibandhakā iti pañcabhiḥ pañcakaiḥ pañcaviṃśatirviruddhāvyabhicāriṇa\niti /\n<lg>\n<l>codayati---lakṣaṇata eveti /</l>\n<l>pariharati---nānarthakamiti /</l>\n<l>yatparo hi śabdastatrāsau pramāṇam, samānāsamānajātīyavyavacchedakaṃ ca lakṣaṇasūtramiti tatraiva pramāṇam na tviyattāyāmatatparatvāt /</l>\n<l>na cāsāvārthī sato 'pyanupayogādalakṣyamāṇatvopapatteḥ prameyāntaravaditi // 4 //</l>\n</lg></p>\n\n</div>\n<div>\n\n<p>  NyS_1,2.5: anaikāntikaḥ savyabhicāraḥ //</p>\n\n<l>tadevamarthākṣiptasāmānyalakṣaṇaṃ vibhāgaṃ darśayitvā viśeṣalakṣaṇamavatārayati bhāṣyakāraḥ, teṣāṃ hetvābhāsānāṃ madhye anai---raḥ // 5 //</l>\n\n<p>atra cānaikāntikasavyabhicāraśabdau paryāyau puruṣabhedāpekṣayā lakṣyalakṣaṇatvenāvasthitau /\nyasyānaikāntikapadārtho 'prasiddhaḥ prasiddhaśca savyabhicārapadārthaḥ, taṃ pratyanaikāntika iti lakṣyatirdeśaḥ, savyabhicāra iti lakṣaṇam /\nyasya tu savyabhicārapadārtho 'prasiddhaḥ prasiddhaścānaikāntikapadārthastaṃ prati savyabhicāra iti lakṣyanirdeśaḥ, anaikāntika\niti lakṣaṇam /\ntatra savyabhicāra iti lakṣaṇapadaṃ kakṣīkṛtyāha bhāṣyakāraḥ vyabhicāra\nekatrāvyavasthitiḥ /\netaduktaṃ bhavati /\nsavyabhicārapadaṃ nirvacanasāmarthyāt lakṣaṇapadamiti /\nanaikāntikapadalakṣaṇapakṣe bhāṣyakāroktam anityatvamapyeko 'nta ityādi /\ntad vārttikakāraḥ paryudāsābhiprāyeṇa vyācaṣṭe---ekasminnante niyata aikāntika iti /\nna heturaikāntiko yena tadanyatvena hetvābhāsamātrasaṃgrahādekajātīyatvena hetvābhāsānāṃ vibhāgasūtravirodhaḥ syāt,\nkiṃ tvekasminnante yo niyataḥ sa aikāntikaḥ,\ntadviparyayādanaikāntiko 'niyato 'nityatve ca nityatve cānvayena ca vyatirekeṇa cobhayapakṣagāmīti yāvat /\nna caivaṃbhūtā viruddhādayo hetvābhāsā ityabhiprāyaḥ /\ntadevam anaikāntikaḥ savyabhicāraḥ iti sthite pṛcchati---kaḥ punariti /\n<lg>\n<l>uttaram---sādhyatajjātīyeti /</l>\n<l>avagata eṣa vyabhicāra iti, anaikāntikapadavācyatāsya kathamityata āha--anyatra sarvo 'yamiti /</l>\n<l>prameyapadārthasya tu sarvavyāpino nānto vyatireko 'stītyata</l>\n<l>uktam--anyatra prameyāditi //</l>\n</lg></p>\n\n<p>atra bauddhaiḥ yad vikalpya dūṣaṇamuktam, tadupanyasyati--anaikāntika\niti /\nkiṃ punarayamiti /\naikāntiko hetuḥ /\ntato 'nyaḥ sarva eva hetvābhāsa ityarthaḥ /\ndvitīyaṃ kalpaṃ dūṣayati---atha prasajyeti /\ntathāpi hetorabhāvo 'naikāntikaḥ /\nna cāsau savyabhicāraḥ /\nbhāvadharmau hi vyabhicārāvyabhicārau nābhāve sarvopākhyāvirahiṇi yujyete ityarthaḥ /\ntadetat śākyadūṣaṇaṃ nirākaroti---nāyaṃ paryudāsapakṣa iti /\nparyudāsapakṣastāvadasmākamabhimata upapannataraśca,\nkevalamayaṃ prasajyapratiṣedhavallabhastamāsthāya sarvaṃ dūṣayatīti tamevāṅgīkṛtya sarvatra brūma</p>\n\n<p>ityāśayavataḥ samādhānam /\n<lg>\n<l>na punarabrāhmaṇādāvapi vārtikakārasya prasajyapratiṣedho 'bhimataḥ, kiṃ tu paryudāsa</l>\n<l>eveti /</l>\n<l>abhyupetya tu tatrāpi prasajyapratiṣedhābhidhānam /</l>\n<l>na hi prasajyapratiṣedho 'pi tucchaḥ, api tu kasyacid vastuno 'bhāvena viśiṣṭaṃ kiñcideva vastvityarthaḥ //</l>\n</lg></p>\n\n<p>atra bhāṣyam---nidarśanaṃ nityaḥ śabdo 'sparśatvāt iti /\nvaidharmye dṛṣṭāntam āha---sparśavāniti /\nanityaḥ</p>\n\n<p>kumbhaḥ sparśavān dṛṣṭa iti yojanā /\nvaidharmye vyāpyavyāpakabhāvasya vaiparītyāditi vaidharmyavyabhicāramāha---dṛṣṭānte sparśavattvamanityatvaṃ ca dharmau na sādhyasādhanabhūtau gṛhyete /\nna hi yadanityaṃ tat sarvaṃ sparśavad buddhyādibhirvyabhicārāt /\nsādharmye 'pi caibhireva vyabhicāro vakṣyata\nitīha noktaḥ /\nnanu mā bhūnnityatvaṃ sādhyam,\n<lg>\n<l>asparśatvamevāstu nityatvasya sādhyamityata</l>\n<l>āha---sparśavāṃścāṇurnityaśceti /</l>\n<l>tathāpi yadasparśavanna bhavati tannityamapi na bhavatīti vaidharmyaṃ vyabhicarati, sparśavato 'pyaṇornityatvādityarthaḥ /</l>\n<l>sādharmyavyabhicāramāha---ātmādau ceti //</l>\n</lg></p>\n\n<p>atra vārttikakāro 'sparśavattvasya hetoḥ praśnapūrvakaṃ svarūpaṃ niṣkarṣati---kiṃ punastat asparśatvaṃ śabdād\nbhinnatvamityarthaḥ /\nsattāviśeṣaṇo vā samavāyaḥ,\nsamavāyaviśeṣaṇā vā sattā, anvayavyatirekābhyāmityarthaḥ /\nvākyārthe ca padaprayogo 'sparśa iti śrotriyapadavadityāha---vākyārtheti /\nanaikāntika\niti lakṣaṇamiti pakṣe codayati---atideśeti /\nyadi hi kvacit śāstrapradeśe anaikāntikaḥ kathitaḥ, taddeśātilaṅghanena atrātidiśyamāno viditarūpa iha savyabhicāraṃ lakṣayet,\nna tvasya śāstrapradeśe kvacidapi kīrtanamastītyarthaḥ /\npariharati---nedamiti /\nlokaprasiddhatvenoktaprāyamityarthaḥ /\nanvayenaivobhayāntasanniyato 'naikāntika\niti manvānaḥ śaṅte---avyāpakatvāditi /\npariharati---neti /\nvyāvṛttīti /\nkvacidanvayasyobhayāntasaṃniyatatā,\nkvacid vyatirekasyetyarthaḥ /\nekeṣāṃ matamupanyasyati---apare tviti /\ndūṣayati---taistviti /\nnodāharaṇe vyabhicārāllakṣaṇavyabhicāro bhavatyanyatvāt /\nno khalūdāharaṇamādriyante parīkṣakāḥ kiṃ tu lakṣaṇamityarthaḥ// 5 //</p>\n\n</div>\n<div>\n\n<p>  NyS_1,2.6: siddhāntam abhyupetya tadvirodhī viruddhaḥ //</p>\n\n<p>siddhā---ddhaḥ // 6 // pṛcchati---ko 'sya sūtrasyeti /\nna khalu heturacetanaḥ siddhāntamabhyupagacchati, yaścābhyupagacchati cetano nāsāvanyatamena hetulakṣaṇena yujyate iti na hetvābhāsaḥ /\nna ca pakṣaḥ siddhānta iti tadvirodhī na viruddhaḥ syāditi bhāvaḥ /\nuttaram---abhyupagatārthavirodhī viruddhaḥ hetudvāreṇa puruṣasyābhyupagamo hetāvupacaritaḥ /\nabhyupagamaviṣayamātravivakṣayā ca siddhāntaśabdaḥ prayukto na punaḥ siddhānta\neveha vivakṣitaḥ /\ntena pekṣo 'bhyupagamaviṣaya iti tadvirodhī hetvābhāsaḥ saṃgṛhīto bhavati viśeṣaviruddhasya ca na hetvābhāsatetyuktaṃ bhavati /\nna hi viśeṣo 'bhyupagamasya viṣayaḥ, na khalvayaṃ pratijñāpadagocaraḥ, kiṃ tu pratijñārthasya siddhyanuṣaṅgīti nābhyupagamagocara\niti bhāvaḥ /\nīdṛśasya sūtravyākhyānasya phalamāha---evaṃ ceti /\nīdṛśaṃ vyākhyānamantareṇānuktasya viruddhasyetyarthaḥ /\nabhyupagatena vā bādhyata\niti, svarūpeṇa hetutvena vetyarthaḥ /\ntadanena taṃ viruṇaddhītyādi bhāṣyaṃ vyākhyātam /\ncodayati---nanvevamiti /\nyadi hetutvabādhād\nviruddha ityuktaḥ, hanta, savyabhicārādayo 'pi viruddhāḥ /\nteṣāmapi hi hetutvaṃ bādhitam /\nabādhe vā na hetvābhāsā iti bhāvaḥ /\npariharati---satyameka eveti /\nīdṛśāviruddhatvena tulyatve 'pyavāntarabhedavivakṣayā pañcatvam /\nyathā pramāṇādīnāṃ prameyatvena tulyatve 'pi pramāṇaprameyādīnāmavāntarabhedavivakṣayā ṣoḍaśatvam, yathā vā tṛṇaviśeṣa\nevāsādhāraṇatayā tṛṇolapa ityākhyāyate,</p>\n\n<lg>\n<l>evaṃ viruddhaviśeṣa</l>\n<l>evāsāvanaikāntikādirviruddhānaikāntikādipadavācya</l>\n<l>ityarthaḥ //</l>\n</lg>\n\n<p>atrodāharaṇabhāṣyam---yathā so 'yaṃ vikāra iti /\nmahadahaṅkārapañcatanmātraikādeśendriyabhūtasūkṣmamahābhūtāni vikāraḥ /\ntasya vyaktiḥ dharmalakṣaṇāvasthāpariṇāmaḥ,\ntasmādapāya iti /\natra hetuḥ\nnityatvapratiṣedhāditi /\ntasya vyākhyānam---na nityo vikāra upapadyata iti /\napeto 'pi vikāro 'sti vināśapratiṣedhāt /\nso 'yaṃ nityatvapratiṣedhāditi heturvyakterapeto 'pi vikāro 'stītyanena svasiddhāntena virudhyate /\netadeva praśnapūrvakaṃ vibhajate---kathamityādinā /\nvirodhasya dvyāśrayatvāt siddhāntena virudhyate ityabhisaṃghāya siddhāntaṃ vyāhantītyuktamityarthaḥ /\ntadetad bhāṣyaṃ vyācaṣṭe---udāharaṇamiti /\nnanu nityatvapratiṣedhāditi heturvināśapratiṣedhena siddhāntena viruddha iti bruvāṇaḥ śāstravirodhamāpādayati /\ntathā ca kālātyayāpadiṣṭo hetvābhāso na viruddha ityata āha---ete te vākye parasparārthabādhite iti /\ndṛḍhatarapramāṇabādhito hi hetuḥ kālātyayāpadiṣṭo bhavati, yathā brāhmaṇena surā peyā dravadravyatvāt kṣīravadityayaṃ hetuḥ</p>\n\n<p>gauḍī paiṣṭī ca mādhvī ca vijñeyā trividhā surā /</p>\n\n<p>yathaibaikā tathā sarvā na peyā brahmavādibhiḥ //</p>\n\n<lg>\n<l>ityādibhirāgamairatidṛḍhairbādhitaḥ kālātyayāpadiṣṭatayā hetvābhāso bhavati /</l>\n<l>prakṛte tu vākye parasparaviruddhārthatayā na pratiṣṭhāṃ labhete, na punaranyataradanyatareṇa śakyaṃ bādhituṃ dvayostulyabalatvāt tasmāt nāyaṃ kālātyayāpadiṣṭa ityarthaḥ //</l>\n</lg>\n\n<p>vyākhyānāntaramāha---pratijñāhetvorvā virodha iti /\nso 'yaṃ vikāro vyakterapaitīti pratijñā nityatvapratiṣedhāditi hetunā virudhyate /\nvyaktimātrādapaiti, na tu vinaśyatīti hi pratijñārthaḥ apeto 'pyasti vināśapratiṣedhādityanena vyākhyātaḥ /\ntathā ca vyakterapaitītyenana vikārasya nityatvaṃ pratijñātaṃ nityatvapratiṣedhādityanena hetunā viruddhaṃ bhavati /\nkhasiddhānteneti svapakṣeṇetyarthaḥ /\natra cārthe sugamaṃ bhāṣyam /\natra vārttikakāra-\ncodayati---nanu pratijñāvirodha iti /\npratijñāhetvorvirodhaḥ pratijñāvirodha\nityarthaḥ /\npariharati---naiṣa doṣa iti /\npratijñāśritatvaṃ virodhasya vivakṣitvā nigrahasthāneṣu pratijñāvirodhasyopādānam,\nhetvāśritatvaṃ tu tasyaiva virodhasya vivakṣitvā hetvābhāse 'ntarbhāva iti /\nyadā</p>\n\n<p>pratijñayā hetuvirodha iti hetorapyanyatarāsiddhatayā pratijñāyā tulyabalatvābhiprāyam /\nyadā tu heturubhayasiddho bhavati, tadā hetorvā pratijñāvirodhakatvamiti /\nupasaṃharati---ata iti /\nhetorvirodhodāharaṇam /\nvirodhakatvaṃ virodhaḥ /\nśabdasyotpattidharmakatvaṃ pramāṇaviniścitaṃ nityatvapratijñāṃ bādhata\nityarthaḥ /\nprasaṅgāt\nhetvābhāsātiriktasya pratijñāpadayorvirodhasya nigrahasthānasyodāharaṇamāha---pratijñāvirodhasyeti /\ntṛtīye 'dhyāye caiṣa virodha\nupapādayiṣyate /\nhetoranyatarāsiddhatayā samānabalayoḥ pratijñāhetvorvirodhodāraṇaṃ guṇeti /\nhetuvirodhodāharaṇaṃ nāstyeko bhāva\niti /\nutpattimattvaṃ hyanyatarāsiddhamapi śakyasādhanamiti pratijñārthaṃ vyāhanti, samūhe bhāvaśabdaprayogāditi tu ubhayasiddhameva pratijñārthaṃ vyāhantītyetāvatā bheda ityarthaḥ// 6 //</p>\n\n</div>\n<div>\n\n<p>  NyS_1,2.7: yasmāt prakaraṇacintā saḥ nirṇayārthamapadiṣṭaḥ prakaraṇasamaḥ //</p>\n\n<p>yasmā---maḥ // 7// prakaraṇaśabdārthamāha bhāṣyakāraḥ vimarśādhiṣṭhānāviti /\nvimarśaḥ saṃśayaḥ /\ntasya viṣayau /\nanavasitau anirṇītau, tādṛśayoreva pakṣapratipakṣaśabdavācyatvāt,\nprakriyate sādhyatvenādhikriyata ityanayā vyutpatyā prakaraṇam /\ncintāparaṃ vyācaṣṭe---tasya prakaraṇasya cintā vimarśāt prabhṛti prāg nirṇayāt samīkṣaṇam ālocanaṃ jijñāsā /\nsā khalu tattvānupalabdhyā kṛtā /\nno khalvayaṃ nityadharmān nityatvāvinābhāvino 'nityadharmān vā anityatvāvinābhāvina upalabhamānastatra sandigdhe tad vā jijñāsate /\nsaiva nityadharmānupalabdhiranityadharmānupalabdhirvā vicitrābhisandhitayā vādinā nirṇayāyāpadiśyamānā prakaraṇasamo hetvābhāsaḥ /\nkutaḥ? ubhayapakṣasābhyāt yathā nityatvapakṣe 'nityadharmānupalabdhirevamanityatvapakṣe 'pi nityadharmānupalabdhiḥ /\nseyaṃ tattvānupalabdhimātravivakṣayobhayapakṣasamā,\n<lg>\n<l>prakaraṇasamā tu yathāprakaraṇamaniścāyakam</l>\n<l>evamiyamapītyarthaḥ /</l>\n<l>vyutpattinimittamātraṃ caitat prakaraṇasamapadasya, pravṛttinimittaṃ tu satpratipakṣatvam, anyathānaikāntikasyāpi prakaraṇasamatvaprasaṅgāditi /</l>\n<l>prajñāpanaṃ prajñāpyate aneneti vyutpattyā nidarśanamuktam //</l>\n</lg></p>\n\n<p>anaikāntikatvaśaṅkā satpratipakṣasyāsya vyavacchinatti---yatra samāna iti, saṃśayena samaḥ aniścāyakatvāditi /\netaduktaṃ bhavati,\nna hi nityadharmānupalabdhirubhayasiddhe nitye 'sti yena savyabhicāro bhavet,\nnāpyanityadharmānupalabdhirubhayasaṃmate 'nitye 'sti yena savyabhicāro bhavet /\napi tu parasparamanayoḥ satpratipakṣatayaiva</p>\n\n<p>hetvābhāsatvamiti /\nyasmāt prakaraṇacintetyuktaṃ sūtrakṛtā,\ntatra yasmādarthaṃ praśtapūrvakaṃ darśayati vārttikakāraḥ---kasmāditi /\nkāraṇatvaṃ tattvānupalabdhervyatirekeṇa deśayati---yasmāditi /\nata eveti tattvānupalabdherityarthaḥ /\ncodayati---nanvayamiti /\npakṣapratipakṣau hi prakaraṇam /\ntau ca sādhyau /\ntābhyāṃ ca samaḥ sādhyasamaḥ /\ntathā ca sādhyasamāt hetvābhāsāt na pṛthag\nnirdeśyaḥ prakaraṇasama ityarthaḥ /\npariharati---nāviśiṣṭa iti /\n<lg>\n<l>yadyapi prakaraṇasamaśabdo vyutpattyā sādhyāviśiṣṭena samānārthaḥ,</l>\n<l>tathāpi pravṛttinimittamasya satpratipakṣatvam /</l>\n<l>na ca tattvānupalabdhiḥ svayamasiddhā, sā hyupalambhanābhāvena sulabheti bhāva //</l>\n</lg></p>\n\n<p>paramatamanubhāṣyātiprasaṅgāpādanena dūṣayati---ye tu saṃśayahetutvāditi /\ncodayati---samūha iti /\nyasmin sati bhavatyeva tat kāraṇam, samūhe sati ca bhavatyeva naikaikasmin, tattmāt naikaikaṃ kāraṇamiti bhāvaḥ /\npariharati---samūhaḥ kāraṇamitīti /\nna hyakāraṇānāṃ samūhaḥ kāraṇaṃ bhavitumarhati, atiprasaṅgāt /\n<lg>\n<l>na ca samūhivailakṣaṇyamantareṇājānataḥ samūhasya vailakṣaṇyam /</l>\n<l>tasmāt samūhina evānyonyasamavadhānavantaḥ kāraṇam /</l>\n<l>tathā ca pratyakṣasyopapannaṃ saṃśayakāraṇatvam /</l>\n<l>na ca yasmin sati bhavatyeva tat kāraṇam, api tu yasmin satyeva na tvasatīti lakṣaṇabhaṅgabhaṅge vakṣyāma iti //</l>\n</lg></p>\n\n<p>nanūbhayadharmānupalabdhirubhayapakṣasādhāraṇīti savyabhicāra evetyata āha---ubhayadharmānupalabdhāviti /\nnobhayadharmānupalabdhiratra hetuḥ, api tu ekadharmānupalabdhiḥ /\nna cāsau sādhāraṇī,\nkiṃ tu tatpratipakṣetyarthaḥ /\nubhayaviśeṣānupalabdheḥ prakaraṇasamatvena abhidhānāśakyatvāt prakaraṇasamasyodāharaṇāntaraṃ dūṣayati---śarīrādanyatvaṃ tviti /\npareṣāṃ kilodāharaṇaṃ nitya</p>\n\n<p>ātmā śarīrādanyatvād\nākāśavaditi /\ntatra śarīrādanyatvam upalabhamāno yadā tattvaṃ nityatvamātmanaḥ pratyeti, na hi tadā jijñāsituṃ nityatvaṃ pravartate /\nyadā tu tattvaṃ nityattvaṃ nopalabhate śarīrādanyatvamupalabhamāno 'pi tadā pravartate /\ntasmādanvayavyatirekābhyāṃ tattvānupalabdhireva prakaraṇacintāpravartikā na śarīrādanyatvam /\ntasmāt naitat prakaraṇasamasyodāharaṇam /\napi tu tattvānupalabdhireva /\nitaścaitanna prakaraṇasamasyodāharaṇamityāha---śarīrādanyatvaṃ cānaikāntikam /\n<lg>\n<l>upasaṃharati---ataśca na sūtrārthaḥ</l>\n<l>na sūtraviṣayaḥ /</l>\n<l>evamanyānyapi satpratipakṣodāharaṇānyūhanīyāni // 7 //</l>\n</lg></p>\n\n</div>\n<div>\n\n<p>  NyS_1,2.8: sādhyāviśiṣṭaḥ sādhyatvāt sādhyasamaḥ //</p>\n\n<p>sādhyā---maḥ // 7// atra sādhyasama\niti lakṣyanirdeśaḥ /\nsādhyāviśiṣṭa iti lakṣaṇam /\ntadanena svarūpāsiddhaikadeśāsiddhāśrayāsiddhānyathāsiddhānāṃ saṃgrahaḥ, teṣāmasiddhatvena sādhyāviśiṣṭatvāt /\natra cāsiddhaḥ sādhyasama iti vaktavye sādhyāviśiṣṭagrahaṇamanyatarāsiddhasyāpi siddheḥ prāgahetutvajñāpanārtham /\nanyathātyantāsiddha\neva sādhyasamo nānyatarāsiddhaḥ tasya kadācit siddheriti bhrāntiḥ syāt /\nsādhyāviśiṣṭena tu so 'pi saṃgṛhīta iti /\nnanvevaṃ sādhyāviśiṣṭatvenānyatarāsiddha\neva syāt netare, neṣāmasiddhatvena sādhyāviśeṣābhāvādityata\nuktaṃ sūtrakṛtā sādhyatvāditi /\nyadi hi sādhyaṃ nāsiddhaṃ bhavet sādhyatvādeva cyaveta, na khalu siddhaṃ sādhyate /\ntasmāt sādhyatvādasiddhatā /\nsā ca kasyacit sarvadā, kādācitkī kaściditi sarveṣāmaviśiṣṭatvamiti nāvyāptiḥ /\n<lg>\n<l>nāpi sādhyatvasyātiprasaktyātivyāptiḥ</l>\n<l>hetvābhāsasāmānyalakṣaṇāpekṣatvāt tadviśeṣalakṣaṇasyeti sūtrārthaḥ /</l>\n<l>sādhnīyatvāditi bhāṣyagataṃ na sādhyatvādityasya vyākhyānam,</l>\n<l>api tu gatimattvasyāsiddhatvaparam //</l>\n</lg></p>\n\n<p>atra vārttikakāraḥ sūtrārthaṃ vyācaṣṭe---sādhyenāviśiṣṭo ya iti /\nsādhyena vyabhicāro mā bhūdityata\nāha---sādhanadharma iti hetvābhāsasāmānyalakṣaṇayoge sati etallakṣaṇamiti na vyabhicāra iti bhāvaḥ /\natra bhāṣyakāreṇa svarūpāsiddhāśrayāsiddhānyathāsiddhānāṃ sādhāraṇamudāharaṇamuktam---dravyaṃ chāyā gatimattvāditi /\ntadvibhajate vārttikakāraḥ\ndravyaṃ chāyeti /\natra svarūpāsiddhatāṃ tāvadāha---yathaiveti /\nāśrayāsiddhatāmavatārayituṃ gatimattaṃ chāyāyāḥ pañcāvayavena vākyena sādhyati---gatimattvamiti /\nāśrayāsiddhatāmāha---nāśrayāsiddhatvāditi /\nsatyā eva chāyāyā deśāntare darśanād yo 'syā gatimattvamanubhinoti taṃ pratyāśrayāsiddhaṃ deśāntare darśanam,\ntadāśrayasyāsiddhatvāt /\ntadidamuktam---sati dravyābhāva iti, sati sattva ityarthaḥ, na tāvat chāyā sāmānyaviśeṣasamavāyāntarbhūtā tasyā nityatābhāvāt /\nnāpi karma, saṃyogavibhāgāsamavāyikāraṇatvābhāvāt /\nna guṇo dravyāsamavāyāt /\nna manodikkālaguṇaḥ,\ntadguṇānāmapratyakṣatvāt /\nnāpyātmaguṇo bāhyendriyapratyakṣatvāt /\nnāpi nabhonabhasvatoḥ,\ntadguṇānāmacākṣuṣatvāt /\nnāpi tejasaḥ,\ntadvirodhitvāt tatsahacaritaguṇāntarānupalabdheśca /\nata eva na pṛthivīpāthasorapi /\napi ca tadguṇaścākṣuṣo nālokamantareṇa śakyagrahaḥ /\nchāyā tu tamantareṇa gṛhyate,</p>\n\n<p>tasmiṃstu sati na gṛhyate iti durghaṭam /\nnāpi dravyam, taddhi pṛthivyādīnāmamanyatamad bhaved anyad\nvā daśamam /\nna</p>\n\n<p>tāvadanyatamam,\n<lg>\n<l>tadguṇānāmanupalabdadheḥ, nāpyanyad rūpavaditi yujyate, tasyādravyasya pratyakṣatvānupapatteḥ,</l>\n<l>asparśavatvādanāmbhakatvenānekadravyatvābhāvāt /</l>\n<l>tasmād bhābhāva eva chāyā na tu satīti siddham //</l>\n</lg></p>\n\n<p>yastu manyate mā bhūt\nchāyā satī, bhavatu bhābhāvaḥ tathāpi nāśrayāsiddhatā deśāntaradarśanasya bhābhāvāśrayatvādeveti taṃ pratyabhyupetyānyathāsiddhatayā sādhyasamatvamāpādayati---abhyupetyeti /\nsvābhāviko hi saṃbandho hetoḥ sādhyena sahānumānāṅgaṃ naupādhika iti vivecitamanumānalakṣaṇe /\ntadayamanyathāsiddha aupādhikasaṃbandho bhavati hetvābhāsaḥ /\nseyaṃ hetorasiddhirdvidhā svarūpato hetutvena ca /\nsvarūpato 'pi dvedhā, svata āśrayāsiddhyā ca /\nna caitāvatā savyabhicārādīnāmapi hetutvāsiddherasiddha evāntarbhāvaḥ savyabhicāratvādiviśeṣaṇena teṣāmato bhedāt /\nanyathāsiddhasya tu tadviśeṣaṇatvāyogino hetutvāsiddhimātreṇa sādhyasame 'ntarbhāva\niti sarvamavadātam /\nsaṃkalayati---so 'yamiti /\nta ete 'siddhabhedā udāharaṇabhedeṣvapi draṣṭavyāḥ, yathā nityaḥ śabdaḥ\ncākṣuṣatvāditi svayamasiddhaḥ /\ntanubhuvanādīnāṃ na kartā īśvaro 'śarīratvādityāśrayāsiddhaḥ /\n<lg>\n<l>sa śyāmo maitratanayatvāt paridṛśyamānamaitratanayastomavadityanyathāsiddhaḥ,</l>\n<l>annapānapariṇatibhedanibandhanatvāt rūpabhedasyānyathāsiddhatvamiti /</l>\n<l>ayamapyasiddhatvāt iti bhāṣye apiśabdena</l>\n<l>āśrayasya chāyāyā api sattvenāsiddhiḥ sūcitā //</l>\n</lg></p>\n\n<p>atra bhadantena idaṃ sādhyasamalakṣaṇamudāharaṇāntaraṃ kalpayitvā dūṣitam /\nidaṃ kilāsyodāharaṇam,\nnityaḥ</p>\n\n<p>śabdo 'sparśatvād buddhivaditi /\ntadetat tridhāpyasiddhaṃ na bhavatīti dūṣayitvā bhadantena śaṅkitam, atha sādhyenāviśiṣṭo dṛṣṭānto yasmin sa sādhyāviśiṣṭo hetvābhāsa iti buddherdṛṣṭāntasya nityatvenāsiddhatvāt</p>\n\n<p>ityāśaṅkya bahuvrīhyabhāvena dūṣitam /\ntadetat sarvamanabhyupagamena vārttikakāro dūṣayati---nityaḥ śabda iti /\nyadyetat nodāharaṇaṃ kimudāharaṇaṃ ko vā sūtrārtha ityata āha---yathā tvasmābhiriti /\nayaṃ bhadantokto doṣa ityarthaḥ /\nkasmādityata āha---bhadantena sūtrārtho na vijñātaḥ, na hi savyabhicāro 'nena lakṣyate yena savyabhicāramasparśavattvamasyodāharaṇaṃ syāt, kiṃ tu sādhyasamaḥ /\nnāpi vyadhikaraṇabahuvrīhidūṣaṇenākṣarārtho jñātaḥ /\nnāpi buddhivaditi dṛṣṭāntābhāsameva hetvābhāsaṃ kurvatā hetvābhāsadṛṣṭāntābhāsau jñātau bhadantenetyarthaḥ\n// 8 //</p>\n\n</div>\n<div>\n\n<p>  NyS_1,2.9: kālātyayāpadiṣṭaḥ kālātītaḥ //</p>\n\n<p>kālā---taḥ // 9 // atra kālātīta iti lakṣyanirdeśaḥ,\nkālātyayāpadiṣṭa iti lakṣaṇam /\nhetorapadeśasya hi sādhyasandehaviśiṣṭaḥ kālaḥ /\nyathāhuḥ---</p>\n\n<p>nānupalabdhe na nirṇīte nyāyaḥ pravartate,\napi tu sandigdhe iti /\npare 'pyāhuḥ</p>\n\n<p>sandigdhe hetuvacanāt</p>\n\n<p>iti /\nyatra ca pratkṣānumānāgamavirodhaḥ,\nanuṣṇo 'gnirdravyatvāditi ca aśrāvaṇaḥ śabdo guṇatvāditi ca, śuci naraśiraḥkapālaṃ prāṇyaṅgatvāditi ca, sa sarvaḥ pramāṇato viparītanirṇayena sandehaviśiṣṭaṃ kālamatipatatīti so 'yaṃ kālasyātyayenāpadiśyamānaḥ kālātīta\niti /\ntathā codāhṛtaṃ</p>\n\n<p>yattu pratyakṣāgamaviruddhaṃ nyāyābhāsaḥ saḥ /</p>\n\n<p>ityatra vārttikakṛtā bādhāvinābhāvayoḥ sahāsaṃbhava iti cātra bauddhānāmākṣepo 'smābhiḥ samāhitaḥ /\nevaṃ vyavasthite bhāṣyakāraḥ sūtraṃ svaparamataśliṣṭaṃ vyācaṣṭe---kālātyayena saṃśayakālātyayena yukto yasya hetorapadiśyamānasyāthaiṅkadeśaḥ /\ndharmaviśiṣṭo hi dharmī hetorapadiśyamānasyārthaḥ /\nsar hyati hetunā, tasyaikadeśaḥ sādhyadharmaḥ /\nsa hi dharmiṇi balabalā pramāṇena tadviparotadharmanirṇayaṃ kurvatā saṃśayakālamatipātitaḥ /\nsa tādṛśo hetuḥ kālātyayāpadiṣṭaḥ kālātīta\niti svamatenāsyārthaḥ /\natra ca pūrvamevodāhṛtamiti paunaruktyāt\nnodāhṛtam /</p>\n\n<p>paramate ca kālātyayena yukto yasya hetorartharūpa ekadeśo hetuviśeṣaṇamiti yāvat, sa kālātyayāpadiṣṭa\niti yojanā /\nparamatenaiva nidarśanamāha---nidarśanamiti /\nnityatvaṃ cātrāvasthānamātramabhimatamiti,\nna</p>\n\n<lg>\n<l>ghaṭādibhirālokasaṃyogavyaṅgyairvyabhicāraḥ /</l>\n<l>tadetat pañcāvayavaṃ vākyamupanyasya saṃyogavyaṅgyatvasya hetorekadeśasya viśeṣaṇasya saṃyogasya vyaktikālātyayena hetvābhāsatāmāha---ayamaheturiti /</l>\n<l>sa punarayamasiddhaviśeṣaṇatayā hetvābhāsaḥ sādhyasama eveti na pṛgvācya</l>\n<l>iti sthūlatayā eṣa doṣo bhāṣyakāreṇa nodbhāvitaḥ //</l>\n</lg>\n\n<p>yat punaḥ bhadantena kālātītasaya vyākhyānaṃ kṛtaṃ pratijñānantaraṃ hi hetoḥ kālaḥ /\ntamatītya hetuḥ paścādapadiśyamānaḥ kālātīto bhavati /\ntad yathā, anityaḥ śabdaḥ\nghaṭādivadityukte kasmādityanuyukto hetuṃ brūte kṛtakatvāditi sa kālātīta\niti /\ntaccaivaṃ tena dūṣitam---kiṃ nirākāṅkṣe vādini eṣa prativādinaḥ praśnaḥ,\nāho sākāṅkṣe? yadi nirākāṅkṣe tadā nyūnamevāsya nigrahasthānam, na hetvābhāsastasyāprayogāt /\nprayukto hi hetustadābhāso vā syāt\nnāprayuktaḥ /\natha sākāṅkṣa eva vādini prativādinaḥ praśnaḥ, tathāpi paścādapyasau hetuḥ prayukto hetureva, na hyasau tadā na svasādhyāvinābhūtaḥ,\napakṣadharmo veti /\ntasmāt na kālatīto nāmāsti hetvābhāsa</p>\n\n<p>iti /\ntadetad bhadantadūṣaṇam\netadvyākhyānānabhyupagamena pariharati---avayavaviparyāsavacanaṃ tviti /\nanabhyupagamahetu pṛcchati---kasmāditi /\n<lg>\n<l>uttaram---yasyeti /</l>\n<l>arthena sāmarthyena saṃbandho 'rthasaṃbandhaḥ /</l>\n<l>api ca paunaruktyādapi nābhyupagamyata</l>\n<l>ityāha---avayaveti //</l>\n</lg></p>\n\n<p>yasyāpadiśyamānasya ityādi punarucyata\nityantaṃ vārttikaṃ bhāṣyavyākhyānenaiva vyākhyātam /\nśaṅkate---samīkṛte 'bhidhānāditi /\nayamarthaḥ\nnaitadaprāptakālena nigrahasathānena punaruktam,\napi tu hetvābhāsa eva /\nsa hyavayavaviparyāsa ucyate yatraikagranthenaiva vādī pratijñodāharaṇādi prayujya paścāt\nhetuṃ prayuṅkte, eṣa tu pratijñodāharaṇe prayujya virataḥ prativādinānuyuktaḥ paścāt\nhetuṃ prayuṅkte /\ntasmāt\nnyūnatādūṣaṇena pakṣe samīkṛte</p>\n\n<p>pakṣamātratāṃ nīte siddhāvasthātaḥ pracyāvite paścādabhidhānāt hetāreṣa kālātīto hetvābhāsaḥ, na punaraprāptakālam /\nnigrahasthānamiti cediti /\nnirākaroti---keneti /\nyadi hetvabhidhānena nyūnatayā samīkṛtaḥ pakṣaḥ kimatrahetorasāmarthyam? na hyanyadoṣeṇānyo yujyata ityarthaḥ /\nśaṅkitā brūte---etadasyeti /\nnirākaroti---naitaditi /\n<lg>\n<l>nyūnatayā nigṛhīto yadi paścādabhidhānena nigrahītavyaḥ tato vādyeva nigṛhyatāṃ na tvayaṃ paścādabhihita iti samarthaḥ śakyo heturnigrahītumiti nāyaṃ samīkṛtābhihitatvenāpi hetvābhāsa</l>\n<l>ityarthaḥ /</l>\n<l>ubhayanirākaraṇamupasaṃharati---tasmāditi // 9 //</l>\n</lg></p>\n\n</div>\n<div>\n\n<p>  NyS_1,2.10: vacanavidhāto 'rthavikalpopatyā chalam //</p>\n\n<p>uddeśakramānurodhena lakṣaṇakramasya hetvābhāsānantaraṃ chalasyoddeśāt chalalakṣaṇasyāpi hetvābhāsalakṣaṇānantaryamāha bhāṣyakāraḥ---atha chalam //</p>\n\n<p>vaca---lam // 10 // yathā vakturabhimato 'rthaḥ\ntato viruddhaḥ arthaḥ tasya kalpaḥ kalpanā, saivopapattiḥ\ntayā /\natha lakṣaṇāntara iva chalasya sāmānyalakṣaṇe kasmādudāharaṇaṃ na dīyata ityata āha---na sāmānyalakṣaṇe iti /\nsāmānyaviśeṣavat sarvamudāharaṇam, nirviśeṣasya sāmānyasyāsattvena kevalasya sāmānyasyodāharaṇamaśakyamityarthaḥ /\nvibhāge tviti /\nvibhajyata iti vibhāgo viśeṣalakṣaṇam, tasmin udāharaṇāni// 10 //</p>\n\n</div>\n<div>\n\n<p>  NyS_1,2.11: tat trividhaṃ vākchalaṃ sāmānyacchalamupacāracchalaṃ ca //</p>\n\n<lg>\n<l>chalasāmānyalakṣaṇamabhidhāya tadviśeṣalakṣaṇānyabhidhātuṃ prathamaṃ tāvat</l>\n<l>nyūnādhikasaṃkhyāvyavacchedārthaṃ vibhāga lakṣaṇasūtramavattārayati---vibhāgaśceti /</l>\n<l>vibhajyate 'neti vibhāgaḥ sūtramucyate /</l>\n<l>tat tri---ca // 11 //</l>\n</lg>\n\n</div>\n<div>\n\n<p>  NyS_1,2.12: aviśeṣābhihite 'rthe vakturabhiprāyādarthānatarakalpanā vākchalam //</p>\n\n<p>tatra ca viśeṣalakṣaṇamavatārayati /\nteṣāṃ chalānāṃ madhye vākchalaṃ lakṣyate---avi---lam\n// 12 // navaḥ kambalo 'syeti ekatra vigrahaḥ,\nnava kambalā asyeti aparatra iti vigrahe viśeṣaḥ /\nvākchalamiti śabdārthaṃ vyutpādayati---vāci nimitte chalaṃ vākchalamiti /\nnavakambala ityubhayatrāpi samānāyāṃ vāci nimittabhūtāyāmityarthaḥ /\ntadetacchalaṃ parājayāvasthāyāṃ jalpe prayoktavyamityuktam /\n<lg>\n<l>paravākye paryanuyogo 'syeti coktam /</l>\n<l>tadatra yathā paryanuyogaḥ, tathā darśayati śiṣyahitatayā bhāṣyakāraḥ---asya pratyavasthānamiti /</l>\n<l>ubhayārthapratibhāne saṃbhavatpadārthaparityāgenāsaṃbhavatpadārthakalpanam</l>\n<l>ayuktamityarthaḥ //</l>\n</lg></p>\n\n<p>atha prayoktāpi kathaṃ sādhāraṇena śabdenārthaviśeṣaṃ bodhayati? abodhayaṃśca kathaṃ pratipādako nāma ityata āha---prasiddhaśceti /\nsaṃbandhasvarūpamāha---abhidhānāmidheyayoryo niyamaḥ, ayameva śabdo 'syaivārthasyeti /\ntatra yaḥ puruṣasya niyogaḥ asmādayameva boddhavya\nityevamākāraḥ, kimato yadyevamityata\nāha---prayuktapūrvāśceti /\ntathāpi kimityata āha---prayogaśceti /\ntāmimāṃ bhūmiracanāṃ prakṛte yojayati---tatraivamarthagatyartha iti /\netaduktaṃ bhavati, na saṅketakaraṇāvasthāyāṃ vṛddhavyavahāre vā kaścit śabdaḥ kañcidartha śṛṅgagrāhikayā bodhayati, api tu</p>\n\n<p>sāmānyadvāreṇārthaprakaraṇādisahakārī viśeṣe vartate /\n<lg>\n<l>tasmāt naiṣa pratipādayituraparādho yadeṣa viśeṣaśabdairviśeṣaṃ na pratipādayati,</l>\n<l>kiṃ tu saṅketasyāparādho yo viśeṣamapahāya sāmānye śabdānāṃ vartate /</l>\n<l>tasmād yathāsaṅketaṃ bodhayan nāparādhyaḥ prayokteti siddham /</l>\n<l>sāmarthyameva darśayati---yatrārthe kriyā codaneti //</l>\n</lg></p>\n\n<p>syādetat /\naviśeṣābhihite 'rthe iti na yuktam na hi navakambala iti padaṃ prakaraṇādinirapekṣaṃ kañcidarthamaviśeṣeṇābhidhatte gavādiśabdavat /\nna hi saṃkhyāviśeṣe ca navīnatve cāsti kaścit sāmānyaviśeṣo bāhuleyādiṣviva gotvaṃ yamabhidadhītetyata\nāha vārttikakāraḥ---sāmānyaśrutīti /\nabhihitiḥ abhihitam ūccāraṇamiti</p>\n\n<p>yāvat /\nsamānaḥ śabdo nārthe sāmānyamityarthaḥ /\naśva iti nāmapadamaśvatvasya vācakam, ākhyātapadaṃ yadā kasyacidabhimukhaṃ prayujyate aśva iti,\ntadā vṛddhiṃ gato 'sīti pratīyate /\ncodayati---aviśeṣeti /\nsamāno hi śabdo 'bhidheye saṃśayamādhatte na tvarthamabhidhatta ityarthaḥ /\npariharati---na prakaraṇādīn iti /\nśveto dhāvatīti itaḥ sārameyo drutataraṃ yāti,\nśvitrī prakṣālayatītyarthasandeha ityarthaḥ /\nartha\nityasya prayojanamāha---arthagrahaṇamiti /\naviśeṣaśrutau śabde sati arthe arthāntarakalpanā,</p>\n\n<p>na śabda ityarthaḥ /\nasya</p>\n\n<lg>\n<l>pratyavasthānamityādi bhāṣyaṃ vyācaṣṭe---tasyeti /</l>\n<l>sugamam // 12 //</l>\n</lg>\n\n</div>\n<div>\n\n<p>  NyS_1,2.13: sambhavato 'rthasyātisāmānyayogād asambhūtārthakalpanā sāmānyacchalam //</p>\n\n<p>saṃbhava---lam // 13 // saṃbhavato 'rthasya brāhmaṇaviśeṣasya vidyācaraṇasaṃpadviṣayatvena vidyācaraṇasaṃpadamatyeti yat sāmānyaṃ brāhmaṇatvaṃ vrātye brāhmaṇe, tasya brāhmaṇatvasyātisāmānyasya yogādasaṃbhūtārthakalpanayā yaḥ pratiṣedhaḥ\ntat sāmānyacchalam /\naho na khalvayaṃ brāhmaṇo vidyācaraṇasaṃpanna iti hi stutyarthaṃ vākyamabhyanujānatoktaṃ saṃbhavati brāhmaṇe vidyācaraṇasaṃpaditi tadetadapi vākyaṃ stutyarthameva, na tvasya brāhmaṇatvāt hetorvidyācaraṇasaṃpad\nvivakṣiteti /\ntatra paro hetvarthamasyā vivakṣitamāropya vacanaṃ vihantīti tadidaṃ sāmānyacchalam /\nviṣayānuvāda\niti /\nsaṃpadviṣayasya brāhmaṇatvasyānuvāda\nityarthaḥ /\nkasya? avivakṣitahetukasya puṃsaḥ /\ntadetad vārttikakāro vyācaṣṭe---sāmānyasyeti /\nvivakṣitārthamadhigataṃ sāmānyamityarthaḥ /\nśeṣaṃ subodham//13 //</p>\n\n</div>\n<div>\n\n<p>  NyS_1,2.14: dharmavikalpanirdeśe arthasadbhāvapratiṣedhaḥ upacāracchalam //</p>\n\n<p>dharma---lam //14// śabdasya dharmaḥ prayogaḥ\ntasya vikalpo dvaividhyam /\ndvividhaḥ prayogaḥ,\npradhāno bhāktaśca /</p>\n\n<p>tatrāpi pradhāna autsargikaḥ, tasya tu kutaścidapavādād\nbhākto bhavati /\ntadetadāha bhāṣyakāraḥ---abhidhānasya śabdasya yathārthaṃ prayogo dharmaḥ autsargikaḥ /\ntat kimayameva? netyāha---vikalpo dvevidhyam /\nko 'sau dvitīya ityata āha---utsargasya tu kutaścidapavādād anyatra dṛṣṭasyānyatra prayogaḥ /\ntadevaṃ vyavasthitena dharmavikalpena nirdeśe vākye, nirdiśyate 'neneti vyutpattyā /\ntatra bhāktavivakṣāyāṃ mañcāḥ krośantīti, atrārthasadbhāvena pratiṣedhaḥ /\ntamevārthasadbhāvamāha---mañcasthāḥ puruṣāḥ krośanti, na tu mañcāḥ krośantīti /\nvārttikamate tvarthasadbhāvasyaiva pratiṣedha iti vyākhyeyam /\nnanu yadyanyatra dṛṣṭasyānyatra prayogaḥ, hanta sarvaṃ sarvatra prayujyetetyata āha---upacāro nītārthaḥ prāpitārthaḥ /\nsahacaraṇādinā nimitteneti, anyatra dṛṣṭasyāpyanyatra prayogaḥ saṃbandhādeva bhavatīti /\nnātiprasaṅga ityarthaḥ /\nna chandataḥ na chadmanetyarthaḥ /\nnanu yadi bhāktatayāpyupapattiḥ,\nna kiñcit\njalpākabhāṣitaṃ duṣṭaṃ syāt /\nsarvasyaiva yathākathañcid\nbhāktatvenopapatterityata āha---pradhānabhūtasyeti /\nbhāktasyetyetāvati vaktavye pradhānagrahaṇaṃ siddhatayā dṛṣṭāntalābhāya /\n<lg>\n<l>lokasiddha</l>\n<l>evopacāraḥ kartavyo nāpūrvo vinā prayojanam,</l>\n<l>lokasiddhaścāyamupacāro mañcāḥ krośantītyarthaḥ //</l>\n</lg></p>\n\n<p>sūtratryākhyānaparaṃ vārttikaṃ dharmavikalpanirdeśaśabdena sūtrasthena /\nabhidhānaṃ prayogaḥ śabdasya dharmo bhavan dvidhābhidhīyate dvaividhyamāha---pradhānamiti so 'yam\n<lg>\n<l>abhidhānābhidheyavyavahāra iti, abhidhānaṃ śabdaḥ /</l>\n<l>abhidheyo gamyaḥ /</l>\n<l>sa ca kvacid vācyaḥ,</l>\n<l>kvacid bhākta ityarthaḥ // 14 //</l>\n</lg></p>\n\n</div>\n<div>\n\n<p>  NyS_1,2.15: vākchalam evopacāracchalaṃ tad aviśeṣāt //</p>\n\n<p>parīkṣāparvaṇaḥ sannidhānāt tadarthaṃ lakṣaṇaparvaṇyapi yogyāyai sūtrakāraḥ channalakṣaṇaṃ parīkṣate---vākcha--t//15 //</p>\n\n<lg>\n<l>sthānyartho guṇaśabdo yo vastutaḥ sa eva pradhānaśabdaḥ sthānārtha iti kalpayitveti yojanā /</l>\n<l>yathā hi vākchavale navīnārtho navaśabdaḥ saṃkhyā bhede kalpitaḥ, tathehāpīti pūrvaḥ pakṣaḥ // 15 //</l>\n</lg>\n\n</div>\n<div>\n\n<p>  NyS_1,2.16: na tadarthāntarabhāvāt //</p>\n\n<p>siddhāntasūtram---na ta--t // 16 // tasya upacāracchale arthasadbhāvapratiṣedhasya arthāntarakalpanāto vākchalādityarthaḥ /\nsūtra tātparyamāha---vārttikakāraḥ---aviśeṣādityasyeti /\nvidheyaṃ vastu, mañcāḥ krośantītyatra krośanaṃ vidhīyate, mañcā iti tvanūdyate /\nata eva</p>\n\n<p>guṇe tvanyārthakalpanā</p>\n\n<p>iti mañcā ityetadapradhānamanūdyatayā bhāktam /\nna tu krośantīti</p>\n\n<p>na vidhau paraḥ śabdārthaḥ</p>\n\n<lg>\n<l>iti nyāyāt /</l>\n<l>tadiha vidhīyamānaṃ krośanameva vastu pratiṣidhyate, naiva mañcāḥ krośantīti chalavākyena /</l>\n<l>navakambalo devadatta iti vākye tu devadattamanūdya navatvaviśiṣṭaḥ kambalo vidhīyate /</l>\n<l>tatra na vidheyasya vastunaḥ kambalasya sadbhāvaḥ pratiṣidhyate, kiṃ tu tadekadeśasyānekatāyā iti mahān bheda iti siddhāntaḥ // 16 //</l>\n</lg>\n\n</div>\n<div>\n\n<p>  NyS_1,2.17: aviśeṣe vā kiñcitsādharmyāt ekacchalaprasaṅgaḥ //</p>\n\n<p>avi---ṅgaḥ // 17 // kiñcitsādharmyāt tritvābhāve dvitvasyāpyabhyupagatasyābhāva prasaṅgaḥ /\n<lg>\n<l>omiti brūvato vastutvena samastabhedocchedaprasaṅgaḥ /</l>\n<l>bhāṣyavārttike atirohitārthe // 17 //</l>\n</lg></p>\n\n</div>\n<div>\n\n<p>  NyS_1,2.18: sādharmyavaidharmyābhyāṃ pratyavasthānaṃ jātiḥ //</p>\n\n<p>uddeśakramānurodhena jātilakṣaṇakramamāha bhāṣyakāraḥ---ataḥ chalalakṣaṇād--ūrdhvam /\nsādha--tiḥ // 18 // pratīpamavasthānaṃ pratyavasthānam, tathā sati chalasya samyagdūṣaṇasya ca jātitvaprasaṅgaḥ /\nata uktam---sādharmyavaidharmyābhyāmiti /\nna ca cchale sādharmyavaidharmye staḥ /\nna ca samyagdūṣaṇaṃ sādharmyavaidharmyamātrāt, api tu prayogāditi /\nprayukte hetau tadābhāse vā yaḥ prasaṅgo jāyate sa jātiriti /\njalpe hi vedaprāmāṇyaṃ vidvāṃsaṃ prati kuhetunā yadā nāstikairadhikṣipyate, saduttaraṃ cāsya yadā sahasā na pratibhāti tadeśvarāṇāṃ janādhārāṇāṃ mā bhūd vedāprāmāṇyabuddhiriti jātyāpi pratyavastheyam /\nanyatheśvaracaritānuvarttinīnāṃ prajānāṃ viplavo bhavediti /\nkvacit punarabuddhipūrvameva hetau hetvābhāse vā jātiprayogaḥ saṃbhavati /\njāyamāno 'rthaḥ iti jātipadavyutpattinimitataṃ darśitam /\ntadetad vārttikakāro vyācaṣṭe---sādharmyeṇeti /\nyathā pakṣe sati pratipakṣaḥ,\nevaṃ sthāpanāyāṃ satyāṃ pratyavasthānamiti /\nsūtrārthastu yathāśruti, na punarudāharaṇasādharmyeṇa yathābhāṣyaṃ bodhyavyaḥ /\nyadyevam, bhāṣyaṃ tarhi kathamityata\nāha---udāharaṇārthamiti /\nevaṃ vaidharmyeṇa vetyetadapi /\n<lg>\n<l>yathāśruti na punaryathābhāṣyam</l>\n<l>udāharaṇārthaṃ tadityarthaḥ /</l>\n<l>asya vyākhyānasya guṇābhidhānena praśnapūrvakaṃ prapañcamāha---kimarthamidamiti // 18 //</l>\n</lg></p>\n\n</div>\n<div>\n\n<p>  NyS_1,2.19: vipratipattiḥ apratipattiḥ ca nigrahasthānam //</p>\n\n<p>vipra---nam // 19 // sūkṣmaviṣayā pratipattirviparītā /\nsthūlaviṣayā ca kutsitā, kathamasau nigrahasthānamityata āha---vipratipadyamāna iti /\napratipattimāha---ārambhaviṣaya iti lāghavāya vipratipattyapratipattī iti vaktavye kasmādasamāsakaraṇamityata āha---asamāsācceti /\nvipratipatyapratipattibhyāmānyadapi hetūdāharaṇādhikaṃ nāma jalpe nigrahasthānamasti, tadapi granthādhikyenāvarudhyata ityarthaḥ /\nārambhaviṣaye 'nārambha ityādi bhāṣyam, tad\nvyācaṣṭe---svaparārthottarāsaṃvittiriti /\ndvedhā khalvārambhaviṣaye 'nārambho bhavati,\ndūṣyaṃ vā paroktaṃ sādhanaṃ vipratiṣedhahetuṃ vā na pratipadyate /\nseyaṃ parārthottarāsaṃpratipattiḥ uttaragrahaṇaṃ sādhanamapyupalakṣayati /\nsvārthottarāpratipattisatu sādhanapratiṣedhahetū parakīyau pratipadya tat pratiṣeddhuṃ svakīyamuttaraṃ na pratipadyata\nityarthaḥ /\ncodayati---svayaṃ prayukte vastutaḥ samarthe sādhane katham</p>\n\n<p>apratipattirvipratipattirveti draṣṭavyam /\npariharati---tadāpīti /\nsamarthasādhanajñānaṃ sādhanapratipattirna sādhanamātrajñānamityarthaḥ\n// 19 //</p>\n\n</div>\n<div>\n\n<p>  NyS_1,2.20: tadvikalpāñjātinigrahasthānabahutvam //</p>\n\n<p>sūtrāntaramavatārayituṃ bhāṣyakāra\nāha---kiṃ punariti /\nyadyapi sādharmyavaidharmyābhyāṃ dṛṣṭāntasyāpi bhedaḥ, tathāpi lakṣaṇābhedābhiprāyeṇābheda\nuktaḥ /\ntadvi---tvam // 20// nānā kalpa iti svarūpataḥ,\n<lg>\n<l>vividha iti prakārataḥ /</l>\n<l>yathālakṣaṇamiti yathāsvarūpamityarthaḥ //</l>\n</lg></p>\n\n<p>adhyāyārthaṃ saṃkṣipyāha vārttikakāraḥ---tantrapratijñeti /\ntantrasya śāstrasya pratijñā pramāṇāditattvajñānānniḥśreyasādhigama\niti sūtram /\nśāstremeva hi tattvajñānamiti /\nsaṃsāraḥ\nduḥkhajanmapravṛttidoṣamithyājñānāmiti /\ntannivṛttiśca saṃvidā uttarottarāpāye tadanantarābhāvād apavarga iti /\n<lg>\n<l>tasmāt</l>\n<l>yaḥ pramāṇādisūtreṇoddeśaḥ, tatparikaro dvitīyaṃ sūtram, dvābhyāmuddeśaḥ /</l>\n<l>śeṣaṃ subodhamiti // 20 //</l>\n</lg></p>\n\n<p>// iti vācaspatimiśraviracitāyāṃ nyāyavārttikatātparyaṭīkāyāṃ prathamādhyāyasya dvitīyāhnikam //</p>\n\n<p>// samāptaḥ prathamādhyāyaḥ //</p>\n\n</div>\n<div>\n\n<p>oṃ</p>\n\n<p>nyāyavārtikatātparyyaṭīkāyāṃ</p>\n\n<p>dvitīyo 'dhyāyaḥ /</p>\n\n</div>\n<div>\n\n<p>ata ūrdhvaṃ pramāṇādiparīkṣetyādibhāṣyanirākaraṇīyāmāśaṅkāmāha vārtikakāraḥ trividhā cāsyeti /</p>\n\n<p>(181/4) sthānavatāṃ kramavatāṃ parīkṣāvacanamiti pramāṇameva parīkṣyata\niti yuktamiti /\nkimatrādau pramāṇaṃ na parīkṣitaṃ,\nkiṃ tu saṃśya eva parīkṣyata ityāha /\ntāni vilaṅghyeti /\nso 'yaṃ kramabhedaḥ kuta iti bhāṣyārthamāha /\nparīkṣāṅgatvāditi /\nuddeśakramānurodhena hi pramāṇaṃ pūrvaṃ lakṣitaṃ, na tu lakṣaṇe saṃśayasyāsti kaścidupayogaḥ /\nparīkṣā tu sarvā vimarṣakaraṇiketi parīkṣāparvaṇi sarvathā ārthakrameṇa saṃśayasya pūrvabhāvaḥ /\nyathāgnihotraṃ juhoti\nyavāgūṃ pacatītyatrāgnihotrātprāgbhāvo yavāgūpākasya, tasyāgnihotrasādhanatvāt /\nsaṃśayalakṣaṇaṃ cātra parīkṣyate na saṃśaya iti nānabasthāpi /\ndeśayati /\nnanu coktamiti /\nśāstragatā tviyaṃ parīkṣā, sā ca na vimarśapūrvetyārthakramābhāvānnoddeśakramo bādhanīya ityarthaḥ /\npariharati satyaṃ na nirṇaye niyama iti /\nna nirṇayaḥ sarvaḥ saṃśayapūrvaṃ,\nvicāraḥ sarva eva saṃśayapūrvaḥ, śāstravādayoścāsti vicāra iti tenāpi saṃśayapūrveṇa bhavitavyam /\nśiṣṭayośca vādiprativādinoḥ śāstre vimarśābhāvo na śiṣyamāṇayoḥ, tasmādasti śāsre 'pi vimarśapūrvo vicāraiti siddham /\nsaṃśītiriti saṃśayasya niruktam /\n(182/2) nāvadhārayatītyarthaḥ /</p>\n\n<p>  NyS_2,1.1: samānānekadharmādhyavasāyādanyataradharmādhyavasāyādvā na saṃśaya //</p>\n\n<p>nanu yathā lakṣaṇārthaḥ pūrvanirūpitastathā nirbījaḥ pūrvapakṣa ityata āha /\ntasya yathāśrutīti /\nparīkṣāsādhyo hyarthastatra vyākhyānena lakṣaṇapadebhyaḥ sākṣādeva gamyata ityarthaḥ /\nsamānamanayoriti sākṣātkāraṃ darśayati /\nna hi sākṣāt sthāṇupuruṣāvupalabhamānaḥ samānaṃ cānayordharma kaścitsandigdha ityarthaḥ /\nvyavacchedātmakatvāditi /\n<lg>\n<l>na niścayo 'niścayasya janakaḥ, kāraṇānurūpatvātkāryasyerthaḥ /</l>\n<l>na samānadharmādhyavasāyādeveti saṃśayalakṣaṇoktakāraṇamātropalakṣaṇaparam /</l>\n<l>ekavṛttitvācceti /</l>\n<l>na hi yāvevārohapariṇāhau sthāṇostāveva puruṣasyetyarthaḥ // 1 //</l>\n</lg></p>\n\n</div>\n<div>\n\n<p>  NyS_2,1.2: vipratipattyavyavasthādhyavasāyācca //</p>\n\n<p>  NyS_2,1.3: vipratipattau ca saṃpratipatteḥ //</p>\n\n<p>  NyS_2,1.4: avyavasthātmani vyavasthitatvāccāvyavasthāyāḥ //</p>\n\n<l>vipratipattau ca sampratipatteriti na svarūpavirodhādvipratipattirastītyarthaḥ // 2-4 //</l>\n\n</div>\n<div>\n\n<p>  NyS_2,1.5: tathātyantasaṃśayas taddharmasātatyopapatteḥ //</p>\n\n<l>tathātyantasaṃśaya iti tatpadāntareṇa samānadharmopapattyāderviśeṣaṇamapaśyataḥ pūrvapakṣaḥ // 5 //</l>\n\n</div>\n<div>\n\n<p>  NyS_2,1.6: yathoktādhyavasāyādeva tadviśeṣāpekṣāt saṃśaye nāsaṃśayo nātyantasaṃśayo vā //</p>\n\n<p>siddhāntamāha asyottaramiti / ( 183 / 13 ) yatho-vā (sū. 6) //</p>\n\n<p>yadi nirviśeṣaṇaṃ samānadharmopapattyādi saṃśayakāraṇamucyeta tataḥ paścādakaraṇātpūrvamapi na kuryādityasaṃśayaḥ pūrvaṃ vā karaṇāttpaścādapi kuryādityatyantasaṃśayaḥ, na tvasau nirviśeṣaṇaḥ saṃśayakāraṇamiti nāsaṃśayo nātyantasaṃśaya\nityarthaḥ /\neteneti samānapadaprayogeṇa /\nsadṛśārtho hi samānaśabda iti pūrvaṃ vyākhyātam /\nyadapyetat sārūpyābhāvāda (184/7)dhyavasāyasaṃśayayoḥ kāryakāraṇayoriti /\nviśeṣānavadhāraṇamubhayoḥ samānamityarthaḥ /\nbhāṣyakāreṇa tu yatsārūpyamuktaṃ tattathā na boddhavyam /\nyadi hi kāryakāraṇayorutpattiḥ sārūpyaṃ tadativyāpakaṃ cāvyāpakaṃ ca /\nnityānāmapi kāraṇatvāt /\ntasmātsārūpyaśabdo na sārūpyasya nirddeśaḥ /\napi tu kāryakāraṇadharmānvayavyatirekapara\nityāha /\nkāraṇasadbhāvāditi /\nanavadhāraṇenaiva tattvānupalabdheriti pratyuktam /\nsatpratipakṣayorapi militayoranyatrādarśanenāsādhāraṇa evāntarbhāvāt,\nekaikavivakṣayā tu hetvābhāsāntaratvamiti bhāvaḥ /\nna cāvyavasthātaḥ saṃśaya iti /\n(185/2) nāsau pṛthakkāraṇamapi tu samānadharmopapattyādiparikaratayetyarthaḥ /\n<lg>\n<l>yatpunaretadvipratipattāviti /</l>\n<l>viṣayāpekṣayā vipratipattiḥ svarūpāpekṣayā sampratipattiriti /</l>\n<l>evamavyavasthāyāmapi draṣṭavyam // 6 //</l>\n</lg></p>\n\n</div>\n<div>\n\n<p>  NyS_2,1.7: yatra saṃśayastatraivamuttarottaraprasaṅgaḥ //</p>\n\n<p>ko 'sya sūtrasyeti tātparyapraśnaḥ /</p>\n\n<p>uttaraṃ svayamiti /\nsaṃśayapūrvakatvātsarvaparīkṣāṇāṃ paricikṣiṣamāṇena saṃśayākṣepahetubhirna pratiṣeddhavyo 'pi tu parairevamākṣiptaḥ saṃśaya\nuktaiḥ samādhānahatubhaḥ samādheyaḥ /\nvathohitveti bhāṣye yadapyuktamityathaḥ /\nśāstrakathāyāṃ vādalakṣaṇāyāmityarthaḥ\n// 7 //</p>\n\n</div>\n<div>\n\n<p>  NyS_2,1.8: pratyakṣādīnāmaprāmāṇyam-- traikālyāsiddheḥ //</p>\n\n<p>  NyS_2,1.9: pūrvaṃ hi pramāṇasiddhau nendriyārthasaṃnikarṣāt pratyakṣotpattiḥ //</p>\n\n<p>atha pramāṇaparīkṣetyādibhāṣyam /</p>\n\n<p>ārthena hi krameṇa saṃśayaparīkṣāyāmuktenoddeśakramo bādhitaḥ, pramāṇādiṣu tu tadbādhakāraṇābhāvād\nuddeśakramānurodhena prameyādibhyaḥ prāk\npramāṇānyeva parīkṣitāni, tatrāpi prathamaṃ pramāṇasāmānyalakṣaṇaparīkṣā,\ntatpūrvakatvādviśeṣalakṣaṇānām /\ntatra sāmānyalakṣaṇamupalabdhisādhanaṃ pramāṇamiti, taccopalabdhisādhanatvaṃ pratyakṣādīnāmeveti pratyakṣādīnāmityuktam /\ntadetadāha vārtikakāraḥ /\nathedānīmiti /\n(186 / 1) parīkṣaṇīyaṃ pṛcchati /\nkiṃ punareṣāmiti /\nsarvaireva vādibhiḥ svasiddhāntavyavasthāpanāya pramāṇānyabhyupagantavyāni,\ntadabhāve tadvyavasthānupapatteḥ /\nyasya tu svapakṣa\neva nāsti, nāsau laukiko na parīkṣaka ityunmattavadupekṣaṇīyaḥ /\ntasmātsarvaprāṇabhṛtsiddherna pramāṇasāmānyaṃ parīkṣaṇīyamiti bhāvaḥ /\nuttaram, ādau tāvatsaṃbhava\niti /\nna parīkṣā saṃśayamantareṇeti saṃśayabījamāha /\nsadasatoriti /\npūrvapakṣamāha /\nvyudasyasaṃśayamiti /\nayamatra pūrvapakṣiṇo mādhyamikasyābhisandhiḥ /\nyadyapi mama viśvavicārāsahatvavādinaḥpramāṇaṃ nāma na kiñcidasti vicārasahaṃ, tathāpi lokasiddhānyeva pramāṇāni taireva pramāṇaiḥ paryālocyamānāni vicāraṃ na sahante, so 'yaṃ pramāṇānāmaparādho yāni svavirodhena vilīyante na mamāparādha\niti /\njñānaṃ hi pramāṇaṃ tadyogātprameyamiti cārtha iti ca bhavati /\ntadyadi pramāṇaṃ pūrvaṃ prameyādarthādutpadyate tataḥ pramāṇātpūrvaṃ nāsāvartha iti indriyārthetyādisūtravyādhātaḥ\n// 8-9 //</p>\n\n</div>\n<div>\n\n<p>  NyS_2,1.10: paścātsiddhau na pramāṇebhyaḥ prameyasiddhiḥ // 10 //</p>\n\n<p>atha pūrva prameyaṃ paścātpramāṇaṃ tatrāha /</p>\n\n<lg>\n<l>paścāditi /</l>\n<l>yadyapi svarūpaṃ na pramāṇādhīnaṃ, tathāpi tasya prameyatvaṃ tadadhīnaṃ, tadapi cetpramāṇātpūrvaṃ na pramāṇayoganibandhanaṃ syādityarthaḥ /</l>\n<l>tadidasuktaṃ prameyasaṃjñeti // 10 //</l>\n</lg>\n\n</div>\n<div>\n\n<p>  NyS_2,1.11: yugapatsiddhau pratyarthaniyatatvāt kramavṛttitvābhāvo buddhīnām //</p>\n\n<p>yaugapadye dṛṣṭavyāghātaḥ,\nsūtravyāghātaśca /\nprayogastupratyakṣādayo na pramāṇatvena vyavaharttavyāḥ kālatraye 'pyarthāpratipādakatvāt /\nyadevaṃ na tatpramāṇatvena vyavahriyate, yathā śaśaviṣāṇaṃ, tathā caitattasmāttatheti /\nevaṃ pūrvapakṣite siddhāntamāha /\natra samādhiriti /\nupalabdhihetorityādibhāṣyasya kālatraye 'pyarthāpratipādakatvāditi hetorasiddhatodbhāvanamarthaḥ /\nsvayaṃ vārttikakāro 'syānumānasya dūṣaṇamāha /\npratyakṣādīnāmaprāmāṇyamiti ceti /\n(187/2)\nlabdhātmakaṃ khalvanumānaṃ pratyakṣādīnāṃ pramāṇānāmaprāmāṇyamāpādayet,\nna tvalabdhātmakaṃ, tasya tu pratijñāvirodhenātmalābha\neva nāstīti kathaṃ teṣāmaprāmāṇyamāpādayitumarhatīti bhāvaḥ /\nyadi pramāṇāni nārthaṃ sādhayanti, pratyakṣādīnītyeva na syāt /\nna khalu tāni pramāṇato 'siddhāni pratyakṣādīnītyeva bhavantītyarthaḥ /\nna caiteṣāmarthasāṃdhanatvaṃ sāmānyaviśeṣābhidhāyipratyakṣādipadagocaratāpītyāha /\nkathaṃ cānyatheti /\napi ca prāmāṇyaniṣedhe na pramāṇānāṃ pratyakṣādīnāmasattvam /\nna hyakamaṇḍalurmāṇavaka\nityanena māṇavakaḥ pratiṣidhyate, kiṃ tarhi ?\ntasya kamaṇḍaluyogo dharmaḥ, tataśca pramāṇānāmasattvaṃ pūrvapakṣiṇo 'bhimataṃ na syādityāha /\ndharmapratiṣedhācceti /\nśaṅkate /\natha bhāvasyāsvatantratvāditi /\nnirākaroti /\nevamapīti /\npratiṣidhyamāna (188/3) iti mātre vaktavpaye vidhīyamāna iti dṛṣṭāntārtham /\netena taddhitārtha iti /\nprāmāṇyapadārtha ityarthaḥ /\nyathāśrutaśca heturvyadhikaraṇa ityāha /\nyaścāyaṃ heturiti /\nyatpunarityādi bhāṣyaṃ vyācaṣṭe /\nyatpunaretatpramāṇeneti /\nsaṃbhavaḥ pratyakṣādīnāṃ nivartyata iti /\npratyakṣādīnāmabhāve kārakahetuvacanamityarthaḥ /\nasambhavaṃ pratyakṣādīnāṃ siddhameva jñāpayatītyāha /\nathāsambhavo jñāpyate /\nna hyasato nivṛttiriti (189/3) nāsanū ghaṭo mudgaraprahāreṇa nivarttyata ityarthaḥ // 11 //</p>\n\n</div>\n<div>\n\n<p>  NyS_2,1.12: traikālyāsiddheḥ pratiṣedhānupapattiḥ //</p>\n\n<p>deśayati /\ntraikālyāsiddheḥ pratiṣedhānupapattirityevamabhidhāneneti /\npariharati /\nnaiṣa doṣa iti /\ntvadvacanaṃ tvadabhyupagamaviruddhamasmākaṃ tu naitadvacanaṃ nābhyupagamaviruddhamityarthaḥ /\nna ca dharmiṇāṃ pratiṣedhe kaścinnyāya iti /\n(190/1) nānumānaṃ dharmipratiṣedhe prabhavati, āśrayāsiddhatvāddhetorityarthaḥ /\napi ca pramāṇamātramadhikṣipataḥ pratyakṣādīnāmaprāmāṇyamiti pratyakṣādīnāṃ prāmāṇyamiti ca vākyayorarthabhedābhedau vicāraṃ na sahete ityāha /\npratyakṣādīnāmaprāmāṇyamiti /\nevameva vaktavyamiti /\nnañoraprayogeṇa lāghavāt /\nso 'sādharmye vetiti /\nyadā satyeva ghaṭe tasyāsāmarthyaṃ vivakṣitvocyate nāsti ghaṭa\niti nodakāharaṇasamartha iti tadā gamyate /\ntantrāntarābhyupagatānāṃ pratiṣedha iti /\ntantrāntare yādṛśaṃ pramāṇamagyupeyate tādṛśasyābhyupagamo bhavati /\nyathā pradhānaṃ nāstīti jagatkāraṇasya sukhaduḥkhamohātmakatvaṃ pradhānatvaṃ tatpratiṣidhyate,\nna yunarjagatkāraṇaṃ, tasyānyādṛśasyābhyupagamāditi /\nkathamiti pramāṇākṣepaḥ /\nkasyeti pratipādyākṣepaḥ /\nkaśceti pratipādakākṣepaḥ /\npratipādyākṣepaṃ vibhajate /\napratipanna iti /\npratipādakākṣepaṃ vibhajate /\npratipannaśceti /\nkva ( 191 / 1 ) pratipādye /\n<l>kiṃ pratipādyata iti // 12 //</l></p>\n\n</div>\n<div>\n\n<p>  NyS_2,1.13: sarvapramāṇapratiṣedhācca pratiṣedhānupapattiḥ //</p>\n\n<p>yadyupādīyate udāharaṇaṃ tatpramāṇenānavadhāritaṃ na śakyamupādātumiti bhāvaḥ /\nna kevalamaśakyaṃ vyarthaṃ cetyāha /\npratyakṣādīnāṃ ceti /\nsarvaiḥ pramāṇairiti /\nuhāharaṇādiviṣayaiḥ pramāṇairvipratiṣiddho viruddho bhavati, bādhitaviṣayatayā pramāṇābhāso bhavatītyarthaḥ /\nviruddhaṃ cetyāha /\n<lg>\n<l>siddhāntamabhyupetyeti /</l>\n<l>pramāṇānāmityavayavābhiprāyam /</l>\n<l>avarjayanniti varjanaviruddhamupādānamucyate, upādadāna</l>\n<l>ityarthaḥ // 13 //</l>\n</lg></p>\n\n</div>\n<div>\n\n<p>  NyS_2,1.14: tatprāmāṇye vā na sarvapramāṇavipratiṣedhaḥ //</p>\n\n<p>tatprāmāṇyeveti /\nasyārthaḥ /\nyadi mādhyamiko brūyāt pratyakṣādīnāmaprāmāṇyaṃ traikālyāsiddheriti svavākyāvayavāśritāni pramāṇāni yathālokapratītisiddhāni, tairavicāritasiddhairitareṣāṃ prāmāṇyaṃ pratiṣidhyata iti /\ntatredamucyate /\ntatpramāṇye vā avayavāśritapratayakṣādiprāmāṇye na sarvapramāṇavipratiṣedho 'vayavāśritānāmeva prāmāṇyābhyupagamāt /\nkiṃ punaridamavicāritasiddhatvaṃ,\nkiṃ vicārāsahatvam, āho sarvajanasiddhatayā sandehānāspadatvam /\ntatra pūrvasminkalpe vicārāsahatvena svayaṃ dusthitenānyeṣāṃ prāmāṇyaṃ bādhyata iti subhāṣitam /\ntasmāduttaraḥ kalpaḥ, tathā ca na sarvaprāmāṇyaṃ tasyaiva prāmāṇyāt /\natra bhāṣyaṃ, vītyayamupasargaḥ sampratipattyarthe pratiṣedhaśabdārthamanujānāti viśeṣamabhidadhātu na tu tadvyatiriktārtho na vyāghātavacana ityarthaḥ /\ntadidamuktaṃ na vyāghāte /\nkasmādarthābhāvāt /\nsvavākyāvayavāśritānāṃ hi pramāṇānāṃ prāmāṇye sarvapramāṇapratiṣedhavyāghātaḥ pūrvamuktastatpratiṣedhaḥ pūrveṇavirudhyate /\naśakyaśceti arthābhāva\nityarthaḥ /\ntadetadvārttikakāro vyācaṣṭe /\nvītyayamupasargoviśeṣapratiṣedhe /\n( 192 / 1 ) yāvaduktaṃ bhavati viśeṣeṇa sarveṣu pramāṇeṣu pratiṣedha iti, tāvaduktaṃ bhavati vipratiṣedha iti, pratiṣedhaśabdārthābhyanujñānatvādviśabdasya /\n<lg>\n<l>tena na sarvapramāṇavipratiṣedha ityanena vipadasahitena kimuktaṃ bhavati /</l>\n<l>idamuktaṃ bhavati kāniciditi /</l>\n<l>avayavāśritāni pramāṇāni vicārya samudāyaṃ vicārayati /</l>\n<l>cacceti // 14 //</l>\n</lg></p>\n\n</div>\n<div>\n\n<p>  NyS_2,1.15: traikālyāpratiṣedhaśca-- śabdādātodyasiddhivattatsiddheḥ //</p>\n\n<p>tadidaṃ sūtrakāreṇa traikālyāsiddherityanuyāgasyapratiṣedhe 'pi sāmyādapramāṇavirodhaścāpāditaḥ, sampratyasiddhatodbhāvanaparaṃ sūtraṃ paṭhati /\ntraikā-ddheḥ sū. 15 tatpāṭhamākṣipati /\nkimarthamiti /\nsvātantryeṇa cedasya sūtrasyārthaḥ pūrvamuktaḥ, kṛtaṃ sūtrapāṭhenetyarthaḥ /\npariharati /\npūrvokteti /\nna tadasmābhirutsūtramuktamapi tu sūtrārtha eveti jñāpanārthaṃ sūtrapāṭho 'smākamityarthaḥ /\nniyamena yaḥ pratiṣedhaḥ pūrvameva vā paścādeva vā sahaiva veti taṃ pratiṣedhati /\naniyameti /\nkhaluśabdo 'yaṃ yasmādarthe /\nyasmādaniyamadarśoṃṛṣiḥ /\nvārtikaṃ tadutthānajñāpanārthaḥ sūtrapāṭha iti darśayati /\npāṭhakramamatilaṅghya kasmāttatraivedamiti /\natraiva tadbhāṣyaṃ kasmānnoktamiti ca draṣṭavyam /\npariharati /\naviśeṣāditi /\natha śabdaḥ śrotravivare samavetaḥ kathamātodyamasaṃbaddhaṃ gamayatītyata\nāha /\nyo 'sau vīṇāveṇuśabdayoriti /\nayaṃ śabdo dharmī vīṇāṅgulisaṃyogajaśabdapūrva\niti sādhyo dharmaḥ, tannimittāsādhāraṇadharmavattvāt,\n<lg>\n<l>pūrvopalabdhavīṇānimittadhvanivaditi /</l>\n<l>tadidamuktaṃ vīṇānimittakatvamiti /</l>\n<l>dhūmadarśanāditi /</l>\n<l>saṃyoginā hi vahninā viśiṣṭo dhūmo 'numīyate na kāraṇena, astīti varttamānāvabhāsānupapatteriti // 15 //</l>\n</lg></p>\n\n</div>\n<div>\n\n<p>  NyS_2,1.16: prameyatā ca tulāprāmāṇyavat //</p>\n\n<p>yatpunarākṣipyate yadaniyataṃ na tatparamārthasat--yathā rajjvāmāropitaṃ sarpatvaṃ, tāmeva hi rajjuṃ tadaiva kaścitsarpa\niti kalpayati kaściddhāreti /\nsa eva kadācitsarpa\niti kalpayitvā paścāddhāreti kalpayati, tathā ca pramāṇaprameyabhāvastasmānna paramārthasanniti /\natredamuttarasūtram /\nprameyā ca tulā prāmāṇyavaditi (sū. 16) /\ntadyojanikāṃ karoti /\npramāṇaṃ prameyamiti ceyamiti /\nayamabhisandhiḥ /\nkṣaṇabhaṅgapariṇāmanirāse sati svakāraṇādutpannaṃ sthiraṃ vastu tattadvastvantarasannidhānāttattaddharmayoge sati tattadabuddhivyapadeśamanubhavati /\nsamāveśaṃ darśayituṃpṛcchati /\nyadā punariti /\n( 193 / 1 )\nuttaram, tadā nimitteti /\nasvaya cārthasya jñāpanārthaṃ sūtraṃ prameyā ca tulāprāmāṇyavaditi /\nna kevalaṃ pramāṇaṃ samāhāragurutve tulā, yadā punarasyāṃ sanderhe bhavati prāmāṇyaṃ prati tadā siddhapramāṇabhāvena tulāntareṇa yatparīkṣitaṃ suvarṇādi tena prameyā ca tulā, prāmāṇyavat /\nyathā prāmāṇye tulā prameyā ca tathānyadapi sarvaṃ pramāṇaṃ prāmāṇye prameyamityarthaḥ /\ntadetadbhāṣyakṛdāha,\nevamanavayavena kārtsnyena /\ntantrārthaḥ /\nśāstrārtha\niti /\nkvacitpramātṛtvaprameyatvapramāṇatvādīnāṃ samāveśo yathā'tmani /\nsa hi pramātā pramīyamāṇaśca prameyaṃ, tena tu pramitena tadgataguṇānatarānumāne pramāṇam /\nkvacitpunaḥ pramāṇatvaprameyatvaphalatvānāṃ samāveśo yathā buddhau, kvacitpunaḥ pramāṇatvaprameyatvayoḥ,--yathā saṃśathādau /\nseyaṃ samāveśasya tantrārthavyāptiriti /\ntathā ca kārakaśabdā iti /\natra pūrayitvā vyācaṣṭe vārtikakāraḥ /\nyathā ca pramāṇeti /\nyāvanti /\nyatra nimittāni tāvatāṃ tatra naimittikānāṃ pravṛtteravaśyaṃbhāvo niyamaḥ /\nkhasthitau vṛkṣaḥ svātantryātkarteti bhāṣyam /\ntatra svātantryaṃ pṛcchati vārttikakāraḥ, kiṃ punaḥ svātantryamiti /\nitarakārakāprayojyatvaṃ, (saḥ prayojako 'yaṃ na kārakāntarāṇāṃ) prayojakatvaṃ ca kārakāntarāṇāṃ kartuḥ svātantryamuktama /\niha tu kārakāntarāṇāmabhāvāttādṛśaṃ svātantryaṃ nāstīti bhāvaḥ /\nuttaraṃ kārakāntarānapekṣatvaṃ,\nkārakāntarāpekṣasya hi prayojakatayā kathañcitsvātantryaṃ vivakṣyate tadanapekṣasya nitarāṃ svātantryamityarthaḥ /\nyadāyaṃ sthitiśabdo gatipratiṣedhavacana\niti /\nyāvaduktaṃ bhavati na gacchatīti, tāvaduktaṃ bhavati tiṣṭhatīti /\natra ca niṣedhasya niṣedhyādhīnanirūpaṇatayā tadupādhiḥ pūrvāparībhāvo na tu svarūpeṇa niṣedhasya pūrvāparībhāvasambhava iti /\nyadāpyasterabhidhāyaka iti /\nsattāsāmānyābhidhāyaka\nityarthaḥ /\nasti vyanaktīti /\nvṛkṣasya hi mahattve sati rūpavattve sati sattāsamavāya eva sattāvyañjakatvam,\ntatra cānapekṣa ityarthaḥ /\ngehasambandhānubhāvo ( 194 / 2 ) gehasambandhaprāptiḥ samavāyaḥ /\ntadviṣayā kriyā gatividhārakaḥ prayatnastena hi sa tiṣṭhati /\nghaṭo gṛhestīti tvaupacārikaḥ prayogaḥ /\nyadāpyayamabhagnavacana iti /\natrāpi niṣedhyasya pūrvāparībhāvopādhireva niṣedhasya tathābhāvaḥ /\natha vā tiṣṭhatītyatrāpi kayā cidvivakṣayā kārakāntarāpekṣāstu,\ntathāpi tatprayojakatvenaiva svātantryamityāha /\nsamudāyeti /\navayavānāṃ samūhaḥ samudāyastadekadeśo 'vayava\niti /\ndhriyata iti karttari lakāraḥ /\npratyabhijñānaviṣayatā vā sthitiḥ /\ntasyāṃ satyāmapi kārakāntarāpekṣāyāṃ prayojakatayā svātantryamityāha /\npūrvāpareti /\naneke paryāyavantaḥ pratyayāḥ prāganu tattāśrayasya dharmiṇaḥ punaranubhavaḥ /\natha smṛtiratha pratisandhānamiti /\nvaināśiko deśayati /\ncakreti /\nyadeva daṇḍasaṃyogena cakrabhramaṇaṃ tadevedamuparate 'pi daṇḍasaṃyoge ityarthaḥ /\npariharati na pramāṇeti /\nnāsati balavati bādhake pramāṇe pratyabhijñānasya śakyaṃ mithyātvaṃ, jvālādiṣu tu tadastītyarthaḥ /\nna ca samastapratisandhānapratyayamithyātve mithyāpratisaṃdhānapratyayo bhavitumarhati bījā (bhāvā) dityāha /\nmithyāpratyayāśceti /\nvaināśikaḥ pṛcchati /\natha bhavata iti /\nevaṃ bruvāṇaḥ pratyakṣamapramāṇayanna śakyastena bodhayitumityanumānaṃ pramāṇamāha /\nuktaṃ pramāṇamātmalakṣaṇe /\nrūpeti /\n(195/4) anumānāntaramāha /\nkārayisyeti /\nkāryakālānubhavanaṃ kāryakālaprāptiḥ /\nvaināśikaḥ śaṅkate /\nanāghāramiti /\npratītya pūrvabhāvaṃ vikṛtyetyarthaḥ /\ndūṣayati /\ntanneti /\nodhayasyādhārasamānakālatvamanubhavasiddhaṃ tenādhāreṇa kāraṇenu kāryakālaṃ sthātavyam /\nanādhāratvaṃ tu kāryasya nānubhavagocaraḥ,\napi tu yuktyā sādhyaṃ, sā ca dṛṣṭāntābhāvādanupapannā /\nna ca vipratipattimātrādanubhavaḥ śakyo 'pavadituṃ,\nkṣaṇabhaṅgasādhanāni ca nirākariṣyante /\nyadi hi rūpādīnāmādhāravattvaṃ niṣidhyate tato 'syābhyupagamavirodhobhavati,\nbhūtāni pūthivyādīni bhautikā rūpādaya\niti /\nabhyugamāntaravirodhamāha /\nyaccektaṃ bhavadbhiriti /\nna kevalaṃ rūpādīnāmāśritatvaṃ bhavadbhirabhyupagatamupapannaṃ cetyāha /\nanāśritatvācceti /\npṛcchati /\nkarmaṇi kaḥ kārakārthaḥ /\n(196/3) kārakaśabdārthaḥ /\nkriyānimittaṃ hi kārakaṃ yatpunaḥ kriyāyā eva vyāpyaṃ na tatkriyānimittamiti na kārakam /\nakārakaṃ ca kathaṃ karma /\nkārakādhikāritvāt karmasaṃjñāyā iti bhāvaḥ /\nuttaraṃ kriyāviṣayatvamiti /\nanātmasamavetakriyāphalaśālitvaṃ kriyāviṣayatvaṃ karmatvaṃ, devadattasamavetayā hi kriyayā darśanalakṣaṇayā vṛkṣaviṣayo 'nubhavojanyate,\nidameva cānubhavasyārthaviṣayatvaṃ yadarthādhīnanirūpaṇatvamityuktaṃ pramāṇalakṣaṇa iti /\ntena kriyāṃviṣayasya kriyātaḥ prāgbhāvādyuktaṃ kārakatvam /\nevaṃ ca vikāryaprāpyayorupapannaḥ karmabhāvaḥ nirvartyasya tu padāderyadyapi kriyāyāḥ prāgbhāvo nāsti, tathāpi tadavacavānāṃ tantūna prāgbhāvasteṣāṃ tādarthyena paṭatve upacārātpaṭaṃ karotīti yuktaḥ prayogaḥ /\ntathā hi sahacaraṇādisūtre vakṣyati kaṭārtheṣu vīraṇeṣviti /\netena karmalakṣaṇenārhi laṅghayati, grāmaṃ gacchan vṛkṣamūlānyupasarpatītyādayo 'pi saṅgṛhītā veditavyāḥ /\nnagaraṃ gacchati caitra\nityatra yathā prāptirnagarasamavetā, evaṃ caitrasamavetāpīti caitrasyāpi kriyājanikaphalaśālino mā bhūtkarmatvamityata uktamanātmamaveteti /\nātmaviṣaye 'pi ca mānasapratyakṣe yadyapyātmano na karmatā, tathāpi jñānakriyā sakarmikaivātmadharmasyātmavyatiriktasya kasyacitkarmaṇo ḥvabhāsanāditi sarvamavadātam /\nvṛkṣaḥ sampradānaṃ bhavatīti /\npāṇinīyalakṣaṇānurodhena laukikaprayogānurodhācca sampradānamiti neyamanvarthasaṃjñeti bhāvaḥ /\ngurutvapratibandhe kāraṇamiti prakṛtodāharaṇābhiprāyam /\ntathā ca guṇādīnāmapyodheyatvādhigaterdravyādibhirādheyabhāvaḥ siddho bhavati /\ntena na dravyasvabhāvaḥ kārakamiti yaduktaṃ mādhyamikena tadasmākamabhimatameva,\nkālpanikaṃ tṛ kārakaṃ na mṛṣyāmaha ityanenābhisandhinā bhāṣyakāreṇoktam /\nevaṃ ca satīti /\nna kriyāmātramiti(1) /\nnāvāntarakriyāmātram /\nyatpradhānakriyāsādhanamavāntarakriyāviśeṣayuktamiti /\ntadetadanubhāṣya vārtikakāro vyācaṣṭe /\nevaṃ ca satīti /\ntadanena kārakasāmānyamuktam /\nviśeṣalakṣaṇaparaṃ bhāṣyaṃ yat kriyāsādhanaṃ svatantramiti, tadvyācaṣṭe yadā tu viśeṣa\niti /\n(397/2) syādetat /\nkriyāsādhanakityetāvadevāstu,\nkriyāviśeṣayuktamiti vā kṛtabhubhayopādānenetyata\nāha /\nsarvasya ca kārakasyeti /\nyadyavāntarakriyāmātramucyate tatastasmin sarvasya karttṛtvātkārakavaicitryaṃ na syāt, pradhānakriyāmātropādāne ca tatra sarveṣāmavāntaravyāpāramanteraṇa vaicitryāyogādata\nubhayopādānaṃ prayojanavaditi /\nevaṃ lakṣaṇata\niti bhāṣyaṃ vyācaṣṭe /\nevaṃ ca śāstramiti /\ndeśayati /\nyadīti /\npariharati /\nna śakteriti /\npunardeśayati /\nśakteriti /\npariharati /\nnaiṣa doṣa iti /\nnanu budhdyādayo 'pi śaktivyaktihetavo na caite kriyārūpāḥ, kintu guṇarūpā ityata\nuktaṃ kriyetyaneneti /\nsāmarthyaṃbalam /\ndurbalo hi jānannapyupāyaṃ na vyāpārayati, yathā pāṇinā kuṇṭhaḥ kuṭhāraṃ, tena śaktikriyāsambandhayoḥ kārakaśabdo mukhyaḥ, śaktimātre tu gauṇa\niti /\nprakṛte yojayati /\nkārakaśabdāścāyamiti / (198/5)</p>\n\n</div>\n<div>\n\n<p>  NyS_2,1.17: pramāṇataḥ siddheḥ pramāṇānāṃ pramāṇāntarasiddhiprasaṅgaḥ //</p>\n\n<p>samprati prakārāntareṇa pramāṇānyākṣipya samādhīyante /\nasti bhoḥ kārakaśabdānāmiti /\n(198/7) atraite kalpā upaplavante /\nkiṃ pratyakṣādīnāmupalabdhiḥ samādhanā niḥsādhanā vā /\nyadāpi sasādhanā tadāpi kimebhireva pratyakṣādibhirāho pramāṇāntareṇa /\nyadāpyebhistadāpi kiṃ tayaiva pratyakṣavyaktyā /\nathaikā vyaktirvyaktyantareṇeti /\ntatra pramāṇāntarābhyupagame vibhāgasūtravyāvātaḥ,\nanavasthāpātaśca /\ntatra pratyakṣādibhiḥ pratyakṣādyantarāṇāṃ grahaṇe anavasthāpātaḥ /\ntayaiva vyaktyā tu grahaṇe ātmani vṛttivirodhaḥ /\nna hi tayaivāsidhārayā saivāsidhārā chidyate /\ntasmādasādhanā pramāṇopalabdhiḥ,\nevaṃ cet kṛtaṃ prameyasādhanaiḥ pramāṇaiḥ, pramāṇavadasādhanaivāstu prameyopalabdhiriti pūrvaḥ pakṣaḥ /\nnāsādhanā pramāṇasiddhirnāpi pratyakṣādivyatiriktapramāṇābhyupagamo yena vibhāgasūtravyāghātaḥ syāt /\nnāpi ca tayaiva vyaktyā tasyā eva grahaṇamupeyate,\nyenātmani vṛttivirodhā bhavet /\napi tu pratyakṣādijātīyena pratyakṣādijātīyasya grahaṇamātiṣṭhāmahe /\nna cānavasthā asti kiṃ citpramāṇaṃ yastvajñānenānyadhīhetuḥ,\nyathā dhūmādiḥ /\nkiṃñcitpunarajñātameva buddhisādhanaṃ yathā cakṣurādi, tatra pūrvaṃ svajñāne cakṣurādyapekṣaṃ cakṣurādi tu jñānānapekṣameva jñānasādhanamitikvānavasthā,\nbubhutsapā ca tadapi śakyajñānaṃ sāca kadācidevakvaciditi tadarthaṃ pramāṇāntarapekṣāyāmanavasthetivācyam /\ndṛṣṭārthe saṃśayādapi pravṛttau satyāṃ pravṛttisāmarthyena tasya sujñānatvāt, adṛṣṭārtheṣu pravṛttisāmarthyāvaghṛtamāmāṇyapramāṇasādharmyeṇa tasyaśakyajñānatvāditi darśitaṃ prathame sūtre /\ntasmāpratyakṣādibhiḥ pratyakṣādīnāmupalabdhirnacānavastheti siddhāntaḥ /\nbhāṣyaṃ--bho ikhāmantraṇe /\n<lg>\n<l>kutaḥ punarupalabdhihetutvamata āha /</l>\n<l>saṃvedyāniceti, cohetau /</l>\n<l>upalabdhiviṣayatvaṃ kuta ityata āha /</l>\n<l>pratyakṣaṃ me jñānamiti //17 //</l>\n</lg></p>\n\n</div>\n<div>\n\n<p>  NyS_2,1.18: tadvinivṛttarvā pramāṇasiddhivat prameyasiddhi //</p>\n\n</div>\n<div>\n\n<p>  NyS_2,1.19: na pradīpaprakāśasiddhivat tatsiddheḥ //</p>\n\n<p>pradīpabhāvābhāvayordarśanasya tathābhāvāt /\njñātṛmanasośca darśanāditi (100/1) bhāṣyaṃ, tadvyācaṣṭe vārtikakāraḥ /\nna cāyamekānta\niti /\njñātā jñeya iti sakarmābhiprāyaṃ, na hyanyaspavaya samavetā jñānakriyā yenātmanaḥ karmatā syāt api tu jñātṛsthaiva, parasamavetakriyāphalaśāli hi karmetyuktaṃ, tasmātsukhādīnāmātmadharmāṇāmatra karmatā, ātmanastu prakāśamānatā, tatra vivakṣayā jñeyatvābhidhānaṃ, manastu yadyapi svajñānaṃ prati karaṇaṃ karma ca, tathāpi na svātmāna vṛttivirodhaḥ /\nyadi hi jñātaṃ karaṇaṃ bhavettadā'tmāśrayadoṣaprasaṅgaḥ /\nsvasattayā ca jñānaṃ prati karaṇam, anyaccāsya jñānamanyā sattā, na ca tatsamavetā jñānakriyā,\nkiṃ tvātmasamavetā, tasmāj jñeyatvaṃ jñānasādhanatvaṃ ca manaso na doṣamarhatīti /\nyetu pradīpaprakāśo yathā na prakāśāntaramapekṣate, evaṃ pramāṇāntaramanapekṣamāṇānyapi santi bhaviṣyantītyācāryadeśīyā manyante,\ntān pratyāha /</p>\n\n</div>\n<div>\n\n<p>  NyS_2,1.19[a]: kvacin nivṛttidarśanād anivṛttidarśanāc ca kvacid anekāntaḥ //</p>\n\n<p>kvaci-ntaḥ (sū. 19) //</p>\n\n<p>yathāyaṃ prasaṅgaḥ pramāṇānāmanapekṣatvaprasaṅgaḥ, pradīpe pradīpāntarānapekṣayā prakāśakatvadarśanātpramāṇāntarānapekṣāṇyevālokavatpramāṇāni setsyanti, evamarthamupādīyate prasaṅga, prameyāṇyapyanapekṣāṇyeva setsyantītyevamarthamapyupādeyaḥ, tathā ca pramāṇabhāva ityarthaḥ /\ntadevaṃ pradīpadṛṣṭāntāśrayaṇena pramāṇābhāvaprasaṅgamuktvā sthālyādidṛṣṭāntopādāne tu pramāṇasyāpi pramāṇāntarāpekṣetpayāha /\nyathā ca sthālyādirūpagrahaṇa iti /\ntadetadbhāṣyaṃ vyācaṣṭe vārtikakāraḥ, yathā pradīpaprakāśaḥ sajātīyānapekṣastathā pramāṇāni sajātīyānapekṣāṇi na punaryathā sthālyādirūpaṃ pramāṇāpekṣaṃ tathā pramāṇānyapi pramāṇāpekṣāṇīti /\nkasmātpunaḥ sthālyādirūpaṃ pramāṇāpekṣamityata āha /\nsthālyādirūpaprakāśane ceti /\n200 / 18 pradīpaprakāśastatra pramāṇamiti lokasiddhamityarthaḥ /\nkasmādevaṃ sthālīrūpavanna pramāṇāni, tānyapi pramāṇāntareṇa prakāśyantāmityarthaḥ /\ntadanena pradīpadṛṣṭāntena nirapekṣatvaṃ na tu sthālyādidṛṣṭāntena sāpekṣatvamityatra niyamaheturnāstītyuktaṃ,\nniyamāntarahetvabhāvamāha /\nayaṃ ca pradīpaprakāśadṛṣṭānta\niti /\nyathā hi pramāṇāni pradīpadṛṣṭāntena nirapekṣāṇi, evaṃ tenaiva dṛṣṭāntena kasmānnapa prameyāṇyapi, tataśca pramāṇābhāvaprasaṅgaḥ /\nna hi pramāṇānāmeva pradīpo dṛṣṭānto na prameyāṇāmiti niyamaheturasti /\ntadanena yathā prasaṅga iti bhāṣyaṃ vyākhyātam /\npradīpaprakāśo dṛṣṭānto bhavatvi tyanenāyameva dṛṣṭānto nāyamiti niyamo nirākṛtaḥ, pūrveṇa tu pradīpadṛṣṭāntena nirapekṣatvameva na tu sthālīdṛṣṭāntena sāpekṣatvamityayaṃ niyamo nirākṛta iti na punaruktam /\nprakāśakatvādinā tu hetunā saṃgṛhītaḥ pradīpadṛṣṭānto bhavatīti niyamaḥ śakyo vaktum /\nkevalaṃ prakāśakatvaṃ sajātīyāntarānapekṣatve sādhye vikalpanīyaṃ, kimatyantasajātīyamāho sajātīyamātraṃ, yadyatyantasajātīyaṃ tataḥ siddhasādhanaṃ,\nna hi cakṣurādi pramāṇaṃ svagrahaṇe cakṣurādyantaramapekṣate,\natha kathañcitsajātīyaṃ, tadapekṣatvamālokasyāpyasti,\ntasyāpi cakṣurādyapekṣatvāttataśca sādhyahīno dṛṣṭāntaḥ, viruddhaśca heturviṣayajñānamapi viṣayajñānena na gṛhyate kintu jñānaviṣayeṇa jñāneneti nātyantasajātīyamiti, tadanenābhiprāyeṇa vārtikakṛtoktamanekānta ityayaṃ doṣo na bhavati /\n(201/3) doṣāntaraṃ tu bhavatītyarthaḥ /\n<lg>\n<l>itaragranthastu siddhāntaṃ darśayadbhirasmābhirupapāditārtha</l>\n<l>iti na vyākhyātaḥ /</l>\n<l>yenānavasthāmupādadīteti sopahāsam // 19 //</l>\n</lg></p>\n\n</div>\n<div>\n\n<p>  NyS_2,1.20: pratyakṣalakṣaṇānupapattir asamagravacanāt //</p>\n\n<p>pratya-t (sū. 20) //</p>\n\n<p>pratyakṣalakṣaṇaṃ cānena sūtreṇocyate pratyakṣasvarūpaṃ vā, na tāvatpratyakṣakāraṇamityāha /\nyadidaṃ bhavatā pratyakṣalakṣaṇamucyata iti /\npratyakṣakāraṇāmityarthaḥ /\nkāraṇe sati kāryaṃ lakṣyate jñānamiti /\ndvitīyaṃ kalpaṃ śaṅkate atheti /\n(202/1)siddhāntavādyāha /\nnobhayathāpīti /\nlakṣaṇapakṣa eva siddhānto 'bhimataḥ, kāraṇapakṣābhyupagamaḥ prauḍhivādena draṣṭavyaḥ /\nsakalapratyakṣavyāpakamasādhāraṇaṃ kāraṇamavadhāryate /\nna hīdṛśamanyatkāraṇamātmamanaḥ saṃyogo vā indriyamanaḥ- saṃyogo vā pratyakṣasyāsti, pūrvasya sādhāraṇatvād uttarasya cāvyāpakatvāditi /\nsamādhānāntaramāha, arthato vetyādinā manaḥsannikarṣo 'pi kāraṇamityantena\n// 20 //</p>\n\n</div>\n<div>\n\n<p>  NyS_2,1.21: nātmamanasoḥ saṃnikarṣābhāve pratyakṣotpattiḥ //</p>\n\n<p>tadevaṃ siddhāntasāramuktaṃ nātmamanasorityādisūtramapaṭhitvaiva bhāṣyakāro vyācaṣṭe /\nna cāsaṃyukte dravya\niti /\nsarvaṃ hi kāraṇajātaṃ kāryopajananāya parasparasamavadhānamapekṣate, anyathāpa yatra tatra sthitebhyo 'pi kāraṇebhyaḥ kāryamupajāyeta /\ntadātmanāpi manaḥ- saṃbaddhena kāryañjanayitavyaṃ,\nsambandhaścātmamanasoḥ saṃyoga eva /\nbhavatu vā saṃyogajaṃ jñānam, arthendriyātmasaṃyogajaṃ kasmānna bhavati, kṛtaṃ manaḥsaṃyogenetyata\nāha /\nmanaḥsannikarṣe iti /\ntasmādātmamanaḥsannikarṣo 'pi vaktavya iti pūrvapakṣaḥ /\ntadidaṃ nātmamanasoḥ sannikarṣetpādisūtraṃ pāṭhasya purastātkṛtabhāṣyam /\ntadetadvārtikakāro bhāṣyamanubhāṣya pūrvapakṣasūtraṃ paṭhati /\nnātma-ttiḥ (sū. 21) // sūtrārthamāha /\nātmamanasoriti /\npūrvapakṣasya kṣaṇamapyavasthānamasahamāno vārtikakāraḥ pratiṣedhamasyoktaṃ smārayati /\nnokteti /\n(203/2) // 21 //</p>\n\n</div>\n<div>\n\n<p>  NyS_2,1.22: digdeśakālākāśeṣvapyevaṃ prasaṅgaḥ //</p>\n\n<p>tadevaṃ dvābhyāṃ sūtrābhyāṃ pūrvapakṣite sati bhāvamātreṇa\nindriyārthasannikarṣādīnāmanena kāraṇatvamuktamiti manyamānaḥ pārśvasthaḥ pratyavatiṣṭhate /\nsati cendriyārtheti (1) /\nna sati bhāvamātreṇa kāraṇatvamākāśādīnāmapi kāraṇatvamataṅgāt /\ntādṛśaścātmamanaḥ- saṃyoga\nindriyātmasaṃyogaśceti na kāraṇaṃ yuktamityarthaḥ /\ndūṣayati /\nakāraṇabhāve 'pīti /\nnānvayamātrātkāraṇatvaniścayaḥ,\napitvanvayavyatirekābhyāṃ, na ca digādāvasti vyatirekaḥ, nityatvavibhutvābhyāmavarjanīyaḥ sannidhiḥ, sendriyaśarīravartyātmamanaḥ- saṃyogastvanvayavyatirekāvadhṛtasāmarthyaḥ,\nsuptasya jñānānutpādāt /\nindriyārthasaṃnikarṣe tvamati viprakṛṣṭe vyavahrite ca jñānaṃ na jāyate,\nindriyamanaḥsannikarṣābhāve tu nāyugapajjñānāni bhavanti, tasmānnākāśādībhiratiprasaṅga\niti /\ntadetadvārtikakāro vyācaṣṭe /\nyeca sati bhāvāt kāraṇabhāvaṃ varṇayanti pūrvapakṣiṇaśca siddhāntino vā asati na bhavatīti daivād āgato vyatireko /\nna tu prayojakastān prati pārśvastho brūte /\nteṣāṃ digdeśeti /\nyathā cāndramasaṃ rūpamiti /\nyadyapi tatrāpi tejasyauṣṇyamasti tathāpyatyantābhibhavena svocitārthakriyānupayogādasatkalpatvamityarthaḥ\n// 22 //</p>\n\n</div>\n<div>\n\n<p>  NyS_2,1.23: jñānaliṅgatvādātmano nānavarodhaḥ //</p>\n\n<p>evaṃ pārśvasthe niraste pūrvapakṣī brūte /\nyadyevamiti (204/2) siddhāntyāha /\n<lg>\n<l>nopasaṅkhyeya iti /</l>\n<l>jñāna-dhaḥ (sū. 23) // atra jñānasyātmaliṅgatvamucyate,</l>\n</lg>\njñānaṃ tāvatkāryamanityatvād ghaṭavat /\n(tacca)\nkva cit samevataṃ kāryatvād ghaṭavat /\nna ca tatpṛthivyādyāśritaṃ mānasapratyakṣatvāt /\nyatpunaḥ pṛthivyādyāśritaṃ tat pratyakṣāntaravedyamapratyakṣameva vā /\nna ca tathā jñānaṃ dravyāṣṭakātiriktāśritam /\ntadāśrayaśca dravyajātīyaḥ, samavāyikāraṇatvādākāśavat /\ntasya ca vibhutvamātmalakṣaṇe 'smābhiruktam /\nato guṇajātīyaṃ jñānaṃ, kāryatve mati vibhudravyasamavāyāc śabdavat /\nevaṃ vyavasthite praśnottare vārttikagate vyākhyātavye /\nātmasamavāyāditi /\nkāryatve sati vibhudravyasamavāyādityarthaḥ /\nvibhudravyasamavāya evāsiddha iti vadatu āha /\nna pṛthivyādiguṇaḥ svasaṃvedyatvāta /\nmānasapratyakṣavedyatvādityarthaḥ /\nsvaparasaṃbaddhaṃ pratyakṣāntaravedyaṃ draṣṭavyam /\nanyathā pṛthivyādiguṇena dvitvādinā vyabhicāraḥ syāditi /\ntasmāj jñānaliṅga ātmā, na tvasāvasaṃyukto jñānaṃ janayati /\ntasya sadātanatve sadā jñānotpādaprasaṅgāt /\n<lg>\n<l>tasmātsaṃyogabhedaṃ kādācitkamapekṣata ityarthātsiddha</l>\n<l>ātmamanaḥsaṃyoga iti na sūtrakṛtoktaḥ /</l>\n<l>prauḍhivāditayaiṣa samādhiriti darśayitumuktameva paramasamādhiṃsmārayati /</l>\n<l>uktaṃ cātreti // 23 //</l>\n</lg></p>\n\n</div>\n<div>\n\n<p>  NyS_2,1.24: tadayaugapadyaliṅgatvācca na manasaḥ //</p>\n\n<p>anyārthamiti /\nprameyabhūtamanaḥsvarūpapratipādanārtham /\nanyārthasyāpipa tadarthaprakāśakatvam (105/2) upapattiḥ /\nliṅgam /\nīdṛśaṃ hi talliṅgaṃ yadanyārthamapi manaso jñānakāraṇatvaṃ pratipādayatīti /\nna hi jñānaṃ svatantraṃ yena svakāraṇaṃ mano nāpekṣeta, nāpi cakṣurādi svatantraṃ jñānajanane yena manojñānakaraṇaṃ na syādityāha /\nna cakṣurādīti /\ntasmādarthaprāptatvādātmanaḥsaṃyoga\nindriyamanaḥsaṃyogaśca noktau sūtrakāreṇa\n// 24 //</p>\n\n</div>\n<div>\n\n<p>  NyS_2,1.25: pratyakṣanimittatvāccendriyārthayoḥ saṃnikarṣasya svaśabdena vacanam //</p>\n\n<p>deśayati /\natha kasmāditi /\n<lg>\n<l>indriyārthasannikarṣe 'pyarthataḥ prāptiraviśiṣṭeti bhāvaḥ /</l>\n<l>pariharati /</l>\n<l>pratyakṣeti sarvānamidhāne hi pratyakṣaṃ na lakṣitaṃ syāditi tallakṣaṇāya kiñcidvaktavyam /</l>\n<l>tatrendriyārthasannikarṣa eva vaktavyaḥ, samastapratyakṣavyāpakatvāt netarāvavyāpakatvādativyāpakatvācceti paramaḥ samādhiḥ // 25 //</l>\n</lg></p>\n\n</div>\n<div>\n\n<p>  NyS_2,1.26: suptavyāsaktamanasāṃ cendriyārthayoḥ saṃnikarṣanimittatvāt //</p>\n\n<p>supta-t (sū. 26) // jñānotpatteriti sūtraśeṣaḥ /\npraṇidhāya saṅkalpya /\npradoṣe supto 'rddharātre mayotthātavyamiti,\nso 'rdharātre evāvabudhyate /\n<lg>\n<l>prabodhajñānamiti /</l>\n<l>prabodhe nidrāvicchede sati dravyasparśasya saṃjñānaṃ prabodhajñānamityarthaḥ /</l>\n<l>suptamanasāmitivyācaṣṭe /</l>\n<l>ekadā khalvayaṃ viṣayāntareti // 26 //</l>\n</lg></p>\n\n</div>\n<div>\n\n<p>  NyS_2,1.27: taiścāpadeśo jñānaviśeṣāṇām //</p>\n\n<p>prādhānye ca hetvantaram /\ntaiścā-ṇām (sū. 27) // indriyairvyapadeśaṃ vigrahasamāsābhyāṃ jñānasya darśayati /\nghrāṇeti /\nindriyaviṣayasaṅkhyānurodhāttajjñānasya tadvyapadeśa ityāha /\nindriyeti /\nvārttikaṃ-yaccā-sādhāraṇaṃ teneti /\ndigādirapyupādhikalpitena prācītvādinā kāryaṃ viśeṣayannasādhāraṇamevetyabhiprāyaḥ\n// 27 //</p>\n\n</div>\n<div>\n\n<p>  NyS_2,1.28: vyāhatatvādahetuḥ //</p>\n\n<lg>\n<l>anena prabandhenendriyārthasannikarṣa</l>\n<l>eva kāraṇaṃ jñānasya, na tvātmamanaḥsannikarṣa</l>\n<l>indriyamanaḥsanikarṣo vā jñānakāraṇamanenoktamiti manvāno deśayati //</l>\n</lg>\n\n<p>vyāha-tuḥ (sū. 28) //</p>\n\n</div>\n<div>\n\n<p>  NyS_2,1.29: nārthaviśeṣaprābalyāt //</p>\n\n<p>parihārasūtram // nārtha-t (sū. 29) // anenendriyārthasannikarṣasya prādhānyamātramucyate /\nna tvātmamanaḥsaṃyogasyendriyamanaḥsaṃyogasya vā 'kāraṇatvamucyata iti na vyāghāta ityarthaḥ /\npṛcchati /\nasati saṃkalpe praṇidhāne ceti /\nyatnaḥ praṇidhānam /\nsaṅkalpa icchā /\nuttaraṃ /\nyathaiveti /\nnanvasya jātyāyurbhoganimittatvamavagataṃ,\nna tu manaḥprerakatvamapītyata āha /\ntena hyapreryamāṇe manasīti /\nbhogo hyadṛṣṭasya pradhānaṃ prayojanaṃ tannāntarīyakatayā janmāyuṣī ākṣipati /\nsvasaṃbandhisukhaduḥkhasākṣātkāraśca bhogaḥ, tadāyatanaṃ ca śarīram /\naprāptaṃ ca mano na tatra bhogaṃ ca bhogaviṣayau sukhaduḥkhe ca tayoḥ kāraṇaṃ ca jñānaṃ janayitumarhati,\nnūnaṃ tatprāptihetormanaḥkarmaṇaḥ kāraṇamadṛṣṭaṃ vaktavyam /\nanyathāsya sarvadravyaguṇakarmakāraṇatā na syāt /\nmā mūtsarvārthatetyata āha /\neṣitavyaṃ cāsyeti /\naṇūnāṃ viśeṣaṇaṃ bhūtasūkṣmāṇāmiti /\nvyāhatatvāditi pūrvapakṣāsūtram /\nasya tātparyamāha vārttikakāraḥ /\naneneti /\n(206/7) nanviyaṃ trisūtrī indripayārthasannikarṣasya prādhānyamāha, na punaḥ saṃyogāntarasya kāraṇatvaṃ pratyācaṣṭa\nityata āha /\niyaṃ kileti /\nkāraṇatvaṃ pratiṣidhyata\nityabhimānaḥ pūrvapakṣiṇa ityarthaḥ /\n<lg>\n<l>dṛṣṭavyāghāta</l>\n<l>iti /</l>\n<l>ayaugapadyaṃ dṛṣṭaṃ, tasya vyāghāta ityarthaḥ /</l>\n<l>śeṣaṃ tu bhāṣyavyākhyayā vyākhyātamiti // 29 //</l>\n</lg></p>\n\n</div>\n<div>\n\n<p>  NyS_2,1.30: pratyakṣamanumānam ekadeśagrahaṇādupalabdheḥ //</p>\n\n<p>ataḥ paramidānīmiti /\n(207/12) na hyavayavīnāma kaścidarthāntarabhūto 'vayavebhyo 'sti,\napi tvavayavā eva paramārthasantaḥ, teṣu ca katipayānavayavān gṛhītvā tatsahacaritānavayavānanumāya pratisandhānajeyaṃ vṛkṣabuddhistānevāvayavānālambamānānumānamiti pratyakṣasyānumāne 'ntarbhāvādvibhāgasūtreṇa nyūnādhikasaṅkhyāvyavacchedo nopapadyata\nityarthaḥ /\nnirākaroti /\nna yathāsambhavaṃ vikalpānupapatteḥ /\nekadeśo hyavayavina ādhāra\niti /\n(208/14) ekaścāsau deśaścetyekadeśaḥ /\ndeśaścādhāro na cādheyo 'styavayavīti kathamādhāra ityarthaḥ /\nāho śabdārthakauśalamāha /\nśabde 'rthe vā kauśalamityarthaḥ /\narthe tāvadakauśalamāha /\nakāryeti /\nkāryasyaikasya kāraṇānāṃ tadekaṃ kāryaṃ kartu parasparapratyāsattibharvati /\nyathā mṛddaṇḍacakrasūtrāṇāṃ ghaṭe janayitavye pratyāsattiḥ /\nkāryāṇāṃ caikasāmagrījanmanāṃ parasparapratyāmattiḥ,\nyathā rūparasagandhasparśānāṃ, kāryakāraṇayorvā,\nyathā agnidhūmayoḥ, yeṣāṃ tu na kāryakānaparaṇabhāvo naikakāryatvaṃ vā naikakāraṇatvaṃ vā, teṣāṃ kuto niyamavatī pratyāsattirityarthaḥ /\nśabdākauśalamāha /\nna ca paraspareti /\navayavinaṃ dadhadavayavāntaramavayavāntaramapekṣate /\ntataścāvayavāḥ parasparopakāriṇo bhavanti /\navayavyabhāve tu na parasparopakāriṇaḥ kathamavayavā ityarthaḥ /\nna cāvṛkṣapratisandhānajeti /\nsvastimatīṃ hi gāṃ gṛhītvā kālākṣyāṃ gavi gauriti pratisandhānaṃ dṛṣṭaṃ, na tvaśvaṃ gṛhītvāśvāntare gauriti pratisandhānaṃ dṛṣṭaṃ, tatkasya hetoḥ,\ntayoragotvāt, --evamarvāgbhāgaparabhāgānāmavṛkṣatvādvṛkṣa\niti pratisandhānaṃ na bhavedityarthaḥ /\nyadyucyeta mā bhūdvṛkṣarūpadharmigrahaḥ, pūrvamarvāgbhāgaṃ dharmiṇaṃ vṛkṣaviśeṣamanumāya pratisandhāsyatītyata\nāha /\nna cānumānam /\n( 209 / 6 ) kasmādityata āha /\nanumāna iti /\nnāyamanumātā pūrvamanupalabhyāgnimanumānena ca dhūmaviśeṣaṇamagniṃ pratipadya pratisaṃdhatte ayaṃ dhūmo 'yaṃ cāgniriti /\natha pūrvaṃ pratisaṃdhānaṃ paścādanumānamityata āha /\nna ca pratisandhāyeti /\npratisandhānasamaya evāgneravagatatvādbhavitavyamatrāgnineti vyarthamanumānaṃ syādityarthaḥ /\nabhyupetyāha /\npratisandhāyāpi ceti /\nkiṃ cārvāgbhāgamayamiti /\nsa bhāgavān bhāgo na bhavati kiṃ tu bhāgyeva /\nkasmānna paśyatītyata āha /\nnārvāgbhāgaparabhāgau saṃvaddhau /\n( 210 / 4 ) ekāvayavisamavāyena hi parasparasambaddhau syātāṃ, na cāvayavyasti,\nna cāpiva saṃyuktau, saṃyogasyāvayavinirāsamārgeṇa nirastatvādityarthaḥ /\npṛcchati /\nkathaṃ punariti /\nuttaraṃ nityamarvāgbhāgeneti /\nsambandhastāvannāstītyuktameva /\ntamabhyupagaya tūttaraṃ-- satyaṃ sambaddhau satyapi sambandha aśakyagraho 'sāvityarthaḥ /\nsatyaṃ sambaddhāvityayamabhyupagamavāda eva /\nyaccedamucyate pratisandhānapratyayajeti /\npūrvaṃ satyapi vṛkṣa\navayavānāmavṛkṣatvānnāvayave pratisandhānajā vṛkṣabuddhirityuktaṃ, samprati tu vṛkṣasyāsattvena nāvayave vṛkṣa iti pratisandhānamrityapaunaruktyam /\nrūpaṃ ca mayopalabdhaṃ rasaśceti /\nya evopalabdhā rasapratyayoparañjitaḥ sa eva rūpapratyayoparañjita\nityarthaḥ /\npramāṇasya yathābhūtārthaparicchedakatvāditi /\nyathā bhrāntamapyanumānamarthasambandhena pramāṇamiti na bhavati, tathā prathame 'dhyāye darśitam /\npradhānānukāreṇa\n(211/1) bhrāntiriti piparītakhyātau satyāṃ,\nsā copapāditā prathamādhyāye /\nna tathā śabdasyārthānabhidhānāditi /\nkaḥ punarayaṃ tathāśabdārthaḥ /\nparamāṇūnāṃ rūpaṃ vā nairantaryaṃ vā saṃyogabhedo vā utpādabhedo vā /\nyadi rūpamātraṃe tad ghaṭādiṣvapīti vṛkṣabuddhiḥ syāt /\natha rūpabhedaḥ, kṣaṇāntareṇāvṛkṣaḥ syāt /\nna hi tatpūrvaṃ rūpam /\natha nairantarye tad ghaṭādiṣvapyasti /\nna vā kvacidapi, gandharasarūpasparśaparamāṇuvyavadhānāt /\nna saṃyovago bhavadbhirāsthīyata iti kutastadbhedaḥ /\nutpādabhedo 'pi paramāṇūnāṃ rūpameva /\nna hi paramāṇuvyatiriktaḥ kaścidasti teṣāmutpādaḥ /\nrūpaṃ ca pūrvaṃ vikalpitam /\nyadi hi kvacidavayavasanniveśo vāstavaḥ pūrvāparabhāgādiśabdapravṛttiheturupalabdhaḥ syāt tatastathāśabdārthaḥ pratīyeta, na tu bhavatāṃ kvacideṣa vāstavaḥ, vastusatāṃ paramāṇūnāmabhāgatvādityarthaḥ /\nsāmānyatodṛṣṭe dharmiviṣayakamapi pratyakṣaṃ nāstīti bhrānataḥ pṛcchati /\nsāmānyatodṛṣṭasyeti /\n(212/6) uttaram /\nayaṃ viśeṣa iti /\n<lg>\n<l>dvikasya pratyakṣeṇa prasiddhau sāmānyatodṛṣṭaṃ pravarttate /</l>\n<l>trikasya tu pratyakṣeṇa prasiddhau pratyakṣatodṛṣṭamiti viśeṣaḥ /</l>\n<l>sarvasyāpratyakṣatvād vṛkṣabuddhirna pratyakṣatodṛṣṭādanumānādapi sāmānyatodṛṣṭādityāha /</l>\n<l>bhavatpakṣe tviti // 30 //</l>\n</lg></p>\n\n</div>\n<div>\n\n<p>  NyS_2,1.31: na pratyakṣeṇa yāvat tāvadapyupalambhāt //</p>\n\n<p>na pra-t (sū. 31) // na pratyakṣasyānumānatā /\nkutaḥ\nyāvadekadeśabhūtasyārthajātasya grahaṇamekadeśagrahaṇādupalabdherityatra hetāviṣyate tāvadapi pratyakṣeṇa /\nanyathaikadeśagrahaṇābhāvenānumānānudayāt /\nanumānāntareṇa vā tadgrahaṇe anavasthāpātāt /\natastāvato 'rthajātasya pratyakṣeṇopalambhāttāvatpratyakṣamanumānamiti pratijñā hetunā ekadeśagrahaṇānupalabdherityanena bādhitā, ekadeśagrahaṇasya pratyakṣeṇānabhyupagame vā pramāṇāntarasya tatrānupapatterasiddho hetuḥe seyamubhayataspāśā rajjurityarthaḥ /\nanumānenaikadeśagrahaṇānnāsiddho heturityata\nāha bhāṣyakāraḥ na caikadeśagrahaṇamiti /\nanumitiranumānam /\nbhāvayituṃ kartum anavasthāprasaṅgena hetvabhāvāditi /\ntadetatsūtraṃ vārttikakāro vyācaṣṭe /\nviruddhaścāyamiti /\nnanvekadeśapratyakṣatve 'pi tanmātraṃ pratyakṣaṃ, na tu sarvaṃ pratyakṣaṃ syādityata\nāha /\nna caivaṃ pratijñāyate sarvamiti /\naprakāravaditi /\nanumānasya hi trayaḥ prakārā yādṛśā na tādṛśāḥ pratyakṣasyeti /\ntrikālaviṣayatvācceti /\nanena parokṣārthatvaṃ sūcayatyanumānasya, pratyakṣaṃ tvaparokṣārthaviṣayaṃ, tasmādapi bheda ityarthaḥ /\nliṅgaparāmarśajñānasya pratyakṣaphalasyāpi pramāṇasya sato liṅgaliṅgisambandhasmṛtyanugraho 'styutpattau,\nna tvevaṃ pratyakṣasya pramāṇasya, ata utpattau vā kārye vā liṅgaliṅgisambandhasmṛtyapekṣetyarthaḥ /\nanyathāpi cetyādi bhāṣyaṃ vyācaṣṭe itaśceti /\n(213 / 4) na tvetadanumānamityādibhāṣyārthamāha /\n<lg>\n<l>indriyeti /</l>\n<l>indriyasambandhāccārthasya pratyakṣamutpadyate,</l>\n<l>na tvanumānamevamityarthaḥ // 31 //</l>\n</lg></p>\n\n</div>\n<div>\n\n<p>  NyS_2,1.32: na caikadeśopalabdhir avayavisadbhāvāt //</p>\n\n<p>api cāvayavino 'sattvaṃ manyamānena tvayaikadeśamātropalabdhyā vṛkṣabuddheranumānatvamuktaṃe na tviyamekadeśamātropalabdhirapi tu tasya tatsahacaritasya cāvayavina upalabdhilakṣaṇaprāptasya siddherityāha /\nna caikadeśopalabdhiriti /\ntadetadbhāṣyamanubhāṣya vārtikakārovyācaṣṭe /\nna ceti/atra deśyabhāṣyam /\nakṛtsnagrahaṇāditi cet /\nuttarabhāṣyaṃ na kāraṇata iti /\ndeśyavivaraṇam /\nna cāvayavā iti /\nekadeśagrahaṇanivṛtyarthaṃ hi tvayāvayavigrahaṇamāsthīyate, na caitāvatā kṛtsnagrahaṇasambhavo yata ekadeśagrahaṇanivṛttiḥ syāt /\nna hyavayavigrahaṇe kṛtsnā apyavayavā gṛhītā bhavanti /\nnāpyavayavī, tasyārvāgbhāgasya grahaṇe 'pi madhyamaparabhāgasthasyāgrahaṇāditi deśyabhāṣyārthaḥ /\ntadetadbhāṣyaṃ vārtikākāro vyācaṣṭe /\nnāvayavina upalabdhiriti /\nyatkhalu bahuṣu varttate tatpratyekaṃ samaṣṭyā vā, yathā kalaṃviṅkakaṇṭhaguṇaḥ /\nekadeśena vā yathā sraksūtraṃ kusumeṣu /\nna ca kṛtsnaikadeśābhyāṃ prakārāntaramasti /\nanayoranyataraniṣedhasyānyataravidhināntarīyakatvāt\nnityatvānityatvavaditi /\nna caikatra kṛtsnasamāptāvanyatra tasyaiva sambhava iti, tathā sati kṛtsnasamāpterabhāvāt,\ntasmādyo 'bayavāntare dṛśyate nāsāvavayavīṃ,\ntathā cāvayavā eveti prāpta mityapi draṣṭavyam /\nna hyasya kāraṇavyatirekeṇeti /\n( 214 / 5 ) yadi hyekadeśāntarāṇyasya syuḥ, tatasteṣvapi vṛttavikadeśāntarakalyanāyāmanavasthāprasaṅga\nityarthaḥ /\npūrvapakṣavādyeva praśnapūrvakaṃ kriyātipattimāha /\nathopalabhyamāna iti /\nuttarabhāṣyavivaraṇaparaṃ bhāṣyaṃ kṛtsnamiti vai khalvityādi /\ntadekagranthatayā aṅga tu bhavānityādisambodhanopakramaṃ bhāṣyaṃ vyavasthitam /\ntadetadvārtikakāro vyācaṣṭe /\nekasminniti /\nayamabhisandhiḥ yattāvatkusumeṣvekandaśena varttamānaṃ dṛṣṭamiti, tadanupapannaṃ, yadi kusumeṣu sūtrāvayavā varttante kimāyātamavayavinaḥ sūtrasya /\nna hyanyasminvarttamāne anyadvarttata ityuktam /\nna cāvayavino 'bhāve bhavetyetadapi sūtramavayavyavayavairvarttata\niti /\natha mā bhūtsūtraṃ nāmāvayavi, ekadeśāstu kusume varttanta iti brūmaḥ /\ntathā ca sati naikamanekatraikadeśena varttatte kiṃ tvanekamanekatreti /\ntathā ca kusumaparamāṇāvekasminsūtraparamāṇureko varttatta ityuktaṃ bhavati, na ca vṛttirapi paramāṇubhyāmatiricyate yato bhavati varttate iti, tasmānnirantarotpāda\neva paramāṇvorvṛnttiriti vyavaharttavyā,\nna punaḥ paramāṇusvarūpātiriktā kācidvṛttirasti vastusatī /\neveca kalaviṅkakaṇṭhaguṇavatpratyekaṃ kṛtsnaparisamāptirvṛttirityapi vyākhyātam /\ntathā ca vṛtterabhāvādekadeśena vā kārtsnyena vā varttata iti rikta vacaḥ /\nyathālokapratyayaṃ tu vṛtterabhyupagame sūtraṃ kusumeṣu naikadeśena varttate, kiṃ tu tadekadeśāḥ sūtraṃ ca kusumeṣu varttata iti laukiko 'nubhavaḥ /\ntatra sūtrasya vṛttiḥ kusumeṣu naikadeśena vā nāpi kārstnyena,\nkiṃ tu svarūpataḥ, evamavayaveṣvavayavinaḥ svarūpata eva /\niyāṃstu viśeṣo yatsūtrasya kusumeṣu vṛttiṃ prati santi bhāgā apīti sūtrarūpaṃ ca bhāgāśca kusumeṣu varttanta\niti, avayavinastu svāvayaveṣu vṛttiṃ prati nāvayavāntarāṇi santīti rūpamātreṇa tatra varttate 'vayavīti /\ntasmānna kiñcitkvacitkārtsnyenaikadeśena vā varttamānaṃ dṛṣṭamiti tayorvṛttiṃ prati vyāpakatvamasiddham /\nrūpasyaiva vyāpakatvamiti /\ntaccāvayavinyapyastīti vyāpakānupalabdherasiddhernāvayavino 'vayaveṣu vṛttinivṛttiriti siddham /\nyathā ca kṛtsnaikadeśaśabdau nāvayavirūpe varttete tathoktaṃ vārttikakṛteti /\nnaikadeśena varttate na ca kārtsnyena varttate atha ca varttata iti eṣa vācoyuktiḥ yadyathābhūtaṃ vastu tattathā nirdiśyata iheti yojanā /\nubhayena vyāghātāditi /\n( 215 / 4) ekasyānekavṛtteḥ ekadeśena kārtsnyena ca vyāghātapa ityarthaḥ /\nsa eva hi dharmo vikalpyate yo vikalpyamāno dharmiṇe na bādhate, yathā śabdo nityo 'nityo veti, yo hyadhikaraṇaṃ dharmiṇameva bādhate nāsau dharmavikalponyāyyaḥ /\nāśrayāsiddhyā tasyānupapatteriti /\nvastu vanyate yatsattatsarvamanavayavaṃ,\nyathā vijñānaṃ, saccerda nīlādyanunavāvasitamiti svabhāvahetuḥ, sattāmātravyāpitvādanavayavisvasya /\ntathā hyekasya sattvaṃ viruddhadharmāsaṃsargeṇa vyāptaṃ, tadviruddhaśca viruddhadharmasaṃsargo nīlādīnāṃ sāvayavatve prasajansvaviruddhaṃ viruddharmāsaṃsargaṃ nivarttayaṃstadvyāptaṃ sattvamapi nivartayati /\ntathāhi pāṇyadikampe tatsthāno 'vayavyapi kampata iti tasya jaṅghādiṣvapyavayaveṣvaviśeṣāvasthānasyāpyavayavinaḥ kampata upalabhyeta, na copalabhyate, tasmātsa\neva tadānīṃ kampate na kampata iti viruddhadharmasaṃsargaḥ /\nathāvayaveṣu kampamāneṣvapi nāvayavī tatsamavetaḥ kampate, tataścalācalayorvastrodakavadyutasiddhiprasaṅgaḥ /\nekasyāvayavasyāvaraṇe tattadavayavasthāno 'vayavyāvṛta\niti avayavāntarasthānasyāpyāvaraṇaprasaṅgaḥ,\nabhedāt /\nna vāsya kvacidapyāvaraṇamityavikalo dṛśyeta /\navayavasyāvaraṇaṃ nāvayavinastasyānyatvāt,\nna hyanyasyāvaraṇe anyadāvṛtaṃ bhavatyatiprasaṅgāditi cenna /\nardhāvaraṇe 'pyanāvṛtatvādavayavinaḥ prāgvadavikalagrahaṇaprasaṅgaḥ /\navayavadarśanadvāreṇāvayavidarśanādadṛṣṭāvayavasyāvayavino 'pratipattiriti cenna /\nvikalpāsahatvāt /\nkiṃ sarvāvayavadarśanadvāreṇāvayavinaḥ pratipattiruta katipayāvayavadarśanadvāreṇa /\npūrvasminkalpe nāvayavī kadācidapi dṛśyeta /\nna hyasarvavitsarvāvayavopalambhakṣamaḥ, arvāgbhāgena madhyaparabhāgayorvyavadhānāt /\nkatipayāvayavadarśane tu tadabhivyaktāvalpāvayavadarśane 'pi vahvavayavadarśanavatsūlopalambhaprasaṅgaḥ /\nrakte caikasminnavayave tatsthāno 'vayavyapi rakta iti avayavāntare 'pi tasyābhedādrāgopalambhaprasaṅgaḥ /\navayavamātrarāge vā tatsthānasyāvayavino rūpamaraktaṃ dṛśyate, so 'yaṃ viruddhadharmasaṃsarga\niti /\ntadanenābhiprāyeṇa vārtikakāro grahaṇāgrahaṇalakṣaṇena viruddhadharmasaṃsargeṇa sarvāneva viruddhadharmasaṃsargānupalakṣayati /\ngrahaṇāgrahaṇeti /\nnirākaroti /\nna bheda iti /\nidaṃ tāvadatra vaktavyam /\nyadyanubhūtāvasitaṃ nīlamanavayavatvena sādhyate, tataḥ siddhasādhanaṃ,\nno khalu rūpaviśeṣo nīlādirasmākramapi sāvayavo guṇatvāt /\ntadāśrayo ghaṭa iti cet /\nnanu ghaṭa ityapi ca rūpasagandhasparśā evārthakriyākāriṇastathā vyapaddiśyante, te ca guṇatvena niravayavā eva,na tu tadāśrayo 'sti itthaṃ nāma /\natha parasiddhaṃ dravyaṃ rūpādyāśrayaṃ pakṣīkṛta parasiddhenaiva tasya sattvenānavayavatvaṃ sādhayati, so 'yamasiddhaṃ siddhane sādhayan mahānaiyāyikatvamātmano darśayati /\nna hi svayamapratītau sādhyadharmiṇau parapratyāyanāya kalpete /\nyathāhuḥ /\nyo 'pi tāvatparāsiddhaḥ svayaṃsiddho 'bhidhīyate /\nbhavettatra pratīkāraḥ svato 'siddhe tu kā kriyā ...\niti /\nna ca prasaṅgasādhane 'pyetadbhavitumarhati /\nna ca sāvayavatvena, virodhābhāvāt /\nna caikasya viruddhadharmo bādhakaṃ pramāṇam /\nna tāvadekasyāvayavino grahaṇāgrahaṇe /\navayavāvaraṇe 'pi tasya katipayāvayavāvasthānasya grahaṇādeva /\nna ca bahvavayavasthānasya grahaṇe iva katipayāvayavasthānasya grahaṇe tādṛśasthaulyānavabhāsādanavabhāso 'vayavina\niti sāmpratam /\nparimāṇabhedo hi sthaulyamavayavidharmo na ca tasya tādṛśasyānavabhāse 'vayavī nāvabhāsito bhavati, tasya tato 'nyatvāt /\ntasmādindriyasannikarṣamātrādavayavino grahaṇam /\nindriyeṇārthasya indriyāvayavairarthasya\nindriyeṇārthāvayavānāṃ indriyāvayavairarthāvayavānāṃ sannikarṣātparimāṇabhedagrahaṇamiti sāmagrībhedādavayavitatparimāṇabhedayorgrahaṇāgrahaṇe upapadyete /\netenārvāgbhāgasahitasya grahaṇe 'pi na madhyabhāgasahitasyāgrahaṇaṃ kathañcidvirodhamāvahatītyuktaṃ bhavati /\nna vāvayavakampe 'pyavayavinaḥ kampo yenāvayavāntare ḥpi kampaprasaṅgaḥ, bhinnatvādavayavāvayavinoḥ /\ntathā sati yutasiddhiprasaṅga iti cet /\nkā punariyaṃ yutasiddhiḥ, kiṃ bhedo 'vayavāvayavinoḥ,\nāho svidasambaddhasya vidyamānatvam /\nyadi bhedaḥ, so 'smābhiriṣyata eva /\nathāsambaddhasya vidyamānatvaṃ, tatsatyapi pṛthaggatimatve nāvayavino 'sti,\njātaḥ sambaddhaścetyekaḥ kālaḥ /\ntathāhi nāvayavyavayavāsambaddho 'sti /\nnāhi jātimān jātyasambaddho 'sti /\nna guṇakarmaṇī dravyāsambaddhestaḥ /\nna ca viśeṣo dravyāsambaddha\niti /\nye tvaprāptisaṃyogau yutasiddhimāhustairavayavāvayavinorasaṃyoge heturvaktavyaḥ /\nayutasiddhiriti cenna /\ntasyā evāsaṃyogena bubhutsanāditi /\nraktāraktatvaṃ ca nāvayavina ekasya, tasyāraktatvādeva /\ntatsaṃyoginastu mahārajanasya raktatvāt, tasya ca paṭādaraktādanyatvāt /\npaṭo rakta iti tu bhramaḥ, na tvanena vibhrameṇa sarvatra bhavitavyam, tasya mahārajanasaṃyoganimittatvāt tasya ca paṭavṛttitvāt paṭasya ca sarvatrāviśeṣāt,\npaṭasya kva cidasaṃyoge saṃyuktāsaṃyuktabhedaprasaṅgaḥ /\nna hi sa eva tadaiva tatraiva bhavati /\nna bhavati ceti yujyate /\ntasmātsaṃyuktātpaṭādanyo 'saṃyuktaḥ paṭa iti prāptam /\natrocyate /\neṣā tāvatprameyagatiḥ /\nbhāvābhāvau parasparavirahātmānau, bhāvanivṛttirevābhāvaḥ,\nabhāvanivṛttireva bhāvaḥ /\nna ta bhāvābhāvābhyāmanyā tayornivṛttiḥ /\ntena naitayoḥ kadācidapi parasparātmatvaṃ bhavitumarhati, adarśanāt /\nevamanayorāśrayaikatvanānātve api yathādarśanaṃ vyavasthāpanīye, yathā tasyaiva śvaivasya yadā prāsāde sadbhāvastadaivābhāvaḥ kāka iti /\nevaṃ ca evaṃ kumbhaḥ śyāmaḥ sa eva paścādagnisaṃyogādaśyāmaḥ,\nyaḥ punarasya parimāṇabhedo na sati kumbhe vinaśyati, tatra kiṅkacvatāṃ parimāṇāvasthāpattāvapi na naśyatīti /\nevaṃ prameyavaicitrye darśanavaicitryavyavasthāpitaṃ yathābhyupeyate tathā tasyaiva saṃyogasya tasminnekadā bhāvābhāvau vyavasthāpanīyau,\ntathaiva darśanāditi /\nva hi dṛśyamānasya dṛśyamānāntaravaidharmyeṇa rūpamupalabhyamānaṃ śakvamapākartum, mā bhūd dṛśyamānavaidharmyeṇa dṛśyamānarūpāntarāpākaraṇamaviṣeṣāt /\ntasmāddarśanānurodhātprameyavaicitryasiddherūpavannaḥ saṃyogaśabdabuddhyādīnāṃ tatraiva tadānīmabhāvo bhāvaśceti /\natra evaiṣāmavyāpyavṛttitvamāsthīyate /\nrūpādīnāṃ tu na dṛṣṭastatraiva tadānīmabhāvo bhāvaśceti teṣāṃ vyāpyavṛttīnāṃ bhāvābhāvau yugapadekatra viruddhāviti siddham-raktāraktayorekatrāvirodhaḥ sahadarśanāditi /\nyatpunaryadanekavṛtti tannānā,\nanekavṛttiścāvayavyabhyupagata iti prasaṅgasādhanaṃ svabhāvahetuḥ, nānātvābhāvādanekavṛttitvābhāva\niti prasaṅgaviparyayo vyāpakānupalabdhiriti /\ntatra brūmaḥ /\nekatvānekavṛttitvayoravirodhena nānātvasya vyāpakatvasiddherna prasaṅgo nāpi viparyaya iti /\nyathaiva nīle paricchidyamāne tadabhāvo vyavacchidyate, anyathā na nīlaṃ paricchinnaṃ syāt, evaṃ tadabhāvāvinābhāvi pītamapi nīlaparicchedakaṃ pratyakṣaṃ vyavacchinatti, tathaikāvayavasaṃsarge avayavinaḥ paricchidyamāne tadabhāvo vyavacchidyate,\ntadabhāvāvinābhūtāścāvayavāntarasaṃsargā iti tepi vyavacchettavyāḥ, tadavyavacchede tadabhāvo na vyavacchidyeteti sa eva tadānīmeva tatra bhavenna bhavedveti durghaṭamāpadyeta, so 'yamekatvānekavṛttitvayorvirodha\niti cet /\nhanta bhāvaparicchede tadabhāvo vyavacchidyat iti yuktam /\nbhāvaparicchedalakṣaṇatvāttadabhāvavyavacchedasya /\nna hi bhāvādanyastava bhāvābhāvo nāma /\nbhāvāntarāṇi tu kasmādvyavacchidyante /\ntadabhāvāvinābhāvāditi cet /\nkutaḥ punarayaṃ bhāvāntarāṇāṃ bhāvābhāvāvinābhāvaḥ /\npītādibhāvatādātmyena kadācidapi nīlasya bhāvasyānupalambhāditi cet /\nyatra tarhyekāvayavavṛtterapyekasyāvayavāntareṣu varttamānasya tādātmyaṃ dṛśyate na tatraikāvayavasaṃsṛṣṭābhāvāvinābhāvo 'vayavāntarasaṃsṛṣṭasya,\ntasmānnaikatvanānāvṛttitvayorvirodhaḥ /\napi ca ekaṃ vijñānamanekai rūpacakṣurālokamanaskāraiḥ kathaṃ sambadhyate, sambadhyamānaṃ vā, na vāstavaḥ kaścitkāryakāraṇabhāvo nāmāsti sambandhaḥ /\npratītya kathamekam /\nsamutpādamātraṃ taditi cet /\natha kasmādrūpādyeva pratītya rūpajñānaṃ jāyate na punā rasādyapi /\nsvabhāva eva tādṛśo yatastāneva pratītya jāyate na punā rāsabhādīniti cet /\nhanta bhoḥ svabhāvān bhinnān pratītya kathameko bhāvo jāyate /\nko virodho na hi kāryakāraṇayostādātmyaṃ yena kāraṇasvabhāvānurodhaḥkāryasya bhavediti cet /\ntatkimavayavāvayavinorapyabhedaḥ samavāyasya vā tābhyāṃ, yenāvayavabhadeḥ'vayavino vā samavāyasvaya vā bhedo bhevaditi samaḥ samādhiḥ /\ntasmādyadyadavayavini pramāṇaṃ vakṣyāmaḥ\ntattadasati bādhake 'pratyūhamavayavinamavasthāpayiṣyatīti siddham /\n<lg>\n<l>yaḥ punarmanyate avayavasamudāya</l>\n<l>evāvayavīti taṃ pratyāha bhāṣyakāraḥ /</l>\n<l>samudāyyaśeṣatetyādi /</l>\n<l>sugamam // 32 //</l>\n</lg></p>\n\n</div>\n<div>\n\n<p>  NyS_2,1.33: sādhyatvādavayavini saṃdehaḥ //</p>\n\n<p>sādhya-haḥ (sū. 33) // paraṃ pratyasiddhatvamevāvayavinaḥ sādhyatvam /\nsa khalvevaṃ mene saṃvinniṣṭhā hi viṣayavyavasthitiḥ /\nsa eva saṃvidā vyavasthāpyate yastasyā viṣayaḥ /\nsa eva viṣayo ya ākāramasyāmarpayati /\nna ca nirantarotpannarūpādiparamāṇvatiriktamavayavyākāraṃ bibhratīṃ saṃvidamīkṣāmahe, kiṃ tu nirantarotpannarūpādiparamāṇvākārām /\nsthaulyaṃ ca na yadyapi paramāṇūnāṃ pratyekamasti,\ntathāpi pratibhāsadharmo bahutvādivanna punaravayavinamekamavasthāpayitumarhati /\nyadāhuḥ, so 'yamamūlyadānakrayīsvākāraṃ ca jñāne samarpayati pratyakṣatāṃ ca svīkartumicchatyavayavīti /\ntadevaṃ paraṃ pratyavayavino 'siddhervipratipattiḥ /\ntataḥ sādhakabādhakapramāṇābhāve sati saṃśaya\nityarthaḥ /\nna sādhyatvaṃ svarūpeṇa saṃśayaheturiti matvā bhāṣyakṛdāha /\nevaṃ ca satīti /\nparāsiddhatve satītyarthaḥ /\nsādhyatvāditi yathāśrutaṃ sūtraṃ gṛhītvā vārttikakāro vikalpyākṣipati /\nkiṃ punaratreti /\n( 217 / 1 ) kutaściddhetostasya dharmiṇo 'bhyanujñānamaṅgīkāramarhati, sarvasyaiva hetorāśrayāsiddheriti bhāvaḥ /\nathāvyatireka\niti /\nsatyeva dharmiṇi tasyāvayavebhyo 'bhedo dharmaḥpa sādhya ityarthaḥ /\navayavyapekṣatvāditi /\npaṭamapekṣya hi tantavo 'vayavā bhavanti, no khalu raṇḍākaraṇḍāvasthitāstantavo 'vayavā ucyanta iti /\nna ca ṣaṣṭhīti /\n( 218 / 1 ) paṭasyāvayavāstantava\niti na ṣaṣṭhī, tathā ca paṭasyeti viśeṣaṇābhāve avayatvamātraṃ hetuḥ syāt, sa ca viruddha\nityarthaḥ /\nanarthāntarabhavenāvayavatvamityasyodāharaṇam /\nna ca tantustantoriti /\nṣaṣṭyarthābhāve tūttaramudāharaṇamiti /\ntantūnāṃ tantvakvakatvaṃ bravītīti /\ntacchabdasya pradhānaparāmarśakatvādityarthaḥ /\navayavaśabdasya śceti /\npūrva kāraṇamavivakṣityā avayavaśabdasya parāparaśabdadattsambandhiśabdatāmātraṃ gṛhītvoktaṃ,\nsamprati kāraṇatvaṃ vivakṣittyocyata ittyayaunaraktyam /\ndeśayati /\nnaiva hīti asat kriyamāṇaṃ nirvartyaṃ,\nna cāsmākaṃ satkāryavādināṃ tadastītyarthaḥ /\ndūṣayati /\netacceti /\nna hi paṭākārapratyayastantumātrālambano raṇḍākaraṇḍāvasthiteṣvapi tantuṣu prasaṅgāt /\nna ca tantuparimāṇabhedālambanaḥ, tasvaya pūrvamapi sattvāt /\nasattve vā satkāryavādavyāhatiprasaṅgāt /\ntasyaivāsata utpatteḥ /\ntasmāttantuṣvapareṣu para ityakāmenāpi mithyāpratyaya iti vaktavyaṃ,\ntathā ca dūṣaṇamiti /\npratijñaikadeśaśceti /\nsaṃyogamātrapakṣīkaraṇa ityarthaḥ /\ntānyeva tānīti /\n( 219 / 13) tānyeva pratyāsannāni kṣaṇabhaṅgapariṇāmapratikṣeṣādityarthaḥ /\nyathā daṇḍādyanekaṃ kāraṇamiti /\ndaṇḍavemādyanekaṃ kāraṇaṃ ghaṭapaṭādīnāṃ kāryāṇām /\nsaṃyogādinimittāntarāpekṣamiti /\nsaṃyoga ādiryeṣāṃ nimittāntarāṇāṃ kumbhakārakuvindādīnāṃ tāni nimittāntarāṇi /\natadguṇasaṃvijñāno bahuvrīhiḥ, yathā citrāguriti /\ntena sādhyasyaiva dṛṣṭāntateti na doṣaḥ /\nvimṛśyāvadhārayati /\nvayaṃ tu brūmo vibhāga utpanna iti /\n( 221 / 8 )\nsaṃyogo 'napakṣekarmakāraṇakaḥ, karmakāryatvādvibhāgavaditi sthite pratibandhakāpagamātraṃ vibhāgena kriyata\niti sidhyati /\nyathā vā saṃyogaḥ sādhāraṇakāryadravyeti /\nyadā hi paṭaḥ pāṭyate tadā yeṣāmavayavānāmavasthitānāṃ saṃyogānāṃ paṭākhyaṃ sādhāraṇaṃ kāryaṃ, tasya sādhāraṇasya kāryadravyasya paṭasya ca tadasamavāyikāraṇānāṃ ca saṃyogānāṃ keṣāṃ cidvināśottarakālamarddhapaṭārambhe teṣāmanapekṣāṇāṃ kāraṇatvaṃ, vibhāgastu karmajanyastatra katipayasaṃyogavināśadvāreṇa sādhāraṇapaṭādikāryavināśamātre vyāpriyate na tu vibhagāpekṣo 'rddhapaṭe janayitavye saṃyogaḥ kāraṇamityarthaḥ /\nna hi pramāṇamantareṇeti /\n( 222 / 2 ) mithyājñānamapi pramāṇapūrvakaṃ, samyagjñānapūrvakatvādviparītakhyāterityarthaḥ /\nvṛkṣasthitiṃ bhāvayadbhiḥ /\npūrvāparapratyayaikaviṣayasya vṛkṣasya sthitiṃ sthiratāṃ bhāvayadbhirityarthaḥ /\nbhedādarśanamiti ( 224 / 9 ) ākāribhedādarśanam /\nyathā ghaṭapaṭāvākāriṇau bhedena dṛśyete naivamavayavāvayavinau, nāpi samavāyasamavāyināvityarthaḥ /\nyasmādayamupanayo ( 225 / 7 ) 'vayavāśca tantavo 'vayavī ca paṭa iti /\npūrvamavayavāścetyetāvanmātraṃ hetūkṛtaṃ, samprati tvavayavāvayavināvityapaunaruktyam /\nanyo 'vayavārtha iti /\navayavino 'nyo 'vayavaśabdārtha\nityarthaḥ /\npradeśino 'nyaḥ pradeśaśabdārtha ityarthaḥ /\ntatpradeśaśabdasya vyapadeśaviṣayatvasyeti /\n( 226 / 7 ) tantavo hi pakṣīkṛtāḥ pradhānamiti taditi sarvanāmnā hetugatena parāmraṣṭavyāḥ /\ntathā ca tantupradeśasya vyapadeśaviṣayatvaṃ na tantūnāmityasiddho heturityarthaḥ /\ntebhyastūtpatteriti--kalpitasya hetorvivaraṇaṃ tantubhyastūtpadyate paṭa iti /\nubhayena vyāghātāditi /\n( 22 / 9) abhyupagame nānabhyupagamenetyarthaḥ /\ndravyāntareti /\ndravyāntarotpattideśāvacchedo vyavacchedaḥ /\nyathā paṭotpattideśādanyo ghaṭotpattideśa\nityarthaḥ vyaktyādidharmabhedeneti /\nādigrahaṇenāvirbhāvasaṃsthānādaya\nucyante te ca kāraṇavyāpārātpūrvaṃ nāsanniti janmāpi teṣāmapūrvamityarthaḥ /\nyathā cakrādibhyo ( 228 / 4 ) rathāvayavebhya ityarthaḥ /\nhimavatparamāṇukamiti /\n( 230 / 1 ) paramāṇugrahaṇaṃ mūkṣmadravyopalakṣaṇārtham /\nna punaḥ paramāṇordvyaṇukādanyatrārambhasambhavaḥ /\nna ca vivādādhyāsitaḥ paramāṇurna mahaddravyamārabhate paramāṇutvād dvyaṇukārambhakaparamāṇuvat /\namahattvācca na himavatparamāṇukaṃ pratyakṣaṃ syāt /\ntasmāddhimavaddhimabindubhyāṃ saṃsargibhyāṃ saṃyogādavayavidravyamārabhyate mahattvaṃ cāsyāvayavamahattvādutpadyate /\ntathā ca cākṣuṣatvamasya bhavati /\nevaṃ toyadavimuktodabinddadhisaṃyogāt\ndravyāntarotpattiḥ pratipattavyā /\nbhāvo 'pratyakṣaḥ syāditi /\nbhāvaḥ sattā /\nnanu yathā saṃyogaḥ saṃyogidvayanirūpaṇādhīnanirūpaṇaḥ tayorekasyaivāpratyakṣatve na pratyakṣa evamavayavāpratyakṣatve nāvayavī pratyakṣaḥ syādityata āha /\nna cāyaṃ pakṣa iti /\nsaṃsṛjyamānanirūpaṇādhīnanirūpaṇo hi saṃsargo yuktaṃ yattadanirūpaṇe na nirūpyata iti /\nna tvavayavyavayavanirūpaṇādhīno yatteṣvanirūpiteṣu na nirūpyata iti /\ntryaṇukasyāvayavāgrahaṇe 'pi grahaṇāt /\nevaṃ vidravarttino hastivanaspatyāpaderavayavāgrahaṇe ḥpi grahaṇāditi bhāvaḥ /\nna ca tatkṛto 'sti bheda\niti /\nna grahaṇāgrahaṇakṛto bheda ityarthaḥ /\nna hīndriyamanyasya sāṃkhyasyānyathā sūkṣmatvenārthaṃ prakāśayati /\nanyasya naiyāyikasyānyathā sthaulyena\navikalpatvādaikarūpyeṇāvasthānāditi /\npratyakṣapramāṇavirodhāditi /\n( 232 / 5 ) mahābhūtānāṃ hi mūlakāraṇaṃ paramāṇavaḥ paramasūkṣmāsteṣāmapratyakṣatve mānasānuvyavasāyagamyaṃ paramasūkṣmaviṣayaṃ me pratyakṣamiti tadabhāvaścātmani saṃyuktaviśeṣaṇena manaḥsannikarṣeṇa pratyakṣavirodha\nityarthaḥ /\neke tviti /\nyameva hi tryaṇukaṃ dṛśyaṃ bhavanto dṛśyāvayavamācakṣate tameva vayaṃ paramāṇumācakṣmahe, na hi tadavayavakalpanāyāmasti pramāṇamiti bhāvaḥ /\nkathavagamtaye bhidyate trasareṇuriti /\naṅgulyagrāmyāṃ mṛdyamānasyāsyādarśanaṃ sūkṣmatayā 'pyupapadyate /\njālasūryamarīcisthameva tadrajaḥ kathaṃ cidupalabhyate nānyatheti bhāvaḥ /\ndravyatve satīti sāmānyasamavāyau nivartayati /\nbāhyetyātmānaṃ nibartayati /\nanityatvācceti /\nanantāvayavatvena merusarṣapayorabhinnaparimāṇattvaprasaṅgāt\nmahābhūtamūlakāraṇamanavayavaṃ kalpanīyaṃ na ca dravyamanavayavaṃ vinaśyati ākāśādivaditi nityāḥ paramāṇavastrasareṇavastvanityā iti na paramāṇuḥ /\nanityatvameva kuta ityata āha /\nsāmānyaviśeṣavata iti /\nsaṃhatānāmiti /\nrūpādīnāṃ saṅghātaḥ paramāṇuriti /\nnacāsaṃhatapratiṣedha\niti /\napratiṣedhe vāta evāsaṃhatāḥ paramāṇava\niti bhāvaḥ /\nsaṃyujyate cāyaṃ vibhajyate cāyamavayavyantareṇeti na vyatireka iti /\nyathā bhinnātsaṃyogāprāptyabhāvo vyāvṛtta evamabhinnādapi, na hi sa eva tantustenaiva tantunāprāpyataityarthaḥ /\nsattvarajastamāsāṃ na saṃyogaḥ kiṃ tu teṣāṃ svābhāvikaḥ sa ko 'pi paṃriṇatibhedo yataḥ saṃbhūyakāritvamityarthaḥ /\ngurutvāntarakāryāgrahaṇāditi /\n( 233 / 21 ) avayavagurutvād\ngurutvāntaramavayavinastasya yatkāryamavanativiśeṣastasyāgrahaṇādityarthaḥ /\nsatyamupapāditaḥ pakṣadharma iti /\n( 234 / 10 ) kāryāgrahaṇena kāryābhāvastataḥ kāraṇasya gurutvasyābhāva\nityarthaḥ /\npratiṣedhyaṃ kāryagatarūpādi tadabhyanujñātaṃ bhavatīti /\ntathā 'pi kutaḥ pratyakṣavirodha ityata\nāha kāraṇarūpādaya iti /\ncohetau /\netena kārye rūpādipratipattiḥ pratyuktā niṣedhyatveneti /\nyadā hi kāryameva rūpādi nāsti tadā kasmāttatra rūpādipratipattiḥ pratiṣidhyate ityarthaḥ /\nyathā rūpādyantarakāryamiti /\navayavigatānāṃ rūpādīnāṃ kāryaṃ rūpasaṃskārādavayavinaścākṣuṣatā evaṃ dṛśyateti /\nupanyāsaḥ sthāpanam /\nyadyapyayamavanamanaviśeṣābhāvastulāvyadhikaraṇaḥ\nna, tathāpi na śābdī tulāsaṃbandhitāsya pratīyate,\nkiṃ tvavanamanaviśeṣasaṃbandhitetyetāvatoktam /\nso 'yamiti /\n( 235 / 2 ) asiddhastāvadityakadeśino dūṣaṇam /\ntadetadekadeśidūṣaṇaṃ dūṣayati /\nna tadvattānupalabdheḥ /\nparamārthadūṣaṇamāha /\nayamapīti /\ngurutvamātropahitānāmaṇūnāmavanamanaviśeṣaṃ na karoti tulā /\ndravyasamāhāra iti ( 236\n/ 2 ) kāryakāraṇadravyasamāhāro mṛtkaṇamṛccūrṇaśarkarākapālakumbhasamāhāra\nityarthaḥ /\nnanu samāhāraḥ kumbhasya kāraṇaṃ tacca jñāteyadgurutvamevetyata āha /\nna ceti ( 236 / 3 ) ye tvāhuḥ sarvo mṛtkṛṇādiḥ kumbhaparyavasānaḥ kāryasamūhaḥ paramāṇuṣveva samavaiti, te hi mṛtkaṇādikamārabhya mṛccūrṇānyārayanta\niti /\nprasaṅgāttanmatamapākartumupanyasyati /\nke cittviti /\nnirākaroti /\ntānpratīdamiti /\ngurutvamenupataditi /\n( 337 / 7 ) na ca yathā pradīpādhīnaprakāśāghaṭādayo na tu pradīpaḥ pradīpārdhānaprakāśaḥ tasya svamahimaniṣiddhatamonuṣaṅgatvāt /\nevaṃ gurutvādhīnapātā ghaṭādayo, gurutvaṃ tu svasya cānyeṣāṃ ca gurutvāntarānapekṣaṃ patanaheturiti vaktavyam /\nna hi pradīpena svātmani prakāśayitavye kiṃ cidanyat kriyate, yādṛśā ghaṭādayaḥ svaprakāśopāde tādṛśaḥ pradīpo 'pi /\ncakṣuṣaḥ punarayaṃ svabhāvabhedo yena ghaṭādau prakāśayitavye pradīpamapekṣate na tu pradīpe prakāśayitavye pradīpāntaramiti /\ntasmānna pradīpasya svātmani karmakaraṇabhāvaḥ /\ngurutvaṃ tu dravyagatasya patanakarmaṇaḥ karaṇaṃ,\ntena hi dravyaṃ pātyate /\nsvagatasya tu patanakarmaṇaḥ karaṇatve tadeva karma karaṇaṃ ceti svātmani vṛttivirodhaḥ /\nātmanastu svātmani prakāśayitavye kartṛtvameva na karmatvamityupapāditāmiti /\ntasmādguṇādayo vivādādhikaraṇā na patanti adravyajātīyatvādgurutvavaditi siddham /\nsiddhāntyāha /\nveda punaritiptaṃ kāraṇaṃ pramāṇam /\nrūpādayo na saṃyogarūpaprāptimantaḥ guṇatvāt saṃyogavadityaprāpte rūpādiṣu niścayāttadadarśananimitto rūpādiṣu prāptibhramo dravyeṣu prāptipratyayaḥ parimārthika\neveti viniścayaḥ /\ntadanenābhiprāpayeṇopasaṃharati /\ntasmādvyavasthitamiti /\n( 238 / 8 ) śeṣamatirohitārtham\n// 33 //</p>\n\n</div>\n<div>\n\n<p>  NyS_2,1.34: sarvāgrahaṇamavayavyasiddheḥ //</p>\n\n<p>sarvā--ddheḥ (sū. 34)\n// syādetad yathā 'vayavinaṃ nābhyupaiti paraḥ evaṃ guṇakarmādyapi /\ntatkathamayaṃ prasaṅgaḥ parasya sarvāgrahaṇamityata āha tadidaṃ sūtramiti /\n( 240 / 9 ) yo 'pi hi tāvad guṇakarmādi necchati so 'pi na tatpratyayamapanhute asti laukikaparīkṣakāṇābhavayavidravyaguṇakarmādipratyayaḥ so 'yamaśakyāpanhavaḥ tasya ca pratyakṣatvamupapāditaṃ pratyakṣalakṣaṇe /\navayavidravyabādhakāni ca pramāṇānyadhastānnirākṛtāni /\nso 'yamasati bādhake svayaṃ ca guṇādibhiśca sahopalabhyamāno na śakyo nirākarttumityadhikaraṇārthaḥ\n// 34 //</p>\n\n</div>\n<div>\n\n<p>  NyS_2,1.35: dhāraṇākarṣaṇopapatteśca //</p>\n\n<p>dhāra--śca (sū. 35) // te ete dhāraṇākarṣaṇe goghaṭādikamupalabhyamānamavayavinaṃ sādhayataḥ, kuto niravayave vijñānākāśādau,\navayave ca paramāṇau cādarśanāt /\nidamevaṃ prayogamārohati /\nyo 'yaṃ dṛśyamāno goghaṭādiravayavī paramāṇusamūhabhāvena vivādādhyāsitaḥ\nnāsāvanavayavī dhāraṇākarṣaṇānupapattiprasaṅgāt /\nyo yo 'navayavī tatra tatra dhāraṇākarṣaṇena bhavataḥ yathā vijñānādau, na cāyaṃ goghaṭādistathā tasmānnānavayavīti /\nna virodha iti /\n( 241 / 3 ) vyabhicāralakṣaṇo doṣo virodhaḥ /\navayavina eva te pratyekamiti /\nparamāṇusamūhe tu pratyekamapi na paramāṇavo 'vayavina ityarthaḥ /\nviśeṣahetvabhāvāditi /\nevaṃ hi viśeṣahetuḥ syād yadyavayavinamantareṇa kva cidvijñānākāśādau saṃgrahaścoktalakṣaṇo dhāraṇākarṣaṇahetutā vā 'sya dṛṣṭā syāt /\nna cāsau dṛśyate kāṣṭhatṛṇopalādayaḥ pratyekamavayavina\nevetyarthaḥ /\nsyādetat /\navayavityena tulyatve 'pi kasmādekatra dhāraṇākarṣaṇe nānyatretyata āha /\n<lg>\n<l>pāṃśurāśīti /</l>\n<l>samūhamātratvena tulyatve 'pi yathā kaścidviśeṣe heturevamavayavitvena tulyatve 'pīti samānamityarthaḥ /</l>\n<l>tatsahacaritasya sambandhaviśeṣaḥ snehadravatvakārita iti /</l>\n<l>tasmādbhāṣyakārasya sūtradūṣaṇaṃ paramatena draṣṭavyam // 35 //</l>\n</lg></p>\n\n</div>\n<div>\n\n<p>  NyS_2,1.36: senāvanavad grahaṇamiticet ? nātīndriyatvādaṇūnām //</p>\n\n<p>athedānīmanvayipana iti /\nanvayavyatirekiṇa\niti /\npaṭo 'yamityekaviṣayā buddhirekabuddhiḥ\ntantava iti nānāviṣayā buddhiranekabuddhiḥ /\nsamuccitāsamuccitaviṣayatvāditi /\nasamuccitaviṣayatvādekabuddheḥ samuccitaviṣayatvādanekubaddheriti /\nprāśaṅkāta\nitassūtram /\nsenā--nām (sū. 36) // tathoktamiti /\n( 243 / 9 ) bahuntvaseṃkhyaiva senā vanaṃ ceti /\nyastu manyate senā vanamiti vyapadeśāya tañjjarnitāya vā vijñānāya bahutvasaṃkhyāṃ kathaṃ citkāraṇaṃ sambhavati yastvayamaindriyakaḥ pratyayaḥ pratyekamagṛhītaikatveṣu vṛkṣeṣānutpannāṣekṣābuddherdrāgityekaghatavanāvagāhī jāyate tatra kāraṇābhāvena bahutvasyānutpādānna bahutvasaṃkhyālambana iti na parituṣyati taṃ pratyāha /\nabhedapratyayasya ceti /\nupalabhyamānarūpeṣveva kutaścinnimittādanupalabhyamānapṛtha(tkve)ṣu mithyābhedabuddhirbhavati /\nna punaḥ sarvathānupalabhyamāneṣviti tātparyārthaḥ /\nyastu nobhayapakṣasaṃpratipannamasti jagati kiṃ cidekamiti manyate taṃ pratyāha\nekaṃ nāstīti /\nsyādetat /\ndūrātkāṣṭhaloṣṭhatṛṇapāṣāṇādayaḥ pratyekaṃ pṛthakkṛtā nopalabhyante /\nsamudāyastu teṣāṃ dṛśyate /\nna ca te dravyāntaramārabhante vijātīyatvāttathāmā bhūvan paramāṇavaḥ pratyekaṃ dṛśyāḥ samūhastu teṣāṃ dṛśyate vinaiva kāryāntarārambhamityata āha /\ngṛhyamāṇāgrahaṇasya ceti /\n( 243 / 3 ) teṣāmevāgṛhyamāṇānāmapi militānāṃ darśanaṃ yena rūpeṇa grahaṇayogyatā nimittāntarāttu na gṛhyante, paramāṇavastu paramasūkṣmatayā nasvarūpeṇa grahaṇārhā iti militā api na grahītavyā eva, na jātu militā api pavanasamūhā bhavanti cākṣuṣāḥ /\nrūpavanmahattvamapi bhāvānāṃ svarūpayogyatā grahaṇaṃ pratīti bhāvaḥ /\ntataśca ta evaindriyakā anaindriyakāśceti mahānvirodhaḥ /\natrāntare vārttikakāra āha sma---ko vā virodho bahavaḥ saṃjātātiśayāḥ pṛthakbhaveyuḥ kāraṇaṃ buddheryadi nānmendriyādivaditi /\netadapi vārttikakṛtaivāthānupajātaviśeṣā iti vadatā parāstam /\nna khalu sthairyasiddhau bhāvānāmayavavidravyotpādamantareṇāstyanyo 'tiśayaḥ paraṃmāṇūnām /\nna ca yamāgantukamāsādya paramāṇavo 'vayavinaṃ janayanti tenaiva sthūlabuddhiṃ,\nkṛtamavayavineti sāṃpratam /\nyadābhāsā hi buddhistadasyā ālambanapratyayaḥ /\nna ceyaṃ parasparavyāvṛttaparamasūkṣmaparamāṇvālambanā tathā sati sthūlabhedāttadekamiti ca syāt /\nna caiṣa pratyayo vikalpaḥ spaṣṭapratibhāsatvāt /\nna vāvikalpopādhirasya viśadatā nirvikalpakenāpi tasyāgrahaṇāt /\nna ca pratibhāsadharmaḥ sthaunyam /\nnānādigdeśasthitasya nirantarasyaikena vijñānena grahaṇaṃ sthaulyam /\ntatkhalvīdṛśatvaṃ paramāṇūnāṃ pratibhāsasamayabhāvīti pratibhāsadharma\nityucyate /\ntathā caiṣa samīcīna evānubhavaḥ\nna hi te na paramāṇavo na ca na nirantarotpannā na ca na digdeśabhinnā na vaikasminvijñāne na cakāsati /\ntasmāt kasyātrānyathātvam /\nyathāha---</p>\n\n<p>na ca taddarśanaṃ bhrāntaṃ nānāvastugrahā(dya)tsvataḥ /\nsāṃvṛtagrahaṇaṃ nānyanna ca vastugraho bhrama /\niti /</p>\n\n<p>atra tāvattilataṇḍulavadgandharūparasasparśaparamāṇubhirantaritatayā nairantaryameṣāṃ nāsti /\ntasmādantarālāgrahaṇe dūrādekaghanavanapratyayavadayaṃ mithyāpratyayo rūpādiparamāṇūnāṃ sāntaratvādū anekatvācca /\nna cāsati bādhake mithyeti yuktam /\nuktaśca bādhakābhāvaḥ, sthemā ca bhāvānāmupapādayiṣyate /\ntasmādayuktametadapīti /\nidameva parīkṣyata\niti bhāṣyam /\nsarvatrāvayavinamapanhuvānasya\natīndriyaṃ vāṇusaṃcayamātramicchataḥ senāvanāṅgānāmapi karikusumbhādīnāmatīndriyāṇusaṃcayamātratvād\ndṛṣṭāntābhāva iti tātparyārthaḥ /\nśaṅkate dṛṣṭamiti cet /\nsenāvanāṅgāni tāvad\ndṛṣṭatayā na śakyānyapahnotumiti siddhaṃ nidarśanamityarthaḥ /\nnirākaroti /\ntacca naivamiti /\nyadi dṛṣṭamapratyākhyeyamavayavyapi dṛṣṭa iti so 'pi na pratyākhyeyaḥ /\nathāyaṃ parīkṣya pratyākhyāyate senāvanāṅgānyapi pratyākhyeyānīti dṛṣṭāntābhāvaḥ sādhyasamatvāditi bhāṣyārthaḥ /\nvārtikaṃ yaścāyamanekasminniti /\navidyamāno viśeṣaḥ śuktau rajatatvaṃ tasya darśanaṃ vaṇigvīthyādau tasya dvāraṃ saṃskāraḥ tenāndhyāropitaḥ śuktiviparītatharmo rajatatvaṃ yena sāmānyadaśanena tattathoktaṃ tasya bhāvaḥ tattā sāmānyadarśanasyeti /\ntirobhūtabhedamupamānameva bhāktaṃ bhedollekhena jñāyamānamaupamikamiti vivekaḥ (saṃjñājñānamaupamikīdāharaṇam) /\nyathā siṃho māṇavaka iti /\n( 244 / 5 ) nanvetadapi tirobhūtabhedatayā bhāktamevetya āha /\nsiṃha iva siṃhaḥ /\nayamarthaḥ /\nsiṃhaśabdādupamānādācāre sarvaprātipadikebhyaḥ /\nkviviti kvibantātkarttari api kṛte siṃhaśabda upamānārtho bhavati /\nnānābhāve cāṇūnāmityādibhāṣyaṃ vyācaṣṭe /\nmithyāpratyayā apīti /\ntadabhāve tu /\npradhānābhāve tu ghaṭādau mithyāpratyayā iti /\nparamāṇuṣu saṃciteṣviti /\nyeṣāmapi ghaṭo 'vayavī tairapi paramāṇusaṃcayo 'bhyupeyaḥ yeṣāmapyevayavī nāsti tairapi paramāṇusaṃcaya upayaḥ so ḥyamubhayasaṃmataḥ saṃcaya ityarthaḥ /\nte 'pi saṃcitā eveti /\nvaibhāvikā khalu vātsīputrā bhūtabhautikasamūhāt paṭādīnapi śabdādīnicchanti atasteṣāṃ mate śabdādayo na mukhyamekatvaṃ saṅkhyāyā guṇasya guṇeṣu śabdādiṣvayāvāt /\napi tu bhāktamevetyata\nāha /\nśabdādiṣucaikapratpayaya iti /\nśaṅkate sarvatreti /\n( 245 / 1 ) nirākaroti /\nna dve ityatreti /\nsamuccayanivṛttimātrameva cedekatvaṃ dvitvaniṣedhena samuccāyo nivarttata iti tannivṛttipātramekatvameveti ekamanekaṃ veti saṃśayo na syāt /\nna ca tatrottaramekameveti viyamārthaṃ bhavediti /\ngatau /\nprāptau /\nśaṅkate sarvatreti /\nnirākaroti /\nnaikamityatreti /\nayamabhisaṃdhiḥ /\ndvitvādīnāmabhāve samuccayamātraṃ syāt /\nna tu samuccayānāmavāntarabhedaḥ tathā ca naikamityasamuccayasahitaikatvasamuccayaḥ prāpta eveti na saṃśayaḥ syāt /\nidaṃ tviha vaktavyam /\nśabdādau dvitvādyabhāve kathaṃ dvitvādiprayogaḥ /\nbhākta iti cet /\nkiṃ bhaktinimittaṃ /\nsamuccayamātraṃ cet kuto dvāviti niyamaḥ /\nsamuccayaviśeṣāditi ced nanvasya nāstyājānato bheda ityuktam /\nna ceha dvitvamasti yadviśiṃṣyāt tathā cākāmenāpi samuccayānāmavāntarabhedaḥ svābhāviko vaktavyaḥ /\ntathā ca sa evāstu saṃśayaviṣayaḥ kṛttaṃ dravye dvitvādineti /\ntasmātsaṃvideva bhagavatī vastūpagame naḥ śaraṇaṃ samuccayādivilakṣaṇaṃ dvitvādyavagāhamānā vyavasthāpikā dvitvādīnāṃ tadanusaraṇaprakāraśca yuktibahulatayā vārttikakṛtā kṛta iti mantavyam /\nyaḥ punaranubhūyamānamekatvaṃ dvitvādīṃścānubhūyamānānna pratipadyate tasya khalvanubhavamapanhuvānasya nirmaryādatayaikatvādhāro 'pi nāstīti kasya samuccayo dvitvādiḥ syāt /\nsamuccayābhāve 'pi kasyābhāva ekatvaṃ syādityāha /\nyaḥ punariti /\napi ca ekatvādīn mukhyānanabhyupagacchato 'yamapi bhāktaḥ prayogo ta syādityāha /\nekattvadvitvādīṃśceti /\nbhāṣyamanubhāṣyavyācaṣṭe /\nteṣu caivamiti /\n( 246 / 2 ) iyattānavadhāraṇāditi /\npratyakṣaparimāṇaviṣayamiyattāvadhāraṇaṃ paramamahatāṃ tvapratyakṣaparimāṇānāṃ satyapīyattānavadhāraṇe nāparimāṇatā dravyatvenavyomādīnāṃ parimāṇānumānāditi /\nyathā mahatparimāṇa iti /\nkuvalaparimāṇādāmalakaparimāṇaṃ mahaditi laukikā vyapadiśanti /\nyathā kuvalādāmalakaṃ mahaditi /\nna ca parimāṇasya parimāṇayogaḥ\nanavasthāprasaṅgāditi /\ntammādbhākto 'yaṃ vyapadeśomahattve mahaditi /\ntasmin tacśabdo bhāktamahacchabdavān guṇatvānmahattvavat guṇatvaṃ ca śabdasyānumānalakṣaṇe prasādhitam /\nbhāktaṃ ca mukhyapūrvakamiti kva cinmukhyena mahatvena bhavitavyaṃ taccāsati bādhake dravye mukhyamiti siddham /\nna mahatpratyayaviṣayatvāditi /\n( 247 / 16 ) na tanmātrād api tvabādhitādananyathāsiddhāditi tadevāha /\napi tvityādi /\nanenānanyathāsiddhirdravye mahatpratyayasya darśitā /\ntathaikādimahatpratyayā iti /\n( 248 / 10 ) samudāyamekamāśrityeti śeṣaḥ /\nsamudāyaśca samudāyāntaraprāptāviti /\nyadā hi bhinnā api samudāyinaḥ prāptyā ekīkṛtā ekaḥ samudāyaḥ tadā samudāyāntaramapi samudāyāntareṇa prāptamekaḥ samudāyo na caikasyātmanā prāptirasti /\nna hi tadevāṅgulyagraṃ tenaivāṅgulyagreṇa prāpyate tataśca dvayoḥ samudāyāprāptirityayuktamityarthaḥ /\ncodayati /\nnaiva jātirastīti /\nayamabhisaṃdhiḥ\nna sāmānyaṃ nāma vastusad yasyāśrayo vastubhūto 'nusriyate /\ntathā hi tatpiṇḍe vā varttate sarvatra vā, yadi sarvatra sarva eva gāvaḥ prasajyeran yathā hi śābaleyādayo gotvābhisaṃbandhād gāva evaṃ viśvameva tatsambaddhamiti gauḥ prasajyeta /\natha keṣu cideva piṇḍeṣu vartate tadā vaktavyaṃ tato yadā kva ciddeśepiṇḍo jāyate tadā vaktavyaṃ kutastyaṃ punarasya gotvamiti /\nna tāvattatrāpi piṇḍotpādātpūrvamāsīnnāpi piṇḍapāntarādagataṃ tasya niṣkriyatvātpiṇḍāntaratyāgaprasaṅgācca /\nna ca piṇḍe jāyamāne jāyate anityatvāpatteḥ piṇḍāntarasya ca gotvājjanmājanmasvarūpavirūddhadharmādhyāsena bhede satyasāmānyatvaprasaṅgaḥ /\ntadito mahāvyasanādvibhyatā sāṃvṛtameva sāmānpayamāstheyaṃ na pāramārthikatiti /\npariharati /\njātiviśeṣasyeti /\n( 249 / 2 ) pratyayānuvṛttiryadyapi pratyakṣā tathā 'pi vipratipannaṃ prati saiva liṅgamucyate /\ntyanti hi ke cidbhāvā ye sahāvasthāne 'pi parasparamasambaddhā yathā samānakālā gandharasarūpasparśā vijñānāni ca bahūni pareṣāṃ samānakālānyapyasaṃsargīṇi /\ndikkālākāśātmānaśca sahāva, sthānā api parasparāsaṃsargiṇo vaiśeṣikāṇāṃ tathā sāmānyamapi sarvāsaṃbaddhamapi sarvaiḥ sahāvatiṣṭhate /\nyāstvasya vyaktayastābhiḥ paraṃ sambadhyante /\ntathā ca yatra jāyante vyaktayastatrāsambaddhāvapi staḥ sāmānyasamavāyāviti /\ntāsā janmaivava sāmānyasamavāyāvacchedaḥ /\nsa ca svakāraṇādananuyojya\niti vastugatiṃ prāmāṇikīṃ vidvāso nāsmāddūṣaṇādbibhyatīti /\nbādhakāntarāṇi cāsyāvayavivyākhyānena pratyākhyātāni /\ntāvadeva tarhyadhikaraṇaṃ jāteḥ prāptamiti /\nye ye dṛkṣatvādijātimanarpakṣā vyañjayanti te te parasparaṃ vṛkṣādivyaktitayā bhidyante /\nyathā kiṃśukāśokacampakādayo bhinnāstaravastathār 'vāgbhāgamadhyabhāgāparabhāgā api bhinnastasya syuḥ /\navayavini tu jāyamāne nāya doṣaḥ /\ntasya sarvāvayavasādhāraṇyena pratyabhijñāyamānatvāt /\nna caivamavayavino 'pi tāvantaḥ syuriti vācyam /\ntasyaikasya sarvāvayavasādhāraṇyena pratyabhijñāyamānatvāt /\navayavāntarasya tu nāvayavāntare pratyabhijñāyamānatvāt /\nteṣāṃ vṛkṣavyaktihetutve vṛkṣānekatvaprasaṅga\niti /\nsarvāpakṛṣṭaḥ saṃdhātaśceti vyāghātaḥ /\nsaṃhanyamānāpekṣayānapakarṣādityarthaḥ /\nsākhyamavayavebhyo 'narthāntaramavayavinaṃ manyamānaṃ prati prayogamāha /\narthāntaramiti /\n( 250 / 18 ) prāvaraṇasāmarthyaṃ paṭasya tantūnāṃ tu paṭotpādanasāmarthyam /\ntantupaṭarūpe iti /\ntantūnāṃ nīlapītalohitādirūpaṃ paṭasya tu citraṃ tatra nīlādīnāṃ samavāyikāraṇaṃ tantavaḥ citraspavaya tu paṭaḥ /\nevaṃ tantupaṭayoḥ sāvarṇye 'pi kaścidviśeṣa unneyaḥ /\nviśeṣavattvaṃ ca vaiyadhikaraṇyena pratīyamāyanatvaṃ tena ca bhinnakāraṇatvaṃ tena ca bhinnasamavāyikāraṇatvaṃ sādhyata iti na siddhasādhanaṃ nāpyanaikāntikatvamiti /\nye tu pakṣahetū anyathākāre gṛhītvā dṣayāṃbabhūvuḥ\ntanmatamupanyasya dūṣayati /\neke tviti /</p>\n\n</div>\n<div>\n\n<p>  NyS_2,1.37: rodhopaghātasādṛśyebhyo vyabhicārādanumānamapramāṇam //</p>\n\n<p>anumānamidānīmiti bhāṣyam /\natredānīpadārthamāha vārtikakāraḥ /\nathedānīmavasaraprāptamiti /\n( 251 / 5 ) uddeśakrama\neva lakṣaṇaparīkṣayoḥ sambandha ityarthaḥ /\nrodho--ṇam (sū. 37) // apramāṇadasya vyārūyānabhāṣyamekadāpīti /\npratipādakaṃ niścāyakam /\nlakṣyaparatvāllakṣaṇasya lakṣaṇayuktasya lakṣyasya vyabhicārādapramāṇatvena lakṣaṇameva dūṣitaṃ bhavatītyarthaḥ /\nvātikam /\npūrvavadāderudāharaṇānīti /\natra ca nadīpūramayūravāśite śeṣavata udāharaṇe pipīlikāṇḍasañcaraṇaṃ cāciramutpastyamānasya varṣasya na kāryaṃ na hyanāgataṃ kāraṇaṃ bhavati pūrvotpannasya /\nna ca nāsāvakratvādayo 'pyanāgatena maraṇena kriyante tathā sati putro 'pi pituḥ kāraṇaṃ syāditi sarvamavadātam /\nkāryakāraṇabhāvavyavasthāpanaṃ laukikaṃ bhavetu /\nniyamavān khalu prāgbhāvaḥ kāraṇatvasya vyavasthāpako niyamavāṃśca paścādbhāvaḥ kāryatvasya vyavasthāpakaḥ nāsāvakratvādayo maraṇasya yatkāraṇaṃ tasya pūrvakāryāṇīti pratyāsattyā 'nayā maraṇamanumāpayanti /\nna ca vipīlikāṇḍasañcaraṇaṃ varṣasya kāraṇamanupalabdhasāmarthyāt /\nasatyapi tasminvarṣasyotpatteḥ /\nvarṣamūlakāraṇasya tu mahābhūtasaṃkṣobhasya pipīlikāṇḍasañcaraṇaṃ pūrvakāryaṃ kvathyamānāḥ khalu pipīlikā bhaumenoṣmaṇā svānyaṇḍāni bhūmiṣṭhānyupariṣṭānnayanti /\ntasmātpipīlikāṇḍasañcāreṇa varṣakāraṇamanumāya yadi varṣakāraṇātkāryarṃ vaṣamanumimate anumātāraḥ tadā pūrvavadudāharaṇam /\n<lg>\n<l>atha kāryakāraṇabhāvamabuddhaiva tadā kāryakāraṇabhāvābhāvena sāmānyatodṛṣṭasyodāharaṇamiti mantavyam /</l>\n<l>udāharaṇavyabhicāradvārakamiti /</l>\n<l>lakṣyadūṣaṇadvāreṇa lakṣaṇasya dūṣaṇamityarthaḥ /</l>\n<l>na hi vyabhicāralakṣaṇasyānumānāprāmāṇyapratipādakasyānumānasya vyabhicāre kiṃ citpramāṇamastīti // 37 //</l>\n</lg></p>\n\n</div>\n<div>\n\n<p>  NyS_2,1.38: naikadeśatrāsasādṛśyebhyo 'rthāntarabhāvāt //</p>\n\n<lg>\n<l>bhāṣye pipīlikāprāyasyeti /</l>\n<l>prāyaśabdaḥ prabandhārthaḥ // 38 //</l>\n</lg>\n\n</div>\n<div>\n\n<p>  NyS_2,1.39: vartamānābhāvaḥ patataḥ patitapatitavyakālopapatteḥ //</p>\n\n<p>tadevamanumānalakṣaṇaparīkṣādvāreṇānumānalakṣaṇaṃ parīkṣya saṃpratyanumānaviṣayaparīkṣayā 'numānaparīkṣāmavatārayati bhāṣyakāraḥ /\ntrikālaviṣayamiti /\ntatra vārttikakāraḥ satyāṃ kālasya siddhau varttamānatvaṃ parīkṣyate sa evāparīkṣito 'dyāpi na sidhyatīti kālasvarūpaṃ parīkṣate /\ntatra tāvaditi /\n( 252 / 22 ) trikāraṇyemiti /\n( 263 / 3 ) kāraṇāntaravaikalyaṃ viṣayasyāyogyatvamabhāvo vā viṣayasyeti trīṇyanupalabdhikāraṇānīti /\natha dharmo 'pi nāstīti /\nbhāvarūpo hi heturabhāvādhikaraṇo na bhavati abhāvarūpasya tvabhāvādhikaraṇatvāvirodha\nityarthaḥ /\npariharati /\nsādhanārtho hīyate /\nna hi parābhimato 'bhāvaḥ sarvasāmarthyarahitaḥ sādhanaṃ kasya cidbhavati asmadabhimatastvabhāvaḥ paratantrobhāvādhikaraṇa eva nānadhikaraṇo nāpyabhāvādhikaraṇa ityarthaḥ /\nevaṃ kālasya bādhakapramāṇābhāvamuktvā sādhakaṃ pramāṇamāha /\nparāparādīti /\nsvayaṃ vidyamānayoraniyatadigdeśayoḥ samānadikkayorvā deśatassannikṛṣṭaviprakṛṣṭayorvā viprakṛṣṭasannikṛṣṭayorvā yuvasthavirayorekasmin\nśarīrāvasthābhedānumitātītasūryodayāstamayarūpakriyāpracayabahutvāntaritajanmani sthavire yuvānaṃ śarīrāvasthābhedānumitātītasūryodayāstamayarūpakriyāpracayālpatvāntaritajanmānamavadhiṃ kṛtvā viprakṛṣṭā buddhirutpadyate tāmapekṣya bahutarasavitrudayāstamayaviśiṣṭena kālapradeśena yogādvarṣīyasi paratvasyotpatiḥ evaṃ varṣīyāṃsamapadhiṃ kṛtvā yavīyasi sannikṛṣṭā buddhirutdyate tāmapekṣyālpataradinakarodayāstamayālpatvāntaritajanmānamavadhiṃ kṛtvā viprakṛṣṭapā buddhirutpadyate tāmapekṣya bahutarasavitrudayāstamayapracayaviśiṣṭena kālapradeśena gogādyavīyasyaparatvasyotpattiḥ /\ntayośca kālapiṇḍasaṃyogayoḥ pratyakṣatva na lokasiddhaṃ, te ete paratvāpatve kālapiṇḍasaṃyogādutpadyamāne kālakāraṇaviśiṣṭamātmānaṃ kāryatayā gamayataḥ /\nsūryodayāstamayakriyāpracayālpattvabahutvaviśiṣṭātpiṇḍādeva paratvāparatve bhaviṣyataḥ kṛtamatra dravyāntareṇa kāleneti cet /\nna savitṛsamavetāyāḥ kriyāyāḥ piṇḍenāsaṃbandhāt /\nsaṃyuktasamavāyastvasyāḥ sambandhaḥ kālena sarvagatenāsyāsti, na vākāśaṃ sarvagatamapi parāparavyatikaraṃ pratyavakalpate /\nasya svarūpeṇābhedāt /\napi cāpakāśātmānau na parāparavyatikarakāraṇam asādhāraṇaguṇayogitvāt pṛthivyādivat /\ntasmātparāparavyatikarakāraṇe kalpanīye /\nte ca dravyamapāratantryād ākāśavatte dikkālā ucyete evaṃ yaugapadyāpayaugapadyacirākṣiprapratyayā api kālaliṅgaṃ na hyete kriyāyāṃ tatkārakeṣu vā bhavitumarhanti teṣu satsvapi kādācitkatvāt /\nnanvayaṃ kālo 'pi nitya iti tasmin satyapyete kādācitkāḥ kathaṃ kālākāraṇam /\napi /\nyadyucyeta-- ekasūryaparispandāvacchinnakālasambandhinyaḥ kriyāḥ yugapadanekasūryaparispandāvacchinnakālasambandhinyaḥ kriyāḥ kramavatyo yaugapapratyagocaraḥ /\nevaṃ bahutarānekasūryaparispandāvacchinnakālasambandhinī kriyā cirapratyayagocaraḥ /\nalpatarānekasūryaparispandāvacchinnakālasambandhinī kriyā kṣipramatyayagocara iti /\nkṛtaṃ tarhi sūryaparispandasya kālāvacchedena /\nnanvayaṃ sākṣādeva kriyāmavacchetsyatīti /\ntathā ca yugapadādipratyayā bhaviṣyantīti /\ntannā sūryaparispandasya kriyābhiḥ sambandhābhāvena tadavacchedakatvānupapatteḥ na vākāśādisambandhadvāramasya tadavacchedakatvam /\ntathā hi nākāśādayaḥ kriyāyaugapadyādipratyayanimittīm,\nasādhāraṇaguṇayogitvād ghaṭavat /\nevaṃ yaugapadyādipratyayā na dikkāraṇakāḥ digdeśaniyamānapekṣaṇāt /\nkālapiṇḍasaṃyogajaparatvāparatvacaditi /\ntasmātsūryaparispandasya devadattādiparispandasya cāsti kālena sarvagatena saṃyuktasamavāyalakṣaṇaḥ sambandhaḥ /\netayā ca dvādā parispandayorapyasti sambandhapa iti /\nkālasambandhānapekṣameva ca sūryaparispandāvacchinnasya devadattādiparispandasya grahaṇamupadyate /\nyathā daṇḍīti śabdāddaṇḍāvacchinnaṃ puruṣaṃ pratītya tadanyathānupapattyā paścāddaṇḍapuruṣayoḥ saṃyogabhedo 'vagamyate na tu sambandhajñānapuraḥsaraṃ daṇḍivijñānam /\nevaṃ paratvāparatve api kālapiṇḍasaṃyoganibandhane gṛhītvā kālo 'numīyate na tu kālajñānapuraḥsaraṃ tajjñānaṃ tatsiddhamarūpatayā kālo 'pratyakṣaḥ paratvāparatvādyanumeyaśceti /\ntasmātsuṣṭūktaṃ parādipratyayānāṃ ceti /\nkāryakāraṇaviśeṣāpekṣa\n<lg>\n<l>iti /</l>\n<l>kāryasya parāparādeḥ pratyayasya ca yaḥ kāraṇaviśeṣobahutarālpatarātītatapanaparispandāvacchinnakālapiṇḍasaṃyogastadapekṣaḥ kāla eko 'pi parāparādipratyayahetuḥ parāparatvalakṣaṇaguṇotpādanadvāreṇeti varttate kāraṇavyaṅgyaḥ kālaḥ tasya niṣpannatayā vyaktisādhanatvopapatteḥ /</l>\n<l>na tu kriyāvyaṅnya tasyāḥ sādhyatayā asiddhatvādvyaktiṃ prati hetubhāvābhāvāt /</l>\n<l>tathā cātītānāgatamātradarśanādvarttamānābhāvena na traikālyaviṣayamanumānaṃ tayośca pitāputravatparatvāparatvavadūdhrasvadīrghavacca parasparāpekṣāsiddhirantareṇāpi varttamānakālamiti pūrvaḥ pakṣaḥ // 39 //</l>\n</lg></p>\n\n</div>\n<div>\n\n<p>  NyS_2,1.40: tayorapyabhāvo vartamānābhāve tadapekṣatvāt //</p>\n\n<p>tayo--tvāt (sū. 40) // nātītādirūpatā kālasya kārakavyaṅnyā tayostādavasthyāt /\napi tu kriyāvyaṅgyā tāṃ khalūrarīkṛtya pravartamānānayamatītānāgatavartamānān pratipadyate nānyathā /\nyadā khalvayaṃ puruṣaḥ phalaṃ pravartamānapatanakriyāviśiṣṭaṃ pratipadyate tadā vyapadiśatipatati phalamiti /\ntanmūle cāsyātītānāgatatve apatat phalaṃ patiṣyatīti /\nna ca vartamānapatanamasiddhaṃ yena na kālaṃ vyaña jyāt (taddvayostādavasthyāt api tu kriyāvyaṅgyatā) tadasattve kasyedaṃ kāraṇaṃ gurutvaṃ kasya ca phalaṃ kārakaṃ kasya ca phalaṃ bhūmisaṃyogaḥ kāryaḥ /\nna ca paratvāparatvādīnāmapi siddhiḥ parasparāpekṣā /\nkiṃ tarhi ? sannikṛṣṭabuddhyapekṣamaparatvaṃ viprakṛṣṭabuddhyapekṣaṃ paratvaṃ pūrvasaṃkhyāvacchinnatā ca saṃyuktasaṃyogānāṃ sannikarṣaḥ /\nparasaṃkhyāvacchinnatā ca viprakarṣaḥ /\nevaṃ hrasvatvadīrghatve api parimāṇabhedau na parasparāpekṣau pitāputrau ca pramāṇaprameyavyākhyayā vyākhyātau /\ntasmādatītānāgatayorvartamānāpekṣatvādvartamānasya ca tadanapekṣatvādasti traikālyamiti siddhāntaḥ\n// 40 //</p>\n\n</div>\n<div>\n\n<p>  NyS_2,1.41: nātītānāgatayoritaretarāpekṣā siddhiḥ //</p>\n\n<p>bhāṣyam athāpīti /\nkasmādatītānāgatāvitaratarāpekṣau na bhavataḥ kṛtaṃ vartamāneneti śaṃṅkā sūcayati /\ntannirākaraṇānaya sūtram--- nātī--ddhiḥ (sū. 41) // parasparāpekṣasiddherhi vartamānābhāvaḥ saiva tu nāstīti sūtrārthaḥ /\nkayā yuktyeti praśnaḥ /\nuttaraṃ kena kalpena prakāreṇātītaḥ\ntadanena vartamānābhāve 'tītasvarūpākṣepaḥ kṛtaḥ /\nhrasvadīrghatvādīnāṃ parasparāpekṣasiddhitvamaṅgīkṛtyāha /\ntannopapadyate viśeṣahetvabhāvāditi /\nparamārthatastu na cetaretaratarāpekṣā hrasvadīrghatvādīnāmapi siddhiriti /\nsvakīyāṃ yuktiṃ vārtikakāra\nāha /\nna ca vartamānakālānabhyupagame patata\nitīti /\n( 255 / 6 ) // 41 //</p>\n\n</div>\n<div>\n\n<p>  NyS_2,1.42: vartamānābhāve sarvāgrahaṇaṃ pratyakṣānupapatteḥ //</p>\n\n<p>vakṣyamāṇasūtrāvatāraparaṃ bhāṣyam /\narthasadbhāvavyaṅnyaścāyiti /\nasyārthaḥ na kevalaṃ patanādikriyāvyaṅnyo vartamānaḥ kālaḥ api tvarthasadbhāvo 'rthasya sattā 'stikriyeti yāvat /\ntayā vyaṅnyaḥ kālaḥ /\netaduktaṃ bhavati patanādayaḥ kriyāḥ\nvartamāneṣvapayāntyapayāntica /\nasti kriyātu sarvavartamānavyāpinī /\ntadevamastikriyāviśiṣṭasya vartamānasyābhāve sarvāgrahaṇaṃ pratyakṣānupapatteḥ /\nna cāvidyamānaṃ tasya vivaraṇamasaditi /\nna ca varttamānābhāvavādī vidyamānaṃ satkiṃ cidanujānāti /\natra vārtikakāraḥ pṛcchati /\nkathaṃ punariti /\n( 255 / 17 ) na hi sarvaṃ pratyakṣaṃ varttamānaviṣayamatītānāgatayorapi yogipratyakṣatvāditi bhāvaḥ /\n<lg>\n<l>utaraṃ yasmāditi /</l>\n<l>nātītānāgataviṣayatayā pratyakṣānupapattiṃ brūmaḥ api tvatītānāgatādhāratayetyarthaḥ /</l>\n<l>bhāṣyamapi varttamānābhāve pratyakṣanimittaṃ sannikarṣaḥ asmādipratyakṣaviṣayo vidyamāno ghaṭādiḥ pratyakṣaṃ pramāṇamanādhāraṃ satsarvaṃ nopapadyata iti draṣṭavyam // 42 //</l>\n</lg></p>\n\n</div>\n<div>\n\n<p>  NyS_2,1.43: kṛtatākartavyatopapattestūbhayathā grahaṇam //</p>\n\n<p>atra bhāṣyamubhayathā vartamāno gṛhyata iti tadavatārya vyācaṣṭe vārtikakāraḥ /\nupapannaśca san dvedhā bhidyate iti /\nkva cit kriyāmātravyaṅgyaḥ\nyathā 'stīti /\nkva cit kriyāsantānavyaṅgyaḥ /\npataticchinattīti ( 256 / 3 ) atra hi pūrvaparībhāvaḥ pratīyate /\nna ca pratikṣaṇamapavargavataḥ karmaṇa\nekasya pākasya vā cchedanasya vā pūrvoparībhāva\niti /\nkarmasaṃtānastvāstheyaḥ so 'pi caikamupasaṃgrāhakamantareṇa na bhavatyata uktaṃ bhāṣyakṛtā ekārthā kriyā kriyāsaṃtāna\niti /\nekaprayojanāvacchinnetyarthaḥ /\natra cādhiśrayaṇādayo bhavantu pacyarthāḥ yathāha mahābhāṣyakāraḥ\ntadabhisandhipūrvakaṃ preṣaṇamadhyeṣaṇaṃ vā yuktaṃ tatsarvaṃ pacyartha iti /\nrūpādiparāvṛttimātrārthatvaṃ vāsya pace, rākhyātārthaḥ /\nsarvo 'yamadhyeṣaṇādirbhavatu bhāvanābhidhānaḥ nobhayathāpi kā cidasti darśanakṣatiḥ /\nanāgatādvyavacchinatti nānārambha\niti /\nanārambho 'nanuṣṭhānaṃna vivakṣitaṃ yathā pakṣyatītyatretyarthaḥ /\natītād vyavacchinatti /\nnoparamo vivakṣita iti yathāpākṣīdityatretyarthaḥ /\nsaṃtānārambhavivakṣāyāmiti /\nārambho 'tra cikīrṣābhidhīyata iti na virodhaḥ /\ntadeva vartamānaṃ kriyāsadbhāvamuktvā tatsambandhavyaṅgyāṃ kārakasya vartamānatāmāha /\nyaccedaṃ chidyamānamiti /\n(na) tatkrikriyamāṇaṃ /\nvartamānakriyāsambandhena vartamānaṃ na tu svarūpata ityarthaḥ /\ntasya ca kārakasya vartamānakriyāsambandhamatītānāgatānapekṣamapekṣyātītānāgatatve /\nkriyāyāḥ kārakasyāpi vyaktiḥ tadbhāvavyaktiḥ /\ntaddhetukaṃ ca dvaividhyamiti pratipādanaparaṃ sūtramavavatārayati /\ntasmin kriyāmāṇe /\nkṛta-ṇam ( sū. 43 ) // bhāṣyam /\nārabdho 'bhīṣṭaphalorīkaraṇena kriyāsaṃtānaḥ pacatīti /\nvakṣyamāṇāsaṃpṛktatopayogitayā kriyāsaṃtānasvarūpamāha /\ntatrati /\nkriyāsaṃtāne /\n(no) na (tu) nu vidyata ityatrāpi pūrvaparībhāvāvagamādatītānāgatābhyāṃ saṃpṛkta evetyata āha vārtikakāraḥ /\natra hi kevala\niti /\nśabdamāhātmyātsamparko na vāstavo,\nvāstavaṃ tu vartamānatvamata evāha /\nkevalaḥ śuddha iti /\nśabdamāhātmyātsamparko na vāstavo,\nvāstavaṃ tu vartamānatvamata evāha /\n<lg>\n<l>kevalaḥ śuddha iti /</l>\n<l>paryāyābhidhānamātyantikaṃ saṃparkābhāvaṃ darśayati /</l>\n<l>yadi kva cinmukhyaṃvartamānatvaṃ nābhyupeyate tatastatpūrvako bhākto 'pi vartamānaprayogo 'pi na syādityata āha /</l>\n<l>anyaśca loka iti // 43 //</l>\n</lg></p>\n\n</div>\n<div>\n\n<p>  NyS_2,1.44: atyantaprāyaikadeśasādharmyādupamānapāsiddhiḥ //</p>\n\n<p>atya--ddhiḥ (sū. 44) // yathā gaurevaṃ gavaya ityatideśavākyārthasmṛtisahakāri sārūpyadarśanaṃ sādhyasya gavayo 'yamiti saṃjñāsaṃjñisambandhasya sādhanamupamānaṃ taccedaṃ nopapadyate vikalpānupapatteḥ /\nkiṃ yathā gaurevaṃ\niti gavā 'tyantasādharmyaṃ vivakṣitaṃ tathā sati gavāntaramevagavayaḥ syāt /\ntadidamāha bhāṣyakāraḥ na caivaṃ bhavati yathā gaurevaṃ gauriti /\nco yasmādarthe /\ntasmādyathā gaurevaṃ gavaya iti vākyasyārtho bhavati yathā gaurevaṃ gauriti /\ngavā prāyasādharmyādapi gavayopamānaṃ na sidhyati /\nmahviṣasyāpi gavā prāyasādharmyasya vidyamānatvena tasyāpi gavayābhidhānaprasaṅgāt /\ntadidamāha /\nna hi bhavati yathā 'naḍvānevaṃ mahiṣa itīti /\nyathā 'naḍvānevaṃ gavaya\nityasya vākyasyārtho yathānaḍpavānevaṃ mahiṣa iti yasmānna bhavati /\nekadeśasādharmyādupamānaṃ na bhavati /\nekadeśopamānasyaivānupapatteratiprasaṅgāt /\ntadidamāha na hi sarveṇa sarvamupamīyate tathā sati sumerorapisarṣapeṇopamānaprasaṅgāt\n// 44 //</p>\n\n</div>\n<div>\n\n<p>  NyS_2,1.45: prasiddhasādharmyādupamānasiddheryathoktadoṣānupapattiḥ //</p>\n\n<p>prasi--ttiḥ (sū. 45) // prakaraṇādyapekṣaṃ hi vākyaṃ svārthaṃ pratipādayati, na kevalam /\ntadvaśācca kva cidatyantasādharmyaṃ pratīyate kva cidbhūyaḥsādharmyaṃ kva cidekadeśasādharmyaṃ, tadiha pratītamahiṣādikaṃ puruṣaṃ prati yathā gaurevaṃ gavaya iti vākyamuccāryate tadā mahiṣādipariharārāya bhūyaḥ sādharmyaṃ vivakṣitamityavagataṃ vākyārthaṃ smaran mahiṣādiṣu vane gosādharmyaṃ paśyannapi na gavayasaṃjñāṃ niveśayati /\napi tu sādharmyavati gavaya eva tāṃ niveśayati /\nyastvapratītamahiṣādistaṃ pratyetadvākyamupamānaṃ na bhavatyeveti paramārthaḥ /\nyathā ca prakaraṇādivaśādatyantaprāyaikadeśasādharmyamāśrityātideśavākyāni pravarttante tathā coktaṃ vārttikakṛtā /\nnasādharmyasyatyādi bhāṣyaṃ niyamaṃ niṣedhati na sādharmyasya kṛtsnabhāvameva vā 'lpabhāvameva vā āśrityātideśavākyaṃ pravarttate /\nkiṃ tarhi ? prasiddhasādharmyāddhetoḥ sādhyasādhanabhāvamāśrityoddiśyeti /\netaduktaṃ bhavati /\nna niyamaḥ, kiṃ tu kva citkiṃ citsādharmyamāśrityātideśavākyaṃ pravarttate tacca prakaraṇādyunneyamiti /\nanabhyupagamāditi ca vārttikaṃ niyamābhiprāyameva /\ntatkriyayaiva\n( 257 / 23 ) tatkriyāntaramityarthaḥ // 45 //</p>\n\n</div>\n<div>\n\n<p>  NyS_2,1.46: pratyakṣeṇāpratyakṣasiddheḥ //</p>\n\n<p>pratya--ddheḥ (sū. 46) // yathā gauravaṃ gavaya iti hi vākyaṃ pratyakṣeṇa gavā gavayapratyakṣaṃ pratipādayati /\n<lg>\n<l>na khalu śrutavākyo 'pi yadā pratyakṣeṇa gavayaṃ paśyati tadā vākyārthādhigamādadhikaṃ kiṃ citpratipadyate /</l>\n<l>saṃjñāsaṃjñisambandho 'pyanena vācyādevāvagataḥ /</l>\n<l>tasmātpratyakṣeṇa gavā pratyakṣasya gavayasya gavayasaṃjñāviśiṣṭasya pratīterupamānasyānumānaneti pūrvaḥ pakṣaḥ // 46 //</l>\n</lg></p>\n\n</div>\n<div>\n\n<p>  NyS_2,1.47: nāpratyakṣe gavaye pramāṇārthamupamānasya paśyāma iti //</p>\n\n<p>siddhāntastu--- (sū. 47) // gavayatvaṃ hi saṃjñi, na ca tadyathā gaurevaṃ gavaya iti vākyātpratīyate /\napi tu kasya cidgatā sādṛśyaṃ, na ca vākyagatopava gavayaśabdastasya vācakaḥ /\ntathā tadānīmagṛhītasaṃgatitvāt /\nna ca sādṛśyaṃ saṃjñi, tasmātpratyakṣa eva gavayatvasya pratyakṣatvātsaṃjñāsaṃjñisambandhaparicchedaḥ pramāṇārthaḥ /\nupapāditaṃ caitadupamānalakṣaṇe /\ntasmātpratyakṣo gavayaḥ apratyakṣeṇa gavā pratīyayata iti /\nsiddhamityarthaḥ /\npūrvapakṣavāṅmāha /\nparārthamupamānamiti cenmanyase siddhāvādin, tannāsti /\nkutaḥ /\nsvayamapyadhyavasāyāt /\nevaṃ hi parārthaṃ syādyathā gaurevaṃ gavaya iti vākyaṃ yadi parasyaivādhyavasāyaṃ janayet yāvatoccārayituraṇghyavasāyaṃ janayati tasmātsvārthamapītyarthaḥ /\netadeva darśayati bhāṣyakāraḥ bhavati bhoḥ svayamapyuccārayiturvākyādadhyavasāya\n<lg>\n<l>iti /</l>\n<l>siddhāntavādyāha /</l>\n<l>nādhyavasāvaya uccārayituḥ pratiṣidhyate upamānam uccārayitāraṃ prati na bhavati /</l>\n<l>kuta ityata āha prasiddhasādharmyāditi // 47 //</l>\n</lg></p>\n\n</div>\n<div>\n\n<p>  NyS_2,1.48: tathetyupasaṃhārādupamānasiddhernāviśeṣaḥ //</p>\n\n<p>vārttikaṃ tu parārthatvenānumānādupamānabhedamāha /\nparārthatvācceti /\n( 258 / 19 ) nanu pratyakṣaṃ sārūpyajñānamupamānaṃ na caitatparārthamityata āha /\nna hi yathāgauriti /\nastu tarhi vākyamevetyata āha /\n<lg>\n<l>na hyāgameti /</l>\n<l>bhinnayorapyanumānopamānayoretāvanmātreṇa sādhyamityusaṃhāravyājenāha /</l>\n<l>tasmādyatheti /</l>\n<l>atirohitamitarat // 48 //</l>\n</lg></p>\n\n</div>\n<div>\n\n<p>  NyS_2,1.49: śabdo 'numānam--arthasyānupalabdheranumeyatvāt //</p>\n\n<p>atra hi sūtrakāreṇa prathamamanumānāntargatiḥ parīkṣitāḥ, na cāparīkṣitapramāṇabhāvasya sā yukteti vārttikakāraḥ prathamamasya pramāṇabhāvameva parīkṣate /\ntasyākṣepo na śabdaḥ pramāṇamiti ( 259 / 8 ) yasmin sati pramā bhavatyeva na na bhavati tat pramāṇaṃ sādhakatamasya karaṇatvāt /\nsatyapi tu śabdeva pramāva na bhavatīti tasya sādhakatvaṃ vighaṭayati /\nviṣayābhāvacceti /\nprāmāṇyaṃ hi viṣayavattayā vyāptaṃ sā śabdānnivarttamānā prāmāṇyamapi nivarttayati vṛkṣateva nivarttamānā svavyāptaṃ śiṃśapātvam /\ndvividhaśca viṣayaḥ pratyakṣaḥ parokṣaśca /\ntatra pūrvaḥ pratyakṣasya pramāṇasya viṣayaḥ /\napratyakṣaścāvinābhūtālliṅgādavagantavyaḥ /\ntadanapekṣaṇe asambandhāviśeṣātsarvaṃ sarvasmādgamyeta /\ntathā ca sarvaḥ parokṣārthapratyayo 'numānavyāptaḥ /\nna ca pratyakṣaparokṣābhyāmanyo rāśirasti /\ntasmādviṣayābhāvādapi na śabdaprāmāṇyamiti/yattāvatsatyapramiteriti /\ntanna /\nasiddhatvāditi /\nna śabdamātraṃ pramāṇamapi tu gṛhītaḥ smaryamāṇasambandhaśca /\nna cedṛśe śabde sati pramā na bhavati /\nyādṛśe tu sati pramā na bhavati nāsau pramāṇamityarthaḥ /\ntanmahatpratyayakartṛtvāditi /\n( 260 / 3 ) mahvattvaparimāṇaṃ hi mahato viśeṣaṇaṃ tanna jñātaṃ viśeṣye mahati pramāṇam /\ntadevaṃ siddhapramāṇabhāvasya śabdasyānumānādbhedaṃ parīkṣamāṇaḥ pūrvapakṣayati /\n<lg>\n<l>anumānaṃ śabda</l>\n<l>iti /</l>\n<l>śabdo--tvāt (sū. 49) //</l>\n</lg></p>\n\n<p>yaj jñānaṃ pratyakṣeṇānupalabhyamānārthaviṣayaṃ pratyakṣasya paścādupajāyate tadanumānaṃ yathā 'gnimaddhūmajñānaṃ tathā ca śabdajñānaṃ tasmādanumānamityarthaḥ\n// 49 //</p>\n\n</div>\n<div>\n\n<p>  NyS_2,1.50: upalabdheradvipravṛttitvāt //</p>\n\n<p>  NyS_2,1.51: saṃbandhāc ca //</p>\n\n<l>advipravṛttikatvaṃ prakārabhedarahitatvaṃ pratyakṣānumāne tu parokṣāparokṣāvagāhitayā prakārabhedavatī ityarthaḥ // 50-51 //</l>\n\n</div>\n<div>\n\n<p>  NyS_2,1.52: āptopadeśasāmarthyāt śabdādarthasaṃpratyayaḥ //</p>\n\n<p>siddhāntasvarūpamupakramate /</p>\n\n<p>yattāvaditi /\netena--saṃśayādiṣu vyabhicāreṇa, te 'pi hi trikālaviṣayā iti /\nanvayavyatirekopapattimātraṃ pratyakṣe 'pyasti /\npratyāyanāṅgānvayavyatirakajñānaṃ tu anyādṛśaṃ śabde anyādṛśaṃ tvanumāne, taddhi pakṣadharmatāpekṣamanumāne, śabde tu tadanapekṣamityatra sūtraṃ bhavati /\nāpto yaḥ (sū. 52) // yo hyatyantādṛṣṭapūrvaḥ svargāpūrvadevatādiḥ sa vākyārtharūpaḥ tathā hi--- 'yanna duḥkhena saṃbhinnaṃ na ca grastamanantaram /\nabhilāṣopanītaṃ ca tatsukhaṃ svaḥpadāspada'\nmiti // svargo vākyārthaḥ /\nevamapūrvamapi,\ntatkhalu svarganarakādihetuḥ kālāntarasthāyī puruṣaviśeṣaguṇaḥ svakāryavirodhīti vākyārtha, evaṃ devatā 'pi /\nsā 'pi hi sūktahavirbhāginī sahasrākṣādyupetadehādimatī vākyārtha eva /\nnaivaiṣa śabdādṛte asmadādipratyakṣādigocaraḥ /\nna cāgṛhītaṃ liṅgamasminpravarttitumarhati /\nna cāgṛhīte sambandhini śakyagrahaḥ sambandhaḥ /\npadaṃ tu yadyapi padārthasaṅgatisaṃvedanamapekṣate /\nyadyapi padārtha eva padārthāntaraviśiṣṭo vākyārthaḥ /\nye 'pi vākyārthe sargādau padārthasmaraṇadvāreṇa pravarttamānaṃ saṅgatigrahānapekṣameva svargarūpavākyārthaṃ kurvanti svalokasiddhaṃ sukhajātīyamuddiśya loke siddhaireve duḥkhādyasaṃbhedairviśiṣṭaṃ svargapadavācyaṃ pratipādayanti nāpadārthaṃ vākyārthaṃ kurvanti vākyārthe ca padavacanaṃ svarga iti yathā śrotriyaṃśchando 'dhīta iti /\nyathā cakṣurādayo rūpādiṣvagṛhītasaṅgatayaḥ pravarttante evaṃ padārthasaṅgatigrahāpekṣāṇyapi padāni vākyārthabodhane na saṅgatigrahamapekṣante, kāryavyaṅnyatvātpramāṇabhāvasya saṅgatigrahānapekṣebhyo 'pi ca padabhedebhyo vākyārthāvabodhakāryadarśanāt /\ntasmānna padaṃ tadartho vā vākyārthāvabodhe liṅgaṃ tatra sambandhagrahānapekṣatvāda rūpādibodhe cakṣurādivat /\nsyādetat /\nmā bhūtpratyakṣatodṛṣṭamanumānaṃ vākyārthe sāmānyatodṛṣṭaṃ bhaviṣyati /\nyadyapi ca vākyārthe sādhye padānāmapakṣadharmatvaṃ yadyapi ca padasmāritāḥ padārthā vyabhicāriṇaḥ tathā 'pyākāṅkṣāyogyatāsattiviśeṣaṇāḥ padārthāḥ saṃsarge liṅgaṃ bhaviṣyanti /\ntathā hi yanna duḥkhenetyādibhiḥ padaiḥ smāritāḥ padārthāḥ\nguṇapradhānabhāvenāvasthitāḥ saṃsargavantaḥ ākāṅkṣāyogyatāsattimattve sati padaiḥ smāritatvād gāmabhyājeti padasmāritapadārthavat /\nsaṃsargasya ca saṃsṛjyamānā eva viśeṣo na punarājānato 'stikaścidviśeṣaḥ /\nsaṃsṛjyamānāśca padaireva smāritā iti saṃsargaviśeṣapratilambhaḥ /\nsa eva ca vākyārtha iti siddhamānumāniko vākyārtha iti /\ngāmabhyājetyatra padārthānāṃ saṃsargavattvaṃ ca vākyaśravaṇasamanantaraprayojyavṛddhapravṛttyanumitapadārthasaṃsargapratyayādavagatam /\ntadetadacaturasram /\npadānāmeva padārthasmaraṇāvāntaravyāpārāṇāṃ vākyārthapramāṃ prati karaṇatayā pramāṇattvāt /\nteṣāṃ cāpakṣadharmatayā liṅgattvānupapatteḥ /\nyadi tu padāni padārthamātravaparyavasitavṛttīni na vākyārthapratyayaparāṇi syuḥ tato na padārthānāmākāṅkṣā 'stīti vākyārthapratyayo na bhavet /\nna khalvākāṅkṣāṃ vinā sannidhiyogyatābhyāmeva padārthāḥ saṃsṛjyante yathā 'yameti putro rājñaḥ puruṣo 'pasāryatāmityatra putrasambandhena nirākāṅkṣopava rājā na puruṣeṇa sambaddhyate /\nna ca padānāṃ vākyārthaprattyayaparatvamantareṇa tatsmāritānāṃ padārthānāmākāṅkṣāsti /\nna hi yadyena vinā na bhavati tattadākāṅkṣati yena kārakaṃ kriyāmapekṣeta dravyaṃ vā guṇaṃ tathā sati paṭo bhavatīti vākyaṃ na nirākāṅkṣaṃ syāt /\npaṭasya dravyasya guṇākāṅkṣitvāta /\ntasmādraktaḥ paṭo bhavatītyasyaikadeśaḥ paṭo bhavatīti sākāṅkṣatvādapramāṇamevaṃ paṭo bhavatīti hi vākyaṃ yaṃ kaṃ cid guṇaṃ gṛhītvānākāṅkṣaṃ pramāṇameva, yadā punā raktaḥ paṭo bhavatītyasyaikadeśo yaṃ kaṃ cid\nguṇamākṣipya nirākāṅkṣaḥ evaṃ vibhāge sati nirākāṅkṣatvena vākyabhedaḥ syāt /\nrakta\nityapi ca vākyaṃ yaṃ kaṃ cida guṇinaṃ kriyāṃ ca kāṃ cidākṣipya nirvṛṇuyāt /\nna ca viśeṣadarśane sati nākṣepa iti yuktam /\nekavākyatāyāṃ sattyāṃ viśeṣadarśane anākṣepaḥ /\nanākṣepe ca satyekavākyatetyanyonyāśrayāpatteḥ /\ntasmādvākyārthapratipādanaparasamabhivyāhṛtapadakadambasmāritatvenāparyavasānameva padārthānāmākāṅkṣeti yuktamutpaśyāmaḥ /\ntathā ca paṭo bhavatītyetāvanmātraṃ nirākāṅkṣaṃ yaṃ kaṃ cid guṇamākṣipya nirvṛṇoti raktaḥ paṭo bhavatītyatra tu raktapadasyāpi samabhivyāhārāt paṭādisaṃsargaparatvamiti paṭādi saṃsargamantareṇa raktattvamaparyavasyat paṭādayaśca raktatvasaṃsarga vinta 'paryavasyantaḥ parasparasaṃbandhā bhavantīti sidhyatyekavākyatā /\ntasmātpadānyeva padārthasmaraṇadvāreṇa tatsaṃsargaṃ lakṣayanti vākyārthe pramāṇaṃ teṣāṃ cāpakṣadharmatayā na liṅgatvam /\nsyādetat /\nayaṃ padakadambakaviśeṣaḥ smāritapadārthasaṃsargavān ākāṅkṣādimattve sati padakadambatvād gāmabhyājetipadāvalīvāditi nāpakṣadharmatā /\nmaivam /\nanyonyāśrayāpatteḥ /\nkarmakārakaṃ hi paṭādanyadvastutaḥ siddhaṃ jñānalakṣaṇāya phalāya kalpate /\nyathā 'gnimattā dhūmasya parvatasya vā 'gnisaṃyogaḥ na tvagnijñānajanakatvaṃ tadvattā /\nphalavyaṅnyaṃ hi tannānupajāte phale kalpate /\ntathā ca phalopajanane satyagnimattā tadvattāyāṃ tu karmaṇi phalopajananamityanyonyāśrayāpattiḥ /\nna hi phalakarmaṇoraikyam /\nna hi vṛkṣa eva cchidā bhavati /\ntadiha saṃsargavattvaṃ padānāṃ tajjñānajanakatvaṃ nānumānasādhyaṃ bhavitumarhati /\nna hyagnijñānajanakatvaṃ dhūmasyānumānasādhyamityuktam /\nsmṛtijanakatvamapyeṣāṃ vākyārthapratyāyanāya kalpitaṃ na saṃbandhāntaraṃ vyanaktīti /\ntatsiddhametanna padāni vākyārthabodhe liṅgamapakṣadharmatvānmanovaditi /\napi ca laukika evārthaḥ parīkṣakairanugamyate na tu svakṛtalakṣaṇānurodhenālaukikamāsthīyate /\nna ca kleśena kayā citpraṇāṅyā pakṣadharmatāṃ kalpayitvā lokaḥ padebhyo vākyārthamavagacchati api tu svatantrebhya eva tebhya iti siddhaḥ śabdasya pramāṇasyānumānādbhedaḥ /\nāptoktatvaṃ tu svargādipratipādakaspayāgamasya prāmāṇye liṅgameva /\nna caitāvatā tadartha ānumāniko bhavati /\nna hi pravṛttisāmarthyānumitaprāmāṇyasya pratyakṣasya viṣayopa bhavatyānumānikaḥ /\narthaviṣayaṃ hi pramāṇaṃ prāmāṇyaviṣaye ca pravṛttisāmarthyāptoktatve iti /\nevaṃ vyavasthite abhyuccayamātratayā bhāṣyavārtikakārābhyāmāptoktatvāśrayatvānāśrayatve śabdānumānabhedahetutayopanyaste iti mantavyam /\netena pravṛttibhedakathanenādvipravṛtikatvaṃ vyākhyātam--nirākāryatayā /\nsaṃbadhandhātpratipatteranumānaṃ śabda iti yaduktaṃ pūrvapakṣiṇā tadanubhāṣya dūṣayati /\nyatpunaretaditi /\nasyedamiti ṣaṣṭhīviśiṣṭasyeti bhāṣyaṃ tasya vyākhyānaṃ vācyavācakabhāva iti /\nsvābhāviko hi śabdārthayoḥ saṃbandhastathā syāt tādātmyalakṣaṇo vā pratyāyyapratyāyakabhāvo vā prāptilakṣaṇo vā, tatrāvyapadeśyapadena pratyakṣalakṣaṇasthena tādātmyamapākṛtam /\nśabdārthayoḥprāptinirākaraṇahetunā copariṣṭādautpattikaḥ pratyāyyapratyāyakabhāvo nirākariṣyate /\ntena prāptiṃ nirākaroti bhāṣyakāraḥ prāptilakṣaṇastviti /\nekendriyagrāhyebhyohi prāptiḥ pratyakṣā yathā 'ṅgulyoḥ na tu śabdārthayorekendriyagrapāhyatā tasmāśānayoḥ prāptiḥ pratyakṣagamyā vāyuvanaspatyorivetyarthaḥ /\nnanu śabdasyārthaḥ samānendriyagrāhya eva tatkathaṃ nendriyeṇa gṛhyate śabdastasya viṣayabhāvamatītor 'tha ityata āha /\nasti cātīndriyaviṣayamṛto 'pīti /\nśabdagrāhakendriyamatipatita indriyamātramatipatiścātīndriyaḥ sa ca viṣayabhūtaśceti karmadhārayaḥ /\ntadetadyasmācchabdasyeti vārtikena vyākhyātam /</p>\n\n</div>\n<div>\n\n<p>  NyS_2,1.53: pūraṇapradāhapāṭanānupalabdheśca saṃbandhābhāvaḥ //</p>\n\n<p>prāptilakṣaṇe cetyādi bhāṣyaṃ vyācaṣṭe /\nnānumānenāpīti /\nupasaṃpadyate /\nprāpnoti gacchatīti yāvat /\nāgacchannupalabhyeta modakādiḥ na copalabhyate tasmānnāgacchati śabdeśāmarthaḥ /\ntataścāsminpakṣe śabdena lokavyavahāra ucchidyeta /\natha śabda iti /\n262 / 6\nna tāvadpa guṇasya śabdasya gatirupapadyate tasmātsaṃtānavṛttyā śabdo 'yaṃ deśamāgacchatīti vācyaṃ tathā ca nityatvavyāhatirityarthaḥ /\nśaṅkate /\natha nāgacchatīti /\nbhavati vidyataityarthaḥ /\nabhūtvā bhavanaṃ bhavatyartha\niti matvā nikaroti /\nnityaśca bhavati cetīti /\nśaṅkitā svābhiprāyamāha /\natha nāgacchatīti /\nnirākaroti /\nna sarvārtheti /\nna hi samānadeśāḥ samānendriyagrāhyāḥ pratiniyatavyañjakavyaṅnyā dṛṣṭā ityabhiprāyaḥ /\nsāmānyasyāśrayopalabdhirvyaktihetuḥ\nna punaḥ śabdasyāśrayopalabdhirasti yataḥ śabdo vyajyeta /\npratyuta śabdenaivāśrayo vyañjanīyaḥ syāt /\ntathā cārthāśritaḥ śabdastālvādibhiraprāptaiḥ sarvānrpati vyakta ityuktadoṣāpattiḥ /\nna ca śabdasyārthe vṛttiranubhavagocara ityāha /\nna ca vācye vṛttiḥ /\nāgasātpratipatsyata iti ( 263 / 7 ) niruktādirāgamaḥ /\n<lg>\n<l>uttaraṃ sa evāyamiti /</l>\n<l>niruktādīnāmarthasambandhe pratipādakatvaṃ bhavet /</l>\n<l>sa eva tu vicāryata ityarthaḥ // 53 //</l>\n</lg></p>\n\n</div>\n<div>\n\n<p>  NyS_2,1.54: śabdārthavyavasthānādapratiṣedhaḥ //</p>\n\n<lg>\n<l>pūrvapakṣavādyāha /</l>\n<l>śabdārtheti // 54 //</l>\n</lg>\n\n</div>\n<div>\n\n<p>  NyS_2,1.55: na sāmayikatvācchabdārthasaṃpratyayasya //</p>\n\n<p>siddhāntavādyāha /\nna sāmayikatvāditi /\nabhidhānābhidheyaniyamaniyoga iti /\nabhidhānābhidheyayorniyamo gośabdasya sāsnādimānevārtha evamaśvaśabdasya kesarādimāneveti /\ntasminniyogoboddhavya\niti bhagavataḥ parameśvarasya sargādau so 'yaṃ samaya iti arthaḥ /\ntasminnupayukte jñāte śabdārthavyavasthā bhavati /\nsambandhavādino ''picāyamavarjanīya\niti /\nye 'pi mīmāṃsakā vaiyākaraṇau vā svābhāvikaṃ śabdārthayoḥ sambandhamāsthiṣata teṣāmapi naiva sattāmātreṇa gamako 'pitu jñātaḥ san, vijñāne cāyamasya vācaka iti vā 'smādayaṃ boddhavya iti vā saṃketa evopāyaḥ /\nvṛddhavyavahāro 'pi gavādiśabdānāṃ devadattādiśabdavatsaṃketapūrva\neva /\ntadvaramastu saṃketa eva, kṛtamatra svābhāvikena sambandhena, tanmātrādeva prayogapratipattivyavahārāṇāmupapatterityarthaḥ /\nnanveyaṃ samayaḥ keṣāṃ cit padānāmasati svābhāviker 'thaiḥ sambandhe na kartuṃ śakyaḥ nirddiśya hyarthaṃ brūyādayamasmādboddhavyaṃ iti /\nna ca nirdeśo 'sati svābhāvike sambandhe keṣāṃ cicchabdānāṃ sidhyati /\nsaṅketādhīne tu vācakatve sarveṣāmakṛtasamayatvāt kiṃ kena nirddiśyate /\ntasmātsaṃketakaraṇameva svābhāvikasambandhaṃ pratipādayati śabdānāmityata āha /\nprayujyamānagrahaṇācceti /\nparameśvareṇa hi yaḥ sṛṣṭyādau gavādiśabdānāmarthe saṃketaḥ kṛtaḥ so 'dhunā vṛddhavyavahāre prayujyamānānāṃ śabdānāmaviditasaṃgatibhirapi bālaiḥ-\nśakyo gṛhītum /\ntathā hi vṛddhavacanāntaraṃ tacchrāviṇo vṛddhāntarasya pravṛttinivṛttibhayaśokaharṣādipratipattestaddhetuṃ pratyayayamanumimīte bālaḥ /\ntasya ca satsvapyanyeṣvartheṣu bhūtasya abhūtasya vā śravaṇasamanantaraṃ ca bhavato vākyaśravaṇahetutāmavagacchati tadavayavānāṃ ca padānāmāvāpodvāpabhedena tadarthapratyayopajanāpāyadarśanātteṣu teṣvartheṣu teṣāṃ teṣāṃ padānāṃpa vācakatvaṃ kalpayati /\nevaṃ padāvayaveṣu prakṛtyādiṣvapi draṣṭavyam /\nso 'yaṃ vṛddhavyavahāraḥ sāmpratikānāṃ saṃketagrahopāyaḥ sargādibhavāṃ tu maharṣidevatādīnāṃ parameśvarānugrahāddharmajñānavairāgyaiśvaryātiśayasaṃpannānāṃ parameśvareṇa sukara eva saṅketaḥ kartum /\ntadvyavahārāccāsmadādīnāmapi sugrahaḥ saṃketaḥ\n(tadvyavahvāraparamparāgataścāsmadānīnāmapi)\nsaṃketagraho na sambandhasmṛtimapekṣate /\nāptaparamparāta eva tato niḥ śaṅkavyavahāropapatteḥ /\nata evāha bhāṣyakāraḥ laukikānāmiti /\nsyādetat /\nyadi śabdānāṃ sāṅketikaḥ sambandho na svābhāvikaḥ kṛtaṃ tarhi sādhvasādhuvibhāgapareṇa vyākaraṇena, svābhāvikaṃ hi yasya vācakatvaṃ sa sādhurasādhuścetaraḥ, sāmayikatvena tu sarva eva sādhavo 'sādhavo vetyata āha /\nsamayaparipālanārthaṃ cedamiti /\npārameśvarasamayaparipālanārthamityarthaḥ /\ntathā ca yeṣāṃ padānāṃ yenārthena parameśvareṇa kṛtaḥ samayaḥ tāni tatra sādhūni asādhūnītaratreti vibhāgāya vyākaraṇamarthavaditi siddham /\nartharūpastuṣoleśo 'rthatuṣaḥ sa nāsti, kevalaṃ paraiḥ prāptilakṣaṇaḥ sambandhaḥ kalpita ityarthaḥ /\ntathā ca svābhāvikasambandhābhāvādanumānābhedāyāvinābhāvāsiddhyarthaṃ svābhāvikasambandhābhidhānamayuktamiti siddham /\nvārtike sa punaḥ samayaḥ kuta iti /\nyadi na ke canāpi śabdā na prasiddhasambandhāstato 'śakyapratītiḥ samaya iti bhāvaḥ /\nuttaraṃ padajñānāt /\npadaṃ jñāyate vyutpādyate aneneti vyutpattyā vyākaraṇāmetyarthaḥ /\nnanu sarveṣāṃ śabdānāmaviditasaṅgatiḥ kathaṃ vyākaraṇādapi śabdamātrātsamayaṃ pratipadyate ityata āha /\n<lg>\n<l>lokataśceti /</l>\n<l>vṛddhavyavahārāvadhṛtasamayo vyākaraṇātsādhvasādhuvibhāgaṃ ca pratipadyaṃ taityarthaḥ /</l>\n<l>tadetadvibhajate /</l>\n<l>tadidaṃ śāstramiti // 55 //</l>\n</lg></p>\n\n</div>\n<div>\n\n<p>  NyS_2,1.56: jātiviśeṣe cāniyamāt //</p>\n\n<p>evaṃ tāvaddṛṣṭenaiva samayenobhayasiddhena śabdārthavyavasthāpanasyopapatternātyantāparidṛśyamānasvābhāvikasambandhakalpanā yuktetyuktaṃ sampratyanupapanno 'pyayaṃ svābhāvikaḥ sambadha ityāha /\njāti--t (sū. 56) // svābhāviko hi sambandhaḥ kasya cicchabdasya kena cidarthenāsti na sarvasya sarveṇa /\ntathā sati śabdārthavyavasthā na syāt /\nevaṃ ca tarhi na ṛṣyāryamlecchānāṃ niyamaḥ syāt /\ntathā hi yavaśabda āryaidīrghaśūke padārthe prayujyate, te hi yavaśabdāddīrghaśūkaṃ padārthaṃ pratipadyante mlecchāstu priyaṅguṃ pratipadyante /\nevaṃ trivṛtśabdamṛṣayaḥ stotrīyānavake prayuñjate /\nāryāstu latāviśeṣe /\nsoyamaniyamo na syātsvābhāvike sambandhe, na hi svābhāvikasaṃbaddha\nāloko rūpeṇa sahasreṇāpi śilpibhīrasādisambaddhaḥ śakyaḥ kartum /\nyatastato rasādayo gamyeran /\nnāpi tatra saṃketena svābhāvikaḥ sambandho vyajyate /\nsadeva hi vyajyate nāsat /\nno khalu yatra ghaṭo nāsti tatra taṃ pradīpaḥ śakto vyaṅktum /\nso 'yamaniyamaḥ sāmayakatve upapadyate puruṣacchādhīnatvāt /\ntasyāścāniyamāt /\nna tu svābhāvikena iti /\nna ca vācyaṃ sarva eva śabdāḥ sarvairevārthaiḥ svabhāvataḥ sambaddhāḥ saṃketena tu niyamyante iti /\npramāṇābhāvāt /\njātibhedena cārthabhedapratyayasya saṃketabhedādapyupapatiriti /\nnanvāryadeśavarttināṃ mlecchānāmāryavyavahāraniścitasaṃketānāṃ nāniyama ityataṃ āha vārttikakāraḥ ( 265 / 2 ) jātiviśeṣaśabdeneti // 56 //</p>\n\n</div>\n<div>\n\n<p>  NyS_2,1.57: tadapramāṇyam-- anṛtavyāghātapunaruktadoṣebhyaḥ //</p>\n\n<p>tada--bhyaḥ ( sū. 57 ) // anumānāntarbhāve kadācidarthāvinābhāvādbhavecchabdasya prāmāṇyaṃ tadbahirbhāve tu sulabhamasyāprāmāṇyamiti matvānumānabhedābhidhānānantaramaprāmāṇyamāha pūrvapakṣī /\ntasyetyādibhāṣyaṃ tadvārttikakāro vyācaṣṭe /\ntadityadhikṛtaśabdābhidhānāditañ\nśāstre hyisminniḥśreyasādhigagamapareva tannāntarīyakatayā vedaprāmāṇyavyutpādanamadhikṛtamityadhikṛtaḥ śabdo veda ityarthaḥ /\nsyādetat--anṛtatvamaprāmāṇyamiti paryāyaḥ tathā ca pratijñārtha eva heturityata\nāha /\naprāmāṇyamarthasyāpratyāyakatvam /\narthasyetyaviparītasyetyarthaḥ /\nputrakāmeṣṭikārīryādayo hi aihikaphalā nāmuṣmikaphalāḥ aihikatvenaiva tatphalasya cetanena kāmyamānatvāt etaccharīropabhogayogyattvācca /\nviruddhārthopasthāpakatvena sahāsambhavo vākyayorvā padayorveti /\natra bhāṣyakāreṇoditahomādividhivākyānāṃ nindābhirvyāghāta ityuktamadhikavivakṣayā vārtikakāra āha /\nagnihotramiti /\nhomakālānāmuditādīnāṃ nindayā pratiṣedhāt /\nnanu madhyāhnāparāhvasāyāhnā bhaviṣyanti homasya kālā ityata āha /\nna cānya iti /\nteṣāmapi sarveṣāmuditakālatvādityarthaḥ /\nyastūdayānantara eva kāla uditakāla itpucyate tathā cānyo 'sti kāla ityuktaṃ vyāghāte na tuṣyati taṃ pratyanyathā vyāghātamāha /\nuditānuditeti /\nagnihotraṃ juhotītyutpattivākyena vihite agnihotranāmani home tadanuvādenaikaṃ vākyamuditaṃ kālaṃ vidhatte, anyaccā 'nuditakālamaparaṃ ca samayādhyuṣitakālaṃ, na caika eva homastadā tadā śakyaḥ kartum /\nna ca kālaguṇānurodhena pradhānasya homasyāvṛttiriti yuktam /\nna coditādivākye homasyābhyāsaḥ śrūyate /\ntasmātparasparavyāghātādaprāmāṇyameva sādhīya\niti /\nnanvete 'nṛtatvādayaḥ sarvavedavākyāvyāpina\niti bhāgāsiddhatayā hetvābhāsatā ityata\nāha /\ndṛṣṭāntatveneti /\nayamatra prayogaḥ /\nputrakāmeṣṭihavanābhyāsavākyāni apramāṇam anṛtatvādibhyaḥ kṣaṇikavākyavaditi /\n<lg>\n<l>evaṃ śeṣāṇi vedavākyāni apramāṇaṃ vedavākyatvāt putrakāmeṣṭivākyavaditi /</l>\n<l>paryudāsaṃ sādhyamuktvā tenaiva hetunā prasajyapratiṣedhasādhyamāha /</l>\n<l>agnihotrādivākyānāṃ veti /</l>\n<l>tadanyavākyaṃ putrakāmetyādi // 57 //</l>\n</lg></p>\n\n</div>\n<div>\n\n<p>  NyS_2,1.58: na karmakartṛsādhanavaiguṇyāt //</p>\n\n<p>evaṃ pūrvapakṣamuktvā siddhāntamupakramamāṇaḥ prathamaṃ tāvadanṛtatvaṃ dūṣayati--- na ka--t ( sū. 58 ) //</p>\n\n<p>phalādarśanamanyathā 'pyupapadyamānaṃ nānṛtatvaṃ sādhayati tataścāsiddhamanṛtatvaṃ heturityarthaḥ /\nsyāde tat--iṣṭeścoditatvādanapekṣeyaṃ ( sādhayati ) putrakāraṇamiti kimasyāḥ karmakartṛvaiguṇyaṃ kariṣyatītyata āha /\niṣṭeḥ karaṇasādhanatveneti /\n( 366 / 5 ) dṛṣṭasahakāryadṛṣṭaṃ kāraṇaṃ na kevalaṃ,\ntato dṛṣṭavaiguṇyādupapannamabhavanaṃ phalasyetyarthaḥ /\napekṣaṇīyaṃ kartāramāha pitarāviti /\nkaraṇamāha /\niṣṭyeti /\nkriyāmāha /\nsaṃyujyamānāviti /\niṣṭyāpaśrayantāvaditi bhāṣyam /\nsamīhā--tadaṅgasamidādikarmānuṣṭhānaṃ tasyā--bhreṣo bhraṃśo 'nanuṣṭhānamiti yāvat /\navidvānprayokteti /\nviduṣo hyadhikāraḥ sāmarthyāt /\nata eva strīśūdratiraścāmasamarthānāmanadhikāraḥ\nvidvānapi yadidvijātikarmahānihetuṃ karma brahmahatyādi kṛtavān tatkṛtamapi karma phalāpavaya na kalpate kartṛtve vaiguṇyāditi darśayati /\nkapūyeti /\nkapūyaṃ ninditaṃ karma\nācaratītyācaraṇaḥ puruṣaḥ /\nhavirasaṃskṛtamapūtamaprokṣitaṃ vā /\nupahataṃ śvamārjārādibhiḥ /\nmantrā nyūnāḥ kramaviśeṣeṇa /\ndakṣiṇā durāgatā dautyadyūtotkācāderduṣṭādupāyādāgatetyarthaḥ /\nanvāhāryamiti dakṣiṇā /\nsā tato nyūnā vā dīyate yāvatyā puruṣo na tṛpyati1 sa ca puruṣāhāro jaratvaratvenāpākyatayā ninditaḥ /\nmithyāsaṃprayogaḥ puruṣāyitādirmātari,\nyonivyāpado nānāvidhāḥ putrajanapratibandhahetavaḥ, /\nlohitaretaso bījasyo pahatatvaṃ yataḥ putrajanma na bhavati /\nmithyābhimanthanaṃ yato nāgnirjāyate /\nkarmavaiguṇyakartṛvaiguṇye āha vārtikakāraḥ /\ntatheṣṭeḥ sādhayituriti /\nmantrāṇāmasāmarthyāditi /\nmantrādisādhanānāṃ putrakāmeṣṭyādīnāṃ karmaṇāmityarthaḥ /\nnanu yadi nirapekṣā neṣṭiḥ sādhanaṃ stāṃstarhyanapekṣamāṇau pitarāveva samyak saṃyujyamānau putrasya janakau, kṛtamatra putrakāmeṣṭhyā, ata eva mlecchādīnāmapi putrajanmopapadyata ityata āha /\ntatsahakāritvāditi /\n( 267 / 6 ) nānvayavyatirekagamyamiṣṭeḥ sahakāritvamapi tvāgamagamyaṃ, mlecchādīnāṃ putrajanma janmāntarīyādṛṣvaśādityāgamaprāmāṇyādanusaraṇīyam /\ndṛnaśyamānakarmakartṛvaiguṇye ca phalānutpādo 'dṛṣṭamapekṣaṇīyaṃ sūcayati /\ntadanena putrakāmeṣṭyādīnāmaniyataphalatvamapi sūcitaṃ bhavati /\ntathā karmāntarapratibandhena karmakartṛsādhanāvaiguṇye 'pi phalānutpapādaḥ samarthito bhavati /\naihikaphaleṣu tu kārīryādiṣu sādhanavaiguṇyaṃ parihāraḥ /\nanūtatvādapramāṇamiti cediti /\ndharmiviśeṣaṇatvenopayuktānāmapi paścānniṣkṛṣyābhidhānaṃ na doṣāvahamiti bhāvaḥ /\nuttaraṃ kimidamiti /\n<lg>\n<l>nanvarthāpratipādakatvaṃ pratijñātametadevānṛtatvaṃ ca heturiti pratijñāhetvorarthābheda</l>\n<l>ityata āha /</l>\n<l>anṛtatvaṃ ceti // 58 //</l>\n</lg></p>\n\n</div>\n<div>\n\n<p>  NyS_2,1.59: abhyupetya kālabhede dośavacanāt //</p>\n\n<p>yatpunaruktamudite hotavyamityādīnāmeva parasparavyāghāt iti tatrāha /\nubhayeti /\n( 268 / 1 ) vidhipareṣu vākyeṣvekaikenaiva vākyenobhayavākyārthapratiṣedhānabhidhānānnānyathā nānāprāmāṇyamityarthaḥ /\nyadyapi caiko homaḥ samuccayena tadā tadā na śakyaḥ kartuṃ tathā 'pi vikalpena kariṣyate bahulaṃ hi vikalpo loke 'pyupalabhyate /\nvastu hi vyavasthitaṃ na vikalpyate anuṣṭhāne cānāgatotpādye vidhipratiṣedhavikalpānāmavirodhaḥ svarūpāniṣpatteriti /\nvākyārtho na karttavya\niti /\nvākyaṃ tanna karttavyamityasyārthaḥ /\nkāmato vā prakalpyeteti /\nparasparavyāhatārthaṃ prakalpyetetyerthaḥ /\nabhihitaṃveti /\nyadanena vākyena svasāmarthyenābhihitaṃ tadvā parīkṣakairavadhṛyānūdyate idamanena vākyenābhihitamiti /\nnirddhārayati /\nabhihiteti /\nvihitānuvādo veti kva citpāṭhaḥ /\nvihito homastasyānuvādaḥ kālaviśeṣavidhānāyeti /\nvihitānuvāda evanyāyyaḥ kālaviśeṣavidhānāya na tu kālāntarapratiṣedhor 'thaḥ kalpyataityarthaḥ\n// 59 //</p>\n\n</div>\n<div>\n\n<p>  NyS_2,1.60: anuvādopapatteśca //</p>\n\n<p>ekādarśa sāmidhenya\n<l>utpattau paṭhitāstāsāṃ prathamottamayostrirvacanaṃ pañcadaśāratvaṃ mantrasya prayojanavataḥ sādhayatsaprayojanamiti // 60 //</l></p>\n\n<p>tadevaṃ vedaprāpamāṇyahetūnuddhṛtya prāmāṇyasambhavahetuḥ sūtrakāreṇa vaktavya\niti pūrvaṃ vārttikāraḥ svata eva tāvatpramāmāṇyasaṃbhave hetūnāha /\npūtrakāmeṣṭīti /</p>\n\n</div>\n<div>\n\n<p>  NyS_2,1.61: vākyavibhāgasya cārthagrahaṇāt //</p>\n\n<p>  NyS_2,1.62: vidhyarthavādānuvādavacanaviniyogāt //</p>\n\n<l>sautraṃ hetumavatārayāti samastānīti // 61-62 //</l>\n\n</div>\n<div>\n\n<p>  NyS_2,1.63: vidhirvidhāyakaḥ //</p>\n\n<p>vidhirvidhāyakaḥ ( sū. 63 ) // tasya vyākhyānaṃ yadvākyamiti /\ncodakaṃ pravartakam /\natra cārogyakāmaḥ pathyamaśnīyādityādityādyupadeśaśravaṇasamanantaraṃ pathyāśane pravarttamānamānaṃ prayojyavṛddhamupalabhya bālastasya pravṛttihetuṃ pratyayamanumimīte asya pravṛttiḥ pravartakapratyayapūrvikā svatantrapravṛttitvānmatpravṛttivatsacāyamanumātā vyutpitsuḥ smātmasiddhameva pravartakajñānamanuminoti,\nnādṛṣṭapūrvaṃ,pa na hi svātmani pūrvasiddhe pravṛttihetau dṛṣṭe saṃbhavatyadṛṣṭakalpanā nyāyyā /\nna caiṣa śabdatadvyāpārapuruṣāśayanirupādhipravartakamātrāpūrvapratyayānātmani pravartakānavagatavān yena teṣu pravartakatvaśaṅkā 'pyavataret /\nstanyapānādiviṣayakakāryapratyayo 'sya pravartaka iti cet ? kiṃ punaretat kāryamiti /\npuruṣaprayatnaḥ kṛtistadvyāpyattvamiti cet /\nnanu kṛtiriti mānasī pravṛttiḥ tadupahitaṃ kāryaṃ pravṛttiviṣayaḥ pravṛttiphalaṃ vā phaloddeśena puruṣapravṛtteḥ, tadavagamaḥ pravṛttihetuḥ /\npravṛttyavagatistarhi pravṛttiheturityuktaṃ bhavati /\n( na cānanuvidheyo 'śraddheyaḥ ) na vānanuvidheyaniyogeṣvasmākaṃ vyutpannānāṃ nāsti pravṛttyavagamaḥ na cāsmātpravarttemahi /\napi ceyaṃ pravṛttiḥ prayatnāparanāmā icchādveṣayonirasati kāraṇe na svajñānamātrādudetumarhati /\nna cecchādveṣāv eva pravṛttihetū liṅdigocarāviti sāṃpratam /\ntatkhalu liṅdigocaro 'bhyupeyaḥ /\nyatsvajñānena pravartayati /\nna tu svasattayā śabdaspavaya jñāpakatvādanutpādakatvācca /\nna cecchādveṣau svajñānena pravartayato yataḥ pravṛttiṃ prati jñānāya śabdamapekṣeyātām /\napi tu sattayā tasmāttadeva liṅgāderjñāpyam /\nsatyaṃ jñānamicchādveṣau prasūte tatra phalaṃ nisargasundaratayā jñātamātmanīcchāṃ prasūte evaṃ tadupāyo 'pi tattayā jñātaḥ phalasambandhādātmanīcchāṃ, tasmād dvayamavaśiṣyate phalaṃ tadupāyo vā, tatra phalasya yadyapi svata\nevecchādiviṣayatvaṃ tathā 'pi tadviṣayecchā na tatra pravartayitumarhati tasyāyogyatvena pravṛttiviṣayatvānupapatteḥ /\nna ca phalāgocarecchā anyacca tadupāye svakāryaṃ prayatnaṃ janayitumarhati iti prayatnayorekaviṣayatayā kāryakāraṇayoḥ sampratipatteḥ /\nna ca tatsambandhāttadupāyo neṣyate yena phalecchāyā evopāyaviṣayaprayatnaprasavahetutvaṃ kalpyeta /\nyathāhuḥ ... anyadicchatyanyatkarotīti vipratiṣiddha ... miti /\n<lg>\n<l>tasmādiṣyamāṇamapi phalaṃ pravṛttiviṣayatvābhāvānnātmani svajñānena pravartakaṃ, tadupāyastu pravṛttiviṣayatvādiṣyamāṇatvācca svajñānena pravartakaṃ iti yuktamatpaśyāmaḥ /</l>\n<l>bālānāṃ tu stanyādāvapekṣitopāyatājñānaṃ prāgbhavīyavyāptigrahaṇajanitasaṃskārānuvṛttivaśādutpannavyāptismaraṇānāṃ tajjātīyatvaliṅgajñānajamanumānameva /</l>\n<l>etacca pūrvābhyātyastasmṛtyanusandhānādityatropapādayiṣyate /</l>\n<l>ata eva prayojanalakṣaṇaṃ vyācakṣāṇenoktaṃ vārttikakṛtā ... idaṃ sukhasādhanamiti vuddhā sukhāvāptaye yatate idaṃ duḥkhasādhana miti cāvagamya duḥkhahānāyeti ... //</l>\n</lg></p>\n\n<p>tasmādapekṣitopāyatā pravartanā svātmani siddhā vṛddhasyāpi pravṛttiheturityavagacchati vyutpisurbālaḥ /\nsā ca liṅgādiśravaṇasamanantaramupajāyamānā liṅgādyartha iti niścinoti /\nna cāpekṣitopāyatāmātraṃ pravṛttihetuḥ bhavati hi yajamānanirvartitā kārīrī kṛṣīvalānāmapekṣitopāyo na caite 'syāṃ pravartante tasyāḥ siddhatvāt /\ntasmātkartturapekṣitopāyatā pravṛttiheturityāstheyam /\nna ca siddhe kartṛtā 'sti /\nyathāha bhagavān\njaiminiḥ /\nśāstraphalaṃ prayoktari tallakṣaṇatvāt\niti /\nloke ca kriyaivāpekṣitopāyaḥ śabdārtha iti tadanusāreṇāgnihotraṃ juhuyāt svarmakāma ityādayo 'pi vaidikā upadeśāḥ kriyāmevāpekṣitopāyamabhidadhati /\nsā ceyamāśataravināśinyapyavānatarāpūrvavyāpāpavarā satī cirabhāvine 'pi phalāya kalpate /\nkṛṣiriva nidāghasamayajanmā hemantasamayabhāvane sisyāyeti /\nnāpūrvasyātrāpekṣitopāyatvaṃ kalpayitavyam /\nbhavatu vā tadevāpekṣitopāyapravṛttihetustathā 'pi kartturapekṣitopāyatālakṣaṇasamānopādhirvidhiśabdastadekopādhisambandhātkvacitkriyāyāṃ kva cidapūrve pravartata iti na kā ciddarśanakṣatiḥ /\ntadevamupadeśe niyojyaprayojanakarmaṇi vyutpannastāneva śabdān niyoktuṃ prayojanakarmaṇyājñādau prayujyamānānupalabhyādhyeṣaṇānujñāvācakatavamapyavagacchati /\nagnihotrādivākyānāṃ tu niyojyaprayojanakarmavācināmupadeśatvameva /\ntasmādyadyapyājñādhyeṣaṇāmantraṇopadeśāḥ sarve vidhayastathā 'pīhopadeśo vidhirabhimataḥ\ntasmātsuṣṭhūktaṃ yadvākyaṃ vidhāyakamiti /\nkartrapekṣitopāyatājñāpakamityarthaḥ /\nvidhistu niyogo 'nujñā ceti bhāṣyamanubhāṣya vyācaṣṭe /\nvidhistviti /\n( 269 / 11 ) yadetadagnihotraṃ juhuyātsvargakāma iti vākyamapravṛttapravarttakalakṣaṇam\n<lg>\n<l>kartrapekṣitopāyatāṃ jñāpayadvidhiḥ tadeva tatsādhanadravyādyavāptipravṛttimanujānāti /</l>\n<l>etaduktaṃ bhavati -- ye hi dravyārjananiyamavidhayo brāhmaṇasya pratigahādinetyevamādayaḥ te ca rāgato dhanārjane pravṛttānāṃ brāhmaṇānāṃ laukikānekopāyaprayuktau satyāṃ niyamaparāḥ puruṣārthā na kratvarthāḥ kratuvidhayastu dhanasādhanāste 'nūditāḥ paryavasyantopa 'pi na dhanārjjaṃnaṃ tanniyamaṃ vā prayujjate puruṣārthatvenaiva tasya prayuktatvāt kevalamanujānanti, tasmāttadevāgnihotrādivākyamaprāpte 'gnihotrādau vidhiranyataḥ prāpte sādhdhane 'nujñeti siddham /</l>\n<l>samuccaye vāśabdaḥ // 63 //</l>\n</lg></p>\n\n</div>\n<div>\n\n<p>  NyS_2,1.64: stutirnindā parakṛtiḥ purākalpa ityarthavāda //</p>\n\n<p>stuterupayogadvayaṃ pravṛttyā dharme karttavye vidhinā pravṛttau karttavyāyāṃ ca sahakāritā, praśastamiti jñātvā pravartamānāḥ pumāṃsaḥ pravartantetarāṃ sā ca pravṛttiḥ śrāddhasya dharmaṃ prasūte nāśrāddhasya /\ntathā ca śrūyate--- ... yadeva vidyayā karoti śraddhayopaniṣadā tadevāsya vīryavattaraṃ bhavatīti ... /\ntatra pravṛtteḥ kārye sahakāritāmāha /\nstūyamānamiti /\nvidheḥ kārye sahakāritāmāha /\npravartikā ceti /\nkathaṃ parakṛtipurākalpāvarthavādāviti /\ncarakādhvaryupuruṣasambandhaśravaṇādvapāhomapṛṣadājyābhidhāraṇayoḥ kramabhedasyāprāptasya puruṣaviśeṣadharmatayā vidhāyakaṃ parakṛtivākyampha tathā bahiṣpavamānasomastomamantrasambandhasya pūrvakālapuruṣasambandhitayā śravaṇādidānīntanapuruṣadharmatayā vidhāyakaṃ purākalpavākyaṃ kasmānna bhavatīti bhāvaḥ /\nuttaram /\nstutinindāvākyena kasya cidvidheḥ śeṣabhūtena sambandhāditi /\n<lg>\n<l>na tāvadeteṣu vākyeṣu siddhābhidhāyiṣu vidhiśrutirasti /</l>\n<l>tatra kimaśrūyamāṇo vidhiḥ kalpyatāmāho pratītena vidhinaikavākyateti /</l>\n<l>tatra kalpanālāghavātpratītena vidhinaikavākyataiva jyāyasī--pūrvapakṣe vidhikalpanā tadekavākyatākalpanamiti dvayaṃ kalpanīyam, uttarasmiṃstu ekavākyatāmātramiti bhāvaḥ /</l>\n<l>sphuṭatarastutinindāpratītyabhāvācca parakṛtipurākalpayoḥ stutinindābhyāṃ bhedenopanyāsa iti // 64 //</l>\n</lg></p>\n\n</div>\n<div>\n\n<p>  NyS_2,1.65: vidhivihitasyānuvacanamanuvādaḥ //</p>\n\n<p>vidhi--vādaḥ ( sū. 65 ) // vihitamadhikutya stutirvocyate nindāveti /\nyathā 'śvamedhena yajeteti vidherarthavādo yo 'śvamedhena yajete iti /\nkimartha ? stotuṃ, tarati mṛtyuṃ tarati pāpmānamiti stutiḥ udite hotavyamityasya vidherarthavādo yadudite juhotīti /\nkimartham? nindituṃ, śyāvo vā asyāhutimabhyavaharatīti nindā /\nprayojanāntaramāha /\nvidhiśeṣo vā 'bhidhīyata iti /\nyathā ... yadāgneyo 'ṣṭākapālo bhavatī ... tyādibhirutpattivākyaiḥ ṣaḍāgneyādayo yāgāḥ paurṇamāsyamāvāsyākālasambandhā vihistāste ca vidhaya iṣṭābhyupāyatārūpāḥ svavākye ceṣṭamanāsādayantaḥ sāpekṣāḥ /\nevamāghārādyutpattividhayo 'pi kālaviśeṣāsambandhā iṣṭāpekṣā eva, tatra\n'ya evaṃ vidvānpaurṇamāsīṃ yajate ya eva vidvānamāvāsyāṃ yajata'iti kālaviśeṣasaṃbandhenotpannānāmāgnenayādīnāmanuvādaḥ /\nkimarthaṃ ? yadāgneyo 'ṣṭākapāla ityādyutpattividhyapekṣiteṣṭasambandhaniyamārthaṃ,\ndarśapaurṇamāsābhyāṃ svargakāmo yajeteti ṣaṇṇāmevāgneyādīnāṃ kālaviśeṣasambandhotpannānūditānāṃ phalasambandho yathā syād mā bhūdāghārādīnāṃ kālāsambandhenotpannānāmityevamartham /\nata ādhārādayaḥ 'phalavatsannidhāvaphalaṃ tadaṅga'\nmiti darśapaurṇamāsāṅgatayāvatiṣṭhanta iti siddhaṃ bhavati /\nso 'yaṃ phalasambandhaniyamo vidhiśeṣaḥ tadarthamanuvāda ityarthaḥ /\nevamagnihotraṃ juhotīti vihito homo 'nūdyate /\nkimarthaṃ ? dadhyādiguṇaviśeṣavidhānārtham /\ndadhnā juhoti payasā juhotītyādiṣu /\nso 'yaṃ guṇavidhividhiśeṣaḥ iti prayojanāntaramanuvādasyāha /\nvihitānantarārtha iti /\n<lg>\n<l>yathā somo vihito 'darśapaurṇamāsābhyāmiṣṭvā somena yajeteti' /</l>\n<l>eva 'madhvaryurgṛhapatiṃ dīkṣayitvā brahmāṇaṃ dīkṣayatīti' /</l>\n<l>vibhāgenā 'rthagrahaṇātprāmāṇyaṃ bhavitumarhatīti /</l>\n<l>prāmāṇyaṃ bhavatītyarthaḥ // 65 //</l>\n</lg></p>\n\n</div>\n<div>\n\n<p>  NyS_2,1.66: nānuvādapunaruktayorviśeṣaḥ śabdābhyāsepapatteḥ //</p>\n\n<p>nānu--tteḥ</p>\n\n<p>( sū. 66 ) // bhāṣyoktamanuvādasya prayojanamaviduṣaḥ pūrvaḥ pakṣaḥ // 66 //</p>\n\n</div>\n<div>\n\n<p>  NyS_2,1.67: śīghrataragamanopadeśavadabhyāsānnāviśeṣaḥ //</p>\n\n<p>śīghra--ṣaḥ</p>\n\n<p>( sū. 67 ) vārttikaṃ yatheti /\n( 270 / 5 ) yathā śīghraṃ gamyatāmityukte śīghrataraṃ gamyatāmiti na punaruktam /\ntarapaḥ kriyātiśayapratīteḥ evaṃ śīghraṃ śīghraṃ gamyatāmityabhyāsātkriyātiśayapratīteḥ sakṛduccāritāccānavagateḥ kriyātiśayasya prayojanavānabhyāsaḥ /\nkriyāviśeṣaṇātiśayo 'pi kriyātiśaya evetyarthaḥ /\navagataṃ tāvacchīghraṃ śīghraṃ gamyatāmitya trābhyāsātiśayapratīteranuvādasya viśeṣaḥ /\npacati pacatītyādau ko viśeṣa\nityāha /\nkaḥ punarasau viśeṣo yaḥ pacati pacatītyādau bhavatīti /\n<lg>\n<l>na ca vakturanyathā pratyayaḥpa śrotuścānyathā yena vipratipatteḥ śrotuḥ pratyayo bhrānta iti kalpyetetyāha /</l>\n<l>yathā ca śroturiti /</l>\n<l>evamanyova 'pīti /</l>\n<l>yathā grāmo grāmo ramaṇīya ityādiriti // 67 //</l>\n</lg></p>\n\n</div>\n<div>\n\n<p>  NyS_2,1.68: mantrāyurvedaprāmāṇyavacca tatprāmāṇyam āptaprāmāṇyāt //</p>\n\n<p>anantarasūtrāvatāraṇaparaṃ bhāṣyaṃ kiṃ punaḥ pratiṣedheti /\ntadanubhāṣya vyācaṣṭe /\nkiṃ punariti /\nuttaraṃ neti /\npṛcchati /\nki kāraṇam /\nuttaraṃva na sādhanamantareṇeti /\npunaḥ pṛcchati, kutaḥ tarhīti /\n( 271 / 1 ) utaraṃ pramāṇataḥ /\npṛcchati /\ntatkiṃ pramāṇam /\ntatra tāvadadveprāmāṇyasambhāvanāyāṃpa pramāṇamāha /\narthavibhāgavattvam /\n<lg>\n<l>na tvetadvedaprāmāṇye pramāṇaṃ buddhābuddhāpadipraṇītenāgamenārthavibhāgavāta</l>\n<l>anaikāntikatvāt /</l>\n<l>vedaprāmāṇyapramāṇaṃ tu sūtroktam--- mantrā--t ( sū. 68 ) // caśabdaḥ pūrvahetvanukarṣaṇārya</l>\n</lg>\niti /\npūrvasya prāmāpaṇyasaṃbhāvanāhetorarthavibhāgavattvasyānukarṣaṇārthaḥ /\nsaṃbhāvito hi pakṣo hetunā sādhyate na tvasaṃbhāvitaḥ /\nyathāhuḥ ... saṃbhāvitaḥ pratijñāyāṃ pakṣaḥ sādhyeta hetunā /\nna tasya hetubhistrāṇamutpatanneva yo hata ...\niti // sūtraṃ vyācaṣṭe yathā mantrāyurvedavākyānīti /\npuruṣasya bhagavato vedakārakasya viśeṣaḥ pratyakṣīkṛtaheyopādeyatā teddhatubhūtā bhūtadayā yathārthacikhyāpayiṣā ca karaṇapāṭhavaṃ ceti /\nviśiṣyate hyanenaiva puruṣaḥ puruṣāntarebhyo 'nāptebhya iti /\ntrividhena viśeṣaṇenetyupalakṣaṇaṃ karaṇāpāṭavamapi draṣṭavyam /\netadatrākūtam /\nanantāntargaṇikasukhaduḥkhabhedavantaḥ prāṇabhṛdbhedā dṛśyante /\nna caiṣāṃ vaicitryaṃ svābhāvikamiti tṛtīye nivedayiṣyate /\nna ca dṛṣṭakāraṇamātranibandhanaṃ tasya dṛṣṭavyabhicāratvāt /\ntasmāddṛṣṭasahāyamadṛṣṭamasya vaicitryasya kāraṇaṃ taccāpūrvamiti ca dharmādharmāviti cākhyāyate /\ntacca kasya citpratyakṣaṃ manvāderityupapāditam /\ntanubhuvanādilakṣaṇasya kāryasya kartā tannirmāṇasamarthaḥ samastavastutattvajñaḥ kleśakarmavipākāśayāparāmṛṣṭaḥ paramakāruṇikastanubhuvanādereva kāryādanumīyate iti caturtha upapādayipyate /\nso 'yamātmīyahitāhitaprāptiparihāropāyānaviduṣaḥ prāṇinaḥ paśyan pratyutānekavidhaduḥkhadahanadahyamānānavalokayan kathaṃ na tapyeta tapyamāno vā hitāhitaparihāropāyatattvaṃ vidvān kathaṃ nopadiśet anyathopadiśedvā /\ntasmādanena paramakāruṇikena pṛthivyādi sṛṣṭvā prajāpaścaturvidhāstābhyo hitāhitaprāptiparihāropāya\nupadeṣṭavyaḥ /\nna hyayamanupadiśya sthātumarhati /\nprajānāṃ pitṛkalpasya cāsyopadeśo devarṣimanuṣyagocaraścāturvarṇyena cāturāśramyeṇa cā'darādgrāhyaḥ /\ndhāryaśca hitāhitaprāptiparihāropāyānuṣṭhānāya /\ntasmādyo varṇāśramācāravyavasthāpaka āgamo mahājanaparigṛhītaḥ sa tatpraṇīta āptoktatvātpramāṇaṃ mantrāyurvedavākyavaditi saṃprasādhyate /\nkatamo 'sāvāgama āptoktaḥ kiṃ śākyabhikṣukadigambarasaṃsāramocakādīnāmāgamāḥ kiṃ vā vedā iti /\ntatra śākyādyāgamānāṃ buddharṣabhādayaḥ praṇetāra iti sphuṭataramasti smaraṇaṃ na tūktalakṣaṇa īśvarasteṣāṃ kartteti /\nna caite śauddhodaniprabhṛtayaḥ tanubhuvanādīnāṃ kartāro yena sarvajñā iti niścīyeran\ntadupāyānuṣṭhānena tu saṃbhāvyetaiṣāṃ sarvajñatā na ca sambhāvanāmātreṇa tatpraṇīteṣvāgameṣvāśvāsaḥ prekṣāvatāṃ bhavitumarhati /\nna caiteṣāmāgamā varṇāśramācāravyavasthāhetavaḥ no khalu niṣekādyāḥ kriyāḥ śmaśānāntāḥ prajānāmete vidadhati /\nna hi pramāṇīkṛtabauddhādyāgamā api lokayātrāyāṃ śrutismṛtītihāsapurāṇanirapekṣāgamamātreṇa pravarttante /\napi tu te 'pi sāvṛtametaditi bruvāṇā lokayātrāyāṃ śrutyādīnevānusaranti /\ntasmādbhavatu vedeṣu jagannirmātṛkartṛkatvasmṛtiḥ\nmā vā bhūd eta eva tvīśvarapraṇītā iti paśyāmaḥ /\nna hyete caityavandanādivākyavadanyakartṛkāḥ smaryante /\nna cānya āgamo lokayātrāmudvahan mahājanaparigṛhīta īśvarapraṇītatayā smaryamāṇo dṛśyate /\nna ceśvaro 'nupadiśannavasthātumarhatītyuktaṃ,\ntat pāpariśeṣyādvedā eva sakalalokayātrāmudvahanto hitāhitaprāptiparihāropāyamupadiśanta\niśvarapraṇītā ityavagacchāmaḥ /\ntathā hyata eva traivarṇikairadyayāvatprayatnena gṛhyante dhāryante ca /\ntadarthapālanāyāṃ ca maharṣiparaṃparābhiraṅgopāṅgetihāsapurāṇadharmaśāstrāṇi praṇītāni /\nbuddhādivākyāni tu na lokayātrāmudvahanti /\nna ca tatra laukikānāmavigānaṃ, na ca vigāyatāṃ sāṃvṛttamityuktvā 'pi tadarthānuṣṭhānam /\ntasmādvigānātkaiścideva mlecchādibhirmanuṣyāpasadaiḥ paśuprāyaiḥ parigrahānnaiteṣāmāptoktatvasaṃbhavaḥ /\nna caiteṣāṃ manvādivākyavadvedamūlakatayā prāmāṇyamiti sāṃpratam /\nadhyetradhyāpayitranuṣṭhānakartṛsāmānyasya vedamūlakatvānumānaliṅgasya smṛtivedayoriva buddhādivākyeṣvabhāvāt /\ntatsarvajñatvasaṃdehena cānubhavamūlakatvāniścayāt /\nmantrāyurvedeṣu pravṛttisāmarthyānumitaprāmāṇyeṣu vaidikaśāntikapauṣṭikādikarmābhyanujñānāt /\nrasāyanādikriyārambhe ca vedavihitacāndrāyaṇādiprāyaścittopadeśādāyurvedenāpyāptapraṇītena vedānāṃ prāmāṇyamaprabhyupeyate /\ntatsiddhamāptapraṇītā vedāḥ pramāṇamiti /\nabhyuccayamātraṃ tu kārīryādiṣu saṃvāda iti /\netadevābhipretya vārttikakāra prayogamāha /\nasya prayogaḥ pramāṇaṃ vedavākyānīti /\nprayogāntaramāha /\nekakartṛkatveneti /\nmantrāyurvedavākyāni sarvajñakartṛkāṇi mahājanaparigrahe sati alaukikārthapratipādakatvāt /\nyāni tu na sarvajñapūrvakāṇi tāni naivaṃrūpāṇi yathā vātaputrīyavākyānīti vyatirekī hetuḥ /\nyathā ca buddhādivākyānyalaukikānyapi na mahājanaparigṛhītāni tathoktamanantarameva /\nmantrāyurvedavākyānāṃ ca satyapi pravṛttisāmarthye tāsāṃ tāsāmauṣadhīnāṃ tatsaṃyogabhedānāṃ ca tattadakṣarāvāpoddhārabhedavasya ca nāsarvajñaḥ sahasreṇāpi puruṣāyuṣaiḥ śaktaḥ karttuṃ prathamamanvayavyatirekau /\nna cānidaṃprathamatā tatparihāraḥ sargādau tadasaṃbhavāt /\nsṛṣṭimahāpralayau cānumānāgamābhyāmupapādayiṣyete iti sarvaṃ ramaṇīyam /\ntadevaṃ sarvajñapūrvakatve sati siddhamāptoktatvena mantrāyurvedaprāmāṇyamodanārthī pacediti laukikavākyavaditi /\nyadi na nityāni kathaṃ pramāṇam /\nanityatve hi puruṣāṇāṃ vicitrācisaṃdhitvena bhramaśaṅkā na ca śakyāpākarttuṃ,\ntasmādapauruṣeyatvameva puruṣāśrayāndoṣānapākurvadvedaprāmāṇyavasthāpakamiti bhāvaḥ /\nuttaraṃ pratipādakatvāditi /\nāptoktatvenānityasyāpi niścāyakatvādityarthaḥ /\nke cittviti /\n( 272 / 5 )\npramālakṣaṇāmarthakriyāṃ kurvatpramāṇaṃ, na ca nityasyārthakriyāsti tasmānna pramāṇamityarthaḥ /\nnirākaroti /\ntattu na samyagiti paśyāma\niti /\nyathā ca nityasyāpyarthakriyāsambhavastathā tṛtīye vakṣyāma iti bhāvaḥ /\nātmā ceti pramāhetutāmātravivakṣayā na tu karaṇatvābhiprāyam /\npramāṇaśabdasyeti /\natrāpi na karaṇatvavivakṣayā kiṃ tu pramānahetumātravivakṣayeti draṣṭavyam /\nitaravastusādhakatveneti /\nitarasya paramāṇugatasyaiva mūrttatvādeḥ sādhakatvenetyarthaḥ /\ntadevamekadeśimatamapākṛtya svamatamāha /\ntasmāditi /\nsa ca saṃsārānāditvāditi /\n( 273 / 17 ) yadyapi varṇapadavākyāni pratyuccāraṇamanyāni yathā 'pi gatvādisāmānyāvacchinnānāṃ gakārādīnāṃ tatsamūhānāṃ ca vākyānāṃ śakyo gotvādisāmānyāvacchinnābhiḥ śābaleyādivyaktibhireva saṃketo grahītumiti bhāvaḥ /\nmanvantareti /\n<lg>\n<l>mahāpralaye tvīśvareṇa vedān praṇīya sṛṣṭyādau sampradāyaḥ pravartyata</l>\n<l>eveti bhāvaḥ /</l>\n<l>śeṣaṃ bhāṣyaṃ vārttikaṃ cātirohitārthamiti // 68 //</l>\n</lg></p>\n\n<p>iti miśraśrīvācaspativiracitāyāṃ nyāyavārtikatātparyaṭīkāyāṃ</p>\n\n<p>dvitīyādhyāyasyādyamāhnikam /</p>\n\n</div>\n<div>\n\n<p>catuṣṭvaparīkṣā /</p>\n\n<p>  NyS_2,2.1: na catuṣṭvam aitihyārthāpattisaṃbhavābhāvaprāmāṇyāt //</p>\n\n<p>ayathārtha iti bhāṣyam /\npramāṇānāṃ nibhāgoddeśo yaḥ so 'yathārthaḥ /\ntadetadvārttikakāro vyācaṣṭhe pratyakṣeti /\n( 274 / 3 ) evaṃ vibhrāntasyākṣepa iti bhāṣyamatena sūtraṃ vyākhyāya prakārāntareṇāpi vyācaṣṭe /\nsaṃśayavyudāsārthaṃ vā prakaraṇam /\nsūtraṃ tu saṃśayārtham /\nna catuṣṭvaṃ niścetuṃ śakyaṃ, kasmāt /\naitihyārthāpattisaṃbhavābhāvaprāmāṇyāt /\nparairabhyupagatādasmākaṃ saṃśayāditi sūtrārthaḥ /\ntātparyāntaramāha /\nvidhīti /\nvibhāgoddeśo 'dhikaniṣedhapara iti pūrvapakṣe ayathārthaḥ pramāṇoddeśa\niti pūrvaṃ vyākhyātaṃ, samprati tu pratyakṣādividhiparo 'sāvārambhaḥ pratyakṣānumānopamānaśabdāḥ pramāṇānīti /\nadhikaniṣethastvarthalabhya iti pakṣamabhipretyoktamityapaunaruktyam /\ntātparyāntaramāha doṣavatāmiti /\ntātparyāntaramāha pratyakṣādiṣviti /\nantarbhāvaparātprakaraṇādarthādvibhāgoddeśasya yathārthatā sidhyatītyarthaḥ /\ndeśayati /\nsiddhatvāditi /\nna hi yāvatsūcyate sūtrakāreṇa tāvadavaśvamupapādanīyaṃ bhāṣnayakārādibhirapi tadupapādanasiddheriti bhāvaḥ /\npariharati nāvadhārapaṇaprayojanasya pramāṇāntaranirāsasyeti /\nyatsūcanamātrādanuktamapi labhyate tatsūtrakāreṇa nocyate yacca sūcitamapi tirohitamiva tatsūtrakāreṇoddhāṭanīyameva,\nna hi tatrāsti niścayo 'smadabhimatameva vadanti bhāṣyakārādayo nānyaditi bhāvaḥ /\nkimatrārthādāpadyata iti praśnaḥ /\nuttaraṃ satsu bhavatīti /\n( 275 / 1 ) pratyanīkasya grahaṇāditi /\napāṃ pātapratyanīkasyopātasya grahaṇāttadvirodhinaḥ pātavirodhino vāyvabhrasaṃyogasya grahaṇaṃ tadidaṃ kilābhāvākhyaṃ pramāṇaṃ pramīyate meghodaye 'pi yatoyapātābhāvena vāyvabhrasaṃyoga\niti /\nsiddhāntamāha tānyetānīti /\nnanu bhaviṣyatyasau viṣaya uktalakṣaṇānāmagocaraḥ pramāṇānām pravartsyanti ca tatra itihyādīni pramāṇāntarāṇītyata āha /\nviṣayābhāvācceti /\ncodayati atha prayojana bhedāditi /\ntadetadatiprasaṅgāpādanena dūṣayati /\nevaṃ tarhyaṣṭatvamiti /\nna tāvatsanti tādṛśaḥ prayojanasāmānyaviśeṣāḥ yaiḥ prayojanavanti pramāṇāni parasparato vyāvarttayeyuḥ api tu bhedamātrādvyāvarttayantīti vaktavyam /\ntathā cātiprasaṅgenāṣṭatvasaṃkhyāvyāvṛttirityarthaḥ /\nathana viṣayasāmānyeti /\nrūpatvāditi viṣayasāmānyaṃ tasya svasvavyaktiṣvavyatireka\n<lg>\n<l>ekatvaṃ tasmādityarthaḥ /</l>\n<l>nirākarotañ ni yuktastarhīti /</l>\n<l>nirupādhānasvarūpamekaṃ vyāpakatvānvitatvasaṃjñitvopadhānāstraya</l>\n<l>iti catvāro viṣayasāmānyaviśeṣā iti catuṣṭvapratiṣedho na yuktamityarthaḥ // 1 //</l>\n</lg></p>\n\n</div>\n<div>\n\n<p>  NyS_2,2.2: śabda aitihyānarthāntarabhāvād anumāne 'rthāpattisaṃbhavābhāvānarthāntarabhāvāccāpratiṣedhaḥ //</p>\n\n<p>yadyetānīti /\nyadyaitihyādīni pramāṇāni kva pratyakṣādau kimaitihyādyantarbhavatīti vaktavyam /\napramāṇasya /\npramāṇāntarbhāvo na bhavatīti pramāṇānītyuktam /\nyatkhalvanirddiṣṭapravaktṛkaṃ pravādapāramparyamaitihyaṃ tasya cedāptaḥ karttā nāvadhāritaḥ tatastatpramāṇameva na bhavatīti yadrītyuktam /\nathākṣaraparamparetyavagataṃ tatrāptopadeśa\niti śabdalakṣaṇānnātivarttate tadidamuktam /\nsamānalakṣaṇattvāditi /\npṛcchati kathamarthāpattiriti /\n( 276 / 1 ) asatsu megheṣu vṛṣṭirna bhavati satsuḥ\nbhavatīti seyamarthāpattiḥ kathamanumānena saṃgṛhyate /\nuttarandvayoriti /\natrodāharaṇamāha /\nyatra yatreti /\nudāharaṇasya sādhyavikalatvamudāharati /\nekaṃ tviti /\nyadi divaiva na bhuṅkta iti kālaviśeṣapratiṣedho niścīyate tato rātrau bhuṅkta iti kālāntaravidhānaṃ gamyate na tu kālaviśeṣaniścayo 'pi tu divā bhuṅkta eva neti /\nbhojanādikriyāyāḥ\nyā 'nyāsanādikrayā tanniṣedhaniṣedhena rātribhojanākṣepāditi /\ndivaiva na bhuṅktaityasyaikasya prāptau bhavedrātrau bhuṅkte iti kriyāntaraniṣedhāḥ\nniṣedhasya ca prāptau na vaktavyaṃ rātrau bhuṅktaityarthaḥ /\ntadetaddūṣayati /\netattu na samyagiti /\nprāptipūrvikā hi pratiṣedhā bhavanti /\nna ceha bhuñjānasyābhuñjānasya vā kriyāntarābhāvaḥ prasakto yenāsau pratiṣadhyate bhuṅkta eva neti /\nna hi kaścidbhuṅkta eva na bhuñjāno na vīkṣate /\nantato 'styāderapi kriyāyāḥ\nbhāvāt /\nvyāpṛtaḥ kadā cinna vyāpārāntaraṃ kuryādapi kiṃ punaravyāpṛtaḥ sa hi vyāpārāntarāṇyavyāsaktaḥ karotyevetyarthaḥ /\nupasaṃharati tasmāditi /\nkālapratiṣedho divaiva bhuṅkta ityasya pratiṣedha\nityarthaḥ /\nkriyāntarapratiṣedhanivṛtterasambhavena nirākṛtatvādaprāptatvānna pratiṣedha iti bhāvaḥ /\nkriyāntarapratiṣedha iti /\n<lg>\n<l>antaraśabdo viśeṣavacanaḥ</l>\n<l>tena bhojanakriyāyā yadantaraṃ viśeṣaḥ kriyāntararahitatvaṃ bhuṅkta evaṃ tasya pratiṣedha ityarthaḥ /</l>\n<l>sāmānyatodṛṣṭamiti /</l>\n<l>yatra na kāryakāraṇayorgamyagamakabhāvaḥ tatsāmānyatodṛṣṭamiti // 2 //</l>\n</lg></p>\n\n</div>\n<div>\n\n<p>  NyS_2,2.3: arthāpattirapramāṇam anaikāntikatvāt //</p>\n\n<p>satyametānīti bhāṣyam /\ntasyārthaḥ /\nsatyametānyaitihyādīni pramāṇāni na tu pramāṇāntaraṃ naiva pramāṇāntaramanumānādibhya\nityuktam /\nna tu pramāṇatvamevāmīṣāṃ na mṛṣyāmaha iti bhāvaḥ /\nvārttikam arthāpattimātrasyeti /\n( 277 / 2 ) divyā na bhuṅkte ityāderarthāpatteraikāntikatvāditi // 3 //</p>\n\n</div>\n<div>\n\n<p>  NyS_2,2.4: anarthāpattau arthāpattyabhimānāt //</p>\n\n<lg>\n<l>svamatena dūṣayitvā sautraṃ dūṣaṇamāha /</l>\n<l>yāmapi bhavāniti /</l>\n<l>na satsu megheṣu vṛṣṭirbhavatyevetyartho yena vyabhicāro deśyetāpi tu asatsu na bhavatīti /</l>\n<l>tathā ca na vyabhicāra ityarthaḥ // 4 //</l>\n</lg>\n\n</div>\n<div>\n\n<p>  NyS_2,2.5: pratiṣedhāprāmāṇyaṃ cānaikāntikatvāt //</p>\n\n<p>yadi tu yatra viṣayer 'thāpattiraikāntikī tato viṣayāntaraṃ kalpayitvā 'naikāntikaṃ deśyeta tato yaḥ pratiṣedhaviṣayaḥ prāmāṇyamarthāpatteḥ\ntato viṣayāntaramarthāpatteḥ sattvaṃ pratiṣedhaviṣayaṃ kalpayitvā pratiṣedhasyāprāmāṇyaṃ śaknumo vaktuṃ tathā ca pratiṣedhāprāmāṇyānnārthāpatteraprāmāṇyamityāha /\nprati--t ( sū. 5 ) // evaṃ hyekāntikaḥ pratiṣedhaḥ syād yadyarthāpatteḥ prāmāṇyaṃ sattāṃ ca pratiṣedhati /\nna tu sattvaṃ pratiṣeddhumarhatyanaikāntikatvāt /\nna hi yadanaikāntikaṃ tat sarvaṃ nāsti prameyatvādīnāṃ nityatvasādhane anaikāntikānāṃ satvāt /\nyasmādarthāṣatterviśeṣa iti /\n( 278 / 1 ) arthāṣatterviśeṣaḥ prāmāṇyaṃ na hyarthāpattimātraṃ satteti // 5 //</p>\n\n</div>\n<div>\n\n<p>  NyS_2,2.6: tatprāmāṇye vā nārthāpattyaprāmāṇyam //</p>\n\n<p>na cānaikāntikatvaṃ pramāṇatvapratiṣedhe 'stīti yadi manyate pūrvapakṣī, evaṃ tarhi---\ntatprāmā--ṇyam ( sū. 6 ) // vipratipattirapratipattirvā nigrahasthānamiti vadata ityarthaḥ /\nyā 'pi mīmāṃsābhāṣyakṛtār 'thāpattirudāhṛtā jīvataścaitrasya gehābhāvadarśanena bahirbhāvasyādṛṣṭasya kalpaneti /\ntadapyanumānameva yadā khalu sannekatra nāsti tadā 'nyatrāsti yadā vā 'vyāpaka ekatrāsti tadā 'nyatra nāsti so 'yaṃ svaśarīra eva vyāptigrahaḥ sukaraḥ /\ntathā ca sato gehābhāvadarśanena liṅgena bahirbhāvadarśanamanumānam /\nna ca tasya satvena gehābhāvaḥ śakyo 'pahnotuṃ yenāsiddho gehābhāvona vā sattvamapanhūyeta yena sattvamevānapapadyamānaṃ na svātmānaṃ bahiravasthāpayet /\ntathā hi sattvamātraṃ vā virudhyate caitrasya gehābhāvena mehasattvaṃ vā caitrasya /\nna tāvadyatra kva cana sattvasyāsti virodho gehe asattayā samānaviṣayatvābhāvāt /\ndeśasāmānyena gṛhaviśeṣākṣepo 'pi pākṣika\niti samānaviṣayatayā virodha iti cet /\nna pramāṇaviniścitasya sāṃśayikena pratikṣepāyogāt /\nnāpi pramāṇaviniścito 'bhāva eva pākṣikaṃ tasya gṛhasatvaṃ pratikṣipansatvamapi pratikṣeptuṃ sāṃśayikatvaṃ vā 'panetumarhatīti yuktam /\ngṛhāvacchinnābhāvena gṛhasattvaṃ viruddhatvātpratiṣidhyate na tu sattvamātraṃ tatra tasyaudāsīnyāt /\ntasmādgṛhābhāvena siddhena sato bahirbhāvo 'numīyata iti yuktam /\n<lg>\n<l>etena viruddhayoḥ pramāṇayoravirodhāpādanaṃ viṣayavyavasthayā arthāpattiviṣayaḥ parāstaḥ /</l>\n<l>avacchinnānavacchinnayoravirodhāt /</l>\n<l>tasmād</l>\n<l>nānumānāt pramāṇātpramāṇāntaramarthāpattiriti sthitam // 6 //</l>\n</lg></p>\n\n</div>\n<div>\n\n<p>  NyS_2,2.7: nābhāvaprāmāṇyam prameyāsiddheḥ //</p>\n\n<p>nābhā--ddheḥ\n( sū. 6 ) // nābhāvajñānaṃ pramāṇaṃ, kasmāt prameyasyābhāvasyāsiddheḥ /\n<lg>\n<l>no khalu sarvopākhyārahitaṃ pramāṇajñānaviṣayabhāvamanubhavati /</l>\n<l>kevalaṃ kālpaniko 'yamabhāvavyavahāro laukikānāmiti pūrvapakṣaḥ // 7 //</l>\n</lg></p>\n\n</div>\n<div>\n\n<p>  NyS_2,2.8: lakṣiteṣvalakṣaṇalakṣitatvādalakṣitānāṃ tatprameyasiddhiḥ //</p>\n\n<p>siddhāntamāha /\nabhāvasya bhūyasīti /\nsarvajanīnābhāvapratyayavyavahārau na kālpanikau bhavitumarhataḥ /\nna ca kalpanā 'pi sarvopākhyārahitaṃ gocarayitumarhatītyuktaṃ viparītakhyātisādhanāvasare /\nkṣaṇabhaṅgabhaṅgāvasare ca tasyopākhyeyatvamupapādaviṣyate /\ntasmādasya prāmāṇyādyuktaḥ prāmāṇāntarbhāvaḥ /\ntadetatsarvaṃ vārtikakāro vyācaṣṭe /\nnābhāvaḥ pramāṇamiti /\nyathoktaṃ dūṣayati /\nkaścaivamāheti /\nabhāvo hi prameyamucyate na tatsvarūpeṇa pramāṇamapi tu tadviṣayā pratipattiḥ /\nsā ca pratyakṣaphalamupādānānadibuddhau pramāṇaṃ yathā 'gre tathā vakṣyate /\nvarṣābhāvapratyayastu vāyvabhrasaṃyoge 'numānamuktam /\npratipadya cānayatīti /\n( 279 / 4 ) lakṣaṇābhāvena viśeṣaṇenāvacchinnānyānetavyatvena pratipadyānayati /\n<l>etaduktaṃ bhavati lakṣaṇābhāvajñānaṃ viśiṣṭe vāsasi pratyayaṃ janayatsādhakatamatvātpramāṇaṃ bhavati // 8 //</l></p>\n\n</div>\n<div>\n\n<p>  NyS_2,2.9: asatyarthe nābhāva iti cen nānyalakṣaṇopapatteḥ //</p>\n\n<p>asa-tteḥ ( sū. 9 ) //</p>\n\n<p>bhāvādhīnanirūpaṇatvātprāptipūrvakatvācca pradhvaṃsa evābhāvaḥ /\ntasya bhāvapūrvakatvāt /\nnānyo 'stya bhāva iti manvānasya pūrvapakṣaḥ /\nnāparijñānāditi /\npratyakṣaṃ hi pramāṇaṃ prameyābhāvaṃ vyavasthāpayati /\ntacca pradhvaṃsavatprāgabhave 'pi tulyam /\npratiyanti hi laukikā dadhni kṣīrābhāvamiva kṣīre dadhyabhāvam /\nnanu sūtramanyeṣu vāsassu lakṣaṇābhāvarūpāṇāmupapattiṃ sadbhāvamāha /\nna tvabhāvopalabdhiṃ brūṣe tatkuto na virodha ityata āha /\nata uktārthaṃ sūtramiti /\n<lg>\n<l>vyatirekamukhena sūtrasyokto 'thaḥ /</l>\n<l>ata evāha bhāṣyakāraḥ /</l>\n<l>naivamalakṣiteṣviti /</l>\n<l>lakṣaṇādarśanena hi lakṣaṇābhāvadarśanamupalakṣitam // 9 //</l>\n</lg></p>\n\n</div>\n<div>\n\n<p>  NyS_2,2.10: tatsiddheralakṣiteṣvahetuḥ //</p>\n\n<p>yāni tāni lakṣiteṣviti /\nna kasya cillakṣitasya na santi yāni ca santi teṣāmabhāvo vyāhataḥ /\netaduktaṃ bhavati yatra lakṣaṇāni santi tatra teṣāmabhāvo vyāhataḥ\nyatra ca na santi tatrāpyabhāvo 'nupapannaḥ /\n<lg>\n<l>tasya bhāvādhīnanirūpaṇasya tadabhāve 'śakyanirūpaṇatvāditi /</l>\n<l>pariharati nāparijñānāditi /</l>\n<l>bhāvajñānādhīnanirūpaṇo bhavatyabhāvo na tu bhāvādhīnanirūpaṇaḥ prāgabhāvo 'pi ca śakyo bhaviṣyadbhāvajñānenānyatrāvasthitabhāvajñānena vā nirūpayitumiti na prāgabhāvābhāva</l>\n<l>ityarthaḥ // 10 //</l>\n</lg></p>\n\n</div>\n<div>\n\n<p>  NyS_2,2.11: na lakṣaṇāvasthitāpekṣāsiddheḥ //</p>\n\n<p>  NyS_2,2.12: prāgutpatterabhāvopapatteśca //</p>\n\n<p>abhāvadvaitamiti /\nprakṛtāpekṣaṃ prakṛtaṃ pradhvaṃsamātravādinaṃ prati prāgabhāvapratipādanaṃ paramārthatastu prathamamabhāvedvaitaṃ tādātmyābhāvaḥ saṃsargābhāvaśceti saṃsargābhāvo 'pi prākpradhvaṃsātyantābhāvabhedena trividha\niti catasro vidhā abhāvasyeti /\nasatyarthenābhāvaḥ /\ntatsiddheralakṣiteṣvaheturiti cobhe apyete chalasūtre iti /\n( 280 / 3 ) yo yo 'bhāvaḥ sa sarvaḥ satyarthe bhavati yathā pradhvaṃsaḥ na ca tathā lakṣaṇābhāva\niti sāmānyacchalam // 10 // tatsiddheriti tu vākchalaṃ yāni lakṣaṇāni bhavanti kathaṃ tānyeva na bhavantīti hi tasyārthaḥ // 11-12 //</p>\n\n</div>\n<div>\n\n<p>  NyS_2,2.13: ādimattvādaindriyakatvāt kṛtakavadupacārācca //</p>\n\n<p>tadevaṃ śabdaparīkṣāṃ prastutya tasya prāmāṇyaṃ parīkṣya vibhāgoddeśaḥ parīkṣitaḥ saṃprati śabdaparīkṣāśeṣaṃ varttayannāha /\nāptopadeśaḥ śabda iti /\nsaṃśayakāraṇaṃ vipratipattiṃ darśayan\njaranmīmāṅkānāṃ matamāha /\nākāśaguṇaḥ śabda iti /\nabhighātapreritena hi vāyunā yāvadvegamabhipratiṣṭhamānena karṇaśaṣkulyavacchinnanabhobhāgasamavetaḥ\nnityaḥ śabdo vyajyata iti /\ntadetadvārtikakāro vyācaṣṭe /\neke tāvaditi /\navinaśyadādhāramapi saṃyogādyanityamityata āha /\nekadravyamiti /\ntathā 'pi pārthivāṇugatai rūpādibhiranaikāntikamata\nāha /\nākāśaguṇaśceti /\nekadravyatve satyākāśaguṇatvādityetāvatābhimatasiddheravinaśyadādhāratvaṃ tatprapañcārthaṃ veditavyam /\nsaṃyogavibhāganādā iti /\nbherīdaṇḍasaṃyogaprerito vāyuḥ karṇaśaṣkulīmantamākāśaṃ prāptaḥ śabdasya vyañjakaḥ evaṃ vaṃśadalavibhāgaprerito vāyuḥ śabdasya vyañjaka iti draṣṭavyam /\nsaṃyogavibhāgau pāramparyeṇa, nādastu sākṣāditi /\nsāṃkhyīyamatamāha /\ngandhādisahavṛttiriti /\npañcatanmātrotpannabhūtasūkṣmasamudāyārabdhapṛthivyādivikāro goghaṭādivṛttiḥ śabdo yogyadeśasya āhaṅkārikatayā vyāpakaṃ viṣayadeśasya śrotrendriyaṃ vikurvannavasthita\neva gṛhyate /\ntadetadāha /\napare punariti /\nbhūtaviśeṣābhighātā iti /\nbherīdaṇḍābhighātā ityarthaḥ /\nvaiśeṣikamatamāha /\nākāśaguṇa iti /\nbauddharāddhāntamāha /\nmahābhūtasaṃkṣobhaja iti ( 281 / 2 ) nāsambandhāditi /\nyadā bhāvo 'sti tadā prākpradhvaṃsābhāvānnānityatvam /\nanutpannavinaṣṭayośca prasaṅgāditi /\nna tāvatprakpradhvaṃsābhāvayoḥ sahabhāvo 'sti tasmātpratyekameva tāvadanityatvaṃ tathā cānutpanne vastuni naṣṭe vā 'nityatvaprasaṅgaḥ /\nna cedaṃ dṛṣṭamiṣṭaṃ vā bhāvadharmatvenānityatvasya pratīteranityo ghaṭa iti /\nna kevalamanityatvasya bhāva iti paramasminpakṣe na yujyate ṣaṣṭyarthaśca nāsti /\nkasmād bhāvasyābhāvo dharmo na bhavatītyata āha /\nna ca dharmakāla iti /\nco hetvarthe /\nśaṅkate /\natheti /\nbhavanneva hi yasmātprāg\nna bhavati paścācca tasmāttasyābhāva iti ṣaṣṭhayupapattirityarthaḥ /\nuttaram evamapīti /\nsatyaṃ bhavanneva na bhavatīti, na tvenāvatā 'syābhāvasaṃbandho bhinnakālatvāt /\ntasmānnāsmaduktaṃ kiṃ citpratiṣiddhamityarthaḥ /\nlokavirodhamudbhāvayati ghaṭasya prāgabhāva iti /\nasaṃbandhe ṣaṣṭhīprayogo 'yaṃ bhāktaḥ bhāvādhīnanirūpaṇatvaṃ ca bhaktirityarthaḥ /\napi ca vartamānavastu nityamityucyate tasya bhāvo nityatā /\nbhavatu kimetāvatā 'pītyata āha /\nvarttamāne ceti /\n( 282 / 1 ) vināśo 'syāvaśyantayā bhaviṣyatīti avaśyaṃbhāvino vināśasya sannidhānena sambandhamupacarya matupaḥ prayoga\nityarthaḥ /\nupalabdhilakṣaṇaprāptasyeti /\n( 283 / 7 ) na hi sato vināśo 'sti yenāsaṃbandho bhāvasya deśyeta kiṃ tu yathā satava āvirbhāvo janma\nevaṃ sata evātyantatirobhāvo vināśa iti anityateti cākhyāyate tirobhāvasya ca satā saha samānakālatayā sambandha upapadyata iti bhāvaḥ /\ntirobhāvaśca ghaṭādinā 'pi saṃbhavatītyupalabdhilakṣaṇaprāptasyetyuktam /\ntadetatsāṃkhyīyaṃ mataṃ dūṣayati /\netattuśūnyamabhidhānamiti /\npradhānavikāratvādviśvasya vikārasya ca prakṛterananyatvātprādhanikasya kasya (?) cidupalambhānnāstyeva tadvastu yadatyantaṃ nopalabhyata iti sāṃkhyasiddhāntastaṃ bādhata\nityarthaḥ /\napi ca yathā sato na vināśaḥ evamasato 'pi janma nāsti tathā cānupajātaviśeṣasya vastunastirobhāvo na yuktaḥ viśeṣopajanena ca kathaṃ sata utpattirviśeṣasyaiva prāgasattvāt sattve vā prāgapyanupalabdhiprasaṅga iti /\nye punariti /\nanitya evānityatā svārthikastalpratyaya\nityarthaḥ /\ndūṣayati /\netattu na yuktam1 pāṇinerapi smṛtiḥ pramāṇāvirodhinī tattvavyavasthāheturna tadvirodhinyapi, asti ca ṭhagādīnāṃ svārthikatve pramāṇavirodhaḥ /\ntathā hi prakṛtipratyayoḥ samabhivyāhāro na syād na khalvekārthayoḥ samabhivyāhāro dṛṣṭaḥ na hi bharati vṛkṣaḥ śiṃśapā itivadvṛkṣastaruriti prayogaḥ /\nkathaṃ tarhyeko dvau bahava iti cet /\nna /\nliṅgaviśeṣavyaktyarthatvādvibhaktiprayogasya\nevaṃ yāvakādiṣvapi viruddhajātyantaravyavacchedaḥ pratyayārtho veditavyaḥ /\nyathā ca vyācakṣate śabdāḥ yāva eva yāvaka iti /\ntadidamuktam /\nanupalabhyamānabhedānāmapyanumānato bheda\niti /\nkimanumānaṃ /\nṣaṣṭyā bhedaviṣayatvamiti tvatalabhiprāpayaṃ nityatvānityatvayoḥ prakṛtatvāt /\ntasya bhāvastvatalāviti tvataloḥ ṣaṣṭīsamarthādutpatteḥ sarvaviṣayaṃ tvanumānamuktamiti /\navadhyapekṣānapekṣeti /\n( 284 / 3 ) sattaivobhayāntāvadhyapekṣā bhavatyanityatā saiva ca tadanapekṣā nityatā avadhiścopalakṣaṇaṃ na viśeṣaṇam tacca bhinnakālamapi bhavatyeva yathā mṛtāyāṃ mātari devadattāyāṃ devadattāputro yajñadatta iti bhūtapūrvagatvā devadattā svaputramupalakṣayati yadā ca kāryatvaṃ samavāyastadobhayāntāvacchinnā sattā nityatā /\nyadā tu pūrvāntāvacchinnā sattaivotpattistadā 'parāntāvacchinnā sattā anityateti na hvetulakṣaṇavyākhyānāvasaroktena virodha iti /\nkāryātmalābhahetuḥ samavāya\n<lg>\n<l>iti /</l>\n<l>kāryasyātmalābhaḥ svakāraṇasambandhitvaṃ tasya hetuḥ samavāyaḥ /</l>\n<l>samavāyo hi samavetatvaṃ bhavati samavāyaḥ kāraṇaviśiṣṭakāryatvamiti /</l>\n<l>nimittakāraṇabhedānuvidhānamutpattidharmakatvaṃ gamyagamakayorabhedavivakṣayā // 13 //</l>\n</lg></p>\n\n</div>\n<div>\n\n<p>  NyS_2,2.14: na ghaṭābhāvasāmānyanityatvād nityeṣvapyanityavadupacārācca //</p>\n\n<p>  NyS_2,2.15: tattvabhāktayornānātvavibhāgādavyabhicāraḥ //</p>\n\n<p>nimittakāraṇāni bherīdaṇḍasaṃyogādayaḥ /\ntadbhedātkhalu śabdo bhinno bhavati /\nśaṅkate saṃyogavibhāgeti /\n( 285 / 2 ) yathā hi kāraṇabhedena bhedo dṛśyate evaṃ vyañjakabhedenāpi maṇikṛpāṇadarpaṇādivyajyamānasya mukhasya bhedo dṛṣṭaḥ tasmāt saṃśaya iti /\nśrotraṃ tāvanna śabdadeśaṃ gacchatyamūrttatvāditi /\nkarṇaśaṣkulyavacchinnaṃ hi nabhaḥ śrotraṃ, na ca karṇaśaṣkulī mūrttā 'pi satī vaktṛvakramupasarpati pratyakṣaṃ hi karṇaśaṣkulī śrotrasthā gṛhyate tasmādgacchadapi karṇaśaṣkulyapadhānavirahānna nabhomātraṃ śrotraṃ tasmānmā karṇaśarūkulī yāsīt tadupakṛtaṃ tu nabho gacchatīti yo manyate taṃ pratyetaduktamiti draṣṭavyam /\nkriyākāraṇaguṇasamavāyāditi /\nnodanābhidhātasamavāyādityarthaḥ /\nnāyaṃ nirapekṣārtha iti/yadyapiva samavāyikāraṇaṃ patane kattravye gurutvamapekṣate tathā 'pi caramabhāvinimittāntaraṃ nāpekṣata iti nirapekṣaśabdāsyārthaḥ /\nyadyapi pratibandhakāpagamo bhavati caraprabhāvī tathā 'pi na nimittāntaraṃ pratibandhe hi sati gurutvaṃ na karoti kāryamautsargikaṃ na punaḥ pratibandhakāpagamasyāpi tatra nimittabhāvakalpanā yuktā tadanvayavyatirekasyānyathāsiddheriti bhāvarūpaṃ vā caramabhāvinimittāntaraṃ nāpekṣata\nityanapekṣārthaḥ /\nviṣayābhāvācceti /\n( 286 / 3 ) kriyotpādaṃ prati yogyatā kriyāviṣayastāmāśritya kriyā bhavati sā mūrtiḥ na cāsāvasarvagatadravyaparimāṇalakṣaṇātmākāśādau sarvagate samasti tasmānnaite kriyāvanta\nityarthaḥ /\ntato 'ntyasyātimāndyāditi /\nnāntyaḥ śabdāntaramārabhate na kevalamasau svakāraṇaṃ śabdaṃ nāśayati, kintu so 'pi svakāraṇena śabdena nāśyate tadidamanayoḥ kāryakāraṇavirodhitvam /\nādyastu kāryeṇaiva nāśyate madhyānāṃ tvaniyama\niti /\njaranmīmāṃsakamatamutthāpayati eva eveti cediti /\neka eva teṣāṃ śabdo nabhoguṇo nabho vitatyāvasthitaḥ parimāṇavadityarthaḥ /\nśabdasaṃskārapakṣaṃ kakṣīkṛtya dūṣaṇamāha /\nna sarvairupalabdhiprasaṅgāditi /\nna kima iti ( 287 / 2 ) praśnasyetyarthaḥ /\nśabdasyākāśavṛttitvāditi /\nākāśasya sarvagatatvena tatra vyaktaḥ sarvatraiva vyakta iti sarvatraivopalambhastadavastha evetyarthaḥ /\nabhyupetyaikadeśamāha /\nekadeśābhivyaktau cārthapratyayo na syāt /\nvarṇasādhyasya kāryasyaikadeśenākaraṇāt /\nyathā nānāvarṇe pade ekavarṇābhivyaktau nārthapratyaya\niti /\nsyādetad ekadeśa eva varṇaḥ tathā ca varṇasādhyaṃ kāryamekadeśaḥ śaktaḥ kartumityata āha /\nsarva eva vyāpakāpa bhavantīti /\netasminpekṣe varṇaikadeśavyaktirabhyupagamyate tasmādvyāpakādvarṇādavyāpaka ekadeśo 'nyaityarthaḥ /\nnanvastvekadeśata evārthapratyaya ityata āha /\netasmin pakṣe varṇaikadeśavyaktirabhyupagamyate na ca varṇaikadeśaḥ śakyo nirūpayitum /\nalpīyasā hi prayatnena varṇamuccaritaṃ matirna gṛhṇāti gṛhṇatī vā varṇameva gṛhṇāti na tu tadekadeśaṃ kadā cidapītyarthaḥ /\nnirūpaṇamabhyupetyāha /\nna ca nirūpitāditi /\nbahavastahiṃ varṇā vyajyantāṃ tannirūpaṇāccārtho gamyata ityata āha /\neteneti /\nyastu manyate na vastuto 'styekadeśaḥ śabdasya kiṃ tu saṃskārasyāvyāpyavṛttitvamevaikadeśaḥ /\nbhavataḥ pakṣe śabdasyāvyāpyavṛttitvameva nabhasa\nekadeśa iti taṃ prati doṣāntaramāha kolāhalaśca syāditi /\nyadyucyate kaścideva dhvaniḥ kaṃ cideva śabdaṃ vyanakti tataśca na kolāhala iti tatrāha /\nniyamaśca na syāditi /\n( 288 / 5 ) samānadeśānāmapi rūparasādīnāṃ vyañjakaniyama ityata uktaṃ samānendriyagrāhyāṇāmiti /\ntathā pi bhinnadeśānāṃ samānendriyagrāhyāṇāmapi na sahasā sarveṣāṃ vyaktirityata uktaṃ samānadeśānāmiti /\nśaṅkate yadyasya vyañjakamiti /\nna hi vyañjakānāṃ vyañjakatvaṃ vyakteranyataḥ pratīyate sā ca niyateti vyañjakānāmapi niyamasiddhirityarthaḥ /\npariharati tannādṛṣṭatvāt /\nanyeṣāmeva bhūtānāṃ vyañjakānāṃ vyaṅnyānāṃ cāniyamova dṛṣṭa ihāpi niyamaṃ vighaṭayati /\nkāryāṇāṃ tu samānadeśānāmapi samānendriyagrāhyāṇāmapi rūpādīnāṃ saṃkhyādīnāṃ ca dṛṣṭaḥ kāraṇaniyama iti śabdānāmapi niyatakāraṇatayotpattiniyama\nupapadyata iti bhāvaḥ /\nsamastavastvavyavadhānena sāmānyānāṃ sarvasāmānyasaṃgataṃ samastaṃ vastviti manvānaḥ śaṅkate /\nsāmānyavaditi /\nsarvārthāvyavadhāne 'pi kiṃ cideva vastu kena cideva sāmānyena saṃbaddhaṃ na sarvaṃ sarveṇetyāśayavānnirākaroti /\nnānabhyupagamāditi /\nyadyapyekadeśasthānāṃ samānendriyagrāhyāṇāṃ sattvanaratvabrāhmaṇatvānāṃ svarūpabhedasaṃsthānayonivyaṅnyānāṃ pratiniyatavyañjakavyaṅnyatvaṃ tathā 'pi samānadeśatvābhāvānna vyabhicāraḥ /\nsattvasya padārthatrayasamavāyādadhikadeśatayā naratvasya brāhmaṇavat kṣatriyādiṣu sadbhāvāt\nbrāhmaṇatvasya kṣatriyādiparihārāt kaṭha diṣveva bhāvād nyūnādhikadaśatayā na samānadeśatvamiti /\netena śrotrasaṃskāre 'pyanimo boddhavyaḥ\nyathonmīlanasaṃskṛtamindriyaṃ samānadeśānsvagrāhyānsakṛdeva darśayati na tu kiṃ cideveti sarvamavadātam /\napi ca sarvaśabdasya tālvādisaṃyogavyaṅnyatve taduparame vidūre śabdenopalabdhavyaṃ na copalabhyate /\nvāyusaṃtānavyaṅnyatve tu prāguktaniyamābhāva eva doṣa iti śaṅkottarābhyāṃ darśayati /\nyadiceti /\napi cāyaṃ nityaḥ śabdaḥ prādeśiko vā syādvyāpako vā ubhayathā 'pi doṣa iti śaṅkottarābhyāṃ darśayati /\nnimittasannidhāne ceti /\n( 289 / 10 ) syādetat /\nmā bhūdrāyusaṃtāno vyañjakaḥ santi khalu vāyuguṇā nādāste 'sya śabdasya vyaṅktāpara ityata āha /\nnādopalabdhau ceti /\nna tāvannādo nāma vāyuguṇaḥ kaścidupalabhyate,\nabhyupetyāpi brūmaḥ /\nnādopalabdhāvapi yatra vāyustatra tadguṇo 'ṅgīkartavyaḥ na ca viprakṛṣṭenapuruṣeṇa śabdepalabdhau tatra vāyurasti tadguṇo vā nādaḥ vāyusantānagamanaṃ cātmin pakṣe neṣyate yasmādvimakṛṣṭena puruṣeṇa śabdopalabdhena vyañjako nāda iti /\nsyādetat\nmā bhūdvāyusaṃtāno mā ca bhūttadguṇo nādaḥ śabdasya vyañjako vāyavīyāstu saṃyogavibhāgā vyañjakā bhavantītyata āha /\neteneti /\nyastu manyate pratyabhijñaiva bhagavatī śabdasyemasādhinī tadānuguṇyāya vyāpinaḥ śabdasya guṇasya dravyasya vā prayatnapreritā vāyavo yāvadvegaṃ pratiṣṭhamānāḥ śrotraṃ śrotrāvacchinnaśabdaviśeṣaṃ vā saṃskurvanto vyañjakā iti kalpyate /\nna ca samānadeśānāṃ samānendriyagrāhyāṇāṃ niyatavyañjakavyaṅnyatvaṃ na dṛṣṭamitīmaṃ prasaṅgaṃ pratyabhijñā mṛṣati so 'yamanayā bādhitaviṣayo vilīyata\niti taṃ pratyāha /\nkṛtakavadupacārāt /\n( 290 / 1 ) atra copacāreṇa prayogeṇa tatkāraṇaṃ śabdabhedapratyayamupalakṣayati /\nasti hi śukasārikāmanuṣyavakraprabhaveṣu gakārādiṣu sphuṭatarā rūpabhedapratyayāḥ puṃsām /\nevaṃ strīpuṃsaprabhaveṣu strīpuṃsabhedaprabhaveṣu ca /\nna ceyamaupādhikī na tu svarūpata iti vācyam /\ntathā hyaugādhikatvamānubhāvikaṃ vāsyād yathā kuṅkumāruṇā taruṇīti /\nupapattigocaro vā yathā kṛpāṇadhārāyāṃ jale va pratibimbahetau rociṣṇutāyāṃ dīrghaśyāmatāyāṃ mukhasya na tāvadānubhāvikaṃ,\nviditopādheḥ khaluḥ tadbhavati yathā viditakuṅkumasya kuṅkumāruṇeti /\nśukādibhedamaviduṣo 'pi ca kāṇḍapaṭādyāvṛte śukādau śabdabhedapratyayo bhavati yata etadunnayati śukodīritā mañjutamā gātheti /\nnāpyaupādhikatvamupapattigocaraḥ\nna hi śabdasvarūpasamavāyino bhedasyaupādhikatve kicidasti pramāṇaṃ mukhasyeva maṇidarpaṇakṛpāṇagatasya /\nna khalu viruddhaparamāṇeṣu darpaṇādiṣu viruddhaparimāṇānāṃ pratibimbānāmutpādaḥ saṃbhavati /\nśabdānāṃ tu saṃyogavibhāgayonīnāṃ yuktastadbhedena rūpabhedaḥ /\nsyādetat /\ntīvramandatvādayo dharmāḥ paraṃ bhidyante na tu tadāśrayaḥ śabdaḥ na hyanyasya bhenenānyo bhettumarhati atiprasaṅgāt /\nna hi rūparasādīnāṃ yugapadbhāvināṃ vā kramabhāvināṃ vā saṃyogādīnāṃ bhede dravyaṃ bhidyate /\nkathamekasyaiva śabdasyāparyāyeṇa tīvramandatvādiviruddhadharmasaṃsarga iti cet /\nata evaupādhiko 'stu mukhasyevābhedino 'paryāyeṇa kṛpāṇādiṣu dīrghaparimaṇḍalatvādiḥ /\natrocyate, na vayaṃ dharmabhedamātreṇa dharmiṇo bhedamācakṣmahe kiṃ tu dharmabhedamātraprathā uta dharmibhedo 'pi prathata iti nirūpyatām, asti hi gaurgauriti prathānugame 'pi śuṅkakapilakapotikāsu goṣu dharmibhedāvagāhinī prathā /\nasti ca dharmamātrabhedāvagāhinī prathā dharmiṇamabhinnamākalayantī yathā śālaprānthuḥ\nvṛthulaviśālavakṣāḥ pralambabhujo nīlotpaladalaśyāmaḥ siṃhāsyo navāmbhodadhvanirgambhīramadhuraghoṣaścakorekṣaṇaḥ kṣatriyayuveti /\nseyaṃ śukaśārikāmanuṣyeṣu yugapadgakārānuccārayatsu tīvramandrānunāsikādigakārāvagāhinī prathā kimekameva kṣatriyayuvānamiva gakāramanekadharmavantamālambate eko gakāro nānādharmeti kiṃ vā yatheyaṃ śuklā gauriyaṃ kapilā gauriti tathā tīvro 'yaṃ gakāro mando 'yaṃ gakāro 'nunāsiko 'yamiti bhavanta eva vidāṃpava kurvantu /\nseyaṃ gottvamiva kapilādiyu goviśeṣeṣu gatvaṃ tīvramandādiśabdabhedeṣvālambamānā pratyabhijñā ca bhedaprathā copapatsyate /\napi ca yugapattīvramandatvādilakṣaṇaviruddhadharmasaṃsargādapi gakārāṇāṃ parasparatastapanakhadyotavadbhedamanumimīmahe /\nna cāyaṃ viruddhadharmasaṃsargo na gakārādiniveśī kiṃ tvāpādhikaḥ upādhayaśca bhidyanta eva na gakāra\niti sāṃpratam /\ngakāparasamavāyinaḥ pratīyamānasyāsati bādhake aupādhikatvakalpanāyogāt /\npratyabhijñānasya ca gatvasāmānyālambanatvenopaṣatteḥ /\napi caupādhikatvapakṣe tālvādisaṃyogadharmo vā tadabhighātapreritadhvanidharmo vā tīvrānunāsikatvādiḥ śabde samāroṣyata ityāstheyam /\nna cāroṣyamajānatāmāropaḥ saṃbhavati /\nna ca dhvanīnāṃ tālvādisaṃyogavibhāgānāṃ vā dharmaḥ śrotreṇa śakyo grahītuṃ tadanyadharmavat /\nna caite tadārnī pramāṇāntareṇopanīyante smṛtā vā yenāropyeran /\nna ca dhvanibhedasaṃskāravaśācchrotrasyaitādṛśaḥ sāmarthyabheda āvirbhavati /\nyena āropyāgrahe 'pi bhramo bhavati /\nna ca maṇḍūkavasāktākṣāṇāmivānavagatāsmṛtoramāṇāmapi prathamākṣasannipātādvaṃśeṣūragāropa iti sāṃpratam /\nsarvāsāmeva bhrāntīnāṃ pramāṇagṛhītāropyāropaviṣayagrahaṇapuraḥsaratvaniyamāt /\ntadanusāreṇa maṇḍūkavasāktākṣāṇāmapi vaṃśeṣūragabhramo vyākhyeyaḥ /\nvaṃśānāṃ tāvadasti bhūyaḥ sārūpyamurageṇa tena caite tanmātreṇa rūpeṇa śaknuvanti gṛhītāḥ smārayitumuragam /\nevamapi yadanyeṣāṃbhramo na bhavati tatra sarpākāravyāvṛttavaṃśagraho hetuḥ maṇḍūkavasāñjanaṃ ca vaṃśākārapidhānamātrahetuḥ /\nna ca prayamākṣasannipātādeva bhrama iti prāmāṇikaṃ kṣaṇabhedasya durjānatvāt /\nca cāgṛhītasarpasya bhavatīti yuktaṃ śakyaṃ vaktum /\ntasmin janmani janmāntareva vā sarpagrahasambhavāt /\ndhvanidharmastvanunāsikatvādirasminneva janmanijanmāntare 'pyaśakyagraha eva /\ntasmādvarṇasamaveto 'nunāsikatvādiḥ pratīyamānāṃ varṇadharma eva naupādhikaḥ tathā ca yugapadviruddhadharmayogātparasparamanyatvaṃ gakārādīnāmiti yuktam /\ntadanenābhisaṃdhinoktaṃ kṛtakavadupacārāditi /\ntadetadvārtikakāro vyācaṣṭe /\ntīvraṃ mandamiti kṛtakamupacaryata\niti /\nśabdaviṣayatvena viruddhadharmamupalakṣayati /\naparānapi śabdānityatvahetūnāha /\nkṛtakavadupacārādityaneneti /\nsāmānyavata ityetāvataiva jātinirākaraṇe siddhe viśeṣagrahaṇaṃ sādharmyaṃ sāmānyamiti bhramanirākaraṇārtham /\ntaddhi prameyatvasattvādikaṃ guṇa iva jātyādāvapyastīti /\nviśeṣapadena tu jātigrahaṇānnivarttitaṃ bhavati /\nupalabhyasyeti tūpariṣṭātsphuṭībhaviṣyatīti /\nśaṅkate tīvraśabdasyeti /\ntīvratvadharmānvayavyatirekānuvidhāyipravṛttistīvraśabado na śabdaṃ dharmiṇamabhidhātumarhatīti yathoktamātrasyākṣepa\nityarthaḥ /\nnirākaroti /\nna śabdaśabdena samānādhikaraṇasyeti /\netacca vyaktyākṛtijātayaḥ padārtha ityatra pratipādayiṣyate /\nśaṅkate vyañjakasyeti /\nsvakāraṇātkhalu vyañjakācchabdajñānamutpannaṃ tīvraṃ mandaṃ ceti /\ntena tīvrajñānajñeyaḥ śabdo 'pi tīvra iva mandajñānajñeyaḥ śabdo manda iva bhāsate na tvājānato 'sya tīvratvaṃ mandatvaṃ vā yena bhidyata ityarthaḥ /\nnirākaroti nābhiśraveti /\nanyatkhalvanyena samānajātīyenābhibhūyate na tu tadeva tena, na hi madhyandrinolkāprakāśasaṃbandhī paṭaḥ paṭunā sāvitreṇa prakāśena prakāśamānamātmānamātmanā 'bhibhavati /\nevaṃ gakāro 'pi tīvradhvaniprakāśyaṃ gakāramātmānamabhibhavet /\nyadi tvayaṃ mandadhvaniprakāśyo gakārastīvradhvaniprakāśyādgakārādanyo bhavati /\ntato madhyadinolkāprakāśaḥ savitṛprakāśena cālpatvādabhibhūyate iti yujyate tadidaṃ śeṣaṃ bhāṣyauktamiti /\nsatyamanyadanyenābhibhūyate tathā 'pi na gakārasya nānātvamapi tu tadgrahaṇānāṃ teṣāṃ cābhibhāvyābhibhāvakabhāvo na gakārasyetyanenābhiprāyeṇa śaṅkate /\ngrahaṇamiti /\nnirākaroti /\nna grahaṇabhesyeti /\narthabhedādhīnanirūpaṇo grahaṇabhedo nārthabhedamantareṇa śakyo nirūpayituṃ, na ca bhedenānirūpitaḥpa śakyo 'bhibhāvyābhibhāvakabhāvena pratyetumityarthaḥ /\nnityaṃ grahaṇabhedaḥ syāditi /\ngrahaṇabhedadarśanābhyupagame niyatamarthabhedo 'bhyupagantavyaḥ /\ntathā ca sarvameva bhidyata iti nābhinnaṃ kiṃ cidbhavet /\nbhedo 'pi na syādabhedāśrayatvādbhedasyetyarthaḥ /\nabhiśravānupapattiśceti /\n( 291 / 1 ) yasminneva kṣaṇe pūrvaṃ jñānamuttareṇotpadyābhibhavanīyaṃ tadaiva tena vināśyate na cāsato 'bhibhava\nityarthaḥ /\nsāṃkhyamate 'pi nābhibhava ityāha /\nabhibhaveti /\nparājitaṃ sāṃkhyaṃ dṛṣṭvā nāsmākamayamastyanuyoga\niti manvāno mīmāṅgakaḥ punaḥ śaṅkate /\nsarvatreti /\nnirākaroti neti /\nsāṅkhyaścodayati /\nyadi saṃtānavṛttiriti /\npariharati /\nśabdasaṃtānasya nimittabhedābhimukhyenādau prāpteriti /\n( 291 / 8 ) nimittabhedo bherīśaṅkhatālvādiśca tadābhimukhyena yaḥ karṇaśaṣkulyavaruddhasya nabhasaḥ śrotrasya bhāgaḥ sthitastasminnādau ca\nutṣannaḥ śabdastasya prāpteḥ pūrvādidigavasthitaśaṅkhādijanmā 'yaṃ śabda ityanumīyate /\netaduktaṃ bhavati viśiṣṭadigdeśāvasthitaśaṅkhādiprabhavaśabdasaṃtānajanyasya tas śabdasya ko 'pi dharmabhedaḥ śrotragocaro yasmāttasya viśiṣṭadigdeśāvasthitaśaṅkhādiprabhavatvamanumīyate na cāsau sāmānyaviśeṣo 'vyapadeśyatvānnāsti /\nna hīkṣukṣīraguḍādīnāṃ madhuratvāvāntarasāmānyabhedaḥ pratyakṣavedanīyāḥ śakyā avyapadeśyatapayā pratyākhyātum /\nanubhavaśca samānaḥ /\ntasmādānumānikaḥ śabde digdeśapratyaya iti /\nyaḥ śabdasaṃtāna iti /\nsaṃtanotīti saṃtānaḥ ādyaḥ śabdo yo jāyate sa saṃtānotīti sambandhaḥ yasmāttanimittādabhimukhe neti yojanā /\nādyaśabdeti /\ntadabhimukhabhāgayuktaḥ śabda iti /\n<lg>\n<l>tadevaṃ svamatamutkvā paramatamāha /</l>\n<l>eke tviti /</l>\n<l>parokṣe vaktarīti śeṣaḥ /</l>\n<l>yadyapi jātyandhānāmapi kathaṃ cidabhimukhapṛṣṭhapārśvataḥ śabdavivekaḥ saṃbhavati tathāpi pūrvāparadigvibhāgo nāstītyata uktaṃ jātyandhānāmiti // 13-14 //</l>\n</lg></p>\n\n</div>\n<div>\n\n<p>  NyS_2,2.16: santānānumānaviśeṣaṇāt //</p>\n\n<p>etaccābhāve nāstīti /\n( 293 / 3 ) na sattāṃsabandho nobhayāntāvacchinnatvamityarthaḥ // 15-16 //</p>\n\n</div>\n<div>\n\n<p>  NyS_2,2.17: kāraṇadravyasya pradeśaśabdenābhidhānād nityeṣvapyavyabhicāra iti //</p>\n\n<p>nanu yadyanyadvyāpakatvaṃ nāsti kathaṃ tarhi bhavadbiḥkaṃṣāṃ cidvyāpakatvamavyāpakatvaṃ ca keṣāṃ cidiṣyataityata āha /\nvayaṃ tu vyāptimaṅgulirūpasyeti ( 296 / 6 ) /\nyatra yatrāśrayopalabdhistatra tatra yadvastūpalabdhiyogyaṃ sadupalabhyate tadvyāpakaṃ tena balākāvyāpakamapi śauklyaṃ mandamandāloke balākāyāmupalabhyamānāyāmapi nopalabhyate yogyatābhāvāt /\nīdṛśaṃ saṃyogādīnāṃ vyāpakatvamaśakyaṃ guṇatvena sādhayitumanupalabdhivirodhādityāha /\nna punaḥ śabdādaya iti /\nupalabdhiyogyā iti śeṣaḥ /\nsarvavastuviṣayaṃ ca svābhimattaṃ vyāpakatvāvyāpakatvaṃ saṃkṣipyāha /\nsamuditasthānānāmiti /\nsamuditasthānā hi sattādayo gotvādayaśca vyāpakā ekasamudāthyupalambhe 'pyupalabdheḥ saṃyogādayastu samuditasthānā avyāpakāḥ\nna hyete samudāyinyekasminnirūpyante, api tu samuditeṣveva ekāśrayāṇāṃ rūpādīnāṃ vyāpakānāmavyāpakānāṃ ca śabdabuddhyādīnāmāśrayopalabdhātupalabdhyanupalabdhī vyāptyavyāptī iti yojanā /\nekasamudāyītyatraikagrahaṇamaśeṣasamudāyinivṛttyartham /\nna tveko vivakṣitastadgrahaṇaṃ vā tena katipayāvayavopalabdhau tadanupalabdhau copalabhyamāno 'vayavī vyāpakatvenokto bhavati /\nmūrtimattvādibhya ityādigrahaṇena sparśavattvāvyāpitvādīni gṛhyante /\nkāryākāśasaṃyogo vipratipattiviṣaya\niti /\nyadi kāryākāśasaṃyogamātraṃ pakṣīkriyate tato vinaśyadāthāradravyavartinaḥ saṃyogasyetyastyata\neva yāvaddravyabhāvityamityapasiddhāntaḥ syādityata uktaṃ vipratipattiviṣaya iti /\ntenaivānaikāntikaṃ syādata uktamavinaśyadādhāratva\niti /\ntathā 'pi paṭasya nīlīdravyasaṃyogena yāvaddravyabhāvinā 'naikāntikaṃ syādityata\nuktaṃ kriyāvaddravyavṛttitve iti /\nvivakṣitaparasparavibhāgahetukriyāvattvamiha grāhyam /\nkva citpaṭyate vipratipattiviṣayā vibhāgina ākāśādayaḥ kriyāvaddravyasaṃyogitvātparamāṇuvaditi,\natra yadyākāśādayo vibhāgina iti sādhyeta tata ātmādibhirapi vibhāginaḥ syurityapasiddhāntaḥ syādata uktaṃ vipratiprattiviṣayā iti /\ntato mūrttena vibhāgo na inyabhimataṃ labhyate /\nsaṃyogasyacāvyāpyavṛttitvapiti /\npradeśavatoḥ khalvāmalakayoḥ saṃyogo vyāpyavṛttitā saṃyogasyākāśādāvapi pradeśavaddravyasāmānyaṃ tenākāśādau pradeśāpacāra ityuktaṃ, saṃprati sāmānyāntaraupacārabījamāha ekasya ceti /\n( 297 / 4 ) yathā ghaṭa eko 'nekamūrttimaddravyasaṃyogī pradeśavānevamākāśamityarthaḥ /\nkatamasminnartha iti praśnaḥ /\ntasyārthaḥ/ ... tattvabhāktayornānātvasya vibhāgādavyabhicāraḥ ...\n ... saṃtānānumānaviśeṣaṇāt ...\n ... kāraṇadravyasya pradeśaśabdenābhidhānā ...\nditi sūtrairevānaikāntikatvaparihārādasminnarthe sūtraṃ na śrūyate ityayuktamiti /\nuttaraṃ niṣpradeśamākāśamiti /\nna hi kāraṇadravyasya pradeśaśabdenābhidhānāditi sūtramākāśādīnāṃ niṣpradeśatvaṃ sākṣād\nbrūtaityarthaḥ /\n<lg>\n<l>evaṃ sthite bhāṣyakārīyapraśne vārtikakāraḥ svamuttaramāha /</l>\n<l>arthato 'dhigateriti /</l>\n<l>viṣayāntaraṃ praśnottarayorāha śabdasaṃtāneti /</l>\n<l>bhāṣyakārīyamuttaramāha dvau pakṣau na vyavasthāpayatīti bhāṣyasyārthaḥ niṣpradeśatvamātmādīnāṃ śabdasaṃtānaṃ ca sākṣādācakṣāṇaḥ sūtrakāraḥ pakṣaṃ vyavasthāpayenna tu tenedamabhihitamiti anumānatarośca pañcānāṃ rūpāṇāṃ catarṇāṃ vā saṃpadaḥ śākhā bahava ityarthaḥ // 17 //</l>\n</lg></p>\n\n</div>\n<div>\n\n<p>  NyS_2,2.18: prāguccāraṇādanupalabdherāvaraṇādyanupalabdheśca //</p>\n\n<p>sato 'nupalabdhikāraṇābhāva\niti /\n( 298 / 2 ) prākpradhvaṃsābhābhyāṃ vyabhicāro yā mūditi sata ityuktam // 18 //</p>\n\n</div>\n<div>\n\n<p>  NyS_2,2.19: tadanupalabdheranupalambhādāvaraṇopapattiḥ //</p>\n\n<p>atra jātivādinaḥ sūtradvayaṃ ... tadanupalabdheranupalambhādāvaraṇopapattiḥ ...\nāvaraṇānupalabdhestāvadupalabdhirna saṃbhavati /\nanupalabdhisvarūpavirodhāt /\ntasmāpadāvaraṇānupalabdhirvaktavyā tathā cāvaraṇānupalabdherabhāve satyāvaraṇopalabdhistayā tvāvaraṇasadbhāvaḥ /\njñānasya nirālambanatvāyogāt /</p>\n\n</div>\n<div>\n\n<p>  NyS_2,2.20: anupalambhādapyanupalabdhisadbhāvavad nāvaraṇānupapattiranupalambhāt //</p>\n\n<p>yadi pūrvoktadoṣabhayādanupalabhyamānā 'pyāvaraṇānupalabdhirasti tathā satyanupalabdheranaikāntikatvānnābaraṇābhāvo 'nupalambhāditi /\ntadiha dvābhyāṃ sūtrābhyāmanaikāntikatvaṃ deśitam /\nasyāvatārabhāṣyam evaṃ ca sati tattvamiti /\ntadeta dvārtikakāro vyācaṣṭe evaṃ ceti /\nsūtrayostātparyaṃ praśnapūrvakamekatra darśayati ko 'sya vākyasyeti /\natra siddhāntī kiṃ matra jñeyaṃ pratyātmavedanīyatvāditi /\nsiddhāntyāha evaṃsatīti /\nyadyāvaraṇānupalabdhiparupalabhyate mānasena pratyakṣeṇa tadā nānaikāntikatvaṃ na cāvaraṇasadbhāvaḥ /\nuttaravākyamiti /\njātyuttaravākyamityarthaḥ /\nnāsyotthānamastīti /\nna sūtradvayasyāpyutthānamastītyarthaḥ /\nnanu pūrveṇaiva sūtreṇāvaraṇopapattau darśitāyāṃ kṛtamanupalambhādityanena sūtreṇetyata\naha /\nabhyanujñāvādeneti /\npūrvasūtreṇānupalabdheranupalambhādabhāva\nuktaḥ iha tvanupalambhādapi yadyanupalabdhernābhāvāditi tadanenābhyanujñāyā anaikāntikatvamucyata\niti nāpārthakametatsūtramityarthaḥ /\n<lg>\n<l>sūtragato 'pirabhyupagamāṃśamavadyotayati /</l>\n<l>etadevāha bhāṣyakāraḥ /</l>\n<l>yadyapyanujānāti bhavāniti /</l>\n<l>tadanena sūtradvayenānaikāntikatvamuktamiti sthitam // 19-20 //</l>\n</lg></p>\n\n</div>\n<div>\n\n<p>  NyS_2,2.21: anupalambhātmakatvādanupalabdherahetuḥ //</p>\n\n<p>asyottarasūtram---\nanu--tuḥ (sū. 21) //</p>\n\n<p>jātivādyanupalabdheranupalabdhirnāsti virodhāditi manyate tatra vidhiviṣayapramāṇagocaratā 'nupalabdhau virudhyeta /\nnanu niṣedhagocarapramāṇaviṣayatā 'pi, tataścopalabdhiṃ niṣedhatā pramāṇena manasā 'nupalabdhigrahaṇaṃ na virodhamāvahati tadayaṃ sūtrārthaḥ /\nanupalabdherāvaraṇānupalabdheranupalambhātmakatvādāvaraṇopalabdhiniṣedhātmakatvāt tadanupalabdheranupalambhādityayamāvaraṇopapattau na hetuḥ /\nasiddhatvād\nniṣedhaviṣayeṇānupalabdheranupalambhāditi /\ntadetadbhāṣyakāro vyācaṣṭe /\nyadupalabhyata iti /\nyadupalabhyate vidhiviṣayeṇa pramāṇena tadasti yannopalabhyate yanniṣedhaviṣayeṇa pramāṇenopalabhyate tannāstīti /\ntasmādanupalambhātmakaṃ niṣedhaviṣayapramāṇāgamyamasaditi sthitam /\nupalabdhyabhāvaścānupalabdhiḥ seyamabhāvatvānnopalabhyate vidhiviṣayeṇa pramāṇena /\nśeṣaṃ sugamam /\nasya vārtikakāraḥ paramatātparyamāha /\natathājātīyeneti /\nanuttaraṃ jātyuttaramityarthaḥ /\nyathājātīyaka\niti /\nupalabdhasya hi śabdasyāsatyanupalabdhikāraṇe prāgūrddhaṃ coccāraṇādanupalabhyamānasyānityasya sadharmā nānya ātmādirdṛṣṭo 'nitya iti /\nnanu prāgūrddhaṃ coccāraṇānmā bhūcchabda iti etāvatā 'pi nityāntaravaidharmyeṇa kasmānna nityaḥ śabdaḥ na hyātmākāśādayo nityāḥ sarvathāpa sarveṣāṃ sadharmāṇaḥ mā bhūdeṣāmabheda\nityata āha /\nuktaṃ ceti /\nanityatvasādhanamāha /\nanitya iti /\npratyakṣatvādityucyamāne gotvādibhirvyabhicāraḥ syādata uktaṃ vyāpakadravye samavāye satīti /\ntathā 'pyātmasamavāyinaikatvena vyabhicāraḥ syādata uktam /\n<lg>\n<l>avyāpakasyāsamavāye satīti /</l>\n<l>tathā 'pyā tmasamavāyitvasyeti amūrttatvādityucyamāne ghaṭādibhiḥ pradeśavadbhiḥ prathame kṣaṇe vyabhicāro 'ta uktaṃ sarvadeti /</l>\n<l>tathā 'pi kriyāguṇādibhirvyabhicārasteṣāmapi hi samavāyikāraṇaṃ pradeśa ityata uktam /</l>\n<l>dravyasya sata iti // 21 //</l>\n</lg></p>\n\n</div>\n<div>\n\n<p>  NyS_2,2.22: asparśatvāt //</p>\n\n<p>  NyS_2,2.23: na karmānityatvāt //</p>\n\n<p>  NyS_2,2.24: nāṇunityatvāt //</p>\n\n<p>23 // 24 // tadevaṃ svapakṣasādhanamutkvā vipratipattinimittaṃ parapakṣasādhanamupanyasya nirākaroti /\natha śabdasyeti /\n( 299 / 19 ) asparśena karmaṇaivobhayato vyabhicāre labdhe nityenāṇunā vyabhicārodbhāvanaṃ kṛtakatvānityatvavatsamavyāptikatvanirākaraṇārthaṃ draṣṭavyam // 22-24 //</p>\n\n</div>\n<div>\n\n<p>  NyS_2,2.25: saṃpradānāt //</p>\n\n<p>  NyS_2,2.26: tadantarālānupalabdherahetuḥ //</p>\n\n<p>  NyS_2,2.27: adhyāpanādapratiṣedhaḥ //</p>\n\n<p>  NyS_2,2.28: ubhayoḥ pakṣayoranyatarasyādhyāpanādapratiṣedhaḥ //</p>\n\n<p>  NyS_2,2.29: abhyāsāt //</p>\n\n<p>  NyS_2,2.30: nānyatvepyabhyāsasyopacārāt //</p>\n\n<lg>\n<l>ayaṃ tarhi hetuḥ sampradānāditi /</l>\n<l>saṃpradīyamānatvādityarthaḥ /</l>\n<l>dātṛpratigrahītrorantarāle śabdo 'sti adhyāpanāda guruṇā śiṣyāpaya dīyamānatvāda dhanūrvedavidācāryeṇa śiṣyāya dīyamāneṣvādivaditi // 25-30 //</l>\n</lg>\n\n</div>\n<div>\n\n<p>  NyS_2,2.31: anyadanyasmād ananyatvādananyadityanyatābhāvaḥ //</p>\n\n<lg>\n<l>yadyanyannāma jagati bhavet tato nyatve 'pyabhyāsasyopa cārādityanenānaikāntikatavamudbhāvyeta tadeva nāstīti vācchalena pratyavatiṣṭate /</l>\n<l>anya--vaḥ (sū. 31) //</l>\n</lg>\n\n</div>\n<div>\n\n<p>  NyS_2,2.32: tadabhāve nāstyananyatā tayoritaretarāpekṣasiddheḥ //</p>\n\n<lg>\n<l>tasya parihārasūtram /</l>\n<l>tada--ddheḥ (sū. 32) //</l>\n</lg>\n\n<p>tayoranyānanyayormadhye 'nanyasyānyāpekṣasiddherityarthaḥ /\nna cānyasvarūpāttadananyaditi parasmādapyananyadbhavitumarhati /\nna hi nīlamātmano 'nanyaditi pītādapyananyaditi /\nanyadeva hi pītānnīlamiti paramārthaḥ /\nayaṃ tāvatpratyayaḥ puruṣāntare nibarttamāno dṛṣṭa iti /\n( 302 / 9 ) yadā khalvekasya puruṣasya tatpratyayo bhavati tadā 'vaśyaṃ na puruṣāntarasya,\ntasmātpratyayāvyāvṛttirasiddhaiveti /\nevametaditi /\nsatyaṃ viśeṣadarśanaṃ tatpratyayanivṛttihetuḥ tadabhāve tu viśeṣādarśanasya na śakyaṃ saṃśayahetutvaṃ nivārayitumityarthaḥ /\nyatpunaretadgośabda\niti /\ngośabdo gośabda ityekākāraḥ pratyayo naikamantareṇa bhavitumarhati /\natha bhrāntaḥ kasmānna bhavatītyata āha /\nna ca gośabdasyeti /\nbhrāntatve hi tato gośabdādarthapratyayo bhrāntaḥ yathā samāropitadhūmabhāvayā maśakavartyā dhūmadhvajānumānam /\ntasmādabhrānto gośabdaikatvapratyayaḥ sthāyitāmasya sūcayatītyarthaḥ /\ndūṣayati etadapīti /\nyuktā tu kāraṇasāmānyāttatpratyayasyāvyāvṛttiriti gośabdabuddheḥ kāraṇamālambaṃna gośabdastasya sāmānyaṃ gatvamotvaṃ gośabdatvamiti yāvat /\ntasmāttatpratyayasya vyāvṛttiryuktā gośabdo gośabda ityevaṃrūpā /\nkathamiti praśnaḥ\ngobuddhau gobuddhipratyayo na vyāvarttate jātyabhiprāyamekavacanaṃ gobuddhāviti /\nyathā hi gobuddhiṣubhinnāsvapi parasparaṃ gobuddhirgobuddhirityanugatāvabhāsinī prathā gobuddhitvasāmānyopadhānā svakāraṇabhūtā gobuddhīrālambate evaṃ gośabdo gośabda\niti ṣuddhirapi gośabdatvopadhānā gośabdavyaktīrna punargośabdavyaktimekāmanekadeśakālavyāpinīm /\nna cāsyā gośabdabuddherityatrāpi jātāvekavacanam /\ngośabdo gośabda iti buddhyanugatiḥ--sāmānyanibandhanā anugatitve sati gośabdabuddhisambandhitvāt /\ngośabdabuddhirgośabdabuddhirityanugatabuddhivaditi /\nbhinnamabhedena vidvān yaścānupalabdhaviśeṣa\neva nivarttate taṃ prati tasya vastunaḥ kiṃ viśeṣo 'sti nāstīti bhavanta eva praṣṭavyāḥ /\nubhayatra doṣamāha yadyastīti /\ndvyātmakamiti /\nbhinnamabhinnamityarthaḥ /\naśeṣapuruṣaviṣayatayeti /\nādhāratayetyarthaḥ\n// 32 //</p>\n\n</div>\n<div>\n\n<p>  NyS_2,2.33: vināśakāraṇānupalabdheḥ //</p>\n\n<p>  NyS_2,2.34: aśravaṇakāraṇānupalabdheḥ satataśravaṇaprasaṅgaḥ //</p>\n\n<p>kāraṇadravyavibhāga /\niti /\n( 303 / 5 )\n<l>vibhāgenāsamavāyikāparaṇasaṃyogavināśo lakṣitaḥ tatkāryatvāt // 33-34 //</l></p>\n\n</div>\n<div>\n\n<p>  NyS_2,2.35: upalabhyamāne cānupalabdherasattvād anapadeśaḥ //</p>\n\n<p>anapadeśo 'heturityarthaḥ /\nubhayamitīti /\nyadā kramelakaṃviṣāṇitvādaśvatvena sādhayati tadā 'sya na viṣāṇaṃ nāpi tatsambandhaḥ\nyathā viṣāṇitvaṃ kramelake 'siddhaṃ tathā 'numānena vināśakāraṇopalabdhau tadanupalabdhirasiddheti /\naśvaviṣāṇa saṃbandhasyābhāvāditi /\naśvatvaviṣāṇatvayoryataḥ ko 'pi saṃbandho 'śveṣu siddho nāsti tasmādvirodhādanumānametadaśābhanamityarthaḥ /\ntasmādyathā viruddhāddhetoranumānamasadevamasiddhādapītyarthaḥ /\nśaṅkate karmatvavaditi cet /\nnirākaroti /\ntacca na āśrayasyānityatvāt /\nkarmatvāśrayaḥ karma tasyānityatvādityarthaḥ /\nśabdasya nityasyāśravaṇamanupapannam aśravaṇakāraṇānupapatteriti brūmaḥ /\ntannāśrayānityatvāditi grahaṇakavākyaṃ vibhajate /\nkarmatvasya punariti /\npratighātidravyasaṃyogastvantyasya śabdasya nirodhaka iti bhāṣyam /\ntasyārthaḥ /\npratighātidravyaṃ kuḍyādi tatsaṃyogo nabhasaḥ /\netaduktaṃ bhavati ghanataradravyasaṃyuktaṃ nabho na śabdasamavāyikāraṇatāṃ pratipadyate tataśca sannapyasamavāyikāraṇaṃ śabdo na śabdāntaramārabhate tasya va svakāraṇaṃ tatkāraṇasya tasmādvināśo bhavatīti draṣṭavyam /\nevamanyatrāpīdṛśa eva śabdavināśaheturūhanīya\niti /\nitaśca śabdo 'nitya ityāha /\nghaṇṭāyāmaśrihanyamānāyāmiti /\nyadi ghaṇṭāsthena vyañjakenānyavṛttinā vā 'vasthitena santānavṛttinā vā nityaḥ śabdo vyajyeta tatastāratārataratāratamamandamandatarādiśrutibhedo na syāt /\nnityasya ca śabdasya na svābhāviko bhedo nāpyaupādhika ityupapāditamadhastāt /\nyadi tu tāratamādayastāvanta eva śabdā nityāstatastāvanta eva yugapadeva gamyeran viśeṣābhāvād ekohyeṣāṃ vyañjakaḥ sthira iti /\natha santānavṛttistathā 'pi sarva eva tatsantatipatitāḥ samarthā ityādyenaiva sarve vyajyeran na tu samānadeśānāṃ samānendriyagrāhyāṇāṃ vyañjakaniyamo yukta ityupapāditamadhastāt /\nkāraṇatve tu dhaṇṭāsthasya saṃtānavṛtteryuktaṃ yattāratamādibhedena kāraṇabhedātkāryabheda iti /\ntātparyārthaḥ /\nyugapadanekaśabdopalabdhiprasaṅga iti /\n( 304 / 5 ) anekasya tāratamādeḥ śabdasyopalabdhiprasaṅga\nityarthaḥ /\nghaṇṭāsthaṃ cābhivyaktikāraṇaṃ kathamanyatra vattramānamiti /\nśrotre vartamānamityarthaḥ /\ndvitīyaṃ kalpamāśaṅkya dūṣayati /\nathānyagatamiti /\nghaṇṭāsabandhyeṣa śabda iti hi tāvallaukikapratyayaḥ so 'yamanyagate śabdavyañjake yathaikasyāṃ dhaṇṭāyāṃ bhavati tathā ghaṇṭāntareṣvapi tatpratyāsanneṣu bhavedaviśeṣāt /\ntasmādekaghaṇṭāsthatve niyamaheturvaktavya\niti /\nasati śabdabhede śrutīnāmiti /\nśabdajñānānāmityarthaḥ /\nnāda iti vāyudharmo 'bhidhīyata iti śaṅktate vyāmohapratyaya iti /\nyathā hi vastutaḥ svacchadhavale sphaṭikamaṇau lākṣārasāvasekatiraskṛtadhavalimni lohitaḥ sphaṭika iti pratyayaḥ evamabhivyañjakavṛttistāratvādirbhrāntyāḥ śabde pratīyate ityarthaḥ /\nnirākaroti /\nna viśeṣahetvabhāvāditi /\nna hi samīcīnātpratyayāttāro 'yaṃ śabda iti pratyayasya kaścidviśeṣaheturasti bādhakapratyayo yenaiṣa mithyāpratyayaḥ syādityarthaḥ /\nna ca nirbījā bhrāntirapi saṃbhavitumarhati dīrghatvādibhramāṇāṃpa tu śabde 'sti bījamityāha /\nyadi cāyamiti /\nyāni khalu dīrghāṇi vaṃśaprabhṛtīni eṣāmavayavo vā 'pacayaḥ samānajātīyopacaya\nihāpyaviratabhṛtau śabdasaṃtāne vivṛtakāraṇaniṣpanne samasti samānajātīyopacaya\niti tatsādharmyād dīrghatvabhrama eva śabdasaṃtāna\neva tāro mahānityucyate tatrāpyasti samānajātīyopacayo 'sti ca sphuṭataratvaṃ mahānapi sphuṭataro 'yamapi tatheti mahānityucyate /\nśaṅkate tulyamiti cet /\nyathā hyanityavāde ghaṇṭāsthamavasthitaṃ saṃtānavṛtti na yugapattāramandānutpādayati rki tu kramaṇaiva evaṃ nityānapi śabdān krameṇa vyaṅkṣyatītyarthaḥ /\nnirākaroti /\nna tannimittasya kadā cidbhāvāt /\nna tāvannityavādibhistāratvādidharmabhedena śabdabhedo 'bhyupeyate tathā caikenāvasthitena ghaṇṭāsthena saṃtānavṛttinā vyajyamāna ekasmin śabde nityaṃ śrutibhedaḥ kādācitko nopapadyate /\nśabde tvanitye 'npayasminnanyasmin kriyamāṇe saṃtānavṛttinā kāraṇena tadbhedātkāryatvātkādācitkatvācca śrutibhedopapattiriti vaiṣamyamityarthaḥ /\ntacca kāraṇamiti /\n( 305 / 8 )\nnimittakāraṇamityarthaḥ /\npāṇisaṃśleṣamapekṣamāṇāditi /\nsparśavadvegavaddravyasaṃyogāda ghaṇṭāyāṃ karma karmavadghaṇṭākāśasaṃyogāttādṛśācchabdaścetyekaḥ kālaḥ tatkarma pāṇyabhidhātamapekṣamāṇaṃ vibhāgasamakālaṃ saṃskāraṃ ghegākhyaṃ karoti /\nsā ghaṇṭā calantyādhyātmikaṃ vāyumupagṛhṇāti ghaṇṭātadavayavasaṃyuktā vāyuparamāṇava\nevādhyātmiko vāyuḥ tadupagraho ghaṇṭānayāḥ svavegamapekṣamāṇāyā vāyusaṃyogādvāyau kriyotpādakatvaṃ tataścānilakarmaṇo ghaṇṭānilasaṃyogo vāyugatavegāpekṣo ghaṇṭāyāṃ karmārabhate /\n<lg>\n<l>tadidamāha sā ca vāyunā 'bhihatā punaḥ karma karoti /</l>\n<l>tadevaṃ vāyughaṇṭāsaṃyogo ghaṇṭāvegāpekṣo ghaṇṭākāśasaṃyogaśca śabdamārabhata iti draṣṭavyam /</l>\n<l>tataśca karmaṇā saṃskāraḥ saṃskāreṇa punaḥ karma śabdaścetyapi draṣṭavyam /</l>\n<l>sugamamanyat // 35 //</l>\n</lg></p>\n\n</div>\n<div>\n\n<p>  NyS_2,2.36: pāṇinimittapraśleṣācchabdābhāve nānupalabdhiḥ //</p>\n\n<p>deśayati atha ghaṇṭāstha\niti /\nna khalu kāraṇavināśe kāryocchedo, mā bhūtkulālādinivṛttāvapi ghaṭādinivṛttirityarthaḥ /\n<lg>\n<l>pariharati na brūma</l>\n<l>iti /</l>\n<l>yadyapi nimittanivṛttāvapi kāryaṃ nivarttate yathā 'pekṣābuddhināśād</l>\n<l>dvitvādi tathā 'pi nimittanivṛttāvapi tadanivṛttimabhyupagamyaiva parihāra iti mantavyam // 36 //</l>\n</lg></p>\n\n</div>\n<div>\n\n<p>  NyS_2,2.37: vināśakāraṇānupalabdheścāvasthāne tannityatvaprasaṅgaḥ //</p>\n\n<p>siṃhāvalokitanyāyena pūrvoktaṃ hetu dūṣayati /\nvināśeti /\n( 306 / 3 ) pratyakṣeṇa śabdavināśakāraṇānupalabdheścāvasthāne śabdasya śabdopalabdherapi nityatvaprasaṅgaḥ /\nna hi tasyā api vināśakāraṇaṃ pratyakṣeṇopalabhyata iti tadanena vināśakāraṇānupalabdhirityasyānaikāntikatvamudbhāvitam\n// 37 //</p>\n\n</div>\n<div>\n\n<p>  NyS_2,2.38: asparśatvādapratiṣedhaḥ //</p>\n\n<p>saṃprati sāṃkhyaḥ pratyavatiṣṭhate /\nkampasamānāśrayasyeti /\nanuvṛtto nādaḥ śabdo 'nunāda iti /\n<lg>\n<l>vaiyadhikaraṇye hīti /</l>\n<l>dravyapraśleṣāsamānādhikaraṇasyaivava saṃskārasyocchedaḥ syād na vyadhikaraṇasya śabdasya, vyadhikaraṇasya tūcchedābhyupagame 'tiprasaṅgaḥ syāt tasmāt kampasaṃtānasaṃskārasamānāśrayaḥ śabdo 'bhyupagantavyaḥ /</l>\n<l>tadanenākāśāśrayatvaṃ śabdasya pratiṣiddhaṃ tadetadvārttikakāro vyācaṣṭe /</l>\n<l>vyadhikaraṇatvādayuktamiti //</l>\n</lg></p>\n\n<lg>\n<l>asyottarasūtram /</l>\n<l>aspa--dhaḥ (sū. 38) //</l>\n</lg>\n\n<p>prāpyakāritvamindriyāṇāṃ vyavasthitaṃ prāk /\nghaṇṭādyāśrayaḥ śabdo na śrotraṃ prāpnoti /\nevaṃ hi prāpnuyād yadi ghaṇṭā karṇaśaṣkulīmāgacchet karṇaśaṣkulī vā ghaṇṭāṃ, na caitadubhayamasti /\nna cāhaṅkārikamindiyaṃ vyāpītyuktam /\ntasmācchabdādhāro niḥsparśo vyāpī vākāśastadādhāraḥ śabdaḥ śrotramāyāti saṃtānavṛttyeti yuktaṃ tathā ca śravaṇamasyopapannaṃ nānyatheti /\ntadetadvārttikakṛdvibhajate,\nasparśeti /\nyena kena ciditi /\nmandatareṇa vā mandatamenavā kāraṇaśabdenetyarthaḥ /\nanekaḥ saṃskāra iti tattvaṃ śabdabhedāditi /\nekasya hi saṃskārasya dharmabhedakalpanāyāṃ kalpanāgauraprasaṅgaḥ saṃskārastāvadeko dharmo dharmabhedāśceti /\ntadiha dharmabhedasthāne 'stu saṃskārabhedaḥ kṛtamatraikena dharmiṇā /\nna ca saṃskārabhedeṣu dharmabhedāḥ kalpanīyāḥ saṃskārabhedamātrādeva kāraṇātkāryabhedopapattau tadgatadharmabhedakalpanāvaiyarthyāditi bhāvaḥ/yasya ca vaiśeṣikasyaikaḥ saṃskārastasyeṣoḥ pātaḥ prāpnoti saṃskārasya hīṣormūrtadravyasaṃyogo vināśako 'vināśako vā, vināśakaśced\n<lg>\n<l>ādyenaiva mūrttadravyasaṃyogena tasya vināśādagatvaiva yāvadgantavyamiṣoḥ pātaprasaṅgaḥ /</l>\n<l>dvitīye tu kalpe kṛtakasyāpi saṃskārasya vināśakāraṇābhāvenāvināśānna kadā cidapi pātaḥ syāt prayogaśca iṣvādivegaḥ kṣaṇikaḥ vegatvāt ghaṭādigatavegavaditi // 38 //</l>\n</lg></p>\n\n</div>\n<div>\n\n<p>  NyS_2,2.39: vibhaktyantaropapatteśca samāse //</p>\n\n<p>vibha--se ( sū. 39 ) //</p>\n\n<lg>\n<l>saṃkhyānāṃ rūparasagandhasparśaśabdasamudāyo vīṇāveṇuśaṅkṣādidravyaṃ tatra samāse samudāye sthita eva vyajyata iti darśanaṃ tasminsamudāye sāṃkhyābhimate vibhaktyantaropatteśca na vyajyeta śabdaḥ yadi samudāye vyajyeta śabdaḥ vibhaktiśca ṣaḍjadhaivatagāndhārādibhedena vibhāgāntaraṃ ca ṣaḍjajātīyasyaiva tāramandrādirūpaṃ nopapadyate na hi tadgatānāṃ gandhādīnāmekasminneva dravye vīṇādau nānājātīyānāṃ ca pratikṣaṇaṃ bhedo dṛśyate tasmādvibhaktyantarotpatterna samāse vyajyate śabdaḥ api tvākāśaguṇaḥ kriyata iti sāṃpratam /</l>\n<l>sūtravyākhyayaiva bhāṣyavārttike vyākhyāte // 39 //</l>\n</lg>\n\n</div>\n<div>\n\n<p>  NyS_2,2.40: vikārādeśopadeśāt saṃśayaḥ //</p>\n\n<p>tadevaṃ rūpādisanniviṣṭaḥ śabdo vyajyata iti sāṃkhyamate dūṣite sa eva sāṃkhyo varṇeṣu prakṛtivikārabhāvaśrutermṛtsuvarṇādivatpariṇāminityā varṇā iti yadi pratyavatiṣṭhate tatra parīkṣāmārabhatedividhaścāyaṃ śabda iti /\nvikāropadeśo 'pi na dhvanimātre śabde 'stīti na tasya pariṇāminityatāmāpādayitumarhati kevalaṃ varṇātmanyāpādayed yadyasaṃdehaḥ syād, asti tu tatrāpi saṃdehaḥ /\ntathā hi iko yaṇaci ityādikaṃ vikāropadeśamācakṣata eke /\nanye tvādaśopadeśaṃ, tatra vyākhyātṛvipratipatteḥ saṃśayaḥ /\ntannāparīkṣya śakyamavadhārayitumityarthaḥ /\ntatra parīkṣāyāmādeśopadeśastattvamityavadhārayate /\nādeśopadeśa iti /\nsuvarṇajātīyāḥ khalvavayavā anyatamavyūhaparityāgenānyatamaṃ vyūhamāpadyamānā rucaka iti vā varddhamāna\niti vā pariṇamante, asti hi teṣu sarveṣu suvarṇajātīyānāmavayavānāmanugamaḥ\nna tu yakāre ikārasya vā tadārambhakasya vā avayavasyānugamamīkṣāmahe /\ntasmādvikārābhābādādeśatvamasya niścinuma iti /\nupapattyantaraṃ cāvikāre darśayati /\nbhinnakāraṇayośceti /\nyadi hīkāravikāro yakāraḥ syād yakāraprayogāyekāramupādadānāstatkāraṇaṃ vivṛtakaraṇaṃ pūrvamupādadīran /\ntannirapekṣāstu yakāraṃ prayokṣyamāṇā īṣatspṛṣṭakaraṇamupādadate tasmānnekāravikāro yakāra ityutpaśyāmaḥ /\nupapattyantaramāha /\navikāre ceti /\nkārakajñāpakayorhetvoraviśeṣamāha /\nubhayatreti /\nupapattyantaramāha /\nprayujyamāneti /\nyathā hi kṣīraṃ kālavipākāpekṣaṃ dadhi bhavaddṛśyate na tathekāro yakāro bhavannityarthaḥ /\nyadi na vikāraḥ kathaṃ tarhi śabdānvākhyānamiko yaṇarcātyata āha /\navikāre ceti /\nikaḥ prayogaprasaṅgeḥ saṃhitāyāṃ yaṇaḥ prayogamāha tatsūtre na punarigvikāraṃ yaṇamityarthaḥ /\nnanu mā bhūdvikāraḥ pariṇāmor 'thāntaraṃ tu bhaviṣyati tato nityāvarṇā bhaviṣyantītyata āha /\netāvaccaitaditi /\npariṇāmo vetyāpātataḥ kāryakāraṇabhāvo veti paramārthaḥ /\nna jātu kṣīraṃ tadavayavā vā dadhirūpeṇa pariṇamante na hyavayavā avayavisvabhāvāḥ\ntasmātkāryakāraṇabhāva eva tāttvika iti /\nsa ca varṇeṣu nāsti iganapekṣasya yaṇo niṣpatteḥ /\ntasmādikprayogaprasaṅge saṃhitāyāṃ yaṇaḥ prayoga ityanvākhyānārtha iti /\nitaścāyamādeśopadeśa\nityāha /\n<lg>\n<l>varṇasamudāyeti /</l>\n<l>varṇasyaikasya vāstavatvāt kadācidvikāra upapadyate buddhiḥ samāhāramātrasya tu tatsamudāyasya na vikārasambhavaḥ /</l>\n<l>tasmāttatrākāmenāpyādeśopadeśo vaktavyaḥ /</l>\n<l>sa varaṃ kḷptatvādekasminnapyastu varṇa iti ityarthaḥ // 40 //</l>\n</lg></p>\n\n</div>\n<div>\n\n<p>  NyS_2,2.41: prakṛtivivṛdvau vikāravṛddheḥ //</p>\n\n<lg>\n<l>itaśca na prakṛtivikārabhāvaḥ /</l>\n<l>prakṛtivivṛdvāviti /</l>\n<l>mahadbhiḥ khalu tūlapiṇḍairārabdhaḥ sthūlaḥ piṇḍo 'lpaiścārabdho mahānalpa iti dṛṣṭaṃ tadvadihāpi dīrghekāravikārasya yakārasyekāravikārādbhavitavyaṃ viśeṣeṇa, na cāsti viśeṣaḥ tasmānna prakṛtivikārabhāva</l>\n<l>ityarthaḥ // 41 //</l>\n</lg>\n\n</div>\n<div>\n\n<p>  NyS_2,2.42: nyūnasamādhikopalabdhervikārāṇāmahetuḥ //</p>\n\n<p>asyākṣepasūtram---\nnyūna--tuḥ ( sū. 41 ) // alpena hi nyagrodhavījenārabdho nyagrodhatarurmahān tato 'timahatā vā nārikelabījenārabdho nārikelataruralpaḥ nārikelabījaireva parasparāpekṣamāṇasamairārabdhaḥ sama iti /\nasya pratyācayānasūtram /\ndvividhasyāpi hetoriti /\n<lg>\n<l>yadi ca nyūnasamādhikopalabdheriti sādhanaṃ tadā dvividhasya hetorabhāvād</l>\n<l>dṛṣṭāntamātrasya cāsādhakatvāt /</l>\n<l>pratidṛṣṭāntasya ca saṃbhavādityetad dūṣaṇam // 42 //</l>\n</lg></p>\n\n</div>\n<div>\n\n<p>  NyS_2,2.43: nātulyaprakṛtīnāṃ vikāravikalpāt //</p>\n\n<p>yadi ca nyūnasamādhikopalabdherityanenānaikāntikodbhāvanaṃ prakṛtyanuvidhānasya kriyate tadā dūṣaṇapakṣe nātulyaprakṛtīnāṃ vikāravikalpāditi dūṣaṇam /\nanaikāntikadoṣasyāsambandhatvaṃ nāma nyūnasamādhikatve tu prakṛtyanuvidhānaṃ vikāparāṇāmapracyutam /\ntathā hyatulyāyāḥ prakṛterivakārā vikalpyante prakṛtibhedamanuvidhīyante, na jātu nyagrodhabījād\nnārikelapādapo bhavati bhavati ca nyagrodhabījānnyagrodhapādapa\niti /\n<lg>\n<l>etaduktaṃ bhavati prakṛtibhedānuvidhānaṃ vikārabhedānāṃ brūmopa na pūnastadvivṛddhihrāsābhyāṃ tadvivṛddhihrāsau yenānaikāntikatvamudbhāvyeta tasmādanaikāntikodbhāvanamasaṃbaddhāmityarthaḥ /</l>\n<l>na tvivarṇamanuvidhīyate yakāra iti bhāṣyam /</l>\n<l>tasyārtho na tvivarṇabhedamanuvidhīyate iti /</l>\n<l>tasmādanudāharaṇaṃ nyūnasamādhikabhāve dravyavikāra iti // 43 //</l>\n</lg></p>\n\n</div>\n<div>\n\n<p>  NyS_2,2.44: dravyavikāre vaiṣamyavad varṇavikāravikalpaḥ //</p>\n\n<p>asyākṣepasūtram--- dravyavikāra iti /\n( 308 / 1 ) na prakṛtibhedamavaśyamanuvidhīyante vikārāḥ dravyatvena tulyatve 'pi prakṛtīnāṃ vikāravaiṣamyaṃ tathā ca dīrghahrasvābhyāṃ vaiṣamye vikāravaiṣamyaṃ bhaviṣyati prakṛtisāmyaiva vikāravaiṣamyam iti bhāvaḥ // 44 //</p>\n\n</div>\n<div>\n\n<p>  NyS_2,2.45: na vikāradharmānupapatteḥ //</p>\n\n<p>tatra pratyākhyānasūtram /\nna vikāradharmeti /\nyadyapi prakṛterdravyatvamabhedastathā 'pi vikārabhede prakṛtibheda evopayujyate na punaḥ prakṛterabhedaḥ\ntadvikārāṇāṃ tu yadabhinnaṃ rūpaṃ dravyatvaṃ tatra tasyopayoga iti sthite parihāro 'nvaya\n(syākṣepasūtraṃ dravyevikāra iti/) grahaṇaṃ parihāra uktaḥ // 45 //</p>\n\n</div>\n<div>\n\n<p>  NyS_2,2.46: vikāraprāptānāmapunarāpatteḥ //</p>\n\n<lg>\n<l>itaśca na santi varṇavikārā ityāha /</l>\n<l>vikāreti /</l>\n<l>no khalu kṣīravikāro dadhi punaḥ kṣīraṃ dṛṣṭamityarthaḥ /</l>\n<l>ananumānāditi pramāṇābhāvamupalakṣayati // 46 //</l>\n</lg>\n\n</div>\n<div>\n\n<p>  NyS_2,2.47: suvarṇādīnāṃ punarāpatterahetuḥ //</p>\n\n<lg>\n<l>asyākṣepaḥ suvarṇādīnāmiti sūtram /</l>\n<l>sādhanapakṣe dūṣaṇaṃ vyabhicārāditi // 47 //</l>\n</lg>\n\n</div>\n<div>\n\n<p>  NyS_2,2.48: na tadvikārāṇāṃ suvarṇabhāvāvyatirekāt //</p>\n\n<p>dūṣaṇapakṣe doṣamāha /\nsuvarṇodāharaṇopapattiśceti /\ntathā hi /\nye suvarṇajātīya avayavā rucakatvamāpannāsta eva pūrvavyūhaparityāgena vardhamānatāmāpannāḥ punā rucakatvamāpadyante tadavayavānāṃ tatra pratyabhijñāyamānatvāta /\n<lg>\n<l>na tvihekāro yakārānugata ikārayakārānugato vā 'nyaḥ kaściddharmī dṛśyate ya ittvaṃ parityajya yattvamāpadyate varṇatvaṃ tvanugatamapi na dharmi,</l>\n<l>kiṃ tu dharma eva /</l>\n<l>na ca nivartamāna īkāro yakārasya dharmo bhavitumarhati dharmadharmiṇoḥ samānakālatvādityarthaḥ // 48 //</l>\n</lg></p>\n\n</div>\n<div>\n\n<p>  NyS_2,2.49: nityatve 'vikārādanityatve cānavasthānāt //</p>\n\n<p>nanu dadhyatreti prayoge kadekārasyotpadya nirodhaḥ /\ntathā dadhi atreti prayoge kadā yakārasyotpadya nirodha ityata āha /\ntadetadavagṛhya saṃdhāna iti /\navagraho 'saṃhitā dadhi atretyuccārya dadhyatretyuccāryate dadhyatreti vā saṃdhāya dadhi atretyavagṛhyataityarthaḥ /\n// 49 //</p>\n\n</div>\n<div>\n\n<p>  NyS_2,2.50: nityānāmatīndriyatvāttaddharmavikalpācca varṇavikārāṇāmapratiṣedhaḥ //</p>\n\n<p>jātivādī pratyavatiṣṭhate /\nnityapakṣe tāvaditi /\nyathā hi satyapi nityatve ke cidatīndriyāḥ yathā paramāṇvākāśādayaḥ ke cidaindriyakāḥ yathā gotvādayaḥ evaṃ satyapi nityatve paramāṇvākāśādayo na prakṛtivikārabhūtāḥ\nvarṇāstu prakṛtivikārabhāvamāpatsyante /\nnityā apatyirthaḥ /\nseyaṃ vikalpasamā jātirityāha /\nvirodhāditi /\nna khalvaindriyakatvānaindriyakatvābhyāmasmi kaścinnityatvasya virodhaḥ /\nprakṛtivikārabhāvena tvasti, na hi saṃbhavati kāryaṃ ca nityaṃ cetyarthaḥ /\n// 50 //</p>\n\n</div>\n<div>\n\n<p>  NyS_2,2.51: anavasthāyitve ca varṇopalabdhivat tadvikāropalabdhiḥ //</p>\n\n<p>anityapakṣe jātivādyāha /\nanavasthāyitve ceti /\nyathā satyapyanavasthāyitve varṇā indriyeṇa sambadhya svaviṣayaṃ jñānaṃ janayanti evaṃ vikāramapi kariṣyantītyarthaḥ /\nseyaṃ sādharmyasamā jātirityāha /\nasaṃbandhāditi /\n<lg>\n<l>katipayakṣaṇāvasthānena varṇānāṃ kṣaṇikānāmapi svaviṣayajñānahetubhāvo yujyate avagṛhya ciraṃ sthitvā yadā saṃdhīyate saṃdhāya vā cariṃ sthitvā yadā vigṛhyate tadā varṇānāmanityānāṃ na tāvantaṃ kālamavasthānamastīti nopalabdhihetutvena vikārakṛtatvaṃ varṇānāṃ tulyam /</l>\n<l>tasmādasaṃbandhādasamarthā varṇopalabdhirvarṇavikārapratipāda ityarthaḥ /</l>\n<l>mābhūdrarṇopalabdhirvarṃṇavikāreṇa sākṣātsaṃbaddhā odaśavirodhitayā tu tannivṛttyā pāriśeṣyādvikāraṃ sādhayiṣyatītyata āha /</l>\n<l>na ca varṇopalabdhiriti // 51 //</l>\n</lg></p>\n\n</div>\n<div>\n\n<p>  NyS_2,2.52: vikāradharmitve nityatvābhāvāt kālāntare 'vikāropapatteścāpratiṣedhaḥ //</p>\n\n<p>tadevaṃ jātyuttaramutthitameva māritaṃ kṛtvā bhāṣyakāro 'traivārthe sūtraṃ paṭhati /\nvikāradharmitva iti /\nvārtikam upalabhyamānasya cekārasya yatvānupapatteriti /\n( 309 / 17 ) avagṛhya ciraṃ sthitvā saṃdhāya yadā yatvaṃ tadopalabhyamānatekārasya nāstītyarthaḥ // 52 //</p>\n\n</div>\n<div>\n\n<p>  NyS_2,2.53: prakṛtyaniyamād varṇavikārāṇām //</p>\n\n<p>itaśca varṇavikārānupapattiḥ /\nprakṛtyaniyamāditi /\nkṣīrajātīyasya dadhijātīyo vikāro na punaḥ kadā cidapi dadhijātīyasya kṣīrajātīyā vikārā upalabhyante /\n<lg>\n<l>iha tu yathekārajātīyasya yakārajātīyo vikāro dadhyatreti dṛśyate evaṃ yakārajātīyasyāpi vikāra ikārajātīyo dṛśyate yathā vyatheḥsati prasāraṇe yakārasyekāra</l>\n<l>iti /</l>\n<l>tasmādaniyamānna prakṛtivikāparabhāva</l>\n<l>ityarthaḥ // 53 //</l>\n</lg></p>\n\n</div>\n<div>\n\n<p>  NyS_2,2.54: aniyame niyamād nāniyamaḥ //</p>\n\n<lg>\n<l>atra cchalavādī pratyavatiṣṭhate /</l>\n<l>aniyame niyamāditi // 54 //</l>\n</lg>\n\n</div>\n<div>\n\n<p>  NyS_2,2.55: niyamāniyamavirodhādaniyame niyamāccāpratiṣedhaḥ //</p>\n\n<p>tadetasya vākchalatvamāpādayati /\nniyamāniyamavirodhāditi /\nniyamāniyamasāmānādhikaraṇyaṃ virudhyate na tvādhārādheyabhāva ityarthaḥ\n// 55 //</p>\n\n</div>\n<div>\n\n<p>  NyS_2,2.56: guṇāntarāpattyupamardahrātavṛddhileśaśleṣebhyastu vikāropapattervarṇavikārāḥ //</p>\n\n<p>tadevaṃ prakṛtivikārabhāvaṃ nirākṛtya vikāravacanavyaktiṃ śabdānāmādeśapakṣe samarthayati /\nna ceyaṃ varṇavikāropapattiriti /\nekasyāprayoge anyasya prayogo vikāra\niti sāmānyalakṣaṇam /\ntasya viśeṣānāha /\nsa bhidyata iti /\nupamardde nāmeti /\nyathā 'sterbhūriti /\nleśaḥ sta ityatrāsterakāralope sakāramātrasya leśasyaikadeśasya vyavasthāpanam /\n<lg>\n<l>śleṣapa</l>\n<l>āgamaḥ prakṛteḥ pratyayasya vā /</l>\n<l>atrāpi kevalasyāprayoge viśiṣṭasya prayoga ityetāvatā vikārasāmānyalakṣaṇaṃ lakṣaṇīyam /</l>\n<l>etena vārttikamapi vyākhyātameveti // 56 //</l>\n</lg></p>\n\n</div>\n<div>\n\n<p>  NyS_2,2.57: te vibhaktyantāḥ padam //</p>\n\n<lg>\n<l>tadevamuktena krameṇa varṇānāmanityatāṃ pratipādya śabdaprāmāṇyopayogi padaṃ nirūpayati /</l>\n<l>te vi--dam ( sū. 57 ) //</l>\n</lg>\n\n<p>evaṃ kila ke citpaśyanti na varṇāḥ pratipādayantyarthān\nte hi pratyekaṃ vā anvayadhiyamādadhīran nāgadantā iva śikyālambanaṃ militā vā grāvāṇa\niva piṭharadhāraṇam /\ntatra na tāvatpūrvaḥ kalpaḥ /\npratyekamarthapratyayānutpādāt /\nvarṇāntaroccāraṇānarthakyācca /\nnāpi saṃhatāḥ ekavaktṛprayoge kramaniyamena saṃghātānupapatteḥ /\nanekakartṛkaprayoge 'pi satyapi yaugapadye arthapratyayānutpādanāt /\nnāpi kramavatpūrvavarṇānubhavabhāvitasaṃskārasahito 'ntyavarṇapratyayo 'rthapratyayaheturiti sāṃpratam /\nbhāvanāparanāmnaḥ saṃskārasya svotpādakānubhavaviṣayasmṛtijananādanyatra sāmarthyādarśanāt /\nna hi gavānubhavajanitaḥ saṃskāraḥ karoti smṛtiṃ turaṅgame /\napi ceyamantyavarṇaśrutiḥ svārthasaṃketasmṛtyapekṣā vārthapratyayamādadhīta anapekṣā vā, tadapekṣatve tatkāle antyavarṇaśrutiruparatā kṣaṇikatveneti kayā saṅketasmṛtirapekṣyate antyavarṇaśrutisamaye ca saṃketasmṛtiranāgateti kimantyavarṇapratyayo 'pekṣeta /\nsaṃketasmṛtyanapekṣatve agṛhītasaṃketasyāpi prathamaśrāviṇor 'thapratyayaprasaṅgaḥ /\nna hi ciradhyastasyānapekṣitasmṛteḥ saṃketagrahasyāsti kaścidupayoga iti /\nna ca bhāvanākhyasaṃskārasahito 'ntyavarṇaḥ pratyāyako 'rthasya /\nnāpyanya eva kaścitpūrvavarṇānubhavajanitaḥ saṃskāraḥ prokṣaṇādibhiriva vrīhyāderantyavarṇapratyayasahakārīti yuktam /\nanekādṛṣṭakalpanāprasaṅgāt /\nsa eva tāvadadṛṣṭacaraḥ kalpanīyastasya cānekatvamiti so 'yaṃ varṇebhyor 'thapratyayo bhavannanupapadyamānastadatiriktaṃ sphoṭānubhavamāyatate /\nasti hi bhinnaṣvepi varṇeṣu vākyamidamekaṃ padamiti cā sarvajanīno 'nubhavaḥ /\nna cāsau bhinnavarṇālambano bhavitumarhati ekasya nānātvavirodhāt /\ntasmādvarṇātiriktaṃ padaṃ vākyaṃ vā'lambate /\ntacce pratyekameva dhvanayo 'bhivyañjayanti kevalaṃ pūrve dhvanayaḥ svarūpamābhāsayante caramastu vyaktam /\nna ceyamarthe vidhā saṃbhavinī pratyakṣajñānaniyatatvāt\nvyaktavyaktāvabhāsitāyāḥ pade pratyakṣe upapattiḥ\narthasya tu padagamyasyāpratyakṣasya mānāntareṇa grahaṇamastīti agrahaṇaṃ vā na tu sphuṭāsphuṭatvābhyāṃ yogaḥ /\napi ca yasminnanuvartamāne yadvyāvartate tattasmādbhidyate yathā suvarṇākyaveṣvanuvartamāneṣu kaṭakamukuṭādayaḥ /\nanuvartamāneṣu tu varṇeṣu vyāvartante padabhedāstasmātte 'pi varṇebhyo bhinnā iti tānpratyāha /\nte vibhaktyantāḥ padam /\nta eva varṇā eva padaṃ na tu tadatiriktaṃ sphoṭākhyamityarthaḥ /\nidamatrākūtam /\nna tāvadvarṇātiriktaḥ padātmā kaścidupalabhyate pratyakṣeṇa, padamiti tu vyapadeśastāneva varṇān bahūnapyekasmṛtisamārohitayā vā ekārthadhīhetutayā vā abhinnakārakāvasthāvattayā vālambate bhāktaḥ /\nna caivamanyonyasaṃśrayaḥ\nnartte padāvadhāraṇāpadarthādhigamo na cārthādhigamantareṇa padāvadhāraṇamiti /\nekasmṛtibuddhisamārohiṇāṃ varṇānāmasatyarthavattayā 'vabodhe sujñānatvāt tanmātrasya ca svārthena saṃketagrahasyāpi sukaratvāt taduttarakālatvācca padamiti kārakaśabdapravṛtteḥ /\nitarathā sarveṣu kārakaśabdeṣu durvāramitaretarāśrayatvaṃ kāryopahitamaryādatvātkārakāṇāṃ tadanupātitvācca tacchabdānāṃ, tasmādvyapadeśamātrānurodhena naikaikavarṇamātrāvabhāsinīṣu śrotrajāsu buddhiṣu tadāhitavāsanālabdhajanmāyāṃ cānu bhūtavarṇasaṃkalanātmikāyāṃ smatibuddhāvaprathamāno varṇavibhāgopamardena na śakyaḥ padātmā pratyakṣa\niti vaktuṃ, nāpi nirbhāgasya sphuṭāsphuṭatve vā bhāgaviparyāsova vā yujyate, no khalu sarvathā 'dṛśyamāno nāma sphuṭaḥ nāpi samāropaviṣayaḥ /\nna hi sāmānyātmanā 'pyagṛhītā śuktī rajatatvasamāropaviṣayaḥ /\nna ca nirbhāgepadātmani gṛhīte kiṃ cidasyāgṛhītamavaśiṣyate yadagrahaṇādavyaktatvaṃ vā samāropo vā bhavet /\nna ca tadeva tadaiva tena gṛhītamagṛhītaṃ ca saṃbhavati /\ntasmānna pratyakṣasya tadābhāsasya vā gocaraḥ padātmā /\nnāpyanumānasyārthapratyayaliṅgajanmanaḥ parasparāśrayaprasaṅgāt /\nna tāvatsattāmātreṇa padātmār 'thapratyayamādhatte mā dhānnityatvena nityamenam /\ntasmātsvajñānena /\ntacca svajñānamarthapratyayāt tathā ca satyarthapratyaye padapratyayaḥ padapratyaye ca satyarthapratyaya iti vyaktamanyonyāśrayatvam /\nna ceyamarthadhīrvarṇebhyo nodetumarhati te hi pūrvamanubhūtāḥ pratyekam anubhūtatākramopasṛṣṭā ekabuddhisamārohiṇaḥ śaknuvantyarthadhiyamādhātum /\nna cākramānukramaviparītakramāṇāmaviśeṣo varṇānām /\npūrvānubhavasanniveśānusāritvātsmṛteḥ\ntatsanniveśasya ca viśeṣādviśeṣopapattiḥ /\nabhede 'pi ca varṇānāṃ na hi hinetyādau padabheda upapatsyate vinā 'pi sphoṭakalpanām /\nkramabhedānuvidhāyitvātpadabhedasya, arthapratyayakārakatvaṃ ca na varṇamātrāṇāmapi tu kramanyūnātiriktatvādyupahitānām /\ntattadupadhānaṃ na tulyatve 'pi varṇānāmanyadanyaditi padabhedasiddhiḥ /\ntasmād dṛṣṭebhya eva varṇebhyo dṛṣṭaprakārānupātibhyor 'thapratyayotpattirupapadyamānā nādṛṣṭaṃ sphoṭātmānaṃ dṛśyamānavarṇabhedāpahnavena kalpayitumarhatīti siddham /\nte vibhaktyantāḥ padamiti /\nyathādarśanaṃ vikṛtā iti bhāṣyam /\nguṇāntarāpattyādibhirādarśarūpeṇa vikṛtāḥ yathādarśanaṃ yathāpramāṇaṃ na tu prakṛtivikārabhāvena tasnapavaya pramāṇabādhitatvādityarthaḥ /\nvārttikam\narthapratyayastarhi na prāpnotīti /\nsphoṭavādina\nukto 'bhiprāyaḥ /\nuttaram /\nantyavarṇapratyayāditi /\nvarṇeṣu pratyayo varṇapratyayaḥ /\nantyaścāsau varṇapratyayaśceti antyavarṇapratyayaḥ sakalavarṇāvagāhinī smṛtiḥ /\nsā ca prācaḥ pratyekavarṇānubhavānapekṣyāntyā bhavati /\nyadyevamagṛhītasaṃketānāmapyasāvastīti teṣāmarthapratyayaprasaṅgaḥ syādityata āha /\npūrvavarṇapratisandhānapratyayāpekṣāditi /\nsaṃketagrahaṇasamayaḥ pūrvaḥ tadbhāvino varṇāḥ pūrve teṣāṃ pratisaṃdhānaṃ yāvatāṃ yajjātīyānāṃ gṛhītaḥ saṃketastādṛśāstāvantastajjātīyā evaitaityevamākāraṃ tadeva pratyayastadapekṣāt /\nna cāsāvagṛhītasaṃketānāmastīti sannapyantyavarṇapratyayo nārthasya pratyāyaka ityarthaḥ /\nabhidheyasya kriyāntarayogādviśiṣyamāṇarūpaḥ śabdo nāma,pa antaraśabdo viśeṣavacanaḥ kriyāviśeṣayogāddhetorityarthaḥ /\netaduktaṃ bhavati /\nyasyābhidheyaṃ kriyāviśeṣasabandhena vināna paryavasyati tannāma ākhyātārthastu yadyapi kva cit kriyayā 'pi sambadhyate yathā 'bhikrāmaṃ juhoti bhuktvā vrajatītyādiṣu tathā 'pi juhoti vrajatītyādayo na kriyāsambandhamantareṇa na paryavasyanti api tu tatsamabhavyāhṛtā api saṃbadhyante /\nnāmārthastu na pūrvāparībhūtapradhānakriyāpadārthamantareṇa paryavasyati /\nata evāhuḥ--yatrānyat kriyāpadaṃ na śrūyate tatrastirbhavantīparaḥ prayoktavyaḥ\ntathā ca brāhmaṇe 'bhikrāmaṃ bhoktuṃ bhaktetyādayaśca samuccayādyapekṣāḥ kriyāviśeṣamantareṇāparyavasyanto nāmatvena saṃgṛhītā bhavanti /\nasyodāharaṇamāha /\nyathā brāhmaṇa iti /\nasyārthamāha kriyākārakasamudāyaḥ kārakasaṃkhyāviśiṣṭaḥ /\natra hi kriyāśabdena brāhmaṇasya bhāvo brāhmaṇatvamabhidhīyate bhāvaśabdasya kriyārthatvāt /\nbhavitā ca brāhmaṇaḥ kārakam /\ntayorbrāhmaṇatvabrāhmaṇayoḥ samudāyaḥ sa ca kārakasya bhaviturbrāhmaṇasyaikatvasaṃkhyayā viśiṣṭo brāhmaṇa ityetasmānnāmapadādgamyata\nityarthaḥ /\nākhyātalakṣaṇamāha /\nkriyākālayogābhidhāyi kriyāpradhānamākhyātaṃ kriyāyāḥ kālayogaḥ pūrvāparībhāvaḥ /\nkālayogāddhi saṃbhavati tadabhidhāyi /\ntadanena pāka ityādernāmapadād\nvyavacchinati /\nevamapi bhuktvā bhoktumityādāvapi nāmni prasaṅgaḥ /\nasti hi tatrāpi kālāvadhipūrvāparībhūtakarmakṣaṇapracayapratyayo 'nyathā odanamiti karmasambandho na syād\nata uktaṃ kriyāpradhānamiti /\nsvaniṣṭhā hyākhyātāt kriyā pratīyate nānyatantrā /\nbhoktumityādau tu kriyāntaramanteṇa na paryavasyantīti kriyā gamyate /\nvrajatītyādau tu na tathā tadidaṃ kriyāprādhānyam /\ntadanena pacati paceta pacyate sthīyataityādi sarvamākhyātaṃ saṃgṛhītaṃ bhavati /\nna kva cidapi nāmni prasaṅgaḥ yadapyastyādi nāmākhyātapratirūpakaṃ tatrāpi sannityasyārthe siddharūpe tadvarttate na punaḥ pūrvāparībhūtakriyārthatvamiti draṣṭavyam /\nyasmānnāmnā sarvaṃ padaṃ vyāpyata iti /\n( 311 / 6 ) bāhulyaṃ vyāptyarthaḥ /\nprāyeṇa hi vākye bahūni nāmapadāni ākhyātaṃ punarekamevaikasmin vākye ākhyātabhede vākyabhedāditi /\nadhikaraṇamākṣipati na padādarthādhigatiriti /\npadena hi viśeṣo vā 'bhidhīyate sāmānyaṃ vā tatra viśeṣābhidhānaṃ tāvad dūṣayati /\nviśaṣa iti /\nanavasthānamanavadhāraṇamiti /\nsāmānyābhidhānamāsthāyāha na padasyeti /\ndūṣayati na sāmānyasyeti /\nvyavahārāya hi vākyamuccārayanti vṛddhāḥ\nna tu vyasanitayā /\nna cāsti sāmānyasādhyaḥ kaścidvyavahāraḥ kiṃ tu sarvo vyavahāro viśeṣasādhyaḥ /\nna cāsya padaṃ vācakaṃ tadvākyameva vākyārthasya vācakamiti ta padārthacintāvasara\nityākṣepārthaḥ /\nsamādhatte na sāmānyaviṣayatvesatīti /\nna tāvatpadātiriktamasti vākyaṃ nāmetyuktamadhastāt /\nna ca varṇamālaiva padārthapratipādanāvāntaravyāpārānapekṣā vākyārthabodhinīti yuktam /\nanapekṣintasaṃketagrahāyāstadavabodhanaṃ prathamaśrāviṇo 'viditasaṃketasya vākyārthabodhaprasaṅgaḥ /\nyataḥ saṃketagrahāpekṣatve vākyārthena sahānantyavyabhicārābhyāṃ vākyasaṃketagrahāsaṃbhava\nityakāmenāpi padānāṃ svārthe saṃketo 'bhyupagantavyaḥ /\ntasmātpadānāṃ sāmapānyamarthastatpratipādanāvāntaravyāpārāṇāṃ ca yathā vākyārthapratipādakatvaṃ tathā 'smābhistattvabindau nipuṇataramupapāditam /\nseyaṃ padātsāmānyapratītirgauriti vā aśva iti vā sarvagabīṣu sarvāśveṣu vopasarpantī śukla iti kṛṣṇa iti vā viśeṣaśrutyāpava niyamyataityarthaḥ /\npṛcchati kathaṃ punariyamiti /\ntiṣṭhati gacchatītyādayo 'pi na padatvena viśeṣe varttitumarhanti sambandhagrahaṇāsambhavāt /\ntasmādete 'pi sāmānyavacanā iti bhāvaḥ /\nuttaraṃ naiveyamiti /\ntadevaṃ padasya sāmānyavācakatvaniścayādākṛtivyaktyo śca padātpratītervādināṃ vipratipatterbhavati saṃśayaḥ /\nkiṃ tritayamartha āho anyatama iti /\nethaṃ tāvatsāmānyāvagamādvācakatvaṃ niścitya cintāntarāvatāro darśitaḥ /\nsaṃprati dvitayāvagamātpadasya vācakatvaśaṅkaiva nāsti tasmādyuktaścintāntarāvatāra\nityāha bhavatu veti /\npratītivasiddhamanujānāti kriyā ca tatsādhanaṃ cati /\nbhavitā gaurityarthaḥ\n// 57 //</p>\n\n</div>\n<div>\n\n<p>  NyS_2,2.58:: vyaktyākṛtijātisaṃnidhāvupacārāt saṃśayaḥ //</p>\n\n<p>kimanyatamaḥ padārtha\nutaitatsarvamiti bhāṣyam /\ntatrānyatamārthamāha vārttikakāraḥ /\nkiṃ vyaktiriti /\n( 312 / 9) // 58 //</p>\n\n</div>\n<div>\n\n<p>  NyS_2,2.59: yāśabdasamūhatyāgaparigrahasaṃkhyāvṛddhyapacayavarṇasamāsānubandhānāṃ vyaktāvupacārād vyaktiḥ //</p>\n\n<p>atra yāśabdādiprayogasāmarthyādvyaktireva padārtha ityeke manyante /\nsyādetat /\nvyaktivadākṛtirapi bhidyataityākṛterapyabhidhāyakaṃ kasmānna bhavatītyata\nāha /\nākṛterapīti /\ngotvaṃ ca jātirupādhirmaviṣyati tena nātiprasaṅgaḥ /\nna copādherabhidhānam /\nanabhihitasyāpi tacchabdenopahitāvacchedakatvadarśanāt /\nyathā gārgikayā ślāghataityatra ślāghopādhivihito vuñ na ślāghāmāheti bhāvaḥ /</p>\n\n</div>\n<div>\n\n<p>  NyS_2,2.60: na tadanavasthānāt //</p>\n\n<p>tamimaṃ vyaktyabhidhānaniyamavādinamapākaroti /\nnāneneti /</p>\n\n</div>\n<div>\n\n<p>  NyS_2,2.61: sahacaraṇasthānatādarthyavṛttamānadhāraṇasāmīpyayogasādhanādhipatyebhyo brāhmaṇamañcakaṭarājasaktucandanagaṅgāśākaṭānnapuruṣeṣvatadbhāve 'pi tadupacāraḥ //</p>\n\n<p>nāpratīta upādhirupahitāvacchedāya prabhavati /\nna ca gārgikayetyatropādhirvuñābhihito 'pi na pratīyate ślāghata iti padāntareṇa tasyābhidhānāt /\nyatra tu ślāghata iti na prayujyate na tatra vuñobhāvābhidhāyinaḥ sādhutvamasti /\nseyaṃ vyadhikaraṇe 'nupādhau gatiḥ /\nsamānādhikaraṇe tu paśvādāvupādhau pratyayāntaśabdavācyatvameva /\nyathā dṛtihariḥ śveti /\natra hi dṛtiharirityetāvataiva paśau labdhe tadviśeṣaniyamārtha śveti prayujyate /\nna ca prayogādevopādhergamyamānatvādanabhidhānaṃ sāṃpratam /\ntadupādhyanabhidhāyinastatra prayoganiyamasya paryanuyojyatvāt /\nananuyojyatve anāderlokaprayogasya sarveṣāmeva śabdānāmanabhidhāyakatvaprasaṅgaḥ /\nprayoganiyamādeva hi tebhyo 'pyartho 'vagamyate /\nathāpratipādakasya prayoganiyamo nopapadyata iti yatra prayogastatpratipādakatvamityabhyupeyate tadupādhāvapi samānam /\ntathā ca smarati bhagavānkātyāyanaḥ\ntadantavācyaḥ samānaśabdo 'yamiti /\n<lg>\n<l>samānaśabdaḥ samānādhikaraṇaśabdo ya upādhirasau pratyayāntaśabdavācya</l>\n<l>ityarthaḥ /</l>\n<l>tasmādvyaktiniyame apratītā jātiraśaktā /</l>\n<l>na ca gośabdādanyadasyāḥ pratyāyakamastīti sā 'pi tena pratyāyanīyeti siddhaṃ na vyaktimātraṃ padārtha iti // 60 //</l>\n</lg></p>\n\n<p>kaṭārtheṣu vīraṇeṣu vyūhyamāneṣviti bhāṣyam /\nkaṭaṃ karotīti nirvartyasya kaṭasya karmatvamanupapannaṃ kārakādhikārīyatvāt karmasaṃjñāyāḥ,\n<lg>\n<l>kriyānimittasya ca kārakatvāt /</l>\n<l>asiddhasya ca kriyāyāḥ pūrvaṃ nimittabhāvāyogāt /</l>\n<l>tasmāttādarthyanimittādeva kaṭaśabdaḥ kaṭārtheṣu vīraṇeṣu vyūhyamāneṣu vartate /</l>\n<l>vīraṇānāṃ ca vā racyamānānāmasti kaṭakriyāpūrvabhāvitvena nimittabhāva iti // 61 //</l>\n</lg></p>\n\n</div>\n<div>\n\n<p>  NyS_2,2.62: ākṛtis tadapekṣatvāt sattvavyavasthānasiddheḥ //</p>\n\n<p>  yadi na jātyā vinā vyaktiniyama iti jātirabhidheyā hanta bhoḥ sā 'pyākṛtyā niyantavpayetyākṛtirevābhidhīyatāmityāha /\nyadi tarhīti /\n( 314 / 9 ) etadapi dūṣayati /\natrāpi tadevopasthitaṃ na tadanavasthānāditi /\nsaṃsthānenāpi vyajyamānāṃ jātirekārthasamavāyādvyajyate ca vyavasthāpyate ca /\n<lg>\n<l>sā tu vyaktisaṃsthānābhyāṃ vyāvartamānābhyāmanuvartamānā 'bhinnabuddhyā 'vasīyate /</l>\n<l>tādṛśī ca vyaktisaṃsthānābhidhānānapekṣeṇāpi padena śakyā bodhayituṃ, saṃsthānaṃ tu vyaktivadbhinnamānantyavyabhicārābhyāmaśakyasaṃketagrahaṇaṃ jātyabhidhānamapekṣya na śakyaṃ padenabodhayitumiti na saṃsthānāparanāmākṛtiḥ padārtha ityarthaḥ /</l>\n<l>nāpi jātidvāreṇa vyaktivadākṛtiḥ padārtho jātyā sahāsambandhādityāha /</l>\n<l>yasya ca jātyā yoga iti // 62 //</l>\n</lg></p>\n\n</div>\n<div>\n\n<p>  NyS_2,2.63: vyaktyākṛtiyukte 'py aprasaṃgāt prokṣaṇādīnāṃ mṛdgavake jātiḥ //</p>\n\n<p>astu tarhi jātireva padārthaḥ tatra hi sukaraḥ saṃketagrahaḥ vyabhicārābhāvāditi /\nvyaktyākṛtyostu vyabhicāraḥ jātyabhidhāyino vyaktāvākṛtau caupacārikaḥ prayogo bhaviṣyatītyabhiprāyeṇāha /\nastu tarhīti /\nśeṣamasyātirohitārtham /\nekamanekatra varttata iti pratijānānopava nānuyoktavyaḥ /\nubhayena vyāghātāditi /\n( 318 / 13 ) yadyekamanekatra vartamānaṃ prativyakti sarvātmanā vartata iti kiṃ tvanekamanekatra vartata iti prāptam /\n<lg>\n<l>evaṃ cānuyogādhikaraṇavyāghātaḥ /</l>\n<l>athaikamanekatra vartamānaṃ prativyaktyekadeśena varttate tathā 'pi naikamanekatra vartate kiṃ tvanekamanekatreti ekadeśānāmanekatvāditi /</l>\n<l>so 'yamubhayena vyāghātaḥ ukto 'vayavivāde // 63 //</l>\n</lg></p>\n\n</div>\n<div>\n\n<p>  NyS_2,2.64: nākṛtivyaktyapekṣatvājjātyabhivyakteḥ //</p>\n\n<p>  NyS_2,2.65: vyaktyākṛtijātayastu padārthaḥ //</p>\n\n<lg>\n<l>tadevamanyatamābhidhānaniyamaṃ nirākṛtyāniyamābhidhānaṃ siddhāntamāha /</l>\n<l>vyaktyār--thaḥ ( sū. 65 ) //</l>\n</lg>\n\n<p>idamatrākūtam /\ngośabdoccāraṇānantaraṃ viditasaṃgaterekapade vyaktyā kṛtijātinirbhāsaḥ pratyaya udayamāsādayati na punaryathā gaṅgāyāṃ ghoṣaḥ prativasatītyatra gaurvāhīkaṃ ityatra vā gaṅgātvagotvāvagamottarakālaṃ vākyārthe tatsambandhānupapattestadavinābhāvena vā lakṣyamāṇaguṇayogena vā tīraṃ vāhīko vā 'vagamyate tathehāvagatiḥ /\nprayogaprācuryādatyantābhyāsenātiśīghratayā sannapi pratyayakramo na lakṣyate /\nśīghratarabāṇahetukaśatapatraśatavyatibhedavaditi cet /\nna asati bādhake balavati pratyayābhedaprathāyāmanyathākaraṇāyogāt /\ntathāca sati na kva cidapyabhedo 'vatiṣṭheta tathā ca bhedo 'pi na syād abhedaśrayatvādbhedasya /\napi ca na rūpiśūnyā rūpāvagatiḥ rūpaṃ ca dravyasya jātiḥ tena rūpyamāṇatvād rūpi dravyam /\nna ca yena yadrūpyate tadanavagame tadavagamaḥ /\nyathā nārthamantareṇa buddherupalambhanaṃ,\ntasmājjātyupalambho dravyopalambhaikadeśo na dravyopalambhamantareṇa kevalaḥ sambhavati /\ntasmādekīpalambhagocaratvānna jātijātimatorlakṣyalakṣaṇabhāvaḥ sa copalambhaḥ śabdajñānānantaraṃ jāyamānaḥ śābdaḥ /\nna ca vācyamekopalambhagocaratve 'pi jātivyaktyorjātireva vācyā na vyaktiḥ\nekavācyatve 'pyubhayopalambhopapattāvubhayavācyatvakalpanānupapatteriti /\nkāryavyaṅnyaṃ hikāraṇānāṃ sāmarthyaṃ kārya eva nākārye /\nkāryaṃ cānubhavaḥ sa caika\neveti na sāmarthyabhedakalpanā /\ntaddvāreṇa tu karmaṇyapyucyate padamarthe samarthamiti kāryaṃ ca dvāramekamiti viṣayabhede 'pi sāmarthyamekameveti /\napi capuruṣasaṅketāpekṣavṛttīnāṃ padānāṃ na kiṃ citsāmarthyaṃ nāma pramāṇagocaraḥ yadekamanekaṃ vā syāt /\netena nirūḍhalakṣaṇāyāṃ śabdasya jātyabhidhānopakṣīṇasya na vyaktisāmarthyaṃ kalpanīyam /\nanyatrāvyāpṛtasya tatrārthasyaiva sāmarthyamiti yadāhustadapi nirastam /\nsa khalvarthaḥ pratīto vā vyaktiṃ gamayed apratīto vā /\napratītasya gamakatve sarvadaiva vyaktyavagatiprasaṅgaḥ kāraṇasya nityatvāt /\npratītasya gamakatve duruttaramātmāśrayatvaṃ na hi jātipratyayādanyo vyaktipratyaya ityuktam /\ntasmātsādhu pāramarṣaṃsūtraṃ vyaktyākṛtijāyastu padārtha iti /\nsaṃpratyanyāpohapadārthavādinamutthāpayati na vyaktyākṛtijātayastu padārtha iti ke ciditi /\n( 321 / 3 ) atha dravyādivṛttitvāditi /\ngavāśvasya tu nāśrayāśrayibhāva iti bhāvaḥ /\njātimanmātrābhidhāyako 'pi sacchabdo na bhavati /\nkasmāt asvatantratvāditi /\njātimanto ghaṭapaṭādayaḥ, ca caite ghaṭādiśabdādiva nirapekṣātsacchabdātpratīyante kiṃ tu sacchabdād\nghaṭādiṣu buddhiḥ pariplavate ghaṭādiśabdāpekṣastu sacchabdo ghaṭādiniścayahetuḥ /\ntasmāt\nghaṭādiśabdaparatantratvānna tadvato vācaka ityarthaḥ /\natha veti /\nyadyatra praratantraṃ vartate tattasya na vācakaṃ yathā gaṅgāgavādiśabdāstīravāhīkādeḥ /\ntathā ca jātiśabdā jātimati /\ntasmānna jātimadvācakāḥ te hi jātimapekṣya jātimati vartanta iti tādṛśaṃ pāratantryamityarthaḥ /\natha jātyanapekṣaṃ kasmānna tadvati vartatataityata\nāha /\nuktaṃ cātrati /\n( 321 / 3 ) astu tarhyaipacārika\neva tadvati pratyaya ityata āha tadvati ceti /\nyathādhipatyalakṣaṇo guṇaḥ svāmino jitakāśini bhṛtye 'pyastīti tatra svāmiśabdaḥ prarvatate na tathā jātiguṇayogo vyakterityarthaḥ /\napi ca anyaśabdo 'nyatra vartamānaḥ prathamaṃ tāvadanyadhiyamutpādayati athānyatra vartate yathā gośabdo gavi buddhimutpādya vāhīke vartate /\nna ceha jātiśabdo jātau tadvyatikrameṇa pravṛttaḥ na caupacārikasya vṛttiyaugapadyamityāha /\nkramavṛttyabhāvāt yugapadasaṃbhavācca /\nguṇoparāgaṃ dūṣayati /\nayathārthajñānotpattiprasaṅgācca /\nguṇoparāgādyathā nīlaḥ sphaṭika iti jñānamevaṃ sarvameva śābdañjñānaṃ vinā bādhakamayathārthameva syādityarthaḥ /\nekasvalakṣaṇābhidhānaṃ dūṣayati /\nasādhāraṇeti /\naśakyasamayatvāccetyapi draṣṭavyam /\ntadevamanyāpohavādinamutthāpya dūṣayati /\natrāsmābhiriti /\nvyaktyākṛtijātayastistro 'smākaṃ padārthaḥ /\nguṇapradhānabhāvastu kva cideva kasya cit jātimadvyaktyabhidhāne dvividhamapyasvātantryaṃ na saṃbhavati śabdānām /\nna tāvadvyakijñāne janayitavye tadarthaṃ jātijñānaṃ pūrvamapekṣante śabdaḥ iti saṃbhavati /\ndvayorapyekajñānavedyatvaniyamena paurvāparyāyogāt /\nnāpi viśeṣavācakaṃ padaṃ vinā jātiśabdānāṃ buddhipariplavāttadviniścayāya viśeṣaśabdāpekṣayā svātantryam /\nsvaviṣaye jātiśabdādbuddherapariplavāt /\njātimadvyaktimātramasya hi viṣayo na cātra buddhipariplavaḥ /\nvyaktiniyamastu viṣaya iti na tatra buddhipariplavo duṣyati /\ndūrāddhi ārohapariṇāhavadadravyamātraṃ gocaraḥ pratyakṣasya na tu sthāṇuḥ puruṣo vā /\nna cātra buddhipariplutiḥ pratyakṣakṣatiṃ kāṃ canāvahati /\nna cāsmin pakṣe jātiśabdo vyaktyākṛtyoḥ paraśabdo yenaupacārikaḥ syāt /\nna ca sāmānādhikaraṇyaṃ na kalpate jātivyaktipadayorekārthābhidhāyinorvaiyadhikaraṇyāyogāt /\ntasmātsarvamavadātam /</p>\n\n<p>evamanekāntavāde paroktadoṣāprasaṅgamabhidhāya dūṣaṇavākyaṃ paroktaṃ dūṣayan doṣābhāvamāha /\nna vetai doṣā iti /\nsattāśabda iti sattāyāḥ śabda\niti vā vigrahaḥ sattārūpaḥ śabda iti vānapava tatra pūrvasminkalpe sattāyā na vācakaḥ sattāśabda\niti vyāghātaḥ /\nuttarasminkalpe na vācakaḥ sattāyā ityanena vyāghātaḥ sattāyā ityanena śabdena sattāmabhidhatse atha ca tasya vācako na sattāśabda\niti brūṣe tato vyāghātaḥ sattāśabda iti copalakṣaṇārthaṃ sattānayā na vācaka iti draṣṭavyam /\nśaṅkate bhavadabhiprāyeṇeti /\nnirākaroti /\nneti /\nyadyasmadabhiprāyārthaṃ pratipadyase arthapratītyadhīno 'bhyupagama iti abhyupagamaṃ brūṣe tattathā ca na niṣeddhumarhasīti bhāvaḥ /\natha niṣeddhuṃ pratyemi na punarabhyupaimītyāśaṅkyāha yaccedamiti /\n( 322 / 4 ) dūṣayati tadapi neti /\natathābhūtasyāpuruṣabhūtasya sthāṇostathābhāvibhiḥ puruṣaiḥ sāmānyaṃ satyadhyāropitaḥ puruṣatvādidharmo yasya sa tathetyuktaḥ tasya pradhānamarthaḥ puruṣaḥ tadakārāpa pratītirityarthaḥ /\nsattāyāḥ pradhānasādhanavācineti /\npradhānaṃ sādhanaṃ vyañjakatayā bhavitṛdravyaṃ tadvācī khalu sacchabdaḥ mattāśabdastu dravyopasarjanabhāvavācī na tasya dravyavācinā sāmānādhikaraṇyamityarthaḥ /\nsāmānādhikaraṇyāsiddhiḥ saddravyaśabdayoriti /\nsiddhiḥ pratītiḥ sā bhavanmate na syāditi yaduktaṃ kaiścittadapyanena sāmānādhikaraṇyavyavasthāpanena pratyuktam /\nvyākhyātopa nirākāryatvena /\nsvayaṃ prakḷptāṃ vācoyuktimiti /\n( 323 / 3 )\njātiśabda iti sadādiśabdeṣu svayaṃ prakḷptā yā vacanavyaktistāṃ pratiṣedhati tatra cāsmākaṃ siddhasādhanamityarthaḥ /\nsacchabdo jātiśabdastasya bhedavācakatvaṃ nāsya saṃmatamiti bhanvāno deśayati /\nyadi tarhīti /\nsugamaḥ parihāraḥ /\ntathā 'pi nānvayī na vyatirekī ceti /\nye ye anantā na te jātiśabdavācyā iti na dṛṣṭāntaḥ /\nsarvabhedapakṣīkaraṇāt /\nnāpi yo jātiśabdavācyo na tatrānantyaṃ yathā gotvādikamiti śakyaṃpa vaktuṃ jātereva bhavanmate vyomāravindāyamānatvāditi bhāvaḥ /\nśaṅkate athāpīti /\ntathā satyanvayī dṛṣṭānto lakṣyata iti bhāvaḥ /\nnirākaroti /\nayamapi neti /\nviśeṣaṇopādānavirodhāt /\nna hi bhedamantareṇa kiṃ cidasti vastusada yato viśeṣaṇaṃ vyāvarttayoditi bhāvaḥ /\nhetubhāvānabhyupagamāditi /\n( 324 / 5 ) na śabdo 'rthapratyāyane liṅga yena vyabhicāreṇa duṣyati /\nna ca pratyāyakamātraṃ vyabhicāreṇa duṣyati cakṣurādīnāmapi nīlādivyabhicāreṇa pītādau varttamānatayā vyabhicāriṇāmapratyāyakatvaprasaṅgāt /\nsaṅketagrahastu satyapi bhedānāṃ vyabhicāre caikaikajātikroḍīkṛtānāṃ sukara eveti bhāvaḥ /\nbhedavācakatvapratiṣedhāditi /\nbhedavācakatve niṣiddhe dravyavācakatvaṃ niṣiddhaṃ bhavati dravyasya bhedatvāt /\n<lg>\n<l>tataśca dravyaśabda iti vyāghāta</l>\n<l>ityarthaḥ /</l>\n<l>uktottarametat sacchabdadravyaśabdayorekaviṣayatvāditi /</l>\n<l>viśeṣamātraṃ viṣayaḥ sadādiśabdasya na punarniyato 'yameva nānya iti bhāvaḥ //</l>\n</lg></p>\n\n<p>sattāśabdena dravyaguṇakarmāṇi nākṣipyanta\niti /\nsāmānādhikaraṇyayogyatayetyarthaḥ /\ntadantareṇa tadanupapatteḥ /\nākṣepāmātraṃ tu śakyaṃ vaktumityāha /\nśakyaṃ vaktumiti /\npṛṣṭvāsacchabdasya guṇapradhānabhāvena trayor 'thā iti sūtrakāranyāyenāvadhārayati /\nsaditi cāyamiti /\narthakṛta iti /\narthaḥ kāryaṃ tatkṛtaḥ /\ntaduktaṃ bhavati yasya kāryeṇa sambandhastatpradhānaṃ yasya kāryasambandhāvacchedakatvaṃ tadaṅgamiti /\neteneti /\n( 325 / 9 ) arthatrayābhidhānena /\nna hi svāmipratyayo bhavati bhṛtye /\napi tu tadarthakriyākāritayā svāmivyapadeśamātramityarthaḥ /\nnātra kramo na yugapatpratyaya iti /\n( 326 / 3 ) bhedādhiṣṭhāne kramayaugapadye naikasmin viśiṣṭadravyapratyaye sambhavati iti /\neteneti /\nśabdasya sattāviśiṣṭadravyabācitvābhidhānenāyathārthajñānotpattiprasaṅgāditi pratyuktam /\nparamārthasvacchadhavale hi sphaṭike nīlīdravyopadhānānnīlāpratyayo bhavatu bhrāntaḥ tasya paramārthato nīlaguṇāsamavāyāt /\nsattāsamavāyastu dravyādīnāṃ pāramārthika\niti na dravyādiṣu saditi pratyayasya mithyātvamityarthaḥ /\nna hi kaścicchabda iti /\nsvalakṣaṇānāmaśakyasamayatayā na kaścidapi śabdo bhavatā tadvācakatvenābhyupeyataityarthaḥ /\nna ca jātiśabdasyeti /\njāterabhāvāditi bhāvaḥ /\nna jātiśabdo bhedānāṃ vācakaḥ kasya tarhīti pūrvaṃ bhedānpradhānīkṛtyoktaṃ samprati tu jātiśabdānityetāvatā apauruktyam /\nnāsti vivāda iti /\n( 327 / 20 ) anyāpohajātyorlakṣaṇābhede nāsti vivāda ityarthaḥ /\ndravyasacchabdayostu sāmānādhikaraṇyaṃ na ca średavācakāḥ śabdā iti vyāhatamiti /\n( 328 / 4 ) dravyamiti hi vidhirūpamevaṃ sadityapi vidhirūpaṃ tacchabdau tayorvācakau tayoranyāpohārthatvaṃ vyāhataṃ vidhiśabdau cānyāpohārthāviti na sambhavati /\nna ca bhedānabhidhāyinoḥ sāmānādhikaraṇyamapi yujyate /\nbhinnābhyāṃ hi nimittābhyāmekasminnarthe bhedarūpe vartamānau samānādhikaraṇau bhavetāṃ bhedaṃ cennābhidhatto naikatra varteyātām /\navarttamānau ca bhinnapravṛttinimittaparyavasitau gauraśva itivanna samānādhikaraṇau bhavitumarhataḥ /\nso 'yamaparo vyāghātaḥ /\nbhedānabhidhānaṃ ca sāmānādhikaraṇyaṃ ceti /\ntadanena vyāghātadvayamuktaṃ tadetadvyāghātadvayaṃ nirācikīrṣurāśaṅkate /\nupacārato na vyāghāta iti cet /\ntadetadvibhajate dravyasacchabdāviti /\ntadanena prathamo vyāghātaḥ parihṛtaḥ /\ndvitīyaṃ vyāghātaṃ śaṅkitā pariharati /\ntāvetāviti /\nbrūtaḥ pratipādayato 'dhyavasyata\niti yāvat /\netadatrākūtam /\nvikalpayonayo hi śabdāstadevābhiniviśante yadvikalpānāṃ gocaraḥ /\nkāryakāraṇayoḥ sāmānādhikaraṇyena pratipatteḥ /\ncatuṣṭayī ceyaṃ vikalpānāṃ sadasaddharmisaddharmāvagāhināṃ jātiḥ /\ngaurīśvaro nīlaṃ nittyamityevamādīnāṃ na ca vikalpānāṃ gocaro yo vikalpate deśakālāvasthābhedenaikatvenānusaṃdhīyate tadevedamiti /\neva ca sa śabdagocaraḥ tatra śabdānāṃ śakyasaṅketatvāt /\nna ca svalakṣaṇāni trailokyavilakṣaṇānyevamiti na vikalpaviṣayaḥ /\nna ca sāmānyaṃ nāma kiṃ cidasti yadviṣayaḥ syāt /\nata eva na tadvanti svalakṣaṇānyapi teṣāṃ sāmānyānāmabhāve tadvattāyāḥ svalakṣaṇeṣvabhāvāt /\napi cāstu sāmānyaṃ vastusat tathā 'pi nityatvādanupakāryatayā svalakṣaṇādhāratvānupapattiḥ\nādhāratvamapi hi karaṇatvameva /\npatanadharmāṇo hi badarādayaḥ kuṇḍādibhirapatanadharmāṇaḥ kriyanta /\nna ca nityaṃ kriyata iti nādheyam /\ntathā vṛkṣatvaśiṃśapātve svatantre eva sāmānye svaśabdābhyāmavagamite na gauraśvara itivatsāmānādhikaraṇyaṃ bhajetām /\napi ca bhavatu nityasyāpyupakāryatvenādheyatvaṃ tathā 'pyetadvikalpanīyam /\nkiṃ yenaiva svabhāvena tatsvalakṣaṇaṃ vṛkṣatvamupakaroti tenaiva śiṃśapātvamapi atha svabhāvāntareṇa /\natha hi svabhāvāntareṇapa svabhāvabhedādanyatsvalakṣaṇaṃ śiṃśapātvādhāro 'nyacca vṛkṣatvādhāra\niti punarapi gauraśva itivatsāmānādhikaraṇyābhāva\neva /\nathaikena svabhāvena svalakṣaṇaṃ sarvasāmānyopakāri tathāpipava svabhāvābhede tadupakārādhīnasvabhāvānāṃ sāmānyānāṃ ca madhye ekasāmānyavataḥ svalakṣaṇasya ekena śabdena vikalpena vā grahaṇe sarveṣāṃ tadekopakāranibaddhasvabhāvānāṃ sāmānyānāṃ grahaṇātsad dravyapārthivavṛkṣaśiṃśapāvikalpānāṃ śabdānāṃ ca paryāyatvaprasaṅgaḥ /\nyathāha/ ... ekopakārake grāhye nopakārāstato 'pare /\ndṛṣṭa tasminnadṛṣṭā ye tadgrahe sakalagraha ...\niti /\ntasmānna sāmānyavadbhedagocarā vikalpāḥ /\nsvalakṣaṇabhedagocaratvaniṣedhena jñānagrāhyākāragocaratvamapyapāstam /\nsvākāramabāhyaṃ bāhyamadhyavasyan vikalpaḥ svākārabāhyaviṣaya\niti cet /\nyathāha ... svapratibhāse 'narthe 'rthādhyavasāyena pravṛtti ... riti /\natha ko 'yamadhyavasāyaḥ /\nkiṃ grahaṇamāho svitkaraṇam /\nuta yojanā atha samāropaḥ /\ntatra svapratibhāsamanarthamarthaṃ kathaṃ gṛhṇīyāt kuryādvā vikalpaḥ na hi pītaṃ nīlaṃ śakyaṃ grahītuṃ kartuṃ vā śilpiśatenāpi /\nnāpyagṛhītena svalakṣaṇena svākāraṃ yojayitumarhati vikalpaḥ /\nna ca svalakṣaṇaṃ vikalpagocara iti copapāditam /\nna ca svākāramanarthamartha āropayati /\nna tāvadagṛhītaḥ svakāraḥ śakya āropayitumiti tadgrahaṇameṣitavyam /\ntatkiṃ gṛhītvā āropayati atha yadaiva gṛhṇāti tadaivāropayati /\nna tāvat pūrvaḥ pakṣaḥ na hi vikalpajñānaṃ kṣaṇikaṃ kramavantau grahaṇasamāropau kartumarhati /\nuttarasmiṃstu pakṣe vikalpasvasamvedanapratyakṣā dvikalpākārādahaṅkārāspadādanahaṅkārāspadaṃ samāropyamāṇo vikalpo nāsvagocaro na śakyo 'bhinnaḥ pratipattuṃ nāpi bāhyasvalakṣaṇaikatvena śakyaḥ pratipattuṃ vikalpajñānena svalakṣaṇasya bāhyasvayāpratibhāsanāt /\ntasmādeṣa vikalpaviṣayo na jñānaṃna jñānākāro nāpi bāhya ityalīka\nevāstheyaḥ /\nyathāha bhadantadharmottaraḥ/ ... buddhyā kalpikayā viviktamaparair yadrūpamullikhyate buddhirno na bahiriti ... /\ntathāpi vikalpajñānādvāhyābhimukhī pravṛttistadarthināṃ na syāt /\ntasmādalīkabāhyameṣāṃ viṣayaḥ\nbāhyabhedāgrahaścāsya bāhyatvaṃ na punarbāhyābhedagrahaḥ /\nvikalpagocareva bāhye tadabhedagrahasyāśaktvāt /\ntasmānnirvikalpakapṛṣṭhabhāvino vikalpāḥ\ntadupanītabāhyasvalakṣaṇabhedaṃ svagrāhyālīkasyāgṛhṇantaḥ\ntadabhimukhaṃ pravarttayanti vyavahartṝnarthinaḥ pārarṃyeṇa tatsambandhāt /\nprāpternna visamvādayanti lokam /\nteṣāṃ ca vikalpaviṣayāṇāṃ na taireva vikalpaiḥ parasparato bhedo gṛhyate nāpi vikalpāntarairiti bhedāgrahādabhedamabhimanyate puruṣaḥ tadabhedāccāvamarṣāṇām abhedaḥ\ntadabhedācca taddhetūnāmavikalpadhiyāmabhedaḥ\ntadabhedācca svalakṣaṇānāmavikalpadhīviṣayāṇāmapyabhedaḥ /\nyathā'ha/ ... ekapratyavamarṣasya hetutvāddhīrabhedīnī /\nekadhīhetubhāvena vyaktīnāmapyabhinnateti ...\n// tat siddhamalīkaṃ bāhyaṃ viṣayovikalpānāṃ śabdānāṃ ceti /\ntaccedamanyavyāvṛttirūpaṃ bhāvābhāvasādhāraṇyāccātyantīvalakṣaṇānīṃ sālakṣaṇyāpādanācca tādrūpyānubhavācca /\ntathā hi yadbhāvābhāvasādhāraṇaṃ tadanyavyāvṛttirūpameva /\nyathāpa 'mūrttatvaṃ tat khalu vijñāne ca śaśaviṣāṇe ca sādhāraṇam /\ntathā ca vivādādhyāsitā vikalpaviṣayāḥ ghaṭapaṭādaya\niti svabhāvahetuḥ /\ngaurasti gaurnāstīti hi bhāvābhāvasādhāraṇo gāvādivikalpaviṣayo vidhirūpasvalakṣaṇavadbhāvāsādhāraṇye nāstītyanena na saṃbadhyate virodhāt /\nastītyanenāpi na saṃbadhyate paunaruktyāt /\nbhāvābhāvasādhāraṇagrahaṇañca nānimittaṃ nāpyanyanimittaṃ na hi vidhirūpaviṣayasya tatsvarūpaviṣayasya vā vidhidharmāpātinastatra nimittabhāvaḥ saṃbhavati /\ntasmānnimittavattayā sādhāraṇagrahaṇaṃ vyāptaṃ vipakṣānnimittavattvasya vyāpakasyānupalabdhyā nivarttamānamanyavyāvṛttiviṣayatvena vayāpyata iti pratibandhasiddhiḥ /\napi cātyantavilakṣaṇānāṃ sālakṣaṇyam anyavyāvṛttikṛtameva /\nyathā gavāśvamahiṣamātaṅgānāmatyantavilakṣaṇānāmapi siṃhavyāvṛtyā sālakṣaṇyam /\ntathā ca bāhyasya svalakṣaṇasya vidhirūpasya paramārthasato 'paramārthasatātyantavilakṣaṇena sālakṣaṇyamiti svabhāvahetuḥ /\nbāhyaṃhi vidhirūpamapyagovyāvṛttam /\nvikalpaviṣayo 'pi cedagovyāvṛttastataḥ sālakṣaṇyaṃ nānyathā tathā ca sālakṣaṇyamiti nimittavattayā vyāptaṃ tadanupalabdhyā vipakṣādvyāvarttamānaṃ svasādhyena vyāpyata iti pratibandhasiddhiḥ /\napi cānubhūyata eva vikalpaviṣayo vyāvṛttirūpaḥ /\ntathā hi /\ntadapratibhāsane gāṃ badhāneti deśito 'śvaṃ badhnīyād goraśvādpa bhedenāpratibhāsanāt /\npratibhāse vā kathaṃ nāgovyāvṛttipratibhāsaḥ /\ntasmādanyāpohagopacarau śabdavikalpāviti /\ntadetaduktam vārtikakṛtā /\ntāvetāvasaddravyavyudāsarūpeṇa pravartamānāvekamarthamadhikuruta\niti /\n( 328 / 8 ) ekaṃ svalakṣaṇamadhyavasyataḥ adhyavasāyaśca svaviṣayasya svalakṣaṇādbhedenāgraha ityuktam /\natrocyate /\njātistāvadupapāditasadbhāvā tata eva tadvatīvyaktirapi paramārthasatī /\nsvābhāvikaśca sambandho vyakterjātyā saha nopakāramapekṣate /\napi cānityasyāpyupakāryatā kṣaṇabhaṅgabhaṅgaupapādayiṣyate /\nyathā caikopādhigrahe 'pi nopādhyantaraviśiṣṭagrahastathopapāditaṃ pratyakṣalakṣaṇāvasare /\nna cātyantāsataḥ kena cidasadūpasya prathopapadyata- iti sārūpyanimittāṃ bhrāntimupapādayatā vārtikakṛtoktam /\nupapāditaṃ cāsmābhiḥ /\ntasmājjātimatyo vyaktayo vikalpānāṃ śabdānāṃ ca gocaraḥ\ntāsāṃ tadvṛttīnāṃ rūpamatajjātīyavyāvṛttamityarthaḥ\natastadavagaternna gāṃ badhāneti codito 'śvādīn badhnāti /\nna ca śabdārthasya jāterbhāvabhāvasādhāraṇyaṃ nopapadyate /\nsā hi svarūpato nityā 'pi deśakālavikīrṇānantavyaktyāśrayatayā bhāvābhāvasādhāraṇī bhavatyastināstisambandhayogyā /\nvartamānavyaktisambandhitā hi jāterastitā atītānāgatavyaktisambandhitā ca nāstiteti /\nsaṃdigdhavyatirekitvādanaikāntikaṃ bhāvābhāvasādhāraṇyamanyathāsiddhaṃ ceti /\njātimatī vyaktirvikalpagocaro nālīkamiti kasya vastunā saha sādṛśyāyānyavyāvṛtti--\nrūpatāsthīyate /\napi cālīkasya samastasāmarthyavirahiṇo 'tyantavisadṛśasya samarthena svalakṣaṇena vidhirūpeṇa kiṃ sādṛśyam /\nanyavyāvṛttiriti cet /\nnanvanyavyāvṛttirbhāvikī svalakṣaṇasya svabhāvo vā anyo vā na tatsvabhāvo vidhirūpeṇa virodhāt /\navirodhe vā vidhiniṣedhayorekatvādvidhirūpatāniṣedhenālīkasya svalakṣaṇasārūpyāyānyavyāvṛttirūpatopapādanamanarthakam /\nvidhirūpeṇānucchena tucchasya sārūpyamanupapannamiti cet /\nhanta bhoḥ svalakṣaṇasyāsti kiṃ tucchamapi rūpaṃ yenālīkasya tucchasya sārūpyaṃ syāt /\ntathā satyayamekasya svalakṣaṇasya tucchātucchaviruddhasvabhāvadvayasamāveśamabhyupagacchan\nślāghanīyaprajño devānāṃpriyaḥ /\nna ca svalakṣaṇodanyavyāvṛttiralīkamanyavyāvṛttaṃ svalakṣaṇena sarūpayati tathā sati hastimaśakāvapi rāsabhaḥ sarūpayet /\ndharmo na ca svalakṣaṇadharmo vyāvṛttirbhavadbhirabhyupeyate /\nsyādetat /\nadhyavasīyamānamapi svalakṣaṇaṃ na paramārthasat, api tu tadapi kalpitaṃ, tasmāttasya vidhiniṣedharūpatā na virudhyate, vastuni hi viruddhadharmādhyāso virudhyate nāvastuni tenāsya vidhirūpaparityāgena niṣedharūpatāmupādāyālīkasya sārūpyamupapadyate /\nyathā'ha--- ... yacca gṛhyate yaccadhyavamīyate te dve apyanyabyāvṛttī na vastuna ...\niti /\nathālīkasya svalakṣaṇasyālīkasādṛśye kiṃ sidhyati /\nna tāvat tatra pravṛttiḥ asataḥ pravṛttiviṣayatvāyogāt /\nsatastu pravṛttivikalpasya na sādṛśyamasatā sādṛśye vā vṛthā alīkasvalakṣaṇābhyupagamaḥ /\natha na vayamalīkaṃ svalakṣaṇāntaramātiṣṭhāmahe kiṃ tvalīkasyaiva dāhapākādikasāmarthayaropam /\nna tatsvalakṣaṇaṃ tasya sarvato vyāvṛttyā abhilāpasaṃsargāyogyatvena vikalpajñānapratibhāsābhāvāt /\nabhilāpasaṃsargayogyasya cānvayino 'svalakṣaṇatvāt /\ntasmātsvānvayino 'nyavyāvṛttirūpasyāsamarthasyāpi sāmarthyaṃ samāropya tattadarthino vyavaharttṝn pravarttante lokavikalpāḥ pāramparyeṇa sambandhātsamarthaṃ vastu prāpayanto na visaṃvādayanti lokamiti yuktamutpaśyāmaḥ /\nathāsya atadarthakriyāsāmarthyāropaḥ kiṃ dṛṣṭārthakriyāsvalakṣaṇasālakṣaṇyenāho svidanādivāsanāvaśāt /\ntatra svalakṣaṇena sarvato vyāvṛttena samarthena samastasāmarthyavirahiṇo 'nvayinā na kiñcidasti sārūpyam /\nanyavṛttyā tu sārūpye vidhirūpeṇāpi prasaṅgaḥ /\ntasyāstato bhedābhāvādityuktam /\nanādivāsanāvaśāttu tadārope prathamadarśane 'pi nālikeradvīpāgatasya vahnau dāhapākādisāmarthyajñānaprasaṅgaḥ /\nvahnisvalakṣaṇāddāhapākādikāriṇo bhedāgrahādalīkasya tadrūpasamāropa iti cet /\nkiṃ svalakṣaṇe gṛhyamāṇe athāgṛhyamāṇe /\nna tāvadgṛhmamāṇe tasya vikalpajñānagocaratvābhāvādityuktam /\ntatsamayabhāvi tvavikalpakaṃ tattvaṃ gṛhṇadapi na vikalpe svaviṣayaṃ niveśayati /\ntasya tato 'nyatvena tadvārttānabhijñatvāt /\nevaṃ vikalpajñānamapi samanantarotpannanirvikalpakavyāpārapāramparye 'pi na svalakṣaṇaṃ gocarayitumarhati /\ntasyābhilāpasaṃsargayogyapratibhāsaviṣayatvādityuktam /\nsamanantarapratyayādavikalpādutpattestadvyāpārapāramparyādatadgocaro 'pi tadgocara ivābhāsata iti cet /\nanubhavavāsanābhāveṣu bhevadapīyaṃ gatirna tu parokṣābhāvāvagāhiṣvavidyāvāsanāprabhaveṣu saṃbhavati /\napi cānubhavavāsanāprabhavasyāpi tadgocaratvābhimānastasminnaprathamāne tadutpattimātrānna bhavitumarhati /\nagṛhyamāṇe tu vahnisvalakṣaṇe tato bhedāgraheṇa tadrūpārope trailokyarūpāropaprasaṅgo niyamahetorabhāvāt /\nna hi tadānīmagṛhyamāṇatayā trailokyādvahnisvalakṣaṇasya kaścidviśeṣaḥ\nvahnisvalakṣaṇaviṣayanirvikalpakaprabhavatvena tasminniyate avidyāvāsanāprabhaveṣu pradhāneśvarādivikalpeṣu tadabhāva iti niyamo na syāt /\nna cāgraheṇa tadāropasaṃbhava ityuktam /\ntasmādalīkasya bāhyatvaṃ vikalpagocara iti riktaṃ vacaḥ /\napi ca jñānākāravatsvalakṣaṇavaccālīkagrāhyatvamapi na vikalpagocaro bhavitumarhati /\netaddhi kalpanādhīnamutpannāyāṃ kalpanāyāmutpannamiva vinaṣṭāyāṃ naṣṭamiva vikalpanābheda bhinnamiva na śakyamekatvena pratikarttum /\nbhedānavamarṣāditi cet /\nkimasyānavamṛṣṭamapi tattvam /\nomiti cet /\nna tarhiṃ kalpitam /\nnanu nāsya bhedo 'pi svābhāvikaḥ svābhāviko hi bhedābhedābhyāṃ yujyate na tvalīkam /\nmā bhūdbhedo 'sya svābhāvikaḥ kalpanādhīnaṃ tu tadalīkaṃ tadbhedādbhinnaṃ pratipattavyam /\nanyathā tadadhīnattvāpatteḥ /\nidameva hi tasya vikalpitasya kalpanādhīnatvaṃ yatkalpanābhedābhedānuvidhānaṃ nāma tadadhīnatve tu kalpitatvānupapatteranalīkatvaprasaṅgāt /\ntanmā nāma bhūtāmasya svābhāvike nānātvaikatve na tu bhinnakalpanānupāti śakyamekatvena pratipattumiti bhinnaṃ pratipattavyam /\ntatsiddhaṃ vikalpāgocaratvamalīkabāhyasya\nabhilāpasaṃsargāyogyatvātsukhādisvalakṣaṇavaditi /\nabhilāpasaṃsargāyogyaṃ hi tat tenāśakyasamayatvāt sukhādilakṣaṇavaditi /\nśakyasamayatayā khalvabhilāpasaṃsargayogyatā vyāptā anyathā 'tiprasaṅgāt /\nsālīkabāhyatāyāḥ prativikalpaṃ bhinnāyā vyāvarttamānā 'bhilāpasaṃsargayogyatvamapi vyāvarttayatīti pratibandhasiddhiḥ /\napi cedamalīkamagovyāvṛttirūpaṃ vā taddharmo vā /\nagovyāvṛttirūpaṃ cet /\nna tadasiddhaṃ gavi śakyaṃ grahītum /\nagauśca goniṣedhātmeti gosiddhimapekṣata iti duruttaramitaretarāśrayatvaṃ taddharmatve vā gotvamevāstu bhāvikaṃ taddharmo vidhirūpaḥ kṛtamalīkenāvidhirūpeṇa /\ntaddharmāṇāṃ tadbhāvikatvasādhanaṃ ca nirākṛtaṃ tasya ca bhāvābhāvasādhāraṇyamupapāditaṃ tadvistarādvibhyato 'pi bahutaravistare patitāḥ sma ityāstāmetannāstikamānopamarddanamiti /\nupacārato na vyāghāta iti cediti śaṅkāyāḥ parihāravārttikam /\nmukhyāsaṃbhavāditi /\n( 328 / 11 ) sarvatra mukhyapūrvaka upacāro vā samāropo vā dṛṣṭaḥ tava tu rāddhānte na vidhiviṣayaḥ kaścidasti mukhyaḥ śabdo vā vikalpo vā sarvasya nivṛttigocaratvāt /\nna cādhyavaseyo vidhiḥ saṃbhavatītyupapāditamadhastāditi bhāvaḥ /\nna cānyāpohapakṣa upacāro yuktaḥ ubhayoḥ pradhānaśabdatvāditi /\nna hi siṃhattvaṃ nāma kiṃ cidasti siṃhavyaktiṣu yanmānaṇavake na syāt /\napi tu prasahyakāritvādivyudāso māṇavake nāstīti siṃhavyaktiṣviva māṇavake 'pi siṃhaśabdo mukhya eva syādityarthaḥ /\nkiṃ gauragauriti /\n( 329 / 5 ) aśvādirityarthaḥ /\npraiṣyapratyayapūrvikā praiṣasya praiṣaviṣaye pravṛttiḥ saṃpratipattiḥ\naṅgavyatiriktasya cāṅginaḥ senāvanabahutvasaṃkhyādīnāṃ bhavadbhirabhyupagamādityarthaḥ /\nkriyārūpatvāccāpohasya viṣayo vaktavya iti /\nkarma viṣayaḥ kriyāyāstadvaktavyamityarthaḥ kathamanyaviṣayāditi /\nkathamanyaviṣayādapohadagoviṣayāgavi pratipattiriti /\nathāgoriti /\n( 330 / 2 ) asti hi kā cit kriyā yā 'nyasyānyaviṣayā /\nyathā vijñānamātmanor 'thaḥ viṣayaṃ vetyarthaḥ /\nnirākaroti /\nkena goriti /\nkriyā hi cetanānāṃ prayatnapūrvā bhavati /\napohalakṣaṇā ca kriyā niṣedharūpā niṣedhaśca prāptipūvakaḥ na hi goragotvaṃ kena citprasañjitaṃ yatprekṣāvatā vyapohyetetyarthaḥ /\nkathaṃ cāgavīti /\nagavīti padena yo 'yaṃ pratiṣedho nāsaupa gopratipattimantareṇa bhavatītyarthaḥ /\nadhyāsānupapatterarthapratyayo na yukta iti /\napoharūpor 'thapratyayo na yukta\nityarthaḥ /\nkimapoho vācyo 'thāvācya iti /\napohādiśabdenetyarthaḥ /\nyadi vācya iti /\nsvarūpeṇaivāpoho vācyo na cāpohāpohenetyarthaḥ /\nsyādetat /\nyadyanyāpohena śabdo na vartate kathaṃ tarhi dvyādiviśeṣeṣvanekaśabda ekāpohena vartate /\nna hyatrānekatvaṃ nāma gotvamiva kiṃ cidasti sāmānyamityata āha /\nanekamiti cāsya padasya dvayādiviṣayatvāt /\n( 331 / 2 ) sāmānyādhigatāvekatvavarjitasaṃkhyātvasāmānyādhigatau viśeṣa āśrayitavyaḥ saṃkhyātvasāmānyamevaikatvavarjitaṃ tatra dvyādiviśeṣādhigatiheturna punaranyāpohamātramityarthaḥ /\nna hyasati sāmānyaśabdādekatvavarjitasaṃkhyāsāmānyavācakādanekaśabdād\nviśeṣāśrayaṇe anyāpohamātrādviśeṣādhgitiriti yojanīyam /\nabrāhmaṇādiśabdānāmapīmeva gatiḥ /\ntatrāpi puṃstvasāmānyameva brāhmaṇaśabdārtha\niti /\nnīlotpalaśabdayośca pradhānatvāditi /\nanīlānutpalavyudāsau hi pradhānau nīlotpalaśabdāvāhatuḥ\nna hyetayorasti viśeṣaṇaviśeṣyabhāvaḥ parasparāsaṃbandhāditi bhāvaḥ /\netena nīlotpalaśabdayorasminsiddhānte pradhānārthatvena vyutpādanena rājapuruṣaśabdau vyākhyātau pradhānatvena atrāpyarājāpuruṣavyavacchedayornāvacchedya vacchedakabhāvaḥ nāpi svasvāmibhāva ityarthaḥ /\nsamānādhikaraṇayośceti /\nśabdavikalpayoḥ paramārthasadvastusaṃsparśāsambhavādityarthaḥ /\n// 65 //</p>\n\n</div>\n<div>\n\n<p>  NyS_2,2.66: vyaktirguṇaviśeṣāśrayo mūrtiḥ //</p>\n\n<p>yatra hi vyaktyākṛtijātīnāṃ samāveśastatra vyaktinirddhāraṇābhedaṃ lakṣaṇam /\ntenākāśādyanavarodhe 'pi na doṣastatrākṛterabhāvāditi bhāṣyamatam /\nyathāha bhāṣyakāraḥ na sarvaṃ dravyaṃ vyaktiriti /\nyadyapi gurutvādayaḥ sāmānyaguṇāstathāpi guṇāntarebhyovyāvarttamānā guṇaviśeṣā ityucyante /\navyāpina iti /\nsarvagatasya dravayasya parimāṇaṃ vyavacchinatti /\nmūrcchitāḥ parasparaṃ saṃyuktā avayavā yasya tanmūrcchitāvayavam /\nkathaṃ punarityādibhāṣyamākṣipati vārttikakāraḥ /\nadhigatatvāditi /\nsvarūpāgavamapūvarkatvādvākyapratipādanasya svarūpāvagamo 'pi tannāntarīyakatvātsiddha\nityākṣepābhiprāyaḥ /\nnirākaroti /\nna nimittatraividhye sati tadviśeṣaviṣayajñānapanārthatvāt /\npraśnasya śabdapravṛttinimittānāṃ traividhye sati tadviśeṣa\neva viṣayaḥ tajjñāpanamarthaḥ prayojanaṃ yasya sa tathoktaḥ/etaduktaṃ bhavati siddhaṃ kṛtvā bhedamabhidheyatvaṃ brayāṇāṃ pratipāditam /\nsaṃprati sa eva bhedaḥ pratipādyata iti /\nsūtramiti /\nbahūnāmarthānāṃ sūcanāditi bhāvaḥ /\natrabhāṣyavyākhyānamupanyasyati /\nvyajyata iti /\n( 332 / 2 ) dūṣayati etattuneti /\nvyaktiḥ padārtha ityetat prakṛtaṃ tatra yathāvayavino vyakteḥ padārthatvamevam ākāśādīnāṃ cotkṣepaṇādīnāṃ ca tattathā lakṣaṇaṃ vyākhyeyaṃ yathā sarvaṃ saṃgṛhyate anyathā sūtrakāro 'kuśanalaḥ syātpa tadarthamāha /\nvayaṃ tu brama iti /\natredaṃ vyākhyānam /\nvyaktiriti lakṣyanirddeśaḥ śeṣaṃ lakṣaṇam /\nguṇaviśeṣā iti dvedhā samāsaḥ guṇaśca viśeṣaśceti prathamo vigrahaḥ tenākṛtirnirākṛtā saṃgṛhī tāśca rūpādayo bhavanti /\ntathā 'pyutkṣepaṇādivyakterasaṃgraha\niti dvitīyo vigrahaḥ /\nguṇebhyo viśeṣā guṇaviśeṣāḥ guṇebhyo vyāvṛttā utkṣepaṇādaya\niti yāvat /\ntathā 'pi na dravyaṃ saṃgṛhyataityata\nāha /\nāśraya iti /\ntacchabdādhyāhārād guṇaviśeṣāśrayo dravyamityarthaḥ /\npratipadamiti /\nguṇa iti ca viśeṣa iti cā'śraya iti ceti padāni /\n<lg>\n<l>atha vā guṇaviśeṣāṇāmāśraya iti ceti padāni /</l>\n<l>atha vā guṇaviśeṣāṇāmāśraya iti guṇā rūpādayaḥ viśeṣāḥ karmāṇi guṇebhya ityarthāt /</l>\n<l>teṣāmāśrayaścetidvandva eva teṣāmityarthādgamyate /</l>\n<l>tatra mūrcchita itimūrchanaṃ saṃbandha iha cāsau samavāya iti // 66 //</l>\n</lg></p>\n\n</div>\n<div>\n\n<p>  NyS_2,2.67: ākṛtirjātiliṅgākhyā //</p>\n\n<p>jātiśca jātiliṅgāni ca jātiliṅgāni tānyākhyāyante yayā sā ākṛtiḥ /\nśiraḥ pāṇyādivyūha\nākṛtirjātimanuṣyatvādikamācaṣṭe /\nśironāsikālalādīnāṃ vyūho manuṣyatvajātiliṅgaṃ śira ācaṣṭe /\nśirasā pādena gāmanuminvantīti bhāṣyam /\n<lg>\n<l>yadyapi gotvaṃ pratyakṣameva nākṛtivyaṅnyaṃ tathā 'pi vipratipadyamānaṃ pratyucyate anuminvantīti na punaḥ sarvā jātirākṛtyā liṅgyata iti /</l>\n<l>mṛtsuvarṇarajatādikā hi rūpaviśeṣavyaṅgyā jātirnākṛtivyaṅnyā brāhmaṇatvādijātistu yonivyaṅgyā ājyatailādīnāṃ jātistu gandhena vā rasena vā vyajyate /</l>\n<l>ata eva na sārṣapādīnāṃ tailatvamasti tadvyañjakayorgandharasayorabhāvāt /</l>\n<l>bhāktastu tailaśabdaprayogaḥ kṣīrajātirapi rasavyaṅgyaiva ata evāmikṣāyāḥ kṣīratvaṃ na tu vājinasya tavyañjakasya rasabhedasya vājine 'bhāvād āmikṣāyāṃ ca bhāvāditi // 67 //</l>\n</lg></p>\n\n</div>\n<div>\n\n<p>  NyS_2,2.68: samānaprasavātmikā jātiḥ //</p>\n\n<p>prasūta iti prasavaḥ samānabuddherbhinneṣu pasotrī yā jātiḥ sā 'vaśyaṃ samānapratyayaṃ prasūte na punaryā samānapratyayaṃ prasūte sā jātiḥ /\npācakādiṣu vyabhicārāditi /\nvyaktyākṛtibhyāṃ bhedakatvamātreṇa caitallakṣaṇaṃ na tu sarvathā veditavyam /\nyastu vaiyātyātpratyakṣe 'pi vipratipadyate taṃ pratyanumānānyāha /\ngavādiṣvanuvṛttapratyaya\niti /\n( 333 / 18 ) vyapadeśa iti sambandhinā sambandhāntarasya viśeṣaṇaṃ puruṣo vyapadiśyate rājña ityaneneti /\ngorgotvānuvṛttipratyayā iti /\npūrvamanuvṛttapratyayamātraṃpakṣīkṛtam\niha tu gorgotvānuvṛttipratyaya ityapaunaruktyam /\nkīrtita iti /\nyathā liṅgaṃ vivakṣitamantaratvāt /\n<lg>\n<l>anyatra yathāliṅgaṃ pratyaya iti /</l>\n<l>napuṃsakamanapuṃsakeneti napuṃsakatvaṃ nāśaṅkanīyamiti /</l>\n<l>iti miśraśrīvācaspativiracitāyāṃ nyāya-vārttikatātparyaṭīkāyāṃ dvitīyādhyāya-sya dvitīyamāhnikam /</l>\n<l>dvitīyo 'dhyāyaḥ samāptaḥ //</l>\n</lg></p>\n\n</div>\n<div>\n\n<p>tṛtīyādhyāyasya prathamamāhnikaṃ</p>\n\n<p>  NyS_3,1.1: darśanasparśanābhyāmekārthagrahaṇāt //</p>\n\n<p>atra bhāṣyaṃ parīkṣitāni pramāṇāni prameyamidārnī parīkṣya iti /\nvṛttānukīrtanaṃ prameyaparīkṣāṃ vartiṣyamāṇāṃ prati vṛttāyāḥ pramāṇaparīkṣāyāhetubhāvaṃ darśayitum /\npramāṇena hi prameyaṃ pīkṣyate nānyena /\nna ca tadaparīkṣitaṃ prameyaparīkṣāyai prabhavati /\ntasmātpramāṇaparīkṣā hetuḥ hetumatī prameyaparīkṣeti /\ndvādaśavidhaṃ prameyaṃ tatkasmātprathamata\nātmaiva parīkṣyate na prameyāntaramityata āha /\ntaccātmādītyātmā vicāryata iti /\n(335/5) ātmaiva hi prameyeṣu prathamamuddiṣṭo lakṣitaśceti tadanurodhādātmaiva prathamaṃ parīkṣyate na prameyāntarāṇīti /\natra ca yadyapi svarūpeṇātmanyeva parīkṣāṃ pratijānīte tathā 'pi lakṣaṇaparīkṣādvāreṇa lakṣyaparīkṣaṇāl\nlakṣaṇaparīkṣaiva draṣṭavyā /\nyathā ceyamātmalakṣaṃṇaparīkṣā tathopariṣṭāddarśayiṣyate /\ntadetadvārttikakāro vyācaṣṭe /\nānantaryāditi /\nkiṃ punaḥ prayojanaṃ prameyaparīkṣāyāḥ na hi niṣprayojanaṃ parīkṣante prekṣāvanta ityata āha /\nyadviṣayo 'haṅkāra\niti /\nahaṅkāra ityātmādiviṣayaṃ mithyājñānaṃ nidiṃśati /\nśarīrādyabhedenātmadarśanaṃ khalu saṃsāra pravartayatītyuktaṃ dvitīyasūtre /\nanena prameyaparīkṣāyāḥ prayojanavattvaṃ darśitam /\natra bhāṣyakāreṇa vicārapūrvarūpaḥ saṃśayo darśitaḥ /\nkiṃ dehendriyamanobuddhisaṃghāmātramātmeti /\nsaṃśayakāraṇaṃ coktaṃ vyapadeśasyeti /\nyadyapi vṛkṣaprāsādayoravayavisamudāyayoranyayorevāvayavena samudāyinā ca vyapadeśastathāpyavayavyabhāvaṃ samudāyaṃ ca samudāyyanatiriktaṃ manvānasya parasyodāharaṇaṃ draṣṭavyam /\ntadetadvārtikakāra\nākṣeptuṃ pṛcchati /\nkiṃ punarasyeti /\nuttaraṃva kiṃ śarīreti /\nākṣiyati neti /\nsamānadharmaṇo dharmiṇo darśanātsaṃśayo na punaradarśanādityarthaḥ /\nsamādhatteḥ /\nnecchādisūtreti /\nicchādayo hi kāryatvālliṅgamātmana iti darśitam /\ntānyeva tu liṅgāni darśayatyeṣitāraṃ parīkṣante /\nkiṃ dehendriyavyatirikta eṣitaibhyaḥ sidhyati āho svidabhinna iti yukto vicāraḥ /\napi cāyamātmaśabdābhidheyo dharmī sarvatantrasiddhaḥ kevalamasya śarīreṇaṃ saha bhedābhede vādināṃ vivāda ityāha /\navipratipatteśceti /\n(336/1) nanu cātmāsattve paraiḥ pramāṇānyajātatvādīnyupanyastāni tatra kathaṃ na tatsattve vipratipattirata āha /\nasattvapratipādakapramāṇābhāvācceti /\nvādyevāsau na bhavati yo dharmiṇi vipratipadyate na hi dharmiṇi vipratipadyamānasyāsti kiṃ citpramāṇaṃ sarvasya tasyāśrayāsiddherapramāṇatvāt /\nabhāvasya ca bhāvādhīnanirūpaṇasyātyantāsadbhāvānirūpaṇāt /\ntasmāddharmyabhāvavādī na laukiko na parīkṣaka\nityunmattavadupekṣaṇīyaḥ /\ndharmyasiddhivādināṃ pramāṇamupanyasyati /\nna nāstīti /\nnirākaroti /\ntatra nāstyātmeti /\nyatpunarapare samādadhuḥ\nanādivāsanodbhūtavikalpariniṣṭhitaḥ /\nśabdārthastrividho dharmī bhāvābhāvobhayāśrayaḥ\n// bhāvāśrayo yathā nīlamiti abhāvāśrayo yathā śaśaviṣāṇamiti ubhayāśrayo yathā 'mūrtamiti /\namūrtaṃ hi bhavati vijñānaṃ bhavati ca śaśaviṣāṇam /\ntasminbāhyānupādāne sādhye 'syānupalambhanam /\ntathā heturna tasyaivābhāvaḥ śabdaprayogata iti /\nso 'yamātmavikalpo bāhyopādāno na bhavatīti /\nyathā nīlavikalpo bāhyanīlopādānaḥ naivamātmavikalpo bāhyopādānaṃ\nityarthaḥ /\ntatraivaṃ bhavānpraṣṭavyo jāyate /\nkimātmavikalpasya bāhyopādānatvamātraṃ pratiṣidhyate kiṃ bāhyātmopādānatvam /\npūrvasmin siddhāsādhanaṃ mā bhūdātmavikalpo bāhyanīlādyupādānaḥ kiṃ naḥ chinnam /\nuttarasmiṃstu kalpe kvāyaṃ bāhyātmā siddhaḥ yadupādānatvaṃ vikalpasya pratiṣidhyate /\nsiddhaścet kvāpi nāsyātyantāya pratiṣedhaḥ /\nasiddhaścet kathamapratītasya niṣedhaḥ /\npratīto vikalpe bāhye niṣidhyate caitra iva gehe catvaratale niṣidhyata iti cet /\nevamapi yatra pratītastatra na niṣidhyate yathā bhavadbhirevoktaṃ na tasyaivābhāvaḥ śabdaprayogata iti /\nbāhyaścātmā vikalpena nopadarśita iti prasaktyabhāvānna śakyo niṣeddhum /\napradarśitopyadhyavasita iti prasakta eveti cet /\nnanu vikalpasya ko 'yamadhyavasāyo nāma /\ngrahaṇādatiriktaḥ grāhyasya svākārasya vālīkasya vā bāhyādhyāropa iti cet /\nna bāhyāviṣayā vikalpā bāhyamāropayantīti citram /\nna hi āropaviṣayaropye ajānan āropayiturmahatītyasakṛdāveditam /\napi ca alīkaṃ pratīyamānaṃ yathā na niṣeddhuṃ śakyaṃ pratīyamānatvādevamasya bāhyatvamapi /\nmithyātvātpratiṣidhyata iti cet tatkimalīkamapi satyaṃ yattadullaṅghya bāhyatvaṃ pratiṣeddhumadhyavasito 'si bāhyabhedagrahamtadadhyavasāyo na prasañjaka\niti na niṣedhagocaraḥ /\nna ca jñānakāra ātmā paramārthasan bāhyatvenāropyamāṇaḥ pratiṣidhyata\niti sāṃpratam /\nvijñānamaye hi sarvathā bāhyasyāgraha tatsamāropasaṃbhavāt /\natyantāsataśca bāhyasya vijñānātmano grahe tathāvidhenāsatā vijñānānātmanā vijñānagrahyeṇa kimaparāddhaṃ yena tadgrāhyo na syāditi vijñānanayo dattajalāñjaliḥ prasajyeta /\nna cāyamātmā pūrvāparakālāvasthāyī kṣaṇikavikalpākāro bhavitumarhati yena tadākāro bāhyatvena pratiṣidhyate /\ntasmādanyatra dṛṣṭamanyatra samāropya pratiṣidhyata iti yuktam /\nsa ca samāropaḥ kva citsvakāraṇaprabhavaḥ kva citpratiṣidhyate yathendriyādidoṣādutpannarajatajñānasya śuktikāyāṃ nedaṃ rajatamiti /\nkvacitpunarāhāryo yathā neha caitra iti /\ntasmādātmano deśakālāntare vastuni vikalpanaṃ vijñāne cāsaṃbhavādatyantāsatto samāropaḥ tadabhāvādātmanyeva nāsti asti cetkathamatyantāya niṣedhaḥ /\ntasmādātmā nāstīti padayorvyāghātaḥ /\nyadyapyātmā nāstīti padāni tathā 'pi nāstītyaikapadyaṃ vivakṣitvā pade iti dvivacanopapattiḥ /\npadyate gamyate 'nenārtha\niti vivakṣitvā padasamudāyo 'pi padamucyate /\nyadyapi ghaṭādīnāṃ deśāntarādau niṣedhastathā 'pi ātmano 'tyantāya bhaviṣyati na hi pratiṣedhāntaradharmamavaśyaṃ pratiṣedhāntaramanubadhnātītyata āha /\nsarvaścāyamiti /\nupapāditametadadhastād yathā cānanubhūtamaśakyamāropayitumiti na kva cidātmanyanyādhāratvamuktaṃ piṇḍādyādhārā iti /\npṛcchati /\nkimayamiti /\n(337/2) yanna kva cidasti tadatyantamasad tathā cāyaṃ tasmādatyantamasanniti bhāvaḥ /\nuttaraṃ na nāstīti /\nna tāvanna kva cidastīti vākyamātmānaṃ svarūpeṇa niṣedhati deśarūpaviśeṣapratiṣedhāt /\nśaṅkitā āha /\nkeyaṃ vācoyuktiriti /\nuttaravādyāha /\neṣā vācoyuktiriti /\neṣā vakṣyamāṇārthā /\ntadarthamāha /\nyadyathābhūtamiti /\nna hi padārthānāṃ sattā deśabalena vyāptā yena deśavattvaṃ nivarttamānaṃ tāṃ nivarttayediti bhāvaḥ /\nna ca kālaviśeṣapratiṣedho 'pīti /\nkālāntarapratiyogī ekaikaḥ kālaḥ kālaviśeṣaḥ tatpratiṣedho 'pyātmanyayuktaḥ\nna hi yathā ghaṭādiṣvavacchedārthaḥ kālaḥ tathā nitya ātmani /\npradhvaṃsābhāvavān ghaṭaḥ khalvāsanni tathātvā prāgabhāvavān ghaṭo bhaviṣyati na tathā ātmā /\natītaprāgabhāvo 'nāgatapradhvaṃsaḥ\nghaṭo vartamāno na ca tathā ātmā tasmānnāsyāvacchedārthena traikālyamupāvartate /\natītānāgatavyapavṛktavarttamānakriyāvyaṅnyaḥ kālo 'sti sadā nityānāṃ yato 'styātmā vidyate vyometi tasmādavacchedakatraikālyāprāpteḥ\nna traikālyapratiṣedhaḥ /\natītānāgatavyapravṛktakriyāvyaṅnyasya ca vartamānasyāśakyaniṣedhatvād nātmani kālapratiṣedha iti sthitam /\nātmapratiṣedhaṃ ceti ātmeti hi padaṃ lokasiddhaṃ padyate hyanena kaścidarthaḥ yena na kaścidarthaḥ padyate tadapārthakaṃ bhavitumarhati /\nkimasataḥ satā sādharmyamiti /\ntarhi bhavatāṃ siddhānte sarvopākhyārahitamasaṃtprameyamapīti bhāvaḥ /\natha śarīrāderātmatvaṃ kalpitaṃ niṣidhyate śarīrādayo nātmāna iti tatrāha /\nātmasāmānyaṃ ceti /\natha śarīrādīti /\nahaṅkārastāvatparamārthataḥ śarīrādiviṣayaḥ sthūlo 'haṃ goro 'hamiti pratyayāta /\ntamimamātmeti kalpayitvā viparyasyati tadanurūpaṃ vyapadiśati vyavaharati ca /\nso 'yaṃ viparyayaḥ pratiṣidhyate nāstyātmeti /\nnirākaroti /\nevaṃ śarīrādīti /\n( 338 / 1 ) na hyahaṅkārasamāropaviṣayasattvamanabhyupagacchataḥ samāropa upapadyate tasmāttatpratiṣedhato vyāghāta\nityarthaḥ /\ncaturṇāmupādānarūpatvāt tamasa\niti /\nrūparasagandhasparśāścatvāro ghaṭādirūpeṇa pariṇatāsteṣāmupādānarūpaṃ na bha iti upādīyataityupādānam /\nupādeyarūpatvāditi kva citpāṭhaḥsatu susamaḥ /\nso 'yaṃ vātsīputrāṇāṃ vaibhāṣikāṇāṃ siddhāntaḥ tena virodha ityarthaḥ /\nsugamamanyat /\nathāyaṃ bhāvapratiṣedha iti /\n(339/16) na janmātrapratiṣedho 'pi tu ātmāno bhāvaḥ sattā pratiṣidhyata ityarthaḥ /\nsvatantrasya dharmasya samavāyādanyasyādarśanāditi /\nnikāyo devamanuṣyatiryagādīnāmanauttarādharyeṇāvasthitaḥ saṃghātaḥ tadviśiṣṭābhirityarthaḥ /\nkāryaṃ kāraṇaṃ veti /\n( 340 / 14 ) yadi viṣāṇamavayavastadā kāraṇaṃ yadi tu keśanakhāditulyatvenānārambhakatvānnāvayavastadā kāryaṃ tasmāttatprabhavatīti /\nuktamapyarthaṃ punarvikalpayan paryanuyogārthamāha /\nidaṃ śaśaviṣāṇaṃ nāstīti bruvāṇa iti /\nsāmānyapratiṣedho viṣāṇasambandhamātrapratiṣedha iti /\nviśeṣapratiṣedhaḥ kāryakāraṇabhāvalakṣaṇasambandhapratiṣedha iti /\nviṣayasvabhāvabhedānuvidhāyīti /\nahamiti vijñānaṃ mānasaṃ viṣathasyātmano yaḥ svabhāvabhedaḥ kartṛtvabhoktṛlakṣaṇo jāne 'haṃ bhuñjaityādistadanuvidhāyi /\netaduktaṃ bhavati na kevalamātmasvarūpamātmajñānasya viṣayastathā sati parasamavetakriyā phalaśālitvābhāvenātmanaḥ karmatvābhāvenākarmatayā tadvyāpyajñānasyāpi nivṛttiprasaṅgāt /\nyadā tu dharmavadātmaviṣayaṃ jñānaṃ bhavati tadā dharmāṇāṃ parasamavetakiyāphalaśālitayā tadvyāptasya jñānasyāpi nivṛttiriti /\njānātiścātmadharmakarmā ātmānamapi gocarayatīti sūktaṃ viṣayasvabhāvabhedānuvidhāyīti /\nahaṅkārālambaneti /\n( 341 / 16) ālambyate anenetyālabnaṃ jñānamahaṅkāreṇa ca viṣayiṇā viṣayamupalayati /\ndeśayati /\nnanu bhavatyahaṃ gaura iti /\npariharati na bhavatīti brūma iti /\nna vyapadeśamātraṃ dehādyavyatiriktātmasadbhāvasādhanamasmābhiruktaṃ yenānaikāntikaṃ bhavet /\napi tvanubhavaḥ /\nsa ca na śarīrādiṣvidamo viṣayeṣvasti /\napi tsaṃbhinnedaṃviṣayo 'haṃpratyayaḥ śarīrādayastu matublopādabhedopacārādvā 'hamā viṣayīkriyante /\nmamātmeti tu vyapadeśamātraṃ na punaḥ śarīrādiṣviva makārastatra mukhyo bhedenāpratibhāsanāt /\nrāhoḥ śira itivattu mamakāra ātmani draṣṭavyaḥ /\nata evāha /\nmamapratyayeti /\n(342/2) na punarmamakāramātraṃ tasmātsarvaṃ ramaṇīyam /\nviruddhā pratipattirvipratipattirbādhiteti yāṃvat /\nkaḥ sādhanārtha iti /\nkaḥ sādhanaśabdasyārthaḥ /\nathānupalabdhirapi nāstīti /\nbhāvarūpo dharmo 'sati virudhyate nāsadrūpa ubhayoḥ samānaśīlatvādityarthaḥ /\nnirākaroti /\nkaḥ sādhanārtho 'nupalabdheriti /\nasatyāstucchāyā anupalabdheḥ kaḥ sādhanatvarūpo 'rtha ityarthaḥ /\nśaṅkate /\natha kalpitasyeti /\n(343) nāpalabdhistucchā kiṃ tu tattvāntaraṃ sat sā tu kalpitāśrayatayā nāśrayāsiddhetyarthaḥ /\netadvikalpya nirākaroti /\nkathaṃ kalpitasyeti /\nna hi tāttvikyanupalabdhiḥ paramārthasadāśrayā kalpitasattvasya dharmiṇo dharmo bhavitumarhatītyarthaḥ /\ndvitīyaṃ kalpamāśaṅkate /\nathāsattveneti /\nnirākaroti /\nsidhyatyanupalabdhiriti /\nasattvena kalpitaspaya pāramārthikaṃ sattvamanumantavyam /\nasatyasattvakalpanāyā ayogāt tathā ca bhāvāśrayānupalabdhistātvikī sidhyatyeva /\nyadarthaṃ tvasau tadeva pāramārthikamasattvamātmano na sidhyati asattvasya kālpanikatvābhyupagamādbhavadbhirityarthaḥ /\napi cāyamasatvena santamātmānaṃ kalpayitvā 'tyantāsatvamanupalabdherasya sādhayitumadhyavasitaḥ /\ntaccāsya sadharmeṇānupalabdhyā na sidhyati /\nna jātu sthāṇudharmeṇa kalpitena puruṣe sthāṇuttvaṃ pāramārthikaṃ śakyaṃ sādhayitumityāha /\nkimarthaṃ cāyamātmeti /\nrūpādiśabdebhyo 'nyatve satīti /\nyadi hi padatvādityucyate rūpādiśabdairanaikāntikaṃ syādata uktam /\nrūpādiśabdebhyo 'nyatve satīti /\nyadyekapadatvādityucyeta rūpādiśabdairanaikāntikaṃ syādata uktaṃ rūpādiśabdebhyo 'nyatvesatīti /\ntathā 'pi rūpavijñānavedanāsaṃjñāsaṃskārā ityayaṃ śabdo rūpādivācako yaḥ śabdo rūpaṃ vedanā saṃjñā vijñānamityādistato 'nyo 'samastādanyaḥ samasta iti tenānaikāntikatvamata\nuktameketi /\ntena rūpādivācakaikapadavyatiriktaṃ yadekapadaṃ tadrūpādivyatiriktasya vācakaṃ yathā ghaṭādipadaṃ tathā cātmapadaṃ tasmāttadapi tatheti /\neteneti /\nātmaśabdasādhyatvenaivāsaṃbhinnedaṃpratyayo 'haṃpratyayo vyākhyātaḥ /\nśaṅkate asiddha iti /\nghaṭa iti rūpādaya evaikodakāharaṇāvacchinnā ucyante /\nna tu rūpādyatirikto ghaṭo nāma kaścidastītyarthaḥ /\nnirākaroti /\natroktamiti /\nupādeyarūpatvāttamasa\niti /\nyathā dāya iti deyamucyate evamupādāyetyanenopādeyamiti /\nsaviṣayatvaṃ sadviṣayatvaṃ siddhāntinoktamiti manvānaścodayati tamaḥ śabdasya saviṣayatva\niti /\nyadyapyabhāvaviṣayatve 'pi na nirviṣayatvaṃ tathā 'pi deśakābhimānamanuvidadhānaḥ pariharati na sūtrārthe punardṛṣṭānto nāstīti /\n(344/10) pūrvamātmānupakārakatve sādhye dṛṣṭāntābhāva uktaḥ punarihocyaityarthaḥ /\ndeśayati /\nathātmaśabda iti /\nyo yovarṇātmakaḥ sasarvo 'nityaviṣayo yathā ghaṭādiśabdaḥ\ntathā cānityatve sati tadvijñānameva syānnātmeti phalata ātmapratiṣedha ityarthaḥ /\netadapi dūṣayati /\ntathāpīti /\nnityaśabdastāvannityamācaṣṭe anyathā na tatpratiṣedha ityarthaḥ /\nśaṅkate atheti /\nsiddhasādhananivṛttyarthaṃ śarīrādivyatiriktaviṣaya iti /\nnirākaroti tathāpīti /\nrūpādiskandhapañcakātiriktaṃ nāstīti bhavatāṃ rāddhāntastadatiriktābhyupagamena virudhyataityarthaḥ /\nyadi vivakṣitārthavyatirekeṇeti /\n(345/8) vādino hi śarīrendriyabuddhivedanāsaṃghātaspaya pārārthyaṃ vivakṣitaṃ parārthāścakṣurādaya\niti bruvatopava na saṃghātaparārthatvaṃ tacceha pakṣadharmatābalātsidhyadasyābhiprāyeṇa vyāpyate na tu sākṣādvivakṣitaṃ tadvadihābhiprāyavyāptaṃ vivakṣitamāropya yadyanvayavirodhau deśyete tataḥ sarvānumānocchedaḥ etacceśvarasiddhau nipuṇataramupapādayiṣyate /\nathānumānena bādhyata--iti /\nsaṃghātatvānumānamevābhipretaviparītasaṃghātaparārthatvapakṣo vyavasthālakṣaṇāniṣṭaprasaṅgarūpatarkasahāyamasya bādhakaṃ prāṇādisattvānumānaṃ ceti /\nekadeśena ca ekadeśāntarāṇāmiti bruvato vārtikakārasya gṛhapraprāsādāyato nāvayavino vijātīyānāmanārambhakatvādityabhimatam /\nakāryakāraṇabhūtānāṃ ceti /\n(347/19) yathā hi kālākṣīṃ gāmīkṣitavataḥ svastimatyāṃ gavi bhavati pratisaṃdhānaṃ na caitayorasti kāryakāraṇabhāva\nityarthaḥ /\nsvaṃ caitanyaṃ tvātmanaḥ svātantrye sattyavyavasthānāc cakṣurādivaditi hetuḥ pramāṇasaṃśayaviparyayasmṛtiṣu yo 'nusyūta\neka upalabhyate sa cetanaḥ svātantrye satyavyavasthānāt /\nyastvacetano nāsau svātantrye satyavasthito yathā cakṣurādiriti vyatirakī hetuḥ /\nyadyavyavasthānādityetāvanmātramucyeta tato manasānaikāntikaṃ syādata uktaṃ svātantrye satīti /\natha vā kṛtamavyavasthānena svātantryameva kevalamastu caitanyasādhanamityāha /\nnācetana\nātmeti /\npramāṇaṃsaśayaviparyayasmṛtiṣvanusyūtamanubhūtam\nupalakṣayati /\nnirākṛtamapyarthaṃ prakārāntareṇa punarupanyasya nirākaroti /\npṛthivyādinityatvasādhana iti /\nbhāṣyaṃ bhinnanimittāviti /\nbhinnamindriyaṃ nimittaṃ yayoḥ, anantakartṛkau--ātmaikakartṛkau,\nsamānaviṣayau--dravyamekaṃ viṣaya ityarthaḥ\n// 1 //</p>\n\n</div>\n<div>\n\n<p>  NyS_3,1.2: na viṣayavyavasthānāt //</p>\n\n<p>pūrvapakṣasūtram--- na vi--t (sū. 2) // yadbhāvābhāvānuvidhāyinau jñānabhāvābhāvau taccetanam /\n<lg>\n<l>indriyabhāvābhāvānuvidhāyinau tāviti tadeva cetanamiti bhāvaḥ /</l>\n<l>siddhāntabhāṣyaṃ saṃdigdhatvādahetuḥ ananyathāsiddhāvanvayavyatirekau kāraṇatvāmātre pramāṇaṃ na tu kartā na cetanaścetanaṃ karaṇamityatretyarthaḥ // 2 //</l>\n</lg></p>\n\n</div>\n<div>\n\n<p>  NyS_3,1.3: tadvyavasthānādevātmasadbhāvādapratiṣedhaḥ //</p>\n\n<lg>\n<l>viṣayavyavasthānaṃ ca viruddhamindriyādīnāmacaitanyasya sādhanādityāha /</l>\n<l>yaccoktamiti /</l>\n<l>tadvya--dhaḥ (sū.3) //</l>\n</lg>\n\n<p>sarvajña ityasya vivaraṇaṃ sarvaviṣayagrāhī sarveṣāmindriyāṇāṃ ca ye viṣayāstadgrāhī indriyāntarāṇi pramāṇāntarāṇi ca punarvyavasthitaviṣayāṇi tenārvāgapi sarvajña iti siddham /\ntatredamabhijñānamiti /\nasādhāraṇaṃ cinhamabhijñānamucyate taccāpratyākhyeyamanubhavasiddhatvāt /\ncetanavṛttamabhijñānamapratyākhyeyamudāhriyata\niti yojanā /\naniyataparyāyamaniyatakramamityarthaḥ /\nanekaviṣayamarthajātamiti /\nanekapadārtho viṣayo yasyārthajātasya tattathoktam /\nkva citpāṭho 'nekaviṣayamarthajātamiti sa sugama\n<lg>\n<l>eva /</l>\n<l>ākṛtimātraṃ tviti /</l>\n<l>sāmānyamātramityarthaḥ /</l>\n<l>tadetaccetanavṛttaṃ dehādibhyo vyāvartamānaṃ tadatiriktaṃ cetanaṃ sādhayatīti sthitaṃ necchādyādhāratvaṃ dehādīnāmiti // 3 //</l>\n</lg></p>\n\n</div>\n<div>\n\n<p>  NyS_3,1.4: śarīradāhe pātakābhāvāt //</p>\n\n<lg>\n<l>sūtrāntaramavatārayati bhāṣyakāraḥ itaśca dehādivyatirikta ātmā na dehādisaṃghātamātramiti /</l>\n<l>śarīra--vāt (sū. 4) //</l>\n</lg>\n\n<p>prāṇātipāte pātakābhāvaprasaṅgāditi /\nayaṃ yadyapi bhūtacaitanikānāṃ nāniṣṭaprasaṅgastathā 'pi śākyānprati draṣṭavyaḥ te hi prāṇātipātakṛtaṃ pātakamicchanti /\nevaṃ ca na buddhirātmeti vaktavye dehādigrahaṇaṃ vicitrābhisaṃdhitvātpuṃsāṃ,\nyadi kaścidbhūtacaitanikaḥ prāṇātipātakṛtaṃ pātakaṃ necchettaṃ prati dūṣaṇaṃ bhavatvevamarthamiti mantavyam /\nvārtikam /\nakṛtakṛtābhyāgamanāśadoṣa\niti /\n(350/17) yenākṛtaṃ karma prāṇātipātaḥ tasya pātakābhyāgamo yena ca kṛtaṃ tasya nāśa\nityarthaḥ /\nśāstracoditaṃ phalamanuṣṭhātarītyayamutsargo yatra punaḥ śātramanyasya phalamāha yathā śrāddhe vaiśvānarīyeṣṭyādau tatra bhavatu putrakṛtasya śrāddhasya pitṛgāmi phalaṃ pitṛkṛtāyā vā jāteṣṭeḥ putragāmi phalamiti /\nbhāvanā smṛtihetuḥ saṃskāraḥ /\nyatkāyeti /\n(351/2) yena kāyenopalakṣitaḥ kaściccitsantānaḥ kāyāntaravartyapi phalaṃ bhuṅktityarthaḥ /\nekanimittānāṃ pratyayānāṃ pratisaṃdhānāditi /\nuktametad yathā nartakībhrūlatābhaṅge ekasmin bahūnāṃ pratisaṃdhānamiti /\nsarvāvasthopalabdheriti /\n(352/7) sarvāvasthāsu bījāvayavānāmupalabdheḥ paramāṇvavasthatve tvanupalambhaḥ syāt /\ntasmānna bījāvayavāḥ pacyamānā aṅkurotpattau paramāṇvavasthā bhavanti /\napi tvavayavina eva pacyantaityarthaḥ /\nparamāṇvavasthā bījāvayavā na bījatvādijātiviśeṣavantamārabdhumarhantītyuktaṃ siddhāntineti matvā darśayati /\nyadi tarhīti /\npariharati nānenaivoktottaratvāditi /\npratisaṃdhānāya bījatvajātīyānavayavān lakṣitumasmābhirbījāvayavānāṃ paramāṇvanto vibhāgo niṣiddhaḥ kalpādau tvārambhe paramāṇūnāṃ na pratisaṃdhānamasti na hi pūrvasarge ye bījamārebhireva sāṃpratamapi ta evārabhante nānya iti pratisandhānaniyamaḥ\napi tvanyebhyo 'pi bhavantīti bhāvaḥ /\npailukaṇṭhaḥśaṅkate /\nāmadhyātpākānupapattiriti cet /\npariharati nāpratibandhāditi /\nsāntarāṇyevāvayavidravyāṇītyarthaḥ /\nathāyamavayavānupraveśo dravyasya vināśakaḥ kasmānna bhavatītyata āha /\nyadi cāyamavayavānupraveśa\niti /\n( 353 / 6 ) bhājanagatānāmapāṃ bhājanavināśe 'vasthānameva na syāt /\nsāntaratve tu tāvatya\nevāpo bhājane spandante yāvatībhirbahiḥ śītasparśopalabdhirbhavati mātrayā ca tatra kālaparipākavaśādanavasthānamapi vināśe tu sahasānavasthānamapāṃ bhājanagatānāṃ bhavedityarthaḥ /\nvyavahite dravye sphaṭikabhājane na tulyopalabdhiriti śaṅkate /\nsukhī syāmiti tatkriyeti cet /\nyadyapi viśarāravaḥ skandhāstathā 'pyanādyavidyāvāsanāvaśo 'yamekamahaṅkārāspadaṃ sattvaṃ mityabhimanyamānaḥ sukhī bhaveyaṃ duḥkhī mā bhūvamiti tṛṣṇak pravarttataityarthaḥ /\nnirākaroti tannānanubhūtatvāditi /\nyathā ca kṣaṇikānāṃ vijñānānāṃ parasparavārttānābhijñatayā na pratisaṃdhānakṣamatvaṃ tathopapāditamasmābhirātmalakṣaṇāvasara iti /\nnānāgatānāmanutpatteḥ sattvāditi (354/17) na ca brahmacaryādiparipākasahitena jñānakṣaṇenāsamartho jñānakṣaṇo janyate sa ca na jñānāntaraṃ prasūtaityanāgatānutpattirasamarthasya ca kṣaṇasya svabhāvato vināśa iti yuktam /\n<lg>\n<l>asamarthakṣaṇotpādasyaiva sahakārisāpekṣatvānapekṣatvānupapatteḥ /</l>\n<l>yathā caitattathā kṣaṇabhaṅgabhaṅgāvasare upapādayiśyate // 4 //</l>\n</lg></p>\n\n</div>\n<div>\n\n<p>  NyS_3,1.5: tadabhāvaḥ sātmakapradāhepi tannityatvāt //</p>\n\n<p>vaināśiko naiyāyikapakṣavatsāṃkhyapakṣe 'pi hiṃsātatphalānupapattimāpādayituṃ hiṃsāṃ tatphalasaṃbhavaṃ pūrvapakṣayati /\niyaṃ tu hiṃseti (355/7) vyakteriti /\nsadeva kāryaṃ kāraṇena vyajyate na tvasat kriyataityarthaḥ /\npariharati neti /\ntrividho 'pyayaṃ dharmalakṣaṇāvasthāpariṇāmo nityāt dharmiṇo na bhidyate iti pariṇāmānityatvaṃ dharminityatvena virudhyate /\navirodhāya vā dharmiṇo 'nityatvābhyupagame vaināśikapakṣoktadoṣaprasaṅga\nityarthaḥ /\nguṇa iti /\nṛjutvavakratve khalu guṇau pracayasaṃyogavibhāgaviśeṣau satyeva dravyārambhakasaṃyoge udayavyayavantāvanubhūyete iti tadetad\nnaiyāyikapakṣadūṣaṇaṃ sāṃkhyapakṣe 'pthāpādya naiyāyikaṃ pṛcchati athātmano nityasyeti /\n(356/10) naiyāyika\nāha /\nsukha duḥkhe iti /\nnityādātmano vyatiriktābhyāṃ puṇyapāpābhyāmātmadharmābhyāmanityābhyāmātmadharmāveva sukhaduḥkhe janyete ityarthaḥ /\netaduktaṃ bhavati /\nnityasyānityadharmādhānamevopakāro na tu nityasvarūpakaraṇaṃ yena tadanityaṃ syāt /\ndharmaśca dharmiṇo bhinno na tu dharmisvabhāvaḥ /\nyathā ca bhedāviśeṣe satyapi vahnidhūmayoreva kāryakāraṇabhāvo na vahnikramelakayorvastusvabhāvaniyamāt /\nevaṃ bhedāviśeṣe 'pi ātmanaḥ puṇyapāpayoreva dharmadharmibhāvo nātmākāśayoḥ puṇyākāśayorveti leśamātramannoktaṃ vistarastu kṣaṇabhaṅbhaṅge bhaviṣyatīti /\nnānekāntāditi /\nvādyabhimataparamāṇunityatvagrāhipramāṇadārḍhyenānaikāntikatvamuktaṃ na tu bauddharāddhānte nityaḥ paramāṇuriti /\nata evāparitoṣeṇānyathāsiddhimāha /\ncarmaṇaścānityatvamiti /\ntadvatāṃ copalādīnāmavasthānāditi /\nnāsati vināśapratyaye vināśe 'sti kiṃ citpramāṇam /\nupalādiṣu cāvayavavibhāgavināśābhyāṃ prāg na vināśo 'nubhūyate kṣaṇabhaṅgabhaṅgaśca niṣetsyata iti bhāvaḥ /\nārabdhakāryāṇāṃ dravyāntarānārambhikā iti /\n(357/15) avayavyārambhakātsaṃyogādbheda\nuktaḥ /\nvikriyāyāṃ ca dṛṣṭāntābhāva iti /\ndharmotpādamantareṇāvinaśyato dharmotpādamantareṇāvinaśyato dharmisvarūpasya vikriyāyāmityarthaḥ /\nśaṅkate yadyevamiti /\n<lg>\n<l>yadyevaṃbhūtopa vikāraḥ yādṛśo ghaṭādīnāṃ śyāmatānivṛttau lohitotpāde vikārastādṛśo nātmana iti yadi śaṅkataityarthaḥ /</l>\n<l>nirākaroti /</l>\n<l>ātmanyapīti /</l>\n<l>na bāhyendriyagrāhya eva vikāro 'pi tu dharmāntarotpādamātraṃ taccātmanyapyastīti // 5 //</l>\n</lg></p>\n\n</div>\n<div>\n\n<p>  NyS_3,1.6: na kāryāśrayakartṛvadhāt //</p>\n\n<p>vaikalyaṃ vā pramāpaṇaṃ veti /\n( 358 / 8 ) yathā śarīramupadhnan hinastyevaṃ cakṣurādyutyāṭayan hinastyeveti /\npṛcchati kuta etaditi /\nsvarūpato hiṃsāsambhave bhāktī hiṃsā na yukteti vaināśikasnayābhisandhiḥ /\nuttaraṃ hiṃsāphalopabhogasyeti /\nvaināśikasyāpi viśarārūṇāṃ bhāvānāṃ na svarūpahiṃsā kāraṇajanyeti vilakṣaṇotpādo hiṃseti vaktavyaṃ tatra kāraṇavyāpārasambhavāt tathā ca tatrāpi hiṃsābhāktīti bhāktatvasyobhayatrāpyaviśeṣād\nyasminpakṣe kṛtahānamakṛtābhyāgamadoṣo nāsti sa pakṣo 'bhyupetavyaḥ /\nsa ca nityattvapakṣaḥ\ntasmātpāriśeṣyāttatsiddhiriti /\njñānacikīrṣāprayatnānāṃ samavāyaḥ kartṛtvamiti /\n( 359 / 3 ) upāyatadvyapāpārāṇāmanabhijño hi cikīrṣannapi na kartā evamabhijño 'ppayacikīrṣan\n<lg>\n<l>tathā cikīrṣannapyalasatayā aprayatamāno na kartteti /</l>\n<l>sukhaduḥkhasaṃvitsamavāya iti /</l>\n<l>svasukhaduḥkheti draṣṭavyam /</l>\n<l>asti hi parakīyasukhaduḥkhasākṣātkāro yogināṃ na caite bhoginaḥ // 6 //</l>\n</lg></p>\n\n</div>\n<div>\n\n<p>  NyS_3,1.7: savyadṛṣṭasyetareṇa pratyabhijñānāt //</p>\n\n<lg>\n<l>itaśca dehādivyatirikta ātmā kutaḥ /</l>\n<l>savya--t (sū. 7) //</l>\n</lg>\n\n<p>tatra mānasamanuvyavasāyalakṣaṇaṃ pratyabhijñānaṃ bhāṣyakāro darśayati /\n<lg>\n<l>tamevaitarhīti /</l>\n<l>vyavasāyaṃ bāhyenrdiyajaṃ pratyabhijñānamāha /</l>\n<l>sa evāyamartha iti /</l>\n<l>asyaivapava cānuvyavasāyaḥ pūrvaḥ // 7 //</l>\n</lg></p>\n\n</div>\n<div>\n\n<p>  NyS_3,1.8: naikasminnāsāsthivyavahite dvitvābhimānāt //</p>\n\n<lg>\n<l>tadetaccakṣuraikyenākṣipati /</l>\n<l>naika--t (sū. 8) //</l>\n</lg>\n\n</div>\n<div>\n\n<p>  NyS_3,1.9: ekavināśe dvitīyāvināśād naikatvam //</p>\n\n<lg>\n<l>samādhatte /</l>\n<l>eka--tvam (sū. 9) //</l>\n</lg>\n\n<p>vināśāvināśalakṣaṇaviruddhadharmādhyāsānnānātvamityarthaḥ\n// 9 //</p>\n\n</div>\n<div>\n\n<p>  NyS_3,1.10: avayavanāśe 'py avayavyupalabdherahetuḥ //</p>\n\n<lg>\n<l>ākṣeptāha /</l>\n<l>ava tuḥ (sū. 10) //</l>\n</lg>\n\n</div>\n<div>\n\n<p>  NyS_3,1.11: dṛṣṭāntavirodhādapratiṣedhaḥ //</p>\n\n<lg>\n<l>samādhātā āha /</l>\n<l>dṛṣṭā--dhaḥ (sū. 11) //</l>\n</lg>\n\n<p>tṛtīyaṃ vyākhyānamāha /\natha vā ekavināśasyāniyamāditi /\nekatve cakṣuṣo vināśaniyamo na syāt /\nsavyasyaiva cakṣuṣo na dakṣiṇasyeti /\nekatvātsavyavināśe dakṣiṇasyāpi nāśaprasaṅgāt /\ndṛśyate cāyaṃ niyamaḥ /\ntasmād\ndvāvarthau pṛthagāvaraṇau pṛthagupadhātau ceti /\napi ca yadi cakṣurekaṃ savyena nāsāvaṃśenāvapīḍitaṃ tatoṅgulyā 'vapīḍitaṃ yathaikaṃ bhinnabhivāvabhāsayati /\navapīḍanenivartamāne bhinnāvabhāsau tāvarthau saṃdadhātīti /\ntathā nāsāvaṃśāvapīḍitaṃ bhinnamiva darśayet tannivṛttau sandadhyādivetyāha /\navapīḍavanāccaikasya cakṣuṣa iti /\nraśmibhedādviṣayasannikarṣasya bheda ityarthaḥ /\naṅgulyavapīḍitena cakṣuṣāṃ dṛṣṭāntena virodhādityarthaḥ /\nekavināśenetaravināśo vā dṛṣṭāntaḥ /\ntena virodhāditi/va sa khalu dṛśyamānaścaikāntāvadhāraṇādataśceti dṛṣṭānta\niti sūtrārthaḥ /\ntadetatprakaraṇaṃ vārttikakāro dūṣayati /\nsiddhatvādanārambha iti /\nyukto 'nyaḥ samuccayaḥ śāstre /\nayamabhisandhiḥ /\nkāṇastathā na paśyati pihitaikalocano vā yathā 'vikalendriyaḥ /\ntatra yadi savyadakṣiṇādhiṣṭhānabhedabhinnaṃ cakṣurnna caitad dvayamaṇunā manasā yugapadadhiṣṭhātuṃ śakyamityanyataradadhiṣṭheyam /\ntathā ca sarva\nevaikaikena pakṣuṣā paśyatīti pihitaikalocanenātulyopalambhaḥ\navikalākṣasya syāt /\nna caivamasti ekatve tu tadubhābhyāmadhiṣṭhānābhyāṃ viniryatkva cidapi manasā 'dhiṣṭhitamevetyavikalākṣasya na vikalākṣavadupalambhaprasaṅgaḥ /\ntasmādekamanekādhiṣṭhānaṃ cakṣuriti /\nprakaraṇavirodhaścendriyapañcatvāditi (360) /\n<lg>\n<l>na caitadekasmin śarīre jātyabhiprāyaṃ prāṇādīnāṃ vyaktīnāṃ catasṛṇāṃ vyaktyantareṇa samabhivyāhāropapatterna tu jātyā na hi bhavati brāhmaṇayudhiṣṭhirāvāgatāviti kiṃ tu brāhmaṇarājanyāviti vā vaśiṣṭhayudhiṣṭhirāvitivā /</l>\n<l>vinaṣṭe 'pyekasminnadhiṣṭhāne yo 'vinaṣṭo 'vaśiṣyate tena pratyayamātraṃ kāraṇasyeva bhavati /</l>\n<l>na ca nāsāvaṃśāvapīḍitena sarveṣāṃ sarvadā sarvatra dvicandravadvibhramaprasaṅgaḥ /</l>\n<l>āgantukāmavapīḍanaṃ bhramaheturnautpattikamiti kāryadarśanātkalpyate // 11 //</l>\n</lg></p>\n\n</div>\n<div>\n\n<p>  NyS_3,1.12: indriyāntaravikārāt //</p>\n\n<p>tadevaṃ pratisandhānadvāreṇātmani pratyakṣaṃ pramāṇayitvā anumānamidānīṃ pramāṇayati /\nanumīyate cāyamiti /\n( 361 / 15 ) vipratipannaṃ hi prati yatisandhānamuktaṃ paramārthatastu anubhavānusārasārgo 'yamiti mantavyam //</p>\n\n<p>indri--t (sū. 12) //</p>\n\n<lg>\n<l>kasya cidamlacirabilvāderanubhūtasya tena sahacaritaṃ rūpaṃ vā gandhaṃ vā 'nubhavati /</l>\n<l>atha tatsahacaritaṃ rasamanusmarati smṛtvā cecchati icchāto rasanendriyavikāro dantodakasaṃplavalakṣaṇaḥ pravartate taddarśanāccāsyecchānumīyate icchayā ca smṛtiḥ seyaṃ smṛtirasatyātmani sarvendriyaviṣayavedini na bhavitumarhatīti // 12 //</l>\n</lg>\n\n</div>\n<div>\n\n<p>  NyS_3,1.13: na smṛteḥ smartavyaviṣayatvāt //</p>\n\n<lg>\n<l>asyākṣepasūtram /</l>\n<l>na smṛ--t (sū. 13) // smṛtirātmānaṃ kāraṇatvenāvagamapet</l>\n</lg>\n<p>viṣayatveca vā /\nna tāvatkāraṇatvena tasyāḥ saṃskārakāraṇatvāt /\nna viṣayatvena smartavyaviṣayatvāt /\nsmṛtācca tasmādindriyāntaravikārotpattirityarthaḥ\n// 13 //</p>\n\n</div>\n<div>\n\n<p>  NyS_3,1.14: tadātmaguṇasadbhāvādapratiṣedhaḥ //</p>\n\n<p>samādhatteḥ\ntadā--dhaḥ (sū. 14) //</p>\n\n<lg>\n<l>asatyātmani smṛtyanutpattindarśayitvā smartavyārthaviṣayaiva smṛtirnātmaviṣayeti pūrvapakṣiṇo 'vathāraṇaṃ khaṇḍayati /</l>\n<l>aparisaṃkhyānāccasmṛtiviṣayasyeti (sū. 15) //</l>\n</lg>\n\n<p>mānasānuvyavasāyajanitasaṃskārakāraṇāsu catasṛṣvapi smṛtiṣu nārthamātraṃ viṣayo 'pi tu jñānajñātṛjñeyāni sarva eva viṣayāḥ caturṣu vākyeṣu ekatra jñānaṃ kriyā kārakānniṣkṛṣṭā yathā amuṣmin mama jñānamabhūditi agṛhyamāṇo 'pyarthaḥ smṛtisannidhāpanādamuṣminnityucyate kārakādaniṣkṛṣṭāpyekatra pūrvāparībhūtabhāvanāpradhānā jñānakriyāgamyate ajñāsiṣamahamamumarthamiti /\nanyatra tu jñānabhāvane kārakādaniṣkṛṣṭe katṛpradhāne yathā jñātavānahamamumarthamiti /\nanyatra jñānabhāvane kārakādaniṣkṛṣṭekarmapradhāne yathā 'sāvartho mayā jñāta iti /\nsamānārthamiti /\njñānajñeyajñātṛprakāśanaṃ samānamityarthaḥ /\nevaṃ tāvadagṛhyamāṇer 'the smṛtiḥ pradarśitā /\nata pratyakṣer 'the smṛtiḥ pradarśyate /\natha pratyakṣer 'tha iti /\nsmṛtiriti pratyabhijñānamāha smṛticchāyāvāhitvāt /\nadrākṣamiti /\npūrvārthamarthadarśanaṃ parāmṛṣapi tenārthadarśanānubhavaḥ kalpyatāmanubhavakalpanā tu kutastyetyata āha /\nna khalvasavidite sve darśane iti /\napi tvarthadarśanaṃ taddarśanaṃ ca saṃvidite evetyarthaḥ /\nkuta etadityata āha /\netadadrākṣamiti /\nyasmādanubhavapuraskṣaraṃ yadatrādrākṣamiti bhavati nūnaṃ tatrānubhavaprathā 'pyabhūditi kalpanīyamityarthaḥ /\nito 'pi na śarīraguṇaḥ smṛtiḥ bālye anubhūtasya vārdhake smaraṇāt /\nanyaddhi bālaśarīramanyacca vṛddhaśarīramiti /\nāstāṃ tāvatpratyabhijñātaṃ,\nsādṛśyamapi durvijñānam /\nna ca paramāṇūnāṃ caitanyaṃ, te hi pratyekaṃ vā cetayeran militā vā /\npūrvasmin kalpe anekacaitanye ekasmin śarīre naikamityaniyamo bhavet /\nna hi nānācetanānāmaikamatyaniyamo dṛṣṭaḥ\nmilitānāṃ tu caitanye paramāṇūnāmāvāpodvāpabhedena melakaspaya nānātvātsa evānyopalabdhasyānyena smṛtyabhāvaprasaṅgaḥ /\ntasmānna śarīrādhārā cetaneti /\npareṣāṃ kārikāṃ dūṣayati vārtikakāraḥ /\netena na taccakṣuṣi norūpa iti pratyuktam /\n( 263 / 6 ) ātmanaḥ pāriśeṣyātsiddheḥ smṛtyādhāratvavyutpādanenetyarthaḥ /\nyatrādhikaraṇe tajjñānaṃ niṣṭhitaṃ bhavenna tadadhikaraṇamasti na ca nāstīti vyāhatam /\nsyādetad nāyaṃ viśeṣapratiṣedho na cakṣuṣi vijñānaṃ na rūpa iti, kiṃ tu ye cakṣurādyāśrayaṃ vijñānaṃ manyante tanmataṃ pratiṣidhyate /\nādhāravattaṃ tu na pratiṣiddhamaprasaktatvādityata āha /\nkasya veti /\napi caiṣā kārikā ātmābhāvavivakṣayā prayuktā ātmasattvameva pratipādayanto vivakṣitaviruddhetyāha /\nayaṃ ca vijñānasyeti /\n<lg>\n<l>tadevaṃ bhāṣyamatenendriyāntaravikārāditi sūtraṃ vyākhyāya vārtikakāraḥ svamatena vyācaṣṭe /</l>\n<l>atha vaikasyeti /</l>\n<l>uktameva pratisaṃdhānaṃ punanindriyāntaravikāradvāreṇa darśayati sūtraṃ yathā ca pratisaṃdhānaṃ dehendriyādivyatiriktamātmānaṃ pratipādayati tathā 'dha stādeva vivṛtamityāha /</l>\n<l>uktanyāyamiti // 12-15 //</l>\n</lg></p>\n\n</div>\n<div>\n\n<p>  NyS_3,1.15: nātmapratipattihetūnāṃ manasi saṃbhavāt //</p>\n\n<p>  NyS_3,1.16: jñāturjñānasādhanopapatteḥ saṃjñābhedamātram //</p>\n\n<p>matiḥ smṛtyanumānādijñānam /\nyadyapi cedaṃ prātisvikasaṃskārādikāraṇakaṃ tathāpyavaśyametenendriyajena bhavitavyaṃ jñānatvādrūpādijñānavaditi, taccendriyamasati cakṣurādau bhāvānmateścakṣurādyatiriktaṃ mana\nityucyate /\n<lg>\n<l>nanu bhavatu karaṇāntaraṃ manaḥ tattu kathamindriyāntarasahakāri kathaṃ cāṇuparimāṇamityata</l>\n<l>āha /</l>\n<l>tacca jñānāyaugapadyaliṅgamiti // 15-16 //</l>\n</lg></p>\n\n</div>\n<div>\n\n<p>  NyS_3,1.17: niyamaśca niranumānaḥ //</p>\n\n<p>vārtikaṃ yadi sarvaṃ vijñānaṃ samādhanamucyate manasyapīti /\n( 364 / 17 ) na ca tatra mana eva karaṇamātmani vṛttivirodhāditi tadanyasya karaṇatve tajjñānāyāpīndriyāntaramupāsanīyamityanavasthā,\nanindriyajatve tu matāvapi saṃskārādyeva kāraṇamastīti kṛtaṃ manaseti bhāvaḥ /\npariharati -- omitīti /\nyathā kāraṇasattayā kāryaṃ janitaṃ kāraṇaṃ jñāyate evaṃ manaḥsattayā manoliṅgajñānaṃ janitaṃ mano jñāpayati /\ntacca liṅgajaṃ manojñānaṃ manaḥsattāhetukam /\nna ca svātmani vṛtivirodhaḥ\nna hi manaḥsattāyāṃ manaḥkaraṇaṃ manojñāne vā manojñānaṃ karaṇaṃ yena svātmani vṛttivirodhaḥ syāt /\nkevalaṃ vā manaḥ svajñāne karaṇaṃ yenaikatra karmakaraṇatve syātām /\napi tu manojñāne liṅgajñānasahitaṃ manaḥ karaṇaṃ tatsvarūpaṃ tu liṅgajñānasāhityāditi na svātmani vṛttivirodhaḥ /\nnāpyekasyava kevalasya karmakaraṇabhāva\niti bhāvaḥ /\nsyādetad liṅgajñānasahitasya manasaḥ karaṇatve mā bhūdekasyaiva karmakaraṇabhāvaḥ svarūpeṇa karmatvāda liṅgajñānasāhityena ca karaṇatvāt /\n<lg>\n<l>yadā tu yoginā pratyakṣeṇa mano gṛhyate tadā kathamekasya karmakaraṇabhāva</l>\n<l>ityata āha /</l>\n<l>yasya tu manaḥ pratyakṣamiti // 17 //</l>\n</lg></p>\n\n</div>\n<div>\n\n<p>  NyS_3,1.18: pūrvābhyastasmṛtyanubandhājjātasya harṣabhayaśokasaṃpratipatteḥ //</p>\n\n<p>śāstrārthabhūtābhyudayaniḥśreyasopayoginaṃ paralokaṃ paricikṣiṣuḥ parīkṣāhetu bhūtaṃ saṃśayamāha /\nkiṃ punarayamiti /\n( 365 / 8) atra vārttikakāraḥ saṃśayaṃ dūṣayan prakaraṇāntarārambhamākṣipati /\netasminnartha iti /\ndehendriyabuddhivedanābhyo vyatiriktatvāmātmano darśayatā bālyakaumārayauvanavārddhakabhede 'pi caikātmapratisaṃdhānamarthādupapādayatā śarīranāśādūrdhvamātmasadbhāvo darśitaḥ /\ntāvatā ca naḥ prayojanaṃ tatkimavaśiṣyate yatra saṃśayoyatkṛte ca prakaraṇotthānamityarthaḥ /\nsamādhate /\nnānārabhyamiti /\nsiddhe 'pi dehādivyatireke bālyādiṣu cānugame kimayamātmā ā śarīrotpatterā ca prāyaṇādyāvaddehasaṃtānabhāvī āho khiduparate 'pi dehādisaṃtāne 'nuvartata\nevetyeṣa vimarṣo 'dyāpi na nirākṛta iti tannirāsāyedaṃ prakaraṇamārabhyata ityarthaḥ /\nbhāṣyaṃ dehabhedāditi /\nlyablope pañcamī /\nbālyakaumārayauvanavārdhakadehabhedamabhisamīkṣnaya pratisaṃdhānādasyāvasthānaṃ siddhamityarthaḥ /\nvārttikam /\nabhipretaviṣayaprārthanaprāptāviti /\nabhipretaviṣayaprāptāviti vaktavye prārthanāgrahaṇam iṣyamāṇatamatvaṃ sūcayati /\nneṣyamāṇaprāptau irṣo 'pi tviṣyamāṇatamaprāptau tenābhipretaviṣayasya prārthanāyāṃ satyāṃ prāptāvityarthaḥ /\nhānānaśakyateti /\n(366/1) viṣayeṇa viṣayiṇīṃ buddhimupalakṣayati /\naniṣṭo viṣayo maraṇādistasya sādhanamahivnayāghrādistasyopanipātaḥ sannidhānaṃ tasminsati vyāghrādijihāsoraśakyahānametaditi buddhirbhayaṃ sā hi kasyāpi janayati /\niṣṭaviṣayaviyoge sati tatprāptyaśakyaprārthano śokaḥ /\ntasyaiva puruṣasya yaḥ prāptyaśakyaḥ tatra prārthanā śokaḥ\nya iṣṭo viṣayaḥ prāptumaśakyastatra prārthanā idaṃ me upapadyatāṃ bhavatviti itthaṃbhūtā ceyaṃ prārthapanā na svarūpeṇa śoka ityata āha /\niṣṭaviṣayaviyoge satīti /\nanarhaṇeneti yāvat /\ntadayamarthaḥ /\niṣṭaviyoge tatprāptyaśakyatājñānaṃ śoka iti /\nanarhaṇena prāptyaśakyatājñānaṃ śocataḥ sūcayati /\npratyakṣabuddhinirodha iti /\npratyakṣagrahaṇena grahaṇamātramupalakṣayati /\ntadanugṛhītaḥ smṛtyanugṛhītaḥ /\ntadanusaṃdhānaviṣaya iti /\nanusaṃdhīyataityanusaṃdhānaṃ smṛte yadanusaṃdheyaṃ tadviṣaya ityarthaḥ /\n<lg>\n<l>tathā 'pi smṛtipratyabhijñayoraviśeṣa</l>\n<l>ityata āha /</l>\n<l>vartamānasya viṣayasya dṛśyasya tadbhāvaviṣaya iti /</l>\n<l>dṛṣṭo hi nirālambano bālaḥ skhalanmāturaṅkātpatanasyāniṣṭasādhanatvamanusmṛtyedaṃ ca patanamiti parāmṛṣya tasyāniṣṭasādhanatvamanuprāya rudanmāturmaṅgalyabhuraḥ- sūtraṃ vikṣipya hastau vepamāna upādadānaḥ tasyānayā ceṣṭavayā bhayaśokāvanumīyete ityarthaḥ // 18 //</l>\n</lg></p>\n\n</div>\n<div>\n\n<p>  NyS_3,1.19: padmādiṣu prabodhasaṃmīlanavikāravattadvikāraḥ //</p>\n\n<p>dṛṣṭena viśeṣitatvāditi /\n( 367 / 14 ) dṛṣṭaśabdena viśeṣito vyavasthāpitaḥ kāryakāraṇabhāvo na śakyo vyudasitumityarthaḥ /\nathātmana utpattinirodhānumānamiti /\nyadvikāri tadutpattinirodhadharmakaṃ dṛṣṭaṃ yathā padmaṃ tathā cātmā tasmādanitya ityarthaḥ /\nyadi dharmopajananamātraṃ vikāraḥ sa ākāśādiṣvapītyanekāntaḥ dharmmadharmiṇośca bhedānna dharmopajananāpāyau dharmiṇi yujyete iti nānityatvānumānaṃ vikārāt /\n<lg>\n<l>asmākaṃ svātmanityatve 'numānamastītyāśayena nityatvānumāna māha /</l>\n<l>tanna yuktamiti /</l>\n<l>sarvadāmūrtatvāditi /</l>\n<l>ghaṭādayo 'pyekasmin kṣaṇebhavantyamūrtāḥ parimāṇaviśeṣo hi mūrttiḥ na ca dravyasamānakālotpattirguṇānāmiti tannivṛttyartha sarvadetyuktam // 19 //</l>\n</lg></p>\n\n</div>\n<div>\n\n<p>  NyS_3,1.20: noṣṇaśītavarṣakālanimittatvāt pañcātmakavikārāṇām //</p>\n\n<l>pañcātmakānāṃ padmādīnāṃva vikārāḥ pañcātmakavikārā iti // 20 //</l>\n\n</div>\n<div>\n\n<p>  NyS_3,1.21: pretyāhārābhyāsakṛtāt stanyābhilāṣāt //</p>\n\n<lg>\n<l>sāmānyato 'dhigatasya viśeṣajñāpanārthamiti /</l>\n<l>harṣādinā sāmānyata icchāmātramavagataṃ tadviśeṣastu stanyābhilāṣo rāgaścātrokta</l>\n<l>ityarthaḥ // 21 //</l>\n</lg>\n\n</div>\n<div>\n\n<p>  NyS_3,1.22: ayaso 'yaskāntābhigamanavattadupasarpaṇam //</p>\n\n<p>aya--ṇam (sū. 22) // na pūrvābhyastanubandha eva pravṛttikāraṇam /\nayaso 'yaskāntopasapaṇe tadabhāvāt /\nyadi ca bālakasya pūrvābhyastasmṛtyanubandho bhavejjātyandhabadhirādayastajjanmānubhūtān gandhasparśān jātyantarānubhūtān rūpasparśādīnapi vyācakṣīrannityabhiprāyaḥ /\nvikalpya dūṣayati /\nkimidamiti /\n( 369 / 2 ) yauvanādyavasthāyāṃ cetanasya pravṛttiḥ kṣīrādau pūrvābhyastasmṛtyanubandhahetukā pratīteti bālyāvasthāyāmapi cetanasya taddhetukaiva bhavitumarhati tena hetunā cetanapravṛtteḥ svābhāvikasambandhāvagamād vahnineva dhūmasya /\n<lg>\n<l>evaṃ vyavasthite yatra smṛteḥ kāryaṃ dṛśyate tanmātraviṣayaiva bālaspaya smṛtivyamiti nānyatra /</l>\n<l>na ca ya eka smarati tenāparamapi smartavyamiti kaścinniyamaheturasti yena jātyandhabadhirādayo rūpādibhedān vyācakṣīran adṛṣṭaparipākodbodhitasya saṃskārasya tanniyamena niyamopapatteḥ /</l>\n<l>adyatva'pi cānubhūteṣu kasya cideva smaratyātmā na sarvasyeti // 22 //</l>\n</lg></p>\n\n</div>\n<div>\n\n<p>  NyS_3,1.23: nānyatra pravṛttyabhāvāt //</p>\n\n<p>bhāṣya na ca stanyābhilāṣaliṅgamanyaditi /\nstanyābhilāṣo liṅgamasya nimittāntarasya tattathoktam /\nanyatra loṣṭādau loṣṭāderiti yāvat /\nṣaṣṭhīsaptamyorabhedārthatvāt /\n<lg>\n<l>etaduktaṃ bhavati loṣṭāderanyasyāyaskāntapravṛttyabhāvāda</l>\n<l>ayasaśca sanimittamupasarpaṇamiti pūrvaṃ vyākhyātam /</l>\n<l>saṃprati tvanyathā vyācaṣṭe ayasaḥ khalvapīti /</l>\n<l>nipātasamudāyaḥ kalpāntaraṃ dyotayati // 23 //</l>\n</lg></p>\n\n</div>\n<div>\n\n<p>  NyS_3,1.24: vītarāgajanmādarśanāt //</p>\n\n<p>pūrvānubhūtaviṣayānucintanamiti /\nekaviṣayaḥ smṛtipravāho vijātīyapratyayāsaṃbhinnaścintanaṃ,\ntaccānubhavaśca paścādbhavatītyanucintanaṃ,\nna ca tatsmṛtimantareṇa bhavati, na hi tatra pravāhaḥ pravāhiṇaṃ vināsti tadevānucintanaṃ pūrvānubhūtaviṣayaprārthanārthaḥ saṅkalpaḥ prārthanā saṅkalpaḥ sa ca pūrvānubhūtaviṣaya\nityarthaḥ /\nathāsminnevajanmani indriyajo viṣayānubhavo 'nvayavyatirekāvadhāriteṣṭopāyatāsahākarī kasmād rāgaheturna bhavatītyata āha vārtikvakāraḥ /\nna viṣayāvagamāsamartheṣviti /\ntadanena pūrvānubhavaśca viṣayāṇāmanyasmin janmanīti bhāṣyaṃ vyākhyātam // 25 // atrāyamuditānuvāda iti bhāṣyam /\ntasyārthaḥ uditamidaṃ codyam ayaskāntadṛṣṭāntena codyena, tathāpi tasyānuvādo nidarśanārthaḥ /\npūrvamayaskānto nidarśanamidānīṃ tu ghaṭādīnāmutpadyamānānāṃ rūpādayo nidarśanamiti tadarthamityarthaḥ /\ncodyasyoditānuvādatvātparihāro 'pyuditānuvāda\neveti /\ntanmayatvādrāga iti /\n( 370 / 3 ) abhyupetyādṛṣṭakāraṇatvaṃ rāgādīnāṃ parihṛtaṃ paramārthatastu tanmayatvādrāga\nityarthaḥ /\nsyādetad yadi pūrvābhyastasmṛtyanubandhādrāgādīnāmutpādo hanta manuṣyajanmānantaraṃ prāptakarabhabhāvasya manuṣyajanmocitānāṃ bhāvānāmānantaryāttadanurūpā eva rāgādayo bhaveyurna karabhabhāvānurūpāḥ karabhajāterasya vijātīyajanmasahasravyavahitatvādata\nāha /\njātiviśeṣācceti /\nkarmaṇaḥ saṃskārodbodhakatvātkarabhajātyarthena karmaṇā janmasahasravyavahitāpi karabhabhāvanodbodhyate nānantarāpi manuṣyabhāvanā prāyaṇābhibhūtetibhāvaḥ\n// 24 //</p>\n\n</div>\n<div>\n\n<p>  NyS_3,1.25: saguṇadravyotpattivattdutpattiḥ ? //</p>\n\n<lg>\n<l>nanu saguṇadravyotpattivaditi sādhanapakṣe mā bhūdanaikāntikāpādanapakṣe tu ko doṣa ityata āha vārtikakāraḥ /</l>\n<l>anaikāntikapakṣe sūtraṃ na kasmāt noktottaratvāt /</l>\n<l>uktottarametadyata</l>\n<l>iti // 25 //</l>\n</lg>\n\n</div>\n<div>\n\n<p>  NyS_3,1.26: na saṃkalpanimittatvādrāgādīnām //</p>\n\n<p>// api ca manuṣyatvena tulyatve 'pi prajñāmedhāprakarṣanikarṣabhedadarśanāt prāgbhavīyābhyāsakalpanā adyatve 'pi hi śāstrābhyāsastadgocaraprajñāmabhivardhayannanvayavyatirekābhyāmanubhūyate so 'yamiha janmanyakṛtaśāstrābhyāsasya tadviṣayaḥ prajñāmedhātiśayaḥ prāgbhavīyābhyāsātiśayaṃ svakāraṇamavagamayati, janasya tiryagādijātiśatavyavadhānaparimlānaprāgbhavīyasaṃskārasya prajñāmedhānikarṣa iti kalpanīyaṃ tasmānnityasyātmanaḥ karmāvidyānibandhano 'nādireṣo ' nekavidhaśarīraparigrahaparityāgapravāho 'pavargānta\n<l>iti siddham // 26 //</l></p>\n\n</div>\n<div>\n\n<p>  NyS_3,1.27: pārthivaṃ guṇāntaropalabdheḥ //</p>\n\n<p>ātmānantaramuddiṣṭaṃ śarīraṃ parīcikṣiṣamāṇo 'vāntarasaṅgatimāha bhāṣyakāraḥ anādiścetanasya śarīrayoga\nityuktam /\nparīkṣopayoginirvedasādhanatvamāha /\nsvakṛtakarmeti /\nparīkṣāpūrvarūpaṃ saṃśayamāha /\nkiṃ ghrāṇādivaditi /\nekadvitricatuḥpañcaprakṛtikatāmāsthiṣata śarīrasya vādinaḥ so 'yaṃ saṃkhyāvikalpaḥ /\natra vārtikakāraḥ svātantrayeṇa śarīraparīkṣāyāṃ saṅgatimāha /\nātmānantaramiti /\nbhāṣyamatena saṅgatimāha /\natha veti /\navāntarasaṅgatestātparyamāha tasmin parīkṣyamāṇa iti /\nmānuṣaṃ śarīraṃ pārthivaṃ gandhavattvāt pārthivaparamāṇuvaditi /\nna kāraṇaṃ kāryasyātmā tatkathamekātmakamityata\nāha /\nekātmakamityekasvabhāvaṃ svo bhāvo bhavitṝṇāṃ jātiḥ ekajātīyasamavāyikāraṇatve hi tattdekajātīyaṃ syād nānyathetyarthaḥ /\nparoktān hetūnanyathāsiddhayiṣyaprathamaṃ tāvatsuhṛdbhāvenāha natvidamabādibhiriti /\n( 371 / 3 )</p>\n\n</div>\n<div>\n\n<p>  NyS_3,1.28: pārthivāpyataijasaṃ tadguṇopalabdheḥ</p>\n\n<p>  NyS_3,1.29: niḥśvāsocchvāsopalabdheś cāturbhautikam</p>\n\n<p>  NyS_3,1.30: gandhakledapākavyūhāvakāśadānebhyaḥ pāñcabhautikam</p>\n\n<p>paroktasādhanamanyathāsiddhamuktvā bādhakamuktaṃ bhāṣyakṛtā tadanubhāṣya vārtikakāro vyācaṣṭe /\ntadidamanekaprakṛtīti /\npṛthivyudakābhyāmārabhyamāṇamagandhaṃ kāraṇagandhasyaikasyānārambhakatvāt /\nayamabhisandhiḥ pṛthivyāpyaparamāṇū tāvannaikaṃ dvyaṇukamārabdhumarhataḥ\ntayo rūparasasparśavattvena tadārambhasambhave 'pi gandhavattvābhāvaprasaṅgāt /\nevaṃ pārthivāṇusamavetasya gandhasyaikatvenānārambhakatvāt /\nnāpi pārthivaramāṇudvayamekaścapāthasīyaḥ paramāṇurityaṇūnāmārambhakatve gandhavattvopapattiriti sāmpratam /\nparamāṇūnāṃ bahūnāmanārambhakatvāt /\ntathā hi trayaḥ paramāṇavo na kāryadravyamārabhante paramāṇutve sati bahutvasaṃkhyāyuktatvād\nghaṭopagṛhītaparamāṇupracayavat /\nārambhakatve teṣāṃ ghaṭopagṛhītānāṃ kapālaśarkarācūrṇakramo ghaṭanāśe nopalabhyeta dvyaṇuke ca vijātīyānārambhakatve siddhe tenaiva dṛṣṭāntenānyatrāpi vijātīyenārambho niṣedhyaḥ /\netena pārthivāvayavānāṃ mahatāṃ pāthasīyairavayavaiḥ śarīrārambhaḥ pratyuktaḥ\nvijatīyānāmanārambhakatvasya dṛṣṭāntadharmiṇi viniścayāditi /\ntadanena vārtikakṛtā ṣaḍviṃśatikalpā nirākṛtā iti /\nyadi punarekaikaṃ kāraṇaṃ syāt tataḥ kiṃ bhavedityata āha /\nekakāraṇatve tviti /\n( 372 / 6 ) nityaṃ nirapekṣamekaṃ kāraṇamiti satatotpattiḥ kāryasya bhavet /\nkāraṇavināśāttadvibhāgādvā dravyaṃ vinaśyati na caikasya kāraṇasya nityasya vināśo 'sti /\nna ca bibhāgaḥ tasya sadvitīyavastvāśrayatvāt /\nekasya ca dvitīyābhāvāt /\nvināśakāraṇābhāpavātkṛtakanityatvaprasaṅgarūpamasahāyamekamavayavini na rūpamārabhata iti nīrūpo 'vayavī tathā ca rūpasaṃskārābhāvenāvayavī nopalabhyetetyarthaḥ // 28 // 29 // 30 //</p>\n\n</div>\n<div>\n\n<p>  NyS_3,1.31: śrutiprāmāṇyācca //</p>\n\n<lg>\n<l>spṛtirutpattirityarthaḥ /</l>\n<l>nyāyasiddhamarthaṃ śrutirūpodbalayati na punarasya prāpikā sāṃkhyarāddhāntābalambanenāpyasyāḥ kathaṃ cidupapatteḥ // 31 //</l>\n</lg>\n\n</div>\n<div>\n\n<p>  NyS_3,1.32: kṛṣṇasāre satyupalambhād vyatiricya copalambhātsaṃśayaḥ //</p>\n\n<p>uddeśakramānurodhāccharīrānantaramindriyāṇāṃ parīkṣāṃ pratijānīte bhāṣyakāraḥ /\nathedānīmindriyāṇi prameyakramaṇeti /\ntatra parīkṣāpūrvarūpaṃ saṃśayamāha /\nkimāvyaktikāni āho svidbhautikānīti /\nupalakṣaṇaṃ caitat /\nyadāpi bhautikāni tadāpi kiṃ kṛṣṇasāraṃ yadetadupalabhyate tadevendriyam\nāho tadadhiṣṭhānaṃ taijasamityapi saṃśayo draṣṭavyaḥ /\nvipratipatteḥ saṃśayaḥ /\ntatra pūrvaḥ sāṃkhyanaiyāyikayorvipratipatteḥ /\nuttarastu saugatanaiyāyikayoriti /\nāvyaktikatvamāhaṅkārikatvaṃ draṣṭavyam /\nahaṅkārāddhi buddhivikārādvaikārikāpadekādaśendriyāṇi jāyanta iti sāṃkhyāḥ /\nāvyaktikatvaṃ tvavyaktasya mūlakāraṇatvāduktam /\nvipratipattibījaṃ pṛcchati /\nkutaḥ saṃśaya iti vipratipattimāha kāraṇe kāryopacārāt /\nuttaraṃ kṛṣṇasāre satīti /\n<lg>\n<l>kṛṣṇasāre satyupalambhāt kṛṣṇasārameva cakṣuriti bauddhāḥ /</l>\n<l>vyatiricya copalambhāt tadatiriktaṃ taccāhaṅkārikam /</l>\n<l>ahaṅkārasyapa vibhutvenāpratidhātāt /</l>\n<l>bhautikatve kācābhrapaṭalādibhirbhautikaiḥ pratighātaprasaṅgāditi sāṃkhyāḥ // 32 //</l>\n</lg></p>\n\n<p>na pradīpādibhiranekāntāditi /\nvartideśasyena piṇḍitena tejasā pradīpenānekāntāt /\nprabhā hi visāriṇī tamarvaṃ prāpya prakāśayatiṃ na tu pradīpa ityarthaḥ /\nviṣayībhāvāditi cediti /\nutpādaviśeṣa eva sa tādṛk cakṣurarthakṣaṇayoryato 'prāptayorapi viṣayaviṣayibhāvādvedyavedakatvaṃ,\nna cāyaṃ vyavahitaviprakṛṣṭayoriti na tayorvedyavedaka bhāva ityarthaḥ /\nnirākaroti noktottaratvāt /\nsa evārtho viprakaṣṭo na viṣayaḥ sannikṛṣṭaśca viṣaya ityekasya viṣayībhāvastadabhāvaścāyuktaḥ kṣaṇabhaṅgaśca niṣetsyata iti bhāvaḥ</p>\n\n</div>\n<div>\n\n<p>  NyS_3,1.33: mahadaṇugrahaṇāt //</p>\n\n<lg>\n<l>tatra sāṃkhyamutthāpya bauddhapakṣaṃ dūṣayati /</l>\n<l>abhautikānīti /</l>\n<l>kṛṣṇasārādhikagrahaṇe vivakṣiter 'thagrahaṇaṃ saṃpātāyātaṃ na tu tadatra vivakṣitam asādhakatvāditi /</l>\n<l>dhānā aṅkuraḥ //</l>\n</lg>\n\n<p>abhautikatvaṃ tu vpayāpakatvāditi /\n( 374 / 2 ) tadyathā vijñānādyabhautikaṃ mahaccāṇu ca gṛhṇātītyarthaḥ /\nekadeśimatena dūṣaṇamāha /\nna bhaumikeṣu pradīpādiṣviti /\nnanu buddhiryadi mahadaṇvoḥ prakāśanaṃ tat kimidānīṃ sarvasyaivāprakāśanamityata āha /\navadhāparitasyatvarthasyeti /\nnaca hānopādānopekṣābuddhayo 'ṇvyo mahatyo veti bhāvaḥ /\npūrvapakṣyāha nendriye 'pi samānatvāditi /\ntadevamekadeśino 'sādhāraṇatvāpādane pūrvapakṣiṇāpava dūṣite siddhāntyāha /\nabhūtātmakaṃ vyāpakaṃ ceti /\nsāṃkhyaḥ śaṅkate /\nvṛttiriti /\nindrayāṇāṃ vṛttayo jñānahetavaḥ pratiṣidhyantaityarthaḥ /\nyugapadanekagrahaṇaprasaṅgācceti /\nyadyapi sāṃkhyīyarāddhānte dīrghāṃ śaṣkulīṃ bhakṣayato gugapadanekajñānotpattirabhimatā tathā pi kvacit kramo 'pi dṛśyate sa na syād\nvṛttimato 'vasthāne tadabhinnā vṛttirapyavatiṣṭhata iti tanmātrādhīnotpattīnāṃ vijñānānāṃ kramo na syāditi bhāvaḥ /\nubhayaṃ neṣyata iti /\n( 376 / 4 ) vṛttibhyo 'nanyatvaṃ vṛttimato neṣyate nāpi vṛttīnāmananyatvaṃ vṛttimata ityarthaḥ\n// 33 //</p>\n\n</div>\n<div>\n\n<p>  NyS_3,1.34: raśmyarthasaṃnikarṣaviśeṣāt tadgrahaṇam //</p>\n\n<l>naiyāyikaḥ sāṃkhyaṃ dūṣayati // raśmya...ṇam (sū. 34) //</l>\n\n<p>āhaṅkārikatve cakṣurna pratihanyate yadi tat kācābhrapaṭalāntaritaprakāśavat kuḍyāntaritamapi prakāśayet /\nna caivamasti,\ntasmātkṛṣṇasārādhiṣṭhānaṃ teja eva bhautikaṃ prāpya gṛhṇāti kuḍyāntaritaṃ tvarthamaprāptaṃ na gṛhṇāti /\nkācābhrapaṭalāntarite tu vakṣyati /</p>\n\n<lg>\n<l>bhūyo 'vayavasannikarṣānugraha</l>\n<l>iti /</l>\n<l>indriyāvayavānāmarthāvayavaiḥ indriyāvayavānāmarthena</l>\n<l>arthāvayavānāmindriyeṇa indriyasyārtheneti // 34 //</l>\n</lg>\n\n</div>\n<div>\n\n<p>  NyS_3,1.35: tadanupalabdherahetuḥ //</p>\n\n<lg>\n<l>tadanupalabdheriti /</l>\n<l>nopalabdhilakṣaṇaprāptamanupalabhyamānaṃ śakyamanumātuṃ naraviṣāṇādīnāmapyanumānaprasaṅgādityarthaḥ // 35 //</l>\n</lg>\n\n</div>\n<div>\n\n<p>  NyS_3,1.36: nānumīyamānasya pratyakṣato 'nupalabdhirabhāvahetuḥ //</p>\n\n<lg>\n<l>parihāraḥ nānumīyamānasyeti /</l>\n<l>satyamanupalabdhinalakṣaṇaprāptamanupalabhyamānaṃ na śakyamanumātuṃ na tu mahattvādyevopalakṣaṇaprāpterapi tu rūpaviśeṣo 'pi /</l>\n<l>na cāsau viśeṣa udbhavasamākhyātaḥ kṛṣṇasārādhiṣṭhānaspaya cakṣuṣo 'stītyarthaḥ // 36 //</l>\n</lg>\n\n</div>\n<div>\n\n<p>  NyS_3,1.37: dravyaguṇadharmabhedāccopalabdhinimayaḥ //</p>\n\n<lg>\n<l>yatropalabdhistatraitaditi sūtrārthaḥ /</l>\n<l>tato mahattvādiṣu madhye yatkiṃ cidekaṃ vaktavyaṃ sūtrakāreṇa yatropalabdhistatraitadityakasmādeva siddheranekopādānavaiyarthyaṃ tasmātsambhāvanāyogyatābhidhānapadaṃ sūtram //</l>\n</lg>\n\n<lg>\n<l>nanu yathāśrutaṃ mahattvādyupalabdhikāraṇamasti cākṣuṣasya raśmeriti kasmādayaṃ nopalabhyata ityata āha /</l>\n<l>dravyaguṇadharmeti // 37 //</l>\n</lg>\n\n</div>\n<div>\n\n<p>  NyS_3,1.38: karmakāritaścendriyāṇāṃ vyūhaḥ puruṣārthatantraḥ //</p>\n\n<p>anekaraśmisannidhāne sparśasyodbhūtau satyāṃ dravyaṃ dahyeta rūpodbhūtau satyāṃ vyavahitatvādādau nipatitena cakṣurantareṇa dravyasyānupalabdhyā bhavitavyam /\nśaṅkate athāneketi /\n( 379 / 9 ) nānānayanāvayavaireko 'sau nayanāvayavyārabhyataityarthaḥ /\n<lg>\n<l>nirākaroti evaṃ satīti /</l>\n<l>nānānayanāvayavairārabdha eko 'sau nayanāvayavī samagrāsamagracakṣuḥpuruṣasādhāraṇa</l>\n<l>ityupalabdhistulyā syādityarthaḥ //</l>\n</lg></p>\n\n</div>\n<div>\n\n<p>  NyS_3,1.39: madhyandinolkāprakāśānupalabdhivattadanupalabdhiḥ //</p>\n\n<p>  NyS_3,1.40: na rātrāvapyanupalabdheḥ //</p>\n\n<p>na hi yadyasyābhibhāvakaṃ tattasya vyañjakamiti /\n( 380 / 17 ) rātrau yad loṣṭatejaso 'bhibhāvakaṃ divā kathaṃ tadevāsya vyañjakaṃ yena tadabhāvādrātrau loṣṭatejo nopalabhyeta ityarthaḥ /\n<lg>\n<l>apiśabdādgamyata</l>\n<l>iti /</l>\n<l>na rātrāvapīti sūtragatādityarthaḥ // 39-40 //</l>\n</lg></p>\n\n</div>\n<div>\n\n<p>  NyS_3,1.41: bāhyaprakāśānugrahādra viṣayopalabdheranabhivyaktito 'nupalabdhiḥ //</p>\n\n<p>so 'yaṃ cakṣuṣo raśmiḥ kimabhāvānnopalabhyate kiṃ vā 'nudbhūteratrāha bhāṣyakāraḥ upapannarūpā ceyamanabhivyaktito '\nnupalabdhiriti yojanā /\nanabhivyaktito 'nudbhūterityarthaḥ /\natra heturbāhyaprakāśānugrahādviṣayopalabdheḥ\nviṣayaśca svaṃrūpamātmano 'nyacca /\netaduktaṃ bhavati yadupalabdhau bāhyaprakāśamanugrāhakamapekṣate tasyānudbhūterevānupalabdhirna tvabhibhūteḥ\nyathā hemante viṣaktāvayavasyāpyasya dravyasya /\n<lg>\n<l>āpyaṃ hi dravyaṃ viṣaktāvayavaṃ svaviṣayopalabdhau bāhyaprakāśānugrahamapekṣamāṇaṃ dṛṣṭaṃ cakṣurapi ca viṣayopalabdhau bāhyaprakāśamapekṣate nirāloketasyāpravṛtteḥ /</l>\n<l>tasmādviṣayopalabdhau bāhyaprakāśāpekṣatvāttadanudbhūtyā na pratīyate na punarabhibhūtyeti siddhaṃ prakṛtam /</l>\n<l>tadetadvārtikakāro vyācaṣṭe /</l>\n<l>tasya vidyamānasyeti // 41 //</l>\n</lg></p>\n\n</div>\n<div>\n\n<p>  NyS_3,1.42: abhivyaktau cābhibhavāt //</p>\n\n<p>kasmātpunarnāyanasyeti /\nasyottaram /\nabhibhavanīyasya rūpamāha /\nyadudbhūtarūpamiti /\n( 381 / 7 ) tadvaidharmyamanudbhūtarūpasyāha /\nanudbhūtarūpaśceti /\nanudbhūtarūpasyābhibhavābhāve nidarśanamāha /\nyadanudbhūtarūpamiti /\nbāhyaprakāśānugrahāpekṣasya cābhibhavābhāve nidarśanamāha /\nyacca bāhyaprakāśānugrahāpekṣamiti /\nkṛṣṇasāraṃ raśmimadityucyamāne prasannāndhasyāpi kṛṣṇasāraṃ raśmimatsādhyeta tathā cāpasiddhānta\nityata āha /\nvipratipattiviṣaya iti /\ntena vipratipativiṣayaḥ kṛṣṇasāraṃ rūpaṃ ca raśmimaditi sādhyanirddeśaḥ /\nupalabdhau nimittattvādityucyamāne gandhādibhiranaikāntikaṃ syādata uktaṃ rūpolabdhāviti /\nrūpasākṣātkāra ityarthaḥ /\ntathāpi sannikarṣādibhiranaikāntikamata\nuktaṃ dravyatve satīti /\ntathāpi manasānaikāntikamata\nuktaṃ niyataspaya sādhanāṅgasyeti /\nasādhāraṇasya sādhanāṅgatve satīti /\n<lg>\n<l>manasastu sādhāraṇasya sādhanāṅgasya rūpopalabdhau nimittatvam /</l>\n<l>sādhanaṃ samudāyastadaṅgamavayavaḥ /</l>\n<l>atha veti /</l>\n<l>dravyatve sati niyatatve cārthaprakāśakatvādityucyamāne ghrāṇādibhiranaikāntikaṃ syādata uktaṃ sphaṭikādivyavahiteti // 42 //</l>\n</lg></p>\n\n</div>\n<div>\n\n<p>  NyS_3,1.43: naktañcaranayanaraśmidarśanācca //</p>\n\n<p>mānuṣaṃ cakṣūraśmimaditi /\nrūpādyupalabdhinimittatvāditi sāvadhāraṇaṃ rūpādīnāmeveti /\ntena na manasā 'naikāntaḥ /\ntathāpi sannikarṣeṇānaikānta ityata uktamaprāptisvabhāvatva\niti /\nitaśca bhautikānīndriyāṇi cakṣūrasanatvagghrāṇānītyarthaḥ /\ntathāpi śrotrasya rūpaṃ na jñāyate kīdṛśaṃ tadityata\nāha /\nbhūtaṃ śrotram /\n( 382 / 3 ) arthaprakāśakatvādityucyamāne manasānaikāntikamata āha prāpteti /\nna hi rūpādibhiḥ sahāsti manasaḥ prāptistathāpi manasyevāyaikāntaḥ\nāntaraṃ hi duḥkhādi manaḥ prāpya prakāśayatyata\nāha bāhyeti /\ntathāpi sannikarṣādṛṣṭādibhiranaikānto 'ta\nāha /\ndravyatve satīti /\nśaṅkābhāṣyaṃ jātibhedavadandriyabheda\niti cet /\nnirākaroti dharmabhedamātraṃ cānupapannam /\nvṛṣadaṃśanayanasya raśmimatvaṃ mānuṣanayanasya tu na tattvamiti yo 'yaṃ dharmabhedaḥ sa eva mātraṃ taccānupapannam /\nco 'vadhāraṇe bhinnakramaḥ /\n<lg>\n<l>anupapannameveti yojanā /</l>\n<l>kuto 'nupapannamityatra hetumāha āvaraṇasyeti /</l>\n<l>tathā hi dhūmavatvaṃ parvate rasavatyāṃ cānyat tathā'pyeṣa viśeṣo 'syāgnimattvānagnitve pratyaprayojakaḥ /</l>\n<l>evaṃ biḍālatvamanuṣyatve aprayojake ityarthaḥ // 43 //</l>\n</lg></p>\n\n</div>\n<div>\n\n<p>  NyS_3,1.44: aprāpyagrahaṇaṃ kācābhrapaṭalasphaṭikāntaritopalabdheḥ //</p>\n\n<p>  NyS_3,1.45: kuḍyāntaritānupalabdherapratiṣedhaḥ //</p>\n\n<p>  NyS_3,1.46: apratīghātāt saṃnikarṣopapattiḥ //</p>\n\n<lg>\n<l>so 'pratihanyamāna</l>\n<l>iti /</l>\n<l>sa raśmirapratihanyamānaḥ kācena kācaṃ vyatibhidyārthena sambadhyate kācāntargatena // 44-46 //</l>\n</lg>\n\n</div>\n<div>\n\n<p>  NyS_3,1.47: ādityaraśmeḥ sphaṭikāntaritepi dāhye 'vighātāt //</p>\n\n<p>vārtikam avyūhyamānāvayavadravyānupraveśa\niti /\n( 383/ 10 ) yasya dravyasya bharjanakapālāderavayavā na vyūhyante pūrvotpannadravyārambhakasaṃyoganāśena dravyāntarajanakasaṃyogotpādanaṃ vyūhanaṃ tanna kriyante tasya dravyasya bharjanakapālāderavyūhyamānasyāvayavavyūhanamavayavino 'pīti avyūhyamānasyetyuktam /\ntasya bharjanakapālāderantarāvayavairyo 'bhisambandho vahneḥ so 'pratighātaḥ /\netaduktaṃ bhavati sāntaratvādavayavidravyāṇāṃ tadavināśenāgneryo 'nupraveśaḥ so 'pratighāta\niti /\npraveśe 'pratighātamuktvā niḥsaraṇai 'pyavighātamāha /\n<lg>\n<l>antarvyavasthitasya vā dravyasya madhūdakāderbahiravasthitahastādiprāptiḥ</l>\n<l>tasya kīdṛśasya bahirityata āha /</l>\n<l>avyūhyamānāvayavasya śalākādestasya bahiriti // 47 //</l>\n</lg></p>\n\n</div>\n<div>\n\n<p>  NyS_3,1.48: netaretaradharmaprasaṅgāt //</p>\n\n<p>  NyS_3,1.49: ādarśodakāyoḥ prasādasvābhāvyād rūpopalabdhivattadupalabdhiḥ //</p>\n\n<p>dravyāntarāsaṃpṛktadravyasamavāyaḥ svacchatetyarthaḥ /\nprasaṅgātpratibimbabhramotpādakramamāha /\nādarśādiṣviti /\n( 384 / 10 ) yadabhimukhamagramiti /\ndraṣṭuḥ puruṣasyābhimukhaṃ nayanaraśmeḥ parāvṛttasyāgraṃ tadabhimukhaṃ mukhādi paśyati /\nsārūpyanibandhanatvādvibhramāṇāṃ sārūpyamihāpyāha /\nyathā 'grato 'vasthitasya puruṣasya mukhaṃ locanarocirapraśmisambandhabhimukhamevametaditi /\nnanvādarśapratihataśced nayanaraśmiḥ parāvṛttaḥ kathaṃ paścādabhimukhavibhramahetuḥ hanta bhoḥ pātamātrādādarśajñānena bhavitavyaṃ paścātpratimbivibhrameṇa,\n<lg>\n<l>na caivamasti yaugapadyapratibhāsādityata āha /</l>\n<l>ādarśeti /</l>\n<l>kutastarhi maṇikṛpāṇāderdarpaṇataleṣu nānānirbhāsaḥ pratibimbāvabhāsa ityata āha</l>\n<l>ādarśarūpānugrahāditi // 48-49 //</l>\n</lg></p>\n\n</div>\n<div>\n\n<p>  NyS_3,1.50: dṛṣṭānumitānāṃ niyogapratiṣedhānupapattiḥ //</p>\n\n<p>  NyS_3,1.51: sthānānyatve nānātvād avayavinānāsthānatvācca saṃśayaḥ //</p>\n\n<p>saṃprati teṣāmevendriyāṇāmekānekatve parīcikṣiṣuḥ saṃdigdhe /\nathāpi khalvekamiti /\npraśnapūrvakaṃ sūtramavatārayati /\nkutaḥ saṃśayaḥ\n// sthānā--yaḥ (sū. 51) //</p>\n\n<p>tatra ke cididaṃ sūtraṃ bhāṣyamatānapekṣaṃ yathāśruti vyācakṣate /\ntaddūṣaṇapuraḥsaraṃ bhāṣyavyākhyānaṃ gṛhītu yathāśruti vyākhyānaṃ pareṣāṃ sūtrapāṭhapūrvakamupanyasyati /\neke tviti /\n( 385 / 13 ) anupapannarūpaścāyamiti /\natra hi yathāśruti sthānānyatva iti niyittasaptamyā nānātvasya bījaṃ sthānānyattvamuktaṃ na tvekatvasyeti /\nekatvasya tu bījaṃ nānāsthānatvaṃ yathoktam /\navayavinānāsthānatvāditi /\navayavītyekatvamupalakṣayati /\nsthānānyatvaṃ ca sthānasyānyatvamucyate /\nnānāsthānatvaṃ ca nānāsthānāni yasyetyanyapadārthaḥ sthānānyatvādanyaḥ\nna tu dharmadvayaṃ sākṣātsaṃśayakāraṇamityekatarasyaikānekasādhāraṇyaṃ vācyam /\ntatra yadi tāvadevaṃ kriyate saṃśayaḥ sthānānyatve nānātvaikatvadarśanāditi /\nyadā sūtrārthālocanenaikatve sthānānyatvasyādarśanānna samānadharmaḥ sūtraṃ khalvekatve nānāsthānatvamāha na sthānānyatvam /\nanekatvamātre hi taduktaṃ sūtrakāreṇa sthānānyatve nānātvāditi /\natha nānāsthānatve satyekatvānekatvadarśanātsaṃśaya\niti etad dūṣayati /\ntadā dravyaṃ nānāsthānamanekaṃ na kiṃ cid dṛṣṭaṃ sūtram /\navayavinānāsthānatvāditi sūtraṃ nānāsthānatvenaikatvamāha na tu nānātvamapi yatpunarghaṭādyanekaṃ na tannānāsthānamuktaṃ sūtrakṛtā /\napi tu sthānānyatvaṃ sūtrakṛtoktaṃ sthānānyatve nānātvādityanena dūṣaṇabhupaṃsaharati /\nso yaṃ saṃśaya ubhayathā 'nupapanna indriyeṣu yathāśrutasūtraparigraheṇa\nubhayathā sthānānyatvena nānāsthānatvena cetyarthaḥ /\ntadevaṃ paravyākhyānaṃ daṣayitvā bhāṣyakārīyasya vyākhyānasya yuktatvamāha sthāneṣu tu yuktaḥ /\nsthāneṣvitinimittasaptamī nānāsthānatvanimitta\nindriyeṣvekatvānekatvasaṃśayo yuktaḥ nānāsthānaṃ khalvekamavayavidravyaṃ dṛṣṭamanekaṃ ca bhinnabhājanagataṃ phalamiti /\nindriyaviṣayaṃ nānāsthānatvanimittakaṃ saṃśayamāha /\nkiṃ nānāsthānānīndriyāṇi uta nānāsthānamekamindriyamiti /\ntadidamuktaṃ bhāṣyakāreṇa bahūni dravyāṇi nānāsthānāni dṛśyante nānāsthānaśca sanneko 'vayavī ca /\ntenendriyeṣu bhinnasthāneṣu saṃśaya iti /\nsūtre 'pi sthānānyatve ityanena nānāsthānatvamevopalakṣaṇīyamityavirodhaḥ /\nyathāśrutastu na sūtrārtha ityāha /\nindriyeṣu tu na sthānanānātvātsambhavati /\nna ca nānāsthānatvāditi /\n( 386 / 1 ) kiṃ tvindriyaviṣayo nānāsthānatvādeva saṃśayo bhāṣyakārīyaḥ sādhīyānityarthaḥ /\n<lg>\n<l>tadevaṃ paroktaṃ saṃśayabījaṃ dūṣayitvā bhāṣyakārīyaṃ saṃśayabījaṃ darśayitvā vārttikakāraḥ svātantryeṇa saṃśayabījamāha /</l>\n<l>śarīravyatirekitvātsattvācca saṃśaya iti // 50-51 //</l>\n</lg></p>\n\n</div>\n<div>\n\n<p>  NyS_3,1.52: tvagavyatirekāt //</p>\n\n<lg>\n<l>pūrvapakṣaṃ gṛhṇāti /</l>\n<l>tvaga--t (sū. 52) //</l>\n</lg>\n\n<p>kaḥ punaravyatireka iti /\nghaṭādiprāptaṃ cakṣastvaco vyatiricyata eveti bhāvaḥ /\nuttaram /\nsarvādhiṣṭhānasambandha iti /\nsautrasyāvyatirekaśabdasya vyākhyānāntaramāha /\nsati bhāvo veti /\ntadanena yasyāṃ ca satyāmiti bhāṣyaṃ vyākhyātam /\nco vikalpārthaḥ /\nsiddhāntabhāṣyaṃ nendriyeti /\nlokavirodha iti /\nlokyate jñāyate 'neneti lokaḥ pramāṇaṃ tadvirodha\nityarthaḥ /\n<lg>\n<l>anekena cānindriyeṇeti /</l>\n<l>śarīraṃ pārthivaṃ bhūtāntarasampṛktaṃ ca tadindriyādhiṣṭhānāni śarīrāvayavabhūtāni pṛthivyādinā vyāptānītyanekāntaḥ /</l>\n<l>na vyāghātāditi /</l>\n<l>paradoṣodbhāvanapaṃra na punaratvagavayavatvamindriyāntarāṇāmabhimatamiti // 52 //</l>\n</lg></p>\n\n</div>\n<div>\n\n<p>  NyS_3,1.53: na yugapadārthānupalabdheḥ //</p>\n\n<p>evaṃ bhāṣyakārīyasiddhāntamutatvā sautrasiddhāntamāha /\nsūtreṇa cābhisambandhaḥ siddhāntasya // ( 387 / 8 ) na yu--bdheḥ (sū. 53) //</p>\n\n<p>naitadastyekamindriyamiti /\nkasyād ? yugapadarthānupalabdheriti /\ntadetatsūtraṃ bhāṣyadṛṣṭyā vyācaṣṭe vārttikakāraḥ /\nyasyaikamindriyamiti /\ntadvetadvyākhyānaṃ dūṣayati /\nnaikendriyagrāhyāṇāmiti /\nbhāṣyavyākhyānaṃ dūṣayitvā sūtramanyathā vyākhyātuṃ bhūmiracanāṃ karoti /\nevaṃ bruvāṇa\nekendriyavādīti // ( 388 / 5 ) sāmi--ardham /\n<lg>\n<l>ekamapīndriyamardhaṃ prāpya gṛhṇāti aprāptaṃ cārdhamekadeśa iti yāvat /</l>\n<l>karaṇadharmamatikrāmantaṃ prati yugapadupalabdhiprasaṅgo dūṣaṇamityarthaḥ // 53 //</l>\n</lg></p>\n\n</div>\n<div>\n\n<p>  NyS_3,1.54: vipratiṣedhācca na tvagekā //</p>\n\n<p>ekatvapratiṣedhādeva pāriśeṣyānnānātvaṃ setsyatītyata āha nāsādhanā kriyeti /\n( 389 / 7 ) ekatvaṃ ca kathamiti /\nna śakyaḥ pakṣo dūṣayitumityuktam /\npṛcchati /\nkathaṃ tarhīti /\nuttaram /\npratiṣedhāccānantaramiti /\nyadyapyanantaraśabdaprayoge pañcamī na smaryate tathā 'pyanyaśabdasyādhyāhāreṇa pañcamī vyākhyeyā /\n<lg>\n<l>anantaraṃ pratiṣedhādanyaḥ sthāpanāheturiti yojanā /</l>\n<l>atha veti /</l>\n<l>vyatirekī heturdvayorviruddhayorekataraniṣedhenaikata(nīṃ)raṃ vyavasthāpayati /</l>\n<l>yathā nairātmyaniṣedhena jīvaccharīraspaya sātmakatvamiti // 54 //</l>\n</lg></p>\n\n</div>\n<div>\n\n<p>  NyS_3,1.55: indriyārthapañcatvāt //</p>\n\n<lg>\n<l>sūtramākṣipati /</l>\n<l>idaṃ tu sūtramiti /</l>\n<l>eṣa nyāyo mayā vāco bhaṅgyā sūtrita</l>\n<l>ityarthaḥ // 55 //</l>\n</lg>\n\n</div>\n<div>\n\n<p>  NyS_3,1.56: na tadarthabahutvāt //</p>\n\n<lg>\n<l>pūrvapakṣiṇaḥ sūtram /</l>\n<l>na ta--t (sū. 56) //</l>\n</lg>\n\n<lg>\n<l>pūrvapakṣamākṣipati na virodhāditi /</l>\n<l>pūrvapakṣiṇaḥ samādhānaṃ nāsādhanāditi // 56 //</l>\n</lg>\n\n</div>\n<div>\n\n<p>  NyS_3,1.57: gandhatvādyavyatirekād gandhādīnāmapratiṣedhaḥ //</p>\n\n<p>siddhāntaḥ--- gandha--dhaḥ (sū. 57)</p>\n\n</div>\n<div>\n\n<p>  NyS_3,1.58: viṣayatvāvyatirekādekatvam //</p>\n\n<p>  NyS_3,1.59: na buddhilakṣaṇādhiṣṭhānagatyākṛtijātipañcatvebhyaḥ //</p>\n\n<p>yasyādhiṣṭhānaṃ bhinnamiti /\n( 391 / 10 ) bhinnaṃ niyatam /\netaduktaṃ bhavati rūpavyañjakasya kṛṣṇasāramevādhiṣṭānaṃ na karṇaśaṣkulyādi evamanyatrāpi draṣṭavyam /\nyasya punaḥ siddhāntino 'dhiṣṭhānābhedastathā ca tadadhiṣṭhānasyendriyasyāpi bhedaḥ tasyaikādhiṣṭhānavināśena tadgatasyendriyasya vināśe 'pyadhiṣṭhānāntarāśritasyendriyāntarasyāvasthānamiti naikādhiṣṭhānanāśe sarvādhiṣṭhānanāśātsarvendriyanāśalakṣaṇaḥ\n<lg>\n<l>tathaikādhiṣṭhānāvasthāne sarvendriyāvasthānalakṣaṇo doṣa iti /</l>\n<l>iṣṭāniṣṭopekṣaṇīya iti /</l>\n<l>upekṣaṇīyasyāpi puruṣārthatvaṃ bhavati kena citprakāreṇa, yadi hi tatra puruṣaḥ pravartate tato niṣphale karmaṇi pravṛttaḥ puruṣastapyeta /</l>\n<l>duḥkhaṃ karmetyanu bhavo lokasya, upekṣaṇīyatve tu tanna tasya bhavati // 58-59 //</l>\n</lg></p>\n\n</div>\n<div>\n\n<p>  NyS_3,1.60: bhūtaguṇaviśeṣopalabdhestādātmyam //</p>\n\n<p>tatra pārthivaṃ ghrāṇaṃ rūparasagandhasparśeṣu niyamena gandhasya vyañjakatvād bāhyapārthivavaditi /\nyathā hi mṛgamadagandhavyañjakāḥ kukkuṭoccārādayaḥ pārthivā ityarthaḥ /\nna cātapenānekāntaḥ /\nna hyatapo gandhavyañjako 'pi tu jalābhibhūto gandho dravyāṇāṃva nopalabhyate kevalaṃ jalamātayo 'panayati na tu gandhaṃ dravyasyābhivyanakti tasmānnānekāntaḥ /\nevaṃ rasanamindriyamāpyaṃ gandhādiṣu madhye niyamena rasasya vyañjakatvād\ndantāntarasyandamānodakavinduvat /\nna khalu viśuṣyadāsyo modakādirasamanubhavati /\nevaṃ taijasaṃ cakṣuḥ gandhādiṣu madhye niyamena rūpasya vyañjakatvāt pradīpādivat /\nevaṃ vāyavīyaṃ tvagindriyaṃ gandhādiṣu madhye sparśasyava vyañjakatvāt svedodabinduśatisparśavyañjakavyajanapacanavat /\nniyamagrahaṇaṃ manonivṛttyartham /\nmadhya iti cāvadhāraṇasiddhyartham /\nanyathā ghrāṇādīnāṃ gandhatvādivyañjakatvenāvadhāraṇaṃ na syāt /\ntadetadāha /\nevaṃ śeṣeṣviti /\n( 392 / 19 ) evaṃ cendriyapañcatvena hastapāyūpasthavācāmindriyatvaniṣedho 'pi sūcita indriyalakṣaṇavirahāt /\nyaccharīrasaṃyuktaṃ saṃskāra(ka)doṣavyatiriktaṃ sākṣātpratītisādhanaṃ tadindriyamiti hīndriyalakṣaṇaṃ, na caitadasti hastādiṣu /\ntaj jñānendriyāṇāṃ lakṣaṇamimāni karmendriyāṇīti cet /\nhantainaṣāmindriyatvalakṣaṇāntaraṃ vaktavyam /\nśarīrāśritamasādhāraṇakāryakārīndriyamiti lakṣaṇamiti cet /\n<lg>\n<l>vaktavyameṣāmasādhāraṇaṃ kāryam /</l>\n<l>uktaṃ vacanādānaviharaṇotsargānandāḥ pañcānāmiti /</l>\n<l>nanvādānaviharaṇotsargāstāvadvakrahastādibhirapi śakyāḥ kartum /</l>\n<l>api cāsti kaṇṭhahṛdayāmāśayapakvāśayādīnāṃ giraṇāditattadasādha raṇaṃ kāryamiti tānyapīndriyāṇi prasajyeranniti tasmādyatkiñcidetadapīti // 60 //</l>\n</lg></p>\n\n</div>\n<div>\n\n<p>  NyS_3,1.61: gandharasarūpasparśaśabdānāṃ sparśaparyantāḥ pṛthivyāḥ //</p>\n\n<p>  NyS_3,1.62: aptejovāyūnāṃ pūrvaṃ pūrvamapohyākāśasyottaraḥ //</p>\n\n<p>kramaprāptamarthalakṣaṇaṃ parīcikṣiṣamāṇor 'thalakṣaṇaṃ smārayati /\ngandhādayaḥ pṛthivyādiguṇā ityuddiṣṭamiti /\nlakṣitamiti vaktavye saṃmugdhābhidhānaṃ sāmānyāduddiṣṭamityuktam /\ntatra parīkṣāmukhaṃ saṃśayamāha /\nuddeśaśca niyogeti /\nniyogādīnāṃ rūpamāha /\ntatra niyoga iti /\ntadevaṃ vimṛṣya niyogasamuccayau parityajya vikalpamālambate sūtrābhyāmato viśeṣaṇārthamiti /\n( 393 / 2 ) gandha---vyāḥ (sū. 61) apta---raḥ (62) /\nviśeṣaṇārthamiti /\nsūtrayostātparyamuktaṃ tadevaṃ sphuṭayati /\nniyamārthe iti /\nuttareṣvabādiṣvekaikaśo 'pakarṣo gandhādīnāṃ sparśaparyantānām /\ntathā hi caturṣu gandhāpakarṣopasvapakṛṣṭasya gandhasya punarudbhavo nāstīti adbhya uttare tejasi rasasyāpakarṣaḥ /\nevamapakṛṣṭayośca gantharasayoḥ punarudbhāvo nāstīti tejauttare vāyau rūpāpakarṣa iti /\nevamapakṛṣṭānāṃ gandharasarūpāṇāṃ punarudbhavo nāstīti vāyoruttarasminnākāśe sparśasyāpakarṣaḥ /\ntadidamukta mekaikaśa iti /\navyutpanno 'yasuttaraśabdo 'nantaravacanaḥ tena bahūnāṃ nirddhāraṇe 'pyupavannārtha iti /\n<lg>\n<l>bhavatu vā tarabnirdeśaḥ tathā 'pi na doṣa ityāha /</l>\n<l>bhavatviti /</l>\n<l>kva citpāṭhastantraṃ veti yathābhāṣyam</l>\n<l>sphuṭārtha eva // 61-62 //</l>\n</lg></p>\n\n</div>\n<div>\n\n<p>  NyS_3,1.63: na sarvaguṇānupalabdheḥ //</p>\n\n<lg>\n<l>pūrvapakṣī niyogapakṣamutthāpayati /</l>\n<l>na sa--bdheḥ (sū. 63) //</l>\n</lg>\n\n<lg>\n<l>pṛthivyādiprakṛtīnāṃ ghrāṇādīnāṃ gandhādiprativyaktiniyama evamupapadyate yadi gandhamātraguṇā pṛdhivī rasamātraguṇā āpa</l>\n<l>ityādi na tvanyathā /</l>\n<l>anyathā tu pārthivena ghrāṇena gandhavadrasarūpasparśā api vyajyeran aviśeṣādityarthaḥ // 63 //</l>\n</lg>\n\n</div>\n<div>\n\n<p>  NyS_3,1.64: ekaikaśyenottarottaraguṇasadbhāvāduttarāṇāṃ tadanupalabdhiḥ //</p>\n\n<p>  NyS_3,1.65: viṣṭaṃ hyaparaṃ pareṇa //</p>\n\n<p>viṣṭaṃ ṇa (sū. 65) //</p>\n\n<p>saṃsargasya dvyāśrayatve 'pi na dvaye sajānatvaṃ yathā 'gnidhūmayoḥ saṃbandho nyathā'gneḥ sa hi vyāpako dhūme dhūmadhvajasya bhāva eva nābhāvaḥ /\ndhūmastu vyāpyaḥ taspaya vānhāveva bhāvo nānyatreti /\nevamaparaṃ pṛthivyādi pareṇābādinā viṣṭaṃ vyāptaṃ nābādimantareṇāsti pṛthivī /\ntena pṛthivyāmabādiguṇānāṃ rasādīnāṃ niyamenopalambho na tvabādiṣu pṛthivīguṇānām,\nevamapsvanalādiguṇo vyākhyātaḥ /\nviṣṭattvaṃ saṃyogaviśeṣo vyāptistyirthaḥ /\nbhāṣyaṃ taccaitadbhūtasṛṣṭāviti /\nbhūtasṛṣṭipratipādakeṣu purāṇeṣu naitarhīti /\nnedānīmananubhavādityarthaḥ\n// 64-65 //</p>\n\n</div>\n<div>\n\n<p>  NyS_3,1.66: na pārthivāpyayoḥ pratyakṣatvāt //</p>\n\n<lg>\n<l>siddhāntī vikalpavādyetad</l>\n<l>dūṣayati /</l>\n<l>napā--t (sū. 66) //</l>\n</lg>\n\n<p>trividhaṃ hi dravyaṃ cākṣuṣamiṣyate prārthivamāpyaṃ taijasaṃ ca /\ntatra rūpavattvena taijasameva cākṣuṣaṃ syād\nnetarad rūpavattvāt /\nna ca rūpidravyasaṃtarmāccākṣuṣatvaṃprarūpathoccapi pārthivāpyayoriti vācyam /\nnabhonabhasvatorapi cākṣuratvaprasaṅgāt /\nasti hi rūpavatā tejasā tayoḥ iti /\natha vā pārthivāpyasaṃbandhino rasabhedasya rūpabhedasya caikānekavidhatvena pratyakṣatvādityāha bhāṣyakāraḥ /\nrasayorvetyādi nopapadyata ityantena /\npunarasyaiva vyākhyānāntaramāha /\nsparśayoriti /\npārthivāpyayorityasyodāharaṇamātrārthatvāt /\npārthivataijasayoritvapi vyākhyānamuktam /\nvyākhyānāntaramāha /\natha veti /\nkāryasya vyavasthitaguṇasya darśanāt kāraṇamapi vyavasthitaguṇamanumapite /\nna ca sarvatra saṃsargo yenānyasya guṇo 'nyatropalabhyate vivekasyāsaṃsargasya darśanāt /\nvyākhyānāntaramāha /\ndṛṣṭaścati /\nco vikalpārthaḥ /\nniyogastu niranumānaṃ ityāha /\nniranumānaṃ tu viṣṭaṃ hyaparaṃpareṇetyetaditi /\nniyamo gandha\neva pṛthivnayāmityevamādiḥ /\ntasya kāraṇaṃ pramāṇaṃ nāsti tadbādhakasyaiva pramāṇasyoktatvāt /\ntasmādbhūtasṛṣṭiḥ kathaṃ cidupacārato vyākhyeyeti /\nviṣṭatvaṃ saṃyogaḥ sa ca dvayoḥca samāna iti /\nanyaguṇo yadanyatropalabhyate tatkiṃ saṃyogādoho svidvyāpteḥ, yadi vyāpteḥ nāyogolake vahnisaṃpṛkte vahniguṇā gṛhyeran /\n<lg>\n<l>tayorvyāpyavyāpakabhāvābhāvāt /</l>\n<l>dhūme ca gaganatalāvalambini bhūmiṣṭhena vahninā vyāpteragnerguṇāgṛhyeran tayorvyāpyavyāpakabhāvāt /</l>\n<l>tasmādanyasaṃyogo hetuḥ sa cobhayoraviśiṣṭa</l>\n<l>iti tejasā saṃyuktasya vāyorapi rūpavattvena cākṣuṣatvaprasaṅga iti // 66 //</l>\n</lg></p>\n\n</div>\n<div>\n\n<p>  NyS_3,1.67: pūrvapūrvaguṇotkarṣāt tattatpradhānam //</p>\n\n<p>pūrva--nam (sū. 67) //</p>\n\n<p>pradhānatāpadārthaṃ vyācaṣṭe bhāṣyakāraḥ viṣayagrāhakatvaṃ gandhādirviṣayaḥ /\ntadeva viṣayagrāhakatvaṃ kutastatrāha /\nguṇotkarṣāttadabhivyaktisāmarthyāt /\nviṣayagrāhakatvaṃ cetprādhānyaṃ tatsarveṣāmevendriyāṇāṃ viṣayagrāhakatvādityāśayavān vārttikakaro bhāṣyakārīya vyākhyānamamṛṣyamāṇaḥ pṛcchati /\nkā pradhānatā ( 395 / 8 ) /\nsvamatenottaramāha /\ncaturguṇatvādiriti /\netaduktaṃ bhavati yasmāccaturguṇatvena pārthivaṃ ghrāṇaṃ rasanādibhya āpyādibhyaḥ pradhānaṃ tasmādasyāgandhavattvaṃ nāsti yena gandhaṃ na gṛhṇīyāt /\nna nvevaṃ rasavattvāndikamapyasti ghrāṇasyati rasādikamapi gṛhṇīyādata uktaṃ guṇotkarṣāditi /\nsarveṣāṃ samavāyāviśeṣe 'pi gandhasyaiva ghrāṇautkarṣa iti gandhameva gṛhṇāti tenāgandhavattvaniṣedhaparaṃ pradhānyābhidhānaṃ na punargandhagrahaṇe gandhavattvaṃ prayojakamapi tu gandhasyotkarṣa iti siddham /\ntatrotkarṣapadārthaṃ pṛcchati vārttikāraḥ ko guṇotkarṣaḥ /\nuttaraṃ svaguṇābhivyaktisāmarthyaṃ svo guṇo ghrāṇasya mandhaḥ tajjātīyaścandanādisamaveto 'pi gandhaḥ sva ityucyate /\nna punaḥ svaguṇamevābhivyanakti ghrāṇaṃ ghrāṇasamavetasya hi gandhasyādṛṣṭavaśāttādṛśo nirmāṇabhedo yena sajātīyaṃ candanādisamavetaṃ gandhamabhivyanakti yathā mṛgamadādigandhaṃ pārthivadravyāntarasamaveto gandha iti /\nata evāha yena guṇena yad dravyamutkṛṣyate sa tajjātīyābhivyañjakatvādutkṛṣṭo bhavati /\ntasmin dravyaiti śeṣaḥ /\n<lg>\n<l>yaḥ punargandhaguṇatvāditi /</l>\n<l>gandhamātraguṇatvodeva ghrāṇaṃ gandhasya vyajjakaṃ na tu mandhasyotkarṣādityarthaḥ /</l>\n<l>tasya vādinaḥ sarveṣāmeva pārthivānāṃ guṇānāmupalabdhiprasaṅgaḥ</l>\n<l>ghrāṇagrāhyatvaprasaṅga ityarthaḥ // 67 //</l>\n</lg></p>\n\n</div>\n<div>\n\n<p>  NyS_3,1.68: tavdyavasthānaṃ tu bhūyastvāt //</p>\n\n<lg>\n<l>nanu bhavato 'pi kuto vyavasthitiriti sūtramavatārayituṃ pṛcchati /</l>\n<l>kasmātpunariti /</l>\n<l>tadvya--t ( sū. 68 ) //</l>\n</lg>\n\n<p>arthanirvṛttīti /\narthaḥ puruṣārthaḥ /\n<lg>\n<l>pravibhaktasyeti /</l>\n<l>itarebhyo viśiṣṭasya /</l>\n<l>saṃskārakārita iti /</l>\n<l>adṛṣṭakārita iti // 68 //</l>\n</lg></p>\n\n</div>\n<div>\n\n<p>  NyS_3,1.69: saguṇānāmindriyabhāvāt //</p>\n\n<p>śaṅkate /\nyadi punarindriyasya gandha iti ( 396 / 6 ) nirākaroti /\ntenaiva tasyeti /</p>\n\n</div>\n<div>\n\n<p>  NyS_3,1.70: tenaiva tasyāgrahaṇācca //</p>\n\n<p>tadetadgrahaṇakavākyaṃ sopaskāraṃ vyācaṣṭe /\nyadīnidrayaṃ svagandhaṃ gṛhṇīyātte tava darśanenāsāvindriyagandhaḥ, athendriyagandhastato nendriyagrāhyaḥ syāt /\nkasmānnendriyagrāhya indriyagandha\nityata āha /\ngandhaṃ ca gṛhṇaditi /\nco hetvarthe /\nna cātmasādhanaṃ karaṇamastīti manastu liṅgavadātmani karaṇaṃ na kevalamityuktam /\n<lg>\n<l>tulyatvamāpādayituṃ siddhāntī pūrvapakṣiṇamanuyuṅkte kasmātpunaridaṃ na codyata iti /</l>\n<l>pūrvapakṣyāha na codyata iti /</l>\n<l>siddhāntavādyāha tulye ghrāṇena svasya gandhasyāgrahaṇamiti /</l>\n<l>tulyatāmevāpādayati etadapyadeśanīyamiti // 70 //</l>\n</lg></p>\n\n</div>\n<div>\n\n<p>  NyS_3,1.71: na śabdaguṇopalabdheḥ //</p>\n\n<p>  NyS_3,1.72: tadupalabdhiritaretaradravyaguṇavaidharmyāt //</p>\n\n<p>( 397 / 11 ) śabdaguṇatvameva dikkālayoriti ceda nāmni vivādaḥ dikkālayorhi śabdaguṇatve satyasādhāraṇayogitvena na parāparavyatikarakāraṇatvaṃ pṛthivyādivadbhavitumarhatīti /\ntathā ca śabdaguṇaṃ parāparapratyayakāraṇaṃ cākāśameveti nāmni vivādaḥ /\ndikkālau tu parāparavyatikarakāraṇe kalpanīyau tena vyatiriktāvityarthaḥ /\napi cākāśamicchata\nākāśapratyākhyānaṃ ca sāmarthyānupalabdheriti /\nrūpādisākṣātkāre hi indriyāṇāmindriyatvameva svarūpasāmarthyaṃ taccakṣurādidravyasya dṛṣṭaṃ na guṇādīnāmityarthaḥ // 75 // iti miśraśrīvācasyativiracitāyāṃ nyāyavārtikatātparyaṭīkāyāṃ</p>\n\n<p>tṛtīyādhyāyasya prathamamāhnikaṃ samāptam //</p>\n\n</div>\n<div>\n\n<p>śrīvācaspatimiśraviracitāyāṃ nyāyavārtikatātparyaṭīkāyāṃ</p>\n\n<p>tṛtīyo 'dhyāyaḥ</p>\n\n<p>  NyS_3,2.1: karmākāśasādharmyāt saṃśayaḥ //</p>\n\n<p>parīkṣitānīndriyāṇyarthāśca buddheridānīṃ parīkṣākramaḥ /\nkramaḥ sthānaṃ /\nvṛttavarttivyamāṇānukīrttanaṃ hetuhetumadbhāvajñāpanārtham /\narthondriyaparīkṣā ca buddhiparīkṣaṇaṃ ( ca ) yathopayujyate tathā buddhiparīkṣāyāmeva sphuṭapībhaviṣyati /\nsaṃśayamākṣipati /\nanupapannarūpa iti /\n(398 / 12) yadyupalabhyamānajñānaviṣayaḥ saṃśayaḥ so 'nupapannaḥ sāṃkhyānāmapi tadanityatvasyābhyupagamāt /\natha sāṃkhyābhimatamahattattvaviṣayaḥ tasya sattva eva vipratipattiriti kutastadgatadharmavicāraḥ sati dharmiṇi dharmāścintyante na sandigdhasattvā iti bhāvaḥ /\nsamādhate dṛṣṭipravādeti /\nsāṃkhyānāṃ hi darśane pravādo mahadantaḥ karaṇaṃ buddhiriti tadupālambhārthaṃ dūṣaṇārthaṃ prakaraṇamiti /\nayamabhiprāyaḥ\nneha nityānityavicāro 'pi tavanayā dvārā vṛttaratiriktā sāṃkhyābhimatā buddhirnirākriyate sāmānyato buddhimātrasya nityānityatvavicāreṇa /\n<lg>\n<l>yadi hi nityā buddhiḥ syāttato vṛttibhya</l>\n<l>udayavyayavatībhyo 'tiriktaṃ mahattatvamantaḥkaraṇaṃ syāt /</l>\n<l>atha tu nityatvasādhanāni pratisandhānādīni na buddhinityatvasyeśate tato vṛttaya eva buddhayo na tu tadatiriktaṃ buddhitattvaṃ sidhyatīti sidhyati buddhirupalabdhirjñānamityanarthāntaramiti buddherlakṣaṇaṃ tathā cāspaya lakṣaṇe saṅgatiḥ</l>\n<l>itarathā tu pradhānato nityānityatvavicāro na lakṣaṇena saṅgacchata iti // 1 //</l>\n</lg></p>\n\n</div>\n<div>\n\n<p>  NyS_3,2.2: viṣayapratyabhijñānāt //</p>\n\n<p>sādhanaṃ ca pracakṣate /\nviṣayapratyabhijñānāditi /\n( 399 / 3 ) vṛttimān kila viṣayaṃ pratyabhijānannātmānamapi pratyabhijānāti /\n<lg>\n<l>na ca cetano vṛttimān tasya kūṭasthanityatvāt /</l>\n<l>anyathā pūrvāparāvasthābhedavān na kṛṭasthanityaḥ syāt /</l>\n<l>pariṇāminityā tu buddhirudayavyayavadanekavṛttimatī yujyata iti bhāvaḥ // 2 //</l>\n</lg></p>\n\n</div>\n<div>\n\n<p>  NyS_3,2.3: sādhyasamatvādahetuḥ //</p>\n\n<p>siddhāntyāha sādhyasamatvādaheturiti /\nvṛttayo hi vṛttimato bhinnastena tāsāṃ nityatve 'pi na vṛttimān kauṭasthvāc cyavate /\ntathā ca pratyabhijñātātmaiva pratyabhijñānānnityaḥ syānna tvantaḥkaraṇaṃ buddhisaṃjñakaṃ, na hi tatpratyabhijñāne prakāśata\nityarthaḥ /\nkriyānādhāratvācca karaṇasyeti /\npradhānakriyānādhāraḥ karaṇaṃ pradhānakriyā ceyamupalabdhiḥ svato yadādhārā pratīyate sa karttā na karaṇaṃ, tathā ca pratyabhijñānādyupalabdhyā tadādhāraḥ karttātmā sidhyati nityo na tu karaṇamityarthaḥ /\nkriyāmātrābhidhānena śaṅkate /\nsvakriyetañ pridhānakriyāmālambya nirākaroti /\nsatyaṃ bhavatīti /\nnanu yadi bhedavivakṣayā kartrādiśabdavṛttirabhedavivakṣayā ca kārakaśabdapravṛttiḥ kathaṃ tarhi karttā kārakaṃ karaṇaṃ kārakamityādisāmānādhikaraṇyaṃ bhedābhedavivakṣayorviruddhārthatvādityata\nāha /\nkārakaśabdenāpīti ( 440 / 4 ) nābhedavivakṣā viśeṣāṇāṃ kiṃ tu sāmānyavivakṣā bhidyata iti bhedo na bhedo 'bheda iti sāmānyasyābhidhānāt /\ntathā ca sāmānyavivakṣayā pravṛttaḥ śabdastadbhedābhidhānādbhedavācinā sāmānādhikaraṇyaṃ pratipadyamāna itaretaravyāvṛtte viśeṣe 'pādānādau pravarttate anyasya kārakaviśeṣasya kārakaśabdena sāmānādhikaraṇyāsaṃbhavāt /\npūrvavaditi /\ndvitīyādhyāyoktaṃ kārakaviśeṣasya lakṣaṇaṃ smārayati /\ncodayati yadyanyakāraketi /\nkārakāṇāmupādānena khalu pravarttitaḥ karttā kārakāṇyupādatte /\ntasmāditarāprayojyatvamasyāsiddhamityarthaḥ /\npariharati /\nna prayujyate phalasya prayojakatvāditi /\nnāprayujyamānaṃ karttāraṃ brūmo 'pi tu kārakāprayojyaṃ,\nna ca phalaṃ kārakamityarthaḥ /\nupetya pratyabhijñānamantaḥ karaṇe tasyeti /\npratyakṣaṃ cetpratyabhijñānaṃ naikatve kiṃ tvanumānaṃ tato yadyatpratyabhijñāyate tattadekamiti na nidarśanamasti, na hi tasyaikatvamanyato niścitamataḥ pratayabhijñānāt /\nnāpyanekatvaṃ dṛṣṭaṃ tathā cāsādhāraṇatayā hetvā bhāsa\n<lg>\n<l>ityarthaḥ /</l>\n<l>pratyabhijñānasvarūpāvadhāraṇe ca sati viruddho hetvābhāso buddhyanityatvasādhanāditi /</l>\n<l>śeṣaṃ nigadenaiva vyākhyātam /</l>\n<l>cetanādhyavasāyābhedo buddhilakṣaṇe 'smābhirvicāritaḥ // 3 //</l>\n</lg></p>\n\n</div>\n<div>\n\n<p>  NyS_3,2.4: na yugapadagrahaṇāt //</p>\n\n<p>vṛttimato 'vasthānādvṛttyavasthānaprasaṅga\n<l>iti sūtrārthaḥ // 4 //</l></p>\n\n</div>\n<div>\n\n<p>  NyS_3,2.5: apratyabhijñāne ca vināśaprasaṅgaḥ //</p>\n\n<p>  NyS_3,2.6: kramavṛttitvādayugapadgrahaṇam //</p>\n\n<p>  NyS_3,2.7: apratyabhijñānaṃ ca viṣayāntaravyāsaṅgāt //</p>\n\n<p>  NyS_3,2.8: na gatyabhāvāt //</p>\n\n<p>ākṣepturvacanaṃ mamāpyevaṃ kasmānneti ( 403 / 15 ) samādhāturvacanaṃ na kāraṇabhede dṛṣṭatvāditi /\nkāraṇabhedehi sati ekasya karturyugapadanekaṃ kāryaṃ dṛṣṭam /\nsāṅkhyānāṃ cāntaḥkaraṇaṃ kartṛ vyāpakaṃ ceti sarvavyāpakenāntaḥ karaṇenādhiṣṭhitānīndriyāṇi yugapadeva kāryāṇi kuryuḥ /\nasmākiṃ tvantaḥkaraṇasya karaṇatvādekendriyagrāhye 'pi na yugapatkāryotpāda\niti viśeṣaḥ /\ngatyabhāvācca pratiṣiddhaṃ vibhuno 'ntaḥkaraṇasyāyugapadgrahaṇaṃ na liṅgāntareṇānumīyata iti bhāṣyasya gatayabhāvācca vibhuno 'ntaḥkaraṇasyeti pratīkamanūdya tasyārthamāha prāptyarthasya gamanasyā bhāvāditi /\nna cā 'yugapatpratyayotpattau pramāṇamasti yena pramāṇena pratiṣiddhamapi pratyayāyaugapadyaṃ pratipadyate /\ntasmādvibhunyantaḥkaraṇe 'vaśyaṃbhāvi pratyayayaugapadyaṃ na caitaddṛṣṭaṃ tasmādantaḥkaraṇamaṇvityarthaḥ /\nnanu dīrghāṃ śaṣkulīṃ bhakṣayataḥ pañcānāmapi jñānānāṃ yugapadutpādo dṛṣṭa iti ko 'yaṃ prasaṅgaḥ antaḥkaraṇasya vibhutve yugapadutpādaḥ prasajyetetyata āha /\nna ca yugapatpratyayotpattāviti /\natiśīghratayā yugapadutpādābhimāno na tu tatra yaugapadyaṃ bhāvikamityarthaḥ /\npuruṣo jānīte nāntaḥ karaṇamiti svamatasamādhānaparaṃ bhāṣyaṃ vyācaṣṭe yasya punarvṛttirvṛttimatoriti /\n( 404 / 12 ) yadapi sāṃkhyā ācakhyurviṣayāntaravyāsakte 'ntaḥkaraṇe cakṣurādisaṃbandhasyāpyajñānadantaḥkaraṇavṛttirjñānamiti tannirākaraṇaparaṃ bhāṣyam--etena viṣayāntaravyāsaṅga\niti /\ntadanubhāṣya vārttikakāro vyācaṣṭe /\neteneti /\ntatreti /\n<lg>\n<l>netyasyopajīvyamāha puruṣo jānīte nāntaḥkaraṇamiti /</l>\n<l>hetunā viṣayāntaravyāsaṅgo 'ntaḥkaraṇasya pratyuktaḥ /</l>\n<l>vyāsakto hi sa bhavati yo jānīte /</l>\n<l>na cāntaḥkaraṇaṃ jānīte kiṃ tu puruṣa iti tasyedṛśavyāsaṅgo nāntaḥkaraṇasya, anyādṛśastvantaḥkaraṇasya vyāsaṅgo na niṣidhyataityarthaḥ // 8 //</l>\n</lg></p>\n\n</div>\n<div>\n\n<p>  NyS_3,2.9: sphaṭikānyatvābhimānavat tadanyatvābhimānaḥ //</p>\n\n<p>codyabhāṣyam ekamantaḥkaraṇaṃ nānāvṛttaya iti tadvyācaṣṭe /\nekamantaḥkaraṇaṃ nānāvṛttaya iti /\nnaitaditi /\nsamyagācaṣṭe jānīte saṃcakṣāṇakaḥ sāṃkhyaḥ /\nsaṅkhyā hi samīcīnā buddhistayā varttata iti sāṃkhyaḥ /\netaduktaṃ bhavati--yadyapi vṛttayo nānā pratibhānti tathā 'pi bhrāntiriyamantaḥkaraṇādekasmādabhinnānāṃ nānātvānupapatteḥ /\ntasmātsphaṭikasya yathaikasyāpi tāpicchajapākarṇikārādikusumopadhānabhedādbheda\naupādhika evamantaḥkaraṇamaṇerapi svacchasyendriyapraṇāḍikayā tattadarthoparaktasyaupādhikaṃ nānātvaṃ vṛttiriti ca pratyaya iti jñānamiti cākhyāyataityarthaḥ /\ntadetad dūṣayati /\nnānekāntāditi /\n( 405 / 4 ) yo 'pi vṛtīnāmaupādhikabhedamāha tenāpyupādhayo 'rthā ājānato bhinnā vaktavyāḥ /\ntathā ca bhedasya dvidhā darśanādanekānto dṛṣṭānto naikārthasya sādhakaḥ /\nna hetvabhāvāditi bhāṣyaṃ vyācaṣṭe yathāśrutisūtra iti /\nna kevalaṃ sādhanābhāvo bādhakaṃ cātrāstītyāha vikalpānupapatteśceti /\nna parapakṣasya pratiṣedhamātreṇa svapakṣasiddhirastītyāśayavān pṛcchati /\natha bhavatāmiti /\nuttaraṃ jñānānāṃ krameṇeti /\nsyādetat pratyayanānātvābhimāno bhaviṣyati heturekatve vṛttīnām, ekatvaṃ vṛttīnāṃ nānātvābhimānaviṣayatvāt sphaṭikavaditi tasmānna hetvabhāva iti ata āha /\nekānekaviṣayatvācca pratyayanānātvābhimānasya\nekānekaviṣayādhigatiḥ kathamiti /\nnānātvābhimāno 'pi dṛṣṭāntavadasādhakaḥ naikāntikatvāt /\ntadevamantarā parakīyāmāśaṅkāṃ nirākṛtya punarapi vṛttibhedaṃ sādhayati /\nyaścāyamabhinna iti /\nyadyarthopadhānabhedātprayayeṣu bhedo nājānata stata ekasminnarthe na pratyayabhedaḥ pratyayopadhānabhedābhāvādityarthaḥ /\nkaściddeśayati /\nsphaṭika iti /\npariharati nairantaryadarśanāditi /\n( 406 / 1 ) nīlīdravyalepasyāpi sāntaratvaṃ nīlaḥ sphaṭika iti sākṣātkārānumeyamiti bhāvaḥ /\nito 'pi pratyayabheda ityāha /\nyasya ca pratyayābheda\niti /\npramāṇasya bhedaḥ pratyayalakṣaṇakāryabhedonneyo nāsati pratyayabhede bhavitumarhati /\nśaṅkate viṣaya bhedāditi /\netaduktaṃ bhavati /\nprātisviko 'pi bhedo viṣayāṇāṃ yadi pramāṇabhedahetuḥ\nhantaitasyānantyena pramāṇānāmananto bhedaḥ syād na tu tritvaṃ tasmādavāntarasāmānyaṃ viṣayāṇāmāstheyaṃ na ca tadapi svarūpamātraniṣṭhaṃ viṣayāṇāṃ saṃbhavati ekasminnapi pramāṇānāṃ saṃplavāt /\ntasmātpratyayabhedopahitasāmānyā viṣayāstritve vyavatiṣṭhamānāḥpa pramāṇamapi tritve vyavasthāpayanti /\nsāmagrītrayānvayavyatirekānuvidhāyinaśca pratyayāstrayo bhavanti /\ntathā ca triviṣayatvātpramāṇāni trīṇi, tadidamuktaṃ viṣayabhedāditi /\nnirākaroti /\ntanneti /\npramāṇābhede sāmagrītrayābhede tadunavidhāyināṃ pratyayānāmabhedāt /\nna hi pratyayabhedāmantareṇa sāmagrībhedaḥ śakyo vijñātuṃ, tasmātpratyayasāmagrayabhede 'pi viṣayabhedānadhigaterna viṣayabhedastritvādhigamo vā pratyayabhedamantareṇeti /\nśaṅkate viṣayatādātmyāditi cet /\npratyayapratyetavayayorabhedādupapannaḥ pratyayabheda ityarthaḥ /\nnirākaroti /\n<lg>\n<l>tanneti /</l>\n<l>api ca pratyayābhede prakāravattvābhāvād yathādhyavasyati buddhistathā cetayate puruṣa iti vyāghātaḥ /</l>\n<l>kuto 'prakāravattvād bhinno hi prakāravān bhavati nābhinna ityarthaḥ /</l>\n<l>antaḥkāraṇasya buddheḥ pratyayānāmabhede buddhistaṃ pratyayamupalabhate iti virodha iti // 9 //</l>\n</lg></p>\n\n</div>\n<div>\n\n<p>  NyS_3,2.10: sphaṭikepyaparāparotpatteḥ kṣaṇikatvād vyaktīnāmahetuḥ //</p>\n\n<lg>\n<l>tadevaṃ svamatena sāṃkhyapakṣaṃ dūṣayitvā bauddhairyatsāṃkhyarāddhānte dūṣaṇamuktaṃ tad</l>\n<l>dūṣayituṃ bauddhamatamupanyasyati /</l>\n<l>sphaṭikānyatvābhimānaitadimamṛṣyamāṇaḥ kṣaṇikavādyāheti /</l>\n<l>sphaṭiḥ--tuḥ ( sū. 10 ) //</l>\n</lg>\n\n<p>yatsattatsarvaṃ kṣaṇikaṃ yathā śarīraṃ tathā ca sphaṭika iti jaranto bauddhāḥ /\nśarīrasyā ca ca kālaparipākavaśena sthaulyasya hrāsasya ca darśanāt pratikṣaṇaṃ sūkṣmaḥ pariṇatibhedo 'numīyate sa cāntarā vināśa\neveti /\nyasyāpi sphaṭikādestādṛśaṃ sthaulyaṃhrāso vāna dṛśyate tasyāpi sattvena śarīravadeva pratikṣaṇaṃ vināśotpādāvanumīyete iti /\nsyādetad yadaivopacayāpacayau śarīrasya dṛśyete tadaivotpādavināśau bhaviṣyataḥ pūrvaṃ tu tatprabandhakalpanāyāṃ kiṃ pramāṇamityata\nāha /\nyaspaya khalu pratikṣaṇamiti /\n( 407 / 9 ) asya prayogaḥ pratikṣaṇamanyaccānyacceti /\n<lg>\n<l>paṭasya kuṅkumādidravyasaṃyoge satyante 'ruṇimalakṣaṇo viśeṣo dṛśyate na cāsyāruṇimā pratikṣaṇabhāvītyata uktaṃ bāhyapratyayābhedesatīti /</l>\n<l>abhinno hi śarīropacayahetuḥ pratidinamupayujyamāno 'nnapānapracathoyathā pākajotpattāvauṣṇyāpekṣo vahnisaṃyogo bāhyaḥ pratyayaḥ kāraṇaṃ, paṭe ttu rāgotpattau kuṅkumadravyasaṃyogaḥ sāṃpratiko viśiṣṭa ityarthaḥ // 10 //</l>\n</lg></p>\n\n</div>\n<div>\n\n<p>  NyS_3,2.11: niyamahetvabhāvād yathādarśanamabhyanujñā //</p>\n\n<lg>\n<l>siddhāntasūtram /</l>\n<l>niya--jñā (sū. 11) //</l>\n</lg>\n\n<p>tadetadvyācaṣṭe /\ntadidamupacayāpacayeti /\nna hi dhūmadarśanānumito vahniḥ kvacitpravarttataityadṛśyamāne 'pi dhūme parvatatvamātreṇa parvatāntare 'pi vahnimanuminvate 'numātāra ityarthaḥ /\nśaṅkate yatropalabdhiriti /\nkṣaṇikatvaṃ pūrvāparabhāgavikalakālakalāmātrābasthāyitvam /\nna ca tādṛśaṃ kṣaṇikatvaṃ naiyāyikāṃnāṃ kvacidapi saṃmatamiti na siddhasādhanamityarthaḥ /\nnirākaroti /\nsatyamiti /\nkasmātpunarasmadabhimataiva kṣaṇikatā na sidhyatyupacayāpacayaprabandhadarśanādityata\nāha /\nupacayāpacayaprabandhadarśanaṃ cānyathā bhavaditi /\nco hetvarthaḥ /\nśaṅkate tulyamiti /\n( 408 / 5 )\nnirākaroti nāsādhanāditi /\nekāntaniścayaṃ vinā na sādhanaṃ, dūṣaṇaṃ tu sandehāpādanenāpīti,\nso 'yaṃ sādhanadūṣaṇayorviśeṣa ityarthaḥ\n// 11 //</p>\n\n</div>\n<div>\n\n<p>  NyS_3,2.12: notpattivināśakāraṇopalabdheḥ //</p>\n\n<lg>\n<l>uttarasūtramavatārayati /</l>\n<l>athāvaśryaṃ sādhanaṃ vaktavyamiti /</l>\n<l>notpa--bdheḥ</l>\n<l>( sū. 12 ) //</l>\n</lg>\n\n<p>utpattivināśakāraṇaṃ jñāpakamavayavopacayāpacayau na kṣaṇikapakṣe yujyete /\nniranvayotpādavināśayorupacayāpacayapratayayābhāvāditi /\nupacayāpacayātpattivināśakāraṇopalabdheriti /\nupacayāpacayau ca tāvutpattivināśakāraṇe ceti karmadhārayaḥ /\nutpattivināśakāraṇopalabdherityasya vyākhyānāntaramāha /\nathavā kāraṇamiti /\n( 409 / 1 ) samavāyikāraṇaṃ hi kāryātpūrvaṃ ca kāryakāle ceti lokasiddhaṃ taccaitatkṣaṇikatve 'nupapannamityarthaḥ /\nekakālānubhāvinī anubhavaḥ prāptiḥ ekakālaprāpte ityarthaḥ /\nbhinnalokamaryādaḥ śaṅkate ādhārādheyabhāvasyeti/nirākaroti nānekāntāt /\nbhavatāmapi rāddhānte rūpaṃ sapratidhaṃ kāryamādhāravacca /\nyadi tu rūpamapyanādhāraṃ manuṣe tataste svasiddhāntavyākopa ityāha /\nsparśastadāśraya iti ca vyāghāta iti /\nsarva tadekakālānubhāvi siddhaṃ bhavatīti /\nśaṅkate siddhaḥ kāryakāraṇabhāvaḥ kṣaṇikeṣvapīti /\nkāryasyānādhāratvaprasaṅgena,\nna hi kṣaṇikatve kāryakāraṇabhāvo na sidhyati /\nsatu siddhaḥ kṣaṇikatvapakṣe 'pīti kāraṇavināśasamakālatvena kāryotpādasya kāryakāraṇayoḥ samānakālatvādityarthaḥ /\nnirākaroti /\nna hetvarthāparijñānāditi /\netāvatā prayāsena tvayā kāryakāraṇabhāvaḥ kṣaṇikānāṃ samarthyate na cāyamakṣaṇikatve heturapi tvādhārādheyabhāvaḥ sa cāśakyasādhanaḥ ko nu khalvayaṃ kāraṇavināśaḥ kāraṇābhāvo vā vināśakāraṇasānnidhyaṃ vā /\npūrvasminpakṣe kāryakāraṇayoḥ kutaḥ samānakālatā /\nuttarasminnapyutpannasya paścādvināśakāraṇamānnidhye 'pi kutaḥ sataḥ kṣaṇikatā /\nna cotpadyamānatāvinaśyattayostulyakālatvamanubhavavirodhāt /\nkāryasya ca tadaivotpadyamānatve kāryakāraṇabhāvābhāvaḥ savyadakṣiṇaśṛṅgavaditi bhāvaḥ /\napi ca dṛṣṭānto 'pi sādhyavikala ityāha /\ntulādhārasyeti /\n( 410 / 1 ) ye avayavakarmaṇī lāsollāsau na tayoḥpa kāryakāraṇabhāvaḥ /\n<lg>\n<l>yattvavayavikarmana tatra yaugapadyaṃ nāpi kāryakāraṇabhāva ekatvādityarthaḥ /</l>\n<l>gurutvāprayatnasaṃyogā unnateriti /</l>\n<l>vidhārakaḥ prayatnastulādhārasya tadapekṣaḥ saṃyogaḥ sayuktaṃsaṃyogo gurutvaṃ ca tatsaṃyuktāvayavāntaravartikāraṇamunnatestulāvayavasya</l>\n<l>anavaterapi dravyaṃ gurutvavatsuvarṇādi parimayimāṇaṃ tatsaṃyogānugṛhīto rajjutulāsaṃyogaḥ kāraṇam // 12 //</l>\n</lg></p>\n\n</div>\n<div>\n\n<p>  NyS_3,2.13: kṣīravināśe kāraṇānupalabdhivad dadhyutpattivacca tadupapattiḥ //</p>\n\n<p>  NyS_3,2.14: liṅgato grahaṇād nānupalabdhiḥ //</p>\n\n<p>codayati na nāsti śītoṣṇasparśa bhedasyeti /\n( 411 / 5 ) pariharati sa tu nimittāntarāditi /\npunaścodayati /\naptejovayavānupraveśo na yukta iti /\nsvagatā mahābhūtaviśeṣāstadavayavāḥ pṛthivyādayaḥ\nte hi parasparato viśiṣyanta iti viśeṣāḥ /\npariharati /\nna yuktamiti /\nyadi pratikṣaṇamanyatvamātreṇa viśeṣastataḥ kāṣṭhakṣaṇānāmapi bhūmyaśmalohavadviśeṣopalambhaḥ syāt /\nyathā hi kāṣṭhakṣaṇādakasmāllohakṣaṇā bhidyante evaṃ kāṣṭhakṣaṇāntarāṇyapīti /\ntasmātpārthivatve 'pi svato viśeṣāvāstheyau yato bhūmyaśmādibhyo vyāvarttante na vyāvarttante ca kāṣṭhakṣaṇāntarebhyaḥ kāṣṭhakṣaṇaḥ tasmādeva viśeṣādakṣaṇikatve 'pi kāṣṭhabhūmyaśmalohānāmupapannauttarettaro viśeṣa iti vṛthā kṣaṇikatvakalpaneti /\nasādhanaṃ bhūsvabhāvaḥ /\nkṣaṇikatvasiddhāvityarthaḥ /\ndūṣaṇāntaramāha /\nviruddhaścāyaṃ hetuḥ /\nuttarottaraviśeṣadarśanāditi /\nbhavatāṃ kila bhūtānāmanyonyavyāvarttakaṃ lakṣaṇe kharasnehauṣṇyeraṇātmakāni bhūtānīti /\nkharā pṛthivī sneha udakam uṣṇaṃ tejaḥ īraṇaṃ samīraṇo gatimāniti yāvat /\ntathotpāde tu kāṣṭabhūmyaśmalohānāmaṅgīkriṣamāṇe ekameva kharoṣnne kharoṣṇeraṇātmakaṃ syāditi saṃkīrṇatvā dbhūtalakṣaṇavyāghāta iti /\nkaṭhinamiti kharāṃ pṛthivīmupalakṣayati /\nasmatpakṣe tu na vyāghāta ityāha yasya punariti /\nna kevalaṃ pṛthivyādilakṣaṇena virudhyate api tu śītoṣṇasparśabhedena nānātvasya sādhanena pūrvoktanāpītyāha /\nviruddhaścāyamiti /\n( 413 / 1 ) pṛcchati katham /\nuttaram /\nekasya viśeṣābhyupagamāt /\nyenaiva viśeṣeṇa pūrvasmānnānātvamabhyupagataṃ śītoṣṇādinā bhedena, tenaiva sampratyekatvādityarthaḥ /\nsiddhāntamabhyupetyeti /\npūrveṇa hetunā yo 'bhyupagato 'rthaḥ\ntadvirodhitayā viruddhaityarthaḥ /\nśaṅkate atha manyase na viśeṣamātramiti /\nmā bhūdrūpaṃ sapratighamupādānamiti rūpasyaikasya nānātvamiti bhāvaḥ /\nnirākaroti nābhiprāyeti /\nyastvavayavānupraveśe deśayeduṣṇajale vahnisparśavadrūpagrahe 'pi syādayogolakaiveti taṃpratyekadeśimatena parihāramāha /\njale 'gnirūpagrahaṇaprasaṅstviti /\ntaddūṣayati /\ntanneti /\nyuktaṃ madhyandine savitṛprakāśenolvaṇena manda ulkāprakāśo 'bhibhūyate sajātīyatve satyulbaṇatvāt /\ntoyarūpaṃ tu nolbaṇaṃ na ca sajātīyamabhāvasvaratvāt /\ntejastu bhāsvaraṃ tasmānnābhibhava ityarthaḥ /\nparamārthaparihāramāha /\napi tu tejasaścāturvidhyāt /\nkiṃ cidudbhūtarūpasparśaṃ tejo bhavati, yathā savitṛ prakāśaḥ śaradi divā, kiñcidanudbhūtarūpasparśaṃ yathā cākṣuṣaṃ tejaḥ kiṃ cidudbhūtarūpamanudbhūtasparśaṃ ca yathā pradīpaprabhāyāṃ tejaḥ kiṃ cidanudbhūtarūpamanudbhūtasparśaṃ yathā coyagataṃ tejaḥ yathā vā niśīthe nidāghasamaye tejo yato medasvinaḥ svidyantīti /\npratijñārthaṃ yathāsambhavaṃ vikalpya dūṣayati /\nyā ceyaṃ pratijñeti /\natha varttamānaṃ sphaṭikamabhyupagamya yadatītaṃ sphaṭikāntaraṃ tatpakṣīkṛtya vartamānāttadanyaditi sādhyate /\nnirākaroti /\nevaṃ satīti /\n( 413 / 5 ) yadi liṅgaṃ svasattājñānābhyāṃ namakaṃ tadā satyapi jñāne atītadharmasya sattā nāstīti na gamakamiti bhāvaḥ /\nyadi punaḥ svajñānamātreṇa gamakaṃ liṅgamucyeta tadā dūṣaṇāntaramāha /\nvarttamānācceti /\ntadvirodhyāśrayavināśānuvidhānena vinaśyatīti /\nvirodhīti guṇābhiprāyam /\nguṇo hi virodhipanā guṇāntareṇa nāśyate /\nāśrayanāśeceti sarvasādhāraṇam /\nāśrayagrahaṇaṃ copalakṣaṇaṃ tenāsamavāyikāraṇanimittakāraṇavināśenāpi yathāsambhavamunnetavyamiti /\nśaṅkate vinaśyadavastheti /\nmā bhūtpradīpo dṛṣṭānto vinaśyadavasthe tu dravye karmotpannamutpattyanantaramevāpavṛjyate ata īdṛśaṃ karma dṛṣṭānto bhaviṣvatītyarthaḥ /\nnirākaroti na karmaṇa iti /\nkarmāpalāpanibandhano hyayaṃ kṣaṇikabādastadabhyupagame na bhavitumarhati /\nsthirād dravyādāgantukakarmasahitādeva kāryotpādopapatteriti /\nnirākaraṇāntaramāha\nanabhyupagamācceti /\ntādṛśasyāpi karmaṇaḥ kṣaṇikatvasyāsmābhiḥ,\ntathā hi dravyasya vinaśyattā karmotpāda ityekaḥ kālaḥ/aya dravyasya vināśaḥ na ca kāraṇotpādasamaye kāryotpāda iti dravyavināśānantaraṃ karmanāśa\niti siddhaṃ kṣaṇadvayāvasthānaṃ karmaṇa iti /\nśaṅkate /\nvināśahetvabhāvāditi cet /\nayamabhisaṃdhiḥ svakāraṇādayaṃ bhāvo vinaśvaro jāyate 'vinaśvaro vā ? vinaśvaraśced vināśaṃ prati na hetumapekṣeta na hi nīlaṃ svakāraṇādutpannaṃ nīlatve hetumapekṣate tasyaiva tādrūpyat /\navinaśvaraścettathā 'pi nāsya hetuśatairapi śakyo vināśaḥ kartum /\nna hi nīlamutpanne pītaṃ śilpiśatenāpi śakyaṃ kartum /\napi cāyaṃ vināśo bhāvaspaya kāraṇairāthīyamāno bhāvādbhinno 'bhinno vā jāyate /\nabhinnatve bhāva evāsāviti vinaṣṭo bhāvaḥ prāgvadupalabdhyarthakriye kuryāt /\nna ca bhāvābhāvayoḥ kāraṇabhede sati sambhavatyabhedaḥ /\ntantusaṃyogabhedebhyo hi po jāyate tantuvibhāgādvā tantuvināśādvā paṭābhāva iti kāraṇabhedaḥ /\nbhāvādbhinnatve tu jāyatāmabhāvo bhāvasya kimāyātaṃ na hi kramelakotpādane pīlavo nivartante /\nabhāvena bhāvastirodhīyata iticet /\nna tirodhānasyāpi bhāvādabhede pūrvavadupalabdhyādiprasaṅgaḥ /\nbhede 'pi tirodhānasyānyasyotpāde anyasya na kiṃ cidutpannaṃ vinaṣṭaṃ ceti bhāvatādavasthyātpūrvavadupalabdhyādiprasaṅgaḥ /\napi ca yadyeṣāṃ dhruvabhāvi na tatra teṣāṃ hetvantarāpekṣā yathā kṛpāṇasyāyomayatve /\ndhruvabhāvī ca kṛtakānāṃ bhāvānāṃva vināśa iti viruddhavyāptopalabdhiḥ /\ndhruvabhāvitā hi pratiṣidhyamānahetvantarāpekṣatvaviruddhatannirapekṣatvavyāptopalabdhā seha pratīyamānā nirapekṣatvamupasthāpayantī hetvantarāpekṣatāṃ pratikṣipati /\nye hi hetvantarāpekṣo na te dhruvabhāvino yathā vāsasi rāgādayaḥ kusumbhādisaṃyogasāpekṣā nāvaśyaṃ bhāvina iti /\ntasmādabhāvasya sarvopākhyārahitasya kalpitasya kriyānupapanneti abhāvaṃ karotīti karoti kriyāyā abhāvena sambandhānupapatternañāsambandho bhāvanaṃ karotīti /\nyathāha ... na tasya kiṃ cidbhavati na bhavatyeva kevala ... miti /\ntasmādvināśakāraṇābhāvādutpannamātra evabhāvo vinaśyatītisiddhaḥ kṣaṇabhaṅga iti /\ntadetannirākaroti /\nna vikalpānupapatteḥ /\nayamabhisandhiḥ yattāvadvikalpitaṃ svahetubhyo bhāvā vinaśvarā avinaśvarā vā jāyanta iti /\ntatra brūmaḥ kiṃ punaridaṃ vinaśvaratvaṃ bhāvānāmabhimatamāyuṣmataḥ kiṃ vināśasvabhāvatvam āho vināśārhatvaṃ nityebhyo vyāvṛttaṃrūpam /\nna tāvatpūrvaḥ kalpaḥ parasparaparihāravatorbhāvatannāśayostādātmyānupapatteḥ /\ntādātmye ca vināśavadbhāvo 'pi dvitīyādikṣaṇeṣu varteteti sādhu kṣaṇikatvaṃ samarthitamatrabhavatā bhāvānāṃ nityatvamupapādayatā /\nbhāvasamaye vā vināśo 'pi bhāvātmā 'stītyatyantābhāvo bhāvasya bhavediti suṣṭhavadātaṃ tattvaṃ bhāvānām /\nna ca bhāva ekakṣaṇasthitidharmā nāśo dvitīyādikṣaṇeṣviti sāmpratam /\nprathamadvitīyalakṣaṇāvacchedalakṣaṇaviruddhadharmasaṃsargeṇa bhedāt /\ndvitīyaṃ tu kalpamanumanyāmahe /\nnanvevaṃ vināśārhāścedbhāvāḥ svakāraṇādutpannāḥ\nhantodayānantaramevāpavṛjyeran nāpavṛjyante vināśārhā api paṭādayastantuvināśādvā tantuvibhāgādvā svakāraṇādhīnajanmano vinaṅkṣyanti /\nna hi taṇḍupalāḥ pacelimā iti vinaiva dahanasalilasaṃyogapracayabhedaṃ viklidyanti /\nkāṣṭhāni vā bhidelimānīti kuṭhārābhighātamantareṇa dalanti /\nyo manyate ta eva taṇḍulāḥ pacelimāḥ ye samarthadahanodakapiṭharasa habhuvaḥ tadanantaraṃ hi pulākāḥ prādurbhavanti,\nyadanantaraṃ hi na prādurbhavanti na te pacelimā iti /\ntasyottaramakṣaṇikārthakriyāmupapādayanto vakṣyāmaḥ /\ntasmādvinaśvarāṇāmutpatteḥ svakāraṇānna vināśakāraṇāpekṣā bhāvānāmiti yuktam /\nkevalaṃ bhāvādanyasyākāraṇattvaṃ bruvāṇaḥ paryanuyojyo bhavān /\nkimakāraṇatvānnāśasya nāstitvaṃ rocayate kiṃ vā nityatāṃ tatroktaṃ sākṣāddūṣaṇaṃ vārttikakṛtā bhavatāṃ śākyānāṃ pakṣe akāraṇaṃ dvidhā nityaṃ vyoma śaśaviṣāṇādi vā tuccham /\nasmākaṃ tu nitmayeva bhavadabhimatasya tasya tucchasyābhāvasyānaṅgīkārādasmadabhimatasya bhavadbhiranaṅgīkṛtatvena nāstītyadhyāropya rāśireka uktaḥ /\nutpannasya vināśa iti sarvajanīnaṃ tadviparītaṃ bhavatpakṣe prāpnoti /\nnanvastu bhāvābhāvayoḥ sahāvasthānaṃ ko doṣa ityata āha /\ntataśca bhāvānāmiti /\n( 414 / 5 ) śaṅkate athāvināśitvāditi /\nprayojanakṣatiriyaṃ yadakāraṇatve vināśasyaiṣa doṣa iti /\nna tu doṣabhayena sphuṭatarapramāṇabādhitaṃ kāraṇatvaṃ vināśasya śakyamaṅgīkartumiti bhāvaḥ /\ngūḍhābhisaṃdhiḥ siddhāntī pṛcchati vināśo na vinaśyatīti kuta etat /\ncodaka\nāha vinaṣṭānāmiti /\nsiddhāntī bauddhamatamālambyāha /\nna hi vināśābhāva iti /\nyasya paṭābhāva eva tucchastasya tadabhāve kā kathā tasya tucchādapi tucchataratvāditi bhāvaḥ /\nsvamatamāsthāyāha /\napi ca vināśaḥ kāraṇavāṃśceti /\nśeṣaṃ subodham /\nyadapyakāraṇatve kāraṇamuktaṃ bhāvādbhinnaścedabhāvo janyetā bhāvatādavasthyamiti /\ntatrocyate /\nnābhāvasyotpāde bhāvasyāparā nivṛttiḥ kiṃ tvabhāvotpāda eva tannivṛttiḥ kathamanyasyotpāde 'nyasya nivṛttiḥ atra svabhāvabhedairuttaraṃ vācyaṃ ye parasparaparihārāvasthitayaḥ te svahetubhyo jāyante /\nna hi svato 'nyasyāṅkuraspaya vahnirna kāraṇamityanyatvāviśeṣādbhasmano 'pi na kāraṇamiti /\nsvabhāvabhedena tu kāryakāraṇabhāvaniyamasamarthanaṃ parasparaparihārasthitiniyame 'pi tulyam /\nyathā cotpādasya purastādakhilasāmarthyarahitasyāṅkuraprāgabhāvasyopakāraṃ kiṃ cidakurvanto 'pi bījādayo 'ṅkuramārabhante tadutpādasyaiva tatprāgabhāvanivṛttirūpatvāt /\nevaṃ tadabhāvahetavo 'pi bhāvarūpe akiñcitkarā api tadabhāvamādadhati na cedbhāvarūpe kiṃ citkṛtaṃ tadabhāvahetubhiratha bhāvaḥ prāgiva svābhāvasamaye kasmānna svarūpopalambhārthakriye karoti /\nathotpādātprāgivotpanno ''pyaṅkuraḥ kasmādupalambhārthakriye karoti /\nutpatteḥ prāgaṅkuro nāsīttena nākārṣīdutpannastvasti tasmātkarotīticet /\nhanta bhāvo 'pi yadāsīttadā 'kārṣīttadānīṃ tu vinaṣṭa iti nāsti tena na karoti /\nyathā ca bhāvotpāda eva tatprāgabhāvasya nāstitā evamabhāvotpāda eva bhāvasya nāstitā /\nupajanāpāyadharmatayā bhāvābhedo vināśasya tato na sadasadrūpatayā dvairāśyaṃ viśvasyeti cet ko 'yamupajano yadi svakāraṇasamavāyaḥ sattāsamavāyo vā so 'bhāve nāsti /\natha svarūpapratilambhaḥ\ntathā 'pi tāvanmātrasya sāmye 'pi avāntarabhedena dvairāśyopapattiḥ /\ntasmādyathā sattvasya sāmye 'pi dravyaguṇakarmāṇi tena tattvenānyonyaṃ bhidyante evaṃ prameyatvābhidheyatvakāraṇavattvenāviśeṣe 'pi tadbhiḥ sahāsatāṃ sattātadviraharūpabhedādbheda\niti siddham /\nyā 'pi dhruvabhāvitā vināśasya /\ntatra brūmaḥ dhruvabhāvitvena vināśasya hetvantarānapekṣatvaṃ bruvāṇo nāhetukatvaṃ vaktumarhati /\nhetvantaranirākaraṇe hetumātrānirākaraṇāt /\nviśeṣaniṣedhasya śeṣābhyanujñāphalakatvāt /\napi ca dhruvabhāvitvamasiddhamanaikāntikaṃ vā /\nidaṃ bhāvān pṛṣṭo vyācaṣṭāṃ kiṃ ghaṭasantānātsabhāgāt kapālasaṃtatirdhruvabhāvinī na vā /\nna ced\nnna vināśo 'pi ghaṭasya dhruvabhāvī na khalu visabhāgakṣaṇotpādamantareṇa ghaṭavināśamīkṣāmahe māṃsacakṣuṣaḥ tathā cāsiddhā dhruvabhāvitā vināśasya /\natha dhruvabhāvinī tasyāmeva tarhi visabhāgasaṃtatau dhruvabhāvinyāṃ mudgarādihetvapekṣetyanaikāntikaṃ dhruvabhāvitvaṃ nānapekṣatvavyāptamiti na hetvantarāpekṣitvaṃ niṣeddhumarhatīti /\ntadetadyaścākāraṇavināśedoṣaḥ sa cāparihārya ityanena vārttikena sūcitam/evaṃ tāvadanyatve sādhye doṣa ukta iti /\n( 415 / 11 )\nyadyapi kṣaṇikatvamapi pūrvamuktaṃ dūṣitaṃ ca tathā 'pi kṣaṇikābhidhānaṃ tavānyaparamanyatvameva tu tatra pradhānam /\nidānīṃ tu kṣaṇikatvameva pradhānatayā sādhyamityetāvatā prakaraṇabheda\niti /\nviśeṣaṇaṃ siddhāntavirodhīti /\nyadyanāśuvināśino 'pi ke cana bhāvā bhaveyuḥ tato viśeṣaṇamāśuvināśina\niti kalpeta tathā ca siddhāntavirodha ityarthaḥ /\nmatvarthīya iti /\n( 416 / 2 ) kṣaṇika iti /\nata iniṭhanāviti matvarthīyaṣṭhan /\nanantareṇa vināśena viśiṣyamāṇa\nityupalakṣyamāṇaḥ /\nsarvāntakālamiti /\npūrvāparabhāgavikalakālakalaikā jyotirvidyāsiddhā sarvāntya kālamiti saṃjñāmātraṃ na tu vāstavaṃ vāstavī ca kṣaṇikatā 'bhimateti /\npakṣavacanaṃ dūṣayitvā hetuṃ dūṣayati ye 'pīti /\natrādigrehaṇena sattvakṛtakatvādayaḥ saṃgṛhītā veditavyāḥ /\ntatra yatsattatsarvaṃ kṣaṇikaṃ yathā ghaṭaḥ saṃśca vivādādhyāsitaḥ śabdādiriti svabhāvahetuḥ sattāmātrānubandhitvātkṣaṇikatvasya /\nkathaṃ punaḥ sattāmātrānubandhasiddhiḥ kṣaṇikatāyāḥ, /\nucyate sattvaṃ nāmārthakriyākāritvaṃ bhāvānāṃ nānyat /\nna hyasti sambhavaḥ saṃśca bhāvo na cārthakriyāṃ karotīti /\ntathā hi sa sarvajñasya vijñānasyālambanapratyayo bhavenna vā /\nna ced nāsti sarvajño vā na sarvajñaḥ tasyaivājñānād /\nālambanapratyayaścet kathaṃ nārthakriyāṃ karotīti /\nna ca sattāsāmānyaṃ nāmāsti kiṃ cana /\nnāpi tatsamavāyo yataḥ sannityucyate /\ntatsadbhāve vā na bhāvatāṃ sāmānyaviśeṣasamavāyāḥpa santo bhaveyuḥ\nteṣāṃ sāmānyādhāratvānabhyupagamāt /\npramāṇagrāhyatā 'pi pramāṇaviṣayatā pramāṇaṃ pratyālambanapratyayatvameva taccārthakriyākāritvānnānyaditi siddhamarthakriyākāritvameva sattvamiti /\ntacca kramākramābhyāṃ vyāptaṃ tṛtīyaprakāravirahāt /\ntathā hi bhāvānāṃ tāsu tāsvarthakriyāsu kramākramau parasparaparihāravantau cakāstaḥ\ntathā ca kramākramātmakaṃ prakārāntaramapi yadīdṛśābhyāmevānubhūtāvasitābhyāṃ kramākramābhyāṃ karambitamaṅgīkriyate tato dṛśyamānayorapi kramākramayoḥ parasparasaṅkaraprasaṅgaḥ /\nkarambitāvena hi kramākramāvimāvapīti dṛśyamānaḥ kramo 'kramātmakaḥ akramaśca kramātmakaḥ pratibhāseta /\nna ca tathā pratibhāsate /\netena pratyakṣameva parasparaparihāravantau kramākramau paricchindatsarvatraivānayoḥ saṃkaraṃ pratikṣipati /\nyadi kva cidapyanayostādāmyaṃ bhavedihāpi tāveva kramākramāv iti saṃkīrṇau gṛhyeyātām /\ntasmādanayoriha saṃkarānupalambha\neva deśāntare kālāntare ca saṃkaraṃ niṣedhati /\ntādātmyaniṣedhe ca dṛśyatvaviśeṣaṇādanupalabdheḥ\ndṛśyamānastambhatādātmyena svayamadṛśyānāṃ piśācādīnāṃ dṛśyānāṃ ca plavaṅgādīnāmaviśeṣeṇā pratiṣedhāt /\nyathāha viśeṣaṇaṃ cāvācyamiti /\nanevaṃbhūtakramayaugapadyavyatirekavatī prakārāntare kramayaugapadye eva na bhavataḥ na hi śabdābhedena vastuno 'pyabhedaḥ /\nmā bhūdgośabdasāmānādhikaraṇyena vāgādīnāmapi viṣāṇitvaprasaṅgaḥ /\nsyādetat /\nmā bhūtāṃ kramayaugapadye astvanya eva kramākramābhidhānaḥ kramayaugapadyābhyāmanyaḥ prakāro yamāsthāya bhāvāḥ sthirā apyarthakriyāyāyāmupayokṣyante /\nna tveṣāṃ prakārāntaravadarthakriyā 'pi piśācāyamānaiva /\ntathā cet kiṃ naḥ chinnaṃ dṛśyamānāstvanubhūtāvasitāḥparasparavyāvṛttakramayaugapadyarūpaprakāradvayasamāliṅgitarūpā arthakriyā na prakārāntarādbhavitumīśate /\nna ca prakāparāntaramapi /\ntathā hi yatra yatprakārapratiṣedhena yaditaraprakāravyavasthāniyamastatra na prakārāntarasambhavaḥ\nyathā nīlaprakārapratiṣedhenānīlaprakāravyavasthāyāṃ pīte asti catayoranyataraprakāraniṣedhe 'nyataravyavasthāniyamo niṣidhyamānaprakārāviṣayīkṛte sarvatra kāryakāraṇe iti viruddhopalabdhiḥ /\nniṣidhyamānaprakārāntarasambhavaviruddho hi dvayoranyataraniṣadhenānyataravyavasthāniyama\niti prakārāntarāsambhavādbhāvānāmarthakriyā kramākramābhyāṃ vyāptā tau ca sthirānnivarttamānāvarthakriyāmapi vyāvartayataḥ vṛkṣateva nivartamānā śiṃśapātvamārāddṛśyamānādekaśilāmayādbhūbhṛtkaṭakāditi pratibandhasiddhiḥ /\ntathā hi na tāvatāvadakṣaṇikaḥ krameṇārthākriyāṃ karttumarhati /\nsvena hi rūpeṇa bhāvā arthakriyāyāmupayujyamānā dṛśyante /\nyadvastu yatkāryānvayavyatirikānuvihitabhāvābhāvaṃ tadvastu tatkāryaprasavasamarthaṃ rūpaṃ ca tasya kāryeṇānukṛtānvayavyatirekamiti rūpameva samarthaṃ, tacca dvitīyādikṣaṇeṣviva prathame 'pi kṣaṇe saditi dvitīyādikṣaṇajanyakāryakalāpaṃ prathama eva kṣaṇe niṣpādayet, samarthasya kṣepāyogāditi nākṣaṇikasya kramavadvyāpāratā prasajyate /\nsyādetat samartho 'pi kramavatsahakāriyogāt krameṇa karotīti /\ntadavuktam /\nvikalpāsahatvāt /\nkimasya sahakāriṇaḥ kaṃ cidupakāramādadhati na vā, ādadhānā vā bhāvādbhinnamabhinnaṃ vā /\ntatra bhinnopakārādhāne bhāve satyanutpattarupakāre ca satyutpatteḥ evaṃ kāryasyopakāra eva janako na janako bhāvaḥ /\nna copakārasahakārī bhāva\neva kāryasya janako nopakāramātramiti vācyam /\nupakārasyopakārāntarajanane anavasthānāt /\najanane tu sahakāribhāvābhāvāt /\nabhinnopakārādhāne ca bhāva eva janayet sa ca prāgapyāsīditi sahakārivaiyarthyam /\nanupakārakatve vā sahakāriṇo na bhāvenāpekṣyerannityutpannamātra\neva bhāvaḥ kāryamutpādayet /\nyadi manyate anupakārakā api bhavanti sahakāriṇo yatastaiḥ saha bhāvaḥ kāryaṃ karoti /\nna cabhāvena nāpekṣyante tairvinā kāryasyānutpatteriti /\nnanu svarūpeṇa cetkāryajanako bhāvaḥ na kasmānnemānantareṇa janayati tebhyaḥ prāgapi svarūpasadbhāvāt /\nsahakārirūpeṇa vā janakatve sahakāriṇa eva janakā na janako bhāvaḥ /\nna cobhayabhāvābhāvānuvidhānādarthakriyābhāvābhāvayorekasmācca vyabhicārādubhayādhīnateti sāṃpratam /\nbhāve satyanutpādātkāryasya vyabhicāreṇa caramabhāvinimittasahakārisamavadhāne sati bhāvādeva sahakārisamavadhānasyaiva caramabhāvino vyabhicāreṇa kāraṇatvāvadhāraṇāt /\netenaitannirastaṃ yadāhureke ... svahetorvilambakārī bhāvo jāta iti notpannamātraḥ karotīti ... /\nsā hi bilambakāritā asya svabhāvaḥ sahakārisamavadhānakāle 'pyasti na vā, asti cettadāpi na kuryāt /\nnāsti cet kathaṃ svabhāvanāśe bhāvo na naṣṭaḥ /\nathāsya vilambakāritā na svabhāvaḥ kathamutpannamātro na kāryaṃ kuryāditi /\ntasmānna krameṇārthakriyā bhāvanāṃ, nāpi yaugapadyena,\ntasmādyāvatkārya tenākṣaṇikena prathame kṣaṇe sampāditaṃ tābatsarvaṃ dvitīyādikṣaṇeṣu sampādayet /\ntāvatkāryasampādanasvarūpasya dvitīyādiṣvapi kṣaṇeṣu bhāvāt /\nna ca sampāditaṃ śakyasampādanamiti yada dvitīyādikṣaṇeṣu sampādayati tatprathamakṣaṇe sampāditādanyaditi kramā evāvarttanta iti tatra cokto doṣaḥ /\nyugapatkṛtakṛtyasya vā dvitīyādiṣu karttavyābhāvānnārthakriyāsāmarthyamastītyasattvena kṣaṇikatvāpattiḥ /\ntasmādakṣaṇike sattvavyāpakayoḥ kramākramayoranupalambhādvyāpakānupalabdhyā nivarttamānaṃ sattvamakṣaṇikāt kṣaṇikatvena vyāpyata iti pratibandhasiddhiḥ /\nnīlameva nānubhūtāvasitaṃ samāropitākṣaṇikabhāvamakṣaṇikaṃ tādṛśanīlasvarūpopalambha eva tatrākṣaṇike kramayaugapadyānupalambhaḥ yathā bhūtalasvarūpolambha\neva samāropitadṛśyattvasya ghaṭasyānupalambhaḥ\nbhūtalaṃ ca tathotpannaṃ ghaṭābhāvo na tvabhāvo nāma kaścidvigrahavānasti yaḥ pratipattigocaraḥ syāt /\napi vyavaharttavyaḥ param /\nsyādetat /\nkṣaṇikobhāvo 'rthakriyājanakasvabhāvo na vā, na cedasanneva, tajjanakasvabhāvaścetkimasya sahakāribhiḥ /\nutpannamātrameva bījamaṅkuraṃ janayet /\nnanūtpanno bījakṣaṇaḥ samartho janayatyevāṅkuraṃ kutaḥ samarthasyotpattiḥ samarthasyotpattiḥ pūrvasmādbījakṣaṇāt /\ntarhi tatsantānavartināṃ sarveṣāṃ bījatvāviśeṣādaṅkurajananasāmarthyamiti kusumānantaralabdhajanmamātrameva bījamaṅkuraṃ janayet /\nmaivam /\npūrvapūrvakṣitibījapavanādikṣaṇasamavadhānotpannātiśayavaduttarakṣaṇaparamparālabdhajanmā 'ntyobījakṣaṇaḥ samarthaḥ samarthakṣityādilakṣaṇasahabhūranapekṣa\nevāṅkurañjanayati /\nna cāsya kṣityādisahabhuvastadanapekṣasyāpi tairvinā karaṇe tadekasāmagryadhīnasya tadabhāve 'bhāvāt /\nna vā sahakāritā kṣityādīnāṃ taireva sahāṅkurajananāt /\nteṣāmapi kāryātpūrvabhāvasya niyamato 'viśeṣāt /\ntanmātratvādeva ca kāraṇatāyāḥ /\nna vānapekṣāṇānamapi pratyekaṃ kāryāntarārambhaṇaṃ tanmātrasya tebhya upalabdhestatraiva sāmarthyaniyamāt /\nna ca kṛtakaraṇatayetareṣāmakriyā sahakriyāyāṃ kṛtamityasambhavāt /\nna ca svakāraṇalabdhasannidhayo bhāvāḥ prekṣāvantaḥ śakyamidamasmāsvekenāpi kartuṃ kṛtaṃ naḥ sarveṣāṃ sannidhānenetyālocya nivartitumīśate /\nna casvakāraṇabhedamātraṃ kāryabhedahetuḥ api tu sāmagrībhedaḥ tasminsati kāryabhedopalabdheḥ\nabhinnābhedasāmagrīti na kāryabhedaprasaṅgaḥ /\nparasparasamavadhānaṃ copasarpaṇapratyayebhyaḥ kṣityādīnāmiti /\nna ca kṣaṇikasyārthakriyāvirodhādasādhāraṇatā hetoḥ /\nna ca sādhyadharmiṇi dṛśyamāne śabdādau vyāptisādhanādeva sādhyasiddherasādhanāṅgaṃ hetuvacanam /\nna khalu sarvopasaṃhāravatī vyāptirdṛśyamātraviṣayā bhavitumarhati /\nśakyaṃ hi śaṅkituṃ pareṇādṛśyamāmanānāṃ sattvamakṣaṇikād na vyāvarttitaṃ tvayeti sattvamanaikāntikaṃ kṣaṇikatvasādhana iti /\ntasmādyaddṛśyamadṛśyaṃ vā tatsarvaṃ kṣaṇikamiti darśanīyā vyāptiḥ /\nnanvevamapi śabdādervivādāspadī bhūtasya vyāptidarśanabalādeva siddhā kṣaṇikateti tadavasthamevāsādhanāṅgatvaṃ hetuvacanasya /\nmaivam /\nasatyapi śaśaviṣāṇādau yatsaddṛśyamadṛśyaṃ vā tatsarvaṃ kṣaṇikamiti yathā sarvopasaṃhāravatī vyāptiḥ na ca śaśaviṣāṇādayo 'pi bhavanti kṣaṇikāḥ evaṃ satyapi vivādāspadī bhūte śabdādau vyāptisiddhavapi na sidhyati kṣaṇikatā,\ntenāvaśyaṃ darśayitavyameteṣāṃ kṣaṇikatvasādhanāya sattvamiti nāsādhanāṅgatā hetuvacanasyeti /\natrocyate /\nna sattvaṃ kṣaṇabhaṅgasiddhāvaṅgamasādhāraṇatvāt saṃdigdhavyatirekitvādvā /\ntathā hi kramākramābhyāṃ vyāptaṃ sattvaṃ tadanupalambhenākṣaṇikādvyāvarttata evaṃ tadeva sāpekṣatvānapekṣatvābhyāṃ vyāptaṃ tadanupalambhena kṣaṇikādapi vyāvarttate tasmādgandhavattvavadasādhāraṇaṃ sadasādhanāṅgam /\ntathā hyantakṣaṇaprāptāni kṣitipavanapāthastejobījāni samarthāni prāgbhāvaniyatāni niyatacaramotpādānāmavanijalānalāṅkurāṇāṃ kāraṇaṃ bhavadbhirabhyupeyante tānyamūni parasparānapekṣāṇi vā janayeyuḥ sāpekṣāṇi vā /\nnanu nirapekṣāṇyevāntyakṣaṇaprāptāni kṣityādīnyuttarasminpuñje janayitavyaityuktam /\ntatkimanabhyupagatavikalpena sāpekṣāṇi /\nnirapekṣāṇi ceti /\ntatkimidānīṃ samarthabījakṣaṇajanako 'pi bījakṣaṇo 'napekṣa\neva /\noṃmiti cet /\nnenvevaṃ sarva eva bījakṣaṇā nirapekṣāḥ svakāryopajana iti kṛtaṃ sahakāribhiḥ /\nnanūktaṃ naite prekṣāvantaḥ kiṃ tu svapratyayādhīnaniyatasaṃnidhayo na vyavadherīśata iti /\ntatkimayaṃ kṛṣīvalo 'pi na prekṣāvān ?, prekṣāvān yataḥ prayatnena kusūlādavatārya bījamāvapati bhūmau parikarṣitāyāṃ,\nkṣityādisahabhuva eva bījakṣaṇasyātiśayotpādaparamparāyā aṅkuraprasavasāmarthyāt kuśūlasthāttu sahasreṇāpi varṣairaṅkurānutpāde tatrāvapatīti /\ncet /\natha kimayaṃ na svasaṃtānamātraprabhavaḥ samartho bījakṣaṇaḥ tathā cetkathaṃ saṃtānāntaraṃ nāpekṣeta svakārye /\nnanvapekṣata eva kiṃ tu tu svotpāde na punaḥ svakārye, tatra tasyānapekṣatvamupeyate na tu svotpāde /\nnanūtpattāvapyasya jāgarti svasaṃtānavarttī pūrva eva nirapekṣaḥ kṣaṇa evaṃ tasya pūrvaḥ pūrvaḥ kṣaṇaḥ svasaṃtatipatita evānapekṣo jāgartyupajanana iti kuśūlanihitabīja eva syātpa kṛtī kṛṣīvalaḥ kṛtamasya kṛṣikarmaṇā duḥkhabahulena /\ntasmātparasparāpekṣāṇāmevāntyakṣaṇaprāptānāṃ kāryajanakatvamakāmenāpyupeyam /\napi cāntyakṣaṇaprāptaṃ bījamanapekṣya aṅkurāvanipavanapāthastejāṃsi janayetkiṃ yenaiva rūpeṇāṅkuraṃ janayati tanaiva taditarāṇyapi kiṃ vā rūpāntareṇa /\nna tāvattenaiva kṣityādīnāmaṅkurasvābhāvyāpatteḥ /\nna khalu bhavatāṃ kāraṇābhede bhedavatkārya bhavitumarhati /\nkāryabhedasyākasmikatvaprasaṅgāt /\nyathoktaṃ bhavadbhireva ayameva hi bhedo bhedaheturvā yadviruddhadharmādhyāsaḥ kāraṇabhedaśceti /\nnāpi sāmagrībhedaḥ tasyā apyabhedāt /\nanyathā sahabhāvaniyamābhāvāt /\nsvakāraṇādāsāditaḥ kaścideva svabhāvabheda ekastādṛśo yasmānnānākāryāṇi jāyante tasmānnākasmikatvaṃ kāryanānātvasya nāpyatiprasaṅgaḥ tādṛśasya tasyāsārvātrikatvāt /\nna ca kāryakāraṇayorabhedo yena kāraṇabhedābhedāvanupatetāṃ kāryabhedābhedau /\ntasmādyathā kebhyaḥ kaścideva bahubhyaḥ kāryamekaṃ jāyate tathaikasmādeva kutaścidbahūni janayiṣyante kāryāṇīti cet /\nmudhaiva tarhi nānādeśavṛttireko 'vayavisāmānyasaṃyogādirarthastapasvī bhavatāyāsitaḥ na hi nānātve 'pi deśānāṃ tadāśritaḥ sāmānyādirartho nānā bhavitumarhati /\ntasya tebhyo 'bhinnatvāt /\nrūpāntareṇa bījamaṅkurāditareṣāṃ kṣityādīnāṃ janakam tathā hi bījamaṅkurasyopādānaṃ tatsārabhāgavikriyayā 'ṅkurasyotpatteḥ kṣityādiṣu tu janayitavyeṣu sahakāri pūrve tu kṣityādayaḥ kṣityādīnāṃ yathāsvamupādānāni tadvikriyayā tadutpattiriti cet /\natha sahakāritopādānate kimekaṃ tattvaṃ nānā vā /\nekaṃ cet kathaṃ rūpāntareṇa janakaṃ nānātve tayorbījādbhedo 'bhedo vā bhede kathaṃ bījasya janakatvaṃ tābhyāmevāṅkurādīnāmutpatteḥ /\nabhede vā kathaṃ na bhedo bījasya bhinnatādātmyāt /\ntayorvaikarūpatvameva tādātmyāt /\ntasmādaṅkurādbhinne kṣityādau janayitavye tadupādānaṃ pūrvameva kṣityādisamasamayabhāvi bījenāpekṣyate /\nevaṃ bījamapi samasamayabhāvyeva sahakārikāraṇaṃ kṣityādibhirapekṣyate nānyathā kāryabhedasiddhirityanicchatā 'pyabhyupeyam /\nna cānupakārakamapekṣāgocara\niti bhavadbhirevopapāditam /\nna ca kṣaṇikasyopakārakatavasaṃbhavo 'nyatra jananāt tasyābhedyatvāt /\nna ca samasamayabhāvinorjanyajanakatvamasti savyetaraviṣāṇayoriva /\ntasmātsvasaṃtānamātrādeva kāryotpādaprasaṅgātkāryabhedānupapatteścānupakāriṇyapekṣāvirahācca kṣaṇikasyāpi sāpekṣasyānapekṣasya vā nārthakriyā saṃbhavinītyasādhāraṇasattvaṃ na kṣaṇabhaṅgasiddhāvaṅgam /\natha mā bhūdasādhāraṇatā sattvasyetyanupakārakeṣvapi kāryakaraṇāyāpekṣābhyupeya te teṣāmapi kāryeṇānukṛtānvayavyatirekatvāt /\nna tvanena krameṇākṣaṇiko 'pi bhāvo 'nupakārakānapi sahakāriṇaḥ kramavataḥ kramavataiva kāryeṇānukṛtānvayavyatirekānapekṣiṣyate /\nkariṣyate kramavatsahakārivaśaḥ krameṇa kāryāṇi /\nsamarthasyāpyapekṣaṇīyāsannidheḥ kāryakṣepaupapatsyate /\nna caitāvatā sahakārisamavadhānādevotpattimataḥ kāryasiddhiḥ kṛtameṣāṃ rūpeṇeti vācyam /\ntatsahitādeva tata utpattidarśanāt /\nrūpe satyapyanutpādāt /\nsamavadhāne (hetu) satyutpādādeva kāryasvasamavadhānameva heturna punā rūpamapīti cet tatkimidānīṃ rāsabhāditulyatābījarūpasya /\noṃmiti cet /\natha kasmādgardabhādīnantareṇeva bījarūpaṃ vināpi nāṅkuro jāyate /\ntatsamavadhānasya tatkāraṇatvāditi cet /\ntatsamabadhāne kāraṇe kathaṃ tanniveśi rūpamapi na kāraṇam /\nna cāvarjanīyatayā tanniveśaḥ /\nsamavadhānamātrasya bījarūpamantareṇāpi tatra tatra bhāvāt /\nviśeṣastu samavadhāne rūpameva bījādīnām /\ntasmādya thobhayādhīnanirūpaṇā vyāptirayogavyavacchedena vyāpake nirūpyate vyāpye bhāva eva vyāpakasya nābhāva iti vyāpye punaranyayogavyavacchedena vyāpaka\neva bhāvo vyāpyasya nānyatreti evaṃ kāryakāraṇabhāvo 'pyubhayādhīnanirūpaṇo 'pi kāraṇe ayogavyavacchedena nirūpyate /\nkāryotpādasya purastādbhāva\neva kāraṇasya nābhāva iti /\nkārye punarayogavyavacchedena /\nkāraṇa eva sati bhāvo nānyasminniti anubhavānusārānniścīyate /\ntathaiva hi laukikaparīkṣakāṇāṃ saṃpratipatteḥ /\nna ca kāraṇataiva sattā kiṃ tu svarūpaṃ nīlāderanubhūtāvasitaṃ taddhi tenaiva rūpeṇa svābhāvavyavacchinnaṃ tāsu tāsvarthakriyāsūpayujyate na punararthakriyākāritaivava tvarūpaṃ mā bhūdanekārthakriyākāriṇo 'paryāyeṇa rūpabhedaḥ /\ntasmādyadyasti sarvajñastataḥ svarūpeṇaiva sanbhāvaḥ tajjñānasyālambanapratyayo bhaviṣyati /\natha tu nāsti tathāpi tadrūpo janitvā āpātato 'kiñcitkaro 'pi paścātkutaścinnimittādāsādya sahakāripratyayān tāsu tāsvarthakriyāsūpayokṣyate /\ntatsiddhametat kṣaṇikasyāpi kramākramābhyāṃ yathāyogamarthakriyopapattervyāpakānupalabdherasiddheḥ saṃdigdhavyatirekamanaikāntikaṃ sattvaṃ śākyānāṃ kṣaṇikatve sādhye bhāvānām /\nasmākaṃ tvanyathāsiddhamasiddhaprabheda\neveti /\nna ca janakatvājanakatvalakṣaṇaviruddhadharmasaṃsargo nānātve heturbhavitumarhati /\njanakatvaṃ nāma na vastusvabhāvo 'pi tu taddharmaḥ /\ndharmaśca dharmiṇo vastuto bhidyate /\nna cānyasya bhedo 'nyasya bhedāyālamatiprasaṅgāt /\nanyattvāviśeṣe kathaṃ tasyaiva dharma iti cet /\natra vastusvabhāvairevottaraṃ vācyam /\nyathā 'nyatvāviṃśeṣe 'pi kāryaṃ dhūmo hutabhuja eva na bījasyetyuktam /\nna ca kṛtakatvamapi kṣaṇikattve heturanyathāsiddheḥ /\nsahetuke vināśe tadupapatteśca /\nna cotpattivināśayostādātmyaṃ bhāvasyātyantābhāvaprasaṅgādityuktam /\ntadidamuktaṃ vārtikakṛtatā te 'pyasiddhā anyathāsiddhā viruddhā vā bhavantītyahetava iti /\n( 416 / 15 )\nantyakṣaṇaviśeṣadarśanaṃ pūrvakṣaṇadharmatvenāsiddhatvādasiddham /\nsattvakṛtakatve anyathāsiddhe /\nviruddhatvaṃ ca sarvasyaiva hetoḥ kṣaṇikatve sādhye /\ntathā hi sattvaṃ kṛtakattvaṃ vā traipalokyavyāvṛttatayā 'nanugataṃ deśataḥ kālato vā na sādhanaṃ tasyāśakyāvinābhāvajñānatayā liṅgabhāvābhāvāt /\nanvayamukhena vyatirekamukhena vā 'vinābhāvagrahasyaikasmin kṣaṇe 'śakyatvāt /\ntasmāddeśakālānugataṃ sattvaṃ kṛtakatvamanyadvāhetūkartavyam /\ntacca vidhirūpaṃ vā bhavatvanyavyāvṛttirūpaṃ vā nānākālamekamakṣaṇikaṃ kṣaṇikatvena sādhyena virudhyataityuktaṃ viruddhā veti /\nante viśeṣadarśanādityasya tu viruddhatvamanantaraṃ vakṣyati /\nupetya viśeṣavattve siddhatvamanaikāntikatvamāhapa upetya vetañ\nhetorisiddhatvaviruddhatve darśayitumāha /\nante viśeṣeti /\ndarśanādarśanalaṇasya hetoranyathāsiddhatetyāha /\nyo 'pyayaṃ heturiti /\nbhāvābhāvayostadvattvāditi ( 417 / 7 ) saṃyogābhāvābhāvayorihabuddherbhāvavattvādityarthaḥ /\npradīpasya deśāntare utpāda ityetadapi na budhyāmaha iti /\nkṣaṇikasya pradīpasya yadi saṃtānamātraprabhavatvaṃ nibaddhaṃ deśāntare kāryotpādakatvaṃ tataḥ sarva eva pradīpakṣaṇā deśāntare pradīpamutpādayeyuḥ /\nna ke cana pradhanodara eveti /\nathoḥ pasarpaṇapratyayavaśātpraghanodarādanyatrāpi kāryamutpādayanti /\nnūnapasarpaṇapratyayaḥ pradīpe kaṃ cidupakāramādhatte na vā, na tāvadādhatte kṣaṇasyābhedyatvenopakṛtānupakṛtatvāsambhavāt /\nanādhāne ca sahakāribhāvābhāvāt /\nanupakārakaspaya sahakāritve 'tiprasaṅgāditi bhavatāmeva giraḥ /\nna ca viśiṣṭapradīpakṣaṇajananamevopakāraḥ sahakāriṇāṃ tasya pūrvasmādevopādānādupapatteḥ sahakāryanapekṣaṇāt /\nna khalu tasyeva tatkāraṇasyāpyupakārakāḥ sahakāriṇo bhavitumarhanti /\nevaṃ pūrveṣāmapi pradīpakṣaṇānāṃ pūrvapūrvapradīpamātrasāmarthyabhuvā na sahakāriṇā kiñcidādhīyata iti sarva evaikasmin pradhānaṃ kāryaṃ kuryuḥ deśāntare vā /\nyadi punaranupakāriṇo 'pi kāryānuvihitabhāvābhāvatayā kṣaṇikena pradīpena kāryakriyāṃ pratyapekṣyante tadakṣaṇikapakṣe 'pi tulyamiti saṃkṣepaḥ /\nvipañcitaṃ caitadasmābhirbrahyatattvasamīkṣānyāyakaṇikābhyāmityuparamyate /\nna kilākāśe patato loṣṭāderiti /\nloṣṭaśyenādestulyagurutvavatāṃ dravyāṇāmekasya gurutvaprayatnakṣepāḥ kāraṇam /\ntathā hi saudhasyoparisthena puruṣeṇa bhūmau carantaṃ pārāvatamuddiśya yadā 'dhaḥ śyenaḥ kṣipyate tadā śyenasya pārāvatajidhṛkṣājanitaḥ prayatno gurutvaṃ ca kṣepaścāśutarapatanahetavaḥ /\nakṣiptasya tu gurutvaprayatnāvāśupatanahetū aprayatamānasya gurutvamātraṃ patanaheturiti /\naulūkyamate 'pi na doṣa ityata āha /\nekaśca saṃskāra iti /\n( 418 / 7 ) ayugapatkālāḥ pratyayā ekaviṣayā ityucyamāne ghaṭapaṭādipratyayāḥ pradīpādipratyayāśca kramavanta ekaviṣayāḥ prasajyerannityata\nāha /\nvipratipannā iti /\nsamānaśabdavācyatvādityanekāntaḥ\nbhavanti hi samānaśabdavācyāḥ pratyayāḥ akṣo 'kṣa iti, na ca samānaviṣayāḥ devanādīnāṃ tadvipayāṇāṃ bhedādata āha /\ntatpratyayasāmānādhikaraṇye satīti /\ntathā 'pi pradīpapratyayairevānekānta\nityata āha /\n<lg>\n<l>avyutthāyīti /</l>\n<l>vyutthātuṃ bhramituṃ śīlaprasyeti vyutthāyi bhrāntamiti yāvat /</l>\n<l>abhrāntatvaṃ cāsya kṣaṇikatvasādhananirākaraṇena draṣṭavyam /</l>\n<l>avyutthāyitatpratyayasāmānādhikaraṇyenaiva siddhe samānaśabdavācyatvaṃ prapañcaḥ // 13-14 //</l>\n</lg></p>\n\n</div>\n<div>\n\n<p>  NyS_3,2.15: na payasaḥ pariṇāmaguṇāntaraprādurbhāvāt //</p>\n\n<p>bhāṣyaṃ guṇāntaraprādurbhāva\niti /\ndravyaṃ tāvatsadeva guṇo 'pi san kevalamanudbhūta\nāsīt /\nekaścodbhūto guṇaḥ tatra ya udbhūtastirobhavati pūrvaguṇasyanivṛttau tirobhūtau guṇāntaramutpadyatetadbhavatītyarthaḥ\n// 15 //</p>\n\n</div>\n<div>\n\n<p>  NyS_3,2.16: vyūhāntarād dravyāntarotpattidarśanaṃ pūrvadravyanivṛtteranumānam //</p>\n\n<p>atra tu pratiṣedha iti /\nkṣīrāvayavā eva hi kṣīravināśe satyutpannapākajā vilakṣaṇaṃ dravyamutpādayanti /\nyadi tu sarvaṃ kāryaṃ sadeva kāraṇavyāpārātprāgapi vyarthaḥ kāraṇavyāpāraḥ abhivyakterapi kāryāyāḥ sattvāt /\nasattve vā yathā saiva na satī kriyate evaṃ kāryāntarāṇyapīti /\nvipañcitaṃ caitadasmābhirnyāyakaṇikāyām\n// 16 //</p>\n\n</div>\n<div>\n\n<p>  NyS_3,2.17: kvacidvināśakāraṇānupalabdheḥ kvaciccopalabdheranekāntaḥ //</p>\n\n<p>abhyanujñāya ca niṣkāraṇamiti /\nvināśotpādavattvātsamānadharmātsaṃśayaḥ\ndadhikṣīrayorvināśotpādāvakāraṇau dṛṣṭau kumbhasya cotpādavināśau sakāraṇakau, tadiha sphaṭike vināśotpādau sakāraṇau niṣkāraṇau veti saṃdehaḥ /\ntadyadi sakāraṇāveveti pramāṇato niścīyate tato vināśakāraṇānupalabdheḥ sphaṭikasya kumbhavadvināśo nāstīti niścīyate /\ntadidamuktaṃ bhāṣyakāreṇa /\nna punaryathā vināśakāraṇāprāvāditi /\nniradhiṣṭhānaṃ ceti /\ndharmiṇamāśritya tatsamānadharmā dṛṭānto bhavati sphaṭikotpādavināśau ca dharmiṇau tatsamānadharmatayā kṣīradadhivināśotpādayordṛṣṭāntatvena bhavitavyam /\nna punaḥ sphaṭikotpādavināśau dharmiṇau gṛhyete /\ntasmānna tatsamānadharmatayā dṛṣṭāntau bhavata iti /\nyadi tu dravyasamavāyādityucyeta tatastoyādiparamāṇuvisamavetai rūpādibhiranekāntaḥ syādityata āha /\nvyāpaketi /\n( 420 / 17 ) tathāpyātmatvasāmānyenānekānto 'ta āha /\nguṇatve satīti /\ntathā 'pyātmaparimāṇenānekānto 'ta āha /\npratyakṣatayeti /\nasmadādīnāmiti śeṣaḥ /\nguṇatvādiviśeṣaṇayogātprāgvyāpakagrahaṇasyopayogaḥ /\nasmadādipratyakṣatvādityucyamāne sāmānyasamavāyābhyāmanekāntaḥ syādata āha jātimattve satīti /\nāśritatvādityatrāpijātimatve sati pratyakṣattve cetyanuṣañjanīyam /\nanityā buddhiḥ pratyakṣatvādityurcyamāne manasā vyabhicāro 'ta āha /\nayogīti /\ntathā 'pyātmanā vyabhicāro 'ta\nuktaṃ karaṇabhāve satīti /\nhānādibuddhiḥ karaṇaṃ bhavati /\nśabdaśca pratyaye karaṇam /\natrā pi jātimattve satītyanuṣañjanīyaṃ tena na gandhatvādibhiranekāntaḥ\n// 17 //</p>\n\n</div>\n<div>\n\n<p>  NyS_3,2.18: nendriyārthayos tadvināśepi jñānāvasthānāt //</p>\n\n<p>cintāntaramavatārayati /\nidaṃ tu cintyata iti /\nnanvātmaparīkṣāyāmātmaguṇatvaṃ buddhervyavasthāpitaṃ tatkasmātpunaḥ parīkṣyata\nityata āha bhāṣyakāraḥ /\nprasiddho 'pīti /\nyadyapyayamarthaḥ parīkṣitastathā 'pyavāntaraviśeṣaparijñānārthaṃ punaḥ parīkṣyata ityarthaḥ /\ncodayati vārtatikakāraḥ /\nna guṇeti /\npariharati /\nanitvatve satīti /\nvimṛṣya siddhāntī(ya)pakṣaṃ gṛhṇāti sannikarṣotpattariti /\ncodayati adrākṣamityetanneti /\n( 421 / 3 ) pariharati smṛtāvapīti // 18 //</p>\n\n</div>\n<div>\n\n<p>  NyS_3,2.19: yugapajjñeyānupalabdheśca na manasaḥ //</p>\n\n<p>deśayati astu tarhīti /\npariharati yugapaditi /\nyatkaraṇatvenānumitaṃ tatkaraṇatvamapodya na kartṛ bhavitumarhatītyarthaḥ /\nyugapaj jñeyānupalabdhyā yatsamadhigatamiti bhāṣyamākṣipati /\nviśeṣaṇopādānāditi /\nsamādhatte na sarvasyeti /\npunarākṣipati /\nevamapīti /\nviśiṣṭasya karaṇasya jñānaguṇatvaniṣedhaḥ karaṇāntarasya jñānaguṇatvamāpādayati na cātmā karaṇamityarthaḥ /\nsamādhatte anayasyopapatteriti /\netadeva vivṛṇokti /\nanavasthitatvāditi /\npramātaiva kadā citpramāṇaṃ kadā citprameyamityarthaḥ /\npuruṣāntareṇa puruṣāntaraṃ paricchinattīti /\nyādṛśo 'yaṃ puruṣastādṛśo 'vamapīti puruṣāntareṇa prasiddhena puruṣāntarapariccheda iti /\npṛcchati /\nyadi na karaṇasya kaspaya tarhīti /\nuttaraṃ jñasya vaśitvāt /\nkartuḥ svātantryādityarthaḥ /\nkartṛkaraṇādisamavadhāne hi caitanyaṃ kartaryeva dṛṣṭaṃ na karaṇādau /\nyathā mṛddaṇḍacakrasalilasūtrakulālasamavadhāne kartureva kulālasya na tu mṛdādīnāmiti /\nvaśī jñātā vaśyaṃ karaṇamiti bhāṣyaṃ tadanupannaṃ jñāturapi kva cidvaśyatvadarśanāt /\nyathā devadattaṃ kaṭaṃ kārayati yajñadatta ityata āha /\nna cāyaṃ jñātarīti /\nyadi tu kaścij jñānaguṇaṃ mana\nicchettaṃ prati bhāṣyaṃ jñānaguṇatve ceti tadvyācaṣṭe /\njñānaguṇatveveti /\n( 422 / 3 ) ghrāṇādisādhanasyeti bhāṣya vyācaṣṭe /\nyathā ca jñāturiti /\ntathā ca manturmatisādhanaṃ yattanmanaḥ karaṇam /\natha tadapi kasmāccetanaṃ na bhavatītyata āha /\nubhayoriti /\nvibhu cāntaḥkaraṇaṃ jñānamantaḥkaraṇāntararahitamitiśeṣaḥ\n// 19 //</p>\n\n</div>\n<div>\n\n<p>  NyS_3,2.20: tadātmaguṇatvepi tulyam //</p>\n\n<p>atha mano 'ntaḥkaraṇamapaśyaṃścodayati /\ntadātmaguṇatve</p>\n\n</div>\n<div>\n\n<p>  NyS_3,2.21: indriyair manasaḥ saṃnikarṣābhāvāt tadanutpattiḥ //</p>\n\n<p>pariharati na prasaṅga iti /\nvikaraṇadharmeti bhāṣyaṃ'pīti /\nviśiṣṭaṃ karaṇaṃ dharmo yasya sa vikaraṇadharmā asmadādikaraṇavilakṣaṇakaraṇaḥ\nyena vyavahitaviprakṛṣṭasūkṣmādidarśī bhavatītyarthaḥ\n// 21 //</p>\n\n</div>\n<div>\n\n<p>  NyS_3,2.22: notpattikāraṇānapadeśāt //</p>\n\n<p>yadi punarityādi bhāṣyaṃ pūrayitvā vyācaṣṭe /\nyadi punariti /\nnotpattīti /\nnātra pramāṇamapadiśyate /\npratyuta bādhakaṃ pramāṇamastītyarthaḥ /\nvyākhyānāntaramāha /\nayugapadutpattau veti /\nvyākhyānāntaramāha /\nayugapadutpattau veti /\nvyākhyānāntaramāha /\nvideheti /\nśarīravṛttitve hi manasaḥ sarvaṃ jñānaṃ śarīrāyatanasyātmano bhavet /\nyadā tu mana eva nāsti tadendriyārthasannikarṣasyātmanaśca śarīrādbahirapi bhāvādvidehapratyayotpādaprasaṅga\niti /\nantaḥkaraṇapratyākhyāne ceti /\n<lg>\n<l>yadyapi sarvāṇyapi jñānāni na yugapadupajāyante tathāpi smṛtīnāmavaśyaṃ yugapadutpādaprasaṅga iti pūrvasmādasya viśeṣaḥ /</l>\n<l>vyākhyānāntaramāha /</l>\n<l>yadā cendriyamātmā cārthena yugapatsaṃbaddhāviti /</l>\n<l>asatīndriyamanaḥsannikarṣe vyabhicāriṇāṃ kāraṇatvakalpanāyāṃ vinigamanāhetorabhāvāditi bhāvaḥ // 22 //</l>\n</lg></p>\n\n</div>\n<div>\n\n<p>  NyS_3,2.23: vināśakāraṇānupalabdheścāvasthāne tannityatvaprasaṅgaḥ //</p>\n\n<p>vinā--ṅgaḥ--(sū. 23) //</p>\n\n<p>atra pūrvapakṣasūtre cakāraḥ pūrvapūrvapakṣasūtrāpekṣayetyāha /\ntadātmaguṇatva iti /\nataḥ( 423 / 6 ) parasya nigada\n<l>eva vyākhyānam // 23 //</l></p>\n\n</div>\n<div>\n\n<p>  NyS_3,2.24: anityatvagrahād buddherbuddhyantarādvināśaḥ śabdavat //</p>\n\n<p>yadanantaramapavṛjyate puruṣaḥ sā 'ntyā buddhiḥ /\nsthitihetvabhāvādvinaśyatīti /\nsthitihetū ( 424 / 6 ) dharmādharmau tayorabhāvāditi /\natha tayorabhāvaḥ kasmādityata āha /\nkālāt /\nantyasukhaduḥkhopabhogākalaṃ prāpyetyarthaḥ /\natha vā svajanitātsaṃskārādevāntyāyā buddhervināśa\nityāha /\nsaṃskārādvā /\nsaṃskārasya tu sthitihetvadṛṣṭābhāvādvināśo bhavatīti bhāvaḥ /\npṛcchati /\nkathaṃ kālāt /\nuttaraṃ yāvantyasya janmana iti caramasya dehasyetyarthaḥ\n// 24 //</p>\n\n</div>\n<div>\n\n<p>  NyS_3,2.25: jñānasamavetātmapradeśasaṃnikarṣānmanasaḥ smṛtyutpatterna yugapadutpattiḥ //</p>\n\n<p>deśayati yadi kāraṇasyeti /\natra tāvadekaḥ parihāra iti /\nekaḥ pradhānaḥ parihāraḥ parihārāntaraṃ tvekadeśimatenāpradhānamityarthaḥ /\n<lg>\n<l>api ca na smṛtayo yuga padutpadyante paricchedakatvād</l>\n<l>gandharasarūpasparśaśabdajñānabadityāha paricchedatvācceti /</l>\n<l>ekadeśiparihāramāha apare tviti // 25 //</l>\n</lg></p>\n\n</div>\n<div>\n\n<p>  NyS_3,2.26: nāntaḥśarīra vṛttitvānmanasaḥ //</p>\n\n<p>dūṣayati etattu na samyagiti /\nna hi manaḥ kva cidāśritamiti (425/2)na kva citsamavetaṃ saṃyogamātraṃ tvatiprasaktamityarthaḥ /\nnāpi vṛttiḥ svakāryasāmarthyamiti /\nśarīra eva manaḥ svakāryaṃ karoti nānyatreti śarīrāśritaṃ mana ityucyata ityetadapi nāsti /\n<lg>\n<l>indriyārthasannikarṣasya manaḥkāryasya śarīrādbahirbhāvādi tyarthaḥ /</l>\n<l>tamimamākṣepaṃ samādhatte /</l>\n<l>atra brūma iti /</l>\n<l>yenātmanā yaccharīraṃ karmopārjitaṃ tatsaṃyuktasya manaso vaiśeṣikajñānādilakṣaṇakāritve na tadasaṃyuktasyeti śarīrāśritatve manaso nānyadityarthaḥ // 26 //</l>\n</lg></p>\n\n</div>\n<div>\n\n<p>  NyS_3,2.27: sādhyatvādahetuḥ //</p>\n\n<lg>\n<l>codyam /</l>\n<l>sādhya--tuḥ ( sū. 27 ) //</l>\n</lg>\n\n</div>\n<div>\n\n<p>  NyS_3,2.28: smarataḥ śarīradhāraṇopapatterapratiṣedhaḥ //</p>\n\n<lg>\n<l>parihāraḥ /</l>\n<l>smara--dhaḥ</l>\n<l>( sū. 28 ) //</l>\n</lg>\n\n</div>\n<div>\n\n<p>  NyS_3,2.29: na tad āśugatitvānmanasaḥ //</p>\n\n<lg>\n<l>punaścodyam /</l>\n<l>na ta--saḥ ( sū. 29 ) //</l>\n</lg>\n\n</div>\n<div>\n\n<p>  NyS_3,2.30: na smaraṇakālāniyamāt //</p>\n\n<lg>\n<l>parihāraḥ /</l>\n<l>na smara-t ( sū. 30 ) //</l>\n</lg>\n\n<p>bhāṣyaṃ nintāprabandhaḥ smṛtiprabandhaḥ /\nkasya cidevārthasya liṅgabhūtasya cihnabhūtasyā sādhāraṇasyeti yāvat /\ncintanaṃ smaraṇam /\n<lg>\n<l>ārādhitam siddhaṃ cihnavataḥ smṛtiheturbhavatīti /</l>\n<l>itaśca śarīrasaṃyogāpekṣameva manaḥ smṛtirheturnetarathetyāha /</l>\n<l>śarīrasaṃyogānapekṣa</l>\n<l>iti // 30 //</l>\n</lg></p>\n\n</div>\n<div>\n\n<p>  NyS_3,2.31: ātmapreraṇayadṛcchājñatābhiśca na saṃyogaviśeṣaḥ //</p>\n\n<p>ātma--ṣaḥ ( sū. 31 )</p>\n\n</div>\n<div>\n\n<p>  NyS_3,2.32: vyāsaktamanasaḥ pādavyathanena saṃyogaviśeṣeṇa samānam //</p>\n\n<p>  NyS_3,2.33: praṇidhānaliṅgādijñānānāmayugapadbhāvādayugapatsmaraṇam //</p>\n\n<lg>\n<l>dūṣayati /</l>\n<l>vyāsa--nam</l>\n<l>( sū. 32 ) //</l>\n</lg>\n\n<l>prātibhavaditi smṛtyutpādasva purastātpraṇidhānādīnāṃ smṛtikāraṇānāmasaṃvadanādātmamanaḥ saṃyogātsaṃskārāpekṣāt smṛtīnāṃ yugapadutpādaprasaṅgaḥ // 32-33 //</l>\n\n<p>prātibhavadityākṣepaḥ /\nsamādhānamāha /\nsataḥ smṛtihetoriti /\n( 426 / 21 ) adṛśyamānamapi karaṇaṃ tatkramaśca kāryotpādakrameṇānumīyate iti prātibhamapi puruṣakarmaviśeṣāpekṣādātmamanaḥsannikarṣādupajāyamānaṃ nākāraṇaṃ na cākramavaditi pradhānabhūtāmupapattimavatārayituṃ pṛcchati bhāṣyakāraḥ /\nprātibhamidānīmiti /\natrottaramāvilaṃ datvā śaṅkate /\nhetvabhāvādayuktamiti cet /\nuttarasāramāha /\nna karaṇasyeti /\nyadyavi kva cid vraścanasya yugapaddārudvayasaṃyoge yugapacchidādvayaṃ bhavati tathā 'pi vraścanāvayavabhedātkaraṇabheda\nunneyaḥ /\natha vā karaṇāntarāṇi yugapatkāryāṇi kurvantu pratyayakaraṇantu krameṇaiva pratyayānkarotītyatra na vyabhicāraḥ taduktaṃ pratyayaparyāya iti /\ntasmātkaraṇamekaṃ na kva cidapi yugapatkāryāyālamiti /\nkarttā punareko 'pi karaṇabhede yugapadbahūni kāryāṇi karotītyāha /\nna jñāturvikaraṇadharmaṇo dehanānātve pratyayayaugapadyāditi /\nvividhaṃ karaṇaṃ dharmo yasya sa tathoktaḥ tadvyācaṣṭe vārttikakāraḥ\nna cāyaṃ niyama iti /\n( 427 / 5 ) yogī khalu ṛddhau prādurbhūtāyāṃ sendriyāṇi śarīrāṇi teṣu teṣu lokeṣu nirmāya muktātmanāmādāya manāṃsi mokṣāya tvaramāṇo yugapatkarmopārjitān\nsukhaduḥkhabhedānna dviṣanna rakto bhuṅkte tadasyaikasyāpi karaṇabhedādyugapaj jñānāni bhavantīti /\nayaṃ ca dvitīyaḥ pratiṣedhaḥ jñānasaṃskṛtātmapradeśabhedasyāyugapajjñānotpādakasya /\navasthiteti /\nyatrātmapradeśo 'sya jñānāni nānāviṣayāṇi jātāni tatsaṃskārāśca tatraivāvasthitaśarīrasya /\ntadanena śarīrāntargatasya manasastatra pradeśe saṃyoga upapāditaḥ /\ntadidamāha vārttikakāraḥ /\nyadi ca jñānasamavetātmapradeśena sannikarṣāditi /\nataścāvyāpakatvādaparihāraḥ /\nācāryadeśīyānāṃ tu smṛtiyaugapadyaprasaṅgamāha /\navasthitasaṃskārāḥ samānadeśā ityayuktam /\nkutaḥ ātmapredaśānāmadravyāntaratvātsarvasaṃskārāṇāṃ samānadeśatve pratyayaugapadyaprasaṅgo 'parihāryaḥ /\nna hyātmano ghaṭasyeva pradeśāstato 'nye sambhavanti kiṃ nāmātmaiva sa caika eveti sarva evātmavarttinaḥ samānadeśā ityarthaḥ /\ntadidamuktaṃ bhāṣyakāreṇa\nātmapradeśānāmadravyāntaratvādekārthasamavāyasyāviśeṣe sati smṛtiyaugapadyaspaya pratiṣedhānupapatteriti /\nśabdasaṃtāne tviti śaṅkānirākaraṇabhāṣyaṃ tuśabdaḥ śaṅkāṃ nirākaroti /\ntadetadbhāṣyaṃ vārtikakāro vyācaṣṭe /\nsaṃskārapratyāsattyeti /\npṛcchati /\nkā pratyāsattiriti /\n<lg>\n<l>uttaraṃ na brūma</l>\n<l>iti /</l>\n<l>niṣpradeśatve 'pyātmanaḥ saṃskārasyāpyavṛttitvamupapāditaṃ tena śabdavatsahakārikāraṇasya sannidhānāsannidhāne kalpete evetyarthaḥ // 33 //</l>\n</lg></p>\n\n</div>\n<div>\n\n<p>  NyS_3,2.34: jñasyecchādveṣanimittatvādārambhanivṛttyoḥ //</p>\n\n<p>saṃprati buddhireva kimicchādisamānādhikaraṇā na veti vicāryate /\ntatra sākhyadarśanavaināśikānāṃ vipratipatteḥ saṃśayaḥ /\ntadvipratipattimāha /\npuruṣadharmo jñānamantaḥkaraṇasyatviti /\n<lg>\n<l>puruṣacaitanyamekameva kūṭasthanityaṃ sattattadarthākārapariṇatabuddhitattvapratibimbavibhramavaśādbhinnamivopajanāpāyadharmakaṃ vijñānamiti ca vṛttiriti cākhyāyate /</l>\n<l>icchādveṣādayastu vastuta upajanāpāyadharmāṇo 'ntaḥkaraṇasyeti darśanaṃ tatpratiṣidhyate /</l>\n<l>jñasye--tyoḥ</l>\n<l>( sū. 34 ) //</l>\n</lg></p>\n\n<lg>\n<l>prativṛttyañcatīti sa cātmā ceti pratyagātmā tasmin /</l>\n<l>etaduktaṃ bhavati /</l>\n<l>jñānasāmānādhikaraṇyenopalabdheranyadīyānāmicchādīnāmanyasyāpratyakṣīkaraṇāttatkaraṇe vā maitragatānāmapi caitreṇa grahaṇaprasaṅgāda</l>\n<l>antaḥkaraṇavṛttīnāṃ ca guṇāntarāṇāṃ nityāpratyakṣatvādātmāśritā evecchādayo nāntaḥ-- karaṇāśrayā iti // 34 //</l>\n</lg>\n\n</div>\n<div>\n\n<p>  NyS_3,2.35: talliṅgatvādicchādveṣayoḥ pārthivādyeṣvapratiṣedhaḥ //</p>\n\n<lg>\n<l>atrāntare labdhāvakāśo bhūtacaitanikaḥ pratyavatiṣṭhate /</l>\n<l>talli--dhaḥ ( sū. 35) //</l>\n</lg>\n\n<p>( 428 / 4 ) yadi yasyārambhanivṛttī tasyecchādveṣau yasya caitau tasya caitanyaṃ hantāyātamanena krameṇa bhūtacaitanyamasmadabhimataṃ bhūteṣveva kāyākārapariṇateṣu ārambhanivṛttidarśanādityarthaḥ // 35 //</p>\n\n</div>\n<div>\n\n<p>  NyS_3,2.36: paraśvādiṣvārambhanivṛttidarśanāt //</p>\n\n<p>paraśvādiṣvityasya tātparyamāha vārtikakāraḥ /\nparaśvādiṣviti /\n( 428 / 9 ) bhūtacaitanikastalliṅgatvāditi hetuṃ svapakṣasidhdyarthamanyathā vyācaṣṭe /\nayaṃ tarhīti /\nśarīreṣvavayavavyūhabhedadarśanācca loṣṭādiṣu ( a ) śarīrārambhakānāmaṇūnāṃ pravṛttibhedo 'numīyatetataścecchādveṣau tābhyāṃ caitanyamiti /\ntrasaṃ jaṅgamaṃ viśarāru asthiraṃ kṛmiprabhṛtīnāṃ śarīraṃ, sthāvaraṃ sthiraṃ śarīraṃ devamanuṣyādīnāṃ, taddhi cirataraṃ vā vri (dhri) yate /\ntadetad dūṣayati /\nkumbhādimṛdavayavānāmiti /\nkumbhādyārambhikāṇāṃ mṛdāṃ vyūhabhedādārambhadarśanādadarśanācca sikatānāmārambhanivṛtyoranaikāntatvam\n// 36 //</p>\n\n</div>\n<div>\n\n<p>  NyS_3,2.37: niyamāniyamau tu tadviśeṣakau //</p>\n\n<lg>\n<l>tadevaṃ bhūtacaitanyasādhanaṃ dūṣayitvā tebhyo 'nyasya caitanye sādhanamāha /</l>\n<l>niyamāniyamau tu tadvi śeṣakau (sū. 39) //</l>\n</lg>\n\n<p>tayoricchādveṣayorniyamāniyamau viśeṣakau /\nayameva cecchādveṣayorviśeṣo yadbhūtāśrayatvamanayorvyāvartya taditarāśrayatvavyavasthitiḥ /\ntatrāniyamaṃ tāvadāha /\njñasyecchādveṣanimitte pravṛttinivṛttī--spandāspandau,\nna svāśraye--necchādveṣayorāśraye, kintarhi prayojye paraśvādāvāśraye, tatra prayujyamāneṣveva bhūteṣu pravṛttinivṛttī syātāṃ na sarveṣu prayojakeṣvapi śararādiṣviti /\nseyamaniyamopapattiḥ /\nsārvatrikatvamaniyama\niti /\netaduktaṃ bhavati na śarīramicchājñānadveṣādhāraḥ\nicchādijanitaspandādhāratvāt paraśvādivaditi /\ntadevamaniyame bhedakaṃ vyākhyāya niyamaṃ vyācaṣṭe /\nyasya tu cārvākasya darśane jñatvādbhūtānāmicchādveṣanimitte ārambhanivṛttī svāśraye śarīrādau, tasya cārvākasya /\nyathā bhūtānāṃ gurutvādiguṇāntaranimittā pravṛttiḥ patanādilakṣaṇā,tasyaiva gurutvāderguṇāntarasya pratibandha ādhāradravyasaṃyogena tasmānnivṛttirapatanādikā,\nsā bhūtamātre bhavantī niyamena vyāptā, na tu śarīropagṛhīteṣveva bhūteṣu, evaṃ bhūtamātre jñānecchādveṣanimitte pravṛttinivṛttī svāśraye syātām /\netaduktaṃ bhavati ye ye pṛthivyādidharmāste te yāvatpṛthivyādibhāvino dṛṣṭāḥ yathā gurutvādayaḥ jñānecchādayo 'pi cetpṛthivyādidharmāstairapyavaśyaṃ yāvatpṛthivnayādibhāvibhirbhavitavyaṃ na tu ghaṭādau dṛśyante tasmānna pṛthivyādidharmā jñānādaya iti /\natra ca bhāṣyakṛtā sārvatrikatvaprasaṅgavivakṣayā niyamaśabdaḥ prayuktaḥ asārvatrikatvavivakṣayā tvaniyamaśabdaḥ /\nvārttikakṛtā tu prayojya evetyavadhāraṇaṃ vivakṣitvā prādeśike niyamaśabdaḥ prayuktaḥ /\nsārvatrike tṛktaniyamarūpāvadhāraṇābhāvādaniyamaśabda\niti vivakṣābhedāśrayādavirodha iti /\nyastu niyamaṃ madaśaktyā vyabhicārayed yathā kila kiṇvādayaḥ pariṇāmaviśeṣavanto madirābhāvamāpannā madayanti evaṃ kāyākāreṇa pariṇatāni pṛthivyādīni cetayante nānyathā tena ghaṭādiṣvaprasaṅga\niti, taṃ pratyāha ekaśarīre ceti /\nyathā madirāvayaveṣu pratyekameva madaśaktirasti na punaḥ samudāyamātrasamavāyinī evaṃ śarīrāvayaveṣvapi pratyekameva caitanyena bhavitavyam /\nna ca vaiyātyāt kāyasamudāyāśrayameva caitanyaṃ nāvayavāśrapayamiti śakyamāsthātuṃ tricaturāvayavacchede 'pi caitanyopalambhāt /\ntasmādavayavānāṃ pratyekaṃ caitnye śarīra\nekasminbahavaścetanāḥ syuḥ /\nbhavatu kiṃ no bādhyata iti cenna /\nviruddhābhiprāyatvena svatantrāṇāṃ na kiñcidapi kāryaṃ jāyeta /\nna ca bahūnāmekābhiprāyaniyamo dṛṣṭaḥ kākatālīyanyāyena syādekābhiprāyatvaṃ na punarasya niyamo dṛṣṭacara iti prasiddhatvād\ndūṣaṇametadupekṣya pratyayavyavasthānumānaṃ na bhavediti dūṣaṇamuktam /\nekasmin śarīre pratyayānāṃ parasparapratisandhānaṃ paśyāmo na śarīrāntara iti vyavasthā /\nseyaṃ yadyekasmin\nśarīre eka eva cetano na cāsau śarīrāntare tato bhavennānyathetyarthaḥ /\nkvacitpāṭhaḥ pratyayavyavasthānānumānaṃ syāditi sa sugama eva /\nniyamāniyamāviti yaduktaṃ tatrānumānameva sūcayati bhāṣyakāraḥ /\ndṛṣṭaścānyaguṇanimittaḥ pravṛttiviśeṣa iti /\nhitāhitaprāptiparihārahetuḥparispandaḥ pravṛttiviśeṣaḥ /\nso 'yaṃ prayogaḥ trasasthāvaraśarīreṣu pravṛttiḥ svāśrayavyatiriktāśrayaguṇanimittā pravṛttiviśeṣatvāt, paraśvādigatapravṛttiviśeṣavaditi /\nna kevalaṃ śarīrasya pravṛttiviśeṣo 'nyaguṇanimittaḥ\nbhūtānāmapi tadārambhakāṇāṃ pravṛttiviśeṣo 'nyaguṇanibandhana evetyāha /\ntadavayavavyūhaliṅga\niti /\nnendriyārthayorvināśe 'pi jñānāvasthānāditi ca samāna iti /\nyathā hīndriyārthayorvināśe 'pi jñānāvasthānānnendrinayārthayorguṇo jñānamevaṃ bālyakaumārayauvanavārddhakāvasthāsu śarīravināśe 'pi jñānāvasthānānna śarīraguṇojñānamityarthaḥ /\napi ca jñasyecchādveṣanimittatvādārambhanivṛttyorityatrārambhanivṛttiśabdena na pravṛttinivṛttitamātramabhimatamasmākamapi tu hitāhitaprāptiparihārārthaḥ spandaviśeṣaḥ /\ntamimaṃ pravṛttiviśeṣamavijñāya tvayā pravṛttisāmānyena pratyavasthitamityapratipattiste nigrahasthānamityāha bhāṣyakāraḥ /\nkriyāmātramiti /\ntadvārtikakāro vyācaṣṭe /\nanyathā 'bhidhānāccāyuktamiti śeṣaḥ /\nsyādetat /\nyathoktahetutvādityādayo vakṣyamāṇasūtragatā hetavo bhūtendriyacaitanyapratiṣedhe 'pi samānā iti kasmānmanomātre caitanyaṃ pratiṣidhyate na bhūtendriyama nasamityata āha /\nbhūtendriyamanasāmiti ( 429 / 3 ) // 37 //</p>\n\n</div>\n<div>\n\n<p>  NyS_3,2.38: yathoktahetutvāt pāratantryādakṛtābhyāgamācca na manasaḥ //</p>\n\n<p>yatho--saḥ (sū. 38) //</p>\n\n<p>yathoktahetutvāditi vyācaṣṭe /\nicchādveṣaprayatnasukhaduḥkhajñānānyātmano liṅgamityata ātmalakṣaṇātprabhṛti tallakṣaṇaparīkṣāparyavasānaṃ yāvaduktaṃ tatsaṃgṛhyate /\natra ca hetuśabdenecchādisūtraṃ susaṃgṛhītaṃ bhāvapratyayena hetutvaviṣayā parīkṣopalakṣitā /\nvārttikaṃ yathoktahetutvāditi /\ndarśanasparśanābhyāmekārthagrahaṇādityevamādīnāṃ hetūnāmuktahetutvaṃ tasmāditi yojanā /\ntadanena bhāṣyagataprabhṛtipadārtho vivṛtaḥ /\ntanvete yathoktā hetavaḥ paraiḥ pratiṣiddhā ityata āha /\napratiṣedhāt /\nvāṅnyātreṇa pratiṣiddhā na vastuta ityarthaḥ /\ndhāraṇapreraṇavyūhanakriyāsu yathāyogaṃ śarīrendriyāṇi paratantrāṇi bhautikatvād ghaṭādivaditi, manaśca paratantraṃ karaṇatvādvāsyādivaditi kasyacitprayatnavaśātpravartante caitanye punaḥ svatantrāṇi syuḥ /\ntathā ca pāratantryaprasādhakānumānavirodha\nityarthaḥ /\nyastu kaścidabhyupetavedaprāmāṇyaḥ puruṣamacetanaṃ phalabhāginamabhyupagamya śarīrādīnāṃ caitanyaṃ rocayate taṃ prati teṣāmacaitanye hetumāha /\nakṛtābhyāgamācca /\nupadeśaphalaṃ hi kartari, kartrapekṣitopāyatābhidhānalakṣaṇatvādupadeśasya /\nyathā'ha smātra bhagavāñ jaiminiḥ, śāstraphalaṃ prayoktari tallakṣaṇatvāditi /\nupapāditaṃ caitadasmārbhividhirvidhāyaka ityatrāntare /\nsvargakāmo yajeteti ca kartrabhiprāyaphalāvagamād\natraivātmanepadasmaraṇāt ya eva karmaṇaḥ kartā sa eva tatphalasya bhokteti sarvairāstikapathānusāribhirabhyupeyam /\nśarīrādīnāṃ caitanye cetanasya svātantryātta\neva karmaṇaḥ kartāraḥ, na caiteṣāṃ bhasmasādbhūtānāmāmuṣmikaphalaśālitāsambhava\n<lg>\n<l>ityātmano 'cetanasya tadbhāgitābhyupagantavyā,</l>\n<l>tathā ca taiḥ śarīrādibhiḥ karma kṛtaṃ puruṣeṇa bhujyata iti śāstrapratikṣiptākṛtābhyāgamakṛtanāśadoṣaprasaṅgaḥ /</l>\n<l>acaitanye tu śarīrādīnāṃ dehādyatiriktasya ca puruṣasya caitanye puruṣaḥ svātantryātkartā tatprayojyatayā śarīrādīni tatsādhanānīti tatsādhanasya svakṛtakarmaphalopabhoga iti na śāstravyākopaḥ nāpi prekṣāvatpravṛttivirodha</l>\n<l>iti bhāvaḥ // 38 //</l>\n</lg></p>\n\n</div>\n<div>\n\n<p>  NyS_3,2.39: pariśeṣād yathoktahetūpapatteśca //</p>\n\n<p>athāyaṃ siddhopasaṃgrahaḥ upasaṃhāra ityarthaḥ /\nupapattipadārthavyākhyānamapratiṣedhāditi /\nbhāṣyaṃ kāyasyabhedādvināśāditi /\napratisaṃhitamiti /\npūrvedyurarddhakṛtānāmaparedyuḥ parisamāpanā dṛṣṭā mayārabdhaṃ mayaiva parisamāpanīyamiti pratisandhāya, apratisandhāne tu na parisamāpayeyuḥ parisamāpane vā caitrārabdhamapi maitraḥ parisamāpayed\nyataḥ svayamārabdhāt parārabdhamavyāvṛttamaviśiṣṭaṃ svasyāpi paratvādapariniṣṭhaṃ ca karmajātaṃ syāt /\n<lg>\n<l>tathā hi vaiśyastome vaiśya evādhikārī na brāhmaṇarājanyau evaṃ rājasūye rājaiva na brāhmaṇavaiśyau evaṃ somasādhanake yāge brāhmaṇa evādhikṛto na rājanyavaiśyau śūdrakaścānadhikṛta</l>\n<l>eveti pariniṣṭhā sā buddhisaṃtatimātre na syāt, kutaḥ sallakṣaṇānāṃ sarveṣāmeva trailokyavailakṣaṇyena bhedāt anyāpohasāmānyasya ca vyāvartitatvādityarthaḥ /</l>\n<l>apratisaṃhitatve hetumāha /</l>\n<l>smaraṇābhāvāditi // 39 //</l>\n</lg></p>\n\n</div>\n<div>\n\n<p>  NyS_3,2.40: smaraṇaṃ tvātmano jñasvābhāvyāt //</p>\n\n<l>trikālavyāpinī jñānaśaktireva jñasvābhāvyaṃ taccākāśādibhyo vyāvṛttaṃ trikālavyāpi svarūpamevātmanaḥ // 40 //</l>\n\n</div>\n<div>\n\n<p>  NyS_3,2.41: praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayorthitvakriyārāgadharmādharmanimittebhyaḥ //</p>\n\n<p>smṛtihetūnāmayaugapadyādityetatsiṃhāvalokitanyāyena pṛcchatyanantarasūtramavatārayituṃ smṛtihetūnāmiti /\ntātparyābhidhānapuraḥ saraṃ sūtramavatārayati /\nsmṛtikāraṇānāmiti ( 430 / 1 ) /\npraṇi--bhyaḥ (sūtra. 41) //</p>\n\n<p>bhāṣyaṃ susmūrṣayā manaso dhāraṇamiti /\nteṣu teṣu viṣayeṣu prasaktastha manasastato nivāraṇamityathaḥ /\nsusmūrṣitaliṅgānucintanaṃ vā sākṣādvā dhāraṇaṃ talliṅge vā prayatna\nityarthaḥ /\nnibandhaḥ khalviti /\nyathā atraiva pramāṇadayo 'rthā ekagranthopāttā anyonyasmṛtihetavaḥ /\nānupūrvyā vā /\nyathā pramāṇapadārthaṃ smṛtvā prameyaṃ smarati /\nitarathā vā /\nyathā nigrahasthānānāṃ pramāṇānāṃ smṛtvā prameyaṃ smarati /\nnibandhasya vyākhyānāntaramāha /\ndhāraṇeti /\ndhāraṇāśākhaṃ jaigīṣavyādiproktaṃ tatkṛtā jñāteṣveva vastuṣu nāḍīcakrahṛtpuṇḍarīkakaṇṭhakūpanāsāgratā lulalāṭabrahmarandhrādiṣu smartavyānāṃ bīja\n(rūpa) saṃsthānāstrābharaṇabhṛtāṃ ca devatānāmupavikṣepaḥ samāropaḥ tathā tatra devatāḥ samāropitāstāstattadavayavagrahaṇāt smaryanta ityarthaḥ /\nabhyāsajanitaḥ saṃskāra ātmaguṇo 'trābhyāsaśabdenocyate /\ntena ādarapratyayāvapi saṃgṛhītau bhavataḥ /\ntayorapyabhyāsavatsaṃskārādhānadvāreṇaiva smṛtihetutvāt /\napi ca smṛtikāraṇānāṃ nāsamāveśo vivakṣitaḥ nena saṃskāreṇa smṛtihetūnāṃ sarveṣāmeva praṇidhānādīnāṃ samāveśa eva /\nnibandhādibhistu yathāyogaṃ samāveśāsamāveśāvūhanīyāviti /\nayatrata\nupalabdhaṃ liṅgaṃ punariti /\nsaṃyogina udāharaṇaṃ dhūmo 'gneriti /\nsamavāyina udāharaṇaṃ kuḍyādivyavahitāyā goravyavahitapratyakṣaṃ viṣāṇaṃ gavā sahāsti viṣāṇasya samavāye iti samavāyi viṣāṇamuktam /\nna tu tadgavi samavāyi goreva svāvayave viṣāṇādau samavāyāt /\nekārthasamavāyītyasya ekārthasya samavāya\nekārthasamavāyaḥ sa yasyāsti sa ekārthasamavāyītyarthaḥ /\ntadetadudāharaṇaṃ yathā pāṇiḥ pādasyeti /\nekasya khalvatrāvayavinaḥ samavāyaḥ pāde ca pāṇau ca tau pāṇipādāvekārthasamavāyavantau tatraikenaikārthasamavāyavatā pratyakṣeṇāpratyakṣa ekaḥ smaryata iti /\nyadā tvekasminnerthe samavāya ityarthastadā rūpaṃ sparśasyetyudāharaṇam /\nkhābhāvikāvinābhāvayuktaṃ liṅgaṃ sāṅketikaṃ tu cihnamiti viśeṣaḥ /\ngrāmaṇīrnāyakaḥ /\nyadyapi sarvatra praṇidhānādau sambandhaḥ saṃplavate tathā 'pi praṇidhānādiparihāṇyā sambandhāntare gobalīvardanyāyena sambandhaśabdo vartate /\nna ca sambandhaśabdena sarvasaṃgrahādanarthakamitarapadopādānamiti vācyam /\nuktamatra bhāṣyakṛtā 'nyatra vākyalāghavaṃ nādriyāte sūtrakāra iti /\nśiṣyadhīprasādaścaivaṃ bhavati viśiṣyābhidhānāditi /\nānantaryāditi /\nbrāhme hi muhūrte prabodhānantaramutthānaṃ tato mūtraṃ tataḥ śaucaṃ tato sukhaprakṣālanadantadhāvanādīni iti /\nviyogāditi śokamupalakṣayati /\ntato 'pi śokaviṣayasya smarati /\nekakāryāditi /\nyathā saptadaśāvarāṇāmṛddhikāmānāmekaṃ satraṃ kāryam /\ntatraikaṃ yajamānaṃ dṛṣṭvā yajamānāntaraṃ smarati /\natiśāyāt yathā brahmacārī upanayanavidyāvinayātiśayotpādakamācāryaṃ smarati /\nprāptestu yathā prārthako (?) yato 'nena miṣṭamannaṃ prāptaṃ prāptavyaṃ vā tamabhīkṣṇaṃ smarati /\nicchā snehaḥ /\nsa tu bhrātrādiṣu dveṣaḥ pratikūle dārādau, tābhyāmapi ca tadviṣayaṃ smarati /\nkriyayā kāryeṇetyarthaḥ /\n<lg>\n<l>dharmādpava devābhyāsajanitena dharmeṇa jātiṃ smarati pūrvikām /</l>\n<l>evaṃ jātamātrasya sukhādisādhanasmaraṇaṃ dharmādharmābhyāṃ draṣṭavyam /</l>\n<l>nanūnmādādayo 'pi smṛtihetavo lokasiddhāstatkiṃ te 'pi noktā ityata āha /</l>\n<l>nidarśanamātraṃ cedaṃ smṛtihetūnāmiti // 41 //</l>\n</lg></p>\n\n</div>\n<div>\n\n<p>  NyS_3,2.42: karmānavasthāyigrahaṇāt //</p>\n\n<p>tadevaṃ siṃhāvalokitaṃ samarthya prakṛtāthāmeva buddhau vicāramārabhate /\nanityāyāṃ ca buddhāviti ( 430 / 9 ) dravyāśritatvādityucyamāne 'pi cakṣurādigatai rūpādibhirvyabhicāro 'ta āha /\nvyāpakadravyāśritatvāditi /\ntathāpyātmatvādibhiranekānto 'ta āha jātimattvesatīti /\ntathāpi vibhutvena parimāṇenā nekānto 'ta āha /\nasmadādipratyakṣatve satīti /\nkarmādisantānaviṣayā buddhaya āśutaravināśinyaḥ /\natra yadi prakāśakatvādityucyeta tata ātmanā 'nekānto 'ta āha /\nkaraṇatve satīti /\ntathāpi manaḥ śrotrādibhiranekānto 'ta āha pratyartheti /\nekā buddhirekaviṣayā na viṣayāntaraviṣayā evamanyā api buddhayaḥ svaviṣayamātre parvavasitāḥ na manaḥśrotrādi tathā nānāviṣayatvāttasyeti /\nnanu pratyarthaniyatattvamavyāpakaṃ yugapadanekārthasannikarṣe sati nānāviṣayā 'pyekā buddhirupajāyate 'ta āha /\npratikṣaṇa karmaṇo 'rthasyāpūrvasyotpattau satyāṃ tatkāryātā buddherayugapadutpattau kāraṇakramānuvidhānātkāryakramasya pratyakṣabuddherviṣayakāraṇatvāt /\nekaikaścāsau viṣayaḥ kramotpādavānkāraṇamiti kramavatīnāṃ buddhīnāṃ sarvāsāmeva siddhaṃ pratyarthaikāniyatatvam /\nniyamaśca tajjātīyakarmāntarāpekhayā na tu dravyāpekṣayā, tena karmabuddherdravyādiviṣayatve 'pi pratyarthaniyamāvirodhaḥ /\npratyarthaniyatatvaviśeṣaṇayogācca prāgātmanā 'naikāntikatvāśaṅkāyāṃ karaṇatvaṃ viśeṣaṇamiti /\nprayogāntaramāha /\natha veti /\nsukhatvādibhiranaikāntikatvaṃ mā bhūtada uktaṃ guṇatvesatīti ( 431 / 1) /\nrūpādibhirvyabhicāranivṛttyarthamuktamabāhyeti /\navasthitagrahaṇe 'pi pratyakṣanivṛtterdhvaṃsinīti /\nyadyapi śakyaṃ vaktuṃ sparśādibuddhirekaiva tāvantaṃ kālamavasthitā vyavadhānādinār 'thasannikarṣavināśādvinaṅkṣyati,\nnimittakāraṇavināśo 'pi kāryavināśaheturdṛṣṭo 'pekṣābuddhivināśād dvitvavināśavaditi tathā 'pi kṣaṇikatve hetvantarādeva siddhe buddhīnāmabhyuccayamātratayaitad\ndraṣṭavyam /\ntathā hi kṣaṇavidhvaṃsivastuviṣayabuddhikṣaṇikatvasamarthanenaiva sthāyivastuviṣayabuddhikṣaṇikatvasamarthanamapi sūcitam /\nsthiragocarā buddhayaḥ kṣaṇikāḥ\nbuddhitvātkarmādibuddhivaditi /\nbuddhireva smartrī grahītrī cetyātmabhāvaṃ buddhāvāropya śaṅktate /\nsmṛteravatiṣṭhata iti cediti /\nnirākaroti /\nnāta eveti /\nna hi buddhiḥ smartrī yena tadabhāve smṛtirnotpadyeta, api tvātmā,\nsa ca nityaḥ, buddhisadbhāvastu smṛtivirodhītyarthaḥ /\natha yadi buddhirnāsti kutastarhi smṛtirutpadyate na hyakāraṇaṃ kāryaṃ bhavati /\nna cātmamātraṃ kāraṇaṃ mā bhūdātmano nityatvena smṛtyutpādo 'pi nityaḥ tasmātsmṛtyutpādo 'pi liṅgaṃ buddhyavasthāna ityata āha /\nanyataśca tadbhāvāditi /\nsyādetat/buddhijaḥ saṃskāraścetsmṛtiheturatha yāvatsaṃskāraṃ smṛtiḥ syādata āha /\n<lg>\n<l>tata /</l>\n<l>praṇidhānādīti /</l>\n<l>na saṃskāro 'stītyetāvatā smṛtirapi tu tatprabodhāt /</l>\n<l>prabodhaśca kādācitkaḥ kādācitkatvāt praṇidhānāderityarthaḥ // 42 //</l>\n</lg></p>\n\n</div>\n<div>\n\n<p>  NyS_3,2.43: avyaktagrahaṇamanavasthāyitvād vidyutsaṃpāte rūpāvyaktagrahaṇavat //</p>\n\n<lg>\n<l>buddhisthairyavādyāha /</l>\n<l>yadyanavasthāyinīti // 43 //</l>\n</lg>\n\n</div>\n<div>\n\n<p>  NyS_3,2.44: hetūpādānāt pratiṣeddhavyābhyanujñā //</p>\n\n<p>dūṣayati /\nna virodhāditi /\n( 432 / 5 ) buddhimātrasya sthāyitvaṃ pratijñāya vidyutsaṃpātajātāyā ghaṭādibuddheranavasthāyitvābhidhānaṃ viruddhamityarthaḥ /\navyaktagrahaṇasyānyathāsiddhatvaṃ cāha /\navyaktagrahaṇasyeti /\ndharmigrahaṇahetorbhedāt /\navyaktaśca yo dharmigrahaṇe hetuḥ sāmānyamātravantaṃ dharmiṇaṃ gṛhṇāti tadvaśādavyaktagrahaṇaṃ yastu sāmānyaviśeṣavantaṃ tadvaśādvyaktagrahaṇamityarthaḥ /\ndharmiṇaṃ tvanāśritya sve viṣaye grahaṇānāṃ tadasambhavāt vyaktatvādityarthaḥ /\ndharmiṇamanāśrityetyavidvān\nśaṅkate /\nlokavirodha iti cediti /\ndharmigrahaṇamāśritya nirākaroti /\n<lg>\n<l>nānyatheti /</l>\n<l>doṣāntaramāha /</l>\n<l>anaikāntikatvācceti /</l>\n<l>vārttikavyākhyānenaiva bhāṣyavyākhyā // 44 //</l>\n</lg></p>\n\n</div>\n<div>\n\n<p>  NyS_3,2.45: na pradīpārciḥsaṃtatyabhivyaktagrahaṇavat tadgrahaṇam //</p>\n\n<p>  NyS_3,2.46: dravye svaguṇaparaguṇopalabdheḥ saṃśayaḥ //</p>\n\n<p>śarīreti(433/9) /\npūrvaṃ hi bhūtendriyamanasāṃ caitanyaṃ sākṣānnirākṛtamupakṣepāttu śarīrasya,\n<lg>\n<l>saṃprati tu śarīrasyaiva sākṣāccaitanyaṃ nirasyata iti tātparyabhedādapunaruktam /</l>\n<l>vastutastu paunaruktyaparihāraṃ bhāṣyakāraḥ prakārāntareṇa prakaraṇānte vakṣyati /</l>\n<l>tadguṇatvaṃ tatropalabdhyā sidhyati /</l>\n<l>abādhitayeti śeṣaḥ // 44-45 //</l>\n</lg></p>\n\n</div>\n<div>\n\n<p>  NyS_3,2.47: yāvaccharīrabhāvitvādrūpādīnām //</p>\n\n<p>na kāraṇānucchedāt--cetanāyāḥ,\n<l>śarīramasyāḥ kāraṇaṃ taccānucchinnaṃ, saṃskārasya tu kāraṇasyoccheda iti draṣṭavyam // 47 //</l></p>\n\n</div>\n<div>\n\n<p>  NyS_3,2.48: na pākajaguṇāntarotpatteḥ //</p>\n\n<lg>\n<l>tacca na, pākajaguṇāntarotpatteriti /</l>\n<l>nātyantikaḥ paramāṇau vā piṭhare vā rūpābhāva</l>\n<l>ityarthaḥ // 48 //</l>\n</lg>\n\n</div>\n<div>\n\n<p>  NyS_3,2.49: pratidvandvisiddheḥ pākajānāmapratiṣedhaḥ //</p>\n\n<p>tadevamātyantikānātyantikatvaṃ vaidharmyamutkvā sapratidvandvitvāsapratidvandvitvaṃ vaidharmyāntaramāha itaśca /\npratidvandvisiddheḥ pākajānām(435/8) tadvyabhicārodbhāvanena caitanyasya yāvaccharīrabhāvitvāpratiṣedhaḥ\n// 49 //</p>\n\n</div>\n<div>\n\n<p>  NyS_3,2.50: śarīravyāpitvāt //</p>\n\n<p>pratyayavyavasthāprasaṅgāt /\n(436/3) yathā devadattasya jñānaṃ na yajñadattaḥ pratisaṃdhatte kiṃ tu devadatta eveti vyavasthā evamekasmin\n<l>śarīre avayavāntarajñānamavayavino vā jñānaṃ na pratisaṃdhatte ityarthaḥ // 50 //</l></p>\n\n</div>\n<div>\n\n<p>  NyS_3,2.51: na keśanakhādiṣvanupalabdheḥ //</p>\n\n<lg>\n<l>dṛṣṭāntasūtramiti /</l>\n<l>na karacaraṇādayaścetanāḥ śarīrāvayavatvāt keśanakhādivāditi dṛṣṭāntārthaṃ sūtramityarthaḥ // 51 //</l>\n</lg>\n\n</div>\n<div>\n\n<p>  NyS_3,2.52: tvakparyantatvāccharīrasya keśanakhādiṣvaprasaṅgaḥ //</p>\n\n<lg>\n<l>tvakparyantatvāditi /</l>\n<l>śarīrāvayavatvaṃ keśanakhādīnāṃ heturasiddhaḥ indriyāśrayatvaṃ śarīralakṣaṇaṃ, tadyatra śarīraṃ samavetaṃ tenendriyāśrayeṇāvaśyaṃ bhavitavyam /</l>\n<l>tvakparyantaścāvayavasamūhastathā,</l>\n<l>na tu keśanakhādayastādṛśā iti na śarīrāvayavā ityarthaḥ // 52 //</l>\n</lg>\n\n</div>\n<div>\n\n<p>  NyS_3,2.53: śarīraguṇavaidharmyāt //</p>\n\n<p>  NyS_3,2.54: na rūpādīnāmitaretaravaidharmyāt //</p>\n\n<p>  NyS_3,2.55: ainrdiyakatvād rūpādīnāmapratiṣedhaḥ //</p>\n\n<p>rūpādīnāṃ tvitaretaravaidharmyamananusaṃhitaṃ ca--śarīraguṇatvenānanvitamityarthaḥ /\nna hi yeṣāṃ cākṣuṣatvarāsanatvādirūpavaidharmyayogaste na śarīraguṇā iti dṛṣṭam /\navyāvṛttaṃ ca śarīraguṇānāṃ tādṛśavaidharmyadarśanāt /\ntasmādaśarīraguṇatvānvayavyatirekābhāvādvaidharmyamātrametat /\nbāhyakaraṇapratyakṣāpratyakṣaśarīraguṇavaidharmyaṃ mānasapratyakṣatvamanvayavyatireki tu cetanāyāḥ śarīraguṇatvasādhanaṃ na bhavati /\napi tu tadanyaguṇatvasādhanamityarthaḥ /\nviśeṣapratiṣedhasya śeṣābhyanujñāhetutvāditi /\nye hetava iti(437/2)bahuvacanaṃ hetvekadeśavivakṣayā /\nna śarīraguṇaścetanā ayāvaddravyabhāvitvādityucyamāne saṃskāreṇānekānta ityata uktaṃ nimittāntarābhāva\niti /\ntathā 'pi pākajena guṇenānekānta ityatauktaṃ virodhiguṇādarśane ceti /\nśarīravyāpitvāditi /\nna sādhanamiti /\nprasaṅgo hi na sādhanaṃ hetobhāvāt /\nyathāhurasti prasaṅgo na prasaṅgasādhanamiti /\n<lg>\n<l>bāhyakaraṇāpratyakṣatvāditi /</l>\n<l>na ca gurutvādibhiranekāntaḥ /</l>\n<l>teṣāṃ khalvapratyakṣatvameva /</l>\n<l>na tu bāhyakaraṇapratyakṣatvamiti bhāvaḥ // 55 //</l>\n</lg></p>\n\n</div>\n<div>\n\n<p>  NyS_3,2.56: jñānāyaugapadyādekaṃ manaḥ //</p>\n\n<l>manaḥsvarūpaparīkṣāyāṃ bhāṣyavārttike nigadenaiva vyākhyāte // 56 //</l>\n\n</div>\n<div>\n\n<p>  NyS_3,2.57: na yugapadanekakriyopalabdheḥ //</p>\n\n<p>saṃsthāpanaṃ sthānam\n// 57 //</p>\n\n</div>\n<div>\n\n<p>  NyS_3,2.58: alātacakradarśanavat tadupalabdhirāśusaṃcārāt //</p>\n\n<p>  NyS_3,2.59: yathoktahetutvāccāṇu //</p>\n\n<p>  NyS_3,2.60: pūrvakṛtaphalānubandhāttadutpattiḥ //</p>\n\n<p>manasi vicāryamāṇe kaḥ sambandhaḥ śarīrotpattinimittavicārasyetyata\nāha /\nmanasaḥ khalviti /\n(438/10)mana evādhikaraṇavicāreṇāpi parīkṣyata iti nāsambandhaḥ śarīrotpattinimittavicārasya /\nparita īkṣā parīkṣā sā ca svarūpataśca sambandhitaśca, śarīraṃ ca manaḥsambandhi tadadhikaraṇatvānmanasaḥ\ntasmānmanasa eva parīkṣā yā śarīrasyetyarthaḥ /\nutpattisamakālamiti /\n(439/1) samamiva samam /\nutpattyanantaramityarthaḥ /\nka evamāha na dadātīti /\nyadi samagraṃ bhavati tata utpattyanantaraṃ dāsyatyevatyarthaḥ /\nvipacyamānaḥ karmāśaya iti /\nsvaphalaṃ bhojayannityarthaḥ /\nyāni vā prāṇyantarāṇi tasya karmaṇaḥ samānopabhogānīti /\ntadyathā kiṃnaratvanirvarttanīyaṃ karma strīpuṃsabhogyaṃ strīpuṃsayoranyatarakarmapratibandhe phalaṃ na dadātīti /\nyāni prāṇyantarāṇi snehaviṣayā bhrātrādayastasya karmaṇo bhāgīnīti /\nkarmaphalānāmannādyāśvagrāmādīnāṃ bhāgitvātkarmabhāgīnītyucyante teṣāṃ prāṇipanāṃ karmabhirabhāgyādiśabdavācyaiḥ pratibandhāditi /\ntasya vā karmaṇaḥ sahakāridharmādharmalakṣaṇaṃ nimittaṃ nāstīti /\nayamarthaḥ /\ndṛṣṭānāṃ sevādikarmaṇāṃ vyabhicārādgrāmādilābhe 'dṛṣṭaṃ kāraṇaṃ kalpanīyam /\nyathāhuḥ/ ... taccaiva tatra kāraṇaṃ śabdaśceti ...\ndṛṣṭaṃ sevādica kāraṇam /\nśabdaśceti viṣayiṇā tadviṣayamadṛṣṭamupalakṣayati /\nte ca grāmādayastasmādadṛṣṭādupajāyamānā antarā vighnanāśāya devatānamaskārādijanitamapi dharmamapekṣante, tasmāt prārabhavīyena dharmeṇa svaphalanirvarttanāya dharmāntaraṃ sahakāryapekṣyate,\nsahakāriṇāṃ ca vaicitryātpratibandhāpagamahetorapi sahakāritvāvirodhaḥ /\ntena karmaṇaḥ sahakārinimittābhāvātpratibaddhamadṛṣṭaṃ phalaṃ na janayatītyarthaḥ /\ntasya vā karmaṇaḥ sahakāriṇaḥ kāraṇasya garīyasā karmāntareṇa pratibandhātphalasyānārambhaḥ /\nevaṃ svakarmaṇāṃ sahakārinimittābhāvapratibandhāvutkvā samānopabhogasattvāntarakarmaṇāmapi sahakārinimittābhāvapratibandhau darśayati /\n<lg>\n<l>sattvāntarakarmaṇāṃ ceti /</l>\n<l>rūpādimattvādityucyamāneparamāṇubhiranekāntaḥ syādata āha /</l>\n<l>bāhyakaraṇagrāhyatve satīti /</l>\n<l>indriyagrāhyatve satītyetāvataiva siddhe indriyagrāhyarāśerbāhyakaraṇagrāhyaṃ rāśyantaramityetāvanmātravivakṣayā bāhyakaraṇagrāhyatve satītyuktam // 58-60 //</l>\n</lg></p>\n\n</div>\n<div>\n\n<p>  NyS_3,2.61: bhūtebhyo mūrtyupādānavat tadupādānam //</p>\n\n<p>  NyS_3,2.62: na sādhyasamatvāt //</p>\n\n<lg>\n<l>sikatādidṛṣṭāntasya sādhyasamatayaiva puruṣārthakriyāpasāmarthyādityasya hetoranaikāntikatvodbhāvanamapi pratyuktam /</l>\n<l>sikatādīnāmapi kathaṃ citpuruṣārthahetutvāttatsargaḥ puruṣaguṇapūrvaka</l>\n<l>ityuktam // 62 //</l>\n</lg>\n\n</div>\n<div>\n\n<p>  NyS_3,2.63: notpattinimittatvānmātāpitroḥ //</p>\n\n<p>mā bhūdvā puruṣaguṇapūrvakatvaṃ sikatādisargasya, tathā 'pi śarīrasyotpattyādi paribhāvayantaḥ sikatādibhyo vaiṣamyaṃ vīkṣamāṇāstadvilakṣaṇkārakaṇatvameva pratiṣadyāmahe tathā ca sidhyati puruṣaguṇanimittatetyāha /\nviṣamaścāyamupanyāsa iti /\n(440/16) nanu mātāpitarau na sākṣāt śarīrotpattau kāraṇamityata āha mātāpitṛśabdena lohitaretasī iti /\n<l>anubhavanīye iti bhavyageyādipāṭhatkartari kṛtyaḥ // 63 //</l></p>\n\n</div>\n<div>\n\n<p>  NyS_3,2.64: tathāhārasya //</p>\n\n<lg>\n<l>ito 'pi vaiṣamyamityāha /</l>\n<l>tathāhārasya (sū. 64) //</l>\n</lg>\n\n<lg>\n<l>pūrvasūtrapratīkena pūrayati /</l>\n<l>utpattinimittatvāditi prakṛtam /</l>\n<l>kalalarakaṇḍamāṃsapeśyādayo lohitaretasoḥ śarīrārambhakayoḥ pariṇāmabhedāḥ // 64 //</l>\n</lg>\n\n</div>\n<div>\n\n<p>  NyS_3,2.65: prāptau cāniyamāt //</p>\n\n<p>prāptau--t (sū. 65) //</p>\n\n<p>dampatyoḥ saṃyogaḥ prāptiḥ tasyāmaniyamaḥ śarīrotpādasya,\n<l>tasmād dṛṣṭasya vyabhicārādasti tadadṛṣṭaṃ yataḥ śarīrasarga ityarthaḥ // 65 //</l></p>\n\n</div>\n<div>\n\n<p>  NyS_3,2.66: śarīrotpattinimittavat saṃyogotpattinimittaṃ karma //</p>\n\n<p>pārśvasthaḥ śaṅkate /\nsarvātmabhiriti /\nnanu yadīyenādṛṣṭena yaccharīramupāttaṃ tattasyaiva bhogāyatanaṃ nāniyama ityata āha /\nna ca puruṣagata iti /\nātmamanaḥsannikarṣajau hi dharmādharmau, sannikarṣaśca manasaḥ sarvātmabhiḥ sādhāraṇa iti sarveṣāmeva dharmādharmau,\nna punaḥ kaspaya cidevāsādhāraṇāvityarthaḥ /\nasyottaraṃ śarīreti /\nuktenaivābhiprāyeṇa śaṅkate tatsthatā ekapuruṣasthatā kuta iti cet /\nuttaramān svasaṃyogeti /\npunaḥ pṛcchati saṃyoge kṛto niyama iti /\n(442/1) yathaivaikenātmanā manaḥsaṃyuktamevamātmāntarairapi /\nevaṃ yathaikena manasā saṃyuktaṃ evamanontaraipīti nātmamanaḥsannikarṣe 'sti viśeṣa ityarthaḥ /\nuttaraṃ na manoniyamahetutvāditi /\nadṛṣṭa (niyama) nibandhano hi manoniyamaḥ\nmanoniyamanibandhanaścādṛṣṭaniyamaḥ /\nanāditvācca bījāṅkuravadanyonyāśrayo na kṣatimāvahatītyarthaḥ\n// 66 //</p>\n\n</div>\n<div>\n\n<p>  NyS_3,2.67: etena niyamaḥ pratyuktaḥ //</p>\n\n<p>tadevamātmaguṇanibandhane śarīrasarge vyāvasthā darśitā /\nye tu menire na karmanibandhanaḥ śarīrasargo 'pi tu prakṛtyādinibandhanaḥ /\nprakṛtayo hi svayameva dharmādharmarūpanimittānapekṣāḥ sattvaraja stamastayā pravṛttiśīlāḥ sva sva vikāramārabhante, pratibandhāpagamamātre tu dharmādharmāvapekṣante tadyathā kṛṣavilaḥ kedārādāṃ pūrṇātkedārāntaramapūrṇamāpiplāvayiṣuraṣāṃ setumātraṃ kedāramāplāvayanti /\nevamāplāvayanti prakṛtayo 'pi vikārāniti /\nyathāhuḥ 'nimittamaprayojakaṃ prakṛtīnāmāvaraṇabhedastu tataḥ kṣetrikavaditi /\ntān pratayāha /\netenāniyamaḥ pratyuktaḥ (sū. 67) /\netena karmasāpekṣāṇāṃ bhūtānāṃ śarīrasarge aniyamābhidhānena tannirapekṣāṇāṃ vyatirekamukhenāniyamaḥ pratyuktaḥ /\nniyamo vyāptiḥ sādhāraṇavigrahavattvaṃ sarvātmanām /\naniyamastvavyāptiḥ kasya cidātmana kiṃ ciccharīraṃ kasyacit kiṃciditi /\nprakṛtinibandhane hi śarīrasarge tasyā ekatvāt sarvātmasādhāraṇyācca na śarīrāṇāmastyasādhāraṇye hetuḥ /\nbhūtagrahaṇaṃ tu prakṛtyupalakṣaṇārthaṃ na kevalamakarmanimitte śarīrasarge sādhāraṇavigrahavattvaṃ doṣaḥ\n<lg>\n<l>api tu mokṣo 'pi na syāditi darśayituṃ svapakṣe mokṣamupapādayati /</l>\n<l>upapannaśceti /</l>\n<l>sāṃkhyapakṣe tu na mokṣaḥ syāditi darśayati /</l>\n<l>karmanirapekṣeṣviti // 67 //</l>\n</lg></p>\n\n</div>\n<div>\n\n<p>  NyS_3,2.68: tadadṛṣṭakāritamiticet punastatprasaṅgopavarge //</p>\n\n<p>śaṅkate /\ntadadṛṣṭakāritamiti cediti upabhogvaśabdādyadarśanaṃ prakṛtipuruṣabhedādarśanaṃ vā 'dṛṣṭamucyate /\ntatkāritamityarthaḥ /\nnirākaroti etasminniti /\n(443/4) yathā prāgadarśanamevaṃ nirodhasamādheḥ paścādapyadarśanamityapravṛkto 'pi punaḥ saṃsaredityarthaḥ /\nśaṅkāmutthāpya dūṣayati /\ncaritārthaceti /\nnanu na śabdādyupabhogaṃ puruṣārthaṃ brūmo yena caritārthatā syāt /\napi tu puruṣabhedadarśanaṃ taccādyāpi na bhavatītyārabhate śarīramiti deśayati /\npuruṣārthena ca hetuneti /\nco 'vadhāraṇe puruṣārthenaivetyarthaḥ /\npariharati /\ntasya--cākaraṇāditi /\ncastvarthe /\ndeśyanivṛttau /\nyadarthaṃ śarīrāṇyārabhate tanna kṛtamanyattu kṛtamitikiṃ kena saṃgatamityarthaḥ /\nśaṅkate didṛkṣāviśeṣa iti /\ndarśanaṃ hi nañā paryudastamatastanmūlāṃ didṛkṣāṃ brūte sā cāpavarge nāsti tasmānnāpavṛktaḥ saṃsaratītyarthaḥ /\nnirākaroti na prāgiti /\netaduktaṃ bhavati /\ndidṛkṣā hi buddhyāśrayā nāsatyāṃ buddhāvasti prakṛtipariṇāmaśca buddhistathā ca satyāṃ didṛkṣāyāṃ buddhiḥ buddhau satyāṃ didṛkṣeti parasparāśrayaprasaṅgaḥ /\nna cānāditā parihāraḥ, sṛṣṭyādau dvayorabhāvāt /\nasmākaṃ tu pralayasamaye dharmādharmasaṃskṛto 'styātmā manaśceti viśeṣaḥ /\nsatkāryamādāya śaṅkate /\nsarvaśaktimattvāditi /\nnirākaroti /\nnāpavargābhāvaprasaṅgāditi /\n(444/3) śliṣṭaṃ vibhajate didṛkṣāvannānātvadarśanamapyastīti /\nna tadarthaṃ prakṛte pravṛttiḥ tathā ca na saṃsārastapradhvaṃsaścāpavargābhāvānnāstītyapavargābhāva\nityarthaḥ /\netadeva sphuṭayati /\nvidyamāne ca nānātvadarśane tadarthaṃ pradhānasya prayuktirayuktā tataḥ saṃsārābhāvāttatpradhvaṃso 'pavargo na syāditi bhāvaḥ /\ntamevāpavargābhāvaṃ tadvirodhisaṃsārasattve darśayati /\nyadā ca nānātvadarśanamiti /\nnidānānucchede nidānino noccheda ityarthaḥ /\npunarvikalpaṃ darśayati /\najñānamadarśanamiti ceti /\nvivekajñānābhāvasya tulyatvādityarthaḥ /\nśeṣamatirohitārthamiti /\napare tvārhatā adṛṣṭaṃ paramāṇuguṇaṃ varṇayanti /\npārthivānāmaṇūnāṃ manasaśca svaguṇaprayuktaṃ taccharīramāviśati /\ntacca svakādevādṛṣṭātpudgalasya sukhaduḥkhopabhogaṃ sādhayati /\n<lg>\n<l>na tu pudgalaspaya dharmo 'dṛṣṭamiti /</l>\n<l>sāṃkhyavatteṣāmapi punastatprasaṅgo 'pavarge /</l>\n<l>etadupapādayati /</l>\n<l>paramāṇuguṇasyeti // 68 //</l>\n</lg></p>\n\n</div>\n<div>\n\n<p>  NyS_3,2.69: manaḥkarmanimittatvācca saṃyogānucchedaḥ //</p>\n\n<p>api cāsmin darśane prāyaṇaṃ na syādityāha /\nmanaḥ karmanimittattvāditi // 69 // asmaddarśane tūpapadyate prāyaṇamityāha /\n<lg>\n<l>vartamānaśarīrārambhakakarmāśayakṣaye tu bhaviṣyaddehāntarārambhakakarmāśayāntarādapasarpaṇaṃ manasa iti yuktaṃ prāyaṇam /</l>\n<l>ubhayaheturiti /</l>\n<l>upasarpaṇāpasarpaṇaheturityarthaḥ // 69 //</l>\n</lg></p>\n\n</div>\n<div>\n\n<p>  NyS_3,2.70: nityatvaprasaṅgaśca prāyaṇānupapatteḥ //</p>\n\n<p>nanu bhavatu saṃyogānucchedaḥ kiṃ nobādhyataityata āha /\nśarīrasya nityatvaprasaṅgaśca prāyaṇānupapatteḥ /\nsaṃyogāvyucchedādityarthaḥ /\nnanu sadakāraṇaṃ nityamiti kathaṃ sakāraṇa śarīre nityaṃ bhavedityata āha /\nnityatvaprasaṅga\niti prāyaṇānupattiṃ brūmaḥ /\nvināśānupapattirityarthaḥ /\n<lg>\n<l>yādṛcchike akāraṇake /</l>\n<l>prāyaṇabhedo na syāt /</l>\n<l>dṛṣṭaśca prāyaṇabhedaḥ kaścidgarbhasya eva praiti kaścijjātamātraḥ kaścitkumāraka ityādiriti akāraṇasya nityaṃ sattvamasattvaṃ vā syāt /</l>\n<l>gaganavattatkusumavadityarthaḥ // 70 //</l>\n</lg></p>\n\n</div>\n<div>\n\n<p>  NyS_3,2.71: aṇuśyāmatānityatvavadetat syāt //</p>\n\n<p>akāraṇatvādityasya hetoranaikāntikatvena pratyavatiṣṭhate /</p>\n\n<l>aṇuśyāmatāvaditi // 71 //</l>\n\n</div>\n<div>\n\n<p>  NyS_3,2.72: nākṛtābhyāgamaprasaṅgāt //</p>\n\n<p>nirākaroti /</p>\n\n<p>etacca neti (446/2) /\npramāṇenāviṣayīkṛtamakṛtam pratyuta pratyakṣāgamaviruddhamiti yāvat /\ntasyābhyāgapro 'bhyupagamastatprasaṅgādityarthaḥ /\nna ca paramāṇuśyāmatāpyakāraṇā pārthivarūpatvāt\nlohitādirūpavadityanumānena tasyāpi pākajatvābhyupagamāditi bhāvaḥ/yathā śruti vā sūtrārthaḥ /\nakṛtasya karmaṇaḥ phalopabhogaprasaṅgāditi /\nyathā khalu paramāṇuguṇa eva nityaḥ śarīrādyārambhakastathā 'sau nityatvānna kena cit kriyate /\ntasyākṛtasyaiva phalaṃ puruṣairupabhujyate tataścāyamāstikānāṃ vihitaniṣiddhapravṛttinivṛttinicayo 'narthakaḥ śāstrapraṇayanaṃ cāpyanarthakaṃ bhavediti bhāvaḥ /\netaccātivistṛtaṃ bhāṣye /\ntasyārtho nigadavyākhyātaḥ\n// 72 //</p>\n\n<p>iti śrīvācaspatimiśraviracitāyāṃ nyāyavārtikatātparyaṭīkāyāṃ</p>\n\n<p>tṛtīyo 'dhyāyaḥ samāptaḥ //</p>\n\n<p>atra tṛtīye 'dhyāye prathame ānhike 75 sūtrāṇi, dvitīye ca 73 sūtrāṇi iti ādita ārabhya militavā 148 sūtrāṇi /\n3 a0 1 ānhike 9 prakaraṇāni, 3 ānhike 9 prakaraṇāni /\nmilitvā 16 prakaraṇāni /\nāditaḥ 42 prakaraṇāni /</p>\n\n</div>\n<div>\n\n<p>caturthādhyāyasyādyamāhnikam //</p>\n\n<p>  NyS_4,1.1: pravṛttiryathoktā //</p>\n\n<p>atha manaḥ parīkṣānantaramuddeśalakṣaṇakramānurodhena pravṛttiḥ parīkṣituṃ yuktā, sā kasmānna parīkṣyata iti śaṅkānirākaraṇāya sūtramityāha /\nmanaso 'nantaramiti /\n( 446/3 ) pravṛttiryathoktā (sū.1) //</p>\n\n<p>asya śeṣastathā parīkṣitā yathā lakṣitā tathā parīkṣitetyarthaḥ /\npṛcchati kiṃ punariti /\nprameyamātmādi manontaṃ parīkṣitaṃ, na punaḥ pravṛtteḥ svarūpaṃ vā kāryaṃ vā parīkṣitāmiti bhāvaḥ /\nuttaram /\nyāvaddharmādharmāśrayamiti /\nekadravyetyekasminnevātmani varttataityarthaḥ /\navasthitā na tu buddhyādivadāśutaravināśinītyarthaḥ /\nātmasamavāyāditi /\nkāryatve satīti draṣṭavyaṃ viśeṣaṇam /\ntena na sāmānyaviśeṣābhyāṃ vyabhicāraḥ /\n<lg>\n<l>prāyaṇādītyādiśabdena sukhādikṣayo 'pavargaśca gṛhyate /</l>\n<l>saṃsārāpavargahetubhūtātmasadbhāvāsadbhāvābhyāmiti śeṣaḥ /</l>\n<l>evamādyuktamiti /</l>\n<l>ādigrahaṇenātmasamavetā pravṛttirna tu pṛthivyādyāśrayeti darśayati // 1 //</l>\n</lg></p>\n\n</div>\n<div>\n\n<p>  NyS_4,1.2: tathā doṣāḥ //</p>\n\n<lg>\n<l>pravṛtteranantarāstarhi doṣāḥ parīkṣyantāmityata āha /</l>\n<l>tathā doṣāḥ</l>\n<l>(sū. 2) //</l>\n</lg>\n\n<p>uktā iti śeṣaḥ /\npravṛttitulyatayā pravṛtiparīkṣayaiva tāvaddoṣāṇāṃ sattvaṃ parīkṣitamityarthaḥ /\nkāryarūpapravṛttitulyatāmāha buddhisamānāśrayatvāditi /\nabhīṣṭaviṣayānucintanaprabhavāḥ khalvime doṣā nānucintanabuddhivyadhikaraṇā bhavitumarhanti, tathā sati caitrasyābhīṣṭaviṣayānucintane maitrasya rāgaḥ pravartteta /\ntasmādbuddhisamānāśrayatvādātmaguṇāḥ\nātmaguṇatvācca kāryapravṛttitulyatayā pravṛttiparīkṣayaiva ttāvaddoṣāḥ parīkṣitā ityarthaḥ /\nidaṃ ca pravṛttitulyatvamaparaṃ doṣāṇāmityāha /\nsaṃsārasyānāditvāditi /\netaccoktaṃ vītarāgajanmādarśanādityanena /\ntathoddeśaparīkṣāpareṇa dvitīyasūtreṇa yatteṣāṃ doṣāṇāṃ parīkṣitaṃ tadāha /\nsamyagjñānā cceti /\nsyādetat /\nguṇatvesatyātmaguṇā iti siddhyati tadeva tu kuta ityata āha /\nkāryatvesatīti /\n( 440/1 ) indriyāntaraṃ mana iti mānasapratyakṣaiścātmatvasukhatvādibhiranaikāntitvaṃ mā bhūdata uktaṃ kāryatve satīti viśeṣaṇam /\n<l>acākṣuṣapratyakṣatvādityatrāpi kāryatve satīti viśeṣaṇamanuṣañjanīyam // 2 //</l></p>\n\n</div>\n<div>\n\n<p>  NyS_4,1.3: tat trairāśyaṃ rāgadveṣamohārthāntarabhāvāt //</p>\n\n<p>  NyS_4,1.4: naikapratyanīkabhāvāt //</p>\n\n<p>tadevaṃ bahu parīkṣitaṃ doṣāṇāṃ,\nyattu kiṃ ciddoṣāṇāmaparīkṣitamasti tatparīkṣitumupakramate /\nprarvatanālakṣaṇā ityuktaṃ tathā ca mānādaya\niti /\nrāgadveṣamohā eva doṣā na ca mānādayasteṣvantarbhavanti buddhivyapadeśabhedāt /\npravarttanālakṣaṇatvaṃ tu teṣāmapyasti tasmādativyāpakatvānna lakṣaṇametadyuktaṃ yuktatve vā lakṣaṇasūtre mānādayo 'pi doṣavatpaṭhanīyā iti pūrvapakṣaḥ /\nsiddhāntavādyāha nopasaṃkhyāyante saṃgṛhītatvāditi /\nrāgadveṣamohānāṃ sāmānyatrayāṇāṃ kāmādayo viśeṣāstathā copapanno buddhivyapadeśabhedaḥ saṅgrahaśceti bhāvaḥ /\nasvavastvādānecchā svāmidānapūrvikā spṛhā /\npunarbhavaprārthanā tṛṣṇāhetubhūtā pravṛttidvāreṇa punarbhavapratisaṃdhānasyeti /\npramāṇaviruddheti/(449/1) anyāyenetyarthaḥ /\nparasya jñātermamāpyetaditi buddhirabhiniveśaḥ\ntatpratiṣedhābhiprāpayo jñānipiśācasyerṣyetyucyate /\namarṣalakṣaṇo dveṣa iti /\n( 450/1 ) nanu kṛtāpakārasya yā asahiṣṇutā so 'marṣa iti dveṣasyaiva viśeṣa ityuktaṃ kathaṃ dveṣasāmānyamucyata\n<lg>\n<l>ityata āha /</l>\n<l>asahiṣṇutā duḥkhasya duḥkha sādhanānāṃ ceti /</l>\n<l>mithyāpratipattilakṣaṇo moha iti /</l>\n<l>saṃśayopi hi yathābasthite padārthe ayathābhāvapratipatti bhavati, vyavasthitaṃ hi vastu avayavasthitatayā gṛhṇāti saṃśayaḥ evaṃ paṇḍitamānino mīmāṃsakadurdurūḍhasyābhimāna iti // 3-4 //</l>\n</lg></p>\n\n</div>\n<div>\n\n<p>  NyS_4,1.5: vyabhicārādahetuḥ //</p>\n\n<p>ekiyonayo hi rūpādayo na caiṣāmekatvaṃ, yadi punastatra rūpādīnāṃ parasparabhedasiddhaye kaścitkāraṇabheda āsthīyate sa rāgādiṣvapi samāna iti bhāvaḥ /\n<lg>\n<l>āryaprajñeti bhāṣyam /</l>\n<l>ārāttattvādyātā āryā /</l>\n<l>āryā cāsauprajñā ceti āryaprajñā /</l>\n<l>samyagbodhaḥ sambodhaḥ // 5 //</l>\n</lg></p>\n\n</div>\n<div>\n\n<p>  NyS_4,1.6: teṣāṃ mohaḥ pāpīyān nāmūḍhasyetarotpatteḥ //</p>\n\n<p>nāsati nidānocchede nidānināmuccheda iti--rāgadveṣayornidāninorucchedāya tannidānatvaṃ mohasya darśayati sati cārthāntaratva\niti /\nteṣāṃ mohaḥ pāpīyān kutaḥ nāmūḍhasyetarotpatteḥ // 6 // amūḍhasyetarotpattirna bhavati yata ityatrārthe nāmūḍhasyetarotpatterityuktam /\nmohādviṣayasya sukhasādhanatvānusmṛtiḥ\nduḥkhasādhanatānusmṛtiśca saṅkalpaḥ /\nrañjanīyāḥ kopanīyā iti kartari kṛtyo bhavyageyādipāṭhāt /\nvārtikaṃ mūḍhomuhyatīti /\n(451/3) mūḍha iti mohavāsanāvān /\n<lg>\n<l>bhavatu nidānocchedāducchedo nidāninaḥ nidānasya kuta uccheda ityata āha /</l>\n<l>tatvajñānācceti /</l>\n<l>pratipakṣābhyāsānnidānoccheda</l>\n<l>ityarthaḥ // 6 //</l>\n</lg></p>\n\n</div>\n<div>\n\n<p>  NyS_4,1.7: nimittanaimittakabhāvādarthāntarabhāvo doṣebhyaḥ //</p>\n\n<p>  NyS_4,1.8 // doṣanimittitvāditi hetoraprayojakatvamāha /</p>\n\n<lg>\n<l>na doṣalakṣaṇāvarodhāditi /</l>\n<l>tathābhāvastajjītāyatvamatathābhāvo 'tajjātīyatvam // 7-8 //</l>\n</lg>\n\n</div>\n<div>\n\n<p>  NyS_4,1.9: nimittanaimittakopapatteśca tulyajātīyānāmapratiṣedhaḥ //</p>\n\n<p>anaikāntikatvamāha /</p>\n\n<l>nimittanaimittikopapatteśceti // 9 //</l>\n\n</div>\n<div>\n\n<p>  NyS_4,1.10: ātmanityatve pretyabhāvasiddhiḥ //</p>\n\n<p>utpādocchedau pretyabhāvo na cātmano nityasya tau staḥ tasmādasmin darśane na yuktaḥ pretyabhāvaḥ /\nvaināśikānāṃ tu sattvotpādanirodhābhyāṃ yuktaḥ pretyabhāvaḥ /\n<lg>\n<l>pretyeti lyab mukhaṃ vyādāya svapitītivad draṣṭavyaḥ /</l>\n<l>tathā ca bhūtvā prāyaṇamiti bhavanaprāyaṇayoḥ samānakartṛkatvamapyupapannamiti pūrvapakṣaḥ /</l>\n<l>pūrvābhyastasūtre ātmanityatvavyavasthāpanāt sattvotpādocchede ca kṛtahānākṛtābhyāgamadoṣeṇābhyudayaniḥśreyasārthamapravṛttiḥ</l>\n<l>ṛṣyupadeśānarthakyaprasaṅgaśca svadehendriyabuddhisaṃvedanāsambandhotpādavipanāśau nityasyātmano janmaprāyaṇe tathā copapannaḥ pretyabhāva iti siddhāntaḥ // 10 //</l>\n</lg></p>\n\n</div>\n<div>\n\n<p>  NyS_4,1.11: vyaktād vyaktānāṃ pratyakṣaprāmāṇyāt //</p>\n\n<p>  NyS_4,1.12: na ghaṭād ghaṭāniṣpatteḥ //</p>\n\n<p>  NyS_4,1.13: vyaktād ghaṭaniṣpatterapratiṣedhaḥ //</p>\n\n<p>pretyabhāvavicāraprastāvenedamaparaṃ vicārayati /\nyeyaṃ pretayotpattirnāma sā kathamiti cet /\natra hi prāvādukānāṃ nānāvidhā vipratipattayaḥ santi /\ntatrābhimataṃ tāvatpakṣaṃ gṛhṇāti /\nvyaktāditi /\nagre vipratipattīrnivārayiṣyati /\nśarīrendriyaviṣayopakaraṇādhāramiti ekavadbhāvena napuṃsakatvam /\n<lg>\n<l>pratyakṣagṛhītasambandhaprabhavamanumānaṃ pratyakṣepyupadiśati pratayakṣamūlakatvāditi /</l>\n<l>nanu bhavatu śarīraṃ pṛthivyādi ca vyaktaṃ mahattvānekadravyavattvarūpaviśeṣebhyaḥ tanmūlakāraṇaṃ paramāṇavaḥ kathaṃ vyaktā ityata āha /</l>\n<l>tatsāmānyāditi /</l>\n<l>rūpādimatsāmagrīpūrvakaṃ gavādi śarīramityarthaḥ // 11-13 //</l>\n</lg></p>\n\n</div>\n<div>\n\n<p>  NyS_4,1.14: abhāvād bhāvotpattir nānupamṛdya prādurbhāvāt //</p>\n\n<p>ataḥ paraṃ prāvādukānāṃ tairthikānāṃ ca darśanānyupanyastāni kāni citpratiṣidhyante tatra kāni cidabhyanujñāyanta iti ( 454/3 ) tatra tāvadeke prāhurabhāvādbhāvotpattiḥ kutaḥ nānanupamṛdya prādurbhāvo yataḥ tasmādityarthaḥ /\nviśyaṃ hi śūnyatāyā eva jāyate /\nevaṃ kila śrūyate asadevedasagra āsīditi /\nata evādyāpyasata\neva janma dṛśyate na sataḥ tatkasya hetoḥ abhāvastasyā kāraṇamiti /\n<lg>\n<l>upalakṣaṇaṃ cedaṃ nānupamṛdya prādurbhāvāditidva</l>\n<l>asata utpādābhityapi draṣṭavyam /</l>\n<l>tasmādasadupādānaṃ viśvamiti siddham // 14 //</l>\n</lg></p>\n\n</div>\n<div>\n\n<p>  NyS_4,1.15: vyāghātādaprayogaḥ //</p>\n\n<l>tatra siddhāntīpa gūḍhābhisandhirāha upamṛdyaprādurbhavatīti vyāghāta iti // 15 //</l>\n\n</div>\n<div>\n\n<p>  NyS_4,1.16: nātītānāgatayoḥ kārakaśabdaprayogāt //</p>\n\n<p>tadabhisandhimavidvān pūrvapakṣī dūṣayati /\nna atītānāgatayoḥ kārakaśabdaprayogāditi /\nupamṛdya prādurbhavatīti bhākta eṣa prayogo na mukhya ityarthaḥ /\nbhinnasya kumbhasya kapālānīti tu yadyapi na sākṣātkārakaśabdastathāpi ṣaṣṭhyā sambandhābhidhānāt tasya kriyāmarbhatvātkriyāyāśca kārakanāntarīyakatvātpāramparyeṇa kārakaśabdatā draṣṭavyā /\npṛcchati kaḥ punaraṅkureṇa bījopamardārthaḥ /\n(445/2) kā punarbhaktiḥ yayā yogādupasaṃgṛhṇāti bījamaṅkura iti bhavati prayoga ityarthaḥ /\nuttaram /\nanantarotpattyarthaḥ upamardyepamardayorapyānantaryamanayorapīti etatsāmānyamityarthaḥ /\npunarapi gūḍhābhisandhireva siddhāntī uktaṃ smārayati /\natroktamiti /\nabhiprāyamudghāṭayati /\nyadapīdamucyata iti /\nnaupacārikaṃ prayogaṃ vyāsedhāmaḥ kārakaśabdānāṃ, kintu yathā bhaviṣyannaṅkuraḥ samprati asanna bījamupamṛdgāti evaṃ bījābhāvo 'sannāṅkuraṃ karotīti brūmaḥ /\ntadidamāha api tvasataḥ kāraṇādutpattirna yukteti /\nnanūktamupamṛdya prādurbhāvādityanenānantaryaṃ bījavināśāṅkurotpādayoḥ sūcitaṃ bījavināśānantaryāccāṅkurotpādasya bījavināśakāryatvamityata āha /\nyatpunaretadānantaryasāmarthyāditi /\nananyaprayuktamānantaryaṃ kāryakāraṇabhāvasādhanam\nidantu vyūhānantaryaprayuktamiti nābhāvasya kāraṇatvaṃ gamayitumarhatītyarthaḥ /\nyadi vyūhāntarakāryo 'ṅkuro 'tha kasmādavinaṣṭe pūrvavyūhe na bhavatītyata āha /\nna cāvinaṣṭe iti /\n<lg>\n<l>nanu yadi bījāvayavavyūhāntaramaṅkurotpādaheturna bījaṃ kasmādaṅkurārthinaḥ kṛṣīvalā bījamupādadataityata</l>\n<l>āha /</l>\n<l>evaṃ ceti /</l>\n<l>bījāvayavopādāne avarjanīyatayā bījamāgacchadaśakyapratyākhyānamityarthaḥ // 16 //</l>\n</lg></p>\n\n</div>\n<div>\n\n<p>  NyS_4,1.17: na vinaṣṭebhyo 'niṣpatteḥ //</p>\n\n<lg>\n<l>tadevamarthaṃ pariśodhyātraivārthe sūtraṃ yojayati /</l>\n<l>asya cārthasyeti /</l>\n<l>na vinaṣṭebhyo bījebhyo 'ṅkurasyāniṣpatteḥ /</l>\n<l>bījavināśaścedaṅkurotpādaheturatha vinaṣṭe bīje tadavayaveṣu parasparavicchinneṣvasati teṣāṃ vyūhāntare kasmādaṅkuro na bhavati bhavati tu sati teṣāṃ vyūhe tasmādvinaṣṭebhyo 'ṅkurānutpatterasati vyūhe na bījanāśaḥ kāraṇamiti sūtrārthaḥ // 17 //</l>\n</lg>\n\n</div>\n<div>\n\n<p>  NyS_4,1.18: kramanirdeśādapratiṣedhaḥ //</p>\n\n<p>kramanirddeśādityasya hetorasmatpakṣe 'pyapratiṣedhaḥ /\ntatrāpyānantaryasya tulyatvāt /\ntathāpi vinigamanāyāṃ ko heturityata āha /\nabhāvaścedaṅkurotpādakāraṇaṃ syāt /\nanupākhyeya iti śeṣaḥ /\nna hyananvayavinaṣṭayoḥ śāliyavabījayoḥ kaścidviśeṣo 'sti yenaikasmācchālyaṅkuro nānyasmāditi /\nko nu khalvabhāvānāmastyājānato bheda iti /\napi ca kāraṇānāṃ śaktibhedātkāryāṇi bhinnaśaktiyuktāni /\nyadā tu kāraṇānāmabhedastadā kutastacchektīnāṃ bhedaḥ tathā ca kāryāṇi bhinnaśaktīni na syurityāha /\nananvitaṃ ca kāryaṃ sarvābhiriti /\nyadapyasata utpādādabhāvasyopādānatvaṃ tadapi kāryāṇāṃ bhinnatvena bhinnaśaktikatvena ca prayuktam /\ntatprāgabhāvānāṃ svābhāvikabhedavirahāt /\napi ca prāgabhāvānāmanāditvena kāryotpādasyāpyanāditvaprasaṅgaḥ\nbhāvarūpakāraṇasahakāritvaṃ tvabhāvasya na niṣidhyate asmadabhimatasyopākhyeyasya /\nata\neva pākajādīnāṃrūpādīnāṃ pūrvarūpādidhvaṃsanimittatvamapyupeyate /\nśrutistu pūrvapakṣābhiprāyā, tathā ca siddhāntaśrutyantaraṃ sadeva somyedamagra āsīditi kathamasataḥ sajjāyeteti /\n<lg>\n<l>śūnyatāvivarto viśvaprapañca</l>\n<l>iti tu darśanamasatkhyātyanirvacanīyakhyātinirākaraṇenāpākṛtam /</l>\n<l>api ca śūnyatve khyāturabhāvātkhyātarebhāvaḥ /</l>\n<l>tasmānna śūnyatopādānastadvivarto vā viśvaprapañca iti siddham // 18 //</l>\n</lg></p>\n\n</div>\n<div>\n\n<p>  NyS_4,1.19: īśvaraḥ kāraṇam-- puruṣakarmāphalyadarśanāt //</p>\n\n<p>athāpara āha--- iśvaraḥ kāraṇaṃ puruṣakarmāphalyadarśanāt\n(sū. 19) mā mūdayaṃ nāmarūpaprapañcaḥ śūnyatopādāno 'pi tu brahmopādānobhaviṣyati, brahmaivahi prapañcarūpeṇa pariṇamate mṛttikeva ghaṭaśarāvodañcanādibhāvena /\nna caivaṃ nityatvavyāghātaḥ /\npariṇāme 'pi tattvāvighātāt tallakṣaṇatvācca nityatāyāḥ /\nyadāha 'yasmiṃstattvaṃ na vihanyate tadapi nitya'mityekaṃ darśanam /\naparaṃ ca brahmaivānirvacanīyānādyavidyopadhānānnāmarūpaprapañcabhedena vivarttate sukhamivaikamanekamaṇikṛpāṇādibhedānnaikavidhapratibimbabhedeneti,\ntadetaddarśanadvayamanena sūcitam /\nīśvaro brahma īśanāyogāt /\ncetanāśaktiḥ kriyāśaktiśceśanā /\nsā cāsti brahmaṇīti brahmaśvaraḥ kāraṇaṃ jagataḥ /\nśrūyate hi tadaikṣata bahusyāṃ prajāyeyetyādi /\n<lg>\n<l>sā ceyaṃ śrutiścetanasya jagatkāraṇatāmāha /</l>\n<l>na cābhāvo vā pradhānaṃ vā paramāṇavo vā cetayante /</l>\n<l>nanu jīvā eva cetanāstatkarmanimittonāmarūpaprapañco bhaviṣyati, kṛtamatra bhagavateśvareṇetyata uktaṃ puruṣakarmāphaldarśanāditi puruṣaścet</l>\n<l>cetayenaivaṃ niṣphalaṃ karmārabheda, niṣphalaṃ vidvān pravarttamānaḥ kathaṃ cetano nāmadva tasmātpurūṣakarmāphalyadarśanādīśvaraḥ kāraṇamityarthaḥ // 19 //</l>\n</lg></p>\n\n</div>\n<div>\n\n<p>  NyS_4,1.20: na puruṣakarmābhāve phalāniṣpatteḥ //</p>\n\n<lg>\n<l>tadetaddarśanadvayamapākaroti /</l>\n<l>na puruṣakarmābhāvo phalāniṣyateḥ (sū. 20) //</l>\n</lg>\n\n<p>idamātrākūtam na tāvanmṛttikeva nāmarūpaprapañcarūpeṇa brahma pariṇamate /\ntaddhi sarvātmanā vā pariṇamate ekadeśena vā, tatra sarvātmanā pariṇāme tattvavighātādanityatvam /\nekedeśena pariṇāme sāvayavatvāttadevānityatvam /\natha tatvenānugatasya pariṇāmaḥ tacca brahma ? na tarhi brahmaṇaḥ pariṇāmaḥ /\nna ca nirbhāgasyaikasya svasamvedanapratyakṣasya viparītajñānagocaratvasambhavaḥ /\nsāmānyato grahe rūpaviśeṣāgrahe ca tadanyarūpāropeṇa vibhramo dṛṣṭaḥ śuktikādau, na tu jātu śuktirūpaṃ vidvāna rajatamiti viparyasyati /\nna ca niraṃśe svasaṃvedanapratyakṣe brahmaṇi tatsvarūpāgrahaḥ sāmānyagraho vā bhavati /\ntasmādīśvaro jagadbhedena vivartataityayuktam /\nnimittaṃ tu syādīśvaro jagataḥ, sa cedanapekṣa eva jagatkāraṇamityucyate tatredamupatiṣṭhate /\nnapuruṣakarmābhāve phalāniṣpatteriti /\nasya vyatirekamāha vārtikakāraḥ /\nīśvaraścetkāraṇaṃ bhavediti /\n( 456/11 ) ekarūrpaṃ kāryaṃ syādityāha īśvarasyeti /\n<lg>\n<l>karmaṇīśvaro 'nīśvaraḥ syāt /</l>\n<l>tathā ca tatkāraṇāni neśvareṇa prayujyantaityanekānto vakṣyamāṇo heturityarthaḥ // 20 //</l>\n</lg></p>\n\n</div>\n<div>\n\n<p>  NyS_4,1.21: tatkāritatvādahetuḥ //</p>\n\n<lg>\n<l>tadevamīśvaropādānattvaṃ ca brahmavivartatvaṃ ca nirapekṣeśvaranimittatvaṃ ca nirākṛtpayābhimataṃ pakṣaṃ gṛhṇāti /</l>\n<l>tatkāritatvādahetuḥ (sū. 21 ) //</l>\n</lg>\n\n<p>paramāṇūpādānasya jagataḥ puruṣakarmāpekṣa\nīśvaro nimittakāraṇaṃ yacca tenāpekṣaṇīyaṃ puruṣakarma tadapīśvaranimittakameva /\nna ca yadapekṣyate tasyānimitatvamityupadiṣṭātpravedayiṣyāmaḥ /\ntasmādīśvarakāritatvātpuruṣakārasya tatsahāya\nīśvaro nimittakāraṇaṃ jagata ityasya pakṣasya nirākaraṇe puruṣakarmābhāve phalāniṣpatterityahetuḥ /\nnirapekṣeśvaranimittakattvanirākaraṇe heturevetyarthaḥ /\nbhāṣyaṃ guṇaviśiṣṭamātmāntaramiti /\nguṇānīśvarasya jñānādīnupapādayiṣyati vārttikakāraḥ /\nātmakalpādityatrātmaprakārādātmajātīyāditi yāvat /\nsaṃsāravadbhya ātmabhyo viśeṣamāha /\nadharmeti /\nnanvasya karmānuṣṭhānābhāvāt kuto dharmaḥ tathā cāṇimādikamaiśvaryaṃ kāryarūpaṃ vinaiva karmaṇetyakṛtābhyāgamaprasaṅga\nityata āha /\nsaṃkalpānuvidhāyī cāsya dharma\niti /\npravarttayatu kimetāvatetyata āha /\nevaṃ ca svakṛtābhyāgamasyālopeneti /\nmā bhūdbāhyānuṣṭhānaṃ saṃkalpalakṣaṇānuṣṭhānajanitadharmaphalamasyaiśvaryaṃ jagannirmāṇaphalamiti nākṛtābhyāgamaprasaṅga\nityarthaḥ /\nsyādetat /\nprayojanaṃ vinā na prekṣāvatāṃ pravṛttiḥ na ca prāptasakalaprāptavyasyāsti prāpaṇīyaṃ kiṃ cidīśvarasya, tasmāt kṛtamasya jagannirmāṇenetyata\nāha /\nāptakalpaśceti /\nmābhūdasya bhagavataḥ svārthaḥ parānugrahārthaṃ jagannirmāṇe pravartsyatītyarthaḥ /\natraiva dṛṣṭāntamāha /\nayaṃ yathā piturapatyānām /\nayaṃ pitā svāpatyānāṃ yathā pitetyarthaḥ /\ndārṣṭāntike yojayati tathā pitṛbhūta īśvara iti /\nnanvātmāntarāṇyanittyajñānayogīni dṛṣṭāni tadvailakṣaṇyādīśvaronātmajātīyo bhavitumarhatītyata āha na cātmakalpāditi /\nyadyapyātmāntarāṇyanityajñānayogīni ayaṃ ca nityajñānādiyuktaḥ tathāpyātmajātīya eva budvyādiguṇayogitvāt /\nanyathā toyādiparamāṇūnāmatoyatvādiprasaṅgo nityarūpādiyogāt /\nkarakādigatānāṃ rūpādīnāmanityatvopalabdheriti /\nyadi cāyaṃ buddhyādiguṇairnopākhyāyena pramāṇābhāvānupapanna eva syādityāha buddhyādibhiśceti /\nsyādetat yadi kāruṇyādīśvaro jagannirmāṇe pravarttate hanta bhoḥ sukhinameva sṛjenna tu duḥkhinam /\nna ca kṣetrajñagatadharmādhamrasahakāritayā nirmāṇavaicitryaṃ vācyaṃ, dharmasya tadanadhiṣṭhitasya svakāryākaraṇena kāruṇikena tadadhiṣṭānāyogāt--tasmātsukhiduḥkhyādibhedena jagadvaicitryadarśanānnānukampāprayukta īśvaraḥ karotītyata āha /\nsvakṛtābhyāgamālopena pravartamānasyeti /\nayamabhisandhiḥ /\nkāruṇiko 'pyayamātmāntarātiśāyitamahimāpi na vastūnāṃ sāmarthyamanyathā kartuṃ pārayati /\ntasmādadharmeṇotpattimatā(pi) neśvaraprabhāvādapi nityena bhavituṃ yuktam /\nna ca svaphalavirodhinā phalamapradāya vinaṃṣṭumapi śakyam /\nataḥ kṣetrajñānāṃ niyatimalaṅghayatā īśvareṇa nādharmaḥ śakyo 'nadhiṣṭhātum,\ntasmātkāruṇiko 'pyayaṃ vastusvabhāvamanuvidhīyamāno dharmādharmasahakārī jagadvaicitryaṃ vidhatte tadidamuktaṃ svakṛtābhyāgamālopena pravarttamānasyeti /\npuruṣairyatkarma kṛtaṃ tatphalābhyāgamālo pena pravarttamānasyetyarthaḥ /\nvārtika īśvaraprakriyeti /\n( 457/9 ) prakriyā prakaraṇaṃ īśvaranimittatvavicāra\nityarthaḥ /\natha vidyamānaḥ pratibandhānna pravarttayatīti /\n( 458/12 ) sukhāya puruṣārthena pradhāne pravartayitavye adharmaḥ puruṣārthasya pratibandhakaḥ-- evaṃ duḥkhāya puruṣārthena pradhāne pravarttayitavye adharmaḥ puruṣārthasya pratibandhakaḥ evaṃ duḥkhāya puruṣārthena pradhāne pravartayitavye dharma ityarthaḥ /\nna cāyaṃ hetustasmānnivarttata iti /\n(459/14) ayamevācetanatvalakṣaṇo hetuḥ kṣīrānna nivarttata ityarthaḥ /\nparispandaḥkriyā sā mūrtyanuvidhāyinī nāmūrte sarvagata īśvare saṃbhavinī iti manvānaḥ śaṅkate /\nkriyānāveśādakāraṇamiti cediti /\n(460/16) aparispandā api jñānacikīrṣāprayatnā ākhyātapadavācyatayā bhavanti kriyā īśvaraityabhisaṃdhinā parihāraḥ /\nna vikalpānupapatteḥ /\nyadā ca yugapadanekāni dravyāṇi saṃhanyate tadāsādhāraṇakāryavyāvṛttebhyaḥ saṃyogebhyaḥ iti /\n(461/8) asādhāraṇaṃ kāryam--ekaikasya tantudvayasaṃyogasya dvitantukaṃ tasmādvyāvṛttebhyaḥ saṃyogebhyaḥ saha sādhāraṇasyaiva kāryasya paṭalakṣaṇasyotpādādityarthaḥ /\nna kevalamutpannakriyeṣu kriyoparataudravyotpādaḥ kva cidanutpannakriyeṣvapi dravyeṣvavasthitasaṃyogebhyaḥ pūrvadravyoparatau dravyāntarotpāda ityāha /\nekāvayavavibhāge tviti /\ntuśabdena pūrvasmādutpannoparatakriyāviśeṣo darśitaḥ /\nkimakriyāvatāmevārambho netyāha kāni citpunariti /\nanyatarakarmajānnodanātsaṃyogānnivṛtte karmaṇi itarasmin dravye karmanirvṛttisamakālameva dravyaṃ cotpadyata iti tatsvābhāvyātpravarttataityaduṣṭamiti /\ncetano 'pyayaṃ parānugrahasvabhāvo 'pi vastusvabhāvamanurudhyamānaḥ karmāśayānurodhena jagadvaicitryaṃ vidhatte /\nna cāvaśyaṃ duṣkṛte puṃsāṃ pravṛttiṃ vihantītyarthaḥ /\nadyatve 'pi cetanānāṃ vicitrasvabhāvatvaṃ dṛṣṭraṃ sadasanmadhyamānāṃ janānām /\natha nityamaiśvaryaṃ dharmavaiyarthyaṃ na taddharmādbhavatīti /\n( 464/3 )\ntataśceśvarasyaiśvaryaṃ svakṛtakarmaphalaṃ veditavyamityayuktaṃ bhāṣyamirtiṃ bhāvaḥ /\npariharati nityamiti brūmaḥ /\ntasya hi jñānakriyāśaktī nitye iti aiśvaryaṃ nityam /\naṇimādikaṃ tvanityaṃ tadabhiprāyaṃ ca bhāṣyakārasya dharmaphalatvābhidhānam /\npratyātmavṛttidharmādharmasannicayādhiṣṭhānaṃ dhṛtyātmavṛttisaṃkalpānuvidhāyina īśvarasya dharmasya prayojanamiti /\nabhyupetyeśvaradharmametaduktaṃ bhāṣyakṛtā /\nparamārthatastu neśvarasya dharmasadbhāve pramāṇamasti nityābhyāmeva jñānakriyāśaktibhyāṃ sakalakāryotpādasiddherityāśayavānāha /\nna ceśvare dharmo 'stīti /\nbuddhimattvāttarhyatmāntaramiti /\nātmāntaraṃ śarīryantaramabhipretamiti /\nsa ca śarīrasaṃbandho varttamānaḥ keṣāṃ cidyathā saṃsāriṇāṃ keṣāṃ cidatīto yathā muktānāṃ śukaprahlādādīnām /\ntadaneneśvareṇa buddhimatā satāvaśyaṃ bhāvyaṃ śarīriṇeti deśyārthaḥ /\nnātmāntaraṃ śarīryantaramityarthaḥ /\nkuto guṇabhedāt /\nnityāścedasya buddhyādayaḥ kṛtaṃ śarīragrahaṇena tadutpādārtheneti bhāvaḥ /\nnanvidameva buddhimatkāraṇādhiṣṭhitāḥ paramāṇavaḥ pravarttanta iti /\npakṣadharmatābalāttarkasahāyānnityabuddhimattvamasya siddhyatītyarthaḥ /\npratyarthaniyamāsaṃbhavādityādinā tarkaḥ pramāṇasahāyo darśitaḥ /\nevaṃ tāvadguṇabhedenāśarīritvamīśvarasya darśitaṃ na caitasya śarīrayogo vikalpamapi sahataityāha /\natha buddhimattayeti /\n( 465/4 ) atītānāgatavarttamānaviṣayā pratyakṣeti /\nsākṣātkāravatītyarthaḥ /\nna punarakṣamāśritā nityatvāt /\nupalakṣaṇaṃ caitat /\nnānumānikī ceti /\nnaindriyakī naupamānikītyapi draṣṭavyam /\nakliṣṭeti /\n( 466/4 ) kleśo 'vidyā tadadūṣitetyarthaḥ /\nmūrttimaddravyasambandhitvāditi /\nsaṃyogitvādityarthaḥ /\ntathā ca na rūpādibhirvyābhicāraḥ /\ntathā ca na rūpādibhirvyabhicāraḥ /\netāvadabhipretamācāryasya trayo hi khalu bhāvā jagati bhavanti prasiddhacetanakartṛkāḥ\nyathā prāsādāṭṭālagopuratoraṇādayaḥ /\nprasiddhatadviparyayāḥ /\nyathā paramāṇvākāśādayaḥ /\nsandigdhacetanakarttṛkā yathā tanugirimahīdharādayaḥ /\ntatra prameyatvādvādivipratipattervā sādhakabādhakapramāṇābhāvecetanakarttṛtve saṃśayaḥ /\nna ca pratyakṣānupalabdhimātramatra bādhakaṃ bhavitumarhati /\nsvabhāvaviprakarṣiṇāṃ satāmapi pratyakṣānupalabdheḥ paramāṇvādīnām /\ntathā ca vivādādhyāsitāstanutarumahīdharādaya\nupādānābhijñakartṛkā utpattimatvāt acetanopādānatvādvā yudutpattimadacetanopādānakaṃ vā tatsarvamupādānābhijñapūrvakaṃ yathā prāsādādi, tathā ca vivādādhyāsitāstanutarumahīdharādayastasmāttatheti /\nna caiṣāmutpattimattvamasiddham /\nsāvayavatvena vā mahattve sati kriyāvattvena vā vastrādivattatsiddheḥ /\nna caitāvatā vaināśikānāṃ karmaṇā cetanena mīmāṃsakānāṃ kṣetrajñena cetanena cetanakarttṛtvasiddheḥ pṛthivyādīnāṃ siddhasādhanaṃ caitanye 'pi teṣāmupādānānabhijñatvāt /\ntajjñatve vā sa evāsmākamīśvaraḥ īdṛśamastu siddhasādhanaṃ ko he kleśaṃ vinā na vāñchitasiddhimicchet /\nna ca sādhyahīno dṛṣṭāntaḥ /\npaṭādīnāmapyupādānābhijñakuvindādikarttṛkatvāt /\nata eva na viruddhatā hetoḥ, evaṃ hi sā bhavet,\nyadyupādānābhijñarttṛkāḥ paṭādayo bhaveyuḥ\nna caitatpareṣāmapi sammatam /\nsyādetad\narthākṣiptasya viśeṣasya śarīrādimattvādeḥ pramāṇavirodhādviruddhatā /\nyathā tṛṇādivikārakāritvādagnimaddhimamityatra vahnimatvākṣiptatṛṇādivikāropayuktavahnigatodbhūtoṣṇasparśaviruddhaśītasparśasya pratayakṣeṇopalambhādbādhito viruddho hetuḥ /\ntathā hyasya kṣityādyupādānādiviṣayaṃ jñānamātmamanaḥsannikarṣaśarīrādikāraṇakaṃ nāsati tasmin bhavatīti tadanenākṣiptaṃ,\ntaccātra pramāṇabādhitaṃ, tannivṛttau ca jñānamasya nirvatteta uṣṇatvodbhūtinivṛttāviva dāhako vahniravaśyāya iti /\nna /\navyāpakanivṛttāvavyāpyanivṛttorayogāt /\nkāraṇaṃ cedavyāpakaṃ kāryasya hanta hatā tarhi vyāpyavyāpakasaṃkathā /\nbhavedetadyadi kṣityādyupādānajñānamapyasya kāryaṃ syānnityaṃ tu tadabhyupeyata iti na śarīrādinivṛttāvapi nivarttitumarhati /\navyāpakanivṛtteravyāpyasyānivṛtteriti /\nanyathā nāśvavān maitra iti gomānapi na syāt /\nna ca buddhyādīnāmanityānāṃ bahulamupalabdhernityā buddhirasambhāvinīti sāṃpratam /\nna hi pratyakṣāḥ pāthasīyā himakarakādayastadgatā rūpādayo 'nityā iti tadārambhakaiḥ paramāṇubhistadgatairvā rūpādibhistathā bhavitavyam /\nsadakāraṇatayā tu nityatobhayatrāpi tulyā /\nna ca śarīrādisahabhāvena jñānasya tatra tatropalambhāccharīrādīnāṃ jñānaṃ vyāpyamiti yuktam /\nsvābhāvikasambandhaśālitā hi vyāpyatā sā copādhivirahe bhavati,\nasti ca śarīrādisahabhāve jñānasyopādhiḥ kāryatvam /\nkāryaṃ jñānaṃ svakāraṇaṃ śarīrādinātivarttate nityaṃ tu tadativarttamānamapi sāhityopalambhaṃ na viruṇaddhi, tasmādyathā 'nityaḥ śabdaḥ utpattimatvāt\nghaṭavaditi prayukte kaścitsādhyadṛṣṭāntayordharmavaicitryātpratyavatiṣṭheta,\nyadi ghaṭasādharmyādutpattimattvādanityaḥ śabdaḥ hanta tasmādeva rūpādimatā tena bhāvyam,\nna cedayaṃ ghaṭasādharmyeṇa rūpādimān evamanityo 'pi mābhūdityevaṃ ca pratyavatiṣṭhamāna utkarṣasamajātivādī parājīyate evamevevādyutkarṣasamajātivāditayā parājetavyaḥ sādharmyamātreṇāprayojakena pratyavasthānāt /\ntasya ca sarvānumāneṣu sulabhatayā sarvānumānocchedāpādakatvāt /\nsyādetat /\nutpattimattvamupādānādyabhijñakartṛpūrvakatvamātravyāptaṃ ghaṭādiṣu dṛṣṭaṃ tāvanmātrameva pṛthivyādīnāṃ gamayed nityasarvaviṣayajñānavatkartṛtvaṃ tu kutastyam /\nna hi taddṛṣṭāntadharmiṇi dṛṣṭam /\natha rūpādyupalabdheḥ kriyātvena cakṣurādyanumānapi kathaṃ, na hi cchidādayaḥ kriyā indriyādisādhanāḥ\ntāsāṃ kuṭhārādisādhanatvāt /\natha dṛṣṭāntadharmiṇyadṛṣṭamapīndriyasādhanatvaṃ pakṣadharmatābalātsidhyati /\nrūpādyupalabdhigataṃ hi kriyātvaṃ tadeva karaṇaṃ gamayed yadupalabdhinirvartanasamarthaṃ,\nna ca kuṭhārādayaḥ samarthā iti pakṣadharmatābalātkuṭhārādivilakṣaṇamadṛṣṭacaramapi cakṣurādyupasthāpayatīti ? taditaratrāpi samānam /\nna hyayaribheyāniyatadigdeśaindriyakānaindriyakatrasasthāvarādilakṣaṇakāryotpādayaugapadyamasat i sarvaviṣayajñāne tannityatvevā sūddhumarhati,\nno khalvīdṛśaṃ parameśvaravijñānaṃ kāryaśarīrādikāryaṃ sambhavati śarīrādyutpatteḥ prāgasyācaitanyena tatprākkālakāryāntarotpādāyeśvarāntarakalpanāprasaṅgāt /\nevaṃ tatprāktatprāgityanekālaukikakalpanayā varaṃ buddhinityatvaṃ kalpitam /\netena śarīrendriyanityatvakalpanā 'pi pratyuktā /\netena yadeke bruvate--</p>\n\n<p>sanniveśādimatsarvaṃ buddhimaddhetu yadyapi /\nprasidhyetsanniveśāderekakāraṇatā kutaḥ /</p>\n\n<p>iti /\ntadapi parihṛtam /\nteṣāṃ prasidhyetsarvajñanirākriyāmanoratho yadi piśitacakṣuṣaḥ paramāṇūn kṣetrajñān\ntatsamavetānvā karmāśayān draṣṭumīśate,\nna caitadasti /\ntasmādatīndriyārthadarśino 'smadādibilakṣaṇā bahavaḥ kalpanīyāḥ tadvarameka eva tādṛśaḥ kalpanālāghavāyeti /\nna ca kādācitkaparipākādṛṣṭavat kṣetrajñaparamāṇusaṃyogādeva tanubhuvanādikāryopapatteḥ kṛtaṃ cetanakartṛkatveneti vācyam /\nutpattimattvasyopādānādyabhijñakartṛkatvenopādhivirahviṇaḥ svābhāvikapratibandhasiddheḥ /\nna cāvijñātānāmindriyamanasāṃ jñānotpādasādhanānāmanadhiṣṭhānasya ca vatsavṛddhinimittasyāpyecatanasya kṣīrasya svātantryeṇa prakṛteḥ, vane viṭapādīnāṃ ca vinā prayatnamutpādasya darśanādvyabhicāra\niti sāṃpratam /\nsarveṣāmeva teṣāṃ vivādāspadībhūtatvena pakṣanikṣepāt /\nna ca śaśaśṛṅgāstitāvadanupalabdhivirodhādapakṣadharmata /\ndharmiṇo darśanānarhvatayā bhagavatastadvirodhānupapatteḥ /\nanyathā sarvānumānocchedaprasaṅgāt śṛṅgasya tu śaśāśirovartino vatsādigatasyeva darśanārhasyānupalabdhinirākṛtasya sādhanānarhatvāt /\nsyādetat /\nnotpattimātraṃ svabhāvapratibaddhaṃ buddhimaddhetutvena, kiṃ tu tadviśeṣaḥ, yaddṛṣṭerakriyādarśino 'pi kṛtabuddhirutpadyate tasya ca dṛṣṭeḥ sopajāyate /\nyad buddhimadbhāvānuvidhāyibhāvābhāvaṃ dṛṣṭaṃ ghaṭādi ca tathā na tṛtpattimanmātraṃ tanubhuvanādyapi tasya sadbhāvāsadbhāvānuvidhānādarśanāt /\ntadetena viśeṣeṇopādhinā prayuktāṃ buddhimaddhetukatvavyāptimupajīvadutpattisāmānyaṃ na tena svabhāvapratibaddhamiti na tadgamayitumarhatīti,\nanyathā dhūmaprayuktāṃ dhūmadhvajavyāptimupajīvya pāṇḍutādeḥ kumudakapotakādigatādapi dhūmaketunānumānaprasaṅgāditi /\natrocyate /\nidameva nipuṇataraṃ bhavanto nirūpayantu kiṃ buddhimadanvayavyatirekānuvidhānaṃ viśeṣa āho taddarśanam /\nyadi pūrvapakṣaḥ sa buddhimaddhetukatvaṃ tanubhuvanādīnāmātiṣṭhamānairabhyupeyata eva /\nna hi kāraṇaṃ kāryānanuvihitabhāvābhāvamanyo vaktumarhatyasvīkāt /\natha darśanaṃ natarhyakriyādarśinaḥ kṛtabuddhisaṃbhavaḥ /\nya eva hi paṭo 'nena buddhimaddhetvenvayavyatirekānuvidhāyī dṛṣṭaḥ sa eva tatkāryo na tu vipaṇivartī /\ntajjātīyasya tadanvayavyatirekānuvidhānadarśanādadṛṣṭānvayavyatirekānuvinadhānamapi tajjātīyaṃ tatheti cet /\nhantotpattimad ghaṭādi buddhimadanvayavyatirekānuvidhāyītyanyadapi tajjātīyaṃ tanubhuvanādi tathā bhavaddaṇḍena na parāṇudyate /\nghaṭajātīyamutpattimad buddhimatpūrvamiti cet /\nnanu prāsādādi na taddhetukaṃ bhavet /\naghaṭajātīyatvāt /\natha yajjātīyaṃ buddhimadanvayavyatirekānuvidhāyi dṛṣṭaṃ tajjātīyamevādṛṣṭānvayavyatirekamapi buddhimaddhetukam /\ntatki midārnīṃ kāryajātīyaṃ prāsādādi buddhimaddhetukaṃ na dṛṣṭaṃ yenotpattimattanubhuvanādi tathā na syāt /\nna khalu tajjātīyatve kaścidviśeṣa\niti /\nyattu mṛdvikāratvena valmīkasya ghaṭādivatkulālakāryatvaṃ na bhavati tatkumbhakārasya pratyakṣānupalambhavirodhāt /\nadṛśyacetanapūrvakatve tu tasyopeyata eva /\nsyādetat /\nnotpattimātramupādānābhijñakartṛkatvena vyāptam /\napi tu yadasmadādiśakyajñānopādānādi,\nna ca tathā tanubhuvanādyutpattimadapi, tasmād\nvyāptivirahānna tatpūrvakamiti /\ntadayuktam /\nutpattimattvatadupādānādyabhijñakartṛkattvayoḥ prathamamanvayavyatirekābhyāṃ vyāptau siddhāyāṃ tadupādānādiśakyajñānatvakalpanāyāḥ kāryajñānaviṣaye vyavasthāpanāt /\nvyāptibalena jñānasāmānyasiddhaupakṣadharmatābalena tannityatvasiddhirityuktam /\ntenopādheranustriyamāṇasyānupalabdheḥ svabhāvapratibaddhamutpattimattvaṃ buddhimaddhetukattvena /\nna casvabhāvapratibaddhamutpattimatvaṃ svasaṃbandhinamatītyāpi vartsyatīti śakyaṃ śaṅkitum /\ntathā sati svabhāvahāniprasaṅgaḥ /\nsyādetat /\nna sarvajñapūrvakāḥ kṣityādayaḥ prameyatvasatvādibhyaḥ ghaṭādivadityanumānāni santi pratipakṣasādhanānīti satpratipakṣatayā prakṛtamanumānābhāsam /\natrocyate /\nkimanena sarvajñapūrvakatvaṃ niṣidhyate uta jñātṛmātrapūrvakatvaṃ sarvagrahaṇamupalakṣaṇārtham /\nyadi pūrvaḥpakṣaḥ tadaikadeśadarśipūrvakatvaṃ sādhitaṃ syāt /\ntathā cāpasiddhāntaḥ, na ca śakyamapi,\nna hyasmadādinā 'rvāgdarśināśakyāḥ pṛthivyādayaḥ kartuṃ, jñātṛmātrapūrvakatve tu niṣedhye ghaṭādibhirvyabhicāraḥ /\nyacceśvaro nādhiṣṭhātā paramāṇvādīnāmaśarīritvād\nmuktātmavat aiśvaraṃ jñānaṃ na sarvaviṣayam anityaṃ ca jñānatvāt asmadādijñānavadityanumānaṃ tatpakṣadharmatāsiddhyarthamīśvarasiddhiṃ tadbuddhimattvaṃ cāpekṣamāṇaṃ tatsādhakapramāṇaviruddhamātmānameva tāvannāsādayitumarhati prāgeva tadviroddhum /\nna hyāgamānumāne jagatkartṛtvanityasarvaviṣayabuddhimattvavyatirekeṇa kevalamaśviraṃ sādhayataḥ tathā ca tābhyāṃ viruddhaṃ bhavadanumānaṃ notpatumarhatīti siddham /\nbuddhivadicchāprayatnāvapi tasya nityau sakartṛkatvasādhanāntargatau veditavyau jñānacikīrṣāprayatnasamavāyalakṣaṇatvāt kartṛtvasya, teṣāṃ ca parasparāvinābhāvādanyatarasiddhāvitarayoḥ siddheḥ /\ntadevamutpattimatvādeva pakṣadharmatāsahāyādevambhūteśvarasiddhirityuktam /\nbhavatu vā tasmādupādānādyabhijñakartṛkatvamātrasiddhiḥ pariśeṣānumānāttu vyatirekasiddherviśeṣasiddhiḥ /\ntathā hi tanubhuvanādyabhijñaḥ karttā nānityāsarvaviṣayabuddhimān\ntatkartustadupādānādyanabhijñatvaprasaṅgāt /\nna hyevaṃvidhastadupādānādyabhijño dṛṣṭaḥ yathāsmadādiḥ\ntadupādānādyabhijñaścāyaṃ tasmāttatheti /\nnokhalu paramāṇubhedān pratikṣetrajñasamavāyinaśca tasmāttatheti /\nnokhalu paramāṇubhedān pratikṣetrajñasamavāyinaśca karmāśayānanyaḥ śakto jñātumṛte tādṛśādīśvarāditi prapañcitamadhastāt /\nparapuruṣasamavetāvapi dharmādharmāvadhiṣṭātuṃ śaknoti sambandhād\nna hi sākṣātsaṃyogasamavāyāveva sambandhau saṃyuktasaṃyogisamavāyasyāpi tadbhāvāt /\nsaṃyuktāḥ khalvīśveraṇa paramāṇvādayaḥ taiśca kṣetrajñāḥ tatsamavetau dharmādharmāviti saṃyuktasamavāyova vā kṣetrajñeneśvarasya saṃyogāt ajasaṃyogasyāpyupapāditatvāt /\ndharmādharmau paramāṇūnvā svadharmopagrahamantareṇāpi ceśvaraḥ svakāryābhimukhān kariṣyati viṣavidyāvidiva viṣaśakalaṃ kriyārambhābhimukham /\netena cetanopādānattmapi vyākhyātam /\nvārtikakṛtā tūpalakṣaṇatayā cetatatvaṃ heturuktaḥ /\nutpattimatvādayo 'pi hetava ūhanīyāḥ imaṃ ca nyāyamāmnāya\nupodbalayati /\n'etasya vākṣarasya praśāsane gāṃrgi dyāvāpṛthivī vidhṛte tiṣṭhataḥ' 'dyāvāpṛthivī janayan deva ekaḥ' 'tadaikṣata bahu syāṃ prajāyeye'tyādiḥ /\nsmṛtiśca bhavati /\n<lg>\n<l>ajño janturanīśo 'yamātmanaḥ sukhaduḥkhayoḥ /</l>\n<l>īśvaraprerito gacchetsvargaṃ vā śvabhrameva vā' akāraṇatvena ceśvarajñānanityatāṃ darśayati śrutiḥ 'apāṇipādo javano grahītā paśyatyacakṣuḥ sa śṛṇotyakarṇaḥ sa vetti viśvaṃ na hi tasya vettā tamāhuragryaṃ puruṣaṃ purāṇa' mityādikā /</l>\n<l>etayaivāśarīritvaṃ darśitaṃ bhavati /</l>\n<l>pariśiṣṭaṃ tu vārttikakṛtā svayameva prapañcitamityuparamyate // 21 //</l>\n</lg></p>\n\n</div>\n<div>\n\n<p>  NyS_4,1.22: animittato bhāvotpattiḥ kaṇṭakataikṣṇyādidarśanāt //</p>\n\n<p>kaṇṭakādīnāṃ saṃsthānaviśeṣavatāṃ nimittādarśanenānimittattāṃ manvānasyenaiva dṛṣṭāntena śarīrādīnāmapi saṃsthānabhedavatāmanimittatāṃ manvānaḥ pūrvapakṣayati /\n<lg>\n<l>animittata iti /</l>\n<l>adṛśyamānanimittānāṃ śarīrakaṇṭakākādīnāṃ pakṣanikṣepāt pakṣeṇa vyabhicārānudbhāvanāt /</l>\n<l>udbhāvane vā sarvānumānocchadaprasaṅgāt sarvatra tasya sulabhatvāt /</l>\n<l>ubhayasiddhena nimittatatpaṭādidṛṣṭāntena saṃsthāna bhedavattvātkaṇṭakaśarīrādīnāmapi nimittavattvamiti siddhāntaḥ // 22 //</l>\n</lg></p>\n\n</div>\n<div>\n\n<p>  NyS_4,1.23: animittanimittatvād nānimittataḥ //</p>\n\n<p>siddhāntyekadeśimatamudbhāvya dūṣayati /\napare tviti ( 468/9 ) // 23 //</p>\n\n</div>\n<div>\n\n<p>  NyS_4,1.24: nimittānimittayorarthāntarabhāvādapratiṣedhaḥ //</p>\n\n<p>svayaṃ vārtikakāraḥ kaṇṭakādīnāmanimittatāṃ vikalpya dūṣayati /\nkaṇṭakādīnāmanimittaṃ janmeti /\npratipādyapratipādakanyāyasyeti /\n( 469/2 ) pratipādyaḥ puruṣaḥ karma, pratipādakaśca puruṣaḥ kartā, kartṛkarmaṇī ca kārake, kārakaṃ ca kriyāyā nimittamiti pratipādyapratipādakaviṣayo nyāyaḥ sa cāyamanimittaṃ śarīrādīnāṃ janmeti pratijānānenānenābhyupeyate /\nanyathā temūkataiva syāditi /\ntadidamuktaṃ sarvaṃ cāmimittaṃ pratipādayasi ceti vyāhatam /\nna kevalaṃ pratipādyapratipādakanyāyābhyupagamādito 'pītyāha /\nvākyopādānācceti /\npratipādananimittaṃ vākyamupādatse abhidhatsecānimittaṃ sarvamiti vyāghāta ityarthaḥ /\ntathā 'pyanyataradharmāsiddha\niti /\nanyatareṇa sādhyadharmeṇānimittatvākhyenāsiddho 'nimittatvasyaivāsiddheḥ /\n<lg>\n<l>nanu prativādino vāṅnyātreṇa na siddhamasiddhaṃ bhavatyatiprasaṅgādityata āha /</l>\n<l>saṃsthānaviśeṣavattvasya bhāvāt /</l>\n<l>paṭādidṛṣantena kaṇṭakādīnāṃ sanimittakatvasya prāmāṇikatvena vāṅnyātrādasiddheriti /</l>\n<l>kasmātpunaḥ pūrva pakṣaḥ svayaṃ sūtrakāreṇa na nirākṛta ityata āha bhāṣkāraḥ sa khalvayaṃ vādo 'karmanimititta iti // 24 //</l>\n</lg></p>\n\n</div>\n<div>\n\n<p>  NyS_4,1.25: sarvamanityam utpattivināśadharmakatvāt //</p>\n\n<p>anye tu manyante /\nsarvamanityamutpattivināśadharmakatvāditi /\nhetorgakatvaṃ darśayituṃ pṛcchati /\nkimanityamiti /\nutaraṃ yasya kadā cidbhāvaḥ /\nhetvarthaṃ vivṛṇoti utpattīti /\nyad utpattidharmakarmanutpannaṃ nāsti tad utpannaṃ cāsti vināśadharmakaṃ ca vinaṣṭaṃ nāsti avinaṣṭaṃ cāsti tasmātpūrvāparayoḥ kālayorabhāvānmadhye ca bhāvātsiddhaṃ kadācidbhāvalakṣaṇamanityatvamutpattivināśadharmakatvādityarthaḥ /\nsādhyadharmirūpaṃ pṛcchati, kiṃ punariti /\nuttaraṃ bhautikaṃ ceti /\natra tāvatsvayaṃ vārtikakāra\nuttaramāha /\nsarvamanityamiti sūtrasya dṛṣṭāntārthatvāditi /\n( 470/1 ) arthaśabdo nimittavacanaḥ dṛṣṭāntanimittatvāt sūtrasya pratijñāhetūpanyāsaparasya /\n<lg>\n<l>na dṛṣṭāntaṃ vinā hetuḥ pratijñātārthasya gamako yata</l>\n<l>ityarthaḥ /</l>\n<l>etadeva vibhajate sarvamanityamiti /</l>\n<l>nirākaraṇāntaramāha utpattivināśadharmakatvāditicāyamiti // 25 //</l>\n</lg></p>\n\n</div>\n<div>\n\n<p>  NyS_4,1.26: nānityatānityatvāt //</p>\n\n<lg>\n<l>siddhāntyekadeśimatamupanyasya dūṣayati /</l>\n<l>nānityatānityatvāditi // 27-28 //</l>\n</lg>\n\n</div>\n<div>\n\n<p>  NyS_4,1.27: tadanityatvam agnerdāhyaṃ vināśyānuvināśavat //</p>\n\n<p>  NyS_4,1.28: nityasyāpratyākhyānaṃ yathopalabdhi vyavasthānāt //</p>\n\n<p>paramasiddhāntaṃ sūtroktamāha /\nayaṃ khalviti /\nathoccate na vayaṃ sarvamanityaṃ sādhayāmo 'pi tu yaspaya yasyānityatā nāmāsti dharmastatsarvamanityamiti /\ntataścākāśādīnāṃ nityatve 'pi nāsmatpakṣakṣatiriti tadetatsiddhasādhanena dūṣayati /\nanityatābhāvācca sarvamanityamiti na doṣa iti /\n( 471/5 ) yasya san dharmīsvaṃ tadyogādanityaḥ syātsa eva kadācinnāstītyata āha /\nanityatvaṃ nāma dharmaḥ so 'sati dharmiṇi na bhavatīti /\n<lg>\n<l>syādetad utpattivināśadharmakatvāvagatāvanityatāyogād</l>\n<l>ghaṭādi bhavatvanityaṃ tenaiva dṛṣṭāntena sattvādākāśādayo 'pi bhaviṣyantyanityā iti deśayati /</l>\n<l>atha punariti pariharati /</l>\n<l>tasyāpyuttarapadasiddhau tatpadārthasya nityatvasya siddheriti // 28 //</l>\n</lg></p>\n\n</div>\n<div>\n\n<p>  NyS_4,1.29: sarvaṃ nityaṃ pañcabhūtanityatvāt //</p>\n\n<lg>\n<l>ayamapara ekāntaḥ--- sarvaṃ nityaṃ kasmātpañcabhūtanityatvāt /</l>\n<l>pañcabhūtātmakaṃ khalvetad goghaṭādikāryamupalabhyate vyapadiśanti hi mṛd ghaṭo sṛccharīramiti /</l>\n<l>bhūtāni ca nityāni teṣāmucchedasya naiyāyikairanabhyupagamāt /</l>\n<l>tena bhūtānāṃ goghaṭādīnāṃ nityateti pūrvaḥ pakṣaḥ // 29 //</l>\n</lg>\n\n</div>\n<div>\n\n<p>  NyS_4,1.30: notpattivināśakāraṇopalabdheḥ //</p>\n\n<p>bhūtebhyo bhautikāni bhinnāni na hi paramasūkṣmāḥ paramāṇavo goghaṭādayaḥ /\n<lg>\n<l>paramāṇuvatteṣāmatīndriyatve sarvāgrahaprasaṅgādityuktaṃ dvitīye 'dhyāye /</l>\n<l>tasmādgrahaṇāgrahaṇaviruddhadharmādhyātayogādanve bhautikā bhūtebhyaḥ /</l>\n<l>tathā ca teṣāmutpattivināśakāraṇopalabdherna nityatvaṃ bhūnityatve 'pīti siddhāntamāha /</l>\n<l>notpattivināśakāraṇopalabdheriti // 30 //</l>\n</lg></p>\n\n</div>\n<div>\n\n<p>  NyS_4,1.31: tallakṣaṇāvarodhādapratiṣedhaḥ //</p>\n\n<lg>\n<l>bhūtasārūpyeṇa tādātmyaṃ manyamānaḥ punarapi pūrvapakṣavādyāha /</l>\n<l>tallakṣaṇāvarodhādgoghaṭādīnāṃ bhūtanityatvena nityatvāpratiṣedhaḥ // 31 //</l>\n</lg>\n\n</div>\n<div>\n\n<p>  NyS_4,1.32: notpattitatkāraṇopalabdheḥ //</p>\n\n<p>bhūtasāmyaṃ goghaṭādīnāṃ bhūtakāryatve 'pyupapadyamānaṃ na bhūtātmakatvamavagamayatītyāśayavānāha /\nnotpattitatkāraṇopalabdheriti /\n(32) api ca yadyutpattivināśau na bhāvānāṃ vastusantau katha prekṣāvatāmabhimatotvapattikāraṇe 'nabhimatavināśakāraṇe ca tadarthināṃ pravṛttirityāha /\nutpattivināśakāraṇeti /\napi cāvyāpako heturityāha śabdakarmabuddhyādīnāṃ cāvyāptiḥ /\navyāpakaścānaikānta uktaḥ /\npakṣo hi sarvaṃ nityamiti /\n( 471/ 0 ) tasminsatvāsattvābhyāmanekāntaḥ\nnaikaḥ sattvāsattvalakṣaṇo 'nto 'syetyanekānta iti /\ntadetadvārttikakāro vakṣyatyarthadṛṣṭyā pakṣasyāntadvaye 'vasthānāditi /\nhetorantadvaye sattvāsattvarūpe pakṣasyāvasthānāditi yojanā /\nasati bādhake mithyātvakalpanāyāmatiprasaṅga ityamumarthaṃ śaṅkānirākaraṇābhyāmāha svapnaviṣayetyādi /\nbhāṣyoktamarthamuktvā svayaṃ vārtikakāra\nāha /\nsarvasya ceti /\nyāvadyena pratipādyata iti /\npratipādanena kriyata ityarthaḥ /\nśeṣamatirohitārtham /</p>\n\n</div>\n<div>\n\n<p>  NyS_4,1.33: na vyavasthānupapatteḥ //</p>\n\n<p>tadevaṃ sāṃkhyānāṃ matamapāsya svāyambhuvānāṃ matamapākartumupanyasyati /\napare sarvaṃ nityamityanthā varṇayanti /\ntrividhaḥ khalvayaṃ dharmiṇaḥ pariṇāmodharmalakṣaṇāvasthārūpaḥ\ntadyathāsuvarṇaṃ dharmi tasya pariṇāmo vardhamānarucakādiḥ\ndharmasya tu lakṣaṇapariṇāmo 'nāgatādi /\nyadā khalvayaṃ suvarṇakāro vardhamānakaṃ bhaṅktvā rucakaṃ racayati tadā vardhamānako varttamānalakṣaṇaṃ hittvātītalakṣaṇamāpadyete rucakaṃ tvanāgatalakṣaṇaṃ hitvā varttamānatāmāpadyate vattamānatāpanna\neva tu rucako navapurāṇabhāvamāpadyamāno 'vasthāpariṇāmavān bhavati /\nnavapurāṇāvasthāśca varttamānalakṣaṇāśrayā lakṣaṇapariṇāmāḥ so 'yaṃ trividhaḥ pariṇāmo dharmiṇaḥ dharmalakṣaṇāvasthāśca dharmiṇo bhinnāścābhinnāśca /\ntathā ca te dharmyabhedānnityāḥ\nbhedāccotpattivināśaviṣatvamityubhayamupapannam /\nnanu yadyupajanāpāyadharmakatvaṃ dharmiṇāṃ hantotpatteḥ prākteṣā masatvādvināśāccorddhamasatvātkathaṃ sarvanityatvasiddhirityata āha yaccopajāyate tatprāgapyupajanādasti /\ndharmirūpeṇeti śeṣaḥ /\n<lg>\n<l>tannivṛttamapyastīti /</l>\n<l>atrāpipa dharmirūpeṇeti śeṣaḥ /</l>\n<l>nirākaroti /</l>\n<l>na vyavasthānupapatteḥ (sū. 33) //</l>\n</lg></p>\n\n<p>upajanāpāyayoḥ svarūpataḥ kālato viśeṣataḥ sambandhito 'nāgatatvādivyavasthānupapattirityarthaḥ /\netaduktaṃ bhavati na tāvadbhedābhedo parasparaparīhāravyavasthitadharmāvekatra samāviśataḥ /\ntasmādupajanāpāyavyavasthāyai bhedaṃ dharmalakṣaṇāvasthānāṃ dharmiṇa icchatā teṣāmatityatvamabhyupetavyaṃ, sāṃkhyavatsakāryābhyupagamena tu nityatvavyavasthāpane vārttikakāra āha /\n<lg>\n<l>yacca nivarttate tannivṛttamapyastīti bruvāṇa</l>\n<l>iti /</l>\n<l>sugamam // 33 //</l>\n</lg></p>\n\n</div>\n<div>\n\n<p>  NyS_4,1.34: sarvaṃ pṛthag bhāvalakṣaṇapṛthaktvāt //</p>\n\n<lg>\n<l>ayamapyanya ekānto bauddhānāṃ sarvaṃ pṛthak kasmād bhāvalakṣaṇapṛthaktvāt /</l>\n<l>na rūpādyatiriktaṃ dravyaṃ nāma kiṃ cidasti nāpyavayavātiriktaḥ kaścidastyavayavīti sautrāntikā vaibhāṣikāśca prapatipedire // 34 //</l>\n</lg>\n\n</div>\n<div>\n\n<p>  NyS_4,1.35: nānekalakṣaṇairekabhāvaniṣpatteḥ //</p>\n\n<lg>\n<l>tānnirākaroti /</l>\n<l>nānekalakṣaṇairekabhāvaniṣpatteḥ (sū. 35) //</l>\n</lg>\n\n<l>anekavidhairlakṣaṇaiḥ sambaddhasyaikasya bhāvasya ghaṭāderavayavino niṣpatteriti // 35 //</l>\n\n</div>\n<div>\n\n<p>  NyS_4,1.36: athāpi lakṣaṇavyavasthānādevāpratiṣedhaḥ //</p>\n\n<p>athāpīti /\napi cetyarthaḥ /\naṇusamūhe cāgṛhyamāṇa iti /\nparamasūkṣmatvenātīndriyatvādityarthaḥ /\nathāpyetadanūktamiti /\napi ca bhāvalakṣaṇapṛthatkāditi hetumutkā boddhena paścādetaduktaṃ, kiṃ taduktamityata\nāha /\nnāstyako bhāvo yasmātsamudāya\niti /\netadanūktaṃ dūṣayati /\nekānupapatternāstyeva samūhaḥ /\nanūktaṃ vivṛṇoti /\nnāstyeko bhāvo yasmāt samūhe bhāvaśabdaprayogaḥ /\nasya dūṣaṇaṃ vivṛṇoti /\nekasyānupapatteriti /\netataprapañcayati ekasamuccayo hīti /\nnāstyeko bhāva iti yasya bhāvasyaikatvapratiṣedhaḥ pratijñāyate samūhe bhāvaśabdaprayoga iti bruvatā sa evābhyanujñāyate /\nnanu samūho 'bhyanujñāyate na tveko bhāva ityata āha /\nekasamuccayo hi samūha iti /\ntadenana pratijñāyā hetorvyāghāta\nuktaḥ /\nsaṃprati pratijñāyā hetunā vyāghāta\nityāha samūhe bhāvaśabdaprayogāditi ceti /\nvārttikam /\nasya prayoga iti /\n( 475/9 ) kumbhaśabdo 'nekaviṣaya iti pāramārthikānekaviṣayaḥ kālpanikaṃ tu kumbhasyaikatvaṃ na vāryate tathā caikapadamityekapadena vyabhicāraḥ tasyāpi pāramārthikānekaviṣayatvādityarthaḥ /\nsyādetad\nghaṭādiśabdebhyo rūpādīnāṃ budhnādīnāṃ ca bahūnāmavagamāt kathamekārthatetyata āha /\nādhārādheyabhāveti /\nyadi nānārthatā 'pi bhavati ghaṭādiśabdānāṃ tathā 'pi pratyekamekatvaṃ tadarthānāmaśakyāpahnavamiti na pūrvapakṣiṇo 'bhimatasiddhiriti /\nupetya tūccate anekārthatvamapyatra na sambhavatīti /\nsamūhe bhedasya cānavasthāditi /\n( 476/ 19) yadi samūhamātrameva na tvekaṃ kiṃ cidasti tathā sati ghaṭalakṣaṇe samūhe bhedyamāne nālpataratamādibhedaḥ pratīyeta ghaṭādikapālaśarkarācūrṇaparamāṇūnāṃ samūhatvenānantāvayavatvādayaṃ mahānayamalpo 'lpatara\niti vibhāgo na syāt /\ntasmādanena tāratamyaṃ samarthayamānena kva cit samūhanivṛttirvācyāna cāsāvasamūhameka mantareṇetyeko 'bhyupeyataityarthaḥ /\nuktamarthamavidvān śaṅkate /\natha manyasa iti /\n(477/5) rūpādīnāṃ samudāya iti catvāri vādravyāṇīti cāvāntaradarśanabhedavivakṣayā draṣṭavyam /\nuktārthadarśanenottaram /\netasmin vai darśana\niti1 athānantaṃ samudāyaṃ pratipadyasa iti nirākṛtasyāpi punarāśaṅkā āgamavirodhamāpāyitum /\nekānupapattau nānekopapattiriti /\nyattadanekamuktametat tyājyamiti /\nśeṣaṃ bhāṣyavyākhyayā vyākhyātam\n// 36 //</p>\n\n</div>\n<div>\n\n<p>  NyS_4,1.37: sarvamabhāvo bhāveṣvitaretarābhāvasiddheḥ //</p>\n\n<p>samprati śūnyatāvādinamutthāpayati /\nayamapara ekāntaḥ /\n(478/1) sarvamabhāva iti pratijñā /\natra heturbhāveṣvitaretarābhāvasiddheriti /\nsarvamidaṃ pramāṇaprameyapramitirūpamabhāvastuccham /\nbhāveṣvitaretarābhāvasiddheriti /\nvārttikakāro vyācaṣṭe asatpratyayabhāvapratiṣedhābhyāṃ bhāvaśabdasāmānādhikaraṇyāt /\npramāṇādayaḥ khalvamī parasparānātmakatayā asaditi pratyayasya nañaśca gocarā ityanubhūyante atastadvācināṃ śabdānāṃ tatsāmānādhikaraṇyaṃ tataḥ pramāṇādayo 'santaḥ anutpannapradhvastapaṭavat /\napi cāmī bhāvā nityā anityā vā nityatve sarvasāmarthyarahitasyāsattvam /\nna hi nityaṃ kva citkāryaupayujyate kramākramānupapatterityuktam /\nanityatve tu vināśasvabhāvāśced dvitīyādikṣaṇaiva prathamakṣaṇe 'pi na syuḥ /\nsattve vānāmī vināśasvabhāvāḥ\natatsvabhāvattve vā kṣaṇāntare 'pi na vinaśyeyuḥ /\nno khalu nīlaṃ svakāraṇādupajātaṃ jātu kāraṇasahasrairapi śakyaṃ pītaṃ karttumiti vināśasvabhāvakatvamakāmenāpi anityānāmeṣitatyam /\ntasmādbhāvānāṃ śūnyataiva pāramārthikī kalpanayā tvavastusatyā santaivāvabhāsanta iti yuktamutpaśyāmaḥ /\ntathā ca sarve bhāvā iti /\nsarve bhāvaśabdā ityarthaḥ /\nprayogaśca sarvebhāvaśabdā asadviṣayāḥ asatpratyayapratiṣedhābhyāṃ sāmānādhikaraṇyāt /\nanutpannapradhvastapaṭaśabdavat /\natra tāvadutsūtraṃ bhāṣyoktaṃ dūṣaṇa vārttikakāra āha /\npratijñāpadayoḥ pratijñāhetvośca vyāghāta iti /\nabhinnavibhaktikatvamabhinnārthakavibhaktikatvaṃ na tvabhinnavibhaktikatvameva, bhinnavibhaktikānāmapi sāmānādhikaraṇyāt /\nyathā caitraḥ paṭhatīti /\nyathā ca na tvāṃ tṛṇāya manya iti /\nnāmati tatpratyayena bhavitumiti /\n<lg>\n<l>na hyatyantāsannirūpākhyaṃ sarvamiti vā bhāva iti vā 'bhidhānaspaya gocaraḥ upapāditaṃ hi dvitīyasūtra eva yathā 'sadvā 'nirvacanīyaṃ vā na khyātigocaro 'pi tu sadeva sadantarātmanā,</l>\n<l>tathā ca kuto 'tyantāsataḥ kalpanāgocaratvamapīti /</l>\n<l>śeṣaṃ bhāṣya iti /</l>\n<l>pratijñāhetorvyāghāto bhāṣye prapañcita iti // 37 //</l>\n</lg></p>\n\n</div>\n<div>\n\n<p>  NyS_4,1.38: na svabhāvasiddherbhāvānām //</p>\n\n<lg>\n<l>utsūtramutkā bhāṣyakāraḥ sautraṃ dūṣaṇaṃ vaktumāha /</l>\n<l>sūtreṇa cābhisambandho dūṣaṇasya /</l>\n<l>na svabhāvasiddherbhāvānām (sū. 38) //</l>\n</lg>\n\n<p>sarvamabhāva iti nāsti /\nkasmātsvabhāvasiddherbhāvānāṃ svabhāvo dharmo dravyādīnāṃ sadādiḥ /\natha vā svabhāvaḥ svarūpaṃ bhāvānāṃ yenāmī bhāvāḥ svabhāvādvyāvarttante /\nyadvā asanniti pratyayasya gavyaśvātmaneti viśeṣaṇāt /\nagaurityasya gāṃ parihṛtyāśvādibhiḥ saṃbandhādgobhāvasiddherevamaśvādiṣvapīti svabhāvasiddherbhāvānāṃ nābhāva ityarthaḥ /\nna svabhāvasiddheriti sūtramanūdya vārttikāraḥ svarūpamātreṇa vyākhyāyaṃ praśnapūrvakaṃ tātparyamasya darśayati /\npūrvasūtrasyeti /\n( 479/5 ) kaścasvabhāvaityādinā siddho bhāva ityantena sūtrasya vyākhyānatrayaṃ bhāṣyakārīyaṃ vārttikakāro darśayati /\nsāmānyo dharmaḥ samāno nityatvādirityarthaḥ /\npraśnapūrvakamasatpratyayapratiṣedhasāmānādhikaraṇyaṃ bhāvasyopapādayati /\nkathaṃ tarhīti /\n( 480/2 ) asacchabdaḥ khalva bhāvaviśeṣaṇaṃ sadevābhidhatte śuklaguṇaviśiṣṭe paṭe varttate tathā cāsatpratyayābhidhānayorupapannaṃ bhāvavācinā padevana sāmānādhikaraṇyamityarthaḥ /\nbhāvaśca kaścinnityaḥ kaścidanityaḥ tatra nityasyārthakriyākāritvamupapāditaṃ kṣaṇabhaṅgabhaṅga eva /\nanityo 'pi na vināśasvabhāvo bhāvaḥ kiṃ tu svakāraṇādayaṃ satsvabhāvo jātaḥ kāraṇāntarāttu vinaśyati /\nyatūktaṃ nīlaṃ śakyaṃ na pītaṃ karttumiti /\ntatra brūmaḥ śakya eva nīlaḥ paṭaḥ pītaḥ karttum āmaśyāmo ghaṭo vahnisaṃyogādraktaḥ /\natha nīlatvaṃ na pītatvaṃ śakyaṃ kartuṃ nanu bhāvo 'pi nābhāvaḥ karttuṃ śakya iti /\nyathaiva kumbhādhikaraṇe śyāmaraktatve paryāyeṇa bhavataḥ evaṃ kapālādhikaraṇau kumbhabhāvābhāvāvityadoṣaḥ\n// 38 //</p>\n\n</div>\n<div>\n\n<p>  NyS_4,1.39: na svabhāvasiddhir āpekṣikatvāt //</p>\n\n<lg>\n<l>svabhāvasiddheriti yaduktaṃ tadākṣipati śūnyavādī /</l>\n<l>na svabhāvasiddhirāpekṣikatvāt (sū. 39) //</l>\n</lg>\n\n<lg>\n<l>sarva evaṃ hi bhāvā bhinnasvabhāvā bhinnatvaṃ ca teṣāmanyāpekṣam /</l>\n<l>tathā hi nīlaṃ bhinnaṃ pītādyapekṣayā na tu svabhāvataḥ evaṃ hrasvatvadīrghatvaparattvāparatvapitāputratvādayaḥ parasparāpekṣā draṣṭavyāḥ /</l>\n<l>yacca parāpakṣaṃ tanna svābhāvikaṃ yathā japākusumāpekṣaṃ sphaṭikasya raktatvamityākṣepārthaḥ // 39 //</l>\n</lg>\n\n</div>\n<div>\n\n<p>  NyS_4,1.40: vyāhatatvādayuktam //</p>\n\n<lg>\n<l>samādhatte /</l>\n<l>vyāhatatvādayuktam (sū. 40) //</l>\n</lg>\n\n<p>tadvyācaṣṭe yadīti /\nnanu yadyanena krameṇobhayābhāvo bhavati bhavatu siddhameva naḥ samīhitamityata āha /\napekṣāyāmanapekṣāyāṃ ceti /\nparimāṇabhedo hi dīrghatvaṃ hrasvatvaṃ ca sa ca bhāvānāmautpattikaḥ kevalaṃ tasyātiśayānatiśayau parasparagrahaṇādhīnau /\ntathā hīkṣuyaṣṭerveṇuyaṣṭito hrasvatvaṃ pūrvasaṃkhyāyogihastaparimitatvamanatiśayaḥ\nveṇuyaṣṭerdīrghatvamatiśayaḥ parasaṃkhyāyogihastaparimitatvaṃ taccedaṃ pratiyoginirūpaṇādhīnanirūpaṇam,\nna tu pratiyogyadhīnotpattīti, na vastudharmo 'yaṃ parāparāpekṣaḥ /\nbhinnatvaṃ ca bhedaḥ sa ca vastuviśeṣaṇaṃ notpattau vastvantaramapekṣate kiṃ tu svanirūpaṇe /\nevaṃ pitṛtvamapi vyavasthitā janakaśaktireva sā janyanirūpaṇādhīnanirūpaṇā na tu tadadhīnotpattiḥ /\nvipañcitaṃ caitadasmābhirbrahmatattvaparīkṣāyām /\nparatvāparatvādayastvapekṣābuddhinimittatayā parāpekṣotpattikā api lokayātrāṃ vahanto na śakyāḥ pratyākhyātum /\nna caitāvatā tadadhikaraṇaṃ bhāvo na nirapekṣa iti sarvamavadātam /\nsyādetat apekṣāmātrameva dīrghatvādayo bhaviṣyanti kṛtameṣāṃ vastusvabhāvenetyata\nāha /\nsvabhāvasiddhau cāsatyāmiti /\n(481/1) apekṣā sāmarthyamapekṣāprayojanayogaḥ /\n<lg>\n<l>svayaṃvārtikakāro dūṣaṇānyāha sarvathā cāyaṃ vyāhata iti /</l>\n<l>nigadavyākhyātam // 40 //</l>\n</lg></p>\n\n</div>\n<div>\n\n<p>  NyS_4,1.41: saṃkhyaikāntāsiddhiḥ kāraṇānupapattyupapattibhyām //</p>\n\n<p>uttarasūtrāvatāraparaṃ bhāṣyam /\nathaite saṃkhyaikāntavādāḥ saṃkhyā ekānto yeṣu vādeṣu te tathoktāḥ /\natha śūnyatāvādānantaraṃ te parīkṣyantaityarthaḥ /\ntatra prathamaṃ brahmādvaitamutthāpayati /\nsarvamekaṃ kutaḥ sadaviśeṣāt /\nidamasyākūtam /\nna tāvadayaṃ nāmarūpaprapañcaḥ prakāśādbhinnaḥ san prakāśitumarhati /\njaḍasya svayaṃprakāśāsaṃbhavāt /\nna ca prakāśayonagātprakāśata iti yuktam /\nna khalvāntareṇa prakāśenāsya kaścidyogaḥ saṃbhavati /\nviṣayaviṣayibhāvaḥ sambandha iti cenna /\ntatrākiñcitkarasya viṣayitvāsambhavāt /\nna cārthe jñānaṃ phapavalaṃ janayatīti sāṃpratam /\natītānāgatayorarthayostadasaṃbhavāt /\nna ca na tayorviṣayabhāvaḥ /\ntasmāt jñānādbhinnasya nāmarūpaprapañcasya na prakāśasambhava iti jñānasyaivāyaṃ vivartta iti yuktamutpaśyāmaḥ /\nna ca prakāśātmano ghaṭādaya evodayavyayadharmiṇaḥ parasparavyāvṛttāḥ santviti sāṃpratam /\ntadvyāvṛttigrahe pramāṇābhāvāt /\nsā hi yadyato vayāvartate tadubhayagrahe gṛhyate na ca vijñānāni vilakṣaṇāni svarūpamātrāvasthitāni parasparavārttānabhijñāni jñānāntaramapi grahītumutsahante prāgeva svasmādvyāvartayitum /\nna ca niṣedhyaniṣedhādhikaraṇagrahaṇakāraṇako vyāvṛttigrahaḥ svakāraṇena samasamayotpādo bhavitumarhati /\ntādṛśoḥ savyetaraviṣāṇavatkāryakāraṇabhāvābhāvāt /\nna caikaṃ vijñānaṃ kṣaṇikaṃ niṣedhyaniṣedhādhikaraṇe gṛhītvā paścānniṣedhaṃ gṛhṇātīti yuktam /\nkṣaṇikasyākramasya kramavadvyāpārāyogāt /\nna caikaṃ vijñānaṃ niṣedhyaniṣedhādhikaraṇe gṛhṇāti atha jñānāntaraṃ niṣedhatīti yuktam /\ncaitragṛhīte 'pi tasminyaitrasya niṣedhajñānaprasaṅgāt /\nna ca jñānasvarūpagraha evāsya niṣedha graha iti sāṃpratam /\nevaṃ hi sa bhavedyadi svarūpatadanyavyāvavṛttyorekatvaṃ bhavet /\ntatra vyāvṛttisvabhāvo vā bhāvo bhāvasvabhāva vā vyāvṛttiḥ /\ntatra pūrvasminkalpe vyāvṛttestucchatvāttatsvabhāvā bhavābhedāstucchāḥ syuḥ /\ntataśca vacobhaṅnyantareṇa śūnyabādaprasaṅgaḥ /\nuttarasmiṃstu kalpe vidhirūpo bhāva eva vyāvṛttiriti vidhirūpatayā ca te vyāvarttanta iti na vyāvṛttā bhāvāḥ parasparaṃ paramārthataḥ tadidamuktaṃ sadaviśeṣāditi /\n(482/1) anādyanirvacanīyāvidyānibandhanaṃ tu bhāvānāṃ bhedaṃ na vyāsedhāmaḥ /\nna ca jñāturapi jñānādbhedagrāhakamasti pramāṇamuktādeva viśeṣāt /\ntasmānna jñeyānāṃ parasparataśca jñānācca bhedaḥ /\nnāpi jñāturjñānādasita bhedaḥ\nnāpi jñānānāmanyonyasya, tasmātprakāśa eva svayaṃ prakāśaḥ kūṭasthanitya ānadaghano 'nādyavidyopadarśitavividhavicitranāmarūpaprapañco brahmetyadvaitasiddhiḥ /\nata eva śrutayo bhavanti /\n'ekamevādvitīyaṃ brahma neha nānāsti kiñca na /\nmṛtyoḥ sa mṛtyumāpnoti ya iha nāneva paśyati' ityevamādikāḥ /\ntadevamaikāntikamekatvamupanyasya dvitvamaikāntikamāha sarvaṃ dvedhā kutaḥ nityānityabhedāt /\nna hi nityānityābhyāmanyo rāśirasti yamāśritya padārthāstritvādike vyāvatiṣṭheranniti /\nmatāntaramāha sarvaṃ tredhā /\ntadeva darśayati /\njñātā jñeyaṃ jñānamiti /\njñaptirapi jñāyamānatvāj\njñeyānnātiricyata iti bhāvaḥ /\nmatāntaramāha /\nsarvā caturdhā /\ndarśayati /\npramātā pramāṇaṃ prameyaṃ pramitiriti /\nyadi pramitirnāma tattvaṃ pramāṇādibhyo bhinnaṃ nāśrīyate pramāyāḥ pradhānakriyāyā abhāvātkathaṃ pramātrādayaḥ /\nkathaṃ ca pradhākriyāmantareṇaikavākyatā syāt kārakavaiciśyaṃ vā /\npramāyāḥ phalatvāvasthāyā upari prameyavyapadeśaṃ na vārayāmaḥ /\nna caitāvatā tattvāntaraṃ na bhavati /\n<lg>\n<l>iti /</l>\n<l>evaṃ yathāsambhavamanye 'pīti /</l>\n<l>prakṛtipuruṣāviti vā pañcaskandhā iti vā paśupāśataducchedeśvarā iti vetyādayaḥ /</l>\n<l>tatra parīkṣāṃ saṃkhyaikāntatānirākaraṇarūpāntāṃ darśayati sūtreṇa //</l>\n</lg></p>\n\n<p>saṃkhyaikāntāsiddhiḥ kāraṇānupapattyupapattibhyām (sū. 41) //</p>\n\n<p>anavayavena sarvaṃ cedekaṃ dvedhā tredhā caturdhā ceti pratijñārthaḥ ? tadatiriktaṃ sādhanaṃ vācyam /\nna hi sādhyameva sādhanaṃ bhavati /\ntathā ca sādhanasya tadatirekānna sekhyaikāntasiddhiḥ,\nna ca kiṃ cidapi svasaṃvedanamasti, jñānapradīpādīnāmapi parasaṃvedyatvāt /\nyathā ca jñānātirikto 'pyartho viṣayastathā vijñānavādanirāsāvasare vakṣyate /\nna ca vijñānādarthasya bhedo 'śakyagrahaḥ /\ntathā hi nīlamupalabha ityanuhaṅkārāspadamaśvetādirūpaṃ nīlaṃ pratayātmamanubhavagocaraḥ evaṃ nīlādīnāmapi parasparam /\nanyathā ghaṭamānayeti deśito nayane nimīlya śayīta, śayīthā iti deśite toyamāharet /\nkasya cit kutaścitkathaṃ cidvivecakābhāvāt /\nna cānirvacanīyānādyavidyānibandhano 'yaṃ bhedavyavahāra iti sāṃpratam /\nanirvacanīyakhyāteḥ pūrvameva nirākṛtatvāt /\ntasmātsarvajanasaṃvedanasiddho 'yaṃ bhedapratyayo na kāraṇamukhanirīkṣaṇena yukto nirākartum /\napi tu spaṣṭadṛṣṭātkāryādbhedapratyayalakṣaṇāttādṛśaṃ tatkāraṇaṃ kalpanīyaṃ yādṛśena tatkāraṇena prapañcapratyayo 'pratyūhamutpadyeta /\ntacca pratyakṣameva /\ntathā hi tannīlaṃ paricchindatpītādibhyo 'sya bhedaṃ paricchinatti saṃyuktaviśeṣaṇatālakṣaṇādindriyārthasannikarṣāt /\nnīlaṃ hi nīlamityanubhavan pītādikaṃ ca pītādikamityanubhavansmaranvā śaknoti niṣedhyaniṣedhādhikaraṇatayā samākalayituṃ rūpamātreṇāgṛhītaparaspabhedamapi /\nna hi tanna bhedena prathataityabhedena pratheta/na yenānayornīlapītayorgṛhītasvarūpayoravadhyavadhimadbhāvo na syāt /\ntathā ca tau gṛhītvā pratyakṣeṇa śakyo 'nayorbhedo grahītumityasāṃpratametat /\n'anyonyasaṃśrayādbhedo na pramāntarasādhanaḥ /\ntasminnidaṃ nāyamayamiti bhedaṃ vinā nadhīḥ' /\netena pramāturapi pramāyā bhedo vyākhyātaḥ /\npramātāraścānekavidhasukhaduḥkhopabhogavyavasthānādbadhirāndhakāṇādikovidajālmasaṃsārimuktavibhāgopapatteśca bhedavanto 'numīyante /\nekasminnaparyāyeṇa viruddhadharmasaṃsargāsaṃbhavāt /\nkalpanayā kathañcitsaṃbhāvyamāno 'pyayaṃ gomayapāyasīyanyāmāvahati /\ntadevaṃ pratyakṣavirodhādanupapannārthāḥ śrutaya\n'ekamevādvitīya' mityādyāḥ prathamāṃ vṛttimullaṅghya jadhasyāmavalambante 'yajamānaḥ prastara' 'ādityo vai yūpa' ityādivaditi /\nyadāha bhagavān\njaiminiḥ--- 'guṇavādastviti' 'tatsiddhiriti'\nceti, tasmānnādvaitamiti /</p>\n\n</div>\n<div>\n\n<p>  NyS_4,1.42: na kāraṇāvayavabhāvāt //</p>\n\n<p>sādhyātsādhanasya bhedena ca saṃkhyāntaraikāntā apyapahṛtārthā ityuktam // 41 //nyā. sū. // 4 // 1 // 42 // atra pūrvapakṣavādyāha---\nna kāraṇāvayavabhāvāt (sū. 42) //</p>\n\n<lg>\n<l>tadvyācaṣṭe kāraṇasya sādhyāvayavabhāvāt /</l>\n<l>ekasya dvayādīnāṃ vā kaścidekadeśaḥ sādhanaṃ tathā ca na saṃkhyāntaraṃ na ca sādhanabhāva ityarthaḥ // 42 //</l>\n</lg>\n\n</div>\n<div>\n\n<p>  NyS_4,1.43: niravayavatvādahetuḥ //</p>\n\n<lg>\n<l>nirākaroti /</l>\n<l>niravayavatvādahetuḥ (sū. 43) //</l>\n</lg>\n\n<p>avayavabhāvāditi yadi sādhyasya kaścidavayavo bhavenna saṃkhyaikāntaḥ syāditi sarvamekamityetasminpratijñārthe na kiṃ cidapavṛjyate vyāvarttate yatastatsādhanaṃ syādityarthaḥ /\natha kasmānna sādhyameva heturityata\nāha /\nātmani ceti / (402/20) co hetau /\napi caite saṃkhyaikāntāḥ pratyakṣādipramāṇavirodhānmithyāvādā ityāha /\nte khalvime saṃkhyaikāntā iti /\nkhaluśabdaḥ samuccaye /\nprakrakoṭarapāṇyādiviśeṣakārito yor 'thabhedaḥ sthāṇupuruṣādiḥ tatpratyākhyānenetyarthaḥ /\natha viśeṣakāritārthabhedābhyanujñānena vartante tathā 'pyekāntatvaṃ jahati ekatvādisaṃkhyāyā anaikāntikatvamityarthaḥ /\natha sāmānyakārita\niti (483/5) saṃkhyāmātramaṅgīkriyate na punarasnayā aikāntikatvamityarthaḥ /\ntadasmākamabhimatamevetyāha tathā 'pi na kiṃ cidbādhyata iti /\nye 'pyāhuḥ sattāsāmānyameva tattvaṃ bhedāstu kālpanikā iti tān pratyāha /\nna ca bhedamantareṇeti /\nyadāhuḥ /\n'nirviśeṣaṃ na sāmānyaṃ bhavecchaśaviṣāṇava'\nditi /\nsyādetat pretyabhāvaparīkṣāyāṃ ka\neṣāmavasaro yadete ekāntavādāḥ parīkṣyanta\nityata āha /\nte iti /\nadvaitādiṣvekānteṣu pretyabhāvo na tāttviko bhavedapi tu kālpanikaḥ\nna kevalaṃ pretyabhāvo 'pi tu ṣoḍaśāpi padārthāḥ /\n<lg>\n<l>tasmādeteṣāṃ yattattvajñānaṃ tasya pravivekārthaṃ jñeyapravivekena jñānapraviveka</l>\n<l>iti tadarthamete parīkṣitā iti /</l>\n<l>tadanena prabandhena pretyabhāvaḥ parīkṣitaḥ // 43 //</l>\n</lg></p>\n\n</div>\n<div>\n\n<p>  NyS_4,1.44: sadyaḥ kālāntare ca phalaniṣpatteḥ saṃśayaḥ //</p>\n\n<p>athoddeśakramānurodhātphalamidānīṃ parīkṣyate /\ntatrāgnihotrādīnāṃ phalamanantarabhāvi kālāntarabhāvi veti saṃśayaḥ /\netaduktaṃ bhavati /\nkarmānantaraṃ duḥkhaṃ ca lokapaṅktyādi copalabhyate praśaṃsanti hi laukikā dhārmiko 'yaṃ sādhutama iti,\ntatkimetāvadevāsya phalamastu athāmuṣmikaṃ svargādīti /\nkiṃ prāptaṃ svargādiphalatve karmaṇaḥ svarūpeṇākāraṇatvācciranivṛtte tasmiṃstadutpatteḥ apūrvakalpanāyāṃ ca pradhānāṅgāpūrvāṇi bhūyāṃsi kalpanīyāni na ca tānyutpannamātrāṇi janayanti phalamiti tatsahakāryantarāṇi kalpanīyānītyadṛṣṭakalpanāgauravāt tadanantaradṛṣṭaphalābādhanācca, nāsyā'bhuṣmikaṃ phalaṃ svargādi, api tvanantaradṛśyamānameva /\ntatrāpi duḥkhaphalatve upadeśavyāghātāl lokapaṅktilābhakhyātyādikameva phalaṃ tacca sukhahetutayā kathaṃ citsvargādipadenocyate /\ndṛṣṭo hi sukhahetau svargapadaprayogo loke yathā candanaṃ svargaḥ sūkṣmāṇivāsāṃsi svarga iti prāptam /\nevaṃ prāpte brūmaḥ /\nsvarga padasya tāvadarthavādato--- 'yanna duḥkhena saṃbhinnaṃ na ca grastamanantaram /\nabhilāṣopanītaṃ ca tatsukhaṃ svaḥpadāspada'miti sukhaṃ prati vācakatvamavadhāritam /\nna ca tadvācakatvenaiva candanādau tatprayogopapattāvanekārthatvakalpanāpa yuktā /\nyadāhuranyāyaścānekārthatvamiti /\ntasmānmukhyo 'yaṃ svargaśabda uktabhede sukhe /\ntathā ca svargakāma ityatra mukhyārthasaṃbhave nopacaritārthatā yuktā /\nna cānekādṛṣṭakalpanābhayānmukhyārthaparityāgo nyāyyaḥ pramāṇasiddhe niyogaparyanuyogānupapatteḥ /\nyathā 'huḥ /\n'śrutisiddhyarthamaśrutopalabdhau yatnavatā bhavitavyaṃ na tu śrutaśaithilyamādaraṇīya'miti /\ntathā--- 'pramāṇavantyadṛṣṭāni kalpyāni subahūnyapi' /\nna cānantaradṛśyamānaṃ lokapaṅktyādi homādyanuṣṭhānaphalamapi tu tadupalambhaphalam /\nadāmbhikānāṃ pracchannamanutiṣṭhatāmapi lokapaṅkyāderabhāvāt /\ntasmātsuṣṭhūktaṃ na sadyaḥ kālāntaropabhogyatvāditi bhāṣyam /\ntathā pravṛttyā saṃskāro dharmādharmalakṣaṇo janyata iti /\nnaiṣa puruṣasaṃskāraḥ snānādijanya\niva boddhavyo 'pi tu puruṣadharmatāmātreṇa saṃskāra ityucyate paramārthatastvayaṃ dharmaḥ puruṣāśrayo 'pi karmaṇā phale janayitavye tasyāvāntaravyāpāra iti /\nvārtikaṃ sadyastāpādiphaletañ\n(484/1) atidguṇasaṃvijñāno 'yaṃ bahuvrīhistāpādīti /\n<l>tena lokapaṅktyādikamucyate // 44 //</l></p>\n\n</div>\n<div>\n\n<p>  NyS_4,1.45: na sadyaḥ kālāntaropabhogyatvāt //</p>\n\n<p>  NyS_4,1.46: kālāntareṇāniṣpattir hetuvināśāt //</p>\n\n<p>  NyS_4,1.47: prāṅ niṣpattervṛkṣaphalavat tat syāt //</p>\n\n<p>svargaḥ phalaṃ śrūyate ityayuktam, svargakāma iti svargasya puruṣaviśeṣaṇatvena śravaṇādasādhyatvādata\nāha /\ndeśitayā ca kriyayā nānarthikayā śravitavyam /\nāptopadeśaḥ khalvayamupadeśyasya karmaṇo 'bhimatopāyatāmāha tatra karmaṇo 'bhimatāpekṣāyāṃ puruṣaviśeṣaṇasyāpyapekṣitatvātsādhyatvamiti siddham /\nevaṃ hi lokapaṅktyādiragnihotrādyanuṣṭhānasādhyā bhaved yadi tatkāmasya svargakāmasyevāgnihotrādyanuṣṭhānaṃ deśyeta, na caitadastītyāha na ca tāpādikāma\niti /\nlokapaṅktyādikāma ityarthaḥ /\nśeṣamatirohitārtham // 45 // 46 // 47 //</p>\n\n</div>\n<div>\n\n<p>  NyS_4,1.48: nāsan na san na sadasat sadasatorvaidharmyāt //</p>\n\n<p>idamidānīṃ cintyate kimetatphalamutpatteḥ prāyasadvā sadvā sadasadvā 'nabhayaṃ veti /\natra samastapakṣākṣepeṇa phalābhāvamabhidhitsuḥ pūrvapakṣayati /\ntadidaṃ phalaṃ niṣpatteḥ prāk /\nnāsanna sanna sadasat /\nsadasat kasmānna bhavatītyata āha /\nsadasatorvairdhmyāt /\nparasparaviruddhadharmatvād dharmaḥ svabhāvaḥ\nvirodhādityarthaḥ /\nathānubhayaṃ kasmānna bhavatītyata\n<lg>\n<l>āha /</l>\n<l>nāpyubhayaviparītamiti /</l>\n<l>siddhāntyāha /</l>\n<l>prāgutpatterutpattidharmakamasadityaddhā // 48 //</l>\n</lg></p>\n\n</div>\n<div>\n\n<p>  NyS_4,1.49: prāgutpatterutpattidharmakam asad ity addhā, kasmād utpādavyayadarśanāt //</p>\n\n<lg>\n<l>nanu nāsadutapadyate na sanniruddhyataityācakṣate sāṃkhyāḥ tatkathametadityata āha /</l>\n<l>utpādavyayadarśanāt</l>\n<l>(sū. 49) //</l>\n</lg>\n\n<p>yathā nityasvarūpāyāścitiśakternotpādo na ca vyaya evaṃ phalasyāpi nityasya tau na syātāmityarthaḥ /\nna hi satpakṣa iti /\n(486/1) satkāryapakṣaityarthaḥ /\nna kiṃ cijjāyata iti /\nna pratijñāvākyātkiñcittattvajñānaṃ sambhavati /\nkiṃ cicca saṃdehādi na vinaśyatīti /\n<lg>\n<l>ajñānatiro bhāvaḥ saṃśayaviparyayatirobhāvaḥ /</l>\n<l>kāraṇasya hi pradhānasya lakṣaṇaṃ mahān lakṣyate hi mahatā pradhānamiti /</l>\n<l>evaṃ tasyāpyahaṅkārastasya puṣṭiḥ sthūlatetyarthaḥ /</l>\n<l>paścādbhavatīti kevalakāraṇāvasthāyāḥ paścāditi // 49 //</l>\n</lg></p>\n\n</div>\n<div>\n\n<p>  NyS_4,1.50: buddhisiddhaṃ tu tad asat //</p>\n\n<p>yaccoktamupādānaniyamāditi /\ntatra yadi puruṣasyopādānaniyamaḥ paṭārthī tantūnevopādatte na vīraṇaṃ, kaṭārthī vīraṇamiti,\ntatastadupādānānāṃ tatra tatra kārye sāmarthyaparijñānāt tacca sāmarthyamānumānikaṃ tadidamucyate /\nsū. buddhisiddhaṃ tu tadasaditi // 50 // tadasadbhāvi kāryamanenaiva kāraṇena janyate nānyenetyanumānād\nbuddhisiddhamevetyarthaḥ /\nathāsatkāryapakṣe tantava\neva paṭasyopādānaṃ na vīraṇādītyayaṃ niyamo na syāditi brūṣe tadayuktam, asattvāviśeṣe 'pi svakāraṇādutpannaṃ kiṃ cideva citkāryaṃ janayituṃ samarthaṃ nānyadityayaṃ svabhāvaviśeṣādupapadyata iti /\napi ca satkāryapakṣe pradhānopādānatvādviśvasya tasya cābhedāpavatkāraṇātmakatvācca kāryajātasya sarvaṃ sarvātmakamitīdamihanedamidamidānīṃ nedamidamevaṃnedamiti niyamo na syāt kasya citkutaścidvivekahetorabhāvāt /\ntasmādasti rāsabhe 'pi viṣāṇa miti tatra tasyāsattvaṃ bruvāṇaḥ svasiddhāntaṃ bādhataityāha /\nasattvācca kharaviṣāṇaṃ notpadyata iti bruvāṇa\niti /\nsattve cāsattve ca samāne yasya kāraṇamasti tadutpadyata iti guḍajihvikā /\nparamārthatastvasattve kāraṇasāmarthyaniyamādutpattiniyamaḥ kalpate,\nsarvātmanā sarvasya sattvave tu na niyamaheturastītyuktaprāpayam /\ndeśayati athāsatkārye kiṃ pramāṇaṃ ? na hyanumānamasminnarthe pramāṇaṃ bhavitumarhati āśrayāsiddheḥ /\nnāpi pratyakṣaṃ tenāpyasataḥ svātantryeṇānirūpaṇāditi bhāvaḥ /\nviditābhiprāya uttaramāha nāsattvave na sattvave 'numānamasti /\nyathā 'smākamāśrayāsiddhidoṣādasattve kāryasya nānumānam /\nevaṃ bhāve 'pi kāryasya sattve nānumānamāśrayāsiddhereva /\nkva tarhyanumānamityata\nāha dharmiṇyavipratipatteranumānamastīti yojanā /\ntathā satyāśrayo 'syasiddhyatītyarthaḥ /\npunaḥ pṛcchati kveti /\nyadi dharmiṇyavipratipattiḥ kva tarhi vivādaḥ /\nuttaraṃ yadubhayeti /\ndharmyadhikaraṇān\nsatkāryavādināmeva vādānvibhajate tānpratīti /\ntantumātraṃ paṭa iti /\ntantubhyo 'bhinna ityarthaḥ /\nkāryātmaneti /\nkāryaṃ kāraṇādbhinnābhinnamityarthaḥ /\nasatkāryapakṣastu svābhimataḥ sphuṭatvādavāntarapratibandyabhāvācca nopanyastaḥ /\nupapādita iti dvitīyādhyāye /\nprāgupalabdhikālāditi /\nkāraṇavyāpārāt prāgityarthaḥ /\nsaṃsthānaviśeṣaśūnyatāmātravivakṣayā turyādidṛṣṭānto na tu prāgabhāvo vivakṣitaḥ /\nśaktiviśeṣāvasthitā iti kāraṇavyāpārāt prāgiti śeṣaḥ /\natra siddhasādhanaṃ vayamapi bramahe svavyāpārātpaṭotpattinimittātprāk\ntantavaḥ śaktiviśeṣāvacchinnā aiveti /\npareṣāṃ satkāryasādhanamupanyasyati /\nvidyamānāṃbhivyaktyarthāstantavastadarthinā niyamenopādānāt khanitrādivat /\n(489/1)\nyathā hi khanitraṃ vidyamānamevodakaṃ mṛdapanayanena vyanaktīti /\ntadetad dūṣayati /\nvidyamānasyābhivyaktirasatīti abhivyaktivatkārye 'pi prasaṅgaḥ /\nyathāvyakterasatyā evotpādastathā kāryasyāpyasata patrotpāda\nityarthaḥ /\nkhanitrādivaditi dṛṣṭāntaḥ sādhyavikala\nityāha yadapīti /\nsā 'prāptiḥ kuto bhavatīti vaktavyamiti /\nprāptiḥ khalu saṃyogaḥ sa ca guṇaḥ\nguṇaśca dravyavināśādvinaśyed virodhiguṇāntarādvā /\ntatra tāvadāvaraṇadravyamāvriyamāṇaṃ vodakaṃ na vinaṣṭaṃ yena tayoḥ saṃyogo vinaśyet tatastadvirodhiguṇāntarotpādo vaktavyaḥ sa eva ca saṃyogavirodhī guṇo vibhāga\nityucyataityarthaḥ /\nprāpterabhāvo 'prāptiriti pakṣaṃ dūṣayitvā paryudāsapakṣamāśaṅkya dūṣayati atha prāpteriti /\npunaḥ śaṅkate athabhinnadeśotpattimiti /\nna ca vayaṃ saṃyogaṃ vibhāgaṃ vā guṇamupemaḥ /\nkiṃ tu bhinnadeśotpanna eva dravye vibhāgo nirantarotpanna eva saṃyoga ityarthaḥ /\nnirākaroti śrinnadeśa iti /\nviśeṣaṇopādānānna bhinnadeśotpattirvibhāgaḥ kasmād utpanne utpannamiti bhinnadeśatayā bhinnamiti viśeṣaṇaṃ hi svānuriktaṃ pratyayaṃ viśeṣye janayati, na tvanyānuraktam /\nna khalu nīlaṃ viśeṣaṇamutpale raktapratyayaṃ janayatvabhrāntasyetyarthaḥ /\napi ca kṣaṇabhaṅgaṃ bhāvānāṃ vyāsedhadbhirasmābhirbhinnadeśotpatteḥ pratiṣedhānna bhinnadeśotpattirvimāgaḥ /\nśaṅkate kṣaṇikatvādvibhāgasyeti /\nutpadya hīndriyasannikarṣādvibhāgena svaviṣayaṃ jñānaṃ janayitavyam /\nna caitāvantaṃ kālamasāvasti kṣaṇikatvenotpannāpavargitvādityarthaḥ /\nnirākaroti nasāmānyābhivyaktīti /\n(490/1) etadvibhajate /\npūrvaṃ tāvadutpanno vibhāgaḥ sāmānyaṃ vyanaktīti /\nsvakāraṇasamavāyaḥ sattāsamavāyo vā utpattiḥ /\n<lg>\n<l>tadviśiṣṭa utpanna</l>\n<l>ityucyate /</l>\n<l>yeṣāṃ sāmānyagrahapuraḥ saraṃ viśeṣajñānaṃ tanmate na sāmānyaṃ vyanakti taduttarakālaṃ ca svapratyayaṃ janayatītyuktam /</l>\n<l>etaduktaṃ bhavati na vayaṃ bauddhā iva pūrvāparakālamātrāvasthitilakṣaṇāṃ kṣaṇikatāṃ vibhāgādīnāmācakṣmahe kiṃ tvāśutaravināśalakṣaṇāṃ sā ca dvitrādikṣaṇasthāyināṃ cirasthāyibhyova ghaṭādibhyo vyāvṛttātmā śakyāvaktumiti // 50 //</l>\n</lg></p>\n\n</div>\n<div>\n\n<p>  NyS_4,1.51: āśrayavyatirekād vṛkṣaphalotpattivadityahetuḥ //</p>\n\n<lg>\n<l>dehādyatiriktamātmānaṃ nityaṃ paralokinamasantaṃ manyamāna āha /</l>\n<l>āśrayavyatirekādvṛkṣaphalotpattivadityahetuḥ</l>\n<l>(sū. 51) //</l>\n</lg>\n\n<p>mūlasekaphalotpādayorekavṛkṣāśrayatvam /\nkarmaṇastu homāderāśrayaḥ śarīram /\nna cāmuṣmikasya svargādeḥ śarīramāśrayaḥ tasminnaṣṭe 'sya bhāvāt /\ntasmādāśrayavyatirekātsvargādervṛkṣaphalotpattivadityayaṃ dṛṣṭāntaḥ svargaphalatve homasyāheturityarthaḥ\n// 51 //</p>\n\n</div>\n<div>\n\n<p>  NyS_4,1.52: prīterātmāśrayatvādapratiṣedhaḥ //</p>\n\n<p>astyātmā svagaupabhogasamarthaḥ śarīrādivyatiriktaḥ karttetyuṣapāditamityāśayavānāha /\nprīterātmāśrayatvādapratiṣedhaḥ (sū. 52)</p>\n\n</div>\n<div>\n\n<p>  NyS_4,1.53: na putrapaśustrīparicchadahiraṇyānnādiphalanirdeśāt //</p>\n\n<lg>\n<l>astu svargādyātmāśrayaṃ tathā 'pyavyāpako hetuḥ putrādiphalebhyo nivṛtteriti deśayati /</l>\n<l>na putrapaśustrīparicchadahiraṇyānnādiphalanirddeśāt (sū. 53) //</l>\n</lg>\n\n</div>\n<div>\n\n<p>  NyS_4,1.54: tatsaṃbandhāt phalaniṣpattesteṣu phalavadupacāraḥ //</p>\n\n<lg>\n<l>pariharati /</l>\n<l>tatsambandhātphalaniṣpattesteṣu phalavadupacāraḥ (sū. 54) //</l>\n</lg>\n\n<p>svargo 'pi tāvatsvargatayā na kāmyate kiṃ tu bhogyatayā /\n<lg>\n<l>evaṃ sati kaiva kathā putrādiṣu /</l>\n<l>te 'pi bhogyatayaiva kāmyante na tu svarūpaṃ bhogyamiti tatsādhyaṃ sukhaṃ bhogyam /</l>\n<l>tasmātputrādisambadhāttadutpatteḥ sukhotpatteḥ teṣu yathā phalaśabdaprayogastathā teṣu putrādiṣvityarthaḥ /</l>\n<l>sūtrārthakathanenaiva bhāṣyavārtikevyākhyāte // 54 //</l>\n</lg></p>\n\n</div>\n<div>\n\n<p>  NyS_4,1.55: vividhabādhanāyogād duḥkhameva janmotpattiḥ //</p>\n\n<p>phalānantaraṃ duḥkhaparīkṣaṇaṃ, tatreyaṃ parīkṣā bhavatu duḥkhaṃ bādhanālakṣaṇamanubhūyamānaṃ,\nyatpunaridaṃ sukhaṃ pratyātmamanukūlavedanīyaṃ tatkathaṃ duḥkhamanubhavavirodhāt /\nśarīrendriyabuddhayaśca yadi duḥkhahetutayā duḥkhaṃ kasmātsukhahetutayā sukhameva na bhavanti /\nseyamatibhīrutā sakalalokayātrāvirodhinī /\nyathāhuḥ 'na hi mṛgāḥ santīti śālayo nopyante /\nna hi bhikṣavaḥ santīti sthālyo nādhiśrīyanta'iti /\ntasmānmāṃsārthīva kaṇṭakānuddhṛttya māṃsamaśnannānarthaṃ kaṇṭakajanyamāpnotītyevaṃ prekṣāvān duḥkhamuddhṛttyendriyādisādhanaṃ sukhaṃ bhokṣyate, santi ca vividhaduḥkhaparivarjanahetavo dṛṣṭāḥ paridṛṣṭasāmarthyā anvayavyatirekābhyāmityabhiprāyavān pūrvapakṣī guḍajivhikayā saṃśayāna iva pṛcchati /\ntatkimidamiti /\nsiddhāntina uttaram\nanya ityāha sūtrakāra iti /\ntenaivābhiprāyeṇa pūrvapakṣī pṛcchati katham /\nuttaraṃ na vai sarvalokasākṣikamiti /\nayaṃ tu duḥkhabhāvanopadeśaḥ kimarthamityata\nāha bhāṣyakāraḥ duḥkhahānārthaḥ /\nkiṃbhūtasya duḥkhahānamityata āha /\njanmamaraṇaprabandhasyānubhavaḥ prāptiḥ tannimittād duḥkhopadeśapariśīlanena nirviṇṇasyālaṃpratyayavataḥ ata eva duḥkhaṃ jihāsata\niti yojanīyam /\nsvābhiprāyeṇa pūrvapakṣī pṛcchati /\nkayā yuktyā /\nuttaram /\nsarve khapalu sattvanikāyā iti /\nutpattiḥ sukhaduḥkhahetubhūtā viṣayasaṃpattiḥ tasyāḥ saṃsthānāni bhuvanāni /\nā satyalokādā cāvīceriti /\netaduktaṃ bhavati /\n<lg>\n<l>yadi duḥkhavarjanena śakyate sukhamupādātuṃ tatastādṛśaṃ sukhamanakūlavedanīyaṃ kaḥ prajñāvān prajahyāt /</l>\n<l>na ca tādṛśamasti sukhaṃ kva cidapi sarvasya duḥkhāvinābhāvinaḥ kevalasyopādātumaśakyatvāt /</l>\n<l>na hi madhuviṣasaṃpṛktamannaṃ viṣamapahṛtya śakyaṃ madhumātramupādātumiti /</l>\n<l>tasmānnedaṃ sukhasya pratyākhyānamapi tu sukha eva duḥkhabhāvanamupadiśyate // 55 //</l>\n</lg></p>\n\n<l>atra heturupādīyate ṛṣiṇā / vividhabādhanāyod duḥkhameva janmotpattiḥ (sū. 55) //</l>\n\n<l>janmana utpattiḥ sā dukhameva bhāvayitavyā vividhabādhanāyogāditi // 55 //</l>\n\n</div>\n<div>\n\n<p>  NyS_4,1.56: na sukhasyāpyantarālaniṣpatteḥ //</p>\n\n<lg>\n<l>kasmātpunarduḥkhameva svarūpato na bhavatītyata āha /</l>\n<l>na sukhasyāntarālaniṣpatteḥ (sū. 56) //</l>\n</lg>\n\n<l>na khalvayaṃ duḥkhoddeśo duḥkhakayanaṃ sukhasya pratyākhyānam // 56 //</l>\n\n</div>\n<div>\n\n<p>  NyS_4,1.57: bādhanānivṛttervedayataḥ paryeṣaṇadoṣādapratiṣedhaḥ //</p>\n\n<p>itaśca duḥkhasaṃjñābhāvanaṃ na sukhasya pratyākhyānaṃ duḥkhoddeśenetyāha /\nyasmādidaṃ me sukhasādhanamiti vedayan prārthayate sukhasādhanam /\ntacca uktādbahuprakārādbādhanāheturiti duḥkhabhāvanayopadeśanamiti /\nkāmaṃ kāmyaṃ kāmayamānasya yadā kāmaḥ samṛdhyati saṃpanno bhavati /\n<lg>\n<l>athānantaramenaṃ puruṣamaparaḥ kāma</l>\n<l>icchā kṣipraṃ bādhate svargādiprāptāvapi svarājyādi kāmayate /</l>\n<l>evaṃ tatprāptau prājāpatyādīti asyecchā tadupāyaprārthanādinā duḥkhena prabādhataityarthaḥ /</l>\n<l>samantādudanemi yathā bhavati tathā bhūmiṃ labhati iti yojanā // 57 //</l>\n</lg></p>\n\n</div>\n<div>\n\n<p>  NyS_4,1.58: duḥkhavikalpe sukhābhimānācca //</p>\n\n<p>nanvayaṃ yadyapyantarāle sukhānyanubhavati tathā 'pi duḥkhasaṃbhedamākalayan anupadiṣṭo 'pi svayameva nivartsyati kṛtamasya duḥkhabhāvanopadeśenetyata āha //</p>\n\n<p>duḥkhavikalpe sukhābhimānācca (sū. 58) //</p>\n\n<p>śāstraniṣṭhānāṃ vivekināṃ khalu vividhabādhanānuṣaṅgād\nanavayavena sukhamātraṃ duḥkhameveti viniścayo 'kṣipātrakalpā hi te /\ntadyatheṣīkātūlasamparkādapyakṣipātra dūyate na gātrāvayavāntarāṇi tathā mṛducittatayā vivekino dūyante avivekinastu praṇayakalahakupitakuraṅgaśābalocanāṅganālaktakarasārdrapodapallavapātamapi śirasi rahasi sukhamabhimanyamānā dhanapulakakañcukāñcitatanavaḥ sāndrānandāśruplutanayanā nirvṛṇvantīti tān pratyayamupadeśor 'thavānityarthaḥ /\njāyasva mriyasva ceti saṃdhāvatīti /\npunarjāyate punarmriyate janitvā mriyate mṛtvā jāyate tadidaṃ saṃdhāvanavyāpārapracaya ityarthaḥ /\ncodayati /\nkasmād duḥkhaṃ janmeti nocyata iti /\nyadi duḥkhabhāvanopadeśo janmani evaṃ satyevakāraḥ kimartha ityarthaḥ /\npariharati /\njanmavinigrahārthīya\niti vinigraho vinivṛttiḥ sa evārthaḥ pravartata\niti janmavinigrahārthīyaḥ /\n<lg>\n<l>yathā ca matvarthīya</l>\n<l>iti /</l>\n<l>etaduktaṃ bhavati /</l>\n<l>janma duḥkhameveti bhāvayitavyaṃ nātramanāgapi sukhabuddhiḥ kartavyā anekānarthaparamparāyāmapavargapratyūhaprasaṅgāditi // 58 //</l>\n</lg></p>\n\n</div>\n<div>\n\n<p>  NyS_4,1.59: ṛṇakleśapravṛttyanubandhādapavargābhāvaḥ //</p>\n\n<lg>\n<l>duḥkhoddeśānantaramapavarga</l>\n<l>uddiṣṭo lakṣitaśceti śeṣaḥ /</l>\n<l>sa pratyākhyāyate /</l>\n<l>ṛṇakleśapravṛttyanubandhādapavargābhāvaḥ (sū. 59) //</l>\n</lg>\n\n<p>tadvyācaṣṭe bhāṣyakāraḥ /\nṛṇānubandhāditi /\nasti hi /\n ... ṛṇāni trīṇyapākṛtya mano mokṣe niveśayed /\nanapākṛtya mohena mokṣamicchan vrajatyadhaḥ/ ...\n<lg>\n<l>ṛṇatrayāpākaraṇenaiva vayaḥsamāptermokṣaniveśakṣaṇo nāstītyapavargābhāva ityarthaḥ /</l>\n<l>kleśānubandhānnāstyapavargaḥ /</l>\n<l>nānucchinnanidānaḥ saṃsāraḥ śakya ucchettumityarthaḥ /</l>\n<l>pravṛttyanubandhādityasyāpīyameva vyākhyā // 59 //</l>\n</lg></p>\n\n</div>\n<div>\n\n<p>  NyS_4,1.60: pradhānaśabdānupapatterguṇaśabdenānubādo nindāpraśaṃsopapatteḥ //</p>\n\n<p>evaṃ pūrvapakṣayitvā siddhāntamupakramate /\natrābhidhīyate /\nyattāvadṛṇānubandhāditi /\njāyamāna ityasya pradhānārthatānupapattyā guṇaśabdatvaṃ sādhayituṃ dṛṣṭāntalābhāya ṛṇaśabdasya prathamaṃ guṇaśabdatvamāha /\npradhānaśabdānupapatteriti /\ntadvyācaṣṭe /\nṛṇairiti /\nnāyaṃ pradhānaśabda iti /\n(491/1) ṛṇavānivāsvatantrasteṣu teṣu karmasu nādhikārīti nindā /\ntadabhāve tu svatantra\niti praśaṃsā /\nevaṃ jāyamāna iti guṇaśabdo na mukhya iti /\nkasmāt punarna mukhya ityata\nāha mātṛto jātamātrasyaivānadhikārāt /\nkasmādanadhikāra ityata āha /\narthinaḥ śaktasya cādhikārāt /\nkasmādarthina ityata āha /\nkarmavidhāvagnihotraṃ juhuyātsvargakāma ityādau kāmasaṃyogaśruteḥ /\nna ca bālakaḥ sukhaduḥkhaprāptiparihārakāmo 'pi vivekena svargaputrapaśvannādi kāmayata iti /\nśaktasya ca pravṛttīti /\nna hyaśakanīyamarthamaśaktaṃ prati veda āptopadeśarūpo vidhātumarhati /\nna ca bālakaḥ śakto 'vidvattvādinā /\nata eva tiryagdevarṣipaṅguśūdraṣārṣeyāṇāmanadhikāraḥ sāmarthyābhāvāt /\nna kevalaṃ vaidiko 'yamīdṛśo vyavahāro 'pi tu laukiko pītyāha /\nna bhidyate cāyaṃ laukikāt /\ntadvyācaṣṭe laukikastāvaditi /\nupapannānavadyavādīti /\nupapannaṃ pramāṇena anavadyaṃ punaruktadoṇa anapekṣitamupadeṣṭavyaṃ yanna bhavavati tadityarthaḥ /\nnyāyaprāptamimamarthaṃ liṅgadarśanamupodbalayatītyāha /\ngārhasthyaliṅgaṃ ca mantrabrāhmaṇaṃ karmābhivadatīti /\ngārhasthyasya liṅgaṃ patnī yasminkarmaṇi tattathoktam /\n'patnyavekṣitamājyaṃ bhavati' /\n'patnya udgāyanti' /\n'kṣaume vasānāvagnimādadhīyātā' mityevamādi /\ntadanena gārhasthyātpūrvāvasthā tāvadṛṇānubaddhā na bhavatītyuktaṃ saṃpratyuttarāvasthāpi na ṛṇānubaddhetyāha /\nyadā cārthino 'dhikārastadā 'rthitvasyāvipariṇāme jarāmaryavādopapattiḥ /\ntena yudaktamṛṇāpākaraṇena vayaḥparyavasānānnasti mokṣāvasarastadapākṛtaṃ bhavati /\navipariṇāmapadārthavyākhyānaṃ na nivartata iti /\nturīyasyetyasya vyākhyānaṃ caturthasyeti /\nprāyeṇa pañcasaptativarṣeṣvativāhiteṣu arthatṛṣṇā tanūbhavati /\natyantasaṃyoge tu jarayā havetyanarthakam /\nmṛtyunā vetyanenaiva siddheriti śeṣaḥ /\nyadyucyate aśaktatopalakṣaṇametajjarayā havā mṛtyunā veti, tena kasyānarthakyamityata\nāha /\naśakto vimucyataityetadapi nopapadyata iti /\nsyādetat /\nyadyapi gṛhasthasya yajñādividhānāntarāṇi santi tathā 'pi jāyamānastribhirṛṇairiti vākyaṃ bālasyāpi yajñādi vidhāsyatītyetāṃ śaṅkāṃ vimarśapūrvamapākaroti /\nathāpi vihitaṃ vā 'nūdyeta kāmādvār 'thaḥ prakalpyeteti /\nna tāvajjāyamāno havai iti śakye vidhivibhaktirasti tena siddhānuvādaḥ svarasataḥ pratīyate yadi tu tasyārthasya siddhirvākyāntarādvā pramāṇāntarādvā kathamapi na kalpeta tatova 'vacanāni tvapūrvatvā'\nditi nyāyāndvidhitvamasya kalpyeta, santi tu śataśastadarthavidhāyakāni vākyāni vibhaktimantīti ko jātvasya svecchāmātreṇa vidhitvaṃ kalpayet /\ntasmādvihitānuvacanameva nyāyyamiti jāyamānaśabdo jaghanyavṛttiriti yuktamutpaśyāmaḥ /\nsyādetat /\njāyamānaśabdo 'nupacāritārthaḥ svabhāvato māturudarādvibhāgamāha /\nsa kathaṃ cidanuvādānurodhapena jaghanyavṛttiḥ kalpanīyaḥ /\ntadvaraṃ mukhyārthānurodhena vidhānameva kalpyatām /\nevaṃ sati śrutiranurodhitā bhavati /\nasti ca bālakasyāpi phalotpādanayogyatā tadātmanaḥ phalaṃ prati samavāyikāraṇatvāt /\ntena yadyapi jātamātrasya phalasādhanānuṣṭhānayogyatā nāsti tathā 'pi phalotpādaṃ prati yogyatā 'sti, phalena ca prayojanaṃ na tatsādhanenetyata\nāha phalasya sādhanāni hi prayatnaviṣayo na phalamiti /\nayamabhisandhiḥ /\nvidhirhi svavyāpāre kartṛtayā puruṣaṃ niyuṅkte prayatnaścāsya vyāpāraḥ sambhavati viṣaye na śakyo nivarttayitumiti svaviṣayamapekṣate /\nna cāsya sākṣātphalaṃ viṣayo bhavitumarhati /\nuddeśyatāmātreṇa tu bhavet /\nnaitāvatā prayatno 'sya nirvṛṇoti yāvadayaṃ sākṣādabhinirvartanīyaṃ na prāpnoti /\ntadupāyasya sākṣādabhinivarttanīya iti phaloddeśapravṛttasya puruṣaprayatnasya nirvṛṇoti yāvadupāyo viṣayaḥ /\nna ca bālakasya tadupāyamaviduṣastatra sāmarthyamasti /\nasamarthaścākartā kathamātmānaṃ prayatnena vyāpnuyāt /\navyāpnuvaṃśca kathamadhikārīti jāyamānaśabdo jaghanyavṛttireva nyāyya\niti siddham /\nvihitaṃ ca jāyamānamiti ṛṇavākyātprāgvidhīyate ca ṛṇavākyārddhvamityarthaḥ /\nyaduktaṃ tatra hi pravrajyā vidhīyata iti tadamūṣyamāṇa āha pratyakṣavidhānābhāvāditi cet /\nśaṅkāṃ nirākaroti /\nna pratiṣedhasyāpi vidhānābhāvāta /\nśaṅkāṃ vibhajate pratyakṣata iti /\nparamāpto hi bhagavānīśvaro 'nukampayā bhūtopadeśāyapravṛtto yadgārhasthyamevāśrayamamupadiśati tato 'vagacchāmo na santyāśramāntarāṇi bhūtebhyo hitānītyarthaḥ /\nata evāhuḥ 'aikāśramyaṃ tvācāryāḥ pratyakṣavidhānādgārhasthyasyeti' /\nnirākaraṇaṃ vibhajate na pratiṣedhasyeti /\nsmṛtītihāsapurāṇāni tāvadavivādaṃ vidadhati cāturāśramyamupalabhyante yadi pratyakṣayā śrutyā pratiṣidhyante tatastadvirodhenaudumbarīsarvaveṣṭanavat tatrāpramāṇāni syuḥ, na ca tatpratiṣedhaḥ śruteḥ sākṣādavagamyate /\ntasmātsmṛtyādivihitaṃ cāturāśramyamapratiṣiddhaṃ śrutyā na śakyaṃ parityaktumityarthaḥ /\nna cāvidhānena tatpratiṣedhānumānamityāha /\nadhikārācceti /\ngārhasthyopadeśasyādhikārāttasyaiva vidhānaṃ nāśramāntarasya na tvāśramāntarābhāvāt /\nna hi vyākaraṇaṃ śabdaṃ vyutpādayatpramāṇādyabhāvamākṣipati /\napi ca mā bhūtpratyakṣavidhānaṃ śrutau sasādhanāpavargābhidhānāni cāturāśramyābhidhānāni ca pratyakṣāṇyupalabhyante vacanāni tānyapūrvatvādvidhānāni apavargasya sasādhanasya cāturāśramyasya ca bhaviṣyantītyāha /\nṛgbrāhmaṇaṃ cāpavargābhidhāyyabhidhāyata iti /\nmṛtyumiḥ paraṃ karmabhya iti /\nkarmaparityāgamapavargasādhanaṃ sūcayati /\namṛtatvamiti cāpavargo darśitaḥ /\nsūcitaṃ karmatyāgamapavargasādhanaṃ śrutyantareṇa viśadayati /\nna karmaṇā na prajayeti /\npareṇa nākamiti /\nnākamityavidyāmupalakṣayati /\navidyātaḥ paramityarthaḥ /\nnihitaṃ guhāyāmiti laukikapramāṇāgocaratvaṃ darśayati /\ntamasaḥ parastāditi /\navidyā tamaḥ tasya parastāt /\nādityavarṇamiti /\nnityaprakāśamityarthaḥ /\ntadaneneśvarapraṇidhānasyāpavargopāyatavamuktam /\nṛca udāhūtya brāhmaṇamudāharati atha brāhmaṇānīti /\nyajña ityādinā gṛhasthāśramo darśitaḥ /\ntapa\neveti vānaprasthāśramaḥ /\nbrahmacārīti brahmacaryāśramaḥ /\neṣāmabhyudayalakṣaṇaṃ phalamāha /\nsarva evaita iti /\ncaturthāśramamāha /\nbrahmasaṃstha iti /\ntathākraturiti /\nkratuḥ saṃkalpaḥ /\nkāmayamānova ya āsīt sa evāthākāmayamāno bhavati /\nakāmayamānaḥ kāmaṃ pariharan tatparihārasiddhau so 'kāmayaṃstasya vyākhyānaṃ niṣkāma iti /\nātmakāma\niti /\nkaivalyopetātmakāmaḥ tatprāptyā āptakāmo bhavati /\nna tasya prāṇa iti śāśvato bhavatītyarthaḥ /\nprakṛtamupasaṃharati tatra yaduktamiti /\naparāmapi cāturāśramyābhidhāyinīṃ śrumimāha /\nye catvāca iti /\n<lg>\n<l>itaśca phalārthina eṣa jarāmaryavāda</l>\n<l>ityāha /</l>\n<l>phalārthinaśceti // 60 //</l>\n</lg></p>\n\n</div>\n<div>\n\n<p>  NyS_4,1.61: samāropaṇādātmanyapratiṣedhaḥ //</p>\n\n<lg>\n<l>pṛṣṭvā /</l>\n<l>sūtaṃ paṭate katham /</l>\n<l>samāropaṇādātmanyapratiṣedhaḥ (sū. 61) //</l>\n</lg>\n\n<p>ātmayagnīnāṃ samāropaṇādṛṇānubandhanāpavargasyāpratiṣedhaḥ /\ntadenana cchalena pratyakṣavidhānaṃ pravrajyāyā api darśitam /\neṣaṇāvyutthitasya viparyastubuddheḥ\n<lg>\n<l>alamābhireṣaṇābhiranarthahetubhiriti kṛtabuddheḥ</l>\n<l>ata eva nivṛtte phalārthitve samāroṣaṇamātmanyagnīnāṃ vidhīyate iti /</l>\n<l>evaṃ brāhmaṇānīti yadaiṣaṇābhyo vyutthitasya pravrajyāvidhānaṃ tadā tadabhidhāyīni brāhmaṇānyupapannānītyarthaḥ // 61 //</l>\n</lg></p>\n\n</div>\n<div>\n\n<p>  NyS_4,1.62: pātracayāntānupapatteśca phalābhāvaḥ //</p>\n\n<p>pramṛte khalu yajamāne yajñapātrāṇi yajamānasya śarīre yathāvayasavaṃ nidhāyāntyeṣṭiḥ kriyate /\ntatra jarāmarye karmaṇyaviśeṣeṇa kalpyamāne sarvasya pātracayāntāni karmāṇīti prasajyeta maraṇaparyantāni karmāṇīti prasajyetetyarthaḥ /\nnanviṣyata eva pātracayāntatvaṃ karmaṇāmityata\nāha /\ntatraiṣaṇāvyutthānamiti /\ntasmānnāviśeṣeṇa kartuḥ prayojakaṃ phalaṃ bhavatīti /\nphalābhāva\nityasya sūtrāvapayavasyāviśeṣeṇa phanasya kartṛprayojanakatvābhāva ityarthaḥ /\ntadanenaiṣaṇāvyutthānaśrutivirodhā darśitaḥ /\ntadevaṃ cāturāśramyasya śrutiruktā /\nsaṃprati smṛtyādayo 'pi cāturāśrayamyasyopadeśakāḥ santītyāha cāturāśramyavidhānācceti /\nśaṅkate tadapramāṇamiti cet /\njagannirmātuḥ paramakāruṇikasya sarvajñasyātrabhavataḥ parameśvarasyāgamo bhavatu pramāṇamāptoktatvāt /\nmanuvyāsādīnāṃ tvāptatvāniścayātkayaṃ tatpraṇītānāṃ prāmāṇyaniścaya ityarthaḥ /\nuttaraṃ pramāṇeneti /\nsyādetat /\nbhavatu vedenābhyanujñānāditihāsapurāṇaprāmāṇyaṃ dharmaśāstrāṇāṃ tu manvādipraṇītānāṃ kutaḥ prāmāṇyaniścaya ityata āha /\naprāmāṇye ceti /\nsarvajanaparigrahātteṣāmapiprāmāṇyamityarthaḥ /\nbuddhādismṛtayastu vedaninditairmlecchādibhiḥ parigṛhītā na tvāryairiti na tāḥ pramāṇaṃ bhavitumarhantītyarthaḥ /\ndraṣṭṛpravaktṛsāmānyāccāprāmāṇyānupapattiḥ /\nya eva vedasya draṣṭrāro 'nuṣṭhātāraśca tadarthasya ta evetihāsādīnāṃ pravaktāraḥ prācetasakṛṣṇadvaiyāyanamanuprabhṛtayaḥ /\napi ca vaidikāni karmāṇi smārtīmitikartavyatāmapekṣante smārtani ca vaidikāni mantrādīnīti sarvametadapramāṇye dharmaśāstrāṇāṃ nopapadyate /\n<lg>\n<l>yadyapi ca manvādayo 'pi dharmajñānavairāgyaiśvaryaśālitayā anubhūyāpyupadiśantīti saṃbhavati tathāpi vedamūlakatvamevetihāsapurāṇādināṃ yuktam /</l>\n<l>tathā hi /</l>\n<l>'vedo 'khilo dharmamūlaṃ smṛtiśīle ca tadvidām /</l>\n<l>yaḥ kaścitkasya ciddharmomanunā parikīrtitaḥ //</l>\n</lg></p>\n\n<p>sa sarvo 'bhihito vede sarvajñānamayo hi saḥ ... ityādibhiḥ svavacanaprapañcairātmā baddhapā veda evārpitastairiti /\nathāyamitihāsādigocaror 'thaḥ kasmātpratyakṣapratītena vedena nocyata iti tadanabhidhānādavagacchamo nūnamayamanabhimato vedānāṃ karturiti /\nnirākṛto 'pyayaṃ punarnirākriyate dārḍhyārthaṃ viṣayavyavasthānāccetyanena// 62 //</p>\n\n</div>\n<div>\n\n<p>  NyS_4,1.63: suṣuptasya svapnādarśane kleśābhāvādapavargaḥ //</p>\n\n<p>yadapyuktaṃ kpaleśānubandhasyāvicchedāditi taddūṣayati /\nsuṣuptasya svapnādarśane kleśābhāvādapavargaḥ (sū. 63) tadvyācaṣṭe suṣuptasya khalviti /\n<lg>\n<l>lokasiddhatayā suṣuptāvasthodāhṛtā /</l>\n<l>mahāpralayāvasthāyāmapi kleśamuktā evātmānaḥ kevalamasau na lokasiddheti nodāhṛtā /</l>\n<l>etāvāṃstu muktāvasthāyāṃ viśeṣaḥ yadasyāṃ kleśavāsanāpi nāsti /</l>\n<l>suṣuptāvasthāyāṃ pralayāvasthāyāṃ ca kleśavicchede 'pi tadvāsanā 'stīti // 63 //</l>\n</lg></p>\n\n</div>\n<div>\n\n<p>  NyS_4,1.64: na pravṛttiḥ pratisaṃdhānāya hīnakleśasya //</p>\n\n<p>yadapi pravṛttyanubandhāditi tatrāha--- na pravṛttiḥ pratisaṃdhānāya hi hīnakleśasya (sū. 64) //</p>\n\n<p>dehinaḥ /\ntadvyācaṣṭe kṣīṇeṣu rāgadveṣamoheṣu satyapi na pravṛttiḥ svapratisaṃdhānāya /\nupapāditamidamasmābhiryathā doṣatuṣāvanaddhāḥ karmatandulā janmāṅkurāya kalpante, na kevalā ityarthaḥ /\nśaṅkate karmavaiphalyeti/vaiphalye śāstrasya karmaṇāṃ phalasādhanatāpratipādakasyāprāmāṇyaprasaṅga\n<lg>\n<l>iti bhāvaḥ /</l>\n<l>nirākaroti na karmavipāketi /</l>\n<l>vipāka phalaṃ tasya pratisaṃvedanaṃ bhogaḥ // 64 //</l>\n</lg></p>\n\n</div>\n<div>\n\n<p>  NyS_4,1.65: na kleśasaṃtateḥ svābhāvikatvāt //</p>\n\n<lg>\n<l>pūrvapakṣabādyāha /</l>\n<l>na kleśasaṃtateḥ svābhāvikatvāt (sū. 65) //</l>\n</lg>\n\n<p>siddhāntyekadeśī brūte /</p>\n\n</div>\n<div>\n\n<p>  NyS_4,1.66: prāgutpatterabhāvānityatvavat svābhāvikepyanityatvam //</p>\n\n<p>prāgu--tvam (sū. 66) //</p>\n\n<l>dadhyāderutpatteḥ prāk kṣīrādiṣuyo bhāvastasyānityatvavaditi yojanā // 66 //</l>\n\n</div>\n<div>\n\n<p>  NyS_4,1.67: aṇuśyāmatānityatvavaddha //</p>\n\n<lg>\n<l>aparastvekadeśī bhāvameva dṛṣṭāntayatītyāha /</l>\n<l>aṇuśyāmatānityatvavadvā (sū. 67) //</l>\n</lg>\n\n<p>yadetacchyāmaṃ rūpaṃ tadannasyetyāgamaḥ pārthivānāṃ paramāṇūnāṃ śyāmatāmanādimāha\nannapadena mṛdo 'bhidhānāditi bhāvaḥ /\natra prathamamekadeśinaṃ dūṣayati sataḥ khalviti /\ndvitīyamekadeśinaṃ dūṣayati /\nanādiraṇuśyāmateti hetvaśrāvānna yuktam /\n<lg>\n<l>aṇuśyāmatā kāryā pṛthivīrūpatvāt</l>\n<l>lohitādivaditi pratyutānityatāheturasti /</l>\n<l>puruṣayatnajalohitāpadirūpavailakṣaṇyena tvaspavayāprayatnapūrvakatvamātreṇānāditvābhidhānamiti nāgamavirodhaḥ // 67 //</l>\n</lg></p>\n\n</div>\n<div>\n\n<p>  NyS_4,1.68: na saṃkalpanimittatvācca rāgādīnām //</p>\n\n<p>tadevamekadeśinau dūṣayitvā paramasamādhimāha /</p>\n\n<p>ayaṃ tu samādhiḥ--\nna saṃkalpanimittatvācca rāgādīnām (sū. 68) //</p>\n\n<p>cakāramanuktasamuccāyārthaṃ vyācaṣṭe /\nkarmanimittatvāditaretaranimittatvācca /\nsamuccyo 'nuktasyeti śeṣaḥ /\ntatra saṃkalpanimittatvāditi vibhajate /\nmithyāsaṃkalpebhya iti /\nyadyapyanubhūtaviṣayaprārthanā saṃkalpaḥ tathā 'pitasya pūrvabhāgo 'nubhavo grāhyaḥ /\nprārthanāyā rāgatvāt /\ntena mithyānubhavaḥ saṃkalpa ityarthaḥ /\nnanvekasmānmithyājñānātkutaḥ kāryavaicitryamityata āha /\nrañjanīyakopanīyamohanīyebhya\niti /\nbhavyageyādiṣu pāṭhātkarttarikṛtyaḥ /\nmohanīyaḥ saṃkalpo mithyājñānasaṃskāraḥ /\nkarmanimittatvaṃ rāgādīnāṃ vibhajate /\nkarma ceti nikāyena jātirupalakṣyate /\nitaretaranimittatvaṃ rāgādīnāmāha /\nitaretareti /\nsyādetat /\nbhavantyanityāḥ kleśāḥ tathāpi yadeṣāṃ nirvarttakaṃ mithyājñānaṃ tasya nivṛttihotorabhāvatsa\neva kleśānubandhādapavargābhāva ityata āha /\nsarvamityāsaṃkalpānāmiti /\napi cānādiḥ kleśasaṃtatirityuktam /\nkutaḥ sarvaime ādhyātmikā bhāvā iti /\nātmānamadhikṛtya pravartamānāḥ śarīrendriyādayo bhavantyāpadhyātmikā iti /\natha yadyanādīnāmapi nivṛttiḥ hantānutpattidharmakāṇāmapi nivṛttiprasaṅga ityata āha /\nna caivaṃ satyanutpattidharmakaṃ kiṃ ciditi /\nrāgādīnāmutpattidharmakāṇāmeva vyayadharmakatvābhyupagamādityarthaḥ /\nnanu mā bhūvanmithyājñānanimittā rāgādayo mithyājñānānivṛttau,\nye punaramī karmanimittāsteṣāṃ kuto nivṛttiḥ na ca karmanivṛttau rāgādinivṛttiḥ\nrāgādimataḥ karmanivṛtterabhāvāt, tasmānna mokṣa ityata āha /\nkarma ca nikāyanirvartakaṃ tattvajñānakṛtānmithyājñānarūpasaṃkalpavighātānna rāgādyutapattinimittaṃ bhavati /\nsarvarāgādīnāṃ mityājñānameva nimittam /\nkarmāṇi tu nikāyaniyamena rāgādīn pravartayantīti karmanimittatvamuktamiti bhāvaḥ /\nnanu yathā rāgādayaḥ satyapi karmaṇi mithyājñānanivṛttyā nivartante evaṃ satyapi karmaṇi mithyājñānanivṛttyā phalamapi mā bhūdityata āha /\nsukhaduḥ khasaṃvittiḥ phalaṃ tu bhavatīti /\nvārttikam /\nyāvajjīvasaṃyoge hi jarayā ha vetyanarthakamiti /\n(495/9) mṛtyunā vetyanenaiva gatārthatvādityanuktvā bhāṣyoktā dvitīya yuktirabhihitā vārtikakṛtā /\nyasmātsvayamaśaktasyetyanena /\nyajñasādhanatvāditi /\n(496/7) yajñakartṛtvādityarthaḥ /\netadeva sphaṭayati /\nyasmādyajamāno yajñāṅgaṃ bhavati /\nyathāha bhagavāna jaiminiḥ puruṣaśca karmārthatvāditi /\nsaṃkalpādyapekṣaṃ karma rāgādikāraṇamiti /\n(498/20) yajjātīyasya janmano yatkarma kāraṇaṃ tajjanmocitāmeva mithyājñānavāsanāmabhivyanaktīti taddvāreṇa rāgādīnāṃ kāraṇaṃ bhavati /\ncodayati /\nsukhādīnāmiti /\n<lg>\n<l>yathā mithyājñānasahāyaṃ karma rāgādihetuḥ evaṃ tatsahāyaṃ phalaheturiti caramadehasya tatvajñānavataḥ sadapi karma phalakāraṇaṃ na syādityarthaḥ /</l>\n<l>pariharati /</l>\n<l>na niraprekṣatvāditi /</l>\n<l>karmāśayaprapañcamucchettumamūḍho 'pyasakto 'pyadviṣṭo 'pi mūḍha iva sakta iva dviṣṭa iva tatphalaṃ bhuṅkta iti rāgādyanapekṣaṃ karma svaphalaṃ janayati tenāsau phaloṣabhogo na bandhahetuḥ mūḍhādīnāṃ bandhahetuḥ mūḍhādīnāṃ bandhahetuphalopabhogaḥ sa catādṛśo rāgādisahāyaiḥ karmabhiḥ kriyate na rāgādinirapekṣairityavadātam // iti miśraśrīvācaspativiracitāyāṃ nyāyavārtikatātparyaṭīkāyāṃ caturthādhyāyasyādyamāhnikam //</l>\n</lg></p>\n\n</div>\n<div>\n\n<p>caturthe 'dhyāyedvitīyamāhniham /</p>\n\n<p>  NyS_4,2.1: doṣanimittānāṃ tattvajñānādahaṅkāranivṛttiḥ //</p>\n\n<p>tadevaṃ saṃśayapramāṇaprameyāṇi parīkṣitāni /\nprayojanādayo 'pi yatra saṃśayastatraivamuttarottaraprasaṅga\nitayatideśena parīkṣitā iti ṣoḍaśāpi pramāṇādayaḥ parīkṣitāḥ /\nteṣāṃ tattvajñānaṃ niḥśreyasādhigamaheturityuktam /\ntatrāpi prameyatattvajñānaṃ sākṣānniḥśreyasaheturitareṣāṃ tu tattvajñānāṅgatayetyuktam1 idamihedānīṃ parīkṣyate kiṃpratyekamātmādīnāṃ prameyāṇāṃ tattvajñānaṃ niḥśreyasādhigamaheturutāho kasya cideṣāmekadeśasyeti /\ntāmimāṃ parīkṣāmavatārayati bhāṣyakāraḥ /\nkiṃ nu khavalu bhoḥ yāvanto viṣayāḥ prameyāṇi tāvatsu pratyekamiti/pratiprāṇabhṛdbhedaṃ yāvanta ātmānaḥ yāvanti cendriyāṇipa cetyarthaḥ /\npārśvasthaḥ pūrvapakṣiṇaṃ pṛcchati kaścātra viśeṣaḥ /\npūrvapakṣiṇa uttaraṃ na tāvadekaikatreti /\nsamudāyaikadeśābhyāmanupapatteḥ /\npramāṇāditattvajñānānniḥśreyasādhigama ityayuktamiti pūrvaḥ pakṣaḥ /\nsiddhāntamāha /\nmithyājñānaṃ vai khalu moha iti /\nvaiśabdaḥ khalu pūrvaṣakṣākṣamāyāṃ khaluśabdo hetyarthe /\nayuktaḥ pūrvapakṣo yasmānmithyājñānaṃ moha iti /\nna tattvajñānamajñānanivṛttimātreṇa niḥ śreyasopayogi api tu saṃsāranidānocchedadvāreṇa dṛṣṭenaiva, na ca tattvājñānaṃ saṃsāraheturapi tu mithyājñānam /\ntaducchindadvirodhitayā tattvajñānamapavargaheturiti /\nbhavatvetattathā 'pi pūrvapakṣasya kimāyātamityata āha /\ntacca mithyājñānaṃ yatra viṣaye pravartamānamiti /\nsvasambandhino hyātmādayo viparyayeṇa paricchinnāḥ saṃsārahetava iti tadviṣayameva mithyājñānamapaneyaṃ nātmādyantaraviṣayaṃ jñānaṃ tena tatra mithyājñānaṃ mā nivartiṣṭa nivartatāṃ vā, svātmādidṛṣṭāntena,\nna tu tasya saṃsāranivṛttiṃ pratyupayogaḥ /\nyasya tūpayogastatra tattvajñānaṃ duṣkaramiti /\npṛcchati /\nkiṃ punastanmithyājñānam ? santi khalu vādināṃ nānāvipratipattayaḥ /\nke cidāhuḥ /\nvidhūtavividhanāmarūpaprapañcopaplavaviśuddhavidānandaghanādvaitabrahmasākṣātkārastattvajñānamiti /\nanye tu sattvapuruṣānyatākhyātim /\ndharmamudgalanairātmyajñānamityapare /\nśarīrendriyādyanitvavyatiriktanityātmadarśanamiti vṛddhāḥ /\ntadevaṃ vipratipatteḥ praśnaḥ /\nuttaram /\nanātmanyātmagraho 'hamastīti moho 'haṅkāraḥ /\nna tāvadadvaitānandaghanātmajñānaṃ tattvajñānam /\nbhedasya pratyakṣasiddhasyāsati bādhake 'pahnotumaśakyatvāt /\nna ca prakāśānandāvātmadharmātiriktāvātmasvabhāvau bhavitumarhataḥ /\nsatyaṃ vijñānamānandaṃ brahmeti śrutirānandacaitanyaśaktyabhiprāpayā bheda eva ca tadvattayā kathaṃ cit sāmānādhikaraṇyamupapadyate /\nabhede tvānandavijñānayostatpadayoḥ paryāyatayā saha prayogānupapattiḥ /\nna ca prakṛṣṭaprakāśaḥ savitetyatra prakṛṣṭaprakāśayorabhedo 'prakāśasyāpi prakarṣasambhavāt /\naprakṛṣṭasyāpi khadyotādeḥ prakāśasambhavāt /\ntasmādyatkiṃ cidetat /\nsattvapuruṣānyatākhyātistu sattvasyaiva prakṛterasambhavādayuktā satkāryavādamūlatvātpradhānasadbhāvasya tannirākaraṇenaiva nirākaraṇam /\ndharmapudgalanairātmye tu kṣaṇabhaṅgabhaṅge nityātmasadbhāvakathanena nirākṛte /\ntasmātsuṣṭhūktamanātmanyātmagraho 'hamasmīti moho 'haṅkāra iti /\nata eva sarvasyaivamātmāśīḥ kṛmerapi mā na bhūvaṃ bhūyāsamiti /\nso 'yamīdṛśo 'bhiniveśaḥ śarīrādīnāmātmatvenādhyavasyato bhavati nātmatattvaviduṣaḥ sa khalvahinirlvayanīmivāhistato vyatiriktaṃ śarīrādi paśyanna tatra snihyati snehavirahānna tapyate nāpyanuśocatīti /\natattvajñānavataḥ saṃsāraṃ darśayitvā tattvajñānavataḥ saṃsāranivṛttimāha /\nyastu duḥkhamiti /\ntadevamuktena prakāreṇa mohatattvajñānayoḥ saṃsārāpavargahetubhāvo yasmāttasmānmokṣamāṇaiḥ pretyabhāvaphaladuḥkhāni ca jñeyāni vyavasthāpayatītyādipūrvopasaṃhāraḥ /\n<lg>\n<l>āsevamānasyābhya syato bhāvayata iti paryāyakathanaṃ bhāvanādārḍhyepadarśanārtham /</l>\n<l>arthagatiṃ pariśodhyātrārthe sūtraṃ paṭhati /</l>\n<l>doṣanimittānāṃ tattvajñānādahaṅkāranivṛttiḥ</l>\n<l>(sūḥ1) //</l>\n</lg></p>\n\n<p>śāstrārthasaṃgraho 'nūdyate śāstratātparyasaṃgraho dvitīyasūveṇānūdyataityarthaḥ /\nkiṃ nu khalu bho iti bhāṣyaṃ tadanupapannaṃ yato na viṣayamātrajñānamapavargaheturapi tu prameyatattvajñānamityata\nāha vārtikakāraḥ /\ntatra viṣayāntarāṇāmiti /\n(500/8) yāvanto viṣayā iti na viṣayamātrābhiprāyamapi tu prameyābhiprāyamityarthaḥ /\nsugamamanyadvārtikam\n// 1 //</p>\n\n</div>\n<div>\n\n<p>  NyS_4,2.2: doṣanimittaṃ rūpādayo viṣayāḥ saṃkalpakṛtāḥ //</p>\n\n<p>śarīrādiṣvanātmasvātmabuddhirnivartanīyetyuktaṃ tatra prathamaṃ kasminnātmabuddhirnivartanīyetyapekṣāyāmāha /\n<lg>\n<l>prasaṃkhyānānupūrvyā tu khalu /</l>\n<l>prasaṃkhyānaṃ samādhijaṃ tattvajñānaṃ tacca viṣaye sukaramiti tatraiva prāthamikasya prathamaṃ prayatno yuktaḥ /</l>\n<l>sūtram /</l>\n<l>doṣanimittaṃ rūpādayo viṣayāḥ saṃkalpakṛtāḥ (sū. 2) //</l>\n</lg></p>\n\n<lg>\n<l>mithyājñānaṃ saṃkalpastena viṣayīkṛtā ityarthaḥ /</l>\n<l>kāmāḥ kāmyāḥ // 2 //</l>\n</lg>\n\n</div>\n<div>\n\n<p>  NyS_4,2.3: tannimittaṃ tv avayavyabhimānaḥ //</p>\n\n<p>anye khalu avayavisaṃjñāṃ nivartayanto 'vayavinameva pratyācakṣate tān pratyācakṣāṇa āha /\nataḥ paraṃ kāciditi (502/2) sūtram--- tannimittaṃ tvavayavyabhimānaḥ (sū. 3) //</p>\n\n<p>nimittaṃ dantatvādi tadviśiṣṭā viṣayāḥ saṃjñāḥ priyāyāḥ kāmuko dantoṣṭhanāsikādīnavayavānanubhāvayan\ntasyāṃ sakto bhavati /\nvyañjanānyavayavino 'vayavāstaiḥ sahopalambhātteṣāmanuvyañjanaṃ tatsādṛśyaṃ tena tadāropaḥ /\ntathā ca straiṇānāṃ vyavahāraḥ /\ndravatkanakanirmaladyutiranaṅgalīlaikabha-\nrmahebhakaṭavibhramastanabharālasāṅgī yadi /\npriyā na parirabhyate tulitasiddhaṃsaṃjīvinī sahemahi kuto 'nyathā viṣamabāṇabāṇavyathām /\nmadanasaritamenāṃ gāhamāno jano 'yaṃ jaghanapulinanābhīmaṇḍalāvartaramyām /\nmukhanalinasanāthāmullasadbhrulatormiṃ ciravirahahutāśāyāsamujjhāṃ cakāra /\nvivekinastvaśubhasaṃjñāṃ bhāvayantaḥ prāhuḥ /\nmajjāmasthnāmatha plīhnāṃ yakṛtāṃ śakṛtāmapi /\npūrṇāḥ snāyuśirāsyūtāḥ striyaścarmaprasevikāḥ /\nṛṣayo 'pyūcuḥ /\nsthānādbījādupaṣṭambhānniṣpandānnidhanādapi /\nkāyamādheyaśaucatvātpaṇḍitā hyaśuciṃ viduḥ /\naśubhasaṃjñābhāvanāprayojanamāha /\ntāmasyabhāvayata\niti /\ntatkimidānīmavayavānuvyañjanasaṃjñayorviṣayo nāstyaśubhasaṃjñāviṣaya eva paramastītyata\nāha /\nsatyeva ca dvividhaviṣaya iti /\ndvividha\n<lg>\n<l>evāsau kāminīlakṣaṇo viṣayastathā 'pi rāgādiprahāṇārthamavayavādisaṃjñāgocaratvaṃ parityajyāśubhasaṃjñāgocaratvamasyopādīyate vairāgyotpādanāyetyarthaḥ /</l>\n<l>atraiva dṛṣṭāntamāha /</l>\n<l>yathā viṣasaṃpṛkta iti /</l>\n<l>na hi viṣamadhunī paramārthato na staḥ api tu vairāgyāya viṣasaṃjñā tatropādīyataityarthaḥ // 3 //</l>\n</lg></p>\n\n</div>\n<div>\n\n<p>  NyS_4,2.4: vidyāvidyādvaividhyāt saṃśayaḥ //</p>\n\n<p>tadevaṃ svamatena prasaṃkhyānopadeśamuktvā parābhimataprasaṃkhyānaṃ nirākarttumupanyasyati /\nathedānīmarthaṃ nirākariṣyatā vijñānavādinā 'vayavinirākaraṇamupapādyate /\n<lg>\n<l>arthaviśeṣe khalvavayavānuvyañjanasaṃjñe /</l>\n<l>tatrārthamātrasyābhāvātkuto 'vayavānuvyañjanasaṃjñe, tannirākaraṇāya prathamamavayavī nirākriyate paścātparamāṇuḥ, tataśca jñānamātramartharahitaṃ siddhaṃ bhavatītyabhiprāyaḥ /</l>\n<l>tatra saṃśayapūrvakatvādupapādanasya vicārasya saṃśayaṃ prathamamāha /</l>\n<l>vidyāvidyādvaividhyātsaṃśayaḥ (sū. 4) //</l>\n</lg></p>\n\n<p>upalabdhirvidyā anupalabdhiścāvidyā /\nsaccopalabhyate yathā taḍāge toyam /\nasaccopalabhyate yathā marumarīcikāyāmudakam /\nsacca nopalabhyate yathā ciranikhātaṃ bhūmau nidhyādi /\nasacca nopalabhyate yathā bhūtale dṛśyamāne tattulyopalambhanayogyato ghaṭādiḥ /\ntadevaṃ vidyāvidyādvaividhyādavayavini saṃśayaḥ /\nyadyavayavyupalabhyate tathāpi saṃśayaḥ\natha nopalabhyate tathā 'pi saṃśaya ityarthaḥ /</p>\n\n</div>\n<div>\n\n<p>  NyS_4,2.5: tadasaṃśayaḥ pūrvahetuprasiddhatvāt //</p>\n\n<lg>\n<l>tatra siddhāntī vakṣyamāṇamapyavayavinirākaraṇahetuṃ nirākariṣyāmītyāśayavānāha /</l>\n<l>tadasaṃśayaḥ pūrvahetuprasiddhatvāt (sū. 5) //</l>\n</lg>\n\n<p>avayavinaḥ /\nvārtikakārastu svayaṃ saṃśayaṃ nirākaroti /\nna vidyāvidyādvaividhyaṃ saṃśayasya kāraṇamiti (502/21)// 4-5 //</p>\n\n</div>\n<div>\n\n<p>  NyS_4,2.6: vṛttyanupapatterapi tarhi na saṃśayaḥ //</p>\n\n<l>pūrvapakṣavādyāha vṛttyanupapatteriti // 6 //</l>\n\n</div>\n<div>\n\n<p>  NyS_4,2.7: kṛtsnaikadeśāvṛttitvādavayavānāmavayavyabhāvaḥ //</p>\n\n<p>vṛkṣastiṣṭhati śākhādiṣu śākhādayo vā vṛkṣa iti laukikīṃ pratipattimanurudhyamāno vikalpayati vārttikakāraḥ /\navayavā avayavinīti /\n(503/10) ekadravyaścāvayavaḥ prāpnoti /\nkutaḥ ekāvayavivṛttitvāt /\nbhavatu ko doṣa ityata āha /\nna caikadravyaṃ dravyamavinaśyadādhāramasti /\nkṛtakasya nityatvaprasaṅgāditi śeṣaḥ /\navayavyekadeśeneti /\navayavino ya ekadeśāstenāvayavo 'vayavini varttataityarthaḥ /\nna hyasyāvayavino 'nye avayaveṣu ekadeśā avayavāḥ santīti</p>\n\n</div>\n<div>\n\n<p>  NyS_4,2.8: teṣu cāvṛtteravayavyabhāvaḥ //</p>\n\n<lg>\n<l>ekenāvayavenārabhyata iti satatotpattiprasaṅgaḥ /</l>\n<l>saṃyogāya kila caramabhāvine avayavavyāpārastannimittāni cāpekṣyante /</l>\n<l>ekadravyasyotpattiṃ prati na saṃyogāpekṣeti yāvadavayavamavayavyutpadyetetyavayavyanavaruddho na kadācidavayavo dṛśyetetyarthaḥ // 7-8 //</l>\n</lg>\n\n</div>\n<div>\n\n<p>  NyS_4,2.9: pṛthak cāvayavebhyo 'vṛtteḥ //</p>\n\n<lg>\n<l>avayavyatirekeṇa varttamāno 'vayavyupalabhyeta na cāsyādhārāntamupalabhyate dṛśyamānaścāvayavo nādhikaraṇamasyeti bhavataiva vādinā 'bhyupagatamityabhiprāyeṇāha /</l>\n<l>nityaśca syāt // 9 //</l>\n</lg>\n\n</div>\n<div>\n\n<p>  NyS_4,2.10: na cāvayavyavayavāḥ //</p>\n\n<lg>\n<l>yastu manyate avayavānāṃ dharmamātramavayavī na tvavayavebhyo 'tyantaṃ bhinno 'bhinno vā bhinnatve gavāśvavadvarmadharmibhāvānupapatteḥ /</l>\n<l>abhede 'pi dharmirūpavattadanupapatteśca /</l>\n<l>tasmātkathaṃ cidbhinno 'bhinnaśca kathaṃ ciddharmamātramavayavānāmamayavīti taṃ pratyāha /</l>\n<l>na cāvayavyavayavāḥ (sū. 10) //</l>\n</lg>\n\n<p>na tāvadbhedābhedau parasparābhāvātmānāvekatra samaveta ityuktam /\nnāpyātyantike 'bhede dharmadharmibhāvaḥ tasmādyathātyantikabhede 'pi keṣāñcideva kāryakāraṇabhāvaḥ tathā keṣāṃ cideva dharmadharmibhāva ityeṣitavyam /\ntathā ca dūṣaṇamityarthaḥ /\navayavī caikadeśenāvayave varttata iti avayavasamūhamātramavayavī prāpnotīti /\nasyāyamaryaḥ /\navayave hi varttamāno 'vayavītyucyate /\navayavyekadeśāścedavayaveṣu varttante ekadeśa\n<lg>\n<l>eva tarhyavayavinaḥ /</l>\n<l>te ca nānettyavayavasamūhamātramavayavī prāpnoti /</l>\n<l>ekasmiṃścāvayave ekadeśe varttamāno 'vayavīti na tāvadavayavī kvacidavayave varttata iti tadekadeśānāṃ tatra tatrāvayave vṛtteḥ tāvanmātreṇa cāvayavino grahaṇamiti yatraivāsyaikadeśo varttate tatraiva grahītavyaḥ /</l>\n<l>tathā caikasmin tantau paṭaikadeśo varttata iti tantāvekasmin paṭo dṛśyetetyarthaḥ // 10 //</l>\n</lg></p>\n\n</div>\n<div>\n\n<p>  NyS_4,2.11: ekasmin bhedābhāvād bhedaśabdaprayogānupapatterapraśnaḥ //</p>\n\n<p>siddhāntavādyāha /</p>\n\n</div>\n<div>\n\n<p>  NyS_4,2.12: avayavāntarābhāve 'pyavṛtterahetuḥ //</p>\n\n<p>ekadeśanena cāvayavī na svāvayaveṣu varttataityatra pratijñārthe avayavāntarābhāvādityahetuḥ /\nkasmād yadyapyavayavāntaramavayavino bhavati tathāpyavayavāntarāṇyavayavino 'vayavāntareṣu varttante kimāyātamavayavivṛtteriti /\neka ścānekatra varttata iti pratijñānānaḥ kiṃ kārtsnyena kimekadeśeneti nānuyoktavyaḥ, kasmāt\nubhayena kārtsnyena ekadeśena vā nānātvaikārthasamavāyinā ekasyāvayavino vyāghātāt /\netadupajīvyāha yadyavayavī naikadeśena varttane na kārtsnyena\natha kathaṃ varttata iti /\nśaṅkate rūpāntarānirddeśāditi cet /\n(506/7) sopahāsaṃ dṛṣṭāntamāha /\nyathā acitrāstantavaḥ paṭaṃ citramārabhanta iti /\nnaiyāyikaiḥ kilācitraistantubhiścitraḥ paṭa ārabhyataityabhyupeyate /\ntaccaitadayuktam /\nna tāvaccitraṃ rūpamekaṃ paṭasamevataṃ svavacanavirodhāt /\nnānā hi citramucyate tatkathamekamiti /\ntena yaduktaṃ bhavati nānaikamiti taduktaṃ bhavati citramekamiti /\nyadāhuḥ ... citraṃ tadekamiti cedidaṃ citrataraṃ mahaditi /\nna ca nīlapītādaya eva bahavo 'vyāpyavṛttayaścitrapadāspadamiti sāṃpratam /\nrūpādanāṃ vyāpyavṛttitvāt /\nte 'mī vivādādhyāsitā nīlapītādayo vyāpanīyā āśrayavṛttayo rūpajātīyatvāt\nśuklapaṭagatarūpavaditi--upapanna upahāso yathā acitrāstantavaḥ paṭaṃ citramārabhanta iti /\nnirākaroti /\nnopalabhyamānarūpādhāratvāt /\navayavino rūpaṃ nirddiśyatāmiti bruvāṇeneti /\navayavo 'syāstītyavayavī avayavaśca kāraṇaṃ tadvānavayavī kāryamiti kāryakāraṇabhāvābhyupagamaḥ kuto bhavati /\nna ca prasaṅgasādhanaṃ nāma kiṃ cidasti pramāṇam /\ntarkastu bhavet na cāyaṃ pramāṇenetikartavyatāṃ vinā pramāṇamarthaṃ sādhayitumarhatītyarthaḥ /\nyadapi tvayopahāsābhiprāyeṇa paṭarūpaṃ citraṃ dṛṣṭāntīkṛtaṃ tatrābhiprāyastāvattava yādṛśastādṛśovā sacanāttāvadayaṃ dṛṣṭāntaḥ pratibhāti /\ndṛṣṭāntaśca vādiprativādinoravivādaviṣaya iti tatsādhanaṃ vyartham /\ntathā 'pyupetya citravādaṃ brūmaḥ tvāṃ prati citraṃ rūpaṃ paṭasambandhitayā sādhayāmastvadabhiprāyavyāptopahāsanirākaraṇāyetyarthaḥ /\npaṭasya citraṃ rūpamityanubhava evātrābādhitaḥ pramāṇamiti bhāvaḥ /\nbauddhaḥ svābhiprāyamudghāṭayati anekatvaprasaṅga iti ścediti /\nnirākaroti /\ncitraśabdasyaikānekaviṣayatvāt /\nyadi nānaiva citramucyeta tataḥ syādvirodhaḥ kiṃ tvekasminnapi citrapadaṃ prayujyate /\ntasmānnaikatvenāsya virodha ityarthaḥ /\ndeśaka āha naikasminnadṛṣṭatvāt /\nekasmiṃścitragrāhiṇo 'nubhavasyādṛṣṭatvāt /\npuruṣavivakṣādhīnapravṛttayastu śabdāḥ kva nāma durlabhā iti bhāvaḥ /\npariharati nābhyupetahāneriti /\n(507/1) na tāvadanekapadaparyāyaścitraśabdo 'nekaṃ citramityaneka pradena sāmānādhikaraṇyaṃ pratipattumarhvati /\nparyāyaśabdānāṃ sahaprayogānupapatteḥ dṛśyate tu prayogo 'nekaṃ citramiti /\ntasmādyathā śuklāni nānā tathā citrāṇi nānetyabhyupetavyam /\ntathā caikaṃ śuklamanabhyupagacchato yathā śuklanānātvābhyupagamo hīyate evamevaikaṃ citramanabhyupagacchataścitranātvābhyupagamo hīyatahatyarthaḥ /\nśaṅkāntaramāha /\nathānekamacitramiti /\nnirākraroti /\nevamapīti /\nśaṅkate /\nathācitrāṇīti /\npariharati evaṃ ca na kiṃ ciditi /\niṣyata evāsmābhiryathā 'vayavasamavetaiḥ sitaharitalohitādibhirasamavāyikāraṇairavayavini citraṃ rūpamārabhyata iti /\ndeśayati puṭāntara\niti /\npuṭāntaraṃ pārśvāntaram /\npariharati /\nbhavataivedemuktamiti /\neko 'pi guṇa ārabhata iti matvā śaṅkate /\ncitrapratyayastatreti /\nsamādhate na prasakta iti /\nnanu yaccitrācitrābhyāmārabdhamavayavino rūpaṃ tadapi pītādivanniddiṃśyatāṃ na ca śakya nirddeṣṭuṃ tasmānnāstītyata āha /\netāvaditi /\nanirvācyamapyanubhūyamānamaśakyāpahūvam /\nyathekṣukṣarīrādīnāṃ mādharyasyāntaraṃ mahadityarthaḥ /\nna tāvadavayavarūpādayavavino grahaṇaṃ yuktamiti /\nna dravyāntararūpeṇa dravyāntare cākṣuṣatvaṃ dṛṣṭaṃ na khalu pṛthivyādirūpeṇa vāyuścākṣuṣa ityarthaḥ /\nprakṛtamupasaṃharati /\ntasmāditi /\navikalpitā avicāritā ityarthaḥ\n(508/5) // 12 //</p>\n\n</div>\n<div>\n\n<p>  NyS_4,2.13: keśasamūhe taimirikopalabdhivattadupalabdhiḥ //</p>\n\n<p>  NyS_4,2.14: svaviṣayānatikrameṇendriyasya paṭumandabhāvād viṣayagrahaṇasya tathābhāvo nāviṣaye pravṛttiḥ //</p>\n\n<lg>\n<l>sarvāgrahaṇamavayavyasiddheriti atra pratyavasthitaḥ pūrvapakṣī athedamāheti /</l>\n<l>keśasamūhe taimirikopalabdhivattadupalabdherityādisūtrabhāṣyavārtikāni pūrvapakṣasiddhāntayoratirohitārthāni // 13-14 //</l>\n</lg>\n\n</div>\n<div>\n\n<p>  NyS_4,2.15: avayavāvayavaprasaṅgaścaivam āpralayāt //</p>\n\n<lg>\n<l>api cāyaṃ vṛttivikalpaṃ</l>\n<l>āśrayavyāghātādayukta ityāha /</l>\n<l>avayavāvayaviprasaṅgaścaivamā pralayāt (sū. 15) //</l>\n</lg>\n\n<p>atra trayaḥ pakṣāḥ saṃbhavanti /\nyo 'yamavayaveṣu avayavivṛttivikalpānupapattyā avayavino 'bhāvaprasaṅga āpādyate sa ā pralayādvā nivarttatā paramāṇorvā na kva cidapi nivarttate iti /\ntatra prathama dvitīyavikalpāvāśrityedaṃsūtram /\nyathaiva vṛttivikalpaḥ sthūle ghaṭādāvavayaveṣu tadavayaveṣviti tadabhāvātpralaye vyavatiṣṭheta /\nna ca tadā pralayaḥ sarvopākhyāvirahito darśanaviṣayaḥ saṃbhavatīti darśanaviṣayābhāvādanāśrayo vikalpa ātmānameva na labhate /\nupalakṣaṇaṃ caitadā pralayāditi /\nā paramāṇorityapi draṣṭavyam /\nparamāṇūnāmapyatīndriyatvena darśanaviṣayatvābhāvādanāśrayatā vikalpasya tadavasthaiva /\ntadidamuktaṃ niravayavādvā paramāṇuto nivartteteti // 15 // athāpīti /</p>\n\n</div>\n<div>\n\n<p>  NyS_4,2.16: na pralayo 'ṇusadbhāvāt //</p>\n\n<lg>\n<l>api cetyarthaḥ /</l>\n<l>api ca pralayamabhyupetyedamuktamā pralayāditi /</l>\n<l>vastutastu /</l>\n<l>na pralayo 'ṇusadbhāvāt (sū. 16) //</l>\n</lg>\n\n<lg>\n<l>niravayavatve pramāṇamāha /</l>\n<l>niravayavatvaṃ tu paramāṇoriti // 16 //</l>\n</lg>\n\n</div>\n<div>\n\n<p>  NyS_4,2.17: paraṃ vā truṭeḥ //</p>\n\n<lg>\n<l>athānanta evāyamavayavākyavivibhāgaḥ kasmānna bhavatītyata āha /</l>\n<l>paraṃ vā truṭeḥ (sū. 17) //</l>\n</lg>\n\n<p>truṭistrasareṇurityanarthāntaram /\njālasūryamarīcisthaṃ trasareṇa rajaḥ smṛtam /\nyadi truṭeḥ paraṃ dvitripadake 'vayavavibhago na vyavatiṣṭhate tato 'vayavavibhāgasyānavasthānād\ndravyāṇāmasaṃkhyeyatvāt truṭitvanivṛttiḥ\ntruṭirapi sumeruṇā tulyaparimāṇaḥ syāt /\nna khalvanantāvayavatve kaścidviśeṣa ityarthaḥ /\nvārtikaṃ yāvadvā pralayo 'nivṛttirveti /\npralayaparamāṇupakṣe vikalpanivṛtirnāsti darśanaviṣayastu nāstītyanāśrayo vikalpaḥ /\nanantāvayavatve sarvasya vikalpāghrātatveva darśanaviṣayābhāva ityanāśrayo vikalpaityarthaḥ /\nsaṃkhyodāharaṇam /\niyantaśca te paramāṇavaḥ saṃhatāstruṭibhāvamāpadyanta iti (510) /\nsāvayavatve tu paramāṇuśabdasyārtho vaktavyaḥ /\nkimuktaṃ bhavati paramāṇuriti paramatvaviśiṣṭo hyaṇuḥ paramāṇuḥ yataḥ kṣodīyo nāparamastīti yāvat /\n<lg>\n<l>tasmādapi cet kṣodīyo 'nyadasti naiṣa paramatvaviśiṣṭo 'ṇurityarthaḥ /</l>\n<l>atha bhinnaparimāṇāḥ paramāṇvavayavāstato nyūnaparimāṇā iti yāvat /</l>\n<l>tato na paramāṇuḥ pratiṣidhyate paramāṇvavayavā eva paramāṇavaste cānavayavatvādakāryāḥ /</l>\n<l>tvayā ca paramāṇvārabdhaṃ kāryaṃ paramāṇuriti kṛtvā āropya vṛttitrikalpena pratiṣidhyata iti // 17 //</l>\n</lg></p>\n\n</div>\n<div>\n\n<p>  NyS_4,2.18: ākāśavyatibhedāt tadanupapattiḥ //</p>\n\n<p>athedānīmānupalambhikastasya vyākhyānaṃ sarvaṃ nāstīti manvānaṃ āha /\nākāśavyatibhedāttasya paramāṇorniravayavasyānupapattiḥ /\nsāvayatve tu vṛttivikalpāttadabhāva iti śūnyataiva tattvaṃ bhāvānām /\nanāśritopi vikalpo yathā lokapratītikalpanāmātranirmitastāttvikīṃ śūnyatāṃ gamayati /\nmithyājñānānāmapi tattvāvagamahetutvadarśanāt /\nyathā dūrādvanaspatau hastipratyayapravāho vanaspatitattvapratipatterddetuḥ /\nyathā rekhāgavayo vā gavayatvapratipatterityādi bahūtprekṣitavyamiti bhāvaḥ /\ntedatadvārttikakārodūṣayati /\nākāśavyatibhedādanityaḥ paramāṇurityabhidhāno vyatiśredārthaṃ praṣṭavya\niti /</p>\n\n</div>\n<div>\n\n<p>  NyS_4,2.19: ākāśāsarvagatatvaṃ vā //</p>\n\n<p>  NyS_4,2.20: antarbahiśca kāryadravyasya kāraṇāntaravacanādakārye tadabhāvaḥ //</p>\n\n<p>(511/4) antarbahiriti vacanaṃ kāryasya kāraṇāntaravacanamiti (512/3) kāraṇāntaraṃ kāraṇaviśeṣaḥ tasya vacanamityarthaḥ /\nupetya paramāṇoravayavānna tadvibhāgasyākāśaṃ kāraṇamiti ākāśavyatibhedādityākāśahetukaṃ vyatibhedaṃ vibhāgamāha /\nna cākāśaṃ vibhajyamānayordravyāntarayorvibhāgasya kāraṇamapi tu karmetyarthaḥ /\nsarvato 'vyavahitasya yasya madhye avayavā na santīti tatsupiramiti /\nsarvato 'vyavahitaspaya nirantarasyāvayavinaḥ svāvayavadvāreṇa /\n<lg>\n<l>etaduktaṃ bhavati /</l>\n<l>yasyāvayavāḥ parito nirantaramavasthitā madhye ca na santi tatsuṣiramiti /</l>\n<l>yanmūrtimattena sarveṇasambadhyate /</l>\n<l>mūrtimatā sarveṇa sambaddhattvaṃ sarvatatvaṃ vadato vārtikakārasyājasaṃyogasyābhyupagamaḥ prauḍhivādatayeti lakṣyate // 19-20 //</l>\n</lg></p>\n\n</div>\n<div>\n\n<p>  NyS_4,2.21: sarvasaṃyogaśabdavibhavācca sarvagatam //</p>\n\n<p>  NyS_4,2.22: avyūhāviṣṭambhavibhutvāni cākāśadharmārḥ //</p>\n\n<p>syādetat\n<lg>\n<l>ākāśaṃ cetsarvagataṃ tato mūrtimatāṃ dravyāṇāṃ tena pratibandhādgaterāvaraṇaṃ vyūhāntarāpādanaṃ ca jalaughasyeva nāvādinā bhavenna cāsti,</l>\n<l>tasmānna sarvagatamityata āha /</l>\n<l>avyūhāviṣṭambhavibhutvāni cākāśadharmāḥ (sū. 22) //</l>\n</lg></p>\n\n<p>yata evāvyūhāviṣṭambhāvata\n<l>evāpratyūhaṃ vibhutvamasyetyarthaḥ // 22 //</l></p>\n\n</div>\n<div>\n\n<p>  NyS_4,2.23: mūrtimatāṃ ca saṃsthānopapatteravayavasadbhāvaḥ //</p>\n\n<lg>\n<l>punaḥ śūnyatāvādī pratyavatiṣṭhate /</l>\n<l>mūrttimatāṃva ca saṃsthānopapatteravayavasadbhāvaḥ (sū. 23) //</l>\n</lg>\n\n<p>castvarthaḥ siddhāntaṃ nivarttayati /\nyadyapi mūrtimatāmiti saṃbandhitvamātreṇopāttaṃ sūtraṃ tathāpi hetupadatayā vārtikakārovyācaṣṭe /\nsāvayavāḥ paramāṇavomūrttimattvād ghaṭādivaditi /\n(513/19) prayogāntaramāha saṃsthānavattvāditi // 23 //</p>\n\n</div>\n<div>\n\n<p>  NyS_4,2.24: saṃyogopapatteśca //</p>\n\n<lg>\n<l>sūtrāntaramanuvṛttisahitaṃ paṭhati /</l>\n<l>saṃyogopapatteśca (sū. 24) //</l>\n</lg>\n\n<p>iti /</p>\n\n</div>\n<div>\n\n<p>  NyS_4,2.25: anavasthākāritvādanavasthānupapatteścāpratiṣedhaḥ //</p>\n\n<p>paunaruktyaṃ deśayati /\nnanvidamiti (514/4) pariharati /\nna caritārthamiti /\nmūrtirnāmāvyāpino dravyasya ṣaḍvidhaṃ parimāṇamiti /\nparamahvasvatvaparamāṇutve paramasūkṣma eva dravye vyavatiṣṭhete vyāpi tu gṛhītvā paramamahattvaparamadīrghatvābhyāmaṣṭavidhaṃ parimāṇaṃ bhavati /\nparamamahattvaparamadīrghatvaṃ ca sarvagatavyāpinī iti na mūrtiḥ /\nasarvagatadravyaparimāṇaṃ mūrttiriti pāramarṣaṃvacanāt /\nsaṃsthānaṃ nāma pracayākhyaḥ saṃyogo ghaṭādivṛttirghaṭatvādijātivyaktiheturiti /\nsaṃyogaḥ saṃyogamātraṃ na tvaprāptipūrvikā prāptiriti /\ntasmādapaunaruktyam /\ntadetacchūnyatāmatamapākaroti /\nyattāvanmūrtimattvāditi /\nśūnyatāvādī pralayāntatvābhimānenāha /\natha tāvaditi /\nsiddhāntyāha anto niravayava\niti /\npralayāntatvamadhastānnikākṛtamiti bhāvaḥ /\nnanvadhastānnirākaraṇānmā bhūtpralayānto vibhāgo vibhāgāntastu bhaviṣyati kiṃ paramāṇvantatāgraheṇetyāśaṅkate /\nathānto vibhāgaḥ /\nnirākaroti /\nsa na yukta\niti /\nnāsati guṇini guṇo 'stītyarthaḥ /\netāvantaśca kalpāḥ sambhavinaḥ /\ntatra prathamakalpe anaikāntikatvavyāghātau dvitīye vibhāgasyānādhāratvaprasaṅgaḥ tṛtīye truṭerameyatvaprasaṅga ityāha /\netāvaccaitat (kalpajātaṃ) syāditi /\nparamāṇvantatāṃ vibhāgasya bruvanniravayavaṃ mūrttimantaṃ paramāṇuṃ pratipadyasa iti /\nanantatve tu truṭerameyatvaprasaṅgo vyāghātaḥ /\npralayāntatve ca vibhāgasyānādhārattvaprasaṅgo vyāghātaḥ /\nsāvayavaśabdasyārthaḥ samānajātīyāvayavaṃ na kevalaṃ tadāravdhamapi tu tadāśritam /\ntantvādyārabdhaṃ paṭādi dravyaṃ tantvādyāśritaṃ ca /\nnanvevamapi kutaḥ sāvayavatvamityata āha /\navayavastadādhārastasya samānajātīyārabdhasya kāryadravyasyādhāraḥ\ntasmātsāvayavatvaṃ kāryaviśeṣaḥ tasmātsāvayavāḥ paramāṇava ityatibruvatā kāryaviśaiṣaḥ paramāṇurityuktaṃ bhavati /\nkāryaviṣeśca paramāṇuriti vyāhatam /\n(515/2) ānantye tu truṭerameyatvaprasaṅgāt /\nsā khalvanavayavasya kalpitasya paramasūkṣmatayā paramāṇvākhyā tena paramāṇuriti kimuktaṃ bhavati anavayavo 'kāryaśceti /\nsāvayava iti kimuktaṃ bhavati sāvayavaḥ kāryaśceti /\npratijñāpadayorvyāghātaityarthaḥ /\natha mā bhūttrṛṭerameyatvamityekaparamāṇupūrvakatvaṃ paramāṇoḥ pratipadyase /\nśeṣamatirohitārtham /\nyadi dve dravya adhikṛtyābhidhīyata iti /\nmadhyasya hi paramāṇorupayardhaḥ pārśvavartibhiḥ paramāṇubhirye saṃyogāstatra madhyasya pūrveṇa paramāṇunā yaḥ saṃyogo nāsau madhyapaścimaparamāṇvāśritaḥ\nevaṃ madhyamaparamāṇusaṃyogo naiva madhyamapūrvaparamāṇvāśraya\niti /\neva manyatrāpi draṣṭavyam /\nṣaḍapi bhinnadeśā eveti samānadeśatvamaṃsiddham /\natha paramāṇūnāṃ sambandhinaṃ paramāṇuṃ madhyamadhikṛtyocyate tadāśritā hi saṃyogāḥ ṣaḍapi bhavantīti tatrāha /\nna kiṃ cidbādhyata iti /\n(517/2) syādetat /\nsaṃyogasamānadeśatvena paramāṇavo 'pi saṃyuktāḥ samānadeśā iti piṇḍasyāṇumātratvaprasaṅga\niti paroktamanuvadati /\nyatpunaretaditi /\ntad dūṣayati /\ntanneti /\nyatra yatsamavetaṃ sa tasya dośo yathā rūpādīnāṃ dravyaṃ, na ca paramāṇavaḥ kva citsamavayanti kiṃ tu tatsaṃyogāḥ /\ntena deśavatāṃ saṃyogānāmastu samānadeśatā na tu paramāṇūnāmadeśatvādityarthaḥ /\ndeśayati /\nnanu kāryakāraṇe iti /\nyatheha kuṇḍe badaramiti yathā badaraṃ kuṇḍadeśa evaṃ tadavayavāstadavayavāḥ /\nna ca samavāya eva deśadeśitvanibandhanamapi tu saṃyogo 'pi /\nna hīha kuṇḍe badaramiha paṭe śuklatvamiti vā ādhāryādhārapratyayo viśiṣyate /\ntasmādbahūnāṃ dravyāṇāṃ samānadeśattvadarśanānnāsiddho dṛṣṭānta ityarthaḥ /\ntad dūṣayati /\netadanabhyupagamena pratyuktam /\ndravyāṇāmekatra samavāyena samānadeśatāṃ vyāsedhāmo na tu saṃyogena, samavāyena hi samānadeśatā sthaulyaparipanthinī /\nyathā gandharasarūpasparśāḥ samānadeśā na sthaulyamārabhante tatkasya hetoḥ eṣāmamūrtānāṃ samānadeśasamavāyāt /\nmūrtāstu sparśavantaḥ samavāyenāsamānadeśāḥ parasparasaṃyogino yadi sthaulyamārabhante kiṃ bādhyate tasmātsaṃyogino yadi sthaulyamārabhante kiṃ bādhyate tasmātsaṃyogena samānadeśatā na pratiṣadhyate samavāyena tu pratiṣidhyate sā hi sthaulyavirodhinīti siddham /\nabhyupetyaivamuktaṃ saṃyogāḥ samānadeśā iti /\nparamārthatastu kuṇḍabadarasaṃyogasya kuṇḍabadare āśrayaḥ\ntadavayavakuṇḍabadarasaṃyogasya kuṇḍabadarāvayavā iti siddhaṃ saṃyogānāmapi bhinnadeśatvamityāha /\nna ca saṃyogā apīti /\nupasaṃharati /\nṣaṇṇāṃ samānadeśatvāditi /\nvākyamiti /\nyatpunaruktaṃ digdeśabhedo yasyāsti tasyaikatvaṃ na yuktamiti /\nparamāṇoḥ kila bhavadabhimatasyaikasya digbhāgāḥ ṣaṭ, na caikasya digbhāge bhedo 'stīti ṣaḍeva paramāṇavaḥ /\netad dūṣayati ka evamāha digdeśabhedo (yasyā) stīti /\nsvarūpeṇaikā dik sarvagatā ca nāsyā bhedo 'stītyarthaḥ /\nyadyekaiva dik kva tarhi paramāṇāvasmādayaṃ paramāṇuḥ pūrvo 'yaṃ paścima ityādayo buddhivyapadeśabhedā ityata āha /\ndigdeśabhedāśca diśaḥ saṃyogā ekatve 'pi diśa ādityodayadeśapratyāsannadeśasaṃyukto yaḥ saitarasmādviprakṛṣṭadeśasaṃyogātparamāṇoḥ pūrvaḥpa evamādityāstamayadeśapratyāsannadeśasaṃyukto yaḥ sa itatasmādviprakṛṣṭadeśasaṃyogātparamāṇoḥ paścimaḥ tau ca pūrvapaścimau paramāṇū apekṣya yaḥ sūryodayāstamayadeśaviprakṛṣṭadeśasaṃyogaḥ sa madhvavatīṃ /\nevametayoryau tiryagdeśasambandhinau madhyasya ārjavena vyavasthitau pārśvavartinau tau dakṣiṇottarau paramāṇū evaṃ madhyandinavartisūryasannikarṣaviprakarṣau pūrvasaṃkhyāvacchinnatvaṃ cālpatvaṃ parasaṃkhyāvacchinnatvaṃ ca bhūyastvam /\ntasmādekasyāpi paramāṇoḥ paramāṇvantarasaṃyogā avyāpyavṛttaya eva bhāgāḥ /\nevaṃ diśo 'pyekasyā api saṃyogā eva bhāgāḥ so 'yaṃ paramāṇoḥ ṣaṭkena yugapadyogo mūrttatvamātraprayukto na sāvayavatvaprayukta\niti na sāvayavatvaṃ gamayitumarhatīti /\ntena yudacyate prasaṅgasādhanaṃ paraiḥ yannirayavaṃ tanna ṣaṭkena saṃyuktaṃ yathā vijñānaṃ tathā ca paramāṇuriti vyāpakaviruddhopalabdhiriti tannirastam /\nmūrtatvaprayuktatvena ṣaṭkasaṃyogasya sāvayavatvena vyāpterasiddheḥ /\nchāyātapayogo 'pi paramāṇorekasaṃyogasyāvyāpyavṛttitvenopapannaḥ /\nnanvanavasthā nopapadyata ityuktaṃ tatkuta ityata āha bhāṣyakāraḥ /\nanavasthāyāṃ pratyadhikaraṇaṃ dravyāvayavānāmānantyāt /\nkriyāvattvādīnahetūn sarvathā vikalpya vārtikakāro dūṣayati /\nye tu kriyāvattvāditi /\n<lg>\n<l>etenāsiddhatvena /</l>\n<l>na hi ghaṭādikamavayavinamanabhyupagacchato ghaṭādirastītyarthaḥ /</l>\n<l>matupaścārthāntare dṛṣṭatvādviruddha iti /</l>\n<l>kriyā paramāṇorarthāntaramanicchato matupprayogo viruddha ityarthaḥ // 25 //</l>\n</lg></p>\n\n</div>\n<div>\n\n<p>  NyS_4,2.26: buddhyā vivecanāttu bhāvānāṃ yāthātmyānupalabdhistantvapakarṣaṇe paṭasadbhāvānupalabdhivattadanupalabdhiḥ //</p>\n\n<p>vijñānavādyāha yadidaṃ bhavān buddhīriti /\nyadi paṭastantubhyobhinno bhavettantvatinekeṇa gaurivāśvātirekeṇopalabhyeta /\nna copalabhyate tasmātpaṭa iti mithyābuddhiriyam /\ntanturityapi mithyābuddhiraṃśubhyo bhedenānupalambhāt /\nevamaṃśurityapi /\ntadanena krameṇa paramāṇuṣvapi buddhyā vivicyamāneṣu yāthātmyānupalabdherna bāhyavastu sthūlaṃ vā kṣodīyo vāstīti sarvā eva buddhayaḥ svākāramabāhyaṃ bāhyatayā ālambamānā mithyābhūtā iti /\nnanu paṭādayaḥ sāvayavā bhavantvevaṃ paramāṇūnāṃ tvanavayavatvād\nbuddhyā vivecanādbhāvānāṃ yāthātmyopalabdhirityata\nāha /\nparamāṇavo 'pi bhāgaśovibhajyamānāmtāvadyāvatpralaya\niti (519/17) /\n<l>bhavantu paramāṇavo 'navayavāḥ saṃyogebhyastu ṣaḍbhyo buddhyā vivicyamānasya yāthātmyamupalabhyata iti // 26 //</l></p>\n\n</div>\n<div>\n\n<p>  NyS_4,2.27: vyāhatatvādahetuḥ //</p>\n\n<p>tadetad dūṣayati /\nvyāhatatvādaheturiti /\nyasya vivicyāmānasya yāthātmyānupalabdhistatkutaścidvivecanīyam\navadhyabhāve tadanupapatteḥ /\ntathā ca tenāvadhipanā kva cidavasthātavyam /\nanavasthāyāṃ truṭerameyatvaprasaṅgādityuktam /\ntasmātparamāṇuṣu vā tatsaṃyogeṣu vā tenāvasthātavyam /\ntathā ca yato vivicyate bhāvaḥ sa evāspayāvadhiryāthātmyenopalabhyata iti buddhyā vivicyamānasya sarvabhāvānupapattyāvyāghāta\niti siddham /\ndūṣaṇāntaramāha /\nsarvabhāvānupapattiriti /\n(250/5) pramāṇasyāpi bhāvāt tadgatatvena tadanupapattau sarvabhāvānupapattirityarthaḥ // 27 //</p>\n\n</div>\n<div>\n\n<p>  NyS_4,2.28: tadāśrayatvādapṛthaggrahaṇam //</p>\n\n<p>tadāśrayatvādapṛthaggrahaṇam (sū. 28) //</p>\n\n<p>apṛthaggrahaṇāditi bruvāṇaḥ praṣṭavyo jāyate /\nkiṃ vilakṣaṇavyavahārābhāvaḥ uta bhedābhāvaḥ\nuta tantuvyatirekeṇa deśāntare 'nupalambha\niti /\nna tāvadādyaḥ tantavo hi bhinnābhabuddhivedyāḥ paṭastu abhinnābhabuddhivedya iti /\nnāpi dvitīyaḥ /\n<lg>\n<l>tantūnāmaṃśudeśatvāt paṭasya tantudeśatvāt /</l>\n<l>tasmāttantubhyo 'nyatrādarśanamapṛthaggrahaṇaṃ tacca bhede 'pi tadāśritatvenopapadyamānaṃ nābhedaṃ gamayitumarhatītyarthaḥ /</l>\n<l>bhāṣyaṃ buddhyā vivecanāttu bhāvānāṃ pṛthaggrahaṇamatīndriyeṣvaṇuṣu /</l>\n<l>yatra khalvavayavāvayavināvaindriyakau tatra pṛthaggrahaṇamavivecakānāmasphuṭataramatīndriyebhyo 'ṇubhya ānumānikebhyaḥ pratyakṣadṛśyānāṃ tadāśritānāmavayavināṃ pṛthaggrhaṇamityatisphuṭamityarthaḥ // 28 //</l>\n</lg></p>\n\n</div>\n<div>\n\n<p>  NyS_4,2.29: pramāṇataścāthapratipatteḥ //</p>\n\n<p>saṃpratyaindriyake 'pyavayave 'vayavino vivicyamānasya yāthātmyena pṛthaggrahaṇamāha /\npramāṇataścārthapratipatteriti /\nyadasti--paṭādikamavayavi dravyaṃ yathā ca svāvayavasamavetatvena guṇādhāratayā ca,\n<lg>\n<l>yannāsti--śaśaviṣāṇādi, yathā ca--kāryakāraṇabhāvena,</l>\n<l>tatsarvaṃ pramāṇata upalabdhyā sidhyati /</l>\n<l>sugamaṃ bhāṣyam // 29 //</l>\n</lg></p>\n\n</div>\n<div>\n\n<p>  NyS_4,2.30: pramāṇānupapattyupapattibhyām //</p>\n\n<p>  NyS_4,2.31: svapnavaviṣayābhimānavadayaṃ pramāṇaprameyābhimānaḥ //</p>\n\n<p>yaduktaṃ pramāṇopapattyanupapattibhyāṃ na sarvabhāvānupapattiriti /\ntatra pratyavatiṣṭhate vijñānavādī /</p>\n\n<p>svapnaviṣayābhimānavadayaṃ pramāṇaprameyābhimānaḥ (sū. 31) //</p>\n\n<lg>\n<l>na khalu vāstavaḥ pramāṇaprameyabhāvaḥ kiṃ tvanādivāsanānibandhanakalpanādhīnaḥ /</l>\n<l>yathā hi na svapne santi viṣayā atha ca pratibhānti kalpanāmatreṇa tathā ca sāṃvṛtenāparamārthasatā pramāṇaprameyabhāvena bāhyārthaśūnyatā sidhyati paramārthasatī pratyayānāṃ dṛṣṭā mithyāpratyayānāmapi tattvapratipattihetutetyāveditaṃ purastādityarthaḥ /</l>\n<l>tadvyācaṣṭe vārttikakāraḥ /</l>\n<l>yathā na svapne viṣayāḥ santīti // 31 //</l>\n</lg>\n\n</div>\n<div>\n\n<p>  NyS_4,2.32: māyāgandharvanagaramṛgatṛṣṇikāvadvā //</p>\n\n<lg>\n<l>nanu svapnapratyayānāmastvevandharmakatvaṃ ye punarabhī jāgratyatprayāḥ stambha iti vā kumbha iti vā kimāyātaṃ teṣāmatyantavailakṣaṇyādityata</l>\n<l>āha /</l>\n<l>māyāgandharveti /</l>\n<l>jāgratpratyayā apyevaṃvidhāḥ sahasraśo dṛśyante na caite stambhakumbhādipratyayāstato vilakṣaṇā ityarthaḥ // 32 //</l>\n</lg>\n\n</div>\n<div>\n\n<p>  NyS_4,2.33: hetvabhāvādasiddhiḥ //</p>\n\n<lg>\n<l>tadetaddūṣayati /</l>\n<l>hetvabhāvādasiddhiḥ (sū. 33) //</l>\n</lg>\n\n</div>\n<div>\n\n<p>  NyS_4,2.34: smṛtisaṃkalpavacca svapnaviṣayābhimānaḥ //</p>\n\n<p>tadvyācaṣṭe bhāṣyakāraḥ /\nsvapnānte viṣayābhimānavaditi /\nantaśabdo 'vayavavacano 'pyāśritatvamātreṇāvasthāyāṃ prayuktaḥ /\ntena svapnāvasthāyā mityarthaḥ /\netaduktaṃ bhavati svapnajñānasyāyāthārthyamicchatā vādhakapantareṇa tadanupapatterjāgratpratyayo 'sya bādhako vaktavyaḥ\nna cāsāvasamīcīnastadbādhitumutsahata iti samīcīnatvaṃ jāgratpratyayasyābhyupagantavyam /\ntathā ca jāgaritānte viṣayopalabdhivadityanupapannam /\nvārttikaṃ khyātiriti cet /\npratyayatvameva svapnodāharaṇasahitaṃ pramāṇaprameyābhimānabhithyātve heturityarthaḥ /\nviparyaye ca sāmarthyābhāvāditi /\npūrvaṃ pratibuddheneti viśeṣaṇaṃ vivakṣitvoktam /\nadhunā tvanupalabdheriti vivakṣitvocyataityayau naruktyam /\natra vijñānavādī svapakṣe pramāṇamāha /\nna cittavyatirekiṇo viṣayāḥ grāhyatvād\nvedanāvaditi /\nidamatrākūtam /\nvijñānasya hi bāhyor 'tho grāhyo bhavannirākārasya sattāmātreṇa vā bhavet kāraṇatvena vā ekasāmagryadhīnatvena vā jñānāhitaphalādhāratvena vā /\nna tāvatsattāmātreṇānyasyānyo viṣayaḥ sattāmātrasya viṣayāntareṣu bhāvātsarve 'rthāḥ sarvaviṣayā iti sarvasarvajñatāpattiḥ /\nna ca sattāmātrāmapi viṣayatvavyavasthāpakam\nasato 'pi viṣayatvāt /\nata eva na kāraṇatvena viṣayabhāvaḥ /\napi ca cakṣurādayo 'pi vijñānasya kāraṇamiti viṣayā rūpavijñānasya prasajyeran,\nvarttamānāvabhāsi ca vijñānaṃ na bhavet /\nkṣaṇikatvenotpādakasyārthakṣaṇasyotpādyavijñānasamaye vinipātāt /\nekasāmagryadhīnatvena tu viṣayatve varttamānāvabhāsitopapadyate /\nsā tu nopapadyate asatorapyatītānāgatayorgrahaṇe vyāpakatvādativyāpakatvācca indriyādikṣaṇasyaikasāmagryadhīnasyālambanatvaprasaṅgāt /\nvijñānāhitaphalādhāra ālambanamiti cet kiṃ punarvijñānenārthe janyate prākaṭyaṃ na caitadarthadharmo 'pi śuklādivatsarvapuruṣasādhāraṇam /\njñānāhitasyārthadharmasyāpi jñānavantaṃ pratyasādhāraṇatvadarśanāt /\nyathā yasyāpekṣābuddhijanitaṃ dvitvamarthadharmaḥ so 'pekṣābuddhimantameva puruṣaṃ pratyasādhāraṇa\niti /\ntanna avyāpakatvāt /\nsanti khalvatītānāgataviṣayāṇi sahasraśo vijñānāni śabdānumānajāni ca,\nna caitanyarthe phalamādhātumutsahante arthasya tadānīmasambhavāt /\nna khalvasti sambhavo 'sannanutpannarūpo dharmī dharmo 'syāvinaśyan pratyutpannarūpa iti /\nsvakāraṇādātmānātmaprakāśanaśaktiyuktamutpadyate jñānaṃ tādṛśaṃ yena kaścidevāsya viṣayo na sarvamiti cet /\nhanta bhoḥ śakteḥ śakyaniṣṭhatvātkimasya śakyamiti vaktavyam /\nartha iti cenna /\nna tāvadayamasya nirvartyaḥ arthasyaiva jñānanirvarttakatvāt /\nna cārthādhāraṃ phalamādhattaityuktam /\nna cāsati śakye śaktisaṃbhavaḥ tasmādanākāraṃ vijñānaṃ bāhmaṃ gocarayatīti manorathamātram /\nastu sākārameva bāhyagocaram /\ntathā hi nīlādyākāraṃ jñānaṃ nīlādigocaram /\nnīlamasya svarūpaṃ yataḥ /\natraivaṃ vaktavyam /\nkiṃ sarvātmanā sārūpyabhāvād viṣayabhāva āho kathaṃ citsārūpyabhāvāt /\nna tāvadarthasya jaḍātmano jñānena prakāśātmanā sarvathā sārūpyaṃ sārūpye jñānamapi jaḍaṃ bhavediti jñānatvahāniḥ /\nekadeśena ca sārūpye tat kva nāma nāstīti sarvaṃ jñānaṃ sarvaṃ vedayet /\napi ca nīlajñānātsamanantarapratyayādutpannaṃ jñānaṃ na tathā nīlārthasarūpaṃ yathā nīlajñānasarūpamiti samanantarapratyayatatsārūpyābhyāṃ viṣayaḥ syānana caitadasti, tasmānna sārūpyasamutpattī api viṣayalakṣaṇam /\nstāmasya sārūpyasamutpattī manaskārendriyādibhistathāpi yamadhyavasyati so 'sya viṣayo 'rthaṃ cādhyavasyatīti artha evāsya viṣayo na manaskārādīticet /\natha ko 'yamadhyavasāyaḥ/na tāvadgrahaṇaṃ na khalu dvāvākārau gṛhyete nīlamityanubhavo na tu nīle iti /\nsvākārasya bāhyasamāropo 'dhyavasāya iti cet /\nsa kiṃ gṛhyamāṇe bāhye utāgṛhyamāṇe /\nna hi nīladvayaṃ prakāśataityuktam /\nna cāropaviṣayamagṛhītvāropyamāropayitumarhatīti /\nna hyananubhavan purovartati śuklabhāsvaraṃ rajatamāropayati tatra /\napi cāgṛhyamāṇe bāhye pravṛttiniyamo na bhavet /\nitareṣāmagṛhyamāṇatvenāviśeṣātteṣvapi pravṛttiprasaṅgāt /\nna ca sākārajñānanaye bāhyasadbhāve pramāṇamasti agṛhyamāṇatvāt /\nnanu nīlādyākārasya kādācitkatvameva pramāṇam /\ntathāhi yadyasminsatyapi kadā cidbhavettattaditarāpekṣam /\nyathā satyapi sopāne vicchinnagamanaracanapratibhāsāḥ pratyayāḥ santānāntarāpekṣāstathā ca satyapyālayasaṃtāne ṣaḍapi pravṛttipratyayā iti svabhāvahetuḥ /\nvāsanāparipākapratyayakādācitkatvāt kadā cidutpāda iti cet /\nnanvekasantānapatitānāmālayajñānānāṃ tattatpravṛttivijñānajananaśaktirvāsanā tasyāśca kāryajananaṃ pratyābhimukhyaṃ paripākaḥ tasya ca pratyayaḥ svasantānavarttī pūrvakṣaṇo hetuḥ santānāntarāpekṣānabhyupagamāt /\ntathā ca sarve ālayasantānapatitāḥ paripākahetavo bhaveyuḥ\nna vā kaścidapi aviśeṣāt /\nkṣaṇabhedācchaktibhedastasya kādācitkatvātkāryakādācitkatvamiti cet /\nnanvekasyaiva nīlavijñānajananasāmarthyaṃ śaktiprabodhajananasāmarthya ca kṣaṇāntarasya tanna syāt /\nsattve vā kathaṃ kṣaṇabhedātsāmarthyabheda\nityālayasantānavatrinaḥ sarve samarthā iti samarthahetusadbhāve kāryakṣepānupapattiḥ /\nsvasantānamātrādhīnatve tu niṣedhyasya kādācitkatvasya viruddhaṃ sadātanatvaṃ tasyopalabdhyā tu kādācitkatvaṃ nivarttamānaṃ hetvantarāpekṣatve vyavatiṣṭhata iti pratibandhasiddhiḥ /\nna ca saṃtānāntaranimittāni pravṛttivijñānāni santatyantarāṇāmapi nityasannidhānādvijñānānāmadeśātmakatvena dūratvānupapattervyatiriktasyānabhyupagamāt /\nnāpi kālato viprakarṣasambhavaḥ apūrvasattvaprādurbhāvānabhyupagamāt /\ntadidamanumānaṃ sautrāntikānāṃ bāhyāmyupagama\niti /\ntadayuktam /\nsvasantānamātranimittatve 'pi nīlādivijñānānāṃ kādācitkatvopapattau sandigdhavyatirokitvena hetoranaikāntikatvāt /\nnanūktam na kṣaṇbhedaḥ kāryabhedaheturiti kalpitasya santānasya sarvasāmarthyavirahiṇo bhedaḥ kāryabhedaheturiti na tu paramārthasataḥ kṣaṇasya kāryabhedahetutvamiti ko 'nyo bhadantādvaktumarhati /\nnanu yadi kṣaṇabhedaḥ śaktibhedahetustato bhinānāṃ kṣaṇānāṃ naikā śakti syāt tathā caikena kena cinnīlajñāne janite tannīlajñānaṃ kṣaṇāntarānna syāt /\nyadi bhinnānāṃ naikaṃ sāmarthyam /\natha bāhyārthavādino 'pi kathaṃ bhinnānāṃ nīlotpalasantānānāmekanīlotpalākārajñānadhārāsāmarthyam /\nyadyucyate anyadeva nīlavijñānaṃ yannīlotpalasantānāntarāt /\nvayamapi brūmahe anyadeva nīlavijñānaṃ yat kṣaṇāntarāditi /\ntasmātkaścideva tādṛśaḥ svalakṣaṇabhedo jāyate yaḥ kaṃ cideva kāryabhedaṃ janayati na kāryāntaramiti /\ntasmātsākārasyāpi jñānasyārtho na gocaro /\nna cāgocaraḥ śakyo 'numātumiti /\nna ca pratyakṣavadanumānamapyarthagocaraṃ tasmātsādhūktaṃ vārttikakṛtā na cittavyatirekiṇo viṣayaḥ grāhyatvādvedanāvaditi /\nnīlādayo hi viṣayā ubhayavādisiddhāsteṣāṃ cittabhedābhedayorvipratipattiḥ /\ntatraiṣāṃ cittavyatirekaḥ parairabhyupagataḥ pratiṣidhyate yāvāṃśca pratiṣidhyate sarvo 'nupalabdheriti grāhyatvādityayaṃ heturviruddhavyāptopalabdhiḥ pratiṣedhyaścittavpayatirekastadviruddhastadavyatirekastena vyāptaṃ grāhyatvaṃ tasyopalabdhireva tanniṣedhyasyānupalabdhiriti /\natra tāvadetadvaktavyam /\ngrāhyattvasyābhedena vyāptau satyāṃ bhedaṃ nivartayed na tvabhedenāsya vyāptiḥ /\ntathā hi yadetannīlaṃ sthūlaṃ vicchinnamupalabhyate tasyāsya vicchedaḥ sthaulyaṃ ca na jñānasyātmā,\nnānādigdeśavyāpitā hi sthaulyam /\nna caikamadigdeśātmakamanavayavaṃ vijñānaṃ nānādigdeśavyāpi sambhavati /\nyathāha /\ntasmānnārthe na vijñāne sthūlābhāsastadātmanaḥ /\nekatra pratiṣiddhatvādvahuṣvapi na sambhava iti /\nevamarthavicchedo 'pi na jñānātmakaḥ /\ntasya tathātve paramārthator 'thādvicchinnaṃ jñānaṃ syāt /\ntasmādayamapi na jñānamityasannabhyupagantavyaḥ /\nna ca sadasatorekatvamityanātmā 'pi vijñāne prakāśataityanicchatā 'pi svīkarttavyam /\ntathā ca sadapi prakāśiṣyate /\nnanvanātmnyarthe 'kiṃñcitkaraṃ vijñānaṃ kathamarthaprakāśakam /\nathākiñcitkaraṃ jñānaṃ sthaulye kathamasya prakāśakam /\nsvabhāvāditi cet atrāpyasau na daṇḍavāritaḥ /\nyaddhi yasya svabhāvaḥ tasya nānyāpekṣā yathā liṅgasya svasādhyasambandhe /\nsvabhāvataścārthasya jñānamiti na tadīyatve anyadapekṣate /\nasambaddhatvātkathaṃ jñānamarthasyeti ced atha sambandha eva sambandhinoḥ katham /\nsambandhāntarakalpanāyāmanavasthā /\ntasmādyathā sambandha eva sambandhāntaramanteraṇa sambandhinoḥ\nevaṃ jñānamapi sambandhāntaramantareṇārthasyeti samānam /\nna cātiprasaṅgaḥ /\nsvakāraṇādutpannasya kasya cidvijñānasya kaścideva viṣayo nānyaḥ /\nna svabhāvāḥ paryanuyogamarhanti evaṃ bhavataivaṃ mā bhavata evaṃ kasmānna bhavateti /\nakiñcitkarasya rūpavijñānasya kathaṃ rūpaviṣayateti cet /\nkiṃ rūpavijñānaṃ pramāṇaṃ vivakṣitvedamucyate āho phalaṃ vivakṣitvā /\nyadi pramāṇaṃ tato na tadakiñcitkaraṃ tatra hānopādānopekṣāprasavahetutvāt /\natha phalaṃ tadayuktam /\nkva nāma phalaṃ kiñcitkaraṃ na hi gatijanyā nagaraprāptiścaitrasya caitranagarasaṃyogasamavāyāya kiṃ citkaroti /\nevamarthaviṣayatvāya svābhāvikāya na jñānena kiṃ cidaparaṃ janayitavyam /\narthapratibaddhatvaṃ jñānasyārthaviṣayatvaṃ na hi jñānimanuvyavasāyajñānena nirūpyamāṇamarthanirūpaṇaṃ vinā śakyaṃ nirūpayitumityuktam /\nkarmaṇyasamavetaṃ kathaṃ karmaṇaḥ /\ntatpāratantryāditi cet kimidaṃ pāratantryam /\ntannirūpaṇādhīnanirūpaṇatvamiti cet tadihāpi samānamanyatrābhiniveśāt /\ntasmādabhedena grāhyasyāvyāpyatvādgrāhyatvaṃ viruddhavyāptaṃ na bhedaṃ nivartayitumarhatīti dūṣaṇe sthavīyasi satyeva dūṣaṇāntaramāha vārtikakāraḥ vedanā sukhaduḥkhe cittaṃ vijñānamiti /\nabhyupetyāha athābhinnaṃvijñānaṃ vedanāta\niti /\n(522/1)yathā 'ṅgulyagraṃ na tenaivāṅgulyagreṇa spṛśyate evaṃ jñānaṃ na tenaiva jñānena grahītuṃ śakyate /\nnanu na gṛhītirgrāhyā na hyasyāḥ karmabhāvo vidyate kriyāphalaśālitayā karma bhavati na cāsyāmasti phalāntaram, api tu svayamāvirbhūtasvabhāvā gṛhītiraparādhīnaprakāśā grāhyetyucyate /\nyadi vaiṣā svayaṃ na prakāśeta nārthā api prakāśeran\ntatprakāśādhīnaprakāśā hi te /\ntathā hi yadyatprakāśādhīnaprakāśaṃ tattasmin prakāśamāne prakāśate yathā daṇḍaprakāśādhīnaprakāśo daṇḍiprakāśaḥ jñānaprakāśādhīnaprakāśaśca viṣaya iti svabhāvahetuḥ na ca jñānādanyatsvasaṃvedanaṃ na dṛṣṭamityetāvatā svasaṃvedanaṃ vijñānaṃ na bhavediti darśanādarśanābhyāṃ na heturgamako 'pi tu svasādhyāvinābhāvāt sa ca viparyaye bādhakapramāṇapravṛttyā sidhyatīti kṛtaṃ dṛṣṭāntenetyatra\nāha /\nna karma kriyā caikaṃ bhavatīti /\nidamatrākūtam /\nkiṃ punaridamarthānāṃ saṃvitprakāśādhīnatvaprakāśatvaṃ nāma na hi saṃvitprakāśenārthe prakāśāntaraṃ janyate /\napi ca liṅgaprakāśādhīnaprakāśo hi liṅgiprakāśaḥ na ca liṅge prakāśamāne prakāśate kiṃ tu liṅgaprakāśe vinaṣṭe /\nyadyucyeta na jñānādatirikto 'rathaprakāśo jñānaprakāśaśca kiṃ tu jñānameva svasaṃvedanamarthasya svātmanaśceti /\nevaṃ tarhi kimāyātaṃ na hyātmaivātmāyattaḥ /\nna ca jñānamevātmanaḥ parasya ca prakāśa iti siddham /\nanyo hi jñānaprakāśo mānasa aindriyakaścārthaprakāśaḥ /\nna ca pramāṇajñānaprakāśādhīnor 'thaprakāśaḥ kiṃ tu pramāṇajñānasattādhīnaḥ phalādhīnaṃ tu na kiṃ cidityaviditam /\ntatsiddhametadvivādādhyāsitaṃ vijñānaṃ svaprakāśādbhinnaṃ prakāśamānatvāt /\nsattvāntaraprakāśasya sattvāntaraprakāśavat /\ntadanenābhisaṃdhinoktaṃ na ca karma ca kriyā caikaṃ bhavatīti /\netena sahopalambhaniyamādabhedo nīlataddhiyoriti parāstaṃ veditavyam /\narthajñānopalambhayorekopalambhataiva nāsti kutaḥ punarasya niyama iti /\natha yathāśrutaḥ sahopalambho heturityucyate tato viruddhaḥ abhede sahārthāsaṃbhavāt /\nkṛtaprapañcaścāyamartho nyāyakāṇikāyāmiha tu vistarabhayānna prapañcita\nityuparamyate /\nso 'pi dṛṣṭaṃ vijñānabhedamanuvayoktavya\niti /\nna saṃtānamātranibandhano vijñānabhedo bhavitumarhati nīlapītādirūpaḥ nāpi saṃtānāntarādhipatyasannidhānanibandhano vijñānānāmadeśātmakānāṃ svarūpeṇa deśaviprakarṣāyogāt /\nnāpi kālaviprakarṣo 'pūrvasattvaprādurbhāvābhāvāditi bhāvaḥ /\nśaṅkate svapnavadvijñānaśredamiti /\nbāhyābhāve 'pyādhyātmiko vijñānabhedaheturastīti bhāvaḥ /\nnirākaroti so 'pīti /\nsvapnajñānamapi pāraṃparyeṇa bāhyanibandhanamityarthaḥ /\navāhyanimittakatvaṃ svapnapratyayasyābhyupetyāha /\natha svapnapakṣe 'pīti /\nvargaḥ pakṣaḥ /\nna caikaṃ vijñānaṃ cintanīyamaparaṃ cintakamiti vācyam /\nvyatiriktālambanatvānabhyupagamāditi bhāvaḥ /\nabhyupetya tvabāhyanimittatvaṃ svapnapratyayānāmetaduktam /\nbāhyanimittatvameva tu pāramārthikaṃ ityāha /\nye caite svapna pratyayā iti /\nsamāpīti /\napiśabdaḥ saṃbhāvanāyāṃ mama pakṣe saṃbhāvyata etat\nyatsarva eva pratyayā mithyā bhavantītyarthaḥ /\nsugamamitarat /\nmithyā nidrā /\nviṣayamantareṇa vijñānasphuṭatā cāvaktavyeti /\nsāmānyaviśeṣatadvatāṃ grahaṇaṃ sphuṭatā sāmānyamātragrahaṇamasphuṭatā taccaitadasativiṣaye duṣkaraṃ tadākārotpatteraśakyatvādityarthaḥ /\nśaṅkate asatyarthe vijñānaśredo dṛṣṭa iti cet /\n(523/12) svapnamāyāgandharvanagaramṛgatṛṣṇādivijñāneṣvanuvartamāneṣu viṣayenrdiyamanodoṣananimittatvamastu,\nye punaramī pratīnāṃ sarveṣāmanuvṛttimantaḥ pūyapūrṇanadīpratyayā na te bāhyaviṣayā doṣavattvādbhavitumarhanti /\ndoṣanimittatvādbahunāmanuvṛtterabhāvāt /\naduṣṭendriyārthasannikarṣakatve tu jalarucirākāravirodhāt /\ntasmādanādivāsanāvaicitryalabdhajanmatayā 'rthanirapekṣā eva vicitrākārā buddhaya udayante vyayante ceti sāṃpratamiti śaṅkārthaḥ /\nna tatra nadyastīti svamatadārḍhyenoktam /\nna vyāghātāditañ\nayimabhisaṃdhiḥ /\njanarudhirayo rasavīryavipākādibhedāttoyarasavīryaparipākādidarśanānnadyāstoyapūrṇatve niścite pūyapūrṇatvaniścayaḥ pretānāṃ mithyeti niścaye tadanuvṛtterdeṣānuvṛttiḥ kalpanīyā doṣaśca prettaśarīranivarttakaṃ karmaiva /\nyathoktaṃ tulyakarmavipākotpannāḥ pretā iti /\nkarmaṇo vāsanā 'nyatra phalamanyatra kalpata\niti /\n(524/6) phanapalaṃ putrapaśvannādi /\ntadyadi vijñānaṃ tadā yatra jñānasantāne karmavāsanā tatraiva putrādyākāraṃ vijñānaṃ phalamiti sāmānādhikaraṇyamupapadyate /\nputrapaśvannādau tvartharūpe phale vaiyadhikaraṇyaṃ syāt tathā cātiprasaṅga iti bhāva /\nnirākaroti tannānabhyupagamāditi /\nna putrādi svarūpeṇa phalamapi tu tannimittā prītiḥ /\ntasyā eva cetanena kāmyamānatvāt tallakṣaṇatvācca phalasyeti bhāvaḥ /\nmuktakenārthaṃ sādhayitvā prayogānāha /\nmadīyāccittāditi /\nyadi cittamātraṃ pakṣīkriyate tadā dṛṣṭānto nāstītyata uktaṃ madīyāccitāditi /\nmadīyāhaṅkārānāspadatve satīti viśeṣaṇānna svacittena vyabhicāraḥ /\nāropanirākaraṇārthatvācca hetūnāṃ nāsamarthaviśeṣyateti /</p>\n\n</div>\n<div>\n\n<p>  NyS_4,2.35: mithyopalabdhivināśastattvajñānāt svapnaviṣayābhimānapraṇāśavat pratibodhe //</p>\n\n<p>api ca mityopalabdhīnāṃ bāhyānālambanatvamāsthāya tattvabuddhīnāṃ bāhyānālambanatvaṃ sādhanīyam /\ntāsāṃ bāhyānālambanatvaṃ bādhakādhīnaṃ bādhakaṃ cātra samāropitarajatādyabhimānaṃ nivarttayati na tu puro 'vasthitamarthasāmānyaṃ śuklabhāsvaram /\n<lg>\n<l>tasmānna bādhakānurodhādapi mithyājñānaṃ bāhyānālambanamiti svapnavaditi dṛṣṭāntaḥ sādhyavikala ityāha /</l>\n<l>evaṃ sati mithyājñānasya pradhānāśrayatve mithyopalabdhervināśastattvajñānādbādhakāt svapnaviṣayābhimānapraṇāśavat pratiṣedho na sāmānyasyāpīti śeṣaḥ /</l>\n<l>śeṣaṃ bhāṣye /</l>\n<l>bhāṣyaṃ subodham // 35 //</l>\n</lg></p>\n\n</div>\n<div>\n\n<p>  NyS_4,2.36: buddheścaivaṃ nimittasadbhāvopalambhāt //</p>\n\n<lg>\n<l>yastu mādhyamiko mithyābuddhi dṛṣṭāntena bāhyāpahnavaṃ kṛtvavā tenaiva dṛṣṭāntena vijñānābhāvaṃ kṛtvā vicārāsahatvaṃ tattvambhāvānāṃ vyavasthāpayāṃbabhūva taṃ pratyāha /</l>\n<l>buddheścaivaṃ nimittasadbhāvopalambhāt (sū. 36) //</l>\n</lg>\n\n<p>arthe hi niṣiddhe bhavedapyetat /\ntadvyavasthāpane tadvadevāpratyūhaṃ buddhisadbhāvo 'pi sidhyati /\nna caivaṃ vādinaḥ pramāṇamastyasatā ca pramāṇena vicārāsahattvaṃ bhāvānāṃ vyavasthāpayan\nślāghanīyaprajño devānāṃpriya itañ ni ca kalpanāmātrarmita\nupāyastattvajñānāya paryāptaḥ /\nna ca vanaspatyāditattvajñānasya mithyāhastijñānaṃ nibandhanamapi tu praṇihitamanasa\nindriyārthasannikarṣaviśeṣaḥ /\nna cāsau mithyājñānasamaye āsīt /\nna ca mohābhyāsaḥ samīcīnāya jñānāya kalpate sa hi māhemeva draḍhayatīti sarvamavadātam /\nso 'yaṃ mādhyamiko 'nubhūyamānāṃ mithyābuddhiṃ nāpahnotumarhati /\ntathā ca mithyābuddhiṃ pratipadyamānena tasyā nimittaṃ vaktavyamityuktam\n// 36 //</p>\n\n</div>\n<div>\n\n<p>  NyS_4,2.37: tattvapradhānabhedācca mithyābuddherdvaividhyopapattiḥ //</p>\n\n<p>tattvapradhānabhedācca mithyābuddherdvaividhyopapatiḥ (sū. 37) //</p>\n\n<p>mithyābuddhyā svanimittaṃ lakṣyate tena mithyājñānanimittasya dvaividhyamityarthaḥ /\nyatra sthāṇau puruṣa iti jñānaṃ bhavati tatra tattvaṃ sthāṇuriti pradhānaṃ puruṣa iti yaḥ pūrvaṃ puruṣo 'bhūdityarthaḥ /\n<lg>\n<l>evaṃ tāvadrūpabuddhīḥ pratipādya gandhādibuddhīrapi pratipādayati bhāṣyakāraḥ /</l>\n<l>gandhādau ca prameya iti /</l>\n<l>upasaṃharati /</l>\n<l>tasmādayuktametaditi // 37 //</l>\n</lg></p>\n\n</div>\n<div>\n\n<p>  NyS_4,2.38: samādhiviśeṣābhyāsāt //</p>\n\n<p>doṣanimittānāṃ tattvajñānādahaṅkāranivṛttirityuktam /\natha tattvajñānaṃ kathamutpadyata iti /\n(525/9) na tāvadāgamata\nupapattito vā tattvajñānamahaṅkāranivṛttiṃ kartu mutsahate /\n<lg>\n<l>doṣanimitteṣūtpannajñānānāmapi pūrvavadahaṅkāradoṣānuvṛtteḥ sākṣātkārastūpāyābhāvādayukta</l>\n<l>iti /</l>\n<l>asyottaraṃ sūtram /</l>\n<l>samādhitattvābhyāsāt (sū. 38) //</l>\n</lg></p>\n\n<p>samādhipadaṃ vyācaṣṭe bhāṣyakāraḥ /\nsa tu pratyāhṛtasyendriyebhyo manasa iti /\nanena vikṣepaṃ nivarttayati /\nindriyebhyaḥ pratīpamāhṛtasya manasaḥ kva cit hṛtpuṇḍarīkapradeśe ātmano nijaukasi dhārakeṇa prayatnena dhāryamāṇasyātmanā saṃyogo 'yam /\n<lg>\n<l>sa khalu suptāvasthāyāmastītyata</l>\n<l>uktaṃ tattvabubhutsāviṣiṣṭa iti /</l>\n<l>tadabhyāsaśca tadviṣayaprayatnotpādaṣaunaḥpunyaṃ tasmādādaranairantaryadīrghakālaviśiṣṭāttattvabuddhirutpadyate // 38 //</l>\n</lg></p>\n\n</div>\n<div>\n\n<p>  NyS_4,2.39: nārthaviśeṣāprābalyāt //</p>\n\n<p>etadākṣepasūtramavatārayati yaduktaṃ sati hi tasminniti /</p>\n\n</div>\n<div>\n\n<p>  NyS_4,2.40: kṣudādibhiḥ pravartanācca //</p>\n\n<p>indriyaviṣayairapahṛtamanaso dhāraṇā /\ntathā ca tadabhyāsābhāvānna sattvasākṣātkāra\niti sūtrārthaḥ // 39 // 40 //</p>\n\n</div>\n<div>\n\n<p>  NyS_4,2.41: pūrvakṛtaphalānubandhāt tadutpattiḥ //</p>\n\n<lg>\n<l>samādhānasūtramavatārayati /</l>\n<l>astvetatsamādhivyutthānanimittamiti /</l>\n<l>sūtram /</l>\n<l>pūrvakṛtaphalānubandhāttadutpattiḥ (sū. 41) //</l>\n</lg>\n\n<p>pūrvakṛtaḥ samādhiḥ tasya phalaṃ saṃskāraḥ\ntasyānubandhaḥ sthemā tasmāditi sūtrārthaḥ /\ntadvyācaṣṭe bhāṣyakāraḥ /\npūrvakṛta iti /\npravivicyate 'neneti pravivekaḥ prakṛṣṭaḥ saṃskāraḥ sa tvātmadharma\niti /\nkasmātpunaradṛśyamānaḥ saṃskāraḥ kalpyataityata\nāha /\nniṣphale hīti /\nprayatnaviśeṣā hi viśarāravo bahavo 'pi parasparamasahabhavanto na tattvasākṣātkārāpaya pāryāptā iti tajjanitāḥ saṃskārāḥ kalpyante teṣāṃ sthemnā sambhavati sambhūyakāritetyarthaḥ /</p>\n\n</div>\n<div>\n\n<p>  NyS_4,2.42: araṇyaguhāpulinādiṣu yogābhyāsopadeśaḥ //</p>\n\n<lg>\n<l>pracayakāṣṭhā pracayāvadhiḥ</l>\n<l>yataḥ paramaparaḥ pracayo nāsti /</l>\n<l>tatsahakāriśālitayā prakṛṣṭāyāṃ samādhibhāvanāyāṃ samādhiprayatnaḥ samādhibhāvanā tasyāmityarthaḥ // 42 //</l>\n</lg>\n\n</div>\n<div>\n\n<p>  NyS_4,2.43: apavarge 'pyevaṃ prasaṅgaḥ //</p>\n\n<lg>\n<l>pūrvapakṣavādyāha /</l>\n<l>yadyarthaviśeṣaprābalyāditi /</l>\n<l>sa khalvayamīdṛśo bāhyārthasya mahimā yata</l>\n<l>indriyādyanapekṣādevātmano buddhiṃ janayivyatītyabhimānaḥ pūrvapakṣiṇaḥ // 43 //</l>\n</lg>\n\n</div>\n<div>\n\n<p>  NyS_4,2.44: na niṣpannāvaśyambhāvitvāt //</p>\n\n<lg>\n<l>siddhāntasūtram /</l>\n<l>na niṣpannāvaśyaṃ bhāvitvāt (sū. 44) vyākhyātam /</l>\n<l>na khalu taṇḍulā atyantaṃ phalīkṛtā api piṭharodakadahanasaṃyogapracayamantareṇa pulākā bhavantīti bhāvaḥ // 44 //</l>\n</lg>\n\n</div>\n<div>\n\n<p>  NyS_4,2.45: tadabhāvaścāpavarge //</p>\n\n<p>  NyS_4,2.46: tadarthaṃ yamaniyamābhyāmātmasaṃskāro yogāccādhyātmavidhyupāyaiḥ //</p>\n\n<p>kiṃ samādhiviśeṣa eva tattvajñānasādhanam /\nmaivam /\nkiṃ tu /\ntadarthaṃ yamaniyamābhyāmātmasaṃskāro yogaccādhyātmavidhyupāyaiḥ (sū. 46) samānamāśramiṇāṃ dharmasādhanam /\nahiṃsā satyamasteyaṃ brahmacaryamaparigraha\niti yamaḥ /\nniyama iti /\nyasyāśramiṇo 'sādhāraṇo dharmopāyaḥ /\nyoga iti viṣayeṇa yogaśāstraṃ pātañjalaṃ lakṣayati /\nyogācāraḥ ekākitā āhāraviśeṣaḥ\nekatrānavasthānamityādi yatidharmoktam /\nete 'pi tattvajñānakramotpādakrameṇāpamargasādhanamityarthaḥ\n// 46 //</p>\n\n</div>\n<div>\n\n<p>  NyS_4,2.47: jñānagrahaṇābhyāsastadvidyaiśca saha saṃvādaḥ //</p>\n\n<lg>\n<l>nanu yadyete tattvajñānotpādakrameṇāpavargopāyaḥ kṛtaṃ tarhyānvīkṣikyetyata āha /</l>\n<l>jñānagrahaṇābhyāsastadvidyaiśca saha saṃvādaḥ (sū. 47) //</l>\n</lg>\n\n<p>tadvyācaṣṭe tadarthamiti prakṛtam /\nātmavidyā'nvīkṣikī /\nabhyāsaḥ satatakriyā tatra prayatna ityarthaḥ /\nprayojanamāha prajñāparipākārtham /\nparipākastu saṃśayacchedanam /\n<lg>\n<l>kiṃ dehādyatirikta</l>\n<l>ātmā uta neti saṃśayaḥ /</l>\n<l>tasya cchedanaṃ lokasya tattvajñānamātmani tadavarodhaḥ adhyavasitaṃ pramāṇena /</l>\n<l>tasyābhyanujñānaṃ tarkeṇa // 47 //</l>\n</lg></p>\n\n</div>\n<div>\n\n<p>  NyS_4,2.48: taṃ śiṣyagurusabrahmacāriviśiṣṭaśreyorthibhiranasūyubhirabhyupeyāt //</p>\n\n<p>sabrahmacārī sahādhyāyī /</p>\n\n<p>guruśiṣyasahādhyāyibhyo 'nyaḥ śāstreṇānuśiṣṭaḥ śiṣṭaśreyorthinaḥ śreyasi mokṣalakṣaṇe śrāddhāḥ /\n<lg>\n<l>teṣāmapavarge śraddhādarśanādasti tadupāyābhyāsaḥ prāgabhavīya ityanumīyate /</l>\n<l>tena teṣāmapi prāgbhavīyasaṃskāravaśātpratibhopāvasanīyeti /</l>\n<l>abhyupeyādabhimukhamupetya jānīyāt gurvādibhiḥ sahetyarthaḥ /</l>\n<l>nītārtham gatārtham // 48 //</l>\n</lg></p>\n\n</div>\n<div>\n\n<p>  NyS_4,2.49: pratipakṣahīnamapi vā prayojanārthamarthitve //</p>\n\n<p>tadanena gurvādibhirvādaṃ kṛtvā tatvanirṇaya uktaḥ /</p>\n\n<lg>\n<l>yadi ca manyeta pakṣapratipakṣaparigrahaḥ pratikūlaḥ parasya gurvādestasmānna vādo 'pyucita</l>\n<l>iti /</l>\n<l>tatredaṃ sūtramupatiṣṭhate /</l>\n<l>pratipakṣahīnamapi vā prayojanārthamarthitve (sū. 49) //</l>\n</lg>\n\n<lg>\n<l>vyācaṣṭe tamabhyupeyāditi varttate /</l>\n<l>parato gurvādeḥ prajñāmupāditsamānastattvabubhutsāprakāśanenātmanaḥ śarīrādibhyo bhedaṃ bubhutsaityabhidadhānaḥ svapakṣamanavasthāpayan svadarśanaṃ gurvādikṛtādvicārātpūrvapakṣocchedena siddhāntavyavasthāpanalakṣaṇāt svadarśanaṃ pariśodhayet /</l>\n<l>anyonyapratyanīkāniṃ ca prāvādukānāṃ darśanānyayuktaparityāgena yuktaparigrahaṇena ca pariśodhayediti saṃbadhyate // 49 //</l>\n</lg>\n\n</div>\n<div>\n\n<p>  NyS_4,2.50: tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat //</p>\n\n<p>nanu yatra vādasyaiva daśeyamīdṛśī tattvanirṇaye dattajalāñjalī tarhi jalpavitaṇḍe ityata āha /</p>\n\n<lg>\n<l>svapakṣarāgeṇa caikai nyāyamativarttante /</l>\n<l>tatra /</l>\n<l>tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat (sū. 50) iti sūtram /</l>\n<l>tad vyācaṣṭe anutpannatattvajñānānāmiti // 50 //</l>\n</lg>\n\n</div>\n<div>\n\n<p>  NyS_4,2.51: tābhyāṃ vigṛhya kathanam //</p>\n\n<p>na kevalaṃ tadarthaṃ ghaṭamānānāṃ jalpavitaṇḍe api tu vidyānirvedādibhinaśca pareṇāvajñāyamānasya /</p>\n\n<p>tābhyāṃ vigṛhya kathanam (sū. 51) iti sūtram /\nyastu svadarśanavilasitamithyājñānāvalepadurvidagyatayā sadvidyānavairāgyādvā lābhapūjākhyātyarthitayā kuhetubhirīśvarāṇāṃ janādhārāṇāṃ purato vedabrāhmaṇaparalokādidūṣaṇapravṛttastaṃ prati vādī samīcīnadūṣaṇamapratibhayāpaśyan\njalpavitaṇḍe avatārya vigṛhya jalpavitaṇḍābhyāṃ tattvakathanaṃ karoti vidyāparipālanāya /\nmā bhūdīśvarāṇāṃ mativibhrameṇa taccaritamanuvartinīnāṃ prajānāṃ dharmaviplava iti /\nidamapi prayojanaṃ jalpavitaṇḍayoḥ /\nna tu lābhakhyātyādi dṛṣṭam /\nna hi parahitapravṛttaḥ paramakāruṇiko munirdṛṣṭārthaṃ parapāṃsulopāyamupadiśatīti /\nśaṅkāvārttikam /\nvyāpakatvādantaḥ karaṇasyeti /\n(525/13) asya vakṣyamāṇo 'bhisandhiḥ /\nnirākaroti /\nnoktottaratvād sāṃkhyaṃ dūpayadbhirityarthaḥ /\nśaṅkitā svābhiprāyamudghāṭayati /\nsvāṅgagatīkṣaṇeti /\nyāvaddhastāvacchinne ātmapradeśe prayatno na jāyate na tāvattatrakarma na ca tatrātmamanaḥ sannikarṣaṃ vinā prayatnaḥ /\nna ca manasa indriyasaṃyogaṃ vinekṣaṇam /\nna cāṇunā manasā indriyeṇa haste cāparyāyeṇa sambhavaḥ /\ntasmādvyāpakaṃ mana iti śaṅkārthaḥ /\nnirākaroti na śarīrātmamanaḥ saṃyogayaugapadyāt prayatnadarśanayoryupagadutpatteḥ /\ntatrātmanaḥśarīrasambandhātsvāṅgagatiriti /\npāṇicālanecchāpekṣeṇātmamanaḥsaṃyogena pāṇiṃ cālayāmītyevamākāraḥ prayatno jāyate tatra prayatnavadātmamanaḥsaṃyogātpāṇau kriyā jāyate /\nyadyapyātmanaḥ sarvāṅge saṃyogo na viśiṣyate tathāpīcchāviśeṣādutpannaḥ prayatnaviśeṣaḥ pāṇāveva karma karoti /\nnānyatra prayatnavadātmasayogāccakṣuṣaḥ preraṇam /\nyadyapi cānayoḥ prayatnayorna yugapadutpādaḥ tathāpi tadatyantasaukṣmyātkālabhedo na lakṣyate /\n<lg>\n<l>nanvekasminnātmapradeśe varttamānasaṃyogo vā prayatno vā kathaṃ deśāntare asaṃyogityaprayatnavati kāryamārabhata ityata</l>\n<l>āha /</l>\n<l>na cātmanaḥ pradeśāḥ santīti /</l>\n<l>pariśiṣṭavārttikaṃ bhāṣyavyākhyayā vyākhyātam // 51 //</l>\n</lg></p>\n\n<p>iti miśraśrīvācaspativiracitāyāṃ nyāyavārttikatātparyaṭīkāyāṃ caturthodhyāyaḥ samāptaḥ //</p>\n\n<p>4 adhyāye 1 āhnike 67 sūtrāṇi 24 prakaraṇāni /\n2 āhnike 51 sūtrāṇi 6 prakaraṇāni /\nādita ārabhyamilitvā 460 sūtrāṇi 60 prakaraṇāni /</p>\n\n</div>\n<div>\n\n<p>atha pañcamo 'dhyāyaḥ /</p>\n\n<p>  NyS_5,1.1: sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakāraṇāhetvarthāpattyaviśeṣopapattyupalabdhyanupalabdhinityānityakāryasamāḥ //</p>\n\n<p>atha pramāṇādayaḥ padārthā uddiṣṭā lakṣitāśca tatkimaparamavaśiṣyate yadarthaṃ pañcamo 'dhyāya\nārabhyataityata āha /\nsādharmyavaidharmyābhyāṃ pratyavasthānasya vikalpājjātibahutvamiti bhāṣyam /\ntasyārthamāha vārttikakāraḥ /\njāteḥ saṃkṣepeṇoktāyā ityādi /\n(529/1) yadyapi jātinigrahasthānabhedā jātinigrahasthānasāmānyalakṣaṇānantaraṃ prathame 'dhyāye yuktā lakṣayituṃ tathāpyeṣāṃ bahutvātprameyaparīkṣāyāṃ vilambhomābhūdapekṣitā cāsau śiṣyaiḥ /\nsaṃśayādiparīkṣāṃ tu vinā prameyaparīkṣā na śakyate /\ntasmānmuniḥ śiṣyānurodhena parīkṣāṃ tāvadvarttayāṃ babhūva /\ntadanantaramavaśiṣṭaṃ jātinigrahasthānaviśeṣalakṣaṇaṃ varttayati /\njalpavitaṇḍāparīkṣā cānantaraṃ pravṛttā tadaṅgaṃ ca jātinigrahasthāne ityavāntarasaṃṅgatirastīti sarvamadātam /\nviśeṣopayogi sāmānyalakṣaṇamāha /\ntatra jātirnāmeti /\npratiṣedhabuddhyā prayukta\niti śeṣaḥ /\nāhnikārambhamākṣipati /\njāteḥ prayogapratiṣedhāditi /\nparivarjanaṃ tu sāmānyajñānādipa bhavanna viśeṣajñānamapekṣata iti bhāvaḥ /\nsamādhatte nārambhaprayojanasyoktatvāt /\netadeva smārayati svayaṃ ca sukaraḥ prayoga iti /\nprāśnikaiḥ katamā jātirityukte svayaṃ ca sukaraḥ prayoga iti /\natha vā sadvidyāvidviṣā adhikṣipte tatve ahnāya tannirāsahetāvasphurati sākṣiṇāṃ purata ekāntaparājayādvaraṃ saṃdeho 'pyastu kathaṃ citparaparājayoveti buddhyā pāṃśabhirivāvakiran\njātiṃ prayuṅkte /\ntena hi loke tattvamavasthāpitaṃ bhavati /\nanyathā 'sanmārgapravṛtto lokaḥ syāt /\nna ca nakhacapeṭādibhirvidyāvidveṣiṇo nirākaraṇe tadutthāpitakuhetunirākaraṇadhīrasti laukikānām /\ntasmānna nakhacapeṭādaya upadeṣṭavyāḥ śāstrakṛtetyabhiprāyavānāha /\nsādhusādhananirākaraṇārthaṃ veti /\natattvaviṣayatvena paramārthato 'sādhvapi sādhanamahnāya dūṣaṇasyāpratibhāsanātsādhvityuktam /\nlābhapūjākhyātikāmaścetyanvācaye cakāraḥ /\nprasiddhaṃ tāvattatvaparipālane prayojanaṃ tasminsatyetadapyanvācīyataityarthaḥ /\nmatāntaraṃ nirākartumupanyasyati /\nasādhusādhaneti (503/2) tattvaviṣayamapi sādhanamasādhviti viditavān vādakāle cāpratibhayāsādhuttvopapādanaṃ na sphurati /\nasādhyetaditi smarannevāsau jātiṃ prayuṅkte tadidamuktamanabhijñatayā sādhanadośasyeti /\natha vā jānannapi jātiṃ prayuṅkto tasya sādhanasya doṣapradarśanārthaṃ prasaṅgavyājena madīyaṃ tāvaddūṣaṇābhāsam evaṃ tvadīyamapi sādhanābhāsaṃ yadi tvatsādhanaṃ samyak tadā madīyamapi samyak syāditiprasaṅgaḥ tadvyājena sādhanaṃ dūṣayatītyarthaḥ /\ntadetatparamataṃ dūṣayati /\netattviti /\njātyabhidhāne hi paryanuyojyopekṣaṇaṃ niranuyojyānuyogaśceti dvayaṃ nigrahasthānaṃ tasmādbuddhvetyuktam /\natha na budhyate tatkimiti jātiṃ prayuñjīteti /\nyo hi samādarśanamātrātpūrvābhyastamapi vismarati tasya kaiva kathā ananusaṃhitapūrvajātyudbhāvanasyeti bhāvaḥ /\netena buddhābuddhā veti vikalpāsambhavenānaikāntike sādhane prayukte pañcānāṃ sādharmyasamavaidharmyasamavikalpasamasādhyasamasaṃśayasamānāṃ jātīnāṃ prayogaḥ pratyuktaḥ /\npūrvā parabhāva\niti /\npūrvasya yuktasya sādhanasya yuktamuttaram /\naparasyāyuktasya sādhanasyāyuktamuttaramiti /\nnanu sādharmyasamādītyucyate /\nna ca vastutaḥ sādharmyasamādīnāṃ sāmyamasti sthāpanayā tathā satyajātitvaprasaṅgādityata āha /\nsamīkaraṇārthaṃ prayoga iti /\nābhimānikaṃsāmyaṃ na vāstavamityarthaḥ /\nsādharmyameva samaṃ yasmin prayoga iti śeṣaḥ /\ntadidamuktaṃ samārthaḥ sādharmyasamārthaḥ samīkaraṇārthaḥ prayogo draṣṭavya iti /\nevaṃ vaidharmyameva samamityatra vigrahe svarūpeṇa sāmyamuktvā viśeṣahatvabhāvena sāmyamāha viśeṣahetvabhāvo veti /\nye tvāhuḥ sarveṣvevādapeśeṣu sarvāsāmeva jātīnāṃ prayoga iti tān pratyāha /\nsarvāpadeśavyāptiḥ sarvajātiprayogasya (531/2) /\napadeśo hetuvacanam /\nye punaḥ sādharmyasama ityādau samaśabdastasya sādhanavādijātivādinostulyārthatvād\nyādṛśo vādī tādṛśaḥ prativādyapi sādharmyeṇa dvau samāviti manyante tānpratyāha na ca vādiprativādinostulyatā sumārthaḥ prativādī jātivādī vivakṣitaḥ\n// 1 //</p>\n\n</div>\n<div>\n\n<p>  NyS_5,1.2: sādharmyavaidharmyābhyāmupasaṃhāre taddharmaviparyayopapatteḥ sādharmyavaidharmyasamau //</p>\n\n<p>pratiṣedhāviti sūtrapūraṇena pulliṅgaṃ samarthayate /\nanyathā jāteḥ prakṛtatvātsamānādhikaraṇyena sādharmyavaidharmyasame iti syāt /\ntaddharmaviparyayopapatteḥ kṛte sādhyaviparyayopapattyarthamityarthaḥ /\nbhāṣye nidarśanaṃ kriyāvānātmā dravyasya kriyāhetuguṇayogāditi /\nasti khalvātmanaḥ kriyāheturguṇaḥ prayatno 'dṛṣṭaṃ vā loṣṭasyāpi kriyāheturguṇaḥ sparśavadvegavaddravyasaṃyoga\niti /\nevamupasaṃhṛte paraḥ sādharmyeṇaiva pratyavatiṣṭhate niṣkriya ātmā vibhutvādākāśavaditi /\natra ca sādhanamābhāsamuttaraṃ ca na jātiḥ vibhutvasyākriyatvepana svabhāvataḥ pratibandhāt /\ntenaitadupekṣya vārtikakāra\nudāharaṇāntaramāha /\n<lg>\n<l>yathā 'nityaḥ śabda utpattidharmakatvād /</l>\n<l>idaṃ tu samyaksādhanamuttaraṃ tvābhāsamiti /</l>\n<l>sādharmyokte sādharmyasamaḥ vaidharmyokte vaidharmyasamaḥ /</l>\n<l>evaṃ sādharmyokte vaidharmyasamaḥ vaidharmyokte sādharmyasama iti // 2 //</l>\n</lg></p>\n\n</div>\n<div>\n\n<p>  NyS_5,1.3: gotvādgosiddhivattatsiddhiḥ //</p>\n\n<lg>\n<l>kathaṃ punariyaṃ jātiḥ, atha prakaraṇasamodbhāvanaṃ samyaguttarameva kasmānna bhavatītyata āha /</l>\n<l>anayośca sādharmyavaidharmyasamayoruttaram /</l>\n<l>gotvādgosiddhivattatsiddhiḥ (sū. 3) //</l>\n</lg>\n\n<p>bhavedevaṃ yadyanvayavyatirekamātrāddhetorgamakatvaṃ syāt tato viśeṣagrahaṇābhāvātprakaraṇasamatvaṃ bhavet /\nna tvevaṃ bhavati svābhāvikasambandhabhājo gamakatvāt /\nsvabhāvasaṃbaddhaṃ ca kṛtakatvamanityatvena,\nna tvamūrttatvasya nityatvena svābhāvikaḥ sambandhaḥ buddhikarmādau vyabhicārāt /\ntasmādgṛhyamāṇaviśeṣatvānna prakaraṇasamaḥ /\nyathā gotvādgauḥ sidhyati svābhāvikapratibandhāt /\nnatu sāsnādisaṃbandhāditi bhāṣyaṃ sāsnādītyatadguṇasaṃvijñano bahuvrīhiḥ /\ntena vyabhicāriṇaḥ śṛṅgādayo gṛhyante /\nvārttikam ekasyānanvayādekasyāvyāvṛtteḥ /\n(532/11) ekasya sattvasya gavā 'nanvayād aśvādau vyabhicārādananvayaḥ /\nekasyaikaśaphatvādervaidharmyasya goṣvevāvyāvṛtteḥ mahiṣādāvapi vyāvṛtterityarthaḥ\n// 3 //</p>\n\n</div>\n<div>\n\n<p>  NyS_5,1.4: sādhyadṛṣṭāntayordharmavikalpādubhayasādhyatvācca utkarṣāpakarṣavarṇyāvarṇyavikalpasādhyasamāḥ //</p>\n\n<p>sādhyadṛṣṭāntayordharmavikalpādubhayasādhyatvāccotkarṣāpakarṣavarṇyāvarṇyavikalpasādhyasamāḥ (sū. 4) //</p>\n\n<p>ubhayasādhyatvātsādhyasamaḥ /\npañcānāṃ jātīnāṃ sādhyadṛṣṭāntayordharmavikalpādityanena pañcaiva lakṣaṇāni sūcitāni /\ntāni ca jātisamākhyābhirmitho viśiṣyante /\nanityaḥ śabdaḥ kṛtakatvād ghaṭavadityukte yadaivaṃ prativādī prasaṅgena pratyavatiṣṭhate yadi ghaṭasādharmyātkṛtakatvādanityaḥ śabdaḥ\ntasmādeva ghaṭasādharmyādrūpādimatā 'pi śabdena bhavitavyam /\nna cedrūpādimānmā bhūttathā 'nityo 'pi /\nna cāsti viśeṣahetuḥ kṛtakatvādanityena bhavitavyaṃ na punā rūpādimateti /\nso 'yaṃ sādhyadṛṣṭāntayorddharmavikalpādvaicitryādyatrotkarṣaṃ prasañjayati sa utkarṣasamaḥ /\nevaṃ tadeva sādhyadṛṣṭāntayordharmavaicitryamapakarṣeṇa viśiṣyamāṇamapakarṣasamasya lakṣaṇam /\nsādhyadṛṣṭāntayordharmavaicitryātsvarūpeṇā sādhyāsādhanatvaprasaṅgajanane varṇyāvarṇyasamau /\nsādhyadṛṣṭāntadharmavikalpahetukavarṇyatvanibandhanaṃ tu hetvādyavayavogitvaprasañjanaṃ sādhyasamaḥ /\nata evobhayasādhyattvāditi sādhyatvaṃ hetumāhamādhya samasya sūtrakāraḥ /\nbhāṣyakāro 'pi hetvādyavayavasāmarthyayogīti bruvāṇastatprasañjanaṃ sādhyasamaṃ manyate /\ntadetadvārttikakṛdāha /\nghaṭā vā 'nitya ityatra ko heturiti /\n(533/9) na ca yadi samākhyābhedena viśiṣyamāṇaṃ lakṣaṇapadaṃ bhinnārthaṃ tarhi samākhyāpadānyeva lakṣaṇāni santu kṛtaṃ lakṣaṇapadeneti vācyam /\n<l>lakṣaṇapadasahitānāmeva teṣāṃ lakṣyabhedapratipādakatvāditi // 4 //</l></p>\n\n</div>\n<div>\n\n<p>  NyS_5,1.5: kiñcitsādharmyādupasaṃhārasiddhervaidharmyādapratiṣedhaḥ //</p>\n\n<lg>\n<l>āsāṃ ṣaṇṇāṃ jātīnāṃ pratyākhyānam /</l>\n<l>kiñcitsādharmyādupasaṃhārasiddhervaidharmyādapratiṣedhaḥ (sū. 5) //</l>\n</lg>\n\n<p>yasya dharmiṇaḥ sādhyadharmeṇa svābhāvikasaṃbandhaḥ sādhako dharma upapadyataupapanno bhavati sa dharmastasya sādhyadharmasya sādhanaṃ sādhyadharthmaṇyupasaṃhviyate /\ntathā ca śabdeneti /\nupanayapadenetyarthaḥ /\nyatpunaretadvibhāgajāvibhagajavikalpavannityānityavikalpa\niti tatrāha /\nyathotpattidhamrakatvamanvayavyatireki naivaṃ vibhāgajatvam /\nayamarthaḥ vikalpasamamuttaraṃ vadatā hi yathā satyutpattimattve ghaṭo na vibhāgajaḥ iti vyavasthito vikalpaḥ evaṃ satyutpattimattve satyapi vibhāgajavacchabdo 'pi nityo bhaviṣyati ghaṭastvanitya ityuktam /\ntatra tāvadutpattidharmakatvaṃ yathā satyanityatve ghaṭādau dṛṣṭam ākāśādiṣu cāsatyanityatve na dṛṣṭaṃ tenānityatvena svabhāvapratibaddhamavadhāritaṃ naivamutpattidharmakatvasya vibhāgajatvenāvibhāgajatvena vā svābhāvikasaṃbandho gṛhīto yenotpattimatkiṃ cidvibhāgajaṃ kiṃ cidavibhāgajaṃ na bhavet /\ntasmā dvikalpasamaṃ jātyuttaraṃ vadatā 'tinirbandhena vibhāgajatvena śabdasya nityatvaṃ vaktavyaṃ tatradamupatiṣṭhate yathotpattidharmakatvamanvayavyatirekyanityatvaṃ prati naivaṃ vibhāgajatvaṃ śabdanityatvaṃ pratyanvayavyatirekīti /\ntaddhyasādhāraṇamityarthaḥ /\nasādhāraṇyamāha /\nna hi kiṃ cicchabdādanyadvibhāgājjāyamānaṃ nityamānatvaṃ vā dṛṣṭam /\n(534/1) nanu vibhāgajo vibhāgo 'nityova dṛṣṭa ityata āha /\nthoktaviśeṣaṇamiti /\nkāraṇamātravibhāgapūrvakaḥ śabdo vibhāgajastu vibhāgaḥ kāraṇākāraṇavibhāgapūrvakaḥ iti siddhaṃ kāraṇamātravibhāgapūrvakatvamasādhāraṇamityarthaḥ\n// 5 //</p>\n\n</div>\n<div>\n\n<p>  NyS_5,1.6: sādhyātideśācca dṛṣṭāntopapatteḥ //</p>\n\n<p>ṣaṇṇāṃ jātīnāṃ pratyākhyānamuktvā varṇyāvarṇyasādhyasamānāmaparaṃ pratyākhyānamāha /\nsādhyātideśācca dṛṣṭāntopapatteḥ (sū. 6)\niti /\ntadvyācaṣṭe dṛṣṭāntaḥ sādhya iti bruvateti /\ncaturdaśavidhajātivādināmiha dūṣaṇamupanyasyati /\nyattvatroktaṃ jātīnāṃ paunaruktyamiti /\nlakṣaṇabhedābhyāṃ kila lakṣyabhedābhedau lakṣaṇaṃ cedamekamiti na ṣaḍjātayaḥ tasmādvikalpasamāyāmevotkarṣasamādīnāmantarbhāva\nityarthaḥ /\ndūṣayati /\nna paunaruktyam /\ntattallakṣyapadasahitāni pañca lakṣaṇāni ubhayasādhyatvāccetyanena saha lakṣaṇāni ṣaḍiti na kevalaṃ lakṣya bhedātprayogabhedadarśanācca /\nśaṅkate /\nyadi lakṣyabhedājjātibhedastata ānantyamiti cet /\nnirākaroti /\nnānavadhāraṇāditi /\nna lakṣyāṇāmavadhāraṇamastyeṣāmānantyāt /\nlakṣaṇopagraheṇa caturviṃśatirjātaya ityarthaḥ /\nlakṣyāṇāṃ lakṣaṇābhede 'pi bhede nidarśanamāha /\ntathā hi prakaraṇasamaiketi /\nsugamamitarat\n// 7 //</p>\n\n</div>\n<div>\n\n<p>  NyS_5,1.8: prāpya sādhyamaprāpya vā hetoḥ prāptyāviśiṣṭatvād aprāptyāsādhakatvācca prāptyaprāptisamau //</p>\n\n<p>prāptyaprāptisamāviti lakṣyapadam /\nśeṣaṃ lakṣaṇam /\nasatsādhyate na tu sat /\nprāptaṃ sat /\nasataḥ prāptyasaṃbhavāt /\ntasmānna sādhyam /\napi ca yena yasya prāptistena gaṅgā sāgaraṃ prāptā sāgareṇasaṅgatā sāgareṇābhinnā tadvadevābhinne /\ncetsādhyasādhane nāsti sādhyasādhanabhāvaḥ\ntasya bhedādhiṣṭhānatvādityapi draṣṭavyam /\naprāptisamastu sphuṭa eveti /\nnanu prāptyaprāptisamayormilitayoḥ sādhanapratiṣedhasyaikatvāt kathaṃ prāptyaprāptisamau bhinnāvityata āha /\nanayorbhedopadeśo vivakṣāta iti (535/9) /\nsādhanapratiṣedhasyaikatve 'pi prāpya vā 'prāpya veti vikalpabhedādbhedavivakṣetyarthaḥ /\nabhedavivakṣāyāṃ tvekamevottaram /\nyathā vṛkṣāṇāṃ bahutvaṃ vivakṣitvā bahuvacanaprayogo vṛkṣā iti tadbahutvasaṃkhyāyāva ekatvaṃ vivakṣitvaikavacanam ekaṃ vanamiti /\nudāharaṇena sādharmyaṃvaidharmyābhyāṃ pratyavasthānamiti jātisāmānyalakṣaṇaṃ manvāno deśayati /\njātilakṣaṇābhāvāditi pariharati /\n<lg>\n<l>na sūtrārthāparijñānāditi /</l>\n<l>sūtre nodāharaṇasādharmyaṃ vivakṣitamapi tu yena kena cidvidyamānenāsādhyena sādharmyam /</l>\n<l>aprāptena vā hetunā sādhamaryamiti na sāmānyalakṣaṇāyoga</l>\n<l>iti // 8 //</l>\n</lg></p>\n\n</div>\n<div>\n\n<p>  NyS_5,1.9: ghaṭādiniṣpattidarśanāt pīḍane cābhicārādapratiṣedhaḥ //</p>\n\n<p>pratyākhyānam---\nghaṭādiniṣpattidarśanāditi sūtraṃ, tadvyācaṣṭe mṛtpiṇḍaprāptānāṃ daṇḍādīnāṃ na gaṅgāsāgaravadaviśeṣaḥ /\nmṛdavayavāḥ pūrvavyūhaparityāgeneti /\n(536/2) sādhyaṃ karma tacca mṛdavayavāste ca siddhā evetyavyabhicāraḥ /\nghaṭastu phalaṃ na sādhya\niti bhāvaḥ /\nko 'prāptyartha iti/aprāptasya sādhakatve 'tiprasaṅgaḥ iti bhāvaḥ /\nuttaraṃ parasparopaśleṣamantareṇa sādhakatvamiti /\nanyathā tūddeśenāyaṃ prāpta\neva /\n<lg>\n<l>yaduddeśenābhicāraḥ śyenādinā kriyate tasyaiva pratyavāyo bhavati nānyasyeti niyamaḥ /</l>\n<l>atrāpi hetutvaṃ kriyāṃ prati dṛṣṭam /</l>\n<l>yathā paṅkākhyāyāṃ bhuvi /</l>\n<l>sugamamanyat // 9 //</l>\n</lg></p>\n\n</div>\n<div>\n\n<p>  NyS_5,1.9: dṛṣṭāntasya kāraṇānapadeśāt pratyavasthānācca pratidṛṣṭāntena prasaṅgapratidṛṣṭāntasamau //</p>\n\n<p>dṛṣṭāntasya kāraṇānapadeśātpratyavasthānācca pratidṛṣṭāntena prasaṅgapratidṛṣṭāntasamau (sū. 9) //</p>\n\n<p>dṛṣṭāntasya kāraṇaṃ pramāṇaṃ tasyānapadeśātprasaṅgapasamaḥ sādhyasamo hi dṛṣṭānte sādhyavaddhetvādyavayavaṃ prasañjayati /\npañcāvayavaprayogasādhyatāṃ dṛṣṭāntasya gatasyānityatvasya prasañjayatītyarthaḥ /\nprasaṅgasamastu dṛṣṭāntagatasyānityatvasya pramāṇamātrasādhyatāmityapaunaruktyam /\nbhāṣyaṃ sādhanasyāpi /\ndṛṣṭāntagatasyānityatvaspaya sādhanaṃ pramāṇaṃ vācyamiti /\nvārttikaṃ ghaṭa eva tāvadanitya ityatra ko heturiti /\natra kiṃ pramāṇamityarthaḥ /\nbhāṣyaṃ pratidṛṣṭānta udāhniyate /\nkiṃyāhetuguṇayuktamākāśamakriyaṃ dṛṣṭaṃ tasmādanena pratidṛṣṭāntena kasmāt /\nkriyāhetuguṇayogo niṣkriyatvameva na sādhayatyātmana iti śeṣaḥ /\nyadi punariyamanaikānitakadeśanā syāt kriyāhetuguṇayuktasyāpyakriyatvaṃ dṛṣṭaṃ yathākāśasyeti tad etatsaduttaraṃ syāt /\nna tvevametaditi jātiḥ /\nśaṅkate /\nvāyvākāśasaṃyogasyeti /\nnirākaroti /\nna tatsamānadharmopapatteḥ /\ntatsamānadharmaṇo dharmiṇaḥ kriyāvattvopapatteḥ /\nyadi tathābhūta evākāśe kasmānna karotītyata āha yastvasāviti /\n(537/1) yastu manyate kāryotpādaikyavyaṅnyameva kāraṇaṃ na dṛṣṭakāryakāraṇasādharmyavyaṅnyamapīti,\ntasya dūṣaṇānyāha yadi ceti /</p>\n\n</div>\n<div>\n\n<p>  NyS_5,1.10: pradīpopādānaprasaṅganivṛttivattadvinivṛttiḥ //</p>\n\n<p>yadi prajñāpanārthamuttaraṃ nāprajñāto dṛṣṭāntaḥ /\ntatra laukikaparīkṣakāṇāṃ buddhisāmyāditi śeṣaḥ /</p>\n\n</div>\n<div>\n\n<p>  NyS_5,1.11: pratidṛṣṭāntahetutve ca nāheturdṛṣṭāntaḥ //</p>\n\n<p>sa ca kathamahertuna syāditi (538/1) kathaṃ hetuḥ syāditi /\nabhyupagamāditi /\nmadīyasya ca dṛṣṭāntasyābhyupagamānna tvadīyo dṛṣṭānta ityarthaḥ /\nathaivaṃ prayuṅkte yathā madīyo na dṛṣṭāntastathā tvadīya iti tathāpi vyāghātānna dṛṣṭānto madīyasyādṛṣṭāntatve sādhye pratidṛṣṭāntena hi tena madīyasyā dṛṣṭāntatā sādhyā, sa cenna dṛṣṭāntaḥ madīpasyādṛṣṭāntatā sādhyeti vyāhatamityarthaḥ // 9 // 10 // 11 //</p>\n\n</div>\n<div>\n\n<p>  NyS_5,1.12: prāgutpatteḥ kāraṇābhāvādanutpattisamaḥ //</p>\n\n<lg>\n<l>udāharaṇapuraḥsaraṃ bhāṣyakāro vyācaṣṭe anityaḥ śabdaḥ prayatnānantarīyakatvād</l>\n<l>ghaṭavadityukta iti /</l>\n<l>tadaśrāvātkāraṇābhāvādanityatvasya kāryasyābhāve nityatvaṃ prāptam /</l>\n<l>nityatvānityatvābhyāṃ rāśyantarābhāvāditi // 12 //</l>\n</lg>\n\n</div>\n<div>\n\n<p>  NyS_5,1.13: tathābhāvādutpannasya kāraṇopapatterna kāraṇapratiṣedhaḥ //</p>\n\n<p>tasya pratyākhyānam /\n<l>tathā bhāvāpadutpannasya kāraṇopapatterna kāraṇapratiṣedhaḥ / (sū. 13) //</l></p>\n\n<p>nityatvena hi śabdasya dharmeṇānutpattyā pratyavastheyam /\nna cānutpannaḥ śabda iti nitya iti cānutpattidharmaka\niti ca sambhavati /\nutpannastṛtpattidharmā ca śabdaścāni tyaśceti nānutpattyā śakyaṃ pratyavasthātumityarthaḥ /\nkāraṇopapatteriti prayatnānantarīyakatvasya pratiṣedha ityarthaḥ /\nyaduktaṃ kāraṇābhāvādanityatvasya kāryasyābhāve nityatvaṃ prāptamiti tatrāha vārtikakāraḥ /\njñāpakaścāyaṃ heturna kāraka\niti /\nkārako hi heturnivartamānaḥ svakāryaṃ nivartayati na tujñāpakastadabhāve 'pi bhūmau ciranikhātānāṃ nidhyādīnāmanivṛtteriti /\ntataśca viśeṣaṇa manarthakaṃ prāgutpatterati /\n(539/4) prāgasato hi sattāsambandha utpattiḥ prāgapi cedasāvabhyupagataḥ prāgiti viśeṣaṇamanarthakam /\nutpatterabhāve sadaivānutpattidharmakatvādityarthaḥ /\napare tu prāgutpatteḥ kāraṇābhāvādityukte arthāpattisamaiveyaṃ jātiriti matvā 'syā uttaramāhuḥ yadaivaṃmucyeta prayatnānantarīyakatvādanityaḥ śabda iti tadarthādaprayatnānantarīyakatve nityatvamuktaṃ bhavatītyarthāpattitaḥ pratipakṣasiddherarthāpattisamaiveyaṃ jātirityabhimānaḥ /\nevaṃ kṛte ta evāsyāṃ jātāvuttaraṃ bruvate nāyaṃ niyama iti /\ntadetatpareṣāṃ mataṃ dūṣayati /\netattviti /\nśaṅkate /\njātilakṣaṇābhāvānneyaṃ jātiriti cet /\nsādharmyavaidharmyābhyāṃ pratyavasthānaṃ jātiḥ na cānutpattisamāyāḥ sādharmyaṃ vaidharmyaṃ vā 'sti kena cidityarthaḥ /\n<lg>\n<l>nirākaroti /</l>\n<l>nānutpannairahetubhiḥ sārūpyāditi /</l>\n<l>yathā 'nutpannāstantavo na paṭasya kāraṇaṃ tathā śabdotpatteḥ prāganutpannaṃ prayatnānantarīyakatvaṃ nānityatvasya kāraṇamiti sādharmyeṇa pratyavasthānamityasti sāmānyalakṣaṇamityarthaḥ /</l>\n<l>etāvatā cārthāpattisamāyā anutpattisamāto bhedo darśitaḥ ihānutpannairahetubhiḥ sāmyena kāryapratiṣedhāt arthāpattisamāyāṃ vākyārthaviparītāropeṇa pratiṣedhāditi // 13 //</l>\n</lg></p>\n\n</div>\n<div>\n\n<p>  NyS_5,1.14: sāmānyadṛṣṭāntayoraindriyakatve samāne nityānityasādharmyāt saṃśayasamaḥ //</p>\n\n<lg>\n<l>dṛṣṭāntaḥ prayatnānantarīyakatvasya hetorghaṭa iti /</l>\n<l>yathā hi viśeṣadarśanaṃ niścayasya kāraṇamastīti niścayotpattireva sādharmyadarśanamātramasti saṃśayasya kāraṇamiti saṃśayenāpi bhavitavyamityarthaḥ /</l>\n<l>sūtrārthaprayojanamākṣepasamādhānābhyāṃ sphuṭīkaroti /</l>\n<l>saṃśayasamā sādharmyasamāyā iti // 14 //</l>\n</lg>\n\n</div>\n<div>\n\n<p>  NyS_5,1.15: sādharmyātsaṃśaye na saṃśayo vaidharmyād ubhayathā vā saṃśaye 'tyantasaṃśayaprasaṅgo nityatvānabhyupagamācca sāmānyasyāpratiṣedhaḥ //</p>\n\n<p>asya pratyākhyānasūtram /\nsādharmyātsaṃśaye na saṃśayo vaidharmyāduśrayathā vā saṃśaye 'tyantasaṃśayaprasaṅgo nityatvānabhyupagamācca sāmānyasyāpratiṣedhaḥ (sū. 15) /\nna sāmānyadarśanamātraṃ saṃśayasya kāraṇamapi tu viśeṣādarśanasahitaṃ viśeṣadarśane tu tadrahitaṃ na kāraṇamiti sūtrārthaḥ /\nubhayathā veti /\nsādharmyaviśeṣadarśanābhyāmityarthaḥ /\nnityatvānabhyupagamācca sāmānyasyeti /\nnityaṃ saṃśayakāraṇatvānabhyupagamātsādharmyasyetyarthaḥ\n// 15 //</p>\n\n</div>\n<div>\n\n<p>  NyS_5,1.16: ubhayasādharmyātprakriyāsiddheḥ prakaraṇasamaḥ //</p>\n\n<p>upalakṣaṇaṃ caitad ubhayasādharmyāditi /\nubhayavaidharmyādityapi draṣṭavyam /\netadvyācaṣṭe bhāṣyakāraḥ ubhayena nityena cānityena ceti /\ndvitīyaśca nityasādharmyātpratipakṣaṃ pravartayati nityaḥ śabdaḥ śrāvaṇatvācchabdatvavaditi /\natha dvitīyasādhanapravṛttau prathamasya sādhanasya kiṃ bhavatītyata āha /\nevaṃ ca sati prayatnāṃnantarīyakatvāditi heturanityasādharmyeṇocyamāno na prakaraṇamativartate /\nmā 'tivarttiṣṭa prakaraṇaṃ ko doṣa ityata āha /\nprakaraṇānativṛtternirṇayānativarttanam /\nnirṇayāniṣpattirityarthaḥ /\nevamānityasādhanavādinaṃ pratyuttaraṃ darśayitvā nityasādhanavādinaṃ pratyāha /\nsamānaṃ caitannityasādharmyeṇocyamāna\niti /\ntadevaṃ sādharmyeṇa prakaraṇasamadvayamuktaṃ tathā vaidharmyeṇa prakaraṇasamadvayaṃ nityānityasādhanavādināveva pratyāha /\nsamānaṃ caitaditi /\nubhayavaidharmyāditi /\nnityākāśavaidharmyātkṛtakatvādanityaghaṭavaidharmyāccāsparśavattvāditi /\ntadevaṃ prakaraṇasamacatuṣṭayam /\npūrvapakṣavārttikaṃ saṃśayasamasādharmyasamābhyāmiti (540/13)pariharati /\nnobhayapakṣasādharmyāttadbhedopapattiriti /\nprakaraṇasame hi svapakṣaniścayena mayā vādipakṣasādhanaṃ dūṣaṇīyamiti buddhyā pravarttate /\n<lg>\n<l>sādharmyasamasaṃśayasamayostu vādisādhanena sāmyamātrāpādanena taddūṣaṇaṃ,</l>\n<l>na tu pratipakṣaniścayeneti viśeṣaḥ /</l>\n<l>iha tu sāmyamātrāpādanaṃ na sādhanena, kiṃ tu dūṣaṇairityetāvatā samārthaḥ prayogaḥ sama iti boddhavyam // 16 //</l>\n</lg></p>\n\n</div>\n<div>\n\n<p>  NyS_5,1.17: pratipakṣāt prakaraṇasiddheḥ pratiṣedhānupapatiḥ pratipakṣopapatteḥ //</p>\n\n<p>asya pratyākhyānam /\n<l>pratipakṣātprakaraṇasiddheḥ pratiṣedhānupapattiḥ pratipakṣopapatteḥ / (sū. 17) //</l></p>\n\n<p>dvayoḥ sādhanayostadānīmagṛhyamāṇaviśeṣayoḥ ko 'yamabhimānaḥ prativādino yanmayāsvapakṣasādhanenaiva vādinaḥ sādhanaṃ dūṣaṇīyamiti /\nsamānabalayoścedayamātmīyātsādhanātsvapakṣasiddhipamicchati ato 'nicchannapi vādināpi sādhanātsiddhimabhyupagamayitavyaḥ /\nanyathā svasādhanātsādhyasiddhimupajīvya vyaktamiyaṃ rājaṅkulasthitiriti /\nevaṃ vyavasthite sūtrabhāṣye yojayitavye /\npratipakṣātpratipakṣasādhanātprakaraṇasya prakriyamāṇasya sādhyasyeti yāvat /\nsiddheḥ samānāt svasādhanāt pratiṣedhasya prativādisādhanasya svasādhyasiddhidvāreṇa parakīyasādhanapratiṣedhasyānupapattiḥ /\nkasmātpratiṣedhānupapattirityata uktaṃ pratipakṣopapatteḥ /\nphalataḥ parakīyasādhanasya samānātsvasādhanātprakriyāsiddhiṃ svasādhyasiddhiṃ bruvatā pratipakṣātprakriyāsiddhiruktā bhavati prativādinā /\nnanvevaṃ prakaraṇasamāvhayo hetvābhāso nodbhāvanīyaḥ prativādinā jātyuttaraprasaṅgādityata āha /\ntattvānavadhāraṇācca prakriyāsiddhiḥ /\nsvasādhyanirṇayena parasādhyavighaṭanabuddhyā prativādinā sādhanaṃ prayujyamānaṃ prakaraṇasamajātyuttaraṃ bhavati /\nsatpratipakṣatayā vādinaḥ sādhanamaniścāyakaṃ karomīti buddhyā pratipakṣasādhanaṃ prayuñjāno na jātivādī saduttaravāditvāt /\nsatpratipakṣatāyā hetudoṣasyānaikāntikādivadupapāditatvāt /\ntattvānavadhāraṇādityanena prakaraṇasamodāharaṇaṃ darśitam /\nvārtikaṃ viruddhāvyabhicāryeṣa\n<lg>\n<l>uktottara iti /</l>\n<l>tulyabalayorekatarasmātsvasādhyasiddhimabhyupagacchatordvayorapi phalato vyabhicāraḥ sidhyati /</l>\n<l>na ca viruddhāvyabhicārī sambhavati /</l>\n<l>avyabhicāro hyavinābhāvaḥ sa ca pañcarūpasampattiścatūrūpasampattirvā na viruddhāvyabhicāriṇi sāstītyarthaḥ // 17 //</l>\n</lg></p>\n\n</div>\n<div>\n\n<p>  NyS_5,1.18: traikālyāsiddher hetorahetusamaḥ //</p>\n\n<l>sūtrābhāṣyavārtikāni pramāṇasāmānyaparīkṣāvyākhyānena vyākhyātāni // 18 //</l>\n\n</div>\n<div>\n\n<p>  NyS_5,1.19: na hetutaḥ sādhyasiddhestraikālyāsiddhiḥ //</p>\n\n<p>  NyS_5,1.20: pratiṣedhānupapatteśca pratiṣeddhavyāpratiṣedhaḥ //</p>\n\n<p>  NyS_5,1.21: arthāpattitaḥ pratipakṣasiddherarthāpattisamaḥ //</p>\n\n<lg>\n<l>udāharaṇapuraḥsaraṃ sūtraṃ yojayati /</l>\n<l>anityaḥ śabda iti /</l>\n<l>anityasādharmyādanityaṃ śabdaṃ bruvāṇo bhavānanakṣaraṃ nityasādharmyānnityatvaṃ śabdasya brūtaityarthaḥ /</l>\n<l>na sādharmyasamādau vādyabhiprāyavarṇanamityato bhedaḥ // 21 //</l>\n</lg>\n\n</div>\n<div>\n\n<p>  NyS_5,1.22: anuktasyārthāpatteḥ pakṣahānerupapattiranuktatvādanaikāntikatvāccārthāpatteḥ //</p>\n\n<lg>\n<l>asya pratyādeśasūtram /</l>\n<l>anuktasyārthāpatteḥ pakṣahānerupapattiranuktatvādanaikāntikattvāccārthāpatteḥ (sū. 22) //</l>\n</lg>\n\n<p>tadvyācaṣṭe anupapādya sāmarthyamiti /\ntadeva khalvanuktaṃ vacanāllabhyate yatkalpanamanteraṇa vacanārtho na ghaṭate yathā pīno devadatto divā na bhuṅktaityukte rātrau bhuṅkta iti /\nyathā vā yāgena svargaṃ bhāvayedityukte 'ntarāpūrvaṃ kṛtveti vākyārthopapādane tasya sāmarthyāt /\nna tvavyabhicāriṇaḥ sādharmyātsādhye sādhyamāne 'rthāduktaṃ bhavati vyabhicāriṇā 'pi sādharmyeṇa sādhayitavyamiti /\ntasya vākyārthopapādane 'sāmarthyāt /\ntadantareṇa vākyārthopapatteḥ /\nyadi punaranupalabdhasāmarthyamanuktamapi gamyeta tatastvayā nityatvāpādane śabdasyocyamāne 'nucyamānamanityatvaṃ pratyetavyam /\ntathā ca bhavadabhimatasya nityatvasya vyāvṛttiḥ /\ntadidamāha\nanityapakṣasyānuktasya siddhāvarthādāpannaṃ nityapakṣasya hāniriti /\nviparyayeṇāpi pratyavasthānasambhavāt /\nanaikāntikatvamāha ubhayapakṣasamā ceyamiti /\nvyabhicārāccānaikāntikatvamāha /\n<lg>\n<l>na ceyaṃ vipayaryamātrāditi /</l>\n<l>na hi bhojananiṣedhādevābhojanaviparītaṃ sarvatra kalpate /</l>\n<l>dhanatvaṃ hi grāvṇaḥ patanānukūlagurutvātiśayasūcanārthaṃ na tvitareṣāṃ patanaṃ vārayati /</l>\n<l>vārtikaṃ subodham // 22 //</l>\n</lg></p>\n\n</div>\n<div>\n\n<p>  NyS_5,1.23: ekadharmopapatteraviśeṣe sarvāviśeṣaprasaṅgāt sadbhāvopapatter aviśeṣasamaḥ //</p>\n\n<p>yadi ghaṭasādharmyātyaprayatnānantarīyakatvād\nghaṭenāviśeṣo 'nityatvākhyaḥ śabdasya sattvātsādharmyātsarveṣāṃ sarvāviśeṣaprasaṅgaḥ /\nna tvevaṃ yathā prayanānantarīyakatvādapi sādharmyānna śabdaghaṭayoranityatvamaviśeṣa\niti pratiṣedho 'viśeṣasamaḥ /\naviśeṣa\nityasya vivaraṇamubhayoranityatva iti /\ndeśyaṃ vārtikaṃ sādharmyasamāto na bhidyate iti (542/6) /\n<l>parihāravārttikaṃ naikasamasteti // 23 //</l></p>\n\n</div>\n<div>\n\n<p>  NyS_5,1.24: kvaciddharmānupapatteḥ kvaciccopapatteḥ pratiṣedhābhāvaḥ //</p>\n\n<lg>\n<l>asya pratyādeśasūtram /</l>\n<l>kva cittaddharmānupapatteḥ kva ciccopapatteḥ pratiṣedhābhāvaḥ (sū. 24) //</l>\n</lg>\n\n<p>kva citsādharmye prayatnānantarīyakatvādau sati śabdāderghaṭādinā saha taddharmasya ghaṭadharmasyānityatvasyopapatteḥ kva citsādharmye śabdasya bhāvamātreṇa saha sattvādau bhāvamātradharmasyānupapatteḥ pratiṣedhābhāva\niti yojanā /\netaduktaṃ bhavati avinābhāvasampannaṃ sādharmyaṃ gamakaṃ na tu sādharmyamātramiti /\nsadbhāvo papattinimittamiti sadbhāvavyāpakamityarthaḥ /\natrāntare vaināśikaḥ sattāvyāpakamanityatvaṃ manvāno deśayati /\natha matamanityatvameva dharmāntaramiti /\nnirākaroti /\nevaṃ khalu vai kalpyamāna iti /\npūrvapakṣottarapakṣapavanirvāhastṛtīye prapañcitaḥ /\napi ca santaḥ ke cana pramāṇāvadhṛtanityatvāḥ\nyathākāśādigātmaparamāṇavaḥ, ke citpramāṇaviniścitānityabhāvā yathā ghaṭādayaḥ tasmātsattvamanaikāntikatvādasādhakamityāha sataśca nityānityabhāvāditi /\napi ca yatpratiṣedhāya prasaṅgāpādanaṃ tadeva pratiṣedhyaṃ sādhayati,\nna tu niṣedhatītyāhasarvabhāvānāṃ sadbhāvopapatteriti /\nvārtikaṃ kva citsādharmyamupalabhyata iti /\nvyāpyatayeti śeṣaḥ /\n<lg>\n<l>atha śabdavarjamucyata</l>\n<l>iti tatrāha vyarthaṃvā sarvabhāvagrahaṇam /</l>\n<l>uktaśca viśeṣo 'nvayavyatirekasaṃpanno heturiti prayatnāntarīyakatvaṃ na tūttaraḥ sadbhāvopapatterityanvayavyatirekasampanna</l>\n<l>iti // 24 //</l>\n</lg></p>\n\n</div>\n<div>\n\n<p>  NyS_5,1.25: ubhayakāraṇopapatterupapattisamaḥ //</p>\n\n<lg>\n<l>yadyanityatvakāraṇaṃ prayatnānantarīyakatvamupapadyate tadasti śabdasyetyanityaḥ śabda iti /</l>\n<l>prakaraṇasamāyāṃ jātau pakṣapratipakṣasādhanayoḥ samānabalatve 'pi prativādi svāsādhanāsvapakṣasiddhpavayā vādisādhanadūṣaṇe pravarttate, upapattisamāyāṃ tu svasādhanenaiveti viśeṣaḥ // 25 //</l>\n</lg>\n\n</div>\n<div>\n\n<p>  NyS_5,1.26: upapattikāraṇābhyanujñānādapratiṣedhaḥ //</p>\n\n<lg>\n<l>asya pratyādeśasūtram /</l>\n<l>upapattikāraṇābhyanujñānādapratiṣedhaḥ (sū. 26) //</l>\n</lg>\n\n<lg>\n<l>vādyabhimatasya sādhanasyopapattau yatkāraṇaṃ tasvaya prativādinā 'bhyanujñānāditi bhāvaḥ /</l>\n<l>prakaraṇasamapratyākhyānavadasyāpi pratayākhyānaṃ draṣṭavyam /</l>\n<l>sugame bhāṣyavārttike // 26 //</l>\n</lg>\n\n</div>\n<div>\n\n<p>  NyS_5,1.27: nirdiṣṭakāraṇābhāvepyupalambhādupalabdhisamaḥ //</p>\n\n<p>anityatvakāraṇasyeti /\njñāpakasyetyarthaḥ /\nnanu yadvṛttayogaprāthamyayoḥ sādhanadharmo viṣayo na tu sādhyadharmaḥ sa hi tadvṛttayogasya viṣayaḥ evaṃ prayujyate yo yaḥ prayatnānantarīyakaḥ sa sarvo 'nityaḥ anena hi prayatnānantarīyakatvamanityādanyato vyāvarttitam /\nanityatvaṃ tvaniyataṃ sa yadyaprayatnānantarīyake śabde 'nyatra vā bhavet kaḥ prayatnānantarīyakattvasyānityatvaniyamavirodhaḥ\nevaṃ hi sa bhaved yadi nityo 'pi prayatnānantarīyako dṛśyeta na tvevamasti, tasmādupalabdhisamāyā utthānameva nāsti bījābhāvādityata āha vārtikakāraḥ sarvasādhyādhyāropeṇāvyāpakatvaṃ sādhanasyetyupalabdhisamārthaḥ /\n(543/7) yadyapi varṇātmakaḥ śabdo 'ni tyatvena sādhyatayā vivakṣitaḥ prakaraṇādanityaḥ śabdaḥ prayatnānantarīyakatvād ghaṭavaditi tathā 'pi śabdamātramanena pakṣīkṛtamityāropya bhāgāsiddhatvāropaṇaṃ sādhanasyetyupalabdhisamārthaḥ /\nsamāropamevodāharaṇāntareṇa darśayati /\nsarvamanityamiti /\nśabdonitya iti pratijñāyāmapi sarvamanityamitnapavayāropyeti yojanā /\nbhāṣyakārodāharaṇāpatitopaścodāharaṇāntarapradarśanabījam /\nyastvanityaḥ śabda iti pratijñāyāṃ sarvānityatvāropo nirbīja iti na tuṣyati taṃ pratyāha /\nśrūyamāṇeti /\nyadyapyanityaḥ śabda iti śrūyate tathā 'pi sāmarththādādya\niti vivakṣitaḥ /\n<lg>\n<l>śabdāntarotpādakatvaṃ sajātīyotpādakatvamiti1</l>\n<l>evaṃ ca nāyogavyavacchedena śabdānityatvaṃ heturavyāpakatvāt /</l>\n<l>nāpyanyayogavyavacchedena hetvantarasya vidyamānatvāditi jātivādino 'bhisaṃdhiriti // 27 //</l>\n</lg></p>\n\n</div>\n<div>\n\n<p>  NyS_5,1.28: kāraṇāntarādapi taddharmopapatterapratiṣedhaḥ //</p>\n\n<p>asya pratayākhyānasūtram /\nkāraṇāntarādapi taddharmoyapatterapratiṣedhaḥ (sū. 28) tadvyācaṣṭe /\nprayatnānantarīyakatvāditi bruvateti /\nkāraṇataḥ prayatnācchabdasyotpattiniyamo vidhīyate varṇānāmanityatvaṃva sādhayitum /\nna tu kāryasya kāraṇaniyamaḥ, prayatnādeva sarvaḥ śabdo jāyate na tu vāyusaṃyogādvṛkṣabhaṅgāditi niyama ucyate yenāvyāpakatvaṃ hetoḥ syāditi /\nsūtrārthastu kāraṇāntarādapi jñāpakāntarādapi taddharmopapatteḥ sādhyadharmopapatterapratiṣedha\niti /\netadeva vārttikakāro vyācaṣṭe anityaḥ śabda iti bruvatā prayatnānantarīyakatveneti śeṣaḥ /\nsādhyāntarāṇāṃ śākhābhaṅgajaśabdānāṃ kāraṇamanityatvajñāpakaṃ na pratiṣidhyate /\nyadyapakṣīkṛtānāmapi kāraṇāntarādanityatvaṃ bhavati kāmaṃ bhavatvityarthaḥ /\nnāpi śabdasya sādhyasyānityatve kāraṇāntaraṃ pratayayabhedabheditvādi pratiṣidhyate /\nekadeśimatamāha /\napare tu parihāraṃ bruvate yadeva prayatnānantarīyakamitañ\ntidetadpava dūṣayati etattu nāvivādāditi /\nayamabhisaṃdhiḥ /\nprayatnānantarīyakatvaṃ hi koṣṭhyasya vāyoḥ kriyāyāḥ sā hi prayatnavadātmasaṃyogājjāyate /\nvāyoḥ punaruraḥsthānādiṣu saṃyogavibhāgādayo na prayatnānantarīyakāḥ prāgeva tu śabdaḥ yadā cādyaśabdasyeyaṃ gatistadā kaiva katha prayatnānantarīyakatve 'ntyasya śravaṇavivarasamavāyinaḥ śrūyamāṇsya śabdasya /\ntasmādyaḥ prayatnānantarīyakatvaṃ śabdaspaya vinā pramāṇena pratipadyate na taṃ prati kiṃ citsādhyate pramāṇena /\npramāṇānadhīnasya pratibhāsamātreṇa prameyasiddheḥ sarvatra sulabhatavāditi /\ntadanenāparitoṣabījamuktam /\nabhyupetya śabdasya prayatnānantarīyakatvamāha /\n<lg>\n<l>yadā tu prayatnānantarīyakatvamiti /</l>\n<l>deśayati /</l>\n<l>jātīti /</l>\n<l>pariharati neti // 28 //</l>\n</lg></p>\n\n</div>\n<div>\n\n<p>  NyS_5,1.29: tadanupalabdheranupalambhādabhāvasiddhau tadviparītopapatter anupalabdhisamaḥ //</p>\n\n<p>anupalabdhisamapratiṣedhasya lakṣaṇaṃ darśayituṃ tatpratiṣedhyaṃ tāvadāha bhāṣyakāraḥ /</p>\n\n<p>na prāguccāraṇādvidyamānasyānupalabdhiriti /\ntasmādudakādivadāvaraṇādirasyānupalambhakāraṇaṃ bhavatītyata āha /\n<lg>\n<l>gṛhyeta caitadasyāgrahaṇakāraṇamiti /</l>\n<l>pratiṣedhyamutkvā /</l>\n<l>pratiṣedhasya jāterlakṣaṇamāha /</l>\n<l>tadanupalabdheranupalambhādabhāvasiddhau tadviparītopapatteranupalabdhisamaḥ (sū. 29) //</l>\n</lg></p>\n\n<p>vyācaṣṭe teṣāmāvaraṇādīnāmanupalabdhirnopapadyate /\nupalabhyamānatve upalabdhirūpatayā anupalabdhitvānupapatteḥ /\ntathā cānupalabdheranupalambhādanupalabdhirnāstītyāvaraṇādyupalabdhisiddhiriti /\nāvaraṇa ivāvaraṇānupalabdhirapyanupalabdhisametyarthaḥ\n// 29 //</p>\n\n</div>\n<div>\n\n<p>  NyS_5,1.30: anupalambhātmakatvādanupalabdherahetuḥ //</p>\n\n<p>asya pratyādeśasūtram anupalambhātmakatvādanupalabdherahetuḥ (sū.30) //</p>\n\n<p>āvaraṇādyanupalabdhirāvaraṇādīnāmabhāvaṃ gamayati /\nna tvātmano 'bhāvamāvaraṇādyupalabdhirūpaṃ na hyasāvanupalabdhirapyātmano yenātmābhāvaṃ gamayet /\nupalabdhirapyupalabhyaviṣayā nātmaviṣayā kiṃ punaranupalabdhiḥ /\ntasmādanupalabdhirupalabhyābhāvahetuḥ\nna heturātmābhāvasya tathā sati saiva na syāditi na syādupalabhyābhāvo 'pītyāvaraṇaṃ tadupalabdhinaśca syāditi /\ntadidamāha bhāṣyakāraḥ /\nanupalambhādityayamaheturiti /\nkasmāt /\nanupalambhātmakatvādanupalabdheḥ /\netadvyācaṣṭe upalambhābhāvamātratvāditi /\nmātragrahaṇena jātivādyabhimatātmābhāvarūpatāṃ vyavacchinatti /\nnanviyamanupalabdhirbhavatūpalambhābhāvo mā ca bhūdupalabhyasya kimāyātamāvaraṇādyabhāvasyetyata\nāha /\nyadasti tadupalabdherviṣaya upalabdhyā tadastīti vijñāyate /\nna punaranupalabdheranupalambhātmatayā tatpratijñeyamiti bhāvaḥ /\nanupalabdheḥ prajñeyamāha /\nyajñāsti so 'nupalabdheriti /\nnanu jñāyatāṃ kimetāvatā 'pītyata āha /\nso 'yamāvaraṇādyanupalabdheranupalambha\niti /\ntvayā hi jātivādinā āvaraṇādyanupalabdheranupalambhenāvaraṇopalambhamāvaraṇaṃ ca prasañjayatā 'nupalambhasya svaviṣayalopena pratayavastheyam /\nevaṃ cedvaramasyāvaraṇatadupalambhau viṣayau evamanena bhāvābhāvabuddhivyapadeśavyavahārāḥ sakalalokayātrāvāhino 'nukūlitā bhavanti,\ntadidamuktaṃ so 'yamāvaraṇādyanupalabdheranupalambha\nāvaraṇopalambhaniṣedhaviṣayaṃ pramāṇamupalabdhyabhāve 'nupalabdhau svaviṣaye pravarttamāno na svaviṣaya manupalabdhiṃ pratiṣedhati api tūpalabdhimeva,\njātivādinastu niṣedhyeta tathā ca sarvalokavyavahāraḥ samucchidyeteti bhāvaḥ /\napratiṣiddhā cāvaraṇādyavanupalabdhirāvaṇādīnāmabhāvaṃ prati hetutvāya kalpate /\nnanu ca nānupalambhamātramabhāvagrahahetuḥ\nmā bhūccandramasaḥ parabhāge hariṇasadasadbhāvasaṃśaya\nityata āha /\nāvaraṇādīni tviti /\nupalabhyaṃ vopalabdhirvā nānupalambhamātrānnāstīti sidhyati, api tu darśanayogyaṃ saditi nātiprasaṅga\nityarthaḥ /\nnanūpalabdheḥ svaviṣayasya pratipādikāyā abhāvādāvaraṇādayo mā nāmopalabhyantām\nabhāvastu teṣāṃ kutastya ityata āha anupalambhātpratiṣedhakātpramāṇādanupalabdheryo viṣayaḥ upalabhyābhāvaḥ sa gamyate /\nna santyāvaraṇādīni śabdasyāgrahakāraṇānīti /\ntatkimidānīṃ sākṣādevopalambhaniṣedhakaṃ pramāṇamupalabhyābhāvaṃ gamayati netyāha /\n<lg>\n<l>anupalambhāt upalabdhiniṣedhakātpramāṇādanupalabdhirāvaraṇasya sidhyati /</l>\n<l>kasmādityata āha /</l>\n<l>viṣayaḥ sa tasyopalabdhiniṣedhakasya pramāṇasyānupalabdhiḥ tataścāvaraṇādyabhāva</l>\n<l>iti draṣṭavyam // 30 //</l>\n</lg></p>\n\n</div>\n<div>\n\n<p>  NyS_5,1.31: jñānavikalpānāṃ ca bhāvābhāvasaṃvedanādadhyātmam //</p>\n\n<lg>\n<l>na kevalaṃ niṣedhaviṣayapramāṇagamyatānupalabdherupapattigamyā,</l>\n<l>api tu sarvajanapratyātmavedanīyetyāha sūtrakāraḥ /</l>\n<l>jñānavikalpānāṃ ca bhāvābhāvasaṃvenādadhyātmam (sū. 31) //</l>\n</lg>\n\n<p>vyācaṣṭe aheturiti vartate /\nśarīra iti /\nprāguccāraṇāc śabdasyānupalabdherasattve sādhyamāne 'naikāntikatvaṃ syād yadi tu paścādviśiṣyeta āvaraṇādyasaṃbhave satīti tato hetvantaraṃ nāma nigrahasthānaṃ syādityāśaṅkya vārtikakāra āha /\nāvaraṇādyasaṃbhave sattvābhyupagame ca satyanupalabdheriti prayogaḥ /\n(544/8) sattvābhyupagame cetyasyopādānaprayojanamāha /\nāvaraṇādyasaṃbhave sattvābhyupagame viparyayasyāvyabhicārānnārthāpattisamaḥ /\nayamarthaḥ /\nyadyāvaraṇāsaṃbhave satyanupalabdherityucyamāne kaścidarthāpatisamayā jātyā pratyavatiṣṭhate āvaraṇādyasaṃbhave satyanupalabdherityucyamāne arthādāpatitamāvaraṇādisaṃbhave satyupalabdheriti /\n<lg>\n<l>yadā tu sattvādyabhyupagama iti /</l>\n<l>viṣayaviparyayassūcyate tadāvaraṇādyasabhave satyanupalabdherasattvamityasya viparyaya evaṃ prayoktavyaḥ /</l>\n<l>sattvopagame cāvaraṇādyasaṃbhave satyupalabhyeteti asya viparyayasyāvyabhicārād nārthāpattisama</l>\n<l>ityarthaḥ // 31 //</l>\n</lg></p>\n\n</div>\n<div>\n\n<p>  NyS_5,1.32: sādharmyāttulyadharmopapatteḥ sarvānityatvaprasaṅgādanityasamaḥ //</p>\n\n<l>asti ghaṭenānityena sarvabhāvānāṃ sattvaṃ sādharmyamiti // 32 //</l>\n\n</div>\n<div>\n\n<p>  NyS_5,1.33: sādharmyādasiddheḥ pratiṣedhāsiddhiḥ pratiṣedhyasādharmyāt //</p>\n\n<p>asya pratyākhyānasūtram /\nsādharmyādasiddheḥ pratiṣedhāsiddhiḥ pratiṣedhyasādharmyācca (sū. 33)</p>\n\n</div>\n<div>\n\n<p>  NyS_5,1.34: dṛṣṭānte ca sādhyasādhanabhāvena prajñātasya dharmasya hetutvāttasya cobhayathā bhāvānnāviśeṣaḥ //</p>\n\n<lg>\n<l>tadidaṃ jātivādinā sāmyamāpādya paramārthapratiṣedhamāha /</l>\n<l>dṛṣṭānte ca sādhyasādhanabhāvena prajñātasya dharmasya hetutvāttasya cobhayathābhāvānnāviśeṣaḥ (sū. 34) //</l>\n</lg>\n\n<p>sādharmyāmātraṃ cāśrityasādhyā vinābhāvarahitamiti /\ndeśyavārttikamaviśeṣasamāta\niti /\npariharati bhidyata iti /\nyaccāviśeṣasamauttaramiti /\n(545/7) sarvānityatvaṃ hi prasañjayatā na śabdānityatvaṃ niṣiddhaṃ bhavatīti tatroktamityarthaḥ /\natra śaṅkate nāsādhanāditi /\npariharati /\nna viśeṣahetūpapatteriti /\nsugamamanyat\n// 34 //</p>\n\n</div>\n<div>\n\n<p>  NyS_5,1.35: nityamanityabhāvādanitye nityatvopapatternityasamaḥ //</p>\n\n<p>dharmasya sarvadā bhāvāddharmiṇo 'pi sarvadā bhāvaḥ\n<l>na hyasti saṃbhavaḥ sāmānyasamavāyātiriktadharmā nityā dharmī cānitya iti // 35 //</l></p>\n\n</div>\n<div>\n\n<p>  NyS_5,1.36: pratiṣedhye nityamanityabhāvādanitye 'nityatvopapatteḥ pratiṣedhābhāvaḥ //</p>\n\n<p>asya pratyādeśasūtram /\npratiṣedhye nityamanityabhāvādanitye nityatvopapatteḥ pratiṣedhābhāvaḥ (sū. 36) nityamanityabhāvāditi hetorabhyupagame 'nabhyupagame ca doṣa\nityarthaḥ /\nutpannasya nirodhādabhāvaḥ śabdasyānityatvam /\ntatra ca paripraśnānupapattiḥ /\nyadi hi nirodhakādabhāvo 'nityatvaṃ tathāpi praśnānupapattiḥ /\nathāpyasmanmate samavāyastathā 'pi tadanupapattiḥ anityatvaṃ hi śabdasyāparāntāva cchinnasattāsamavāyaḥ /\nna cāsau śabdādheyastasya svatantratvādevetyarthaḥ /\nvārtikam /\npṛthagadharmatvenānityatvasyānabhyupagamāditi /\n(546/8) anātyantikasattāsamavāyo hyanityatā na cāsau samavāyātpṛgragdharmo na ca samavāyo 'pi dharmo 'nāśritatvātpāratantryeṇa tu nirūpaṇātkathaṃ ciddharmītyucyata iti /\napi cānātyantikasattāyogo 'nityatetyukte na yuktaḥ praśna iti /\nna hi ghaṭamānayeti preṣitaḥ parivṛtya pṛcchati kiṃ ghaṭa ānetavya\nuta paṭa iti tādṛśametadityarthaḥ /\napi cānityatā nitnapayā 'nityā veti vikalpo nāvatarati virodhādityata āha /\nātyantikānātyantikabhāvayogaścaikasyeti /\nśaṅkate pratiṣedhyeti /\n<lg>\n<l>evamabhyupagacchato 'yaṃ doṣa ityetatparametad na tu svapakṣopavarṇanaparametaditi śaṅkārthaḥ /</l>\n<l>nirākaroti na vikalpānupapatteriti /</l>\n<l>virodhasya coktottaratvāditi /</l>\n<l>paripraśnānupapatterityuttaraṃ virodhasyoktamityarthaḥ // 36 //</l>\n</lg></p>\n\n</div>\n<div>\n\n<p>  NyS_5,1.37: prayatnakāryānekatvāt kāryasamaḥ //</p>\n\n<p>udāharaṇavapūrvakamasyārthaṃ vyācaṣṭe prayatnānantarīyakatvādanityaḥ śabda iti /\nkāryatvānityatve ca parasparāsaṃkīrṇe prathama evādhyāyedarśite /\nudāhṛtya jātimavatārayati /\nevamavasthite prayatnakāryānekatvāditi pratiṣedha\nucyata iti /\nprayatnānantarīyakatvaṃ prayatnānantarotpādo vā syāt prayatnānantaropalambho vā /\nna tāvatpūrvaḥ kalpo 'siddhatvāt /\ntasmātprayatnānantaropalambha āstheyaḥ\ntatra kāryasamaṃ pratiṣedhamāha prayatnānantaramupalabhyamānānāṃ prayatnānantaramātmalābhaśca dṛṣṭo yathā ghaṭādīnāṃ vyavadhānāpohāccābhivyaktirvyavahitānāṃ mūlakakīlakādīnāṃ, tatkiṃ prayatnānantaramātmalābhaḥ śabdasyāho svidabhivyaktiriti viśeṣo nāsti /\ntadevaṃ kāryāviśeṣeṇa pratyavasthānaṃ kāryasamaḥ /\nyena tu kāryasamā jātiranyathaivoktā tadyathā 'nityaḥ śabdaḥ kṛtakatvād ghaṭavadityukte anyad mṛtpiṇḍādikāryatvaṃ ghaṭasya anyacca vivakṣāprayatnavāyupreraṇābhighātakāryatvaṃ śabdasya tasmācchabdakṛtakatvasya ghaṭādikṛtakatvādbhedānna sādhanaṃ kṛtakattvamanityatvasyeti /\nseyaṃ kāryānyatvena pratyavasthānātkāryasameti /\n<lg>\n<l>tadāha kāryatvānyatvaleśena yatsādhyāsiddhidarśanaṃ tatkāryasamamiti bhadantenoktam /</l>\n<l>kīrtirapyāha /</l>\n<l>'sādhyenānugamātkāryasāmānyenāpi sādhane /</l>\n<l>sambandhibhedādbhedoktirdeṣaḥ kāryasamo mata' iti //</l>\n</lg></p>\n\n<p>tadanena yadīśvarasādhananirālaraṇāyoktam---tanugirisāgarādīnāmanyatkāryatvam\nanyacca prāsādāṭṭālagopurādīnā miti tadapi jātyuttaramenetyuktaṃ bhavati /\nna ca pratyakṣadṛśyamānaṃ buddhimadanvayavyatirekānuvidhānaṃ saudhādīnāmiva tanubhuvanādīnāṃ tāstītyetāvatā bhedena kāryabhede śabdamātrābheda iti sāprantam /\nabhūtvā bhāvalakṣaṇasya kṛtakatvasya saṃsthānavattvasya vā vastuna evābhedāt tasmādetadapyayuktam /\n'vastubhede pravṛttepi śabdasāmyādabhedinaḥ /\nna yuktā 'numitiḥ pāṇḍudravyādiva hutāśane' /\nna ceyaṃ jātirutkarṣāpakarṣasamābhyāṃ bhidyate sādhyadṛṣṭāntayordharmavikalpena pravartamānatvāttasmātsūtrakārokta\neva kāryasamosaṃkīrṇa iti yuktamutpaśyāmaḥ\n// 37 //</p>\n\n</div>\n<div>\n\n<p>  NyS_5,1.38: kāryānyatve prayatnāhetutvam anupalabdhikāraṇopapatteḥ //</p>\n\n<lg>\n<l>asya pratyādeśasūtram /</l>\n<l>kāryānyatve prayatnāhetutvamanupalabdhikāraṇopapatteḥ (sū. 38) //</l>\n</lg>\n\n<p>kāryasyotpattirna lakṣaṇasyānyatve 'bhivyaktilakṣaṇātkāryātprayatnasyābhivyaktiṃ pratyahetutvaṃ na bhavatītyata āha /\nanupalabdhikāraṇasyāvaraṇāderupapatterabhivyaktihetutvaṃ syād evaṃ tu nāstīti vyatirekaparaṃ draṣṭavyam /\nsati kāryānyatva iti bhāṣyaṃ sūtravadyojanīyam /\nyatra prayatnānantaramityatra yatratatrayorvyatyāsaḥ\ntatra prayatnānantaramabhivyaktiryatrānupalabdhikāraṇaṃ vyavadhānamupapadyata iti /\nkasmādanupalabdhikāraṇopapatteḥ prayatnābhivyaṅgyatvamityata āha /\nvyavadhānāyogācceti /\n(505/1) co hetvarthe /\nprayatnānantarabhāvina iti /\nviṣayeṇa viṣayiṇamupalakṣayati prayatnānantarabhāvina\nityarthaḥ /\nanupalabdhikāraṇopapatterityasya vyatirekapradhānatāmāha /\nna tu śabdasyānupalabdhīti /\ndeśyavārtikaṃ saṃśayasamāta iti /\n(547/7) pariharati ubhayasādharmyāditi /\nviśeṣānupalabdhau satyāmubhayasādharmyātsaṃśayasamaḥ /\nidaṃ tu viśeṣopalabdhimavivakṣitveti viśeṣaḥ /\ntadidamuktamayaṃ tu na tatheti /\ndeśayati sādharmyasamāta\niti /\nnirākaroti na hettvadhyāropaṇāditi /\n<lg>\n<l>prayatnānantarīyakatvādityayaṃ prayatnānantaramupalabdherityadhyāropya pratiṣidhyate /</l>\n<l>sādharmyasame tu nāropaṇamityarthaḥ /</l>\n<l>tadevaṃ jātyuttaravādinaṃ prati sādhanavādinā sarvatraiva samyak samādhānaṃ svasādhanasya vaktavyam /</l>\n<l>evaṃ sati tattvanirṇaye kathāparyavasānaṃ bhavati // 38 //</l>\n</lg></p>\n\n</div>\n<div>\n\n<p>  NyS_5,1.39: pratiṣedhe ḥpi samāno doṣaḥ //</p>\n\n<lg>\n<l>yadi punarvādyapi jātivādinaṃ prati sādhanābhāsena pratayavatiṣṭhate tataḥ ṣaṭpakṣyāṃ satyāṃ na tattvanirṇayāvasānā kathā bhavediti śiṣyahitaḥ sūtrakāraḥ samādhānābhāsavādinaṃ prati ṣaṭpakṣīmavatārayati /</l>\n<l>pratiṣedhe 'pi samāno doṣaḥ (sū. 39) //</l>\n</lg>\n\n<p>tadetatsūnatrāvatāraparaṃ bhāṣyaṃ hetoścedanaikāntikatvamupapādyate prativādine 'naikāntikatvādasādhakaḥ syāditi /\nyadi cānaikāntikatvādasādhakaṃ vādino vacanaṃ pratiṣedhe 'pi samāno doṣaḥ /\nyo 'yaṃ prayatnakāryānekatvāditi pratiṣedho jātivādinanaḥ so 'pyanaikāntikaḥ /\nevaṃ hyaikāntikaḥ syādyadi sarvameva pratiṣedhed\nyatastu kiṃ citpratiṣedhati kiṃ cicca na, tasmādayamanaikāntikaḥ\nato 'sādhaka ityarthaḥ /\n<lg>\n<l>vyākhyāntaramāha /</l>\n<l>atha vā śabdasyeti /</l>\n<l>nityapakṣo 'bhivyaktirnotpāda</l>\n<l>evamanityapakṣe utpādo nābhivyaktirityayaṃ viśeṣo na sidhyatyayaṃ pratiṣedhe 'pi samāno doṣa ityarthaḥ // 39 //</l>\n</lg></p>\n\n</div>\n<div>\n\n<p>  NyS_5,1.40: sarvatraivam //</p>\n\n<p>na kevalamasyāṃ jātāvayaṃ samādhānābhāso vādino 'pi tu sarvatraiva jātāviti śiṣyān śikṣayati sūtrakāraḥ /\nsarvatraivam (sū. 40) // asminsamādhāne prayukte vādinā punarjātivādī pratyavatiṣṭhate /</p>\n\n</div>\n<div>\n\n<p>  NyS_5,1.41: pratiṣedhavipratiṣedhe pratiṣedhadoṣavaddoṣaḥ //</p>\n\n<p>pratiṣedho jātivādinastasya vipratiṣedho mūlasādhanavādinastasmiṃstulyo doṣa\n<l>iti jātivādinaḥ pratyavasthānamityarthaḥ // 41 //</l></p>\n\n</div>\n<div>\n\n<p>  NyS_5,1.42: pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā //</p>\n\n<lg>\n<l>atha pañcamaṃ pakṣaṃ sādhanavādinaścaturthapakṣavādinaṃ prati matānujñāpāpādanamāha /</l>\n<l>pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā (sū. 42) //</l>\n</lg>\n\n</div>\n<div>\n\n<p>  NyS_5,1.43: svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt samāno doṣaḥ //</p>\n\n<p>seyaṃ matānujñā tṛtīye pakṣe pañcamapakṣavādino 'pi sādhana vādina\niti jātivādī ṣaṣṭhapakṣasthita āha /</p>\n\n<p>svapakṣalakṣaṇāpekṣopapattyupasaṃhārahetunirdeśe parapakṣadoṣābhyupagamātsamāno doṣaḥ (sū. 43) //</p>\n\n<p>svapakṣaṇe lakṣyate tadutthānatvājjātiḥ svapakṣalakṣaṇā anaikāntikatvodbhāvanalakṣaṇā tāmabhyupetya\nanuddhūtya pratiṣedhe 'pi jātilakṣaṇe samāno 'naikāntikatvadoṣa ityupapadyamānaṃ svapakṣe 'pi doṣaṃ parapakṣe jātivādipakṣe sādhanavādyupasaṃharati /\ntatra cānaikāntikaṃ hetuṃ brūte tadevaṃ svapakṣalakṣaṇāpekṣopapattyupasaṃhāre hetunirddeśe parapakṣe yatsvayaṃ dūṣaṇaṃ dattaṃ tasyābhyupagamādvādino 'pi samānova doṣa\niti /\njātivādino vacanaṃ ṣaṣṭhe pakṣe sthitasya tadevaṃ vistīrya saṃkalayyāha /\ntatra khalu sthāpanāhetuvādina iti /\nseyaṃ ṣaṭpakṣī samānadoṣāpādanenānirṇāyakatvātpaunaruktyācca na tattvanirṇayāya paryāptā, tasmātsamādhānābhāsena jātivādinaṃ prati na pratyavastheyaṃ, kiṃ tu samyak sādhanena, tathā ca ṣaṭrapakṣī upahatānāvatarati /\ntattvanirṇayaparyavasānā ca kathā bhavati /\n<lg>\n<l>yadi tvasya kadā citsamyaksādhanavādino 'pi pratibhākṣayātsamādhānaṃ na sphurati tato 'tyantaparājayādvaraṃ saṃśayo 'pīti nyāyena samādhānābhāsenāpi pratyavastheyamevetyāśayavānāha /</l>\n<l>teṣāṃ sādhvasādhutāyāmiti /</l>\n<l>bhāṣyavyākhyayā vārtikamapi vyākhyātam /</l>\n<l>etāstu jātayo na tattvavivekamupakurvanti prayujyamānatayā nirākaraṇīyatayā tvāsāmapyupakāra iti // 41 //</l>\n</lg></p>\n\n<p>iti miśraśrīvācaspativiracitāyāṃ nyāyavārtikatātparyaṭīkāyāṃ</p>\n\n<p>pañcamasyādhyāyasyādyamāhnikam //</p>\n\n</div>\n<div>\n\n<p>miśraśrīvācaspativiracitāyāṃ nyāyavārtikatātparyaṭīkāyāṃ</p>\n\n<p>pañcamodhyāyaḥ</p>\n\n<p>  NyS_5,2.1: pratijñāhāniḥ pratijñāntaraṃ pratijñāvirodhaḥ pratijñāsaṃnyāso hetvantaramarthāntaraṃ nirarthakam avijñātārtham apārthakam aprāptakālaṃ nyūnamadhikaṃ punaruktam ananubhāṣaṇam ajñānam apratibhā vikṣepo matānujñā paryanuyojyopekṣaṇaṃ niranuyojyānuyogopasiddhānto hetvābhāsāśca nigrahasthānāni //</p>\n\n<p>vipratipattyapratipattyorvikalpādvaicitryānnigrahasthānabahutvamiti saṅkṣepeṇoktaṃ tadidānīṃ vibhajanīyam /\ntatra ya evamāhuḥ sarvo 'yaṃ sādhanadūṣaṇaprakāro buddhyārūḍho na vāstava iti /\ntān pratyāha parājayavastūnīti /\nparājayo vasatyeṣviti parājayasthānānītyarthaḥ /\nkālpanikatve kalpanāyāḥ sarvatra sulabhatvātsādhanadūṣaṇavyavasthā na syāditi bhāvaḥ /\nnigrahasthānāni paryāyāntareṇa spaṣṭayati /\naparādheti /\nya āhurasādhanāṅgaṃ vacanamadoṣodbhāvanaṃ dvayornigrahasthānatvamanyattu na yuktamiti tān pratyāha /\nsāmānyato dve nigrahasthāne /\nsāmānyavivakṣāyāṃ pratijñāhānyādayo dvārviśatirapi na bhidyante tattvasādhanāṅgaṃ vacanamadoṣodbhāvanamiti bhavadbhiḥ saṃgṛhītamṛṣiṇā ca vipratipattyapratipattibhyāmiti na kaścidviśeṣaḥ /\natra vicārayati kartṛkarmakaraṇānāmiti /\ntatraike varṇayanti pakṣasyeti /\n(549/13) yathā pakṣoddeśena sādhanaṃ pravartamānaṃ pakṣasya evaṃ taduddeśena dūṣaṇāni pravartamānāni pakṣasyaiveti /\nevaṃ cāhurdūṣaṇānīti /\nnyūnatādayo hi sarve pakṣoddeśena pravartamānāḥ pakṣasyaivetyarthaḥ /\ndūṣayati etattu na samyagiti /\npakṣoddeśena pravṛtteḥ pakṣaviṣayatāṃ nāpajānīmaḥ sākṣāttu tadviṣayatāṃ nirākurmaḥ /\ntasya vastusatastādavasthyāt /\nevaṃ sādhanamapi yatrāsamarthaṃ tatra prayujyamānaṃ na svato duṣyati yatra tu samarthaṃ tatsādhayatyeva tasmātkartureva doṣa ityāha /\ntasmādasamarthayoriti /\n(550/1) na kevalaṃ svātantryātkarturnigraho 'pi tu tadādhāratvādvipratipattyapratipattyorityāha /\nvipratipattyapratipapattyośceti /\nnanu vākye nyūnatādayo doṣā na puruṣāśrayā ityata\nāha /\nvipratipattyapratipattī ceti /\nna svarūpeṇa vākyaṃ duṣṭaṃ tasya tādavasthyādityuktaṃ kiṃ tu puruṣasya vipratipattyapratipattibhyāṃ tathā pratibhāti tena vākyagatanyūnatādidarśanātpuruṣe vipratiprattyapratipatī pratīyete tena dvāreṇa puruṣo nigṛhyate na tu vākyametāvatā ca pratijñādoṣa ityucyate /\nnacāyamapi niyamo yadvākyadvāreṇa puruṣī nigṛhyate ajñānādiṣu tadabhāvādi tyāha /\nkāni cinnigrahasthānīti /\nśaṅkate dvavidhyānupapattiriti /\nsāmānyaṃ vivakṣyate viśeṣo vā sāmānyavivakṣāyāṃ nigrahasthānamityevāstu tasya sarvatrāviśeṣākuto dvaividhyaṃ viśeṣavivakṣāyāṃ pratijñāhānyādīni bahūnītyayuktaṃ dvaividhyābhidhānamubhayathā 'pītyarthaḥ /\nnirākaroti na sāmānyabhedavistarasya vivakṣātaḥ pravṛtteriti /\nsāmānyavivakṣāyāmapi nigrahasthānamiti noktam uddeśādaviśeṣaprasaṅgāt /\ntasmāt lakṣaṇaṃ praṇayatā 'nyathā tadasambhavādavāntarasāmānyadvaividhyavivakṣayā sāmānyaṃ lakṣitam /\nbhedānāṃ tu vistaravivakṣayā pratijñāhānyā dayo 'pi prapañcitā ityarthaḥ /\nāntargaṇikānāṃ tu bhedānāmānantyamityāha /\nudāharaṇamātratvācceti /\ndvāviṃśatisaṃkhyāvacchinno bheda udāharaṇamātram /\nāntargaṇikabhedavivakṣayāṃ tvānantyamityarthaḥ /\nbhāṣyamanubhāṣyākṣivapati prāyeṇa pratijñeti /\nsamādhatte kriyāvacanadoṣadvāreṇeti /\n(551/1) vacanadoṣadvāreṇetyetāvanmātre vaktavye kriyādoṣāmidhānaṃ dṛṣṭāntārtham /\nnanvāśrayārtho 'pyayuktaḥ puruṣāśrayatvādityata āha /\nna cādhārādheyabhāva\niti /\naparamapi bhāṣyamanubhāṣyākṣipati tattvavādinamatattvavādinaṃ ceti /\n<lg>\n<l>samādhatte /</l>\n<l>na parāpadiṣṭeti /</l>\n<l>samyam</l>\n<l>sādhane jātyuttare datte tasya jātitvamanudbhāvayaṃstattvavādyapi nigṛhyataityarthaḥ // 1 //</l>\n</lg></p>\n\n</div>\n<div>\n\n<p>  NyS_5,2.2: pratidṛṣṭāntadharmābhyanujñā svadṛṣṭānte pratijñāhāniḥ //</p>\n\n<lg>\n<l>lakṣaṇaṃ tu /</l>\n<l>pratidṛṣṭāntadharmābhyanujñā svadṛṣṭānte pratijñāhāniḥ (sū. 2) //</l>\n</lg>\n\n<p>tadetatsūtraṃ bhāṣyamatena tāvad vyācaṣṭe pratidṛṣṭāntasya yodharmastaṃ yadā svadṛṣṭānte 'bhyanujānātīti /\ntadetadbhāṣyavyākhyānamupanyasya vārttikakāro dūṣayati /\netattu na budhyāmahe kadhamatra pratijñā hīyata iti /\nanityaḥ śabda aindriyakatvād\nghaṭavaditi sādhane prayukte prativādinā cānaikāntikatve sāmānyenodbhāvite tṛtīyasthānapatito vādyāha /\nastu tarhi sāmānyavad ghaṭādirnitya\niti /\ntathā satyaindriyakatvamanaikāntikaṃ na bhavati nityamātrāgāmitvād ghaṭādīnāmapi nityatābhyupagamādityāśayena yadyapapi tathā 'pi sākṣādanaikāntikadoṣodvāramakṣarārūḍhamanukvā svadṛṣṭānte nityatāṃ pratipadyate, nityatāpratipatteścāsiddhatā dṛṣṭānte doṣo bhavati sādhyavikalatetyarthaḥ /\nso 'yaṃ dṛṣṭāntadoṣeṇa hetudoṣeṇa vā viruddhatvena ghaṭādīnāmapi nityatvābhyupagamenaindrinayakatvasya hetoḥ sādhyānityatvaviruddhena nityatvena vyāptatvād nigraho vādino na pratijñāhāniḥ /\nna khalvanenāstu śabdo nitya itipratijñā parityaktā kiṃ tvastu ghaṭo 'pi nitya ityuktam /\nyadi dṛṣṭāntaparityāgena pratijñātārthasyāsiddheḥ pratijñāhānirityucyate tataḥ sarva eva doṣaḥ pratijñāhāniḥ sarvasmādeva doṣātpratijñāhānerupapatteḥ /\ntasmātkathaṃ cid dṛṣṭāntaparityāgena pratijñāhānirupacaritavnayā ca cāsau pradhānaṃ pratijñāhāniṃ vinā bhavitumarhatītyāha /\ndṛṣṭāntaṃ cajahaditi /\n(552/3) tadevaṃ bhāṣyakarīyaṃ vyākhyānaṃ dūṣayitvā svamatena vyācikhyāsuḥ pṛcchati /\nkathaṃ tarhīti /\ndṛṣṭaścāsāvante nigamane vyavasthita iti dṛṣṭāntaḥ /\ndṛṣṭāntapratidṛṣṭāntau pakṣapratipakṣāvucyete /\netaduktaṃ bhavati /\npratidṛṣṭāntasya pratipakṣasya sāmānyasya yo dharmo nityatvaṃ taṃ svapakṣe śabde 'bhyanujānāti /\nudāharaṇamāha /\nyathānityaḥ śabda aindriyakatvāditi /\ndvitīyapakṣavāditi sāmānyena pratayavasthitaidamāha tṛtīyapakṣe sthito vādī yadi sāmānyamaindripayakaṃ nityaṃ śabdo 'pyevaṃ bhavatviti /\npratijñāhāniḥ /\natra cānaikāntikatvena pratyavasthitaityupalakṣaṇaṃ yena kena citgnakāreṇa svapratijñātārthānirvāhaṃ paśyan pratijñārthañjahatpratijñāhānimāpnotīti paramārthaḥ /\nyadapyucyate svayameva ghaṭamanityamaindriyakamudāhṛtya ghaṭasyaindriyakatvaṃ paśyan kathamanunmataḥ san\nsāmānyasya nityasyaindriyakatvadarśanamātrācchabde nityattvamabhyupagacchetkintūbhayatradarśanātsaṃśayittaḥ syāt tatra sarvaṃ nitya miti sāṃkhyīyarāddhāntāvaṣṭambhenāpi svapakṣanirvāhaṃ paśyato 'naikāntikatvoddhārāya prekṣāvato 'pi pravṛttisambhavāt /\nna cātyantikaṃ prekṣāvattvamiha grāhyam /\ntādṛśasyanigrahādhikaraṇatvānupapatteḥ /\ntasmādyathā jaḍaṃ prati vicāro nāstyevaṃ prāmāṇikamapi prati nigrahāvatātāro nāstīti madhyamo jano nigrāhyaḥ /\ntasya ca sambhavantyevaṃ pramādā iti /\nśaṅkate /\nprasaṅgavidhānāditi cet /\nnirākaroti tacca na ata eva tatprāpteḥ /\nhetudoṣamuddidhīrṣuḥ prasañjayannabhyupagacchatyeva na hi sāṅkhyīyaṃ rāddhāntamanabhyupagacchannanaikāntikatvamuddhartumarhatīti bhāvaḥ /\ntadanena paramataṃ nirākṛtaprāyamapi sākṣānnirākarttumupanyasyati /\nhetudoṣeṇānaikāntikatvalakṣaṇena caritārthatvānna pratijñāhāni rnigrahasthānamityanye /\n(553/1) yadāha kīrtiḥ /\n<lg>\n<l>'tasmādaindriyaka tvasya nityānityapakṣavṛttervyabhicārādasādhanāṅgasyopādānānnigraho na pratipakṣadharmasyābhyanujñānāditi /</l>\n<l>nirākaroti /</l>\n<l>nānaikāntikadoṣaparihāreṇa vipratipattestadupapatteḥ /</l>\n<l>yadā hi sāṃkhyapakṣāvalambanena śabdanityatvamabhyupa iti tadā pratijñāhāniḥ na viruddho heturnāpyanaikāntiko vipakṣābhāvāt kevalaṃ pratijñātārthahānamevāsya parājayasthānaṃ, vipratipatteḥ svasādhyaviruddhapratipatteriti sarvamavadātam // 2 //</l>\n</lg></p>\n\n</div>\n<div>\n\n<p>  NyS_5,2.3: pratijñātārthapratiṣedhe dharmavikalpāttadarthanirdeśaḥ pratijñāntaram //</p>\n\n<p>etadvyācaṣṭe pratijñāto mīmāṃsakaṃ prati vaiśeṣikeṇānityaḥ śabdaḥ iti tasya sādhanamainrdiyakatvāddhaṭavaditi evamuktasya pratiṣedho mīmāṃsakena kriyate pratidṛṣṭāntena hetuvyabhicāraḥ tamāha sāmānyamaindriyakaṃ nityamiti /\ntasminpratiṣedhe mīmāṃsakena kṛte dharmavavikalpāttathā nirddenaśa iti yāvannocayate tāvadardhokta eva dharmavikalpādityanūdya vyācaṣṭe /\ndṛṣṭāntapratidṛṣṭāntayor dhaṭasāmānyayoḥ sādharmyamaindriyakatvaṃ tadyoge taddharmabhedāt sāmānya maindriyakaṃ sarvagatamaindriyakastvasarvagato ghaṭa iti dharmavikalpāttadarthaṃ prati jñātārthasiddhyarthaṃ śabdasyāsarvagatatvaṃ mīmāṃsakānāṃ pratipādayituṃ nirddeśaḥ tasya hi śabdasyāsarvagatatvamasiddham /\npraśnapūrvakaṃ nirddeśasvarūpamāha katham /\nyathā ghaṭo 'sarvagato 'nitya iti evaṃ śabdo 'pyasarvagato 'nitya\niti /\nidaṃ hi pratijñāvākyam anityaḥ śabda itivadasarvagataḥ śabda iti mīmāṃsakaṃ vipratipannaṃ prati nirddeśānna tu kṛtakatvāditivadudāharaṇasādharmyādasya hetulakṣaṇamasti sādhyanirdeśaḥ pratijñeti tu pratijñālakṣaṇayogātpratijñāntarameva yadyapyasya manasiviparivartate asarvatatvaṃ sādhayitvā mayā asarvagatatve satīti aindriyakatvaṃ heturviśeṣaṇīya iti tathāpyetadanena na kṛtaṃ kiṃ tvasarvagataḥ śabdo ghaṭavadityuktvaiva virataḥ parārthānumāne ca vacanagatā guṇadoṣā vicāryante na tu vacanānapekṣaṃ vastu, tadidamāha\nasarvagataḥ śabda iti dvitīyā pratijñā heturahitā /\nasya praśnapūrvakaṃ nigrahasthānatvamāha tatkathamiti /\nanarthakaṃ niṣprayojanamiṣṭārthasiddherabhāvāditi /\nvārttikaṃ tatrānityaḥ śabda iti pratijñāpa prathamā /\nasyāṃ sāmānyenaindriyakeṇa hetoranaikāntikatvātpratihato vādī prativādinā asarvagataḥ śabdo 'nitya\niti pratijñāntaraṃ pūrvapratijñāsiddhyarthaṃ karotītyanuṣajyate /\npṛcchati kathamiti /\nuttaram /\nsādhanasāmarthyāprajñānāt /\nanityaḥ śabda\naindriyakatvād ghaṭavadityetāvavaduktvā nirākāṅkṣo vādī na tvasarvagatatve satīti sādhanaṃ viśeṣitavān na cāviśiṣṭaṃ sādhanamatrārthe 'samarthaṃ viśiṣṭaṃ tu samarthaṃ tasya sāmarthyamaparijñāyāviśiṣṭe tadāropyāviśiṣṭasādhanaṃ prayuktavān /\ntatra nirākāṅkṣo vādī savyabhicārahetuprayogādeva parājīyate na tu pratijñāntaraprayogāt /\nyadi tu vādinyaparyavasitavāda eva madhye prativādinā hetoranaikāntikatve udbhāvite tamevahetumasarvagatatve satīti viśeṣṭuṃ mīmāṃsake prati śabdasyāsarvagatatvaṃ pratijātīte /\nasarvagataḥ śabda iti pratijñāya ca na hetuṃ bravīti tadānaikāntikatvoddhārāya pratijñāntarakaraṇānnānaikāntikatvena parājīyate api tu pratijñāntarādeva, na hi pratijñā pratijñāntaraṃ sādhayitumarhatīti /\nso 'yaṃ pratijñāṃmātrasyāsādhakatvāpratipattyā 'sādhakasyaiva vā sādhakatvapratipattyā parājīyate /\ntadetadāha na ca pratijñā pratijñāntaraṃ sādhayati /\ntena pratijñā yatrārthe samārthā tadaparijñānātpañcāvayavasādhye ca sāmarthyāropaṇādaparijñānāditi śliṣṭanirddeśaḥ prasajyapratiṣedhaparyudāsau vivakṣitau tenājñānādviparītajñānācca pratijñāntaraṃ nigrahasthānamiti /\nyatpunarucyate paraiḥ atyantāsambaddhametad yatpratijñā pratijñāsādhanāyeti yo hi prāk pratijñāmuktvā hetūdāharaṇādikaṃ vaktuṃ jānāti sa kathaṃ cidanukramaṃ sādhanasya jānātyeva jānan kathamavi kalāntaḥkaraṇaḥ pratijñāmeva pratijñānasādhanāyopādadīteti /\ntatra brūmaḥ\n<lg>\n<l>nāyaṃ pratijñayā pratijñā sādhanīyeti buddhyā pravṛttaḥ kiṃ tvasarvagatatvaṃ śabdasya mīmāṃsakaṃ prati sādhayitvā tenaindriyakatvaṃ viśiṣyānaikāntikatvamuddharaṇīyamiti manorathena pravṛttaḥ pratijñāṃ kṛtavān asarvagataḥ śabda iti /</l>\n<l>athāsya prativādyavaṣṭambhātpariṣaddarśanādvā stambhitatve sādhanāpratibhanayā tūṣṇīṃ bhavataḥ prekṣāvato 'pi pratijñāntaraṃ bhavati nigrahasthānam /</l>\n<l>ayaṃ ca vikalāntaḥkaraṇasya nigraho bhavadbhirapyukta</l>\n<l>eva tadabhyupagamyāpratibhayā tūṣṇīṃbhāvāditi vadadbhiḥ so 'yamīdṛśo 'satpralāpo bhavadbhiḥ śāstre nibandhanīyona tvasmābhiriti vyaktamiyaṃ rājakulasthitiriti sarvaṃ caturasam // 3 //</l>\n</lg></p>\n\n</div>\n<div>\n\n<p>  NyS_5,2.4: pratijñāhetvorvirodhaḥ pratijñāvirodhaḥ //</p>\n\n<p>atra pratijñāhetvoriti pratiyogidvayamātropalakṣaṇaparam /\ntena dṛṣṭāntādayo 'pi pratiyogina unneyāḥ /\netaduktaṃ bhavati yeṣāṃ vākyagatānāṃ padārthānāṃ mitho vyāghātaḥ pratīyate pramāṇāntaraṃ ca virodhakaṃ sa virodho nāma nigrahasthānam1 lakṣyasthitaspaya pratijñāgrahaṇasyāpyupalakṣaṇārthatvāt /\nnacaivaṃ bhāṇḍālekhyanyāyaḥ ekadeśenāvyāpakena samudāyasaṃgrahe sa hi bhavati, na tu vyāpakena saṃgrahe vyāpakaṃ cānavayavena idaṃpratiyogimithunayorvirodhaḥ\nato yathāśruti tāvitsūtraṃ vyācaṣṭe vārtikakāraḥ\nyatra pratijñā hetunā virudhyata iti /\ndvayorvirodhe yasya pramāṇāntarānugrahastena tadbādhyata iti tena tadvirudhyataityucyate /\nyatra pratijñayā heturvirudhyate tadudāharati /\nyathā guṇavyatiriktaṃ dravyaṃ bhedenāgrahaṇāditi /\natra hi bhedenāgrahaṇādityanena grahaṇapratiṣedhena grāhyābhāva upalakṣyate /\ntenaivaṃ hetvartho bhavati guṇavyatiriktaṃ dravyamavyatirekāditi /\nso 'yaṃ pratijñāhetupadayorvyāptismaraṇānapekṣa\neva parasparavyāghāto 'stitāstipadayoreva /\nna caivaṃvidhaḥ śabde nityatvakṛtakatvayoryena kṛtakatvavadviruddho 'yaṃ hetvābhāsaḥ syāt /\ntatra hi kṛtakatvasya nityatvena vyāptismaraṇāpekṣa\neva virodhaḥ pratīyate na tvayaṃ tathā astināstivatsvabhāvavirodhāt /\nyadyapyayamasiddho 'pi hetustathā 'pyasyāsiddhirbādhakaṃ pramāṇāntaramanusṛtya pratipattavyā pratijñāvirodhastūccāraṇamātrādeva prathamata eva gamyata iti /\ntenaiva dūṣitenāsiddhiḥ paścāttanī na dūṣaṇatvāya kalpate bhasmīkṛte dahanavat /\npratijñāhetuvirodhamātreṇa ca nigrahasiddheḥ suhṛdbhāvamātreṇa pratijñāyā balavattāsmaraṇam /\npratijñāyāścātra balavattvaṃ pramāṇāntarānugrahāt /\ntathā hi darśanasparśanābhyāmekārthapratisaṃdhānādrūpādivyatiriktaṃ dravyaṃ sidhyatīti tadanugṛhītā pratijñaiva hetvarthaṃ bādhata iti /\netenaiveti /\nlakṣaṇena /\nśramaṇā garbhiṃṇīti śramaṇā brahmacāriṇī nāntarvatnī bhavitumarhati jitendrayasyopasthasaṃyamo hi brahmacaryaṃ, na--cāsādhanāṅgasya pratijñāyā vacanādeva nigṛhīta iti kṛtaṃ virodhodbhāvanena niṣpāditakriye karmaṇi aviśeṣābhidhāyino dūṣaṇasya dūṣaṇanyāyātipātāditi sāṃpratam /\npratijñāyāḥ sādhanāṅgatvasya prathama evādhyāye darśitatvāt /\nhetuvirodho 'pi yatra hetunā pramāṇāntareṇānugṛhītena pratijñā bādhyate /\nyathā sarvaṃ pṛthagiti pratijñā na kiṃ cidekamityarthaḥ /\nhetuḥ samūhe bhāvaśabdaprayogāditi1 ekasamuccaye ghaṭādiprayogādityarthaḥ /\nnāstyekamekasamuccayaśceti vacanaṃ mitho virudhyate vinaiva vyāptyanusmaraṇamiti /\nna ca sarvanāstitvavādino naikasamuccayova\n'stīti vaktavyam asati hetau sādhyasiddherayogāt /\nna ca kalpitasya hetoḥ sādhanāṅgateti tatra tatra niveditam /\natra caikasamuccayasya pramāṇānugrahānnaikaṃ kiṃ ciditi pratijñā hetunā bādhyate /\netena lakṣaṇena pratijñāyā dṛṣṭāntavirodho 'pi vaktavyaḥ /\nyathā nityaḥ śabdaḥ prameyatvād yatprameyaṃ tannityaṃ yathākāśamiti sādharmyadṛṣṭāntaḥ /\nyadyapyatra vastuto heturanaikāntikastathā 'pi dṛṣṭāntasya pratijñāvirodhenaiva nigṛhyate virodhasya vākye prathamamavagateḥ /\nanityaṃ ghaṭādyunnīyānaikāntikatvapratipattestajjadhanyatvāditi /\nhetośca dṛṣṭāntādibhirvirodha etena vaktavya\nityanuṣajyate yathā nityaḥ śabda aindriyakatvādanaindriyadvyaṇukavaditi /\natrāpyaindriyakatvānaindriyakatvayāḥ śabdato virodhaḥ pratīyate sādhanavaikalyaṃ tu vastusvabhāvālocanayeti viśeṣaḥ /\nevamupanayena virodho 'naindriyakaśca śabda iti /\natrāpi vastusvabhāvālocanayā 'naindriyakatvāsiddhiḥ pratīyate śabdatastu virodha iti /\npramāṇavirodhaśca pratijñāhetvorvaktavyaḥ /\n(554/1) yadyapi bādhitaviṣayaṃ hetvābhāsāntargataṃ tathāpīhāpyastīti virodhahetvābhāsayoratra nigrahasthānayoḥ samāveśo 'stu na kva cidviṣaye samāveśādānarthakyam /\nviṣayāntare samāveśābhāvādarthavattvāt /\ndarśitaṃ cānantarameva bhinnaviṣayatvamiti /\ntadevaṃ sādhanavādino virodhaṃ nigrahasthānamabhidhāyottaravādino 'pi nigrahasthānamanenaiva saṃgṛhītamityāha parapakṣasiddhena gotavādineti /\nyadā hi bauddhena prābhākaraṃ prati sādhyate anityaḥ śabdaḥ śrāvaṇatvāditi /\nyadyanityatvaṃ na bhavecchrāvaṇatvaṃ na syāditi prābhākaro 'naikāntikatvamudbhāvayati śrāvaṇaṃ śabdatvaṃ nityaṃ ceti tadāsyānaikāntikatvodbhāvanaṃ svakīyaśabdatvanirākaraṇaviruddhamiti /\nparapakṣasiddhaṃ gotvādyapīdṛśa eva viṣaye viruddhe draṣṭavyam /\nsiddhāntaviruddhaṃ ca sādhanaṃ viruddhamityāha /\nsvapakṣānapekṣaṃ ca /\nnanu yadyanaikāntikodbhāvanamapi viruddhaṃ kastarhyanaikāntikatvāpādanasya viṣaya ityat āha /\nubhayapakṣasampratipannastviti /\ndeśayati /\ndṛṣṭāntābhāsā iti /\navayavāntaraṃ hi pratijñāhetpavādibhya udāharaṇe tena hetvābhāsoktyā tasya saṅgrahaḥ/pāramparyeṇa tūdāharaṇābhāsasya hetudūṣakatvena sarvameva hetudūṣakamiti bhāvaḥ /\npariharati hetvābhāsapūrvakatvāditi /\nhetvābhāsā ityatra hetuśabdaḥ svārthamaparityajya dṛṣṭāntamupalakṣayati /\nupalakṣaṇe heturuktaḥ\nhetvābhāsapūrvakatvāddhetvābhāsapradhānakatvād\ndṛṣṭāntābhāsenāpi hetureva dūṣyate yataḥ /\nna caitāvatā pratijñādidoṣopalakṣaṇaprasaṅgaḥ /\nna hi yatra yatra nimittamasti tatsarvamupalakṣaṇīyaṃ,\nkiṃ tu yadupalakṣyate tatrāvaśyaṃ nimittaṃ vaktavyam /\n<lg>\n<l>na ca sūtrakārasya sarvatra lāghavādaro dṛḍha</l>\n<l>ityuktam /</l>\n<l>tasmātsarvaṃ ramaṇīyam // 4 //</l>\n</lg></p>\n\n</div>\n<div>\n\n<p>  NyS_5,2.5: pakṣapratiṣedhe pratijñātārthāpanayanaṃ pratijñāsaṃnyāsaḥ //</p>\n\n<p>aindriyakatvasya hetoranaikāntiṅkatvodbhāvanena śabdānityatvapakṣe pratikṣipte vādī prativādinaṃ brūyādanaikāntikatvamuddidhīrṣuḥ kaḥ punarāhānityaḥ śabda iti /\nyadyahamanityaḥ śabda iti pratijñātamapahvotuṃ śaknoti tadā na sāmānyena nityena me heturanaikāntiko bhavatīti buddhyā 'hnupate so 'yamevaṃvādī na śakyo 'naikāntikatvena jetum /\napahvavasyāpahnavatvāvedane 'naikāntikatvoddhārāttasmādanaikāntikasyānaikāntikatvasthāpanāyāpahnavasyāpahnavatvamudbhāvanīyam /\ntatra kimapajnavatvamudbhāvyānaikāntikatvaṃ vyavasthāpya nigṛhyatāmutāpahnavādeveti saṃśaye 'pahnavatvodbhāvanenaiva pūrvāparaparāhate nirgṛhyate nānaikāntikatvena tatpūrvakatvādanaikāntikatvasthāpanasya /\ntasmādyaduktaṃ kīrtinā kimidānīṃ hetvābhāsāduttarapratijñāsaṃnyāsāpekṣayā tasya prativādino hetvābhāsa evādyaṃ nigrahasthānamiti tadapyapāst /\n<lg>\n<l>pratijñāsaṃnyāsasyaiva pūrvabhāvitvāt /</l>\n<l>yadapi tenoktaṃ pakṣapratiṣedhe tūṣṇīṃbhavatastūṣṇīṃbhāvo nāma nigrahasthānaṃ pralapataśca pralapitaṃ nāmetyādyapi vācyaṃ syāditi /</l>\n<l>tadapyasāṃpratam /</l>\n<l>na hi tūṣṇīmbhāvena pralapitādibhirvā śakyamanaikāntikatvamuddhartuṃ yathā pratijñārthāpahnavena, na caite hetvābhasodbhāvanasya purastāttanāḥ tasmādetadapyanirūpitābhidhānādyatkiñciditi // 5 //</l>\n</lg></p>\n\n</div>\n<div>\n\n<p>  NyS_5,2.6: aviśeṣokte hetau pratiṣiddhe viśeṣamicchato hetvantaram //</p>\n\n<p>vyākhyātuṃ nidarśanamāha nidarśanamekaprakṛtīdaṃ vyaktaṃ bhūtabhautikendriyamekaprakṛtīnāṃ vikārāṇāṃ parimāṇāt /\ntadyathā ekamṛtpūrvā ghaṭaśarāvodañjanādayaḥ parimitā dṛṣṭāḥ yāvān prakṛtervyūhaḥ saṃsthānaṃ tāvānvikāra iti /\nna caitadudāharaṇaṃ sādhanavikalamityāha dṛṣṭaṃ ceti /\nupanayamāha asti cedamiti /\nnigamanamāha tadekaprakṛtīnāmiti /\nasya parimitatvasya hetorvyabhicāreṇa pratyavasthānaṃ prativādinaḥ /\nnānāprakṛtīnāṃ ghaṭarucakādīnāmekaprakṛtīnāṃ ca ghaṭaśarāvādīnāṃ dṛṣṭaṃ parimāṇamiti /\nevaṃ pratyasthite prativādini vādī paścātparimitatvaṃ hetuṃ viśinaṣṭi ekaprakṛtisamanvaye sati śarāvādivikārāṇāṃ parimāṇadarśanāditi /\nprakṛtiḥ svabhāvaḥ, ekasvabhāvasamanvaye satītyarthaḥ /\nekaprakṛtisamanyavaṃ sphuṭayati /\nsukhaduḥkhamohasamanvitaṃ hīdaṃ sarvaṃ vyaktaṃ parimitaṃ gṛhyate /\ntathā hi /\nmetradāreṣu narmadāyāṃ maitrasya sukhabuddhirbhavati tatsapatnīnāṃ ca duḥkhabuddhiḥ caitrasya tāmavindato raṇaraṇakavato moho vibhādaḥ /\nnarmadayā bhāvāntarāṇi vyākhyātāni /\ntadevaṃ yatraikasvabhāvasamanvaye sati parimāṇaṃ tatraikaprakṛtitvameva tadyathaikamṛtpiṇḍasvabhāveṣu ghaṭaśarāvodañcanādiṣu /\nghaṭarucakādayastu naikasvabhāvāḥ mārdasauvarṇādīnāṃ svabhāvānāṃ bhedāt /\nnidarśyātra sūtraṃ yojayati tadidamaviśeṣokte hetau pratiṣiddha iti /\nasya nigrahasthānatvamāha /\nsati ca hetvantarabhāva iti /\napi ca yadi hetvantaravacane viśvamekaprakṛti sādhyate tadā nidarśanaṃ nāsti sarvasya pakṣe nikṣepāt /\natha nidarśanasiddhyarthaṃ kiṃ citpakṣādvyatiricyatetatastenaivānaikāntikatvam /\nanvitānāṃ parimitānāṃ bhinnaprakṛtikatvādityāha /\nhetvantaravacane sati yadi hetvarthanidarśana\niti /\nhetuḥ sādhanam arthaḥ sādhyaḥ tau hetvarthau nidarśayati vyāpyavyāpakabhāveneti /\nnidarśanaḥ\nnidarśanaḥ hetvarthayornidarśano hetvarthanidarśano dṛṣṭāntaḥ sa yadyupādīyate tato nedaṃ vyaktamekaprakṛti bhavati dṛṣṭāntasya prakṛtyantaropādānāt /\nvārttikaṃ sādhanāntaropādāne pūrvasyeti /\ndattottarāvasara eva vādini yadi prativādī hetvarthaṃ vyabhicārayati vādīca tṛtīyapadake sthito hetuṃ viśeṣayati tadā sādhanāntaropādānānnigṛhyatāmutānaikāntikasādhanopādānāt /\nna tāvadanaikāntikasādhanādasya nigraho hetuviśeṣaṇenanapava samāhitatvāditi /\ntasmāddhetvantaravacanādeva nigṛhyate pūrvasya vastuto 'samarthasyāsāmarthyakhyāpanāt /\nsāmarthye vā hetvantarānarthakyamiti sūktam\n// 6 //</p>\n\n</div>\n<div>\n\n<p>  NyS_5,2.7: prakṛtādarthādapratisaṃbaddhārtham arthāntaram //</p>\n\n<p>vyācaṣṭe yathoktalakṣaṇe pakṣapratipakṣaparigrahe sati vāde jalpe vitaṇḍāyāmityarthaḥ /\nhetutaḥ sādhyasiddhau prakṛtāyāṃ vādī sādhanaṃ brūyād nityaḥ śabdo 'sparśatvāditi /\natrāntare sūkhādibhirvyabhicāreṇa hetorasāmarthyaṃ paśyana tatpracchādanārthaṃ prasaktānuprasaktyā taṃ tamarthamupanyasyannarthāntareṇa nigṛhyate /\nabhidheyasya kriyāntarayogāt kriyāviśeṣasya yogādviśiṣyamāṇarūpo bhidyamānarūpaḥ śabdo nāmeti yathā vṛkṣastiṣṭhati vṛkṣaṃ chinatti vṛkṣeṇa candramasaṃ paśyati vṛkṣāyodakamāsiñcatītyādi /\ntadevamabhidheyasya kriyāviśeṣayogādviśiṣyamāṇarūpaḥ śabdo nāmeti /\nākhyātasvarūpamāha /\nkriyākārakasamudāya\niti /\nviṣayeṇa viṣayiṇamupalakṣayati /\npacati pacyataityevamādayaḥ śabdāḥ kriyāṃ kartāraṃ karma cābhivadanti tadetallakṣaṇamasiddhamativyāpakaṃ ca, na hi kartā karma vā ākhyātenābhidhīyate /\nkriyākṣepeṇaiva tayoḥ pratilambhāt /\nananyalabhyasya ca śabdārthatvāt /\nkartṛkarmaṇośca kārakāntaremyo bhāvanāyāmabhyarhitatamatvena tatsaṅkhyābhidhānaniyamādasiddhaṃ kārakābhidhānam /\nativyāpakaṃ ca pācakaḥ pākya\nityādernāmno 'pi kriyākārakasamudāyābhidhāyitvāt /\ntadasmin lakṣaṇe 'parituṣyan lakṣaṇāntaradvayenākhyātapadānyupasaṃgṛhṇāti /\nkārakasaṃkhyāviśiṣṭakriyākālayogābhidhāyyākhyātam /\npacati pacyataityādau kartuḥ karmaṇo vā saṃkhyayā kālena vartamānādinā viśiṣṭā kriyā pratīyate /\nkālaśca kva cidastītyetāvavokto,\nna tu vivakṣito lakṣaṇe pacata yajetetyevamādau tadyogāpratīteḥ /\nanena lakṣaṇena sthīyate supyataityādīnāmākhyātānāmasaṅghahaḥ kārakatatsaṃkhyayorapratīteḥ tatsaṃgrahāya dvitīyaṃ lakṣaṇamāha /\ndhātvarthamātraṃ ca kālābhidhānaviśiṣṭamabhidhīyataityabhidhānam /\nprayogeṣviti /\nnāmno vākhyātasya vā tadarthādabhidyamānarūpā nipātāḥ /\nyathā samuccayavikalpādināmapadaiḥ samuccayādayaḥ samuccetavyānnāmārthādākhyātārthādvā bhedenocyante tatra ṣaṣṭhīprayogāt /\nteṣāṃ samuccayo vikalpo veti naivaṃ cādayaḥ svārthānnāmārthādākhyātārthādvā bhedenābhidadhati /\nrūpyante pratipādyante rūpāṇi arthānnāmārthādākhyātārthādvā bhidyamānaṃ rūpaṃ pratipādyamānaṃ yeṣāṃ nipātānāṃ te tathoktaḥ /\nupasūjyamānāḥ samīpe prāk prayujyamānāḥ kriyāvadyotakā upasargāḥ avadyotanaṃ copalakṣaṇam /\n<lg>\n<l>adhikārthā viparītārthāścopasargā gṛhyante /</l>\n<l>yathā 'bhyāgacchati pratiṣṭhataityādiṣu tadasya nigrahasthānatvaṃ vārtikakāra upapādayati /</l>\n<l>abhyupagateti /</l>\n<l>yathā ca sādhanavādinor 'thāntaraṃ nigrahasthānamevamuttaravādino 'pi draṣṭavyam // 7 //</l>\n</lg></p>\n\n</div>\n<div>\n\n<p>  NyS_5,2.8: varṇakramanirdeśavad nirarthakam //</p>\n\n<p>varṇakramanirddeśavaditi vatiḥ /\natra yadā drāviḍaḥ svabhāṣayā tadbhāṣānabhijñamāryaṃ prati śabdanityatvaṃ pratipādayati tadā tannirarthakaṃ nigrahasthānaṃ sa khalvāryabhāṣāṃ jānannasāmarthyapracchādanāya tadbhāṣānabhijñatayā vā svabhāṣayā sādhanaṃ prayuktavān so 'yaṃ pūrvasminkalpe vipratipattyā nigṛhyate uttarasmiṃstvapratipattyā /\nvastutaḥ sādhanasāmarthye 'pi mūkavadāryapratipādakaśabdāpratītestatpratipādanārambhavaiyarthyāt /\natraiva dṛṣṭāntamātratayā vatinā atra varṇakramo darśito na punaretadudāharaṇaṃ nigrahasthānasya yena kapolavāditrādāvapi prasaṅgaḥ /\nyathā hi drāviḍasyārthabhedavivakṣotthāpitaṃ vacanaṃ naivaṃ varṇakramanirddeśaḥ kapolavāditraṃ vā apratipādakatvasāmānyādvarṇakramanirddeśavaditi dṛṣṭāntaḥ /\nata evāha bhāṣyakāraḥ /\nevaṃprakāramiti /\nna punaridamevetyarthaḥ /\nvārtikamudāharaṇaṃ bhāṣya iti /\n(555/3) evaṃprakārodāharaṇamityarthaḥ /\nsādhanānupādānāditi /\nparapratipādakaṃ pañcāvayavaṃ vākyaṃ sādhanaṃ tattena nopāttaṃ tasya svasamayena pratipādakatve 'pyāryān pratyapratipādakatvādityarthaḥ\n// 8 //</p>\n\n</div>\n<div>\n\n<p>  NyS_5,2.9: pariṣatprativādibhyāṃ trirabhihitamapyavijñātam avijñātārtham //</p>\n\n<p>yadvākyaṃ pariṣadā prativādinā ca na vijñāyate samānasaṃketena vādinā trirabhihitaṃ yāvadbhirvāraiḥ pariṣatprativādinorarthapratyayo bhavati sa ca prāyeṇa tribhiriti trirabhihitamityuktam /\nnanu samānasaṅketena vādinā trirabhihitamavijñātārthaṃ ceti na saṃbhavati /\nsambhave vā pariṣatprativādinai jaḍau na ca jaḍānavabodhe pratipādakasya kaścidaparādhaḥ /\nna hi badhiro gītaṃ na śṛṇotīti gāyanasya kaścidaparādha ityata āha /\nśliṣṭaśabdamasati prakaraṇādau niyāmake yathā śveto dhāvatīti /\napratītaprayogaṃ jarbharīturpharītū iti /\natidrutoccāritamityevamādinā kāraṇena tadavijñātārtham/asya nigrahasthānatvamāha /\nasāmarthyeti /\nvārtikaṃ bhāṣyavyākhyayā gatārtham\n// 9 //</p>\n\n</div>\n<div>\n\n<p>  NyS_5,2.10: paurvāparyāyogādapratisaṃbaddhārtham apārthakam //</p>\n\n<p>yatrānekasya padasyāśliṣṭasya pratītayogasyādrutoccāritasya vākyasya cānekasya paurvāparyeṇāyogaḥ sambandho nāstīti tasmādasambaddhārthatā gṛhyate tadapārthakaṃ nigrahasthānaṃ niṣprayojanaṃ, kasmāt? /\nsamudāyārthasya vākyārthasya vā 'pāyādvākyamahāvākyārthapratyāyanaprayojano hi padānāṃ vākyānāṃ vā prayogo 'sati tasminnapārthakamityarthaḥ /\nvākyasya paurvāparyāsambandhaudāharaṇamāha /\nyathā daśa dāḍimāni ṣaḍapūṣā iti /\npadānāṃ paurvāparyāsambandhe udāharaṇamāha /\nkuṇḍamajājinam\niti /\nraurukaṃ rarusambandhi /\npāryya pāyayitavyam /\napratiśīno vṛddhaḥ /\nvārtikakāraḥ śaṅkate /\nnirarthakāpārthakayoriti /\nparapratyāyanaprayojanaṃ hi vacanoccāraṇaṃ tatra nirarthakenevāpārthakenāpi na paraḥ pratipādyata iti ubhayorabhedaḥ /\nna ca varṇakramamātramekatrānyatra ca padānītyetāvatā bhedenopādanaṃ yuktam /\nekatra vākyopādānamanyatra padopādānamityapārthakayorapyavāntarabhedena bhedopādānaprasaṅgāditi śaṅkārthaḥ /\nnirākaroti /\nbhidyata iti /\npṛcchati /\nkatham /\nuttaram /\ntatrānarthake varṇamātram abhidheyaśūnyam iha tvapārthake padāni padyate gamyate 'bhidheyamebhiriti padāni vākyāni cābhidheyavanti asambaddhāni nirabhidheyaniṣprayojanayornirarthakāpārthakayormahānviśeṣaḥ /\nna tvīdṛśo vākyapadayorniṣprayojanayorviśeṣo yenāvāntarabhedamādriyāmahe /\nparapratyāyanaprayojanābhāvāmātravivakṣayā tvaviśeṣe sarvanigrahasthānāviśeṣaḥ sarvatra parapratyāyanābhāvāt /\nbhāve vā nigrahasthānānupapatteḥ\n// 10 //</p>\n\n</div>\n<div>\n\n<p>  NyS_5,2.11 // avayavaviparyāsavacanamaprāptakālam (sū. 11) //</p>\n\n<p>vyācaṣṭe pratijñādīnāmavayavānāṃ yathālakṣaṇamarthavaśāt kramaḥ lakṣaṇānatikrameṇa kramaḥ uktametadasmābhiḥ prathamādhyāye /\nyadapekṣitābhidhāyino vacanātpare pratipadyante nānyasya /\ntatra prathamaṃ sādhyanirddeśo 'pekṣitaḥ parairna tu sādhananirddeśaḥ\ntatra yadyayaṃ prathamaṃ sādhanameva prayuñjīta kathamapokṣitaṃ brūyād, anapekṣitābhidhāyī ca kathaṃ pratipādako nāma /\ntadevaṃ sarvāṇyeva hetuvacanādīni api kramavanti nākramāṇi pratipādayitumarhantīti viparītakramebhyo 'pyārthakramānusaraṇādevārthapratipatteḥ /\nso 'yaṃ pratijñādīnāmartha etādṛśo ya eṣāṃ kramamantareṇa na śakyo jñātumiti /\navayavaviparyāse tavākāṅkṣābhāvāt tatpūrvakatvācca padārthasambandhasyāsambandhaṃ nigrahasthānamityarthaḥ /\nvārtikaṃ naivamapiva siddherityeke /\nyathāhuratrāpi na kaścit kramaniyama iṣṭārthapasiddherubhayatrāviśeṣāt /\nyadyucyeta arthaśabdavadayamasmākaṃ samayo yadanena kramaviśeṣeṇārthaḥ pratyetavyo nānyeneti atastatheva pratīyate na kramāntareṇetyata āha /\nsamayānabhyupagamācca /\npadeṣveva samayapūrvakaḥ pratyayo na vākyeṣu abhinavakaviracitatatsamayānapekṣādeva vākyādarthapratīteḥ /\nsyādetad vākyeṣvapi kramaniyamo dṛṣṭaḥ yathā pācayāṃ babhūveti na punarvabhūvapācayāmiti ata āha prayogācceti /\ntatra laukikaḥ prayogo niyata iha tvavayavavyatyayasyāpi dṛṣṭaḥ prayoga ityarthaḥ /\ntadetaddūṣayati /\nyattāvannaivamapi siddheriti /\ntatrottaraṃ prayogo petaśabdavadetat /\netadeva vivṛṇoti /\nyathā gaurityasyaiva padasyārtheṃ gāvīti prayujyamānaṃ padaṃ kakudādimantamarthaṃ pratyāyayati /\n(556/1) yadyapi śabdānāmarthapratyāyanaṃ na svābhāvikaṃ tathā 'pi parameśvarasaṅketapūrvakamadya yāvadanuvarttate 'ta eva sādhavor 'thabhede śabdabhedā yeṣāṃ pārameśvarasaṅketaḥ tadasaṅketāttu pravarttamānā apyarthe 'sādhavaḥ śabdā apabhraṃśā bhavanti /\ntadapekṣāśca sādhubhirbhāṣitavyamityādayo vidhayo dharmeṣu nindārthavādāśca mantro hīnaḥ svarato varṇata ityādayaḥ vedānāṃ ca prāmāṇyaṃ pratipāditaṃ dvitīye 'dhyāye /\nna cāyamartho ye ye sādhavaste sarve dharmahetava\niti, kiṃ tu dharmānuṣṭhānaṃ tadanurūpabhāṣaṇe prāpte sādhubhirevati niyamyate /\ntadevaṃ vyavasthite aviśeṣeṇa gogāvyādiśabdā āryeṇa prayujyamānā dṛśyante tatraite kimaviśeṣeṇaivasādhava\nuta kaścidekaḥ sādhuḥ tatpūrviketarebhyaḥ pratītiḥ\ntatraikaśabdasya sādhutvakalpanāyāmitarasmāt tanmūlatayā 'rthapratipattyupapattau na sarvatra sādhutvakalpanāyuktā /\nyathāha smātrabhavān\njaiminiranyāyaścānekaśabdatvamiti /\ntatrāpi katamasyāsādhutvamekasyaitoṣviti jijñāsāyāṃ tatra tattvamabhiyogaviśeṣātsyāditi yo 'bhiyuktatamairindrapāṇiniprabhṛtibhiḥ sādhutvenāvigānataḥ smaryate sa sādhuritaro 'sādhuriti niścīyate /\n<lg>\n<l>tena yadyapi laukikā gāvyādiśabdebhya eva gavādyarthamadhigacchantīti dṛṣṭārthamātravyavahāriṇaḥ pratipattistathā 'pi parīkṣakāṇāṃ vicārayatāmevaṃ vicārakramo yadvṛddhatamena gośabde prayoktavye pramādādgāvīśabdaḥ prayuktaḥ tataśca vṛddhatareṇa gośabdamunnīya gotvaṃ pratītam /</l>\n<l>yathāhuḥ /</l>\n<l>'ambāmbeti yadā bālaḥ śikṣamāṇaḥ prabhāṣate /</l>\n<l>avyakte tadvidāṃ tena vyakte bhavati nirṇayaḥ //</l>\n</lg></p>\n\n<p>evaṃ sādhau prayoktavye yo 'pabhraṃśaḥ prayujyate /\ntena sādhuvyavahitaḥ kaścidartho 'bhidhīyate/'\npārśvasthāścāto 'nena mūlaśabdamunnīyārthaḥ pratīta ityagṛhītvaiva gāvīśabdādevāyamamumarthaṃ pratītavāniti tameva gotvasya vācakamavagamyānyeṣāṃ vṛddho babhūva /\ntataḥ prabhṛtyananusṛtamūlaśabdānāmayaṃ vācakatvabhramo 'pabhraṃśe vartate na vṛddhatarasyobhayavedino mūlaśabdānusāriṇasī padarthapratipattiridānīntanānāṃ tvapabhraṃśādeva ata evānavākhyānamapi prayojanavat /\nasatyasmin vācakāpabhraṃśavibhāge jñānānabhāvātsādhubhirbhāṣitavyamiti niyamavidherna mlecchitavai nāpabhāṣitavai iti niṣedhasya ca viṣayasaṃśayena duradhigamatvena dharmānuṣṭhānasyāśakyatvaprasaṅgāt /\nyatrārthe yasya śabdasya bhagavateśvareṇa saṅketaḥ kṛtaḥ sa tatra sādhurasādhuranyatra yathā ya evāsvaśabdo daridre sādhuḥ sa evāsādhurvājini prayujyamānaḥ\nyathā nakuladaṃṣṭāgraspṛṣṭā yā kā cidoṣadhirasau sarpaviṣaṃ hanti evamīśvareṇa kṛtasaṅketaḥ śabdaḥ sādhurdharmaupayujyate nānya iti /\nyavavarāhādiśabdānāmāryamlecchayorarthavivāde vaidikādvākyaśeṣādāryasaṃmator 'tho grahītavyo na mlecchasaṃmataḥ tatra vaidikavākyaśeṣavirodhāt /\nyeṣāṃ tu śabdānāmāryeṣu na dṛṣṭacaraḥ prayogaḥ kevalairmlecchairevārthabhede prayujyante yathā pikanematāmarasādayaḥ vede tu prayuktāsteṣāṃ mlecchavyavahārādevārtho 'vadhāraṇīyaḥ\ntatra teṣāmabhiyopagāditi āryavyavahārāparipanthitvācceti /\ntadevaṃ vyavasthite nyāyamīmāṃsāpariśīlanavikalānāṃ bāhyatarāḥ pralāpā upekṣaṇīyāḥ tasmātsuṣṭhūktaṃ prayogāpetaśabdavaditi /\nna ca śabdānvākhyānaṃ vyarthamiti ceti /\npratijñādīnāṃ kramaniyamakāraṇaṃ praśnapūrvakaṃ darśayati /\ntadetatkathaṃ pūrvaṃ tāvaditi /\ndvitīyaṃ deśyamanubhāṣya pariharati /\nyatpunaretatsamayānabhyupagamāditi /\nso 'yamarthasyānurvīṃ pratitibalapravṛttāmanvācakṣāṇo nābhyākhyeya iti--- nopālabhyaḥ /\nśāstre vākyānyarthasaṃgrahārthamupādīyanta iti /\nna hiśāstre kṛtsnāsadivādarabhūtadivetyarthasaṅgraho yathā kathaṃ cit kriyata iti vāde 'pi tathā kriyatāmiti yuktaṃ vādādiṣu pakṣapratipakṣavadvakrorapi parīkṣyamāṇatvāt parīkṣitasya ca śāstritatvāt\n// 11 //</p>\n\n</div>\n<div>\n\n<p>  NyS_5,2.12: hīnamanyatamenāpyavayavena nyūnam //</p>\n\n<p>pratijñādīnāṃ pañcāvayavānāṃ militānāṃ sādhanatvamupapāditam /\nnyūnatve sādhanatvaṃ nāsti tadabhāve na sādhyasiddhiḥ\nna hi sāmagrīniṣpādyaṃ kāryaṃ sāmagryekadeśādbhavatītyarthaḥ /\npareṣāṃ matamupanyasti eke tviti /\neke tu pratijñānyūnaṃ nāmanigrasthānaṃ nāstīti bravate/dūṣayati etattu na yuktamiti /\nkiṃ pratijñānyūnaṃ nigrahasthānāntaraṃ na bhavati atha nigrahasthānameva na bhavati /\netadevāha kimasau nigṛhyate na veti /\nprathamakalpe doṣamāha yadīti /\ndvitīyakalpe doṣamāha atha na nigraha\niti /\npratijñāyāḥ sādhanāṅgatvamuktamityarthaḥ /\nyacca bravīṣi diṅnāgasiddhāntaparigraha eveti /\netatu dūṣaprati /\netadapīti /\n(557/1) siddhasādhyārthayoḥ siddhāntapratijñayormahān bheda ityarthaḥ // 12 //</p>\n\n</div>\n<div>\n\n<p>  NyS_5,2.13: hetūdāharaṇādhikamadhikam //</p>\n\n<p>tadetanniyamābhyupagama iti bhāṣyam /\ntatra kathametatsādhyaṃ sidhyatīti jijñāsā tatraikenaiva sādhanena sādhyasiddheḥ sādhanāntarābhidhānamanarthakamiti /\nniṣpāditakriye karmaṇi aviśeṣābhidhāyinaḥ sādhanasya sādhananyāyātipātāt /\nyatra tu prativādinaḥ pariṣado vā jijñāsā bhavati kati sādhanānisaṃbhavantyasminsādhya\niti tatra yāvanti sādhanāni tāvanti sarvāṇyeva vācyāni anyatarābhidhāne nigrahaprasaṅgāditi,\nnādhikaṃ nigrahasthānamiti ya āhustanmatamupanyasyati /\ntacca na dārḍhyāditi /\ndūṣayati na dārḍhyārtheti /\nyadi niścayo dārḍhyaṃ tadekasmādeva pramāṇādbhavati aniścāyakasyāpramāṇatvāt /\natha sphuṭhatvaṃ tadapi cenniścayaḥ sa dattottaraḥ /\natha sāmānyaviśeṣatadvatāṃ grahaṇaṃ na tadanumānasahasrairapi teṣāṃ sāmānyavaddravyamātraviṣayatvāt /\nśaṅkate atha bravīṣi dve api jñāpake iti /\nnāsmākamanadhigatārthagantṛtvaṃ pramāṇatvaṃ yenaikenādhigate pramāṇāntaramapramāṇaṃ syāt /\napi tu gantṛmātraṃ pramāṇaṃ tacca dvitīyasyāpyaviśiṣṭamiti śaṅkārthaḥ /\n<lg>\n<l>nirākaroti satyaṃ dve api jñāpate iti /</l>\n<l>puruṣo 'trāparādhyate yo jñātamarthamajijñāsitaṃ jñāpayati na tu pramāṇaṃ taddhi sāmarthyena mene pravartata eva /</l>\n<l>yadi jijñāsāyāṃ sityāṃ pravartate pratipādayati jñeyaṃ nāsya kaścidaparādha iti /</l>\n<l>na hi dhānyeṣvalūneṣu dātramavraścanaṃ bhavati tasmādanapekṣitakāraṇādanavasthāprasaṅgācca puruṣasya nigraha iti sthitam // 13 //</l>\n</lg></p>\n\n</div>\n<div>\n\n<p>  NyS_5,2.14: śabdārthayoḥ punarvacanaṃ puruktamanyatrānuvādāt //</p>\n\n<p>  NyS_5,2.15: arthādāpannasya syaśabdena punarvacanaṃ punaruktam //</p>\n\n<p>tadanena sūtradvayena punaruktamekameva nigrahasthānaṃ kathaṃ cidavāntarabhedavivakṣayātrividhamuktaṃ prāpañcārtham /\ntadeva punaruktaṃ kva cicchabdābhyāsāt kva citparyāyāntarāt kva cidarthāditi /\nākṣipati nābādhanāditi /\nsamādhatte satyamiti /\njalpavitaṇḍayorvakturnaipuṇyaṃ cintyate /\n<lg>\n<l>punaruktaprayoge tvanipuṇaḥ syād</l>\n<l>anapekṣitābhidhānātsādhanasya viṣayaḥ sādhyo 'rtho na siddhaḥ tasyāparijñanānnigṛhyate /</l>\n<l>vaiyarthyaṃ cānarthakyaṃ viruddhaprayojanatvaṃ vābhimatam /</l>\n<l>tathā hi punaruktaprayoge tatprayojanānusaraṇasamākulacittaḥ prathamābhidhānādāpātataḥ pratītamapyarthamapratītamiva manyamāno na niścetumarhatīti tataśca pratipādanāya pravṛtto na pratipādayiteti viruddhaprayojanavattvavaiyarthyaṃ syādityupapannaṃ nigrahasthānamiti // 15 //</l>\n</lg></p>\n\n</div>\n<div>\n\n<p>  NyS_5,2.16: vijñātasya pariṣadā trirabhihitaṣyāpyapratyuccāraṇamananubhāṣaṇam //</p>\n\n<p>vyācaṣṭe vijñātasya vākyārthasyeti /\nnigrahasthānatve 'syopapattimāha /\napratyuccārayan kimāśrayaṃ pratiṣedhaṃ brūyāditi /\nvārttikaṃ nedaṃ nigrahasthānamiti ke cit /\n(555/9) uttareṇa\nuttaraguṇadoṣanirūpaṇena prativādino mūḍhatvāmūḍhatvāvasthāpanāt /\netadvibhajate uttareṇa guṇadoṣavatetīti /\ntasmātkiṃ punaruccāritenoccāraṇenāsti prayojanamiti śeṣaḥ /\nasti hi kaściditi kva citpāṭhaḥ /\ntatrāsti hīti nipātadvayaṃ vākyāvatāre draṣṭavyam /\npuṃsāṃ vicitrasvabhāvatvāt kaściduttare samartho na pratyuccāraṇe nāsau saduttaparamabhidadhānaḥ\ntāvatānanubhāṣaṇamātreṇa nigrahamarhati /\nnanu yadyananubhāṣaṇaṃ na nigrahasthānaṃ tadā 'nubhāṣitumupakramya sarvamananubhāṣamāṇo na nigṛhyetetyata āha /\nyastvārabhya na nirvāhayet saduttaraṃ tu brūyāt tasya syāt khalīkāramātrasamāmarthyakṛtaṃ na tu tattvavāditvavihatirityarthaḥ /\ntamevaṃ bhadantākṣepaṃ samādhatte nottaraviṣayāparijñānāditi /\ndūṣyaviṣayaṃ hi dūṣaṇam asati dūṣyābhidhāne na śakyaṃ vaktum /\nna khalu pratijñāhetūdāharaṇopanayanigamanadoṣāstatsvarūpamanabhidhāya śakyā doṣatvenāvasthāpayitumityanuccārayanna doṣamabhidhātumarhatīti /\ntadidamuktaṃ tadidaṃ vyāhatamucyate noccārayati uttaraṃ ca bravītīti /\nsyādetad na prativādinā sarvaṃ dūṣaṇīyam\nanyatamāvayavadūṣaṇenaiva sādhanasya dūṣitatvena doṣāntarābhidhānavaiyarthyāt /\nna khalu mṛto mṛtyunā rakṣito mārayituṃ śakyaḥ evaṃ dūṣitamapi dūṣayituṃ, tasmāt satyapi dūṣyabāhulye 'nyatamaṃ dūṣyaṃ tathā ca sarvānubhāṣaṇe sarvasyādūṣyatvād yaddūṣaṇīyaṃ tatpunaranuvādyamiti sarvānuvāde dviranuvādo 'dūṣyānuvādaśceti dūṣakanigrahasthānadvayaṃ tasmādanubhāṣaṇameva nigrahasthānamiti viparītamāpatitamityata\nāha apratijñānācceti /\netadvibhajate na cedaṃ pratijñāyate /\npūrvamekagranthena sarvamuccārayitavyaṃ paścāduttaraṃ yaddūṣyaṃ tadanuvādenābhidheyaṃ yena dūṣyānuvādo dviranuvādaśca doṣau syātām api tu yathākathaṃ ciduttaraṃvaktavyam /\nuttaravādaparasyottaramāśrayābhāve na yuktamiti tadāśrayamātramanuvaditavyaṃ tadantareṇāśakyābhidhānatvāduttarasyeti /\ntasmādyuktaṃ tanmātrasyāpratyuccāraṇamananubhāṣaṇaṃ na sarvasyāpratyuccāraṇamananubhāṣaṇamityarthaḥ /\nnanvapratibhāyā nigrahasthānatvavidhānenānanubhāṣaṇasyāpi viditaṃ tasya tadviśeṣatvāt /\nna khalu nānubhāṣataityetāvataiva nigṛhyate api tvananubhāṣamāṇo dūṣyaṃ na budhyate abudhyamānaśca tatrottaraṃ na pratipadyate tato 'pratibhayā nigṛhyate /\ntadevamananubhāṣaṇamapratibhāviśeṣa iti apratibhāyā vihitaṃ nigrahasthānatvaṃ tadviśeṣe 'pi vihitaṃ bhavati /\nyathā gavi sāsnādimattvaṃ vihitaṃ śābaleye 'pi vihitaṃ bhavati na punastatra sāsnādimatvavidhānāya pṛthag yatnāntaramārabhante /\natra brūmaḥ, na tāvaduttarāpratipattisāmānyaviśeṣo 'nanubhāṣaṇaṃ puṃsāṃ sāmaryyavaicitryāt /\nkaściddūnaṣyaṃ dūṣaṇaṃ ca vidannapi nānubhāṣituṃ pārayati bahuvacanakuṇṭhatvāt /\ntasmādasatyāmapratibhāyāmananubhāṣaṇasambhavānnāpratibhāyā viśeṣo 'nanubhāṣaṇamiti /\nkaściddūṣaṇaviṣayaṃ vedānubhāṣate ca uttarapratipattivikalastu syātso 'yamapratibhayā nigṛhyate nānanubhāṣaṇena tatra sāmarthyāt /\nkaścitpunardūṣyameva na jānāti so 'jñānena nigṛhyate na cājñāne 'nanubhāṣaṇamavaśyaṃbhāvi dhāraṇāvator 'yānirūpaṇe vādyudīritākṣarasvarūpamātrapāṭhasambhavenānubhāṣaṇopapatteḥ /\n<lg>\n<l>apratibhā tvavaśyaṃ bhevad na hyasti sambhavo dūṣyaṃ na vedāsya dūṣaṇaṃ tu vedeti /</l>\n<l>tathāpi svarūpatastāvadbhedaḥ na hi yadeva dūṣaṇaviṣayamajñānamapratibhā tadeva dūṣyaviṣayamajñānaṃ tasmātsatyapyananubhāṣaṇāpratibhājñānānānāmuttarānabhidhānaphalatve tulye avāntarabhedavivakṣayā bhedenopanyāsaḥ /</l>\n<l>trirabhihitasyeti /</l>\n<l>trirabhidhānamevamapyapratipadyamānasyātijaḍatayā na vāde 'dhikāra ityabhisaṃdhimata iti // 16 //</l>\n</lg></p>\n\n</div>\n<div>\n\n<p>  NyS_5,2.17: avijñātaṃ cājñānam //</p>\n\n<lg>\n<l>tadvyācaṣṭe vijñātārthasya pariṣadeti /</l>\n<l>nigrahasthānasāmanyalakṣaṇamatra yojayati vārtikakāraḥ /</l>\n<l>apratipattito nigrahasthānamiti // 17 //</l>\n</lg>\n\n</div>\n<div>\n\n<p>  NyS_5,2.18: uttarasyāpratipattirapratibhā //</p>\n\n<p>tadvyācaṣṭe /\nparapakṣeti /\nvārtikaṃ ślokapāṭhādibhiravajñāṃ darśayanniti /\n<lg>\n<l>arthāntare hi nigrahasthāne prasaktānuprasaktaṃ tatsiddhyarthatāvyājenāvatārayatā na prakṛtāvajñānaṃ kriyate iha tvavajñānametāvatā bhedenopanyāsa</l>\n<l>iti /</l>\n<l>iyaṃ cāpratibhā samyaksādhanopanyāse draṣṭavyā sādhanābhāsopanyāse tu paryanuyojyopekṣaṇam // 18 //</l>\n</lg></p>\n\n</div>\n<div>\n\n<p>  NyS_5,2.19: kāryaprasaṅgāt kathāvicchedo vikṣepaḥ //</p>\n\n<p>sādhanasya dūṣaṇasya copanyāsamabhyupagamya tadavasthaḥ pratīyamāna eva prativādino dārḍhyaṃ sabhyānāṃ vā kaṭhoratvamavagamyākasmātkāryaṃ vyāsajyābhyupagatāṃ kathāṃ vyavacchinatti tatra vikṣepo nāma nigrahasthānam /\ntadanenāpratibhayā tūṣṇīṃbhāvo 'pi saṃgṛhīto veditavyaḥ /\nkāryavyāsaṅgasyābhyupagatakathāvicchedamātropalakṣaṇatvāt /\nna cedamarthāntaraṃ tatra prakṛtameva sādhayāmīti vyājena prasaktānuprasaktāvatāreṇa kathāvicchedābhāvād\niha tu kathāvicchedāt /\nna cāsya hetvābhāseṣvantarbhāvaḥ /\nna hi vikṣepasyānyatamaliṅgadharmānuvidhānaṃ nāpi prakṛtasādhyasiddhaye prayogo yena hetvābhāsaḥ syāt /\nna ca vādino vikṣepo hetvābhāsaḥ /\nanantaraṃ kathāmamyupatyaiva hetumanabhidhāyāpasāraṇāt /\nyadi cāyaṃ samyañcaṃ hetumabhidhāya tatsamarthanāsamartho 'pasaret kimetāvatā na nigṛhyeta hetvābhāsena vā nigṛhyeta kiṃ tu vyāsaṅgādeva /\nanarthakāpārthakāmyāṃ tu bhede 'sya sphuṭa eva /\nna hyatrāsamānasaṃketaḥ pratipādako yenānarthakaḥ syāt /\nnāpīha padāni vākyāni vā paurvāparyeṇāsambandhāni yenāpārthakaḥ syāt /\nna cāvajñānaṃ yenāpratibhā bhavet /\ntasmādvikṣepaḥ pṛthaṅ nigrahasthānamiti siddham\n// 19 //</p>\n\n</div>\n<div>\n\n<p>  NyS_5,2.20: svapakṣadoṣābhyupagamāt parapakṣe doṣaprasaṅgo matānujñā //</p>\n\n<p>vyācaṣṭe yaḥ pareṇa deśita doṣaṃ svapakṣe 'bhyupagamya /\nkathaṃ jñāyate abhyupagamyataityata\nāha /\nanuddhṛtyeti /\nanabhyupagame 'sābuddharediti bhāvaḥ /\nvārtikaṃ kiṃ tu parasvenānatisṛṣṭenādattenetyarthaḥ /\n(559/13) prasaṅgavidhānānna nigrahasthānamityanya\niti /\nyadi puruṣatvāccoro 'haṃ tato bhavānapi coraḥ syāt /\nna ca bhavata evamiṣṭaṃ tasmāttvayaivānaikāntikatvānnāyaṃ heturiti prasaṅgaviparyayaḥ tasmānnātmanaścoratvamanenābhyupagatamiti matānujñā nāsau nigrahasthānamityarthaḥ /\n<lg>\n<l>nirākaroti etattu na, kasmāt ata eva /</l>\n<l>kutaḥ ? yata evāsau uttare kartavye prasaṅgaṃ karoti ata eva nigṛhyate /</l>\n<l>yadi hi vādī prativādinaṃ brūyātsatyamahaṃ cora eveti tadā kimanaikāntikatvaṃ śaknuyātkartum /</l>\n<l>tasmātpuruṣatvaṃ na coratvahetuḥ api tu parasvenādattena sambandha ityuttare kartavye yaduttarābhāsamāha tena jñāpayati nūnamayaṃ sabhyaguttaraṃ na jānāti samyaguttarājñānānnigṛhyate, taccottarāparijñānaṃ matānujñādvāpareṇodbhāvyamānaṃ matānujñetyucyate // 20 //</l>\n</lg></p>\n\n</div>\n<div>\n\n<p>  NyS_5,2.21: nigrahasthānaprāptasyānigrahaḥ paryanuyojyopekṣaṇam //</p>\n\n<p>vyācaṣṭe paryanuyojyo nāmeti /\nnigrahasyopapattiḥ pramāṇataḥ siddhistayetyarthaḥ /\netattu na tāvadvādinodbhāvanīyaṃ na hyasau svasvasādhanāvadyamanunmatta udbhāvayati,\nnāpi prativādinā na hyanunmatta ātmānamātmanā nigṛhṇāti /\napi tu paryanuyojyaṃ jānānaḥ kasmādupekṣatetasmātsabhāpanitā vādiprativādibhyāmanuyuktayā vā pariṣadā tannigrahasthānamudbhāvanīyam /\natra ca tattvanirṇayāvasāne vāde dvayorapi nigrahātpariṣadeva vijayate jalpavitaṇḍayośca tattvānapekṣaṃ puruṣasāmarthyaparīkṣaṇapravṛttayoḥ prativādī nigṛhyate /\nsādhanābhāsavādinā 'pi vādinā sphuratā prativādī stambhito yataḥ samyaksādhanopanyāso vihitaḥ /\nprativādina\nuttarāpratipattirapratibhā sādhanābhāsopanyāse ca uttarāpratipattiḥ paryanuyojyopekṣaṇamiti viśeṣaḥ /\nvārtikaṃ nānyavacanādityeke /\nyatra prativādī tūṣṇīṃbhavati tatra tūṣṇīmbhāvenaiva vādina uttarānarhatāṃ darśaya nnasya sādhanābhāsavāditāṃ sūcayati yatrāsya doṣodbhāvanaṃ samyagdoṣamanuktvā karoti tatrāpyasau duṣṭamuttaraṃ dadattatsādhanadoṣameva sūcayati /\nupadiśanti hi vṛddhāḥ duṣṭe hi sādhane dṛṣṭottaraṃ deyamiti /\ntasmādavacane 'nyavacane vā na paryanuyojyopekṣaṇaṃ nigrahasthānamubhayathā 'pyanupekṣaṇādityarthaḥ /\ndūṣayati tacca neti /\n(560/1) sādhanasya hi samyañcaṃ doṣaṃ jānan tameva brūyāt /\nso 'yaṃ prāptāvasaro 'bruvan vibruvan vā nūnaṃ na samyañjaṃ doṣa jānāti /\nniścitapramāṇabhāvasya puruṣasyeṅgitādibhirabhiprāyaḥpa sūcyate na tvaniścitapramāṇabhāvasya /\nyathā'huḥ /\nśrutismṛtyatirekeṇa yuktajalpākabhāṣitam /\ntadyathāśrati duṣṭaṃ ced duṣṭamevāvadhāryatām\n// iti suṣṭhūktaṃ jānāno 'pyayaṃ kimarthamanyad bravītīti// 21 //</p>\n\n</div>\n<div>\n\n<p>  NyS_5,2.22: anigrahasthāne nigrahasthānābhiyogo niranuyojyānuyogaḥ //</p>\n\n<p>na cāyamapratibhāto na bhidyate /\nsā hyunarāpratipattiriyaṃ tvanuttarasyaivottaratvena\n(vi) pratipattiriti mahān viśeṣaḥ /\nanenaiva sarvā jātayo nigrahasthānatvena saṃgṛhītā bhavanti /\nna ca hetvābhāsānāmito na bhedaḥ\nte hi vādino nigrahasthānamayaṃ tu prativādina\niti mahānviśeṣaḥ /\nata eva bhavatāmapi gāthā /\n'asādhanāṅgaṃ vacanamadoṣodbhāvanaṃ tayoḥ /\nnigrahasthānamanyattu na yuktamiti neṣyate iti /\napratibhāyā eva prasajyapratiṣedhātmikāyā asyā niranuyojyānuyogasya bhede darśayati bhāṣyakāraḥ /\nnigrahasthānalakṣaṇasya mithyādhyavasāyā tsamāropādityarthaḥ /\nsugamaṃ vārtikam\n// 22 //</p>\n\n</div>\n<div>\n\n<p>  NyS_5,2.23: siddhāntamabhyupetyāniyamātmakathāprasaṅgo 'pasiddhāntaḥ //</p>\n\n<p>abhyupetpayetyasya vyākhyānaṃ kasya cidarthasya tathābhāvaṃ pratijñāyeti /\npratijñātārthavipayaryāditi /\nabhyupetārthaviparyayātsiddhāntaviparyayādityarthaḥ /\ntadetadaniyamādityasya vyākhyānam /\ntatra sāṃkhyīyaṃ siddhāntamāha /\nyathā na saditi /\ntasya paryāyāntareṇa kathanaṃ na sata itañ nāsidātmānamityasya paryāyāntareṇa vivaraṇaṃ nāsadutpadyata iti /\nso 'yaṃ siddhāntaḥ sāṃkhyānāṃ tamabhyupetya tadviparyayātkathāprasaṅgamāha svapakṣaṃ vyavasthāpayati /\npakṣāvasthānaṃ darśayati /\nekā prakṛtirvyaktasyopalabhyamānasyārthajātasya yukteti pratijñā /\nvikārāṇāmiti vyaktasyaivānuvādaḥ /\nanvayadarśanāditi hetuḥ /\nmṛdanvitānāmiti sādharmyodāharaṇaṃ tathā yaṃ 'vyaktabhedaḥ sukhaduḥkhamohasamanvito gṛhyate ityupanayaḥ /\nnigamanamāha tasmātsamanvayadarśanādviśvavyaktasya kairityapekṣāyāmuttaraṃ sukhādibhiriti /\nekaprakṛtiḥ sarvo vikāra iti seyaṃ kathā /\nsiddhāntamabhyupettyaivamuktavān sāṃkhyo naiyāyikena paryanuyujyate /\ndūṣaṇāya pṛcchyate /\natha prakṛtirvikāpara iti kathaṃ lakṣitavyamiti /\nsa evaṃ naiyāyikena pṛṣṭaḥ sāṃkhya uttaramāha yasyāvasthitasya mṛdāderdharmāntaranivṛttau śarāvavināśe yaddharmāntaraṃ maṇimādi pravartate asadeva jāyate sā prakṛtirmṛdādi /\nyaddharmāntaraṃ nivartate pravartate vā sa vikāra iti /\netāsminnudāharaṇe 'pasiddhāntaṃ yojayati /\nsoyaṃ pratijñātārthasya siddhāntārthasya vādī viparyayādaniyamātkathāṃ prasañjayati pratijñātaḥ siddhāntaḥ khalvanena nāsadāvirbhavatīti utpadyate na sattiro bhavatīti na vinaśyatīti /\ntathā 'pi kasmādanena siddhānto bādhyate atha siddhāntenaiva kasmānna bādhyataityata āha /\nsadasatośceti /\nidaṃ hi laukikaṃ pramāṇasiddhaṃ siddhāntastvabhyupagamamātrasiddho 'prāmāṇikaḥ\ntasmādanena siddhānto balavatā bādhyate /\ntadetanmṛddharmāṇāmapi na syāditi /\nna kevalaṃ prekṣāvatāṃ kartṝṇāmapi tu saddharmāṇāmapyutpādavināśau pravṛttyunaparamau dṛśyamānau na syātāmityarthaḥ /\nevaṃ pratyavasthitaḥ sāṃkhyonaiyāyikena pṛṣṭo yadyasata ātmalābhaṃ sataścātmahānamabhyupa iti tato 'syāpasiddhānto bhavati /\natha nābhyupaiti pakṣo 'sya na siddhyati /\nvikāro hyanena pakṣīkṛta ekaprakṛtitvena tatra vikārāṇāmanirūpaṇāt tadabhāve na pratijñārtho na ca hetvarthaḥ āśrayāsiddhatvāt /\nnanvevaṃ pratijñātārthavirodhitvātsato nirodhasyāsataścotpādasya hetvābhāsa\neva nigrahasthānaṃ bhavet /\npratijñāvirodho vetyāśaṅkya vārtikakāra āha /\npratijñātārthavyatirekeṇeti /\nna hyatraikaprakṛtayo vikārāḥ ekaprakṛtikatvādityayaṃ hetuḥ sādhyaviruddhena vyāpta udbhāvito yena viruddho bhavet /\nnāpyekaprakṛtikatvaṃ vikārāṇāṃ śabdato viruddhaṃ samanvayena hetunā yena pratijñāvirodho bhavet /\nvaibhavamātreṇa ca pratijñāhetvorvirodha\nityatroktaṃ vārtikakṛtā svasiddhāntaspaya gotvārdernityatvavirodhādvirodha\n<lg>\n<l>iti /</l>\n<l>api ca tatra balavatā siddhāntenānaikāntikadeśanā bādhyate iha tu siddhānta eva bādhyate /</l>\n<l>durbala ityudāharaṇapaunaruktyamapi nāsti /</l>\n<l>tasmādyatra pratijñārthena virodhaḥ tatra viruddho hetvābhāsaḥ pratijñāvirodho vā iha tu pratijñārthavyatirekeṇābhyupagamāntareṇa virodha iti puruṣasya pūrvāparaviruddhārthābhidhāyino 'sāmarthyānnigrahasthānaṃ jalpavitaṇḍayoriti siddham // 23 //</l>\n</lg></p>\n\n</div>\n<div>\n\n<p>  NyS_5,2.24: hetvābhāsāśca yathokta //</p>\n\n<p>vyācaṣṭe hetvābhāmāśceti /\nyadyanuktamapi kiṃ cidavaśiṣyate nigrahasthānaṃ taccakāreṇa samucceyam /\nyathoktā iti sūtrāvayavanirākaraṇīyāmāśaṅkāmāha /\nkiṃ punarlakṣaṇāntarayogāddhetvābhāsānigrahasthānatāmāpadyante yathā pramāṇāni prameyatvaṃ teṣāmeva pratyakṣādīnāmupalabdhisādhanatvena lakṣyamāṇānāṃ pramāṇatvaṃ pramāvyāpyatayā prameyatvaṃ lakṣaṇāntareṇa pramāṇāni prameyatvamāpadyanta iti śaṅkāyāḥ sambhavādata āha bhagavān sūtrakāraḥ\nyathoktā iti /\nsakalaśāstrārthamupasaṃharati /\nta ime pramāṇādaya uddiṣṭā lakṣitāḥ parīkṣitāśceti /\nitiḥ śāstrapaparisamāptau /\nvārtikakāraḥ saṃgṛhṇāti jātīnāṃ saprapañcānāmiti /\n<lg>\n<l>nigrahasthānalakṣaṇamiti /</l>\n<l>samāsena jātīnāmapi prativādinigrahasthāne 'sti niveśa iti sūcayati /</l>\n<l>śāstrasya copasaṃhāra iti /</l>\n<l>ta ime pramāṇādaya uddiṣṭā ityanena kṛta ityarthaḥ //</l>\n</lg></p>\n\n<p>yadalambhi kimapi puṇyaṃ dustarakunibandhapaṅkamagnānām /\nuddyotakaragavīnāmatijaratīnāṃ samuddharaṇāt\n// 1 // saṃsārajaladhisetau vṛṣaketau sakaladuḥkhaśamahetau /\ntasya phalamakhilamarpitametena prīyatāmīśaḥ\n// 2 // tattvajñānaprasavasurabhirgūḍhabahvarthajātā seyaṃ mokṣāmṛtamayaphalā sūktimañjupravālā /\npratyakṣāptāgamamayamahānyāyamūlā manojñā ṭīkāvīrudbhavatu kṛtināṃ nandrinī ṣaṭhpadānām\n// 3 // krūrāḥ kṛto 'ñjalirayaṃ balireṣa dattaḥ kāyo mayā praharatātra yathābhilāṣam /\nabhyarthaye vitathavāṅmayapāṃśuvarṣair- mā māvilīkuruta kīrtinadīḥ pareṣām // 3 // iti miśraśrīvācaspativiracitāyāṃ nyāyavārtikatātparyaṭīkāyāṃ pañcamodhyāyaḥ samāptaḥ //</p>\n\n<p>samāptaścāyaṃ granthaḥ //</p>\n\n<p>śubhambhūyāt //</p>\n\n<p>5 adhyāye 1 āhnike 43 sūtrāṇi 17 prakaraṇāni 2 āhnike 24 sūtrāṇi 7 prakaraṇāni militvā 67 sūtrāṇi 24 prakaraṇāni /\nasmina nyāyaśāstre 'dhyāyāḥ 5\nāhnikāni 10 prakaraṇāni 84 sūtrāṇi 528 padāni 196 akṣarāṇi 8385 nyāyasūcīnibandhānusāreṇa nirdiṣṭāni /</p>\n\n  </div>\n</body>\n\n"
}