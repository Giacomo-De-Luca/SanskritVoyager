{
  "file_title": "amaru-amaruśataka",
  "file_title_normal": "amaru-amarusataka",
  "metadata": {
    "original_title": "Amaruśataka",
    "author": "Amaru",
    "contributors": [
      {
        "role": "data entry",
        "name": "n.n.",
        "when": ""
      },
      {
        "role": "contribution to GRETIL",
        "name": "n.n.",
        "when": ""
      },
      {
        "role": "initial normalization and conversion to legacy GRETIL formats",
        "name": "Reinhold Grünendahl",
        "when": ""
      },
      {
        "role": "normalization and conversion to TEI-conformant markup",
        "name": "Maximilian Mehner",
        "when": ""
      }
    ],
    "publisher": "Göttingen Register of Electronic Texts in Indian Languages (GRETIL), SUB Göttingen",
    "license": {
      "text": "Distributed under a Creative Commons Attribution-NonCommercial-ShareAlike 4.0 International License.",
      "target": "https://creativecommons.org/licenses/by-nc-sa/4.0/"
    },
    "publication_date": "2020-07-31"
  },
  "body": [
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "Text\nAbbreviations"
        },
        {
          "tag": "p",
          "attributes": {},
          "text": "This edition is based on the one in Kāvya-saṅgraha edited by Jīvānanda\nVidyāsāgara. It has been compared with the Motilal Banarsidass edition (1983)\ncontaining the commentary of Arjunavarmadeva. The number in parentheses at the\nend of the last line of each verse is the number of the verse in the Motilal\nedition. There seems to be a great deal of variation in the order and numbering\nof the verses between the editions and the commentators. The order of the verses\nfound in the Kāvya-saṅgraha forms the backbone of the order of the verses\npresented here, even though Arjunavarmadeva considers some of the verses found\nin that edition to be interpolations. Those suspect verses have been noted in\nthe footnotes."
        },
        {
          "tag": "p",
          "attributes": {},
          "text": "The parentheses in between verses contain citations for the major\nanthologies. These have been taken from Sures Chandra Banerji's\nedition of Śrīdharadāsa's Sadukti-karṇāmṛta. The abbreviations for those\nanthologies are the following:"
        },
        {
          "tag": "p",
          "attributes": {},
          "text": "su. = subhāṣitaratnakoṣa,\nsad. = saduktikarṇāmṛta,\nsubh. = subhāṣitāvalī,\nsū. = sūktimuktāvalī,\npad. = padyāvalī,\nśā. = śārṅgadharapaddhati"
        },
        {
          "tag": "p",
          "attributes": {},
          "text": "(These equivalences have been taken from the Banerji edition of Sad-ukti-karṇāmṛta and the De edition of Padyāvalī.)"
        },
        {
          "tag": "p",
          "attributes": {},
          "text": "Main Text"
        },
        {
          "tag": "p",
          "attributes": {},
          "text": "jyākṛṣṭibaddhakhaṭakāmukhapāṇipṛṣṭha-\npreṅkhannakhāṃśucayasaṃvalito'mbikāyāḥ |\ntvāṃ pātu mañjaritapallavakarṇapūra-\nlobhabhramadbhramaravibhramabhṛtkaṭākṣaḥ ||1|| (1)"
        },
        {
          "tag": "p",
          "attributes": {},
          "text": "(su. 100, sad. 123)"
        },
        {
          "tag": "p",
          "attributes": {},
          "text": "kṣipto hastāvalagnaḥ prasabhamabhihato'pyādadānoṃśukāntaṃ\ngṛhṇan keśeṣvapāstaścaraṇanipatito nekṣitaḥ sambhrameṇa |\nāliṅgan yo'vadhūtastripurayuvatibhiḥ sāśrunetrotpalābhiḥ\nkāmīvārdrāparādhaḥ sa dahatu duritaṃ śāmbhavo vaḥ śarāgniḥ ||2|| (2)"
        },
        {
          "tag": "p",
          "attributes": {},
          "text": "(harabāṇaḥ; su. 49, sad. 76)"
        },
        {
          "tag": "p",
          "attributes": {},
          "text": "ālolāmalakāvalīṃ vilulitāṃ bibhraccalatkuṇḍalaṃ\nkiñcinmṛṣṭaviśeṣakaṃ tanutaraiḥ khedāmbhasāṃ śīkaraiḥ |\ntanvyā yatsuratāntatāntanayanaṃ vaktraṃ rativyatyaye\ntattvāṃ pātu cirāya kiṃ hariharabrahmādibhirdaivataiḥ ||3|| (3)"
        },
        {
          "tag": "p",
          "attributes": {},
          "text": "(viparītaratam- sad. 1141, śā. 3702)"
        },
        {
          "tag": "p",
          "attributes": {},
          "text": "alasavalitaiḥ premārdrārdrairmuhurmukulīkṛtaiḥ\nkṣaṇamabhimukhairlajjālolairnimeṣaparāṅmukhaiḥ |\nhṛdayanihitaṃ bhāvākūtaṃ vamadbhirivekṣaṇaiḥ\nkathaya sukṛtī ko'yaṃ mugdhe tvayādya vilokyate ||4|| (4)"
        },
        {
          "tag": "p",
          "attributes": {},
          "text": "(vāsakasajjā; su. 508; sad. 658)"
        },
        {
          "tag": "p",
          "attributes": {},
          "text": "datto'syāḥ praṇayastvayaiva bhavatā ceyaṃ ciraṃ lālitā\ndaivād adya kila tvameva kṛtavān asyā navaṃ vipriyam |\nmanyurduḥsaha eṣa yātyupaśamaṃ no sāntvavādaiḥ sphuṭaṃ\nhe nistraṃśa vimuktakaṇṭhakaruṇaṃ tāvatsakhī roditu ||5||(6)"
        },
        {
          "tag": "p",
          "attributes": {},
          "text": "likhannāste bhūmiṃ bahiravanataḥ prāṇadayito\nnirāhārāḥ skahyaḥ satataruditocchūṇanayanāḥ |\nparityaktaṃ sarvaṃ hasitapaṭhitaṃ pañjaraśukais\ntavāvasthā ceyaṃ visṛja kaṭhine mānamadhunā ||6|| (7)"
        },
        {
          "tag": "p",
          "attributes": {},
          "text": "(sakhīprabodhaḥ; sad. 713, rasārṇavasudhākara 2.206a)"
        },
        {
          "tag": "p",
          "attributes": {},
          "text": "nāryastanvi haṭhāddharanti ramaṇaṃ tiṣṭhanti no vāritās\ntatkiṃ tāmyasi kiṃ ca rodiṣi mudhā tāsāṃ priyaṃ mā kṛthāḥ |\nkāntaḥ keliruciryuvā sahṛdayastādṛkpatiḥ kātarae\nkiṃ no barkarakarkaraiḥ priyaśatairākramya vikrīyate ||7||(8)"
        },
        {
          "tag": "p",
          "attributes": {},
          "text": "*motīlāla-banārsīdāsa-sampādane (1983):\nnāryo mugdhaśaṭhā haranti ramaṇaṃ tiṣṭhanti no vāritās"
        },
        {
          "tag": "p",
          "attributes": {},
          "text": "...\nkopātkomalalolabāhulatikāpāśena baddhā dṛḍhaṃ\nnītvā keliniketanaṃ dayitayā sāyaṃ sakhīnāṃ puraḥ |\nbhūyo'pyevamiti skhalan mṛdugirā saṃsūcya duśceṣṭitaṃ\ndhanyo hanyata eva nihnutiparaḥ preyān rudatyā hasan ||8|| (9)"
        },
        {
          "tag": "p",
          "attributes": {},
          "text": "(śaṭhanāyakaḥ, sad. 882, sū. 85.3, subh. 1351)"
        },
        {
          "tag": "p",
          "attributes": {},
          "text": "praharaviratau madhye vāhnastato'pi pare'thavā\nkimuta sakale jāte vāhnipriya tvamihaiṣyasi |\niti dinaśataprāpyaṃ deśaṃ priyasya yiyāsato\nharati gamanaṃ bālālāpaiḥ sabāṣpagalajjalaiḥ ||9|| (12)"
        },
        {
          "tag": "p",
          "attributes": {},
          "text": "(prasthānabhaṅgaḥ - su. 532, sad. 921, subh. 1048, śā. 3389, sū. 37.7)"
        },
        {
          "tag": "p",
          "attributes": {},
          "text": "yātāḥ kiṃ na milanti sundari punaścintā tvayā matkṛte\nno kāryā nitarāṃ kṛśāmi kathayatyevaṃ sabāṣpe mayi |\nlajjāmantharatārakeṇa nipataddhārāśruṇā cakṣuṣā\ndṛṣṭvā māṃ hāsitena bhāvimaraṇotsāhastayā sūcitaḥ ||10||(10)"
        },
        {
          "tag": "p",
          "attributes": {},
          "text": "dhīraṃ vāridharasya vāri kirataḥ śrutvā niśīthe dhvaniṃ\ndīrghocchvāsamudaśruṇā virahiṇīṃ bālāṃ ciraṃ dhyāyatā |\nadhvanyena vimuktakaṇṭhamakhilāṃ rātriṃ tathā kranditaṃ\ngrāmīṇairvrajato janasya vasatirgrāme niṣiddhā yathā ||11||(13)"
        },
        {
          "tag": "p",
          "attributes": {},
          "text": "(varṣāpathikaḥ, sad. 915)"
        },
        {
          "tag": "p",
          "attributes": {},
          "text": "kathamapi sakhi krīḍākopād vrajeti mayodite\nkaṭhinahṛdayastyaktvā śayyāṃ balād gata eva saḥ |\niti sarabhasaṃ dhvastapremṇi vyapetaghṛṇe jane\npunarapi hatavrīḍaṃ cetaḥ prayāti karomi kim ||12||(15)"
        },
        {
          "tag": "p",
          "attributes": {},
          "text": "dampatyorniśi jalpatorgṛhaśukenākarṇitaṃ yadvacas\ntatprātargurusannidhau nigadatastasyopahāraṃ vadhūḥ |\nkarṇālaṅkṛtipadmarāgaśakalaṃ vinyasya cañcūpuṭe\nvrīḍārtā prakaroti dāḍimaphalavyājena vāgbandhanam ||13|| (16)"
        },
        {
          "tag": "p",
          "attributes": {},
          "text": "(śukoktivrīḍā, kuval. 173, su. 621, sad. 1180, subh. 2214, śā. 3743)"
        },
        {
          "tag": "p",
          "attributes": {},
          "text": "ajñānena parāṅmukhīṃ paribhavād āśliṣya māṃ duḥkhitāṃ\nkiṃ labdhaṃ caṭula tvayeha nayatā saubhāgyametāṃ daśām |\npaśyaitad dayitākucavyatikaron mṛṣṭāṅgarāgāruṇaṃ\nvakṣaste malatailapaṅkaśavalairveṇīpadairaṅkitam ||14||(17)"
        },
        {
          "tag": "p",
          "attributes": {},
          "text": "(khaṇḍitā)"
        },
        {
          "tag": "p",
          "attributes": {},
          "text": "ekatrāsanasaṃsthitiḥ parihatā pratudgamād dūratas\ntāmbūlānayanacchalena rabhasāśelṣo'pi saṃvighnitaḥ |\nālāpo'pi na miśritaḥ parijanaṃ vyāpārayantyāntike\nkāntaṃ pratyupacārataścaturayā kopaḥ kṛtārthīkṛtaḥ ||15|| (18)"
        },
        {
          "tag": "p",
          "attributes": {},
          "text": "(māninī, sad. 692, rasārṇavasudhākara 2.67g)"
        },
        {
          "tag": "p",
          "attributes": {},
          "text": "dṛṣṭvaikāsanasaṃsthite priyatame paścād upetyādarād\nekasyā nayane pidyāya vihitakrīḍānubandhacchalaḥ |\nīṣadvakrimakandharaḥ sapulakaḥ premollasanmānasām\nantarhāsalasatkapolaphalakāṃ dhūrto'parāṃ cumbati ||16||(19)"
        },
        {
          "tag": "p",
          "attributes": {},
          "text": "(śaṭhanāyakaḥ, su. 603, sad. 881)"
        },
        {
          "tag": "p",
          "attributes": {},
          "text": "caraṇapatanapratyākhyānātprasādaparāṅmukhe\nnibhṛtakitavācāretyuktvā ruṣā puruṣīkṛte |\nvrajati ramaṇe niḥśvasyoccaiḥ stanasthitahastayā\nnayanasalilacchannā dṛṣṭiḥ sakhīṣu niveśitā ||17||(20)"
        },
        {
          "tag": "p",
          "attributes": {},
          "text": "(mānināyakaḥ, sad. 896)"
        },
        {
          "tag": "p",
          "attributes": {},
          "text": "kāñcyā gāḍhatarāvaruddhavasanaprāntā kimarthaṃ punar\nmugdhākṣī svaiptīti tatparijanaṃ svairaṃ priye pṛcchati |\nmātaḥ svaptumapīha vārayati māmityāhitakrodhayā\nparyasya svapiticchalena śayane datto'vakāśastayā ||18||(21)"
        },
        {
          "tag": "p",
          "attributes": {},
          "text": "(śayanādhirohanam, sad. 1094, subh. 2081, sū. 77.11)"
        },
        {
          "tag": "p",
          "attributes": {},
          "text": "ekasmiñśayane parāṅmukhatayā vītottaraṃ tāmyator\nanyonyasya hṛdi sthite'pyanunaye saṃrakṣatorgauravam |\ndampatyoḥ śanakairapāṅgavalanān miśrībhavaccakṣuṣor\nbhagno mānakaliḥ sahāsarabhasaṃ vyāsaktakaṇṭhagraham ||19||(23)"
        },
        {
          "tag": "p",
          "attributes": {},
          "text": "(mānabhaṅgaḥ, sad. 723)"
        },
        {
          "tag": "p",
          "attributes": {},
          "text": "paśyāmo mayi kiṃ prapadyata iti sthairyaṃ mayālambitaṃ\nkiṃ māmālapatītyayaṃ khala śaṭhaḥ kopastayāpyāśritaḥ |\nityanyonyavilakṣadṛṣṭicature tasminnavasthāntare\nsavyājaṃ hasitaṃ mayā dhṛtiharo bāṣpastu muktastayā ||20||(24)"
        },
        {
          "tag": "p",
          "attributes": {},
          "text": "(uccāvacaṃ, kuval., 185; sad. 1366)"
        },
        {
          "tag": "p",
          "attributes": {},
          "text": "parimlāne māne mukhaśaśini tasyāḥ karadhṛte\nmayi kṣīṇopāye praṇipatanamātraikaśaraṇe |\ntayā pakṣmaprāntavrajapuṭaniruddhena sahasā\nprasādo bāṣpena stanataṭaviśīrṇena kathitaḥ ||21||(25)"
        },
        {
          "tag": "p",
          "attributes": {},
          "text": "(uccāvacaṃ, sad. 1367, subh. 1608, sū. 58.1)"
        },
        {
          "tag": "p",
          "attributes": {},
          "text": "tasyāḥ sāndravilepanastanataṭapraśleṣamudrāṅkitaṃ\nkiṃ vakṣaścaraṇānativyatikaravyājena gopāyyate |\nityukte kva tad ityudīrya sahasā tatsampramārṣṭuṃ mayā\nsāśliṣṭā rabhasena tatsukhavaśāttanvyāpi tad vismṛtam ||22||(26)"
        },
        {
          "tag": "p",
          "attributes": {},
          "text": "tvaṃ mugdhākṣi vinaiva kañculikayā dhatse manohāriṇīṃ\nlakṣmīmityabhidhāyini priyatame tadvīṭikāṃ saṃspṛśi |\nśayyopāntaniviṣṭasasmitamukhīnetrotsavānandito\nniryātaḥ śanakairalīkavacanopanyāsamālījanaḥ ||23||(27)\nbhrūbhaṅge racite'pi dṛṣṭiradhikaṃ sotkaṇṭhamudvīkṣate\nkārkaśyaṃ gamite'pi cetasi tanūromāñcamālambate |\nruddhāyāmapi vāci sasmitamidaṃ dagdhānanaṃ jāyate\ndṛṣṭe nirvahaṇaṃ bhaviṣyati kathaṃ mānasya tasmiñjane ||24||(28)"
        },
        {
          "tag": "p",
          "attributes": {},
          "text": "(anuraktamāninī, su. 695, sad. 702, subh. 1580; uṇ. 5.25)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "kānte katyapi vāsarāṇi gamaya tvaṃ mīlayitvā dṛśau"
            },
            {
              "tag": "l",
              "attributes": {},
              "text": "svasti svasti nimīlayāmi nayane yāvan na śūnyā diśaḥ |"
            },
            {
              "tag": "l",
              "attributes": {},
              "text": "āyātā vayamāgamiṣyati suhṛdvargasya bhāgyodayaiḥ"
            },
            {
              "tag": "l",
              "attributes": {},
              "text": "sandeśo vada kastavābhilaṣitastīrtheṣu toyāñjaliḥ ||25||"
            }
          ]
        },
        {
          "tag": "p",
          "attributes": {},
          "text": "(yātrākṣepaḥ, sad.731 (vīrasya))"
        },
        {
          "tag": "p",
          "attributes": {},
          "text": "sā patyuḥ prathamāparādhasamaye sakhyopadeśaṃ vinā\nno jānāti savibhramāṅgavalanāvakroktisaṃsūcanam |\nsvacchairacchakapolamūlagalitaiḥ paryastanetrotpalā\nbālā kevalameva roditi luṭhallolālakairaśrubhiḥ ||26||(29)"
        },
        {
          "tag": "p",
          "attributes": {},
          "text": "(mugdhā; sad.498)"
        },
        {
          "tag": "p",
          "attributes": {},
          "text": "bhavatu viditaṃ chadmālāpairalaṃ priya gamyatāṃ\ntanurapi na te doṣo'smākaṃ vidhistu parāṅmukhaḥ |\ntava yathā tathābhūtaṃ prema prapannamimāṃ daśāṃ\nprakṛticapale kā naḥ pīḍā gate hatajīvite ||27|| (30)"
        },
        {
          "tag": "p",
          "attributes": {},
          "text": "(māninīvākyam; sad. 708; pad. 223)"
        },
        {
          "tag": "p",
          "attributes": {},
          "text": "urasi nihitastāro hāraḥ kṛtā jaghane ghane\nkalakalavatī kāñcī pādau kvaṇanmaṇinūpurau |\npriyamabhisarasyevaṃ mugdhe samāhataḍiṇḍimā\nyadi kimadhikatrāsotkampaṃ diśaḥ samudīkṣase ||28||(31)"
        },
        {
          "tag": "p",
          "attributes": {},
          "text": "prātaḥ prātarupāgatena janitā nirnidritā cakṣuṣor\nmandāyāṃ mayi gauravavyapagamād utpāditaṃ lāghavam |\nkiṃ mugdhe na mayā kṛtaṃ ramaṇadhīrmuktā tvayā gamyatāṃ\ndusthaṃ tiṣṭhasi yacca pathyamadhunā kartāsmi tacchroṣyasi ||29||(33)"
        },
        {
          "tag": "p",
          "attributes": {},
          "text": "sā bālā vayamapragalbhamanasaḥ sā strī vayaṃ kātarāḥ\nsā pīnonnatimatpayodharayugaṃ dhatte sakhedā vayam |\nsākrāntā jaghanasthalena guruṇā gantuṃ na śaktā vayaṃ\ndoṣairanyajanāśritairapaṭavo jātāḥ sma ityadbhutam ||30||(34)"
        },
        {
          "tag": "p",
          "attributes": {},
          "text": "(anukūlanāyakaḥ, su. 481, sad. 872, subh. 1346, s.k. 3.42)\nprasthānaṃ valayaiḥ kṛtaṃ priyasakhairajasraṃ gataṃ\ndhṛtyā na kṣaṇamāsitaṃ vyavasitaṃ cittena gantuṃ puraḥ |\ngantuṃ niścitacetasi priyatame sarve samaṃ prasthitā\ngantavye sati jīvitapriyasuhṛtsārthaḥ kimu tyajyate ||31|| (35)"
        },
        {
          "tag": "p",
          "attributes": {},
          "text": "(proṣitabhartṛkāvacanam; subh. 1151; śā. 3424; sad. 741; sū. 37.19)"
        },
        {
          "tag": "p",
          "attributes": {},
          "text": "sandaṣṭādharapallavā sacakitaṃ hastāgramādhunvatī\nmāmāmuñca śaṭheti kopavacanairānartitabhrūlatā |\nśītkārāñcitalocanā sarabhasaṃ yaiścumbitā māninī\nprāptaṃ tairamṛtaṃ mudhaiva mathito mūḍhaiḥ suraiḥ sāgaraḥ ||32||(36)"
        },
        {
          "tag": "p",
          "attributes": {},
          "text": "(cumbanam, sad. 1105, subh. 1303, śā. 3668)"
        },
        {
          "tag": "p",
          "attributes": {},
          "text": "supto'yaṃ sakhi supyatāmiti gatāḥ sakhyastato'nantaraṃ\npremāvāsitayā mayā saralayā nyastaṃ mukhaṃ tanmukhe |\njñāte'līkanimīlane nayanayordhūrtasya romāñcito\nlajjāsīn mama tena sāpyapahṛtā tatkālayogyaiḥ kramaiḥ ||33||(37)"
        },
        {
          "tag": "p",
          "attributes": {},
          "text": "kopo yatra bhrūkuṭiracanā nigraho yatra maunaṃ\nyatrānyonyasmitamanunayo yatra dṛṣṭiḥ prasādaḥ |\ntasya premṇastad idamadhunā vaiṣamaṃ paśya jātaṃ\ntvaṃ pādānte luṭhasi nahi me manyumokṣaḥ khalāyāḥ ||34||(38)"
        },
        {
          "tag": "p",
          "attributes": {},
          "text": "(nāyake māninī, sad. 709)"
        },
        {
          "tag": "p",
          "attributes": {},
          "text": "sutanu jahihi kopaṃ paśya pādānataṃ māṃ\nna khalu tava kadācitkopa evaṃ vidho'bhūt |\niti nigadati nāthe tiryagāmīlitākṣyā\nnayanajalamanalpaṃ muktamuktaṃ na kiñcit ||35||(39)"
        },
        {
          "tag": "p",
          "attributes": {},
          "text": "(mānabhaṅgaḥ, sad. 725)"
        },
        {
          "tag": "p",
          "attributes": {},
          "text": "gāḍhāliṅganavāmanīkṛtakucaprodbhinnaromodgamā\nsāndrasneharasātirekavigalatśrīmannitambāmbarā |\nmā mā mānada māti māmalamiti kṣāmākṣarollāpinī\nsuptā kiṃ nu mṛtā nu kiṃ manasi me līnā vilīnā nu kim ||36||(40)"
        },
        {
          "tag": "p",
          "attributes": {},
          "text": "paṭālagne patyau namayati mukhaṃ jātavinayā\nhaṭhāśleṣaṃ vāñchatyapaharati gātrāṇi nibhṛtam |\nna śaknotyākhyātuṃ smitamukhasakhīdattanayanā\nhriyā tāmyatyantaḥ prathamaparihāse navavadhūḥ ||37||(41)"
        },
        {
          "tag": "p",
          "attributes": {},
          "text": "(navoḍhā; sad. 512, subh. 2056, śā. 3673; viṣṇudās u.ṇ. 5.19)"
        },
        {
          "tag": "p",
          "attributes": {},
          "text": "gate premābandhe praṇayabahumāne vigalite\nnivṛtte sadbhāve jana iva jane gacchati puraḥ |\ntad utprekṣyotprekṣya priyasakhi gatāṃstāṃśca divasān\nna jāne ko heturdalati śatadhā yan na hṛdayam ||38||(43)"
        },
        {
          "tag": "p",
          "attributes": {},
          "text": "(uccāvacaṃ, su. 697, sad. 1368, subh. 1141, śā. 3545, sū. 84.1, rasārṇavasudhākara 2.263c)"
        },
        {
          "tag": "p",
          "attributes": {},
          "text": "ciravirahiṇorutkaṇṭhārtiślathīkṛtagātrayor\nnavamiva jagaj jātaṃ bhūyaścirād abhinandatoḥ |\nkathamapi dine dīrghe yāte niśāmadhirūḍhayoḥ\nprasarati kathā bahvī yūnoryathā na tathā ratiḥ ||39||(44)"
        },
        {
          "tag": "p",
          "attributes": {},
          "text": "dīrghā vandanamālikā viracitā hṛṣṭyaiva nendīvaraiḥ\npuṣpāṇāṃ prakaraḥ smitena racito no kundajātyādibhiḥ |\ndattaḥ svedamucā payodharayuge nārghyo na kumbhāmbhasā\nsvairevāvayavaiḥ priyasya viśatastanvyā kṛtaṃ maṅgalam ||40||(45)"
        },
        {
          "tag": "p",
          "attributes": {},
          "text": "kānte sāgasi śāyite priyasakhīveśaṃ vidhāyāgate\nbhrāntyāliṅgya mayā rahasyamuditaṃ tatsaṅgamākāṅkṣayā |\nmugdhe duṣkarametad ityatitarāmuktvā sahāsaṃ balād\nāliṅgya chalitāsmi tena kitavenādya pradoṣāgame ||41||(46)"
        },
        {
          "tag": "p",
          "attributes": {},
          "text": "āśaṅkya praṇatiṃ paṭāntapihitau pādau karotyādarāt\nvyājenāgatamāvṛṇoti hasitaṃ na spaṣṭamudvīkṣate |\nmayyālāpavati pratīpavacanaṃ sakhyā sahābhāṣate\ntasyāstiṣṭhatu nirbharapraṇayitā māno'pi ramyodayaḥ ||42||(47)"
        },
        {
          "tag": "p",
          "attributes": {},
          "text": "sā yāvanti padānyalīkavacanairālījanaiḥ śikṣitā\ntāvantyeva kṛtāgaso drutataraṃ vyāhṛtya patyuḥ puraḥ |\nprārabdhā purato yathā manasijasyājñā tathā vartituṃ\npremṇo maugdhyavibhūṣaṇasya sahajaḥ ko'pyeṣa kāntaḥ kramaḥ ||43||(48)"
        },
        {
          "tag": "p",
          "attributes": {},
          "text": "dūrādutsukamāgate vivalitaṃ sambhāṣiṇi sphāritaṃ\nsaṃśliṣyatyaruṇaṃ gṛhītavasane kiñcin natabhrūlatam |\nmāninyāścaraṇānativyatikare bāṣpāmbupūrṇekṣaṇaṃ\ncakṣurjātamaho prapañcacaturaṃ jātāgasi preyasi ||44||(49)"
        },
        {
          "tag": "p",
          "attributes": {},
          "text": "aṅgānāmatitānavaṃ kathamidaṃ kampaśca kasmātkuto\nmugdhe pāṇḍukapolamānanamiti prāṇeśvare pṛcchati |\ntanvyā sarvamidaṃ svabhāvajamiti vyāhṛtya pakṣmāntara\nvyāpī bāṣpabharastayā calitayā niḥśvasya mukto'nyataḥ ||45||(50)"
        },
        {
          "tag": "p",
          "attributes": {},
          "text": "purastanvyā gotraskhalanacakito'haṃ natamukhaḥ\npravṛtto vailakṣyātkimapi likhituṃ daivahatakaḥ |\nsphuṭo rekhānyāsaḥ kathamapi sa tādṛk pariṇato\ngatā yena vyaktaṃ punaravayavaiḥ saiva taruṇī ||46||(51)*asya ślokasya parārdhaḥ:",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tataścābhijñāya sphuradaruṇagaṇḍasthalarucā"
                },
                {
                  "tag": "l",
                  "attributes": {},
                  "text": "manasvinyā rūḍhapraṇayasahasodgadgadagirā |"
                },
                {
                  "tag": "l",
                  "attributes": {},
                  "text": "aho citraṃ citraṃ sphuṭamiti nigadyāśrukaluṣaṃ"
                },
                {
                  "tag": "l",
                  "attributes": {},
                  "text": "ruṣā brahmāstraṃ me śarasi nihito vāmacaraṇaḥ ||"
                }
              ]
            }
          ]
        },
        {
          "tag": "p",
          "attributes": {},
          "text": "(gotraskhalitam, sad. 686)"
        },
        {
          "tag": "p",
          "attributes": {},
          "text": "kaṭhinahṛdaye muñca bhrāntiṃ vyalīkakathāśritāṃ\npiśunavacanairdukhaṃ netuṃ na yuktamimaṃ janam |\nkimidamathavā satyaṃ mugdhe tvayā hi viniścitaṃ\nyad abhirucitaṃ tan me kṛtvā priye sukhamāsyatām ||47||(53)"
        },
        {
          "tag": "p",
          "attributes": {},
          "text": "mandaṃ mudritapāṃśavaḥ paripatajjhaṅkārajhañjhāmarud\nvegadhvastakuṭīrakāntaragatacchidreṣu labdhāntarāḥ |\nkarmavyagrakuṭumbinīkucataṭasvedacchidaḥ prāvṛṣaḥ\nprārambhe nipatanti kandaladalollāsāḥ payobindavaḥ ||48||*prakṣipto'yaṃ śloka iti arjunavarmadevapādāḥ|\npītastuṣārakiraṇo madhunaiva sārdham\nantaḥ praviśya caṣake pratibimbavartī |\nmānāndhakāramapi mānavatījanasya\nnūnaṃ bibheda yad asau prasasāda sadyaḥ ||49||*rudramadevakumārasya ṭīkāyāmapyeṣa śloko dṛśyate|\n(madhupānam, sad. 1089, subh. 2022, śā. 3648)"
        },
        {
          "tag": "p",
          "attributes": {},
          "text": "nabhasi jaladalakṣmīṃ sambhṛtāṃ vīkṣya diṣṭyā\nprasarasi yadi kāntetyardhamuktvā kathañcit |\nmama paṭamavalambya prollikhantī dharitrīṃ\ntadanukṛtavatī sā yatra vāco nivṛttāḥ ||50||*vemabhūpālasya ṭīkāyāmapyeṣa śloko dṛśyate|\niyamasau taralāyatalocanā\ngurusamunnatapīnapayodharā |\npṛthunitambabharālasagāminī\npriyatamā mama jīvitahāriṇī ||51||*prakṣipto'yaṃ śloka iti arjunavarmadevamahāśayāḥ|\nsālaktakena navapallavakomalena\npādena nūpuravatā madanālasena |\nyastāḍyate dayitayā praṇayārādhāt\nso'ṅgīkṛto bhagavatā makaradhvajena ||52||*vemabhūpālasya ṭīkāyāmeṣa ślokaḥ kevalaṃ labhyate|\n(anukūlanāyakaḥ, sad. 873, sū. 85.1)"
        },
        {
          "tag": "p",
          "attributes": {},
          "text": "bāle nātha vimuñca mānini ruṣaṃ roṣān mayā kiṃ kṛtaṃ\nkhedo'smāsu na me'parādhyati bhavān sarve'parādhā mayi |\ntatkiṃ rodiṣi gadgadena vacasā kasyāgrato rudyate\nnanvetan mama kā tavāsmi dayitā nāsmītyato rudyate ||53||(57)"
        },
        {
          "tag": "p",
          "attributes": {},
          "text": "(māninī, sad. 691, subh. 1614)"
        },
        {
          "tag": "p",
          "attributes": {},
          "text": "nītvoccairvikṣipantaḥ kṛtatuhinakaṇāsārasaṅgān parāgān\nkaundān ānanditālīn atitarasurabhīn bhūriśo diṅmukheṣu |\nete te kuṅkumāktastanakalasabharāsphālanād ucchalantaḥ\npītvā śītkārivaktraṃ śiśuharidṛśāṃ haimanā vānti vātāḥ ||54||*rudramadevakumārasya ṭīkāyāmapyeṣa śloko dṛśyate|\nśrutvā tanvyā niśīthe navaghanarasitaṃ viślathāṅkaṃ patitvā\nśayyāyāṃ bhūmipṛṣṭhe karataladhṛtayā duḥkhitālījanena |\nsotkaṇṭhaṃ muktakaṇṭhaṃ kaṭhinakucataṭāghātaśīrṇāśrubindu\nsmṛtvā smṛtvā priyasya skhalitamṛduvaco rudyate pānthabadhvā ||55||*rudramadevakumārasya ṭīkāyāmeṣa ślokaḥ kevalaṃ dṛśyate|\nśliṣṭaḥ kaṇṭhe kimiti na mayā mūḍhayā prāṇanāthaś\ncumbatyasmin vadanavidhutiḥ kiṃ kṛtā kiṃ na dṛṣṭaḥ |\nnoktaḥ kasmād iti navavadhūceṣṭitaṃ cintayantī\npaścāttāpaṃ vahati taruṇī premṇi jāte rasajñā ||56||(58)"
        },
        {
          "tag": "p",
          "attributes": {},
          "text": "(uccāvacaḥ, sad. 1369, subh. 2143)"
        },
        {
          "tag": "p",
          "attributes": {},
          "text": "śrutvā nāmāpi yasya sphuṭaghanapulakaṃ jāyate'ṅgaṃ samantāt\ndṛṣṭvā yasyānanenduṃ bhavati vapuridaṃ candrakāntānukāri |\ntasminnāgatya kaṇṭhagrahaṇasarabhasasthāyini prāṇanāthe\nbhagnā mānasya cintā bhavati mama pnarvajramayyāḥ kadā nu ||57||(59)"
        },
        {
          "tag": "p",
          "attributes": {},
          "text": "rāmāṇāṃ ramaṇīyavaktraśaśinaḥ svedodabindupluto\nvyālolālakavallarīṃ pracalayan dhunvan nitambāmbaram |\nprātarvāti madhau prakāmavikasadrājīvarājīrajo\njālāmodamanoharo ratirasaglāniṃ haranmārutaḥ ||58||*rudramadevakumārasya ṭīkāyāmapyeṣa śloko vartate|\n(prābhātikavātaḥ; sad. 459)"
        },
        {
          "tag": "p",
          "attributes": {},
          "text": "aṅgaṃ candanapāṇḍupallavamṛdustāmbūlatāmrādharo\ndhārāyantrajalābhiṣekakaluṣe dhautāñjane locane |\nantaḥpuṣpasugandhirārdrakavarī sarvāṅgalagnāmbaraṃ\nromāṇāṃ ramaṇīyatāṃ vidadhati grīṣmāparāhvāgame ||59||*rudramadevakumārasya ṭīkāyāmapyeṣa śloko dṛśyate|\nvaramasau divaso na punarniśā\nnanu niśaiva varaṃ na punardivā |\nubhayametad upaitvathavā kṣayaṃ\npriyajanena na yatra samāgamaḥ ||60||*rudramadevakumārasya ṭīkāyāmeṣa ślokaḥ kevalaṃ labhyate|\nlolairlocanavāribhiḥ saśapathaiḥ pādapraṇāmaiḥ priyair\nanyāstā vinivārayanti kṛpaṇāḥ prāṇeśvaraṃ prasthitam |\npuṇyāhaṃ vraja maṅgalaṃ sudivasaṃ prātaḥ prayātasya te\nyatsnehocitamīhitaṃ priyatama tvaṃ nirgataḥ śroṣyasi ||61||(61)"
        },
        {
          "tag": "p",
          "attributes": {},
          "text": "(yātrākṣepaḥ, sad. 735, s.v. 1060, śā. 3395, sū. 37.12)"
        },
        {
          "tag": "p",
          "attributes": {},
          "text": "lagnā nāṃśukapallave bhujalatā na dvāradeśe'pitā\nno vā pādatale tayā nipatitaṃ tiṣṭheti noktaṃ vacaḥ |\nkāle kevalamambudātimaline gantuṃ pravṛttaḥ śaṭhaḥ\ntanvyā bāṣpajalaughakalpitanadīpūreṇa baddhaḥ priyaḥ ||62||(62)"
        },
        {
          "tag": "p",
          "attributes": {},
          "text": "(prasthānabhaṅgaḥ, sad. 922, subh. 1057, śā. 3388, sū. 37.5)"
        },
        {
          "tag": "p",
          "attributes": {},
          "text": "na jāne saṃmukhāyāte priyāṇi vadati priye |\nsarvāṇyaṅgāni me yānti śrotratāṃ kimu netratām ||63||(64)"
        },
        {
          "tag": "p",
          "attributes": {},
          "text": "(nāyikābhilāṣaḥ, sad. 960)"
        },
        {
          "tag": "p",
          "attributes": {},
          "text": "virahaviṣamaḥ kāmo vāmastanuṃ kurute tanuṃ\ndivasagaṇanād akṣaścāsau vyapetaghṛṇo yamaḥ |\ntvamapi vaśago mānavyādhervicintaya nātha he\nkiśalayamṛdurjīved evaṃ kathaṃ pramadājanaḥ ||64||(67)"
        },
        {
          "tag": "p",
          "attributes": {},
          "text": "(mānināyakaḥ; sad. 898, subh. 1633, śā. 3572)"
        },
        {
          "tag": "p",
          "attributes": {},
          "text": "pādāsakte suciramiha te vāmatā kaiva kānte\nsanmārgasthe praṇayini jane kopane ko'parādhaḥ |\nitthaṃ tasyāḥ parjanakathā kopavegopaśāntau\nbāṣpodbhedaistad anu sahasā na sthitaṃ na prayātam ||65||(68)"
        },
        {
          "tag": "p",
          "attributes": {},
          "text": "purābhūdasmākaṃ niyatamavibhinnā tanuriyaṃ\ntato nu tvaṃ preyānvayamapi hatāśāḥ priyatamāḥ |\nidānīṃ nāthastvaṃ vayamapi kalatraṃ kimaparaṃ\nmayāptaṃ prāṇānāṃ kuliśakaṭhinānāṃ phalamidam ||66||(69)"
        },
        {
          "tag": "p",
          "attributes": {},
          "text": "mugdhe mudghatayaiva netumakhilaḥ kālaḥ kimārabhyate\nmānaṃ dhatsva dhṛtiṃ vadhāna ṛjutāṃ dūre kuru preyasi |\nsakhyaivaṃ pratibodhitā prativacastāmāha bhītānanā\nnīceḥ śaṃsa hṛdi sthito nanu sa me prāṇeśvaraḥ śroṣyati ||67||(70)"
        },
        {
          "tag": "p",
          "attributes": {},
          "text": "pīto yataḥ prabhṛti kāmapipāsitena\ntasyā mayādhararasaḥ pracuraḥ priyāyāḥ |\ntṛṣṇā tataḥ prabhṛti me dviguṇatvameti\ntāvaṇyamasti bahu tatra kimapi citram ||68|| *prakṣipto'yaṃ śloka iti arjunavarmadevamahāśayāḥ|\nkva prasthitāsi karabhoru ghane niśīthe\nprāṇādhiko vasati yatra janaḥ priyo me |\nekākinī vada kathaṃ na bibheṣi bāle\nnanvasti puṅkhitaśaro madanaḥ sahāyaḥ ||69||(71)"
        },
        {
          "tag": "p",
          "attributes": {},
          "text": "(su. 816)"
        },
        {
          "tag": "p",
          "attributes": {},
          "text": "līlāttāmarasāhato'nyavanitāniḥśaṅkadaṣṭādharaḥ\nkaścitkesaradūṣitekṣaṇa iva vyāmīlya netre sthitaḥ |\nmugdhā kudmalitānanena dadhato vāyuṃ sthitā tasya sā\nbhrāntyā dhūrtatayā ca vepathumatī tenāniśaṃ cumbitā ||70||(72)"
        },
        {
          "tag": "p",
          "attributes": {},
          "text": "sphuṭatu hṛdayaṃ kāmaṃ kāmaṃ karatu tanuṃ tanuṃ\nna sakhi caṭulapremṇā kāryaṃ punardayitena me |\niti sarabhasaṃ mānāṭopād udīrya vacastayā\nramaṇapadavī sāraṅgākṣyā saśaṅkitamīkṣitā ||71|| (73)"
        },
        {
          "tag": "p",
          "attributes": {},
          "text": "(anuraktamāninī; su. 666, sad. 705, sū. 55.1)"
        },
        {
          "tag": "p",
          "attributes": {},
          "text": "gāḍhāśleṣaviśīrṇacandanarajaḥpuñjaprakarṣādiyaṃ\nśayyā samprati komalāṅgi paruṣetyāropya māṃ vakṣasi |\ngāḍhauṣṭhagrahapūrvamākulatayā pādāgrasaṃdaṃśake-\nnākṛṣyāmbaramātmano yaducitaṃ dhūrtena tatprastutam ||72||(74)"
        },
        {
          "tag": "p",
          "attributes": {},
          "text": "kathamapi kṛtapratyākhyāne priye skhalitottare\nvirahakṛśayā kṛtvā vyājaṃ prakalpitamaśrutaṃ |\nasahanasakhīśrotraprāptipramādasasaṃbhramaṃ\nvigalitadṛśā śūnye gehe samucchvasitaṃ punaḥ ||73||(75)"
        },
        {
          "tag": "p",
          "attributes": {},
          "text": "ādṛṣṭiprasarātpriyasya padavīmudvīkṣya nirviṇṇayā\nvicchinneṣu pathiṣvahaḥpariṇatau dhvānte samutsarpati |\ndattaikaṃ saśucā gṛhaṃ prati padaṃ pānthastriyāsminkṣaṇe\nmā bhūdāgata ityamandavalitagrīvaṃ punarvīkṣitam ||74||(76)"
        },
        {
          "tag": "p",
          "attributes": {},
          "text": "āyāte dayite manorathaśatairnītvā kathaṃciddinaṃ\nvaidagdhyāpagamājjaḍe parijane dīrghāṃ kathāṃ kurvati |\ndaṣṭāsmītyabhidhāya satvarapadaṃ vyādhūya cīnāṃśukaṃ\ntanvaṅgyā ratikātareṇa manasā nītaḥ pradīpaḥ śamam ||75||(77)"
        },
        {
          "tag": "p",
          "attributes": {},
          "text": "ālambyāṅgaṇavāṭikāparisare cūtadrume mañjarīṃ\nsarpatsāndraparāgalampaṭaraṭadbhṛṅgāṅganāśobhinīm |\nmanye svāṃ tanumuttarīyaśakalenācchādya bālā sphurat-\nkaṇṭhadhvānanirodhakampitakucaśvāsodgamā roditi ||76||(78)"
        },
        {
          "tag": "p",
          "attributes": {},
          "text": "yāsyāmiti samudyatasya gaditaṃ visrabdhamākarṇitaṃ\ngacchandūramupekṣito muhurasau vyāvṛtya tiṣṭhannapi |\ntacchūnye punarāsthitāsmi bhavane prāṇāsta ete dṛḍhāḥ\nsakhyastiṣṭhata jīvitavyasaninī dambhādahaṃ rodimi ||77||(79)"
        },
        {
          "tag": "p",
          "attributes": {},
          "text": "śūnyaṃ vāsagṛhaṃ vilokya śayanādutthāya kiṃcicchanair\nnidrāvyājamupāgatasya suciraṃ nirvarṇya patyurmukham ||"
        },
        {
          "tag": "p",
          "attributes": {},
          "text": "visrabdhaṃ paricumbya jātapulakāmālokya gaṇḍastalīṃ\nlajjānamramukhī priyeṇa hasatā bālā ciraṃ cumbitā ||78||(82)"
        },
        {
          "tag": "p",
          "attributes": {},
          "text": "loladbhrūlatayā vipakṣadigupanyāse'vadhūtaṃ śiras\ntadvṛttāntanirīkṣaṇe kṛtanamaskāro vilakṣaḥ sthitaḥ |\nkopāttāmrakapolabhittini mukhe dṛṣṭyā gataḥ pādayor\nutsṛṣṭo gurusannidhāvapi vidhirdvābhyāṃ na kālocitaḥ ||79||(83)"
        },
        {
          "tag": "p",
          "attributes": {},
          "text": "jātā notkalikā stanau na lulitau gātraṃ na romāñcitaṃ\nvaktraṃ svedakaṇānvita na sahasā yāvacchaṭhenāmunā |\ndṛṣṭenāva mano hṛtaṃ dhṛtimuṣā prāṇeśvareṇādya me\ntatkenātra nirūpyamāṇanipuṇo mānaḥ samādhīyatām ||80||(84)"
        },
        {
          "tag": "p",
          "attributes": {},
          "text": "dṛṣṭaḥ kātaranetrayā cirtaraṃ baddhāñjaliṃ yācit\npaścādaṃśukapallavena vidhṛto nirvyājamāliṅgitaḥ |\nityākṣipya yadā samastamaghṛṇo gantuṃ pravṛttaḥ śaṭhaḥ\npūrvaṃ prāṇaparigraho dayitayā muktastato vallabhaḥ ||81||(85)"
        },
        {
          "tag": "p",
          "attributes": {},
          "text": "kṛto dūrādeva smitamadhuramabhyudgamavidhiḥ\nśirasyājñā nyastā prativacanavatyānatimati |\nna dṛṣṭeḥ śaithilyaṃ milana iti ceto dahati me\nnigūḍhāntaḥkopātkaṭhiṇahṛdaye saṃvṛtiriyam ||82||(14)"
        },
        {
          "tag": "p",
          "attributes": {},
          "text": "ekasmiñśayane vipakṣaramaṇīnāmagrahe mugdhayā\nsadyaḥ kopaparāṅmukhaṃ śayitayā cāṭūni kurvannapi |\nāvegādavadhīritaḥ priyatamastūṣṇīṃ sthitastatkṣaṇāt\nmā bhūssupta ivaiṣa mandavalitagrīvaṃ punarvīkṣitaḥ ||83||(22)"
        },
        {
          "tag": "p",
          "attributes": {},
          "text": "malayamarutāṃ vrātā yātā vikāsitamallikā\nparimalabharo bhagno grīṣmastvamutsahase yadi |\nghana ghaṭayituṃ nisnehaṃ tvāṃ ya eva nivartane\nprabhavati gavāṃ kinnaśchinnaṃ sa eva dhanañjayaḥ ||84||(32)"
        },
        {
          "tag": "p",
          "attributes": {},
          "text": "svaṃ dṛṣṭvā karajakṣataṃ madhumadakṣīvā vicāryerṣyayā\ngacchantī kva nu gacchasīti vidhṛtā bālā paṭānte mayā |\npratyāvṛttamukhī sabāṣpanayanā māṃ muñca muñceti sā\nkopātprasphuritādharā yadavadattatkena vismaryate ||85||(55)"
        },
        {
          "tag": "p",
          "attributes": {},
          "text": "sālaktakaṃ śatadalādhikakāntiramyaṃ\nratnaughadhāmanikarāruṇanūpuraṃ ca |\nkṣiptaṃ bhṛśaṃ kupitayā taralotpalākṣyā\nsaubhāgyacihnamiva mūrdhni padaṃ vireje ||86|| *prakṣipto'yaṃ śloka iti arjunavarmadevamahāśayāḥ|\nkapole patrālī karatalanirodhena mṛditā\nnipīto niḥśvāsairayamamṛtahṛdyo'dhararasaḥ |\nmuhuḥ kaṇṭhe lagnastaralayati bāṣpaḥ stanataṭaṃ\npriyo manyurjātastava niranurodhe na tu vayam ||87|| (81)"
        },
        {
          "tag": "p",
          "attributes": {},
          "text": "(anunayaḥ, su. 664, sad. 720, s.k.v. 489, subh. 1627)"
        },
        {
          "tag": "p",
          "attributes": {},
          "text": "lākṣālakṣmalalāṭapaṭṭamabhitaḥ keyūramudrā gale\nvaktre kajjalakālimā nayanayorstāmbūlarāgo ghanaḥ |\ndṛṣṭā kopavidhāyi maṇḍanamidaṃ prātaściraṃ preyaso\nlīlātāmarasodare mṛgadṛśaḥ śvāsāḥ samāptiṃ gatāḥ ||88|| (60)"
        },
        {
          "tag": "p",
          "attributes": {},
          "text": "(anyaraticihnaduḥkhitā; sad. 594; śā. 3740, subh. 2215; sū. 82.17; pad. 222; daśarūpaka 2.6)\ntapte mahāvirahavahniśikhāvalībhir\nāpāṇḍurastanataṭe hṛdaye priyāyāḥ |\nrathyālivīkṣaṇaniveśitaloladṛṣṭer\nnūnaṃ chanacchaniti bāṣpakaṇāḥ patanti ||89||(86)"
        },
        {
          "tag": "p",
          "attributes": {},
          "text": "cintāmohaviniścalena manasā maunena pādānataḥ\npratyākhyānaparāṅmukhaḥ priyatamo gantuṃ pravṛtto'dhunā |\nsavrīḍairalasairnirantaraluṭhadbāṣpākulairlocanaiḥ\nśvāsotkampakucaṃ nirīkṣya suciraṃ jīvāśayā vāritaḥ ||90||(87)"
        },
        {
          "tag": "p",
          "attributes": {},
          "text": "tanvaṅgyā gurusannidhau nayanajaṃ yad vāri saṃstambhitaṃ\ntenāntargalitena manmathaśikhī sikto'nuṣaṅgodbhavaḥ |\nmanye tasya nirasyamānakiraṇasyaiṣā mukhenodgatā\nśvāsāmodasamākulālinikaravyājena dhūmāvaliḥ ||91||(96)"
        },
        {
          "tag": "p",
          "attributes": {},
          "text": "bhrūbhedo racitaḥ ciraṃ nayanayorabhyastamāmīlanaṃ\nroddhuṃ śikṣitamādareṇa hasitaṃ maune'bhiyogaḥ kṛtaḥ |\ndhairyaṃ kartumapi sthirīkṛtamidaṃ cetaḥ kathañcin mayā\nbaddho mānaparigrahe parikaraḥ siddhistu daivasthitā ||92||(97)*rūpagosvāmipādasya padyāvalyām (231) etasya ślokasyaiṣa rūpaḥ:",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "bhrūbhaṅgo guṇitaściraṃ nayanayorabhyastamāmīlanaṃ"
                },
                {
                  "tag": "l",
                  "attributes": {},
                  "text": "roddhuṃ śikṣitamādareṇa hasitaṃ maune'bhiyogaḥ kṛtaḥ |"
                },
                {
                  "tag": "l",
                  "attributes": {},
                  "text": "dhairyaṃ kartumapi sthirīkṛtamidaṃ cetaḥ kathañcin mayā"
                },
                {
                  "tag": "l",
                  "attributes": {},
                  "text": "baddho mānaparigrahe parikaraḥ siddhistu daive sthitā ||"
                }
              ]
            }
          ]
        },
        {
          "tag": "p",
          "attributes": {},
          "text": "(anuraktamāninī, su. 645, sad. 703, pad. 231)"
        },
        {
          "tag": "p",
          "attributes": {},
          "text": "deśairantaritā śataiśca saritāmurvībhṛtāṃ kānanair\nyatnenāpi na yāti locanapathaṃ kānteti jānannapi |\nudgrīvaścaraṇārdharuddhavasudhaḥ kṛtvāśrupūrṇāṃ dṛśaṃ\ntāmāśāṃ pathikastathāpi kimapi dhyāyaṃściraṃ vīkṣate ||93|| (99)"
        },
        {
          "tag": "p",
          "attributes": {},
          "text": "(proṣitaḥ, su. 765, sad. 901, śā. 3445)"
        },
        {
          "tag": "p",
          "attributes": {},
          "text": "mlānaṃ pāṇḍu kṛśaṃ viyogavidhuraṃ lambālakaṃ sālasaṃ\nbhūyastatkṣaṇajātakānti rabhasaprāpte mayi proṣite |\nsāṭopaṃ ratikelikālasarasaṃ ramyaṃ kimapyādarād\nyatpītaṃ sutanormayā vadanakaṃ vaktuṃ na tatpāryate ||94||(88)"
        },
        {
          "tag": "p",
          "attributes": {},
          "text": "saivāhaṃ pramadā nṛṇāmadhigatāvetau ca tau nūpurāv\neṣāsmākamavṛttireva sahajavrīḍādhanaḥ strījanaḥ |\nitthaṃ lajjitayā smṛterupagame matvā tanuṃ sambhramāt\npumbhāvaḥ prathamaṃ rativyatikare muktastato vallabhaḥ ||95||(89)"
        },
        {
          "tag": "p",
          "attributes": {},
          "text": "karakisalayaṃ dhūtvā dhūtvā vimārgati vāsasī\nkṣipati sumanomālāśeṣaṃ pradīpaśikhāṃ prati |\nsthagayati muhuḥ patyurnetre vihasya samākulā\nsurataviratā ramyā tanvī muhurmuhurīkṣate ||96||(90)"
        },
        {
          "tag": "p",
          "attributes": {},
          "text": "santyevātra gṛhe gṛhe yuvatayastāḥ pṛccha gatvādhunā\npreyāṃsaḥ praṇamanti kiṃ tava punardāso yathā vartate |\nātmadrohiṇi durjanaiḥ pralapitaṃ karṇe'niśaṃ mā kṛthāś\nchinnasneharasā bhavanti puruṣā duḥkhānuvartyāḥ punaḥ ||97||(91)"
        },
        {
          "tag": "p",
          "attributes": {},
          "text": "niḥśvāsā vadanaṃ dahanti hṛdayaṃ nirmūlamunmathyate\nnidrā neti na dṛśyate priyamukhaṃ rātrindivaṃ rudyate |\naṅgaṃ śoṣamupaiti pādapatitaḥ preyāṃstathopekṣitaḥ\nsakhyaḥ kaṃ guṇamākalayya dayite mānaṃ vayaṃ kāritāḥ ||98|| (92)"
        },
        {
          "tag": "p",
          "attributes": {},
          "text": "(pad. 237, sad. 677; daśarūpaka 2.26)"
        },
        {
          "tag": "p",
          "attributes": {},
          "text": "adyārabhya yadi priye punarahaṃ mānasya vā'nyasya vā\ngṛhṇīyāṃ śaṭhadurnayena manasā nāmāpi saṃkṣepataḥ |\ntattenaiva vinā śaśāṅkadhavalāḥ spaṣṭāṭṭahāsā niśā\neko vā divasaḥ payodamalino yāyānmama prāvṛṣi ||99||(93)"
        },
        {
          "tag": "p",
          "attributes": {},
          "text": "idaṃ kṛṣṇaṃ kṛṣṇaṃ priyatama tanu śvetamatha kiṃ\ngamiṣyāmo yāmo bhavatu gamanenātha bhavatu |\npurā yenāvaṃ me ciramanusṛtā cittapadavī\nsa evānyo jātaḥ sakhi paricitāḥ kasya puruṣāḥ ||100||(94)"
        },
        {
          "tag": "p",
          "attributes": {},
          "text": "caraṇapatanaṃ sakhyālāpā manoharacāṭavaḥ\nkṛśataratanorgāḍhāśleṣo haṭhātparicumbanam |\niti hi capalo mānārambhastathāpi hi notsahe\nhṛdayadayitaḥ kāntaḥ kāmaṃ kimatra karomyaham ||101||(95)"
        },
        {
          "tag": "p",
          "attributes": {},
          "text": "ahaṃ tenāhūtā kimapi kathayāmīti vijane\nsamīpe cāsīnā sarasahṛdayatvādavahitā |\ntataḥ karṇopānte kimapi vadatāghrāya vadanaṃ\ngṛhītā dharmille sakhi sa ca mayā gāḍhamadhare ||102||(98)"
        },
        {
          "tag": "p",
          "attributes": {},
          "text": "cakṣuḥprītiprasakte manasi paricaye cintyamānābhyupāye\nrāge yāte'tibhūmiṃ vikasati sutarāṃ gocare dūtikāyāḥ |\nāstāṃ dūreṇa tāvatsarabhasadayitāliṅganānandalābhas\ntadgehopāntarathyābhramaṇamapi parāṃ nirvṛtiṃ santanoti ||103||(100)"
        },
        {
          "tag": "p",
          "attributes": {},
          "text": "kānte talpamupāgate vigalitā nīvī svayaṃ bandhanād\nvāso viślathamekhalāguṇadhṛtaṃ kiṃcinnitambe sthitam |\netāvatsakhi vedmi sāmpratamahaṃ tasyāṅgasaṅge punaḥ\nko'yaṃ kāsmi rataṃ nu vā kathamiti svalpāpi me na smṛtiḥ ||104||(101)"
        },
        {
          "tag": "p",
          "attributes": {},
          "text": "prāsāde sā diśi diśi ca sā pṛṣṭhataḥ sā puraḥ sā\nparyaṅke sā pathi pathi ca sā tadviyogāturasya |\nhaṃho cetaḥ prakṛtiraparā nāsti me kāpi sā sā\nsā sā sā sā jagati sakale ko'yamadvaitavādaḥ ||105||(102)"
        },
        {
          "tag": "p",
          "attributes": {},
          "text": "anālocya premṇaḥ pariṇatimanādṛtya suhṛdas\ntvayākāṇḍe mānaḥ kimiti sarale preyasi kṛtaḥ |\nsamākṛṣṭā hyete virahadahanodbhāsuraśikhāḥ\nsvahastenāṅgārāstad alamadhunāraṇyaruditaiḥ ||112 (?)|| (80)"
        },
        {
          "tag": "p",
          "attributes": {},
          "text": "(subh. 1170; sad. 2.42.1, sū. 56.9, su. 659)"
        },
        {
          "tag": "p",
          "attributes": {},
          "text": "Verses found in Arjunavarmadeva's version not found here"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aṅgulyagranakhena bāṣpasalilaṃ vikṣipya vikṣipya kiṃ"
            },
            {
              "tag": "l",
              "attributes": {},
              "text": "tūṣṇīṃ rodiṣi kopane bahutaraṃ phūtkṛtya rodiṣyasi |"
            },
            {
              "tag": "l",
              "attributes": {},
              "text": "yasyāste piśunopadeśavacanairmāne'tibhūmiṃ gate"
            },
            {
              "tag": "l",
              "attributes": {},
              "text": "nirviṇṇo'nunayaṃ prati priyatamo madhyasthatāmeṣyate ||(5)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadvaktrābhimukhaṃ mukhaṃ vinamitaṃ dṛṣṭiḥ kṛtā pādayos"
            },
            {
              "tag": "l",
              "attributes": {},
              "text": "tasyālāpakutūhalākulatare śrotre niruddhe mayā |"
            },
            {
              "tag": "l",
              "attributes": {},
              "text": "pāṇibhyāṃ ca tiraskṛtaḥ sapulakaḥ svedodgamo gaṇḍayoḥ"
            },
            {
              "tag": "l",
              "attributes": {},
              "text": "sakhyaḥ kiṃ karavāṇi yānti śatadhā yatkañcuke sandhayaḥ ||(11)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nāpeto'nunayena yaḥ priyasuhṛdvākyairna yaḥ saṃhṛto"
            },
            {
              "tag": "l",
              "attributes": {},
              "text": "yo dīrghaṃ divasaṃ viṣahya viṣamaṃ yatnātkathaṃciddhṛtaḥ |"
            },
            {
              "tag": "l",
              "attributes": {},
              "text": "anyonyasya hṛte mukhe nihitayostiryakkathaṃciddṛśoḥ"
            },
            {
              "tag": "l",
              "attributes": {},
              "text": "sa dvābhyāmativismṛtavyatikaro māno vihasyojjhitaḥ ||(42)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rātrau vāribharālasāmbudaravodvignena jātāśruṇā"
            },
            {
              "tag": "l",
              "attributes": {},
              "text": "pānthenātmaviyogaduḥkhapiśunaṃ gītaṃ tathotkaṇṭhayā |"
            },
            {
              "tag": "l",
              "attributes": {},
              "text": "āstāṃ jīvitahāriṇaḥ pravasanālāpasya saṃkīrtanaṃ"
            },
            {
              "tag": "l",
              "attributes": {},
              "text": "mānasyāpi jalāñjaliḥ sarabhasaṃ lokena datto yathā ||(54)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "capalahṛdayae kiṃ svātantryāttathā gṛhamāgataś"
            },
            {
              "tag": "l",
              "attributes": {},
              "text": "caraṇapatitaḥ premārdrārdraḥ priyaḥ samupekṣitaḥ |"
            },
            {
              "tag": "l",
              "attributes": {},
              "text": "tadidamadhunā yāvajjīvaṃ nirastasukhodayā"
            },
            {
              "tag": "l",
              "attributes": {},
              "text": "ruditaśaraṇā durjātānāṃ sahasva ruṣāṃ phalam ||(56)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āstāṃ viśvasanaṃ sakhīṣu viditābhiprāyasāre jane"
            },
            {
              "tag": "l",
              "attributes": {},
              "text": "tatrāpyarpayituṃ dṛśaṃ suracitāṃ śaknomi na vrīḍayā |"
            },
            {
              "tag": "l",
              "attributes": {},
              "text": "loko'pyeṣa paropahāsacaturaḥ sūkṣmeṅgitajño'pyalaṃ"
            },
            {
              "tag": "l",
              "attributes": {},
              "text": "mātaḥ kaṃ śaraṇaṃ vrajāmi hṛdaye jīrṇo'nurāgānalaḥ ||(63)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "analpacintābharamohaniścalā vilokyamānaiva karoti sādhvasam |"
            },
            {
              "tag": "l",
              "attributes": {},
              "text": "svabhāvaśobhānatimātrabhūṣaṇā tanustaveyaṃ bata kiṃ nu sundari ||(65)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "iti priye pṛcchati mānavihvalā kathaṃcidantardhṛtabāṣpagadgadam |"
            },
            {
              "tag": "l",
              "attributes": {},
              "text": "na kiṃcidityeva jagāda yadvadhūḥ kiyanna tenaiva tayāsya varṇitam ||(66)"
            }
          ]
        },
        {
          "tag": "p",
          "attributes": {},
          "text": "amaruśatakam}\nāmaruśatakam\namarukaviracitam}\nāmarukaviracitam}}"
        },
        {
          "tag": "p",
          "attributes": {},
          "text": "Text\nābbreviations"
        },
        {
          "tag": "p",
          "attributes": {},
          "text": "This edition is based on the one in Kāvya-saṅgraha edited\nby Jīvānanda Vidyāsāgara. īt has been compared with the\nMotilal Banarsidass edition (1983) containing the commentary of\nArjunavarmadeva. The number in parentheses at the end of the last\nline of each verse is the number of the verse in the Motilal edition.\nThere seems to be a great deal of variation in the order and numbering\nof the verses between the editions and the commentators. The order of\nthe verses found in the Kāvya-saṅgraha forms the backbone\nof the order of the verses presented here, even though Arjunavarmadeva\nconsiders some of the verses found in that edition to be\ninterpolations. Those suspect verses have been noted in the footnotes."
        },
        {
          "tag": "p",
          "attributes": {},
          "text": "The parentheses in between verses contain citations for the major\nanthologies. These have been taken from Sures Chandra Banerji's\nedition of Srīdharadāsa's Sadukti-karṇāmṛta. The abbreviations for those\nanthologies are the following:"
        },
        {
          "tag": "p",
          "attributes": {},
          "text": "su. = subhāṣitaratnakoṣa,\nsad. = saduktikarṇāmṛta,\nsubh. = subhāṣitāvalī,\nsū. = sūktimuktāvalī,\npad. = padyāvalī,\nśā. = śārṅgadharapaddhati"
        },
        {
          "tag": "p",
          "attributes": {},
          "text": "(These equivalences have been taken from the Banerji edition of Sadukti-karṇāmṛta and the De edition of Padyāvalī}.)"
        },
        {
          "tag": "p",
          "attributes": {},
          "text": "Main Text"
        },
        {
          "tag": "p",
          "attributes": {},
          "text": "jyākṛṣṭibaddhakhaṭakāmukhapāṇipṛṣṭha-\npreṅkhannakhāṃśucayasaṃvalito'mbikāyāḥ |\ntvāṃ pātu mañjaritapallavakarṇapūra-\nlobhabhramadbhramaravibhramabhṛtkaṭākṣaḥ ||1||(1)"
        },
        {
          "tag": "p",
          "attributes": {},
          "text": "(su. 100, sad. 123)"
        },
        {
          "tag": "p",
          "attributes": {},
          "text": "kṣipto hastāvalagnaḥ prasabhamabhihato'pyādadānoṃśukāntaṃ\ngṛhṇan keśeṣvapāstaścaraṇanipatito nekṣitaḥ sambhrameṇa |\nāliṅgan yo'vadhūtastripurayuvatibhiḥ sāśrunetrotpalābhiḥ\nkāmīvārdrāparādhaḥ sa dahatu duritaṃ śāmbhavo vaḥ śarāgniḥ ||2||(2)"
        },
        {
          "tag": "p",
          "attributes": {},
          "text": "(harabāṇaḥ; su. 49, sad. 76)"
        },
        {
          "tag": "p",
          "attributes": {},
          "text": "ālolāmalakāvalīṃ vilulitāṃ bibhraccalatkuṇḍalaṃ\nkiñcinmṛṣṭaviśeṣakaṃ tanutaraiḥ khedāmbhasāṃ śīkaraiḥ |\ntanvyā yatsuratāntatāntanayanaṃ vaktraṃ rativyatyaye\ntattvāṃ pātu cirāya kiṃ hariharabrahmādibhirdaivataiḥ ||3||(3)"
        },
        {
          "tag": "p",
          "attributes": {},
          "text": "(viparītaratam- sad. 1141, śā. 3702)"
        },
        {
          "tag": "p",
          "attributes": {},
          "text": "alasavalitaiḥ premārdrārdrairmuhurmukulīkṛtaiḥ\nkṣaṇamabhimukhairlajjālolairnimeṣaparāṅmukhaiḥ |\nhṛdayanihitaṃ bhāvākūtaṃ vamadbhirivekṣaṇaiḥ\nkathaya sukṛtī ko'yaṃ mugdhe tvayādya vilokyate ||4||(4)"
        },
        {
          "tag": "p",
          "attributes": {},
          "text": "(vāsakasajjā; su. 508; sad. 658)"
        },
        {
          "tag": "p",
          "attributes": {},
          "text": "datto'syāḥ praṇayastvayaiva bhavatā ceyaṃ ciraṃ lālitā\ndaivād adya kila tvameva kṛtavān asyā navaṃ vipriyam |\nmanyurduḥsaha eṣa yātyupaśamaṃ no sāntvavādaiḥ sphuṭaṃ\nhe nistraṃśa vimuktakaṇṭhakaruṇaṃ tāvatsakhī roditu ||5||(6)"
        },
        {
          "tag": "p",
          "attributes": {},
          "text": "likhannāste bhūmiṃ bahiravanataḥ prāṇadayito\nnirāhārāḥ skahyaḥ satataruditocchūṇanayanāḥ |\nparityaktaṃ sarvaṃ hasitapaṭhitaṃ pañjaraśukais\ntavāvasthā ceyaṃ visṛja kaṭhine mānamadhunā ||6||(7)"
        },
        {
          "tag": "p",
          "attributes": {},
          "text": "(sakhīprabodhaḥ; sad. 713, rasārṇavasudhākara 2.206a)"
        },
        {
          "tag": "p",
          "attributes": {},
          "text": "nāryastanvi haṭhāddharanti ramaṇaṃ tiṣṭhanti no vāritās\ntatkiṃ tāmyasi kiṃ ca rodiṣi mudhā tāsāṃ priyaṃ mā kṛthāḥ |\nkāntaḥ keliruciryuvā sahṛdayastādṛkpatiḥ kātarae\nkiṃ no barkarakarkaraiḥ priyaśatairākramya vikrīyate ||7||(8)"
        },
        {
          "tag": "p",
          "attributes": {},
          "text": "\\footnote{motīlāla-banārsīdāsa-sampādane (1983):\nnāryo mugdhaśaṭhā haranti ramaṇaṃ tiṣṭhanti no vāritās"
        },
        {
          "tag": "p",
          "attributes": {},
          "text": "kopātkomalalolabāhulatikāpāśena baddhā dṛḍhaṃ\nnītvā keliniketanaṃ dayitayā sāyaṃ sakhīnāṃ puraḥ |\nbhūyo'pyevamiti skhalan mṛdugirā saṃsūcya duśceṣṭitaṃ\ndhanyo hanyata eva nihnutiparaḥ preyān rudatyā hasan ||8||(9)"
        },
        {
          "tag": "p",
          "attributes": {},
          "text": "(śaṭhanāyakaḥ, sad. 882, sū. 85.3, subh. 1351)"
        },
        {
          "tag": "p",
          "attributes": {},
          "text": "praharaviratau madhye vāhnastato'pi pare'thavā\nkimuta sakale jāte vāhnipriya tvamihaiṣyasi |\niti dinaśataprāpyaṃ deśaṃ priyasya yiyāsato\nharati gamanaṃ bālālāpaiḥ sabāṣpagalajjalaiḥ ||9||(12)"
        },
        {
          "tag": "p",
          "attributes": {},
          "text": "(prasthānabhaṅgaḥ - su. 532, sad. 921, subh. 1048, śā. 3389, sū. 37.7)"
        },
        {
          "tag": "p",
          "attributes": {},
          "text": "yātāḥ kiṃ na milanti sundari punaścintā tvayā matkṛte\nno kāryā nitarāṃ kṛśāmi kathayatyevaṃ sabāṣpe mayi |\nlajjāmantharatārakeṇa nipataddhārāśruṇā cakṣuṣā\ndṛṣṭvā māṃ hāsitena bhāvimaraṇotsāhastayā sūcitaḥ ||10||(10)"
        },
        {
          "tag": "p",
          "attributes": {},
          "text": "dhīraṃ vāridharasya vāri kirataḥ śrutvā niśīthe dhvaniṃ\ndīrghocchvāsamudaśruṇā virahiṇīṃ bālāṃ ciraṃ dhyāyatā |\nadhvanyena vimuktakaṇṭhamakhilāṃ rātriṃ tathā kranditaṃ\ngrāmīṇairvrajato janasya vasatirgrāme niṣiddhā yathā ||11||(13)"
        },
        {
          "tag": "p",
          "attributes": {},
          "text": "(varṣāpathikaḥ, sad. 915)"
        },
        {
          "tag": "p",
          "attributes": {},
          "text": "kathamapi sakhi krīḍākopād vrajeti mayodite\nkaṭhinahṛdayastyaktvā śayyāṃ balād gata eva saḥ |\niti sarabhasaṃ dhvastapremṇi vyapetaghṛṇe jane\npunarapi hatavrīḍaṃ cetaḥ prayāti karomi kim ||12||(15)"
        },
        {
          "tag": "p",
          "attributes": {},
          "text": "dampatyorniśi jalpatorgṛhaśukenākarṇitaṃ yadvacas\ntatprātargurusannidhau nigadatastasyopahāraṃ vadhūḥ |\nkarṇālaṅkṛtipadmarāgaśakalaṃ vinyasya cañcūpuṭe\nvrīḍārtā prakaroti dāḍimaphalavyājena vāgbandhanam ||13||(16)"
        },
        {
          "tag": "p",
          "attributes": {},
          "text": "(śukoktivrīḍā, kuval. 173, su. 621, sad. 1180, subh. 2214, śā. 3743)"
        },
        {
          "tag": "p",
          "attributes": {},
          "text": "ajñānena parāṅmukhīṃ paribhavād āśliṣya māṃ duḥkhitāṃ\nkiṃ labdhaṃ caṭula tvayeha nayatā saubhāgyametāṃ daśām |\npaśyaitad dayitākucavyatikaron mṛṣṭāṅgarāgāruṇaṃ\nvakṣaste malatailapaṅkaśavalairveṇīpadairaṅkitam ||14||(17)"
        },
        {
          "tag": "p",
          "attributes": {},
          "text": "(khaṇḍitā)"
        },
        {
          "tag": "p",
          "attributes": {},
          "text": "ekatrāsanasaṃsthitiḥ parihatā pratudgamād dūratas\ntāmbūlānayanacchalena rabhasāśelṣo'pi saṃvighnitaḥ |\nālāpo'pi na miśritaḥ parijanaṃ vyāpārayantyāntike\nkāntaṃ pratyupacārataścaturayā kopaḥ kṛtārthīkṛtaḥ ||15|| (18)"
        },
        {
          "tag": "p",
          "attributes": {},
          "text": "(māninī, sad. 692, rasārṇavasudhākara 2.67g)"
        },
        {
          "tag": "p",
          "attributes": {},
          "text": "dṛṣṭvaikāsanasaṃsthite priyatame paścād upetyādarād\nekasyā nayane pidyāya vihitakrīḍānubandhacchalaḥ |\nīṣadvakrimakandharaḥ sapulakaḥ premollasanmānasām\nantarhāsalasatkapolaphalakāṃ dhūrto'parāṃ cumbati ||16||(19)"
        },
        {
          "tag": "p",
          "attributes": {},
          "text": "(śaṭhanāyakaḥ, su. 603, sad. 881)"
        },
        {
          "tag": "p",
          "attributes": {},
          "text": "caraṇapatanapratyākhyānātprasādaparāṅmukhe\nnibhṛtakitavācāretyuktvā ruṣā puruṣīkṛte |\nvrajati ramaṇe niḥśvasyoccaiḥ stanasthitahastayā\nnayanasalilacchannā dṛṣṭiḥ sakhīṣu niveśitā ||17||(20)"
        },
        {
          "tag": "p",
          "attributes": {},
          "text": "(mānināyakaḥ, sad. 896)"
        },
        {
          "tag": "p",
          "attributes": {},
          "text": "kāñcyā gāḍhatarāvaruddhavasanaprāntā kimarthaṃ punar\nmugdhākṣī svaiptīti tatparijanaṃ svairaṃ priye pṛcchati |\nmātaḥ svaptumapīha vārayati māmityāhitakrodhayā\nparyasya svapiticchalena śayane datto'vakāśastayā ||18||(21)"
        },
        {
          "tag": "p",
          "attributes": {},
          "text": "(śayanādhirohanam, sad. 1094, subh. 2081, sū. 77.11)"
        },
        {
          "tag": "p",
          "attributes": {},
          "text": "ekasmiñśayane parāṅmukhatayā vītottaraṃ tāmyator\nanyonyasya hṛdi sthite'pyanunaye saṃrakṣatorgauravam |\ndampatyoḥ śanakairapāṅgavalanān miśrībhavaccakṣuṣor\nbhagno mānakaliḥ sahāsarabhasaṃ vyāsaktakaṇṭhagraham ||19||(23)"
        },
        {
          "tag": "p",
          "attributes": {},
          "text": "(mānabhaṅgaḥ, sad. 723)"
        },
        {
          "tag": "p",
          "attributes": {},
          "text": "paśyāmo mayi kiṃ prapadyata iti sthairyaṃ mayālambitaṃ\nkiṃ māmālapatītyayaṃ khala śaṭhaḥ kopastayāpyāśritaḥ |\nityanyonyavilakṣadṛṣṭicature tasminnavasthāntare\nsavyājaṃ hasitaṃ mayā dhṛtiharo bāṣpastu muktastayā ||20||(24)"
        },
        {
          "tag": "p",
          "attributes": {},
          "text": "(uccāvacaṃ, kuval., 185; sad. 1366)"
        },
        {
          "tag": "p",
          "attributes": {},
          "text": "parimlāne māne mukhaśaśini tasyāḥ karadhṛte\nmayi kṣīṇopāye praṇipatanamātraikaśaraṇe |\ntayā pakṣmaprāntavrajapuṭaniruddhena sahasā\nprasādo bāṣpena stanataṭaviśīrṇena kathitaḥ ||21||(25)"
        },
        {
          "tag": "p",
          "attributes": {},
          "text": "(uccāvacaṃ, sad. 1367, subh. 1608, sū. 58.1)"
        },
        {
          "tag": "p",
          "attributes": {},
          "text": "tasyāḥ sāndravilepanastanataṭapraśleṣamudrāṅkitaṃ\nkiṃ vakṣaścaraṇānativyatikaravyājena gopāyyate |\nityukte kva tad ityudīrya sahasā tatsampramārṣṭuṃ mayā\nsāśliṣṭā rabhasena tatsukhavaśāttanvyāpi tad vismṛtam ||22||(26)"
        },
        {
          "tag": "p",
          "attributes": {},
          "text": "tvaṃ mugdhākṣi vinaiva kañculikayā dhatse manohāriṇīṃ\nlakṣmīmityabhidhāyini priyatame tadvīṭikāṃ saṃspṛśi |\nśayyopāntaniviṣṭasasmitamukhīnetrotsavānandito\nniryātaḥ śanakairalīkavacanopanyāsamālījanaḥ ||23||(27)"
        },
        {
          "tag": "p",
          "attributes": {},
          "text": "bhrūbhaṅge racite'pi dṛṣṭiradhikaṃ sotkaṇṭhamudvīkṣate\nkārkaśyaṃ gamite'pi cetasi tanūromāñcamālambate |\nruddhāyāmapi vāci sasmitamidaṃ dagdhānanaṃ jāyate\ndṛṣṭe nirvahaṇaṃ bhaviṣyati kathaṃ mānasya tasmiñjane ||24||(28)"
        },
        {
          "tag": "p",
          "attributes": {},
          "text": "(anuraktamāninī, su. 695, sad. 702, subh. 1580; uṇ. 5.25)",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "kānte katyapi vāsarāṇi gamaya tvaṃ mīlayitvā dṛśau"
                },
                {
                  "tag": "l",
                  "attributes": {},
                  "text": "svasti svasti nimīlayāmi nayane yāvan na śūnyā diśaḥ |"
                },
                {
                  "tag": "l",
                  "attributes": {},
                  "text": "āyātā vayamāgamiṣyati suhṛdvargasya bhāgyodayaiḥ"
                },
                {
                  "tag": "l",
                  "attributes": {},
                  "text": "sandeśo vada kastavābhilaṣitastīrtheṣu toyāñjaliḥ ||25||"
                }
              ]
            }
          ]
        },
        {
          "tag": "p",
          "attributes": {},
          "text": "(yātrākṣepaḥ, sad.731 (vīrasya))"
        },
        {
          "tag": "p",
          "attributes": {},
          "text": "sā patyuḥ prathamāparādhasamaye sakhyopadeśaṃ vinā\nno jānāti savibhramāṅgavalanāvakroktisaṃsūcanam |\nsvacchairacchakapolamūlagalitaiḥ paryastanetrotpalā\nbālā kevalameva roditi luṭhallolālakairaśrubhiḥ ||26||(29)"
        },
        {
          "tag": "p",
          "attributes": {},
          "text": "(mugdhā; sad.498)"
        },
        {
          "tag": "p",
          "attributes": {},
          "text": "bhavatu viditaṃ chadmālāpairalaṃ priya gamyatāṃ\ntanurapi na te doṣo'smākaṃ vidhistu parāṅmukhaḥ |\ntava yathā tathābhūtaṃ prema prapannamimāṃ daśāṃ\nprakṛticapale kā naḥ pīḍā gate hatajīvite ||27||(30)"
        },
        {
          "tag": "p",
          "attributes": {},
          "text": "(māninīvākyam; sad. 708; pad. 223)"
        },
        {
          "tag": "p",
          "attributes": {},
          "text": "urasi nihitastāro hāraḥ kṛtā jaghane ghane\nkalakalavatī kāñcī pādau kvaṇanmaṇinūpurau |\npriyamabhisarasyevaṃ mugdhe samāhataḍiṇḍimā\nyadi kimadhikatrāsotkampaṃ diśaḥ samudīkṣase ||28||(31)"
        },
        {
          "tag": "p",
          "attributes": {},
          "text": "prātaḥ prātarupāgatena janitā nirnidritā cakṣuṣor\nmandāyāṃ mayi gauravavyapagamād utpāditaṃ lāghavam |\nkiṃ mugdhe na mayā kṛtaṃ ramaṇadhīrmuktā tvayā gamyatāṃ\ndusthaṃ tiṣṭhasi yacca pathyamadhunā kartāsmi tacchroṣyasi ||29||(33)"
        },
        {
          "tag": "p",
          "attributes": {},
          "text": "sā bālā vayamapragalbhamanasaḥ sā strī vayaṃ kātarāḥ\nsā pīnonnatimatpayodharayugaṃ dhatte sakhedā vayam |\nsākrāntā jaghanasthalena guruṇā gantuṃ na śaktā vayaṃ\ndoṣairanyajanāśritairapaṭavo jātāḥ sma ityadbhutam ||30||(34)"
        },
        {
          "tag": "p",
          "attributes": {},
          "text": "(anukūlanāyakaḥ, su. 481, sad. 872, subh. 1346, s.k. 3.42)"
        },
        {
          "tag": "p",
          "attributes": {},
          "text": "prasthānaṃ valayaiḥ kṛtaṃ priyasakhairajasraṃ gataṃ\ndhṛtyā na kṣaṇamāsitaṃ vyavasitaṃ cittena gantuṃ puraḥ |\ngantuṃ niścitacetasi priyatame sarve samaṃ prasthitā\ngantavye sati jīvitapriyasuhṛtsārthaḥ kimu tyajyate ||31||(35)"
        },
        {
          "tag": "p",
          "attributes": {},
          "text": "(proṣitabhartṛkāvacanam; subh. 1151; śā. 3424; sad. 741; sū. 37.19)"
        },
        {
          "tag": "p",
          "attributes": {},
          "text": "sandaṣṭādharapallavā sacakitaṃ hastāgramādhunvatī\nmāmāmuñca śaṭheti kopavacanairānartitabhrūlatā |\nśītkārāñcitalocanā sarabhasaṃ yaiścumbitā māninī\nprāptaṃ tairamṛtaṃ mudhaiva mathito mūḍhaiḥ suraiḥ sāgaraḥ ||32||(36)"
        },
        {
          "tag": "p",
          "attributes": {},
          "text": "(cumbanam, sad. 1105, subh. 1303, śā. 3668)"
        },
        {
          "tag": "p",
          "attributes": {},
          "text": "supto'yaṃ sakhi supyatāmiti gatāḥ sakhyastato'nantaraṃ\npremāvāsitayā mayā saralayā nyastaṃ mukhaṃ tanmukhe |\njñāte'līkanimīlane nayanayordhūrtasya romāñcito\nlajjāsīn mama tena sāpyapahṛtā tatkālayogyaiḥ kramaiḥ ||33||(37)"
        },
        {
          "tag": "p",
          "attributes": {},
          "text": "kopo yatra bhrūkuṭiracanā nigraho yatra maunaṃ\nyatrānyonyasmitamanunayo yatra dṛṣṭiḥ prasādaḥ |\ntasya premṇastad idamadhunā vaiṣamaṃ paśya jātaṃ\ntvaṃ pādānte luṭhasi nahi me manyumokṣaḥ khalāyāḥ ||34||(38)"
        },
        {
          "tag": "p",
          "attributes": {},
          "text": "(nāyake māninī, sad. 709)"
        },
        {
          "tag": "p",
          "attributes": {},
          "text": "sutanu jahihi kopaṃ paśya pādānataṃ māṃ\nna khalu tava kadācitkopa evaṃ vidho'bhūt |\niti nigadati nāthe tiryagāmīlitākṣyā\nnayanajalamanalpaṃ muktamuktaṃ na kiñcit ||35||(39)"
        },
        {
          "tag": "p",
          "attributes": {},
          "text": "(mānabhaṅgaḥ, sad. 725)"
        },
        {
          "tag": "p",
          "attributes": {},
          "text": "gāḍhāliṅganavāmanīkṛtakucaprodbhinnaromodgamā\nsāndrasneharasātirekavigalatśrīmannitambāmbarā |\nmā mā mānada māti māmalamiti kṣāmākṣarollāpinī\nsuptā kiṃ nu mṛtā nu kiṃ manasi me līnā vilīnā nu kim ||36||(40)"
        },
        {
          "tag": "p",
          "attributes": {},
          "text": "paṭālagne patyau namayati mukhaṃ jātavinayā\nhaṭhāśleṣaṃ vāñchatyapaharati gātrāṇi nibhṛtam |\nna śaknotyākhyātuṃ smitamukhasakhīdattanayanā\nhriyā tāmyatyantaḥ prathamaparihāse navavadhūḥ ||37||(41)"
        },
        {
          "tag": "p",
          "attributes": {},
          "text": "(navoḍhā; sad. 512, subh. 2056, śā. 3673; viṣṇudās u.ṇ. 5.19)"
        },
        {
          "tag": "p",
          "attributes": {},
          "text": "gate premābandhe praṇayabahumāne vigalite\nnivṛtte sadbhāve jana iva jane gacchati puraḥ |\ntad utprekṣyotprekṣya priyasakhi gatāṃstāṃśca divasān\nna jāne ko heturdalati śatadhā yan na hṛdayam ||38||(43)"
        },
        {
          "tag": "p",
          "attributes": {},
          "text": "(uccāvacaṃ, su. 697, sad. 1368, subh. 1141, śā. 3545, sū. 84.1, rasārṇavasudhākara 2.263c)"
        },
        {
          "tag": "p",
          "attributes": {},
          "text": "ciravirahiṇorutkaṇṭhārtiślathīkṛtagātrayor\nnavamiva jagaj jātaṃ bhūyaścirād abhinandatoḥ |\nkathamapi dine dīrghe yāte niśāmadhirūḍhayoḥ\nprasarati kathā bahvī yūnoryathā na tathā ratiḥ ||39||(44)"
        },
        {
          "tag": "p",
          "attributes": {},
          "text": "dīrghā vandanamālikā viracitā hṛṣṭyaiva nendīvaraiḥ\npuṣpāṇāṃ prakaraḥ smitena racito no kundajātyādibhiḥ |\ndattaḥ svedamucā payodharayuge nārghyo na kumbhāmbhasā\nsvairevāvayavaiḥ priyasya viśatastanvyā kṛtaṃ maṅgalam ||40||(45)"
        },
        {
          "tag": "p",
          "attributes": {},
          "text": "kānte sāgasi śāyite priyasakhīveśaṃ vidhāyāgate\nbhrāntyāliṅgya mayā rahasyamuditaṃ tatsaṅgamākāṅkṣayā |\nmugdhe duṣkarametad ityatitarāmuktvā sahāsaṃ balād\nāliṅgya chalitāsmi tena kitavenādya pradoṣāgame ||41||(46)"
        },
        {
          "tag": "p",
          "attributes": {},
          "text": "āśaṅkya praṇatiṃ paṭāntapihitau pādau karotyādarāt\nvyājenāgatamāvṛṇoti hasitaṃ na spaṣṭamudvīkṣate |\nmayyālāpavati pratīpavacanaṃ sakhyā sahābhāṣate\ntasyāstiṣṭhatu nirbharapraṇayitā māno'pi ramyodayaḥ ||42||(47)"
        },
        {
          "tag": "p",
          "attributes": {},
          "text": "(Sv. 1590, Spd 3537, Smv 55.11)"
        },
        {
          "tag": "p",
          "attributes": {},
          "text": "sā yāvanti padānyalīkavacanairālījanaiḥ śikṣitā\ntāvantyeva kṛtāgaso drutataraṃ vyāhṛtya patyuḥ puraḥ |\nprārabdhā purato yathā manasijasyājñā tathā vartituṃ\npremṇo maugdhyavibhūṣaṇasya sahajaḥ ko'pyeṣa kāntaḥ kramaḥ ||43||(48)"
        },
        {
          "tag": "p",
          "attributes": {},
          "text": "dūrādutsukamāgate vivalitaṃ sambhāṣiṇi sphāritaṃ\nsaṃśliṣyatyaruṇaṃ gṛhītavasane kiñcin natabhrūlatam |\nmāninyāścaraṇānativyatikare bāṣpāmbupūrṇekṣaṇaṃ\ncakṣurjātamaho prapañcacaturaṃ jātāgasi preyasi ||44||(49)"
        },
        {
          "tag": "p",
          "attributes": {},
          "text": "aṅgānāmatitānavaṃ kathamidaṃ kampaśca kasmātkuto\nmugdhe pāṇḍukapolamānanamiti prāṇeśvare pṛcchati |\ntanvyā sarvamidaṃ svabhāvajamiti vyāhṛtya pakṣmāntara\nvyāpī bāṣpabharastayā calitayā niḥśvasya mukto'nyataḥ ||45||(50)"
        },
        {
          "tag": "p",
          "attributes": {},
          "text": "purastanvyā gotraskhalanacakito'haṃ natamukhaḥ\npravṛtto vailakṣyātkimapi likhituṃ daivahatakaḥ |\nsphuṭo rekhānyāsaḥ kathamapi sa tādṛk pariṇato\ngatā yena vyaktaṃ punaravayavaiḥ saiva taruṇī ||46||(51)"
        },
        {
          "tag": "p",
          "attributes": {},
          "text": "\\footnote{asya ślokasya parārdhaḥ:",
          "children": [
            {
              "tag": "lg",
              "attributes": {},
              "children": [
                {
                  "tag": "l",
                  "attributes": {},
                  "text": "tataścābhijñāya sphuradaruṇagaṇḍasthalarucā"
                },
                {
                  "tag": "l",
                  "attributes": {},
                  "text": "manasvinyā rūḍhapraṇayasahasodgadgadagirā |"
                },
                {
                  "tag": "l",
                  "attributes": {},
                  "text": "aho citraṃ citraṃ sphuṭamiti nigadyāśrukaluṣaṃ"
                },
                {
                  "tag": "l",
                  "attributes": {},
                  "text": "ruṣā brahmāstraṃ me śarasi nihito vāmacaraṇaḥ ||"
                }
              ]
            }
          ]
        },
        {
          "tag": "p",
          "attributes": {},
          "text": "(gotraskhalitam, sad. 686)"
        },
        {
          "tag": "p",
          "attributes": {},
          "text": "kaṭhinahṛdaye muñca bhrāntiṃ vyalīkakathāśritāṃ\npiśunavacanairdukhaṃ netuṃ na yuktamimaṃ janam |\nkimidamathavā satyaṃ mugdhe tvayā hi viniścitaṃ\nyad abhirucitaṃ tan me kṛtvā priye sukhamāsyatām ||47||(53)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "mandaṃ mudritapāṃśavaḥ paripatajjhaṅkārajhañjhāmarud"
            },
            {
              "tag": "l",
              "attributes": {},
              "text": "vegadhvastakuṭīrakāntaragatacchidreṣu labdhāntarāḥ |"
            },
            {
              "tag": "l",
              "attributes": {},
              "text": "karmavyagrakuṭumbinīkucataṭasvedacchidaḥ prāvṛṣaḥ"
            },
            {
              "tag": "l",
              "attributes": {},
              "text": "prārambhe nipatanti kandaladalollāsāḥ payobindavaḥ ||48||"
            }
          ]
        },
        {
          "tag": "p",
          "attributes": {},
          "text": "\\footnote{prakṣipto'yaṃ śloka iti arjunavarmadevapādāḥ|"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pītastuṣārakiraṇo madhunaiva sārdham"
            },
            {
              "tag": "l",
              "attributes": {},
              "text": "antaḥ praviśya caṣake pratibimbavartī |"
            },
            {
              "tag": "l",
              "attributes": {},
              "text": "mānāndhakāramapi mānavatījanasya"
            },
            {
              "tag": "l",
              "attributes": {},
              "text": "nūnaṃ bibheda yad asau prasasāda sadyaḥ ||49||"
            }
          ]
        },
        {
          "tag": "p",
          "attributes": {},
          "text": "\\footnote{rudramadevakumārasya ṭīkāyāmapyeṣa śloko dṛśyate|\n(madhupānam, sad. 1089, subh. 2022, śā. 3648)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nabhasi jaladalakṣmīṃ sambhṛtāṃ vīkṣya diṣṭyā"
            },
            {
              "tag": "l",
              "attributes": {},
              "text": "prasarasi yadi kāntetyardhamuktvā kathañcit |"
            },
            {
              "tag": "l",
              "attributes": {},
              "text": "mama paṭamavalambya prollikhantī dharitrīṃ"
            },
            {
              "tag": "l",
              "attributes": {},
              "text": "tadanukṛtavatī sā yatra vāco nivṛttāḥ ||50||"
            }
          ]
        },
        {
          "tag": "p",
          "attributes": {},
          "text": "\\footnote{vemabhūpālasya ṭīkāyāmapyeṣa śloko dṛśyate|"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "iyamasau taralāyatalocanā"
            },
            {
              "tag": "l",
              "attributes": {},
              "text": "gurusamunnatapīnapayodharā |"
            },
            {
              "tag": "l",
              "attributes": {},
              "text": "pṛthunitambabharālasagāminī"
            },
            {
              "tag": "l",
              "attributes": {},
              "text": "priyatamā mama jīvitahāriṇī ||51||"
            }
          ]
        },
        {
          "tag": "p",
          "attributes": {},
          "text": "\\footnote{prakṣipto'yaṃ śloka iti arjunavarmadevamahāśayāḥ|"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sālaktakena navapallavakomalena"
            },
            {
              "tag": "l",
              "attributes": {},
              "text": "pādena nūpuravatā madanālasena |"
            },
            {
              "tag": "l",
              "attributes": {},
              "text": "yastāḍyate dayitayā praṇayārādhāt"
            },
            {
              "tag": "l",
              "attributes": {},
              "text": "so'ṅgīkṛto bhagavatā makaradhvajena ||52||"
            }
          ]
        },
        {
          "tag": "p",
          "attributes": {},
          "text": "\\footnote{vemabhūpālasya ṭīkāyāmeṣa ślokaḥ kevalaṃ labhyate|\n(anukūlanāyakaḥ, sad. 873, sū. 85.1)"
        },
        {
          "tag": "p",
          "attributes": {},
          "text": "bāle nātha vimuñca mānini ruṣaṃ roṣān mayā kiṃ kṛtaṃ\nkhedo'smāsu na me'parādhyati bhavān sarve'parādhā mayi |\ntatkiṃ rodiṣi gadgadena vacasā kasyāgrato rudyate\nnanvetan mama kā tavāsmi dayitā nāsmītyato rudyate ||53||(57)"
        },
        {
          "tag": "p",
          "attributes": {},
          "text": "(māninī, sad. 691, subh. 1614)"
        },
        {
          "tag": "p",
          "attributes": {},
          "text": "nītvoccairvikṣipantaḥ kṛtatuhinakaṇāsārasaṅgān parāgān\nkaundān ānanditālīn atitarasurabhīn bhūriśo diṅmukheṣu |\nete te kuṅkumāktastanakalasabharāsphālanād ucchalantaḥ\npītvā śītkārivaktraṃ śiśuharidṛśāṃ haimanā vānti vātāḥ||54||"
        },
        {
          "tag": "p",
          "attributes": {},
          "text": "\\footnote{rudramadevakumārasya ṭīkāyāmapyeṣa śloko dṛśyate|"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "śrutvā tanvyā niśīthe navaghanarasitaṃ viślathāṅkaṃ patitvā"
            },
            {
              "tag": "l",
              "attributes": {},
              "text": "śayyāyāṃ bhūmipṛṣṭhe karataladhṛtayā duḥkhitālījanena |"
            },
            {
              "tag": "l",
              "attributes": {},
              "text": "sotkaṇṭhaṃ muktakaṇṭhaṃ kaṭhinakucataṭāghātaśīrṇāśrubindu"
            },
            {
              "tag": "l",
              "attributes": {},
              "text": "smṛtvā smṛtvā priyasya skhalitamṛduvaco rudyate pānthabadhvā ||55||"
            }
          ]
        },
        {
          "tag": "p",
          "attributes": {},
          "text": "\\footnote{rudramadevakumārasya ṭīkāyāmeṣa ślokaḥ kevalaṃ dṛśyate|"
        },
        {
          "tag": "p",
          "attributes": {},
          "text": "śliṣṭaḥ kaṇṭhe kimiti na mayā mūḍhayā prāṇanāthaś\ncumbatyasmin vadanavidhutiḥ kiṃ kṛtā kiṃ na dṛṣṭaḥ |\nnoktaḥ kasmād iti navavadhūceṣṭitaṃ cintayantī\npaścāttāpaṃ vahati taruṇī premṇi jāte rasajñā ||56||(58)"
        },
        {
          "tag": "p",
          "attributes": {},
          "text": "(uccāvacaḥ, sad. 1369, subh. 2143)"
        },
        {
          "tag": "p",
          "attributes": {},
          "text": "śrutvā nāmāpi yasya sphuṭaghanapulakaṃ jāyate'ṅgaṃ samantāt\ndṛṣṭvā yasyānanenduṃ bhavati vapuridaṃ candrakāntānukāri |\ntasminnāgatya kaṇṭhagrahaṇasarabhasasthāyini prāṇanāthe\nbhagnā mānasya cintā bhavati mama pnarvajramayyāḥ kadā nu ||57||(59)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rāmāṇāṃ ramaṇīyavaktraśaśinaḥ svedodabindupluto"
            },
            {
              "tag": "l",
              "attributes": {},
              "text": "vyālolālakavallarīṃ pracalayan dhunvan nitambāmbaram |"
            },
            {
              "tag": "l",
              "attributes": {},
              "text": "prātarvāti madhau prakāmavikasadrājīvarājīrajo"
            },
            {
              "tag": "l",
              "attributes": {},
              "text": "jālāmodamanoharo ratirasaglāniṃ haranmārutaḥ ||58||"
            }
          ]
        },
        {
          "tag": "p",
          "attributes": {},
          "text": "\\footnote{rudramadevakumārasya ṭīkāyāmapyeṣa śloko vartate|\n(prābhātikavātaḥ; sad. 459)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aṅgaṃ candanapāṇḍupallavamṛdustāmbūlatāmrādharo"
            },
            {
              "tag": "l",
              "attributes": {},
              "text": "dhārāyantrajalābhiṣekakaluṣe dhautāñjane locane |"
            },
            {
              "tag": "l",
              "attributes": {},
              "text": "antaḥpuṣpasugandhirārdrakavarī sarvāṅgalagnāmbaraṃ"
            },
            {
              "tag": "l",
              "attributes": {},
              "text": "romāṇāṃ ramaṇīyatāṃ vidadhati grīṣmāparāhvāgame ||59||"
            }
          ]
        },
        {
          "tag": "p",
          "attributes": {},
          "text": "\\footnote{rudramadevakumārasya ṭīkāyāmapyeṣa śloko dṛśyate|"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "varamasau divaso na punarniśā"
            },
            {
              "tag": "l",
              "attributes": {},
              "text": "nanu niśaiva varaṃ na punardivā |"
            },
            {
              "tag": "l",
              "attributes": {},
              "text": "ubhayametad upaitvathavā kṣayaṃ"
            },
            {
              "tag": "l",
              "attributes": {},
              "text": "priyajanena na yatra samāgamaḥ ||60||"
            }
          ]
        },
        {
          "tag": "p",
          "attributes": {},
          "text": "\\footnote{rudramadevakumārasya ṭīkāyāmeṣa ślokaḥ kevalaṃ labhyate|"
        },
        {
          "tag": "p",
          "attributes": {},
          "text": "lolairlocanavāribhiḥ saśapathaiḥ pādapraṇāmaiḥ priyair\nanyāstā vinivārayanti kṛpaṇāḥ prāṇeśvaraṃ prasthitam |\npuṇyāhaṃ vraja maṅgalaṃ sudivasaṃ prātaḥ prayātasya te\nyatsnehocitamīhitaṃ priyatama tvaṃ nirgataḥ śroṣyasi ||61||(61)"
        },
        {
          "tag": "p",
          "attributes": {},
          "text": "(yātrākṣepaḥ, sad. 735, s.v. 1060, śā. 3395, sū. 37.12)"
        },
        {
          "tag": "p",
          "attributes": {},
          "text": "lagnā nāṃśukapallave bhujalatā na dvāradeśe'pitā\nno vā pādatale tayā nipatitaṃ tiṣṭheti noktaṃ vacaḥ |\nkāle kevalamambudātimaline gantuṃ pravṛttaḥ śaṭhaḥ\ntanvyā bāṣpajalaughakalpitanadīpūreṇa baddhaḥ priyaḥ ||62||(62)"
        },
        {
          "tag": "p",
          "attributes": {},
          "text": "(prasthānabhaṅgaḥ, sad. 922, subh. 1057, śā. 3388, sū. 37.5)"
        },
        {
          "tag": "p",
          "attributes": {},
          "text": "na jāne saṃmukhāyāte priyāṇi vadati priye |\nsarvāṇyaṅgāni me yānti śrotratāṃ kimu netratām ||63||(64)"
        },
        {
          "tag": "p",
          "attributes": {},
          "text": "(nāyikābhilāṣaḥ, sad. 960)"
        },
        {
          "tag": "p",
          "attributes": {},
          "text": "virahaviṣamaḥ kāmo vāmastanuṃ kurute tanuṃ\ndivasagaṇanād akṣaścāsau vyapetaghṛṇo yamaḥ |\ntvamapi vaśago mānavyādhervicintaya nātha he\nkiśalayamṛdurjīved evaṃ kathaṃ pramadājanaḥ ||64||(67)"
        },
        {
          "tag": "p",
          "attributes": {},
          "text": "(mānināyakaḥ; sad. 898, subh. 1633, śā. 3572)"
        },
        {
          "tag": "p",
          "attributes": {},
          "text": "pādāsakte suciramiha te vāmatā kaiva kānte\nsanmārgasthe praṇayini jane kopane ko'parādhaḥ |\nitthaṃ tasyāḥ parjanakathā kopavegopaśāntau\nbāṣpodbhedaistad anu sahasā na sthitaṃ na prayātam ||65||(68)"
        },
        {
          "tag": "p",
          "attributes": {},
          "text": "purābhūdasmākaṃ niyatamavibhinnā tanuriyaṃ\ntato nu tvaṃ preyānvayamapi hatāśāḥ priyatamāḥ |\nidānīṃ nāthastvaṃ vayamapi kalatraṃ kimaparaṃ\nmayāptaṃ prāṇānāṃ kuliśakaṭhinānāṃ phalamidam ||66||(69)"
        },
        {
          "tag": "p",
          "attributes": {},
          "text": "mugdhe mudghatayaiva netumakhilaḥ kālaḥ kimārabhyate\nmānaṃ dhatsva dhṛtiṃ vadhāna ṛjutāṃ dūre kuru preyasi |\nsakhyaivaṃ pratibodhitā prativacastāmāha bhītānanā\nnīceḥ śaṃsa hṛdi sthito nanu sa me prāṇeśvaraḥ śroṣyati ||67||(70)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "pīto yataḥ prabhṛti kāmapipāsitena"
            },
            {
              "tag": "l",
              "attributes": {},
              "text": "tasyā mayādhararasaḥ pracuraḥ priyāyāḥ |"
            },
            {
              "tag": "l",
              "attributes": {},
              "text": "tṛṣṇā tataḥ prabhṛti me dviguṇatvameti"
            },
            {
              "tag": "l",
              "attributes": {},
              "text": "tāvaṇyamasti bahu tatra kimapi citram ||68||"
            }
          ]
        },
        {
          "tag": "p",
          "attributes": {},
          "text": "\\footnote{prakṣipto'yaṃ śloka iti arjunavarmadevamahāśayāḥ|"
        },
        {
          "tag": "p",
          "attributes": {},
          "text": "kva prasthitāsi karabhoru ghane niśīthe\nprāṇādhiko vasati yatra janaḥ priyo me |\nekākinī vada kathaṃ na bibheṣi bāle\nnanvasti puṅkhitaśaro madanaḥ sahāyaḥ ||69||(71)"
        },
        {
          "tag": "p",
          "attributes": {},
          "text": "(su. 816)"
        },
        {
          "tag": "p",
          "attributes": {},
          "text": "līlāttāmarasāhato'nyavanitāniḥśaṅkadaṣṭādharaḥ\nkaścitkesaradūṣitekṣaṇa iva vyāmīlya netre sthitaḥ |\nmugdhā kudmalitānanena dadhato vāyuṃ sthitā tasya sā\nbhrāntyā dhūrtatayā ca vepathumatī tenāniśaṃ cumbitā ||70||(72)"
        },
        {
          "tag": "p",
          "attributes": {},
          "text": "sphuṭatu hṛdayaṃ kāmaṃ kāmaṃ karatu tanuṃ tanuṃ\nna sakhi caṭulapremṇā kāryaṃ punardayitena me |\niti sarabhasaṃ mānāṭopād udīrya vacastayā\nramaṇapadavī sāraṅgākṣyā saśaṅkitamīkṣitā ||71||(73)"
        },
        {
          "tag": "p",
          "attributes": {},
          "text": "(anuraktamāninī; su. 666, sad. 705, sū. 55.1)"
        },
        {
          "tag": "p",
          "attributes": {},
          "text": "gāḍhāśleṣaviśīrṇacandanarajaḥpuñjaprakarṣādiyaṃ\nśayyā samprati komalāṅgi paruṣetyāropya māṃ vakṣasi |\ngāḍhauṣṭhagrahapūrvamākulatayā pādāgrasaṃdaṃśake-\nnākṛṣyāmbaramātmano yaducitaṃ dhūrtena tatprastutam ||72||(74)"
        },
        {
          "tag": "p",
          "attributes": {},
          "text": "kathamapi kṛtapratyākhyāne priye skhalitottare\nvirahakṛśayā kṛtvā vyājaṃ prakalpitamaśrutaṃ |\nasahanasakhīśrotraprāptipramādasasaṃbhramaṃ\nvigalitadṛśā śūnye gehe samucchvasitaṃ punaḥ ||73||(75)"
        },
        {
          "tag": "p",
          "attributes": {},
          "text": "ādṛṣṭiprasarātpriyasya padavīmudvīkṣya nirviṇṇayā\nvicchinneṣu pathiṣvahaḥpariṇatau dhvānte samutsarpati |\ndattaikaṃ saśucā gṛhaṃ prati padaṃ pānthastriyāsminkṣaṇe\nmā bhūdāgata ityamandavalitagrīvaṃ punarvīkṣitam ||74||(76)"
        },
        {
          "tag": "p",
          "attributes": {},
          "text": "āyāte dayite manorathaśatairnītvā kathaṃciddinaṃ\nvaidagdhyāpagamājjaḍe parijane dīrghāṃ kathāṃ kurvati |\ndaṣṭāsmītyabhidhāya satvarapadaṃ vyādhūya cīnāṃśukaṃ\ntanvaṅgyā ratikātareṇa manasā nītaḥ pradīpaḥ śamam ||75||(77)"
        },
        {
          "tag": "p",
          "attributes": {},
          "text": "ālambyāṅgaṇavāṭikāparisare cūtadrume mañjarīṃ\nsarpatsāndraparāgalampaṭaraṭadbhṛṅgāṅganāśobhinīm |\nmanye svāṃ tanumuttarīyaśakalenācchādya bālā sphurat-\nkaṇṭhadhvānanirodhakampitakucaśvāsodgamā roditi ||76||(78)"
        },
        {
          "tag": "p",
          "attributes": {},
          "text": "yāsyāmiti samudyatasya gaditaṃ visrabdhamākarṇitaṃ\ngacchandūramupekṣito muhurasau vyāvṛtya tiṣṭhannapi |\ntacchūnye punarāsthitāsmi bhavane prāṇāsta ete dṛḍhāḥ\nsakhyastiṣṭhata jīvitavyasaninī dambhādahaṃ rodimi ||77||(79)"
        },
        {
          "tag": "p",
          "attributes": {},
          "text": "śūnyaṃ vāsagṛhaṃ vilokya śayanādutthāya kiṃcicchanair\nnidrāvyājamupāgatasya suciraṃ nirvarṇya patyurmukham ||"
        },
        {
          "tag": "p",
          "attributes": {},
          "text": "visrabdhaṃ paricumbya jātapulakāmālokya gaṇḍastalīṃ\nlajjānamramukhī priyeṇa hasatā bālā ciraṃ cumbitā ||78||(82)"
        },
        {
          "tag": "p",
          "attributes": {},
          "text": "loladbhrūlatayā vipakṣadigupanyāse'vadhūtaṃ śiras\ntadvṛttāntanirīkṣaṇe kṛtanamaskāro vilakṣaḥ sthitaḥ |\nkopāttāmrakapolabhittini mukhe dṛṣṭyā gataḥ pādayor\nutsṛṣṭo gurusannidhāvapi vidhirdvābhyāṃ na kālocitaḥ ||79||(83)"
        },
        {
          "tag": "p",
          "attributes": {},
          "text": "jātā notkalikā stanau na lulitau gātraṃ na romāñcitaṃ\nvaktraṃ svedakaṇānvita na sahasā yāvacchaṭhenāmunā |\ndṛṣṭenāva mano hṛtaṃ dhṛtimuṣā prāṇeśvareṇādya me\ntatkenātra nirūpyamāṇanipuṇo mānaḥ samādhīyatām ||80||(84)"
        },
        {
          "tag": "p",
          "attributes": {},
          "text": "dṛṣṭaḥ kātaranetrayā cirtaraṃ baddhāñjaliṃ yācit\npaścādaṃśukapallavena vidhṛto nirvyājamāliṅgitaḥ |\nityākṣipya yadā samastamaghṛṇo gantuṃ pravṛttaḥ śaṭhaḥ\npūrvaṃ prāṇaparigraho dayitayā muktastato vallabhaḥ ||81||(85)\n(Skm 726, Spd 3386, Smv 37.6)"
        },
        {
          "tag": "p",
          "attributes": {},
          "text": "kṛto dūrādeva smitamadhuramabhyudgamavidhiḥ\nśirasyājñā nyastā prativacanavatyānatimati |\nna dṛṣṭeḥ śaithilyaṃ milana iti ceto dahati me\nnigūḍhāntaḥkopātkaṭhiṇahṛdaye saṃvṛtiriyam ||82||(14)"
        },
        {
          "tag": "p",
          "attributes": {},
          "text": "ekasmiñśayane vipakṣaramaṇīnāmagrahe mugdhayā\nsadyaḥ kopaparāṅmukhaṃ śayitayā cāṭūni kurvannapi |\nāvegādavadhīritaḥ priyatamastūṣṇīṃ sthitastatkṣaṇāt\nmā bhūssupta ivaiṣa mandavalitagrīvaṃ punarvīkṣitaḥ ||83||(22)"
        },
        {
          "tag": "p",
          "attributes": {},
          "text": "malayamarutāṃ vrātā yātā vikāsitamallikā\nparimalabharo bhagno grīṣmastvamutsahase yadi |\nghana ghaṭayituṃ nisnehaṃ tvāṃ ya eva nivartane\nprabhavati gavāṃ kinnaśchinnaṃ sa eva dhanañjayaḥ ||84||(32)"
        },
        {
          "tag": "p",
          "attributes": {},
          "text": "svaṃ dṛṣṭvā karajakṣataṃ madhumadakṣīvā vicāryerṣyayā\ngacchantī kva nu gacchasīti vidhṛtā bālā paṭānte mayā |\npratyāvṛttamukhī sabāṣpanayanā māṃ muñca muñceti sā\nkopātprasphuritādharā yadavadattatkena vismaryate ||85||(55)"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "sālaktakaṃ śatadalādhikakāntiramyaṃ"
            },
            {
              "tag": "l",
              "attributes": {},
              "text": "ratnaughadhāmanikarāruṇanūpuraṃ ca |"
            },
            {
              "tag": "l",
              "attributes": {},
              "text": "kṣiptaṃ bhṛśaṃ kupitayā taralotpalākṣyā"
            },
            {
              "tag": "l",
              "attributes": {},
              "text": "saubhāgyacihnamiva mūrdhni padaṃ vireje ||86||"
            }
          ]
        },
        {
          "tag": "p",
          "attributes": {},
          "text": "\\footnote{prakṣipto'yaṃ śloka iti arjunavarmadevamahāśayāḥ|"
        },
        {
          "tag": "p",
          "attributes": {},
          "text": "kapole patrālī karatalanirodhena mṛditā\nnipīto niḥśvāsairayamamṛtahṛdyo'dhararasaḥ |\nmuhuḥ kaṇṭhe lagnastaralayati bāṣpaḥ stanataṭaṃ\npriyo manyurjātastava niranurodhe na tu vayam ||87||(81)"
        },
        {
          "tag": "p",
          "attributes": {},
          "text": "(anunayaḥ, su. 664, sad. 720, s.k.v. 489, subh. 1627)"
        },
        {
          "tag": "p",
          "attributes": {},
          "text": "lākṣālakṣmalalāṭapaṭṭamabhitaḥ keyūramudrā gale\nvaktre kajjalakālimā nayanayorstāmbūlarāgo ghanaḥ |\ndṛṣṭā kopavidhāyi maṇḍanamidaṃ prātaściraṃ preyaso\nlīlātāmarasodare mṛgadṛśaḥ śvāsāḥ samāptiṃ gatāḥ ||88||(60)\n(anyaraticihnaduḥkhitā; sad. 594; śā. 3740, subh. 2215; sū. 82.17; pad. 222; daśarūpaka 2.6)"
        },
        {
          "tag": "p",
          "attributes": {},
          "text": "tapte mahāvirahavahniśikhāvalībhir\nāpāṇḍurastanataṭe hṛdaye priyāyāḥ |\nrathyālivīkṣaṇaniveśitaloladṛṣṭer\nnūnaṃ chanacchaniti bāṣpakaṇāḥ patanti ||89||(86)"
        },
        {
          "tag": "p",
          "attributes": {},
          "text": "cintāmohaviniścalena manasā maunena pādānataḥ\npratyākhyānaparāṅmukhaḥ priyatamo gantuṃ pravṛtto'dhunā |\nsavrīḍairalasairnirantaraluṭhadbāṣpākulairlocanaiḥ\nśvāsotkampakucaṃ nirīkṣya suciraṃ jīvāśayā vāritaḥ ||90||(87)"
        },
        {
          "tag": "p",
          "attributes": {},
          "text": "tanvaṅgyā gurusannidhau nayanajaṃ yad vāri saṃstambhitaṃ\ntenāntargalitena manmathaśikhī sikto'nuṣaṅgodbhavaḥ |\nmanye tasya nirasyamānakiraṇasyaiṣā mukhenodgatā\nśvāsāmodasamākulālinikaravyājena dhūmāvaliḥ ||91||(96)"
        },
        {
          "tag": "p",
          "attributes": {},
          "text": "bhrūbhedo racitaḥ ciraṃ nayanayorabhyastamāmīlanaṃ\nroddhuṃ śikṣitamādareṇa hasitaṃ maune'bhiyogaḥ kṛtaḥ |\ndhairyaṃ kartumapi sthirīkṛtamidaṃ cetaḥ kathañcin mayā\nbaddho mānaparigrahe parikaraḥ siddhistu daivasthitā ||92||(97)"
        },
        {
          "tag": "p",
          "attributes": {},
          "text": "\\footnote{rūpagosvāmipādasya padyāvalyām (231) etasya ślokasyaiṣa rūpaḥ:"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "bhrūbhaṅgo guṇitaściraṃ nayanayorabhyastamāmīlanaṃ"
            },
            {
              "tag": "l",
              "attributes": {},
              "text": "roddhuṃ śikṣitamādareṇa hasitaṃ maune'bhiyogaḥ kṛtaḥ |"
            },
            {
              "tag": "l",
              "attributes": {},
              "text": "dhairyaṃ kartumapi sthirīkṛtamidaṃ cetaḥ kathañcin mayā"
            },
            {
              "tag": "l",
              "attributes": {},
              "text": "baddho mānaparigrahe parikaraḥ siddhistu daive sthitā ||"
            }
          ]
        },
        {
          "tag": "p",
          "attributes": {},
          "text": "(anuraktamāninī, su. 645, sad. 703, pad. 231)"
        },
        {
          "tag": "p",
          "attributes": {},
          "text": "deśairantaritā śataiśca saritāmurvībhṛtāṃ kānanair\nyatnenāpi na yāti locanapathaṃ kānteti jānannapi |\nudgrīvaścaraṇārdharuddhavasudhaḥ kṛtvāśrupūrṇāṃ dṛśaṃ\ntāmāśāṃ pathikastathāpi kimapi dhyāyaṃściraṃ vīkṣate ||93||(99)"
        },
        {
          "tag": "p",
          "attributes": {},
          "text": "(proṣitaḥ, su. 765, sad. 901, śā. 3445)"
        },
        {
          "tag": "p",
          "attributes": {},
          "text": "mlānaṃ pāṇḍu kṛśaṃ viyogavidhuraṃ lambālakaṃ sālasaṃ\nbhūyastatkṣaṇajātakānti rabhasaprāpte mayi proṣite |\nsāṭopaṃ ratikelikālasarasaṃ ramyaṃ kimapyādarād\nyatpītaṃ sutanormayā vadanakaṃ vaktuṃ na tatpāryate ||94||(88)"
        },
        {
          "tag": "p",
          "attributes": {},
          "text": "saivāhaṃ pramadā nṛṇāmadhigatāvetau ca tau nūpurāv\neṣāsmākamavṛttireva sahajavrīḍādhanaḥ strījanaḥ |\nitthaṃ lajjitayā smṛterupagame matvā tanuṃ sambhramāt\npumbhāvaḥ prathamaṃ rativyatikare muktastato vallabhaḥ ||95||(89)"
        },
        {
          "tag": "p",
          "attributes": {},
          "text": "karakisalayaṃ dhūtvā dhūtvā vimārgati vāsasī\nkṣipati sumanomālāśeṣaṃ pradīpaśikhāṃ prati |\nsthagayati muhuḥ patyurnetre vihasya samākulā\nsurataviratā ramyā tanvī muhurmuhurīkṣate ||96||(90)"
        },
        {
          "tag": "p",
          "attributes": {},
          "text": "santyevātra gṛhe gṛhe yuvatayastāḥ pṛccha gatvādhunā\npreyāṃsaḥ praṇamanti kiṃ tava punardāso yathā vartate |\nātmadrohiṇi durjanaiḥ pralapitaṃ karṇe'niśaṃ mā kṛthāś\nchinnasneharasā bhavanti puruṣā duḥkhānuvartyāḥ punaḥ ||97||(91)"
        },
        {
          "tag": "p",
          "attributes": {},
          "text": "niḥśvāsā vadanaṃ dahanti hṛdayaṃ nirmūlamunmathyate\nnidrā neti na dṛśyate priyamukhaṃ rātrindivaṃ rudyate |\naṅgaṃ śoṣamupaiti pādapatitaḥ preyāṃstathopekṣitaḥ\nsakhyaḥ kaṃ guṇamākalayya dayite mānaṃ vayaṃ kāritāḥ ||98||(92)"
        },
        {
          "tag": "p",
          "attributes": {},
          "text": "(pad. 237, sad. 677; daśarūpaka 2.26)"
        },
        {
          "tag": "p",
          "attributes": {},
          "text": "adyārabhya yadi priye punarahaṃ mānasya vā'nyasya vā\ngṛhṇīyāṃ śaṭhadurnayena manasā nāmāpi saṃkṣepataḥ |\ntattenaiva vinā śaśāṅkadhavalāḥ spaṣṭāṭṭahāsā niśā\neko vā divasaḥ payodamalino yāyānmama prāvṛṣi ||99||(93)"
        },
        {
          "tag": "p",
          "attributes": {},
          "text": "idaṃ kṛṣṇaṃ kṛṣṇaṃ priyatama tanu śvetamatha kiṃ\ngamiṣyāmo yāmo bhavatu gamanenātha bhavatu |\npurā yenāvaṃ me ciramanusṛtā cittapadavī\nsa evānyo jātaḥ sakhi paricitāḥ kasya puruṣāḥ ||100||(94)"
        },
        {
          "tag": "p",
          "attributes": {},
          "text": "caraṇapatanaṃ sakhyālāpā manoharacāṭavaḥ\nkṛśataratanorgāḍhāśleṣo haṭhātparicumbanam |\niti hi capalo mānārambhastathāpi hi notsahe\nhṛdayadayitaḥ kāntaḥ kāmaṃ kimatra karomyaham ||101||(95)"
        },
        {
          "tag": "p",
          "attributes": {},
          "text": "ahaṃ tenāhūtā kimapi kathayāmīti vijane\nsamīpe cāsīnā sarasahṛdayatvādavahitā |\ntataḥ karṇopānte kimapi vadatāghrāya vadanaṃ\ngṛhītā dharmille sakhi sa ca mayā gāḍhamadhare ||102||(98)"
        },
        {
          "tag": "p",
          "attributes": {},
          "text": "cakṣuḥprītiprasakte manasi paricaye cintyamānābhyupāye\nrāge yāte'tibhūmiṃ vikasati sutarāṃ gocare dūtikāyāḥ |\nāstāṃ dūreṇa tāvatsarabhasadayitāliṅganānandalābhas\ntadgehopāntarathyābhramaṇamapi parāṃ nirvṛtiṃ santanoti ||103||(100)"
        },
        {
          "tag": "p",
          "attributes": {},
          "text": "kānte talpamupāgate vigalitā nīvī svayaṃ bandhanād\nvāso viślathamekhalāguṇadhṛtaṃ kiṃcinnitambe sthitam |\netāvatsakhi vedmi sāmpratamahaṃ tasyāṅgasaṅge punaḥ\nko'yaṃ kāsmi rataṃ nu vā kathamiti svalpāpi me na smṛtiḥ ||104||(101)"
        },
        {
          "tag": "p",
          "attributes": {},
          "text": "prāsāde sā diśi diśi ca sā pṛṣṭhataḥ sā puraḥ sā\nparyaṅke sā pathi pathi ca sā tadviyogāturasya |\nhaṃho cetaḥ prakṛtiraparā nāsti me kāpi sā sā\nsā sā sā sā jagati sakale ko'yamadvaitavādaḥ ||105||(102)"
        }
      ]
    },
    {
      "tag": "div",
      "attributes": {},
      "children": [
        {
          "tag": "p",
          "attributes": {},
          "text": "Verses found in Arjunavarmadeva's version not found here"
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "aṅgulyagranakhena bāṣpasalilaṃ vikṣipya vikṣipya kiṃ"
            },
            {
              "tag": "l",
              "attributes": {},
              "text": "tūṣṇīṃ rodiṣi kopane bahutaraṃ phūtkṛtya rodiṣyasi |"
            },
            {
              "tag": "l",
              "attributes": {},
              "text": "yasyāste piśunopadeśavacanairmāne'tibhūmiṃ gate"
            },
            {
              "tag": "l",
              "attributes": {},
              "text": "nirviṇṇo'nunayaṃ prati priyatamo madhyasthatāmeṣyate ||(5)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "tadvaktrābhimukhaṃ mukhaṃ vinamitaṃ dṛṣṭiḥ kṛtā pādayos"
            },
            {
              "tag": "l",
              "attributes": {},
              "text": "tasyālāpakutūhalākulatare śrotre niruddhe mayā |"
            },
            {
              "tag": "l",
              "attributes": {},
              "text": "pāṇibhyāṃ ca tiraskṛtaḥ sapulakaḥ svedodgamo gaṇḍayoḥ"
            },
            {
              "tag": "l",
              "attributes": {},
              "text": "sakhyaḥ kiṃ karavāṇi yānti śatadhā yatkañcuke sandhayaḥ ||(11)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "nāpeto'nunayena yaḥ priyasuhṛdvākyairna yaḥ saṃhṛto"
            },
            {
              "tag": "l",
              "attributes": {},
              "text": "yo dīrghaṃ divasaṃ viṣahya viṣamaṃ yatnātkathaṃciddhṛtaḥ |"
            },
            {
              "tag": "l",
              "attributes": {},
              "text": "anyonyasya hṛte mukhe nihitayostiryakkathaṃciddṛśoḥ"
            },
            {
              "tag": "l",
              "attributes": {},
              "text": "sa dvābhyāmativismṛtavyatikaro māno vihasyojjhitaḥ ||(42)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "rātrau vāribharālasāmbudaravodvignena jātāśruṇā"
            },
            {
              "tag": "l",
              "attributes": {},
              "text": "pānthenātmaviyogaduḥkhapiśunaṃ gītaṃ tathotkaṇṭhayā |"
            },
            {
              "tag": "l",
              "attributes": {},
              "text": "āstāṃ jīvitahāriṇaḥ pravasanālāpasya saṃkīrtanaṃ"
            },
            {
              "tag": "l",
              "attributes": {},
              "text": "mānasyāpi jalāñjaliḥ sarabhasaṃ lokena datto yathā ||(54)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "capalahṛdayae kiṃ svātantryāttathā gṛhamāgataś"
            },
            {
              "tag": "l",
              "attributes": {},
              "text": "caraṇapatitaḥ premārdrārdraḥ priyaḥ samupekṣitaḥ |"
            },
            {
              "tag": "l",
              "attributes": {},
              "text": "tadidamadhunā yāvajjīvaṃ nirastasukhodayā"
            },
            {
              "tag": "l",
              "attributes": {},
              "text": "ruditaśaraṇā durjātānāṃ sahasva ruṣāṃ phalam ||(56)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "āstāṃ viśvasanaṃ sakhīṣu viditābhiprāyasāre jane"
            },
            {
              "tag": "l",
              "attributes": {},
              "text": "tatrāpyarpayituṃ dṛśaṃ suracitāṃ śaknomi na vrīḍayā |"
            },
            {
              "tag": "l",
              "attributes": {},
              "text": "loko'pyeṣa paropahāsacaturaḥ sūkṣmeṅgitajño'pyalaṃ"
            },
            {
              "tag": "l",
              "attributes": {},
              "text": "mātaḥ kaṃ śaraṇaṃ vrajāmi hṛdaye jīrṇo'nurāgānalaḥ ||(63)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "analpacintābharamohaniścalā vilokyamānaiva karoti sādhvasam |"
            },
            {
              "tag": "l",
              "attributes": {},
              "text": "svabhāvaśobhānatimātrabhūṣaṇā tanustaveyaṃ bata kiṃ nu sundari ||(65)"
            }
          ]
        },
        {
          "tag": "lg",
          "attributes": {},
          "children": [
            {
              "tag": "l",
              "attributes": {},
              "text": "iti priye pṛcchati mānavihvalā kathaṃcidantardhṛtabāṣpagadgadam |"
            },
            {
              "tag": "l",
              "attributes": {},
              "text": "na kiṃcidityeva jagāda yadvadhūḥ kiyanna tenaiva tayāsya varṇitam ||(66)"
            }
          ]
        },
        {
          "tag": "p",
          "attributes": {},
          "text": "anālocya premṇaḥ pariṇatimanādṛtya suhṛdas\ntvayākāṇḍe mānaḥ kimiti sarale preyasi kṛtaḥ |\nsamākṛṣṭā hyete virahadahanodbhāsuraśikhāḥ\nsvahastenāṅgārāstad alamadhunāraṇyaruditaiḥ ||112(?)||(80)"
        },
        {
          "tag": "p",
          "attributes": {},
          "text": "(subh. 1170; sad. 2.42.1, sū. 56.9, su. 659)"
        }
      ]
    }
  ]
}