{
  "title": "sa_ahorātravratacaityasevānuśaṃsāvadāna",
  "body": "<body xmlns='http://www.tei-c.org/ns/1.0'>\n<div>\n<p>Ahorātravratacaityasevānuśaṃsāvadāna</p>\n\n<p>oṃ namo ratnatrayāya /</p>\n\n<lg>\n<l>śrīmad ratnatrayaṃ natvā tridhātubhuvanādhipam /</l>\n<l>ahorātravratakathāṃ vakṣye gurūpadeśataḥ // Avc_1 //</l>\n</lg>\n\n<lg>\n<l>kukkuṭārāmam āsīnam upaguptaṃ yatīśvaram /</l>\n<l>kṛtāñjalipuṭo 'śokaḥ prārthayad evam ādarāt // Avc_2 //</l>\n</lg>\n\n</div>\n<div>\n\n<p>{A different verse in BCDE as follows:\nathāśoko mahīpāla upaguptaṃ yatiṃ ca tam /\nkṛtāñjalipuṭo natvā prārthayad evam ādarāt // Avc_2* //}\n</p>\n</div>\n<div>\n\n<lg>\n<l>bhadanta śrotum icchāmi caityavratavidhiṃ punaḥ /</l>\n<l>ahorātravratasyāpi vidhiṃ puṇyāni sadguro // Avc_3 //</l>\n</lg>\n\n<lg>\n<l>tad bhavān sadguruḥ śāstā lokapuṇyapravṛddhaye /</l>\n<l>ahorātravratasyātra vidhim ādeṣṭum arhati // Avc_4 //</l>\n</lg>\n\n<lg>\n<l>iti tena narendreṇa prārthitaṃ sa sudhīr yatiḥ /</l>\n<l>śrutvā taṃ nṛpam ālokya punar evam upādiśat // Avc_5 //</l>\n</lg>\n\n<lg>\n<l>śṛṇu sādhu mahārāja yathā me guruṇoditam /</l>\n<l>tathāhaṃ te pravakṣyāmi śrutvā caivaṃ samācara // Avc_6 //</l>\n</lg>\n\n<lg>\n<l>purā sa bhagavāñ chāstā śākyasiṃho jagadguruḥ /</l>\n<l>śrāvakair bhikṣubhiḥ sārdhaṃ cailakaiś cāpy upāsakaiḥ // Avc_7 //</l>\n</lg>\n\n<lg>\n<l>bhikṣuṇībhiḥ suśīlābhir bodhisattvagaṇair api /</l>\n<l>vihāre jetakāraṇye vyaharat saugatāśrame // Avc_8 //</l>\n</lg>\n\n<lg>\n<l>tadā sa bhagavān buddho lokānāṃ puṇyavṛddhaye /</l>\n<l>sabhāmadhye samāsīno dharmam ādeṣṭum ārabhat // Avc_9 //</l>\n</lg>\n\n<lg>\n<l>tadā sarve 'marendrādilokapālā maharddhikāḥ /</l>\n<l>tat saddharmāmṛtaṃ pātuṃ śraddhayā samupāgatāḥ // Avc_10 //</l>\n</lg>\n\n<lg>\n<l>brahmādibrāhmaṇāś cāpi maharṣayas tapasvinaḥ /</l>\n<l>catvāraś ca mahārājāḥ sasainyaparicārakāḥ // Avc_11 //</l>\n</lg>\n\n<lg>\n<l>daityendrā nāgarājāś ca yakṣagandharvakinnarāḥ /</l>\n<l>siddhā vidyādharāḥ sādhyā grahāś ca vasavas tathā // Avc_12 //</l>\n</lg>\n\n<lg>\n<l>rākṣasāś ca mahāvirā garuḍāś ca mahoragāḥ /</l>\n<l>yogino yatayaś cāpi rājānaḥ kṣātriyā api // Avc_13 //</l>\n</lg>\n\n<lg>\n<l>amātyā mantriṇaś cāpi vaiśyā rājakumārakāḥ /</l>\n<l>śreṣṭhino dhaninaḥ śūdrāḥ sārthavāhā māhājanāḥ // Avc_14 //</l>\n</lg>\n\n<lg>\n<l>vaṇijaḥ śilpinaś cāpi paurā janapadās tathā /</l>\n<l>grāmyāḥ kārvaṭikāś cāpi tathānyadeśavāsinaḥ // Avc_15 //</l>\n</lg>\n\n<lg>\n<l>sarve te samupāgatya buddhaṃ taṃ śṛīghanaṃ mudā /</l>\n<l>satkṛtya śraddhayābhyarcya kṛtvā pradakṣiṇāny api // Avc_16 //</l>\n</lg>\n\n<lg>\n<l>kṛtāñjalipuṭā natvā niṛīkṣya saṃpramoditāḥ /</l>\n<l>tat saddharmāmṛtaṃ pātum upatasthuḥ samāhitāḥ // Avc_17 //</l>\n</lg>\n\n<lg>\n<l>tadāsanāt samutthāya subhūtiḥ sthaviro yatiḥ /</l>\n<l>udvahann uttarāsaṅgaṃ jānubhyāṃ bhuvi saṃsthitaḥ // Avc_18 //</l>\n</lg>\n\n<lg>\n<l>kṛtāñjalipuṭo natvā bhagavantaṃ jagadgurum /</l>\n<l>śrīghanaṃ taṃ samālokya prārthayad evam ādarāt // Avc_19 //</l>\n</lg>\n\n<lg>\n<l>bhagavan nātha sarvajña vijānīyād bhavān guruḥ /</l>\n<l>sarvalokā ime śāstur dharmaṃ śrotuṃ samāsthitāḥ // Avc_20 //</l>\n</lg>\n\n<lg>\n<l>tad atra bhuvane khyātam ahorātravrataṃ kadā /</l>\n<l>pravartate tad ākhyāhi tadvidhiṃ ca kathaṃ prabho // Avc_21 //</l>\n</lg>\n\n<lg>\n<l>iti tenārhatā pṛṣṭe bhagavān sa munīśvaraḥ /</l>\n<l>tāṃ sabhāṃ taṃ subhūtiṃ ca samālokyaivam abravīt // Avc_22 //</l>\n</lg>\n\n<lg>\n<l>sādhu śṛṇu subhūte tvaṃ sarvasattvahitārthabhṛt /</l>\n<l>ahorātravrataṃ puṇyaṃ vidhiṃ ca kathyate mayā // Avc_23 //</l>\n</lg>\n\n<lg>\n<l>purā pūrvavidehe 'bhūt khyātā gandhavatī purī /</l>\n<l>tasyāṃ rājā mahāvijña indrapṣṭābhidhaḥ prabhuḥ // Avc_24 //</l>\n</lg>\n\n<lg>\n<l>so 'ntaḥpure samānīya vasubandhuṃ jinātmajam /</l>\n<l>sabhāyāṃ svāsane sthāpya satkṛtya śraddhayārcayat // Avc_25 //</l>\n</lg>\n\n<lg>\n<l>tataḥ sa bhūpatī rājā utthāya samupāśritaḥ /</l>\n<l>kṛtāñjaliḥ praṇatvainaṃ prārthayad evam ādarāt // Avc_26 //</l>\n</lg>\n\n<lg>\n<l>bhadanta yad ime lokā asaddharmābhimāninaḥ /</l>\n<l>tad eṣāṃ mānaghātāya saddharmaṃ samupādiśa // Avc_27 //</l>\n</lg>\n\n<lg>\n<l>yac chrutvaiva tv ime sarve saddharmapratibodhitāḥ /</l>\n<l>sarvapāpavinirmuktā bhaveyur bodhilābhinaḥ // Avc_28 //</l>\n</lg>\n\n<lg>\n<l>iti rājñārthitaṃ śrutvā vasubandhuḥ sa ātmavit /</l>\n<l>indrapṛṣṭaṃ mahīndraṃ taṃ samālokyaivam abravīt // Avc_29 //</l>\n</lg>\n\n<lg>\n<l>śṛṇu sādhu mahārājā tava puṇyapravṛddhaye /</l>\n<l>sarvasattvahitārthaṃ tad ahorātramahāvratam // Avc_30 //</l>\n</lg>\n\n<lg>\n<l>yathā mayā śrutaṃ pūrvaṃ vipaśyinā prabhāṣitam /</l>\n<l>mahatpuṇyānuśaṃsā ca tadvidhiś ca pracakṣyate // Avc_31 //</l>\n</lg>\n\n<lg>\n<l>saṃsāre 'tra mahat puṇyaṃ prāptum icchanti ye narāḥ /</l>\n<l>caritavyam ahorātravrataṃ taiḥ śraddhayā mudā // Avc_32 //</l>\n</lg>\n\n<lg>\n<l>bhaktyā caranti ye martyā ahorātravrataṃ mudā /</l>\n<l>te sarve vimalātmānaḥ pariśuddhatrimaṇḍalāḥ // Avc_33 //</l>\n</lg>\n\n<lg>\n<l>bodhicittaṃ samāsādya caritvā bodhicārikām /</l>\n<l>sarvasattvahitaṃ kṛtvā pūrya pāramitāḥ kramāt // Avc_34 //</l>\n</lg>\n\n<lg>\n<l>sarvakleśagaṇāñ jitvā sarvamāragaṇān api /</l>\n<l>samyagbodhiṃ samāsādya bhaveyuḥ sugatā dhruvam // Avc_35 //</l>\n</lg>\n\n<lg>\n<l>atītaiś ca jinaiḥ sarvaiḥ kṛtvaitad vratam uttamam /</l>\n<l>sarvamāragaṇāñ jitvā saṃbodhiḥ sādhitā khalu // Avc_36 //</l>\n</lg>\n\n<lg>\n<l>vartamānaiś ca saṃbuddhaiḥ sarvair etad vrataṃ kṛtam /</l>\n<l>etatpuṇyānubhāvair hi saṃbodhiḥ sādhitā drutam // Avc_37 //</l>\n</lg>\n\n<lg>\n<l>tathā cānāgataiḥ sarvaiḥ kṛtvā caitad vrataṃ varam /</l>\n<l>etatpuṇyavipākais tu prāpsyate bodhir uttamā // Avc_38 //</l>\n</lg>\n\n<lg>\n<l>tathānye bodhisattvāś ca saṃbodhivratacārakāḥ /</l>\n<l>etad vratavaraṃ dhṛtvā caranti bodhisaṃvaram // Avc_39 //</l>\n</lg>\n\n<lg>\n<l>tathā sarve 'marendrāś ca kṛtvā caitad vrataṃ mudā /</l>\n<l>devalokādhināthās te bhavanti bodhibhāginaḥ // Avc_40 //</l>\n</lg>\n\n<lg>\n<l>evaṃ sarve mahāsattvā ṛṣayo munayo 'pi ca /</l>\n<l>etad vratavaraṃ kṛtvā bhavanti brahmacāriṇaḥ // Avc_41 //</l>\n</lg>\n\n<lg>\n<l>evaṃ ye ye narāś cāpi caranty etad vrataṃ mudā /</l>\n<l>te te sarve 'pi tatpuṇyair bhavanti bodhibhāginaḥ // Avc_42 //</l>\n</lg>\n\n<lg>\n<l>ye cāpy etad vrataṃ dṛṣṭvā śrutvāpi cānumoditāḥ /</l>\n<l>prasīdanti tathā te 'pi tatpuṇyaṃ prāpnuvanti hi // Avc_43 //</l>\n</lg>\n\n<lg>\n<l>etatpuṇyānubhāvena naiva gacchanti durgatim /</l>\n<l>sarvadā saśubhaṃ saukhyaṃ bhuktvā yānti jinālayam // Avc_44 //</l>\n</lg>\n\n<p>tasmāt sarvaprayatnena saddharmasukhavāñchibhiḥ /\n<l>ahorātravrataṃ bhaktyā caritavyaṃ naraiḥ sadā // Avc_45 /</l>\n<lg>\n<l>ahorātravratotpannapuṇyasaṃkhyā na vidyate /</l>\n<l>aprameyam asaṃkhyeyam iti buddhaiḥ prakathyate // Avc_46 //</l>\n</lg></p>\n\n<lg>\n<l>sarvair api munīndrais tat saṃkhyāṃ kartuṃ na śakyate /</l>\n<l>mayātra śakyam ekena tatpuṇyaṃ gaṇituṃ katham // Avc_47 //</l>\n</lg>\n\n<lg>\n<l>yasya puṇyānubhāvena mahānti pātakāny api /</l>\n<l>nirdahya pariśuddhātmā tatkṣaṇād yāti sadgatim // Avc_48 //</l>\n</lg>\n\n<lg>\n<l>yathābhilaṣitaṃ kāryaṃ sādhayitvā hy avighnataḥ /</l>\n<l>sarvadā satsukhaṃ bhuktvā saṃyānty ante jinālayam // Avc_49 //</l>\n</lg>\n\n<lg>\n<l>iti matvā mahatpuṇyam ahorātravrataṃ varam /</l>\n<l>dharmārthakāmamokṣāptyai caritavyaṃ sadā naraiḥ // Avc_50 //</l>\n</lg>\n\n<lg>\n<l>tathā cet te mahatpuṇyam ihāmutra śubhaṃ sadā /</l>\n<l>kramād bodhivrataṃ prāpya bodhisattvo bhaved dhruvam // Avc_51 //</l>\n</lg>\n\n<lg>\n<l>kramāt kleśān vinirjitya saṃsārasukhanandinaḥ /</l>\n<l>jitvā māragaṇān sarvān saṃbuddhapadam āpnuyāḥ // Avc_52 //</l>\n</lg>\n\n<lg>\n<l>iti tena samākhyātaṃ dhīmatā vasubandhunā /</l>\n<l>śrutvaivaṃ sumahat puṇyam indrapṛṣṭo mumoda saḥ // Avc_53 //</l>\n</lg>\n\n<lg>\n<l>tataḥ sa indrapṛṣṭākhyo mahārājo 'numoditaḥ /</l>\n<l>ahorātravrataṃ kartuṃ cārayituṃ samaicchata // Avc_54 //</l>\n</lg>\n\n<lg>\n<l>tataḥ sa nṛpa utthāya sāñjaliḥ samupācaran /</l>\n<l>vasubandhuṃ tam ānatvā prārthayad evam ādarāt // Avc_55 //</l>\n</lg>\n\n<lg>\n<l>bhadanta bhavatādiṣṭam ahorātravratodbhavam /</l>\n<l>mahat puṇyaṃ niśamyāhaṃ kartum icchāmi sāṃpratam // Avc_56 //</l>\n</lg>\n\n<lg>\n<l>tasmāt tadvidhim ādeṣṭum arhasi me jagaddhite /</l>\n<l>sarvathāhaṃ cariṣyāmi cariṣyanti prajā api // Avc_57 //</l>\n</lg>\n\n<lg>\n<l>tad atra sarvasattvānāṃ hitāya puṇyasiddhaye /</l>\n<l>ahorātravratasyaivaṃ vidhim ādeṣṭum arhasi // Avc_58 //</l>\n</lg>\n\n<lg>\n<l>iti tena narendreṇa prārthitaṃ sa mahāmatiḥ /</l>\n<l>vasubandhur niśamyaivaṃ indrapṛṣṭaṃ tam abravīt // Avc_59 //</l>\n</lg>\n\n<lg>\n<l>śṛṇu rājan yathākhyātaṃ munīndreṇa vipaśyinā /</l>\n<l>tathāhaṃ te pravakṣyāmi vratarājavidhiṃ kramāt // Avc_60 //</l>\n</lg>\n\n<lg>\n<l>svayaṃbhūcaityabhūkṣetre vihāre sugatāśrame /</l>\n<l>puṇyakṣetre nadītīre saṃgame saritāṃ tathā // Avc_61 //</l>\n</lg>\n\n<lg>\n<l>tīrthe samudratīre ca hradatīre sarastaṭe /</l>\n<l>udyāne parvate 'raṇye vivikte vana-āśrame // Avc_62 //</l>\n</lg>\n\n<lg>\n<l>caityālaye śubhe sthāne prāsāde mandire gṛhe /</l>\n<l>evam anyatra bhūdeśe śuddhasthāne manorame // Avc_63 //</l>\n</lg>\n\n<lg>\n<l>eteṣu pariśuddheṣu yatrepsite viśodhite /</l>\n<l>dharmaśālāṃ vidhāyādau mṛdgomayair vilepayet // Avc_64 //</l>\n</lg>\n\n<lg>\n<l>caturdhvajān pratiṣṭhāpya vitanuyād vitānakam /</l>\n<l>puṣpamālādibhiś citrair duṣyaiḥ paṭṭaiś ca maṇḍayet // Avc_65 //</l>\n</lg>\n\n</div>\n<div>\n\n<p>{E adds a verse in the margin as follows:\ngokśīraiḥ paṃcaratnaiś ca śilācūrṇair vilepayet /\ndigmālā digpratāpaiś (sic) ca lambayec ca jinālayaṃ // Avc_65* //}\n</p>\n</div>\n<div>\n\n<lg>\n<l>tatra vajrī śubhācāraḥ pariśuddhatrimaṇḍalaḥ /</l>\n<l>maṇḍalaṃ vartayed ramyaṃ dharmadhātor yathāvidhi // Avc_66 //</l>\n</lg>\n\n<lg>\n<l>tatas tan maṇḍalaṃ vajrī pratiṣṭhāpya yathāvidhi /</l>\n<l>vratināṃ saṃgrahaṃ kṛtvā vratārambhaṃ prakārayet // Avc_67 //</l>\n</lg>\n\n<lg>\n<l>śuklapakṣe trayodaśyāṃ bhojanānte dinātyaye /</l>\n<l>dantādidhāvanaṃ kṛtvā mukhādiṃ pariśodhayet // Avc_68 //</l>\n</lg>\n\n<lg>\n<l>caturdaśyāṃ prabhāte ca tīrthe snātvā vratī sudhīḥ /</l>\n<l>śucivastrāvṛto bhadraśīlaḥ śraddhāsamanvitaḥ // Avc_69 //</l>\n</lg>\n\n<lg>\n<l>madhyāhne maṇḍalaṃ caityaṃ pañcabhir upahārakaiḥ /</l>\n<l>yathāvidhi samabhyarcya praṇāmaṃ saṃprakārayet // Avc_70 //</l>\n</lg>\n\n<p>tato yāme tṛīye 'hnaḥ kārayed vratapālaṇam /\n<l>nirāmiṣair viśuddhānnaiḥ snānaṃ ca kārayet tataḥ // Avc_71 ///</l></p>\n\n<lg>\n<l>tato rātrimukhe caityaṃ maṇḍalaṃ ca samarcayet /</l>\n<l>dīpamālāḥ samujjvālya dharmaṃ ca śrāvayed vratīn // Avc_72 //</l>\n</lg>\n\n<lg>\n<l>pūrṇamāsyāṃ prabhāte tu snātvā śuddhāmbarāvṛtāḥ /</l>\n<l>śodhitapañcagavyena kuryuś cāṅgaviśodhanam // Avc_73 //</l>\n</lg>\n\n<lg>\n<l>tato dattvārgham ādau te sūryāya vratinas tathā /</l>\n<l>gurave ca pradāyārghaṃ sthitvā svasvāsane kramāt // Avc_74 //</l>\n</lg>\n\n<lg>\n<l>pūjāṅgāni ca sarvāṇi śodhayeyur yathāvidhi /</l>\n<l>tatrādau vratisaṃghaḥ sa vajrasattvaṃ samarcayet // Avc_75 //</l>\n</lg>\n\n<lg>\n<l>tato ratnatrayaṃ caiva saṃpūjayed yathāvidhi /</l>\n<l>teṣāṃ ca śaraṇaṃ gatvā praṇamed racitāñjaliḥ // Avc_76 //</l>\n</lg>\n\n<lg>\n<l>trisamādhiṃ tataḥ kṛtvā dhyātvātmani jineśvaram /</l>\n<l>āvāhayet puraḥ śrīmaddharmadhātuṃ maheśvaram // Avc_77 //</l>\n</lg>\n\n<lg>\n<l>tatpādārghaṃ tato dadyāt tataś cācamanārghakam /</l>\n<l>prokṣaṇārghaṃ tato dattvā maṇḍale saṃniveśayet // Avc_78 //</l>\n</lg>\n\n<lg>\n<l>tataḥ pūjopahārais taṃ maṇḍalaṃ sagaṇaṃ mudā /</l>\n<l>yathāvidhi samabhyarcya taddhṛnmantraṃ sudhīr japet // Avc_79 //</l>\n</lg>\n\n</div>\n<div>\n\n<lg>\n<l>{E adds here:</l>\n<l>tataḥ stotraṃ paṭhet /</l>\n<l>dharmadhātumayaṃ caityaṃ sarvākārasvarūpiṇam /</l>\n<l>ālayaṃ sarvabuddhānāṃ vāgīśvaraṃ namāmy aham //</l>\n</lg>\n\n<lg>\n<l>jinajasakaladhātuṃ puṇyakṣetre kṛtārtham /</l>\n<l>praviṇajanasukhārthaṃ sevitārthaṃ pradattam //</l>\n</lg>\n\n<lg>\n<l>praṇamataṃ munirājaṃ aṃjaliṣṭhaṃ pradhānam /</l>\n<l>jitasakalabhayārthaṃ lokanāthaṃ maheśam //}</l>\n</lg>\n</div>\n<div>\n\n<lg>\n<l>tataḥ stotraṃ paṭhitvā tu toṣayed racitāñjaliḥ /</l>\n<l>pāpānāṃ deśanāṃ kuryāt thatā puṇyānumodanām // Avc_80 //</l>\n</lg>\n\n<lg>\n<l>pradakṣiṇāny ataḥ kuryāt saṃgītaiś ca mahotsavam /</l>\n<l>aṣṭāṅgapraṇatiṃ kṛtvā prārthayed bodhisaṃvaram /</l>\n<l>tataḥ kṣamārthanāṃ kṛtvā tanmaṇḍalaṃ visarjayet // Avc_81 //</l>\n</lg>\n\n<lg>\n<l>yathā pūjā kṛtā tatra maṇḍale vidhivat tathā /</l>\n<l>caityabimbaṃ samabhyarcya prārthayed evam ādarāt // Avc_82 //</l>\n</lg>\n\n<lg>\n<l>tathā sarvatra caityeṣu kuryāt pūjādikaṃ mudā /</l>\n<l>saṃgītisahitaiḥ stotraiḥ kuryād evaṃ mahotsavam // Avc_83 //</l>\n</lg>\n\n<lg>\n<l>kṛtvā pradakṣiṇāny eva nidrālāsyaṃ vihāya ca /</l>\n<l>mudā jāgaraṇaṃ kurvann ahorātraṃ vrataṃ caret // Avc_84 //</l>\n</lg>\n\n<lg>\n<l>catuḥsaṃdhyaṃ tathā snātvā caityasevāṃ samācaret /</l>\n<l>duṣṭajātir na ca spṛśyā sparśite snānam ācaret // Avc_85 //</l>\n</lg>\n\n<lg>\n<l>viśrāmaṃ naiva kuryāc ca khedaṃ cittena vā vratī /</l>\n<l>caityadhyānasamādhāno japan stotraṃ paṭhaṃś caret // Avc_86 //</l>\n</lg>\n\n<lg>\n<l>nṛtyagītamahotsāhair nānāvādyaiḥ sanṛtyakaiḥ /</l>\n<l>hāhākāraiḥ samullāsaiḥ pracārayen mahotsavam // Avc_87 //</l>\n</lg>\n\n<lg>\n<l>evaṃ pūrṇam ahorātram aviśrāntaṃ vrataṃ caret /</l>\n<l>tataḥ prātas tathā snātvā maṇḍalaṃ caityam arcayet // Avc_88 //</l>\n</lg>\n\n<lg>\n<l>tataś chatraṃ patākāś ca sindūrapātrayā saha /</l>\n<l>salājākṣatapuṣpāṃś ca prārohayet mahotsavaiḥ // Avc_89 //</l>\n</lg>\n\n<lg>\n<l>yajñaṃ kuryāt tathā vajrī baliṃ dadyād yathāvidhi /</l>\n<l>abhiṣekaṃ tato dattvā pañcasūtraghaṭaṃ kramāt // Avc_90 //</l>\n</lg>\n\n<lg>\n<l>sāśīrvādaṃ vratibhyo 'pi dadyād vajrī samāhitaḥ /</l>\n<l>tataḥ kṣamārthanāṃ kṛtvā maṇḍalaṃ tad visarjayet // Avc_91 //</l>\n</lg>\n\n<lg>\n<l>tatas te vratinaḥ sarve vajrācāryaṃ guruṃ yatīn /</l>\n<l>abhyarcya dakṣiṇāṃ dattvā toṣayeyuḥ praṇamya ca // Avc_92 //</l>\n</lg>\n\n<lg>\n<l>tatas tadraja ādāya tīrthe nāgān samarcya ca /</l>\n<l>pravāhayet tato gehaṃ prāyāyān maṅgalotsavaiḥ // Avc_93 //</l>\n</lg>\n\n<lg>\n<l>tatra tanmaṇḍalasthānaṃ tīrthāmbunābhiṣiñcayet /</l>\n<l>tatas te vratinaḥ sarve kuryus tadvratapālaṇam // Avc_94 //</l>\n</lg>\n\n<lg>\n<l>tatas tanmaṇḍalasthāne vajrācāryo yathāvidhi /</l>\n<l>kumārīṃ pūjayitvā tāṃ devīṃ bhojyaiḥ pratoṣayet // Avc_95 //</l>\n</lg>\n\n<lg>\n<l>gaṇacakraṃ tato 'bhyarcya bhojanaiḥ saṃpratoṣayet /</l>\n<l>vratinaḥ sādhakāṃś cāpi janān sarvāṃś ca toṣayet // Avc_96 //</l>\n</lg>\n\n<lg>\n<l>evaṃ caranti ye martyā ahorātravrataṃ mudā /</l>\n<l>te bhavanti mahāsattvā bodhisattvāḥ śubhāśayāḥ // Avc_97 //</l>\n</lg>\n\n<lg>\n<l>durgatiṃ te na gacchanti sadā gacchanti sadgatim /</l>\n<l>bhuktvā dharmasukhotsāhaṃ saṃprayānti jinālayam // Avc_98 //</l>\n</lg>\n\n<lg>\n<l>evaṃ vipaśyinā śāstrā samākhyātaṃ śrutaṃ mayā /</l>\n<l>bhūyaḥ śṛṇu mahārāja tatphalāni viśeṣataḥ // Avc_99 //</l>\n</lg>\n\n<lg>\n<l>pañcāmṛtaiḥ pañcasugandhitoyair ye snāpayantīha jinendracaityam /</l>\n<l>mandākinīdivyasugandhitoye snātvāmarais te satataṃ ramante // Avc_100 //</l>\n</lg>\n\n</div>\n<div>\n\n<p>{B has the following additional verse here,\npañcāmṛtaiḥ pañcasugandhiratnair durvākṣataiḥ kūsumalājatoyaiḥ /\nye cārghadānaṃ vitaranti caitye te prāpnuvantīha mahānidhānam // Avc_100* //}\n</p>\n</div>\n<div>\n\n<lg>\n<l>kurvanti caitye jalamaṇḍalaṃ ye supiṣṭavāsena tathā manuṣyāḥ /</l>\n<l>te hemavarṇā nṛpavaṃśajātāḥ samṛddhimantaḥ subhagā bhavanti // Avc_101 //</l>\n</lg>\n\n<lg>\n<l>sugandhadhūpaṃ jinacaityabimbe ye dhūpayanti pratimodayantaḥ /</l>\n<l>sugandhadehāḥ surasaṃghavandyās te śuddhacittā manujā bhavanti // Avc_102 //</l>\n</lg>\n\n<lg>\n<l>ye pañcagandhair anulepayanti saṃbuddhacaityaṃ manujāḥ prasannāḥ /</l>\n<l>saugandhitāṅgā baladīptimantas te saṃbhavante paramārthalokāḥ // Avc_103 //</l>\n</lg>\n\n<lg>\n<l>yajñopavītaṃ vararaṅgitaṃ ca sucīvarāṇi pradadanti caitye /</l>\n<l>te divyavastrāvṛtasaumyadehāḥ sarvārthasaṃpadbharitā bhavanti // Avc_104 //</l>\n</lg>\n\n<lg>\n<l>ye sarvapuṣpair varagandhavadbhir abhyarcayanti pratinamya caityam /</l>\n<l>nairogiṇas te sucirāyuṣaḥ syuḥ saubhāgyavantaḥ suviśālavaṃśāḥ // Avc_105 //</l>\n</lg>\n\n<lg>\n<l>ye cāpi caityaṃ parimaṇḍayanti sragbhiḥ supuṣpai racitābhir evam /</l>\n<l>te bhāgyavantaḥ paribhūṣitāṅgā devā bhavanti prathitā nṛpāś ca // Avc_106 //</l>\n</lg>\n\n<lg>\n<l>ye dīpamālā racayanti caitye te ratnasaṃpatparipūrṇakoṣāḥ /</l>\n<l>netrābhirāmāḥ sudṛśo bhavanti te jñānadīpāhatamohajālāḥ // Avc_107 //</l>\n</lg>\n\n</div>\n<div>\n<p>{A has two additional verses here\n<lg>\n<l>maitryā yaḥ saha kiṃkaraiḥ smararipuṃ nirjitya vajrāsane</l>\n<l>kleśārīn api yo durantaviṣayān antaścarān durjanān /</l>\n<l>skandhārātim api prasahya sugato mṛtyuṃ ca niḥsvo 'vaśaḥ</l>\n<l>prāptaḥ sarvarasāgrabhogavaśitāṃ kṣīrodanāḍhaukanāt // Avc_107* //</l>\n</lg></p>\n\n<p>sauvarṇaraupyavidhadhātujamṛnmayaṃ vā\nśālyodanaiḥ suparipūrṇasupiṇḍapātram /\nbhaktyā dadāti sugatālayacaityabimbe\nsyāt tasya puṇyam asamaṃ phalam aprameyam // Avc_107** //}\n</p>\n</div>\n<div>\n\n<lg>\n<l>ye caityabimbe surasaṃ praṇītaṃ naivedyam agraṃ pradadanti bhogyam /</l>\n<l>te lokaśreṣṭhā balakīrtiyuktā nṛpā bhavanti prathitānubhāvāḥ // Avc_108 //</l>\n</lg>\n\n<lg>\n<l>ye cāpi caitye phalapattramūlaskandhādikaṃ vā pradadanti bhaktyā /</l>\n<l>nīrogiṇas te susamṛddhimanto yatheṣṭabhogyāḥ sukhino bhavanti // Avc_109 //</l>\n</lg>\n\n<lg>\n<l>bhaiṣajyam evaṃ pradadanti ye ca saṃbuddhacaitye manujāḥ prasannāḥ /</l>\n<l>snigdhānanās te nṛpatīśvarāś ca sauvaṃavarṇā nirujo bhavanti // Avc_110 //</l>\n</lg>\n\n</div>\n<div>\n\n<p>{B, which had vs. ii noted above here, adds another verse,\nmāhiṣyagorasavaraṃ ghṛtayā sametam\n....................................................... ye /\ntasmai dadanti satataṃ jinapuṃgavāya\nte prāpnuvanty ............. sarājalakṣmīm // Avc_110* //}\n</p>\n</div>\n<div>\n\n<lg>\n<l>tāmbūlapūgādirasāyanāni ye caityabimbe pariḍhaukayanti /</l>\n<l>te bhūmipālāḥ subhagā bhavanti divyāṅganānetramanoharāsyāḥ // Avc_111 //</l>\n</lg>\n\n</div>\n<div>\n\n<p>{A and B have the following additional verse here.\nkāntāpāṇisarojapattravidhṛtāṃ sadvarṇagandhojjvalāṃ\nsvādusparśasukhāṃ surāsurapure yad devavṛndārakaiḥ /\nbhāsvatkāñcanabhājaneṣu nihitām aśnanti divyāṃ sudhāṃ\ntad buddhapramukhāryasaṃghaviṣaye nyastānnadānāt phalam // Avc_111* //}\n</p>\n</div>\n<div>\n\n<lg>\n<l>ye caityabimbe pariśuddharaṅgān dhvajān vicitrān adhiropayanti /</l>\n<l>mahīśvarās te jitaduṣṭasaṃghā dhanyā bhavanti prathitapratāpāḥ // Avc_112 //</l>\n</lg>\n\n<lg>\n<l>uccair vitanvanti vitānam ārād ye caityabimbe manujāḥ prasannāḥ /</l>\n<l>devādhipās te manujādhipāś ca dhanyā bhavanti prathitarddhimantaḥ // Avc_113 //</l>\n</lg>\n\n<lg>\n<l>ye cāpi caitye manujā vicitrāḥ śuddhāḥ patākā avalambayanti /</l>\n<l>te śrīsametā divi bhūtale ca nāthā bhavanti tridaśābhimānyāḥ // Avc_114 //</l>\n</lg>\n\n<lg>\n<l>chattraṃ suvarṇaṃ maṇibhir vicitraṃ paṭṭaiś ca siktaiḥ kusumaiḥ kṛtaṃ ca /</l>\n<l>ye caityabimbe manujāḥ prasannā māṅgalyavādyair adhirohayanti // Avc_115 //</l>\n</lg>\n\n<lg>\n<l>te dharmapālāḥ śubhakīrtiyuktā lakṣmyālayāḥ śrīguṇasaukhyavantaḥ /</l>\n<l>devādhirājā manujādhipāś ca saṃbodhicaryābhiratā bhavanti // Avc_116 //</l>\n</lg>\n\n<lg>\n<l>saṃgītavādyaiḥ sumanojñaśabdaiḥ śaṅkhādimāṅgalyamahānurāvaiḥ /</l>\n<l>vīṇādibhir vaṃśamanojñaghoṣair mahotsavaṃ ye vitaranti caitye // Avc_117 //</l>\n</lg>\n\n<lg>\n<l>te divyakarṇāḥ sumanojñavākyāḥ saundaryarūpāḥ pariśuddhacittāḥ /</l>\n<l>maharddhimantaḥ sugatābhibhaktā martyāmarendrāḥ satataṃ bhavanti // Avc_118 //</l>\n</lg>\n\n<lg>\n<l>nṛtyaiḥ sulāsyaiḥ sumanojñabhāvair ye caityabimbaṃ sarasā bhajanti /</l>\n<l>te pāpaduṣṭagraharogamuktāḥ puṇyā guṇārthānugatā bhavanti // Avc_119 //</l>\n</lg>\n\n<lg>\n<l>ye cāpi duṣṭān abhikheṭayanto rakṣanti caityaṃ satataṃ manuṣyāḥ /</l>\n<l>te bhāgyavanto nirujāḥ suvaṃśāḥ saukhyaṃ prabhuktvā prasaranti svargam // Avc_120 //</l>\n</lg>\n\n<lg>\n<l>sadūrvakundākṣatalājakādi prākṣipya caityaṃ praṇamanti ye ca /</l>\n<l>vidyādhipās te susamṛddhimanto gacchanti cānte sugatālaye 'pi // Avc_121 //</l>\n</lg>\n\n<lg>\n<l>ye vajramuktādiviśuddharatnaṃ hemādisaddravyavarāṣṭadhātūn /</l>\n<l>ye caityabimbe sarasā manuṣyāḥ śraddhānuraktā upaḍhaukayanti // Avc_122 //</l>\n</lg>\n\n<lg>\n<l>pūrṇendriyāḥ pūrṇamanorathās te nirnaṣṭaśokāḥ subhagāḥ suvaṃśaḥ /</l>\n<l>dharmārthakāmāḥ suguṇābhirāmāḥ saṃbuddhamārgābhigatā bhavanti // Avc_123 //</l>\n</lg>\n\n<lg>\n<l>ye śuddhacittāḥ stutibhiḥ sugītair bhajanti caityaṃ manujāḥ prasannāḥ /</l>\n<l>dharmārthakāmābhimatarddhimanto bhavanti nāthā divi bhūtale te // Avc_124 //</l>\n</lg>\n\n<lg>\n<l>ye 'ṣṭābhir aṅgaiḥ praṇamanti caityaṃ śraddhāprasannāḥ śaraṇaṃ prayātāḥ /</l>\n<l>bhūpādhipās te varasaptaratnair yuktāḥ sudhīrāḥ kṛtino bhavanti // Avc_125 //</l>\n</lg>\n\n<lg>\n<l>pradakṣiṇīkṛtya mudā prasannā ye caityabimbaṃ praṇatā bhramanti /</l>\n<l>suvarṇavarṇāḥ suviśālavaṃśāḥ pūjyā nṛpāṇām api te bhavanti // Avc_126 //</l>\n</lg>\n\n<lg>\n<l>śuddhāśmasaṃkṣārasugandhitoyaiś caityaṃ mudā ye 'bhyanulepayanti /</l>\n<l>nīrogaśokāḥ susamṛddhimanto dīrghāyuṣas te subhagā bhavanti // Avc_127 //</l>\n</lg>\n\n<lg>\n<l>caityāṅganaṃ ye pariśodhayanti nirmālyam uddhṛtya ca mārjayanti /</l>\n<l>te hemavarṇāḥ pariśuddhacittā dharmābhiraktāḥ sudṛśo bhavanti // Avc_128 //</l>\n</lg>\n\n<lg>\n<l>ālasyenāpi ca stūpe karoti yaḥ pradakṣiṇām /</l>\n<l>pade pade suvarṇaikakarṣadānaphalaṃ labhet // Avc_129 //</l>\n</lg>\n\n<lg>\n<l>gandhapuṣpādibhir viprair arcanīyaṃ jinālayam /</l>\n<l>chattrāvarohaṇaṃ caitye kartavyaṃ kṣatriyair api // Avc_130 //</l>\n</lg>\n\n<lg>\n<l>dhvajāvaropaṇaṃ vaiśyaiḥ kṛtyaṃ patākayā saha /</l>\n<l>naivedyam eva śūdrais tu dātavyaṃ caityapuṃgave // Avc_131 //</l>\n</lg>\n\n<lg>\n<l>anyair vihīnajātībhir nārcanīyo jinālayaḥ /</l>\n<l>dhūpadīpādibhir naiva pūjanīyo na cānyathā // Avc_132 //</l>\n</lg>\n\n<lg>\n<l>mūlaskandhapattraphalastambaśasyādibhis tathā /</l>\n<l>dhānyādivrīhibhiś caivam auṣadhībhī rasāyanaiḥ // Avc_133 //</l>\n</lg>\n\n<lg>\n<l>tathā vādyaiḥ sugītaiś ca nṛtyaiś cāpi mahotsavaiḥ /</l>\n<l>hāhākāraiḥ samullāsair arcanīyo jinālayaḥ // Avc_134 //</l>\n</lg>\n\n<lg>\n<l>carmakāraplavamlecchaniyogilubdhakādibhiḥ /</l>\n<l>dūrāt pradakṣiṇīkṛtya vandya eva jinālayaḥ // Avc_135 //</l>\n</lg>\n\n<lg>\n<l>evaṃ sarvais tathā lokair dvijādisarvajātibhiḥ /</l>\n<l>svasvajātyarhapūjābhiḥ pūjanīyo jinālayaḥ // Avc_136 //</l>\n</lg>\n\n<lg>\n<l>evaṃ caranti ye lokā ahorātravrataṃ mudā /</l>\n<l>te sarvapāpanirmuktāḥ saṃprayāyur jinālayam // Avc_137 //</l>\n</lg>\n\n<lg>\n<l>evaṃ matvā mahārāja māse māse sadāpi ca /</l>\n<l>pūrṇamāsyām ahorātravrataṃ caritum arhasi // Avc_138 //</l>\n</lg>\n\n<lg>\n<l>viśeṣād aśvinīmāse saṃpūrṇe candramaṇḍale /</l>\n<l>aśvinībhe tathā puṣyayogayukte raver dine // Avc_139 //</l>\n</lg>\n\n<lg>\n<l>etadyogasamāyukte mahāparvadine śubhe /</l>\n<l>ahorātravrataṃ kuryād yathāvidhi samāhitaḥ // Avc_140 //</l>\n</lg>\n\n<lg>\n<l>yaḥ karoti dine tasminn ahorātravrataṃ tathā /</l>\n<l>tatsahasraguṇaṃ puṇyam āpnuyāt sa pumān dhruvam // Avc_141 //</l>\n</lg>\n\n<lg>\n<l>evaṃ rājann ahorātravratapuṇyaṃ mahattaram /</l>\n<l>aprameyam asaṃkhyeyam iti buddhair nigadyate // Avc_142 //</l>\n</lg>\n\n<lg>\n<l>na hi sa vidyate rājan sarvatra bhuvaneṣv api /</l>\n<l>ahorātravratotpannaṃ puṇyaṃ yaḥ kurute 'nyathā // Avc_143 //</l>\n</lg>\n\n<lg>\n<l>yasya śravaṇamātreṇa vimuktaḥ sarvapātakāt /</l>\n<l>darśanāt puṇyam āpnoti tathānumodanād api // Avc_144 //</l>\n</lg>\n\n<lg>\n<l>ye caranti mahārāja vratarājam idaṃ tathā /</l>\n<l>teṣāṃ puṇyapramāṇāni saṃkhyātuṃ ko hi śaknuyāt // Avc_145 //</l>\n</lg>\n\n<lg>\n<l>tatpuṇyasaptabhāgaikaṃ bhāgaṃ rājā samāpnuyāt /</l>\n<l>tathaikaṃ sarvasattvāś ca tathaikaṃ sādhakā janāḥ // Avc_146 //</l>\n</lg>\n\n<lg>\n<l>vratinas taccaturbhāgān sarvān te prāpnuvanti hi /</l>\n<l>etatpuṇyānubhāvais tu sarvatra maṅgalaṃ sadā // Avc_147 //</l>\n</lg>\n\n<lg>\n<l>sarve sattvāḥ sukhāḍhyāś ca bhavanti bodhicāriṇaḥ /</l>\n<l>evaṃ vijñāya rājendra lokānāṃ hitasādhanam /</l>\n<l>ahorātravrataṃ yūyaṃ kartum arhatha sarvathā // Avc_148 //</l>\n</lg>\n\n<lg>\n<l>iti tena samākhyātaṃ dhīmatā vasubandhunā /</l>\n<l>śrutvā sa indrapṛṣṭas tad vrataṃ kartuṃ samaicchata // Avc_149 //</l>\n</lg>\n\n<lg>\n<l>atha sa bhūpatiḥ śrīmān indrapṛṣṭo narādhipaḥ /</l>\n<l>sāñjalis taṃ punar natvā vasubandhuṃ tathārthayat // Avc_150 //</l>\n</lg>\n\n<lg>\n<l>bhadanta sarvavic chāstar bhavadājñāṃ śirovahan /</l>\n<l>ahorātravrataṃ kartum icchāmi sāṃprataṃ khalu // Avc_151 //</l>\n</lg>\n\n<lg>\n<l>bhavāñ chāstā mahāvijñaḥ sarvasattvahitāśayaḥ /</l>\n<l>sarvahitārthasiddhyai tad anujñāṃ pradadātu me // Avc_152 //</l>\n</lg>\n\n<lg>\n<l>iti tena nṛpendreṇa prārthitaṃ sa mahāmatiḥ /</l>\n<l>vasubandhuḥ samākarṇya taṃ bhūpam evam abravīt // Avc_153 //</l>\n</lg>\n\n<lg>\n<l>sādhu sādhu mahārāja yady evaṃ tvaṃ samicchasi /</l>\n<l>tat kuruṣva mahatpuṇyam ahorātravrataṃ mudā // Avc_154 //</l>\n</lg>\n\n<lg>\n<l>tatkṛte te mahat puṇyaṃ sarvatrāpi bhavec chubham /</l>\n<l>etatpuṇyavipākena saṃbodhiṃ prāpnuyā api // Avc_155 //</l>\n</lg>\n\n<lg>\n<l>iti śāstrā samādiṣṭam indrapṛṣṭaḥ sa bhūpatiḥ /</l>\n<l>śrutvā taṃ sāñjalir natvā punar evaṃ samabravīt // Avc_156 //</l>\n</lg>\n\n<p>bhadanta kartum icchāmi puṇyakṣetre jinālayam /\n<l>kutra puṇyatamaṃ kṣetraṃ tat samādeṣṭum arhati /1151 //</l></p>\n\n<lg>\n<l>iti tena narendreṇa pṛṣṭe sa sarvavit sudhīḥ /</l>\n<l>vasubandhur narendraṃ taṃ punar evam upādiśat // Avc_158 //</l>\n</lg>\n\n<lg>\n<l>śṛṇu sādho mahārāja yathā khyātaṃ munīśvaraiḥ /</l>\n<l>tathāhaṃ te pravakṣyāmi śrutvaivaṃ kartum arhasi // Avc_159 //</l>\n</lg>\n\n<lg>\n<l>vārāṇasīti vikhyātā sarvabhūmī mahattarī /</l>\n<l>puṇyakṣetraṃ mahāpīṭhaṃ sarvabuddhaiḥ praśaṃsitam // Avc_160 //</l>\n</lg>\n\n<lg>\n<l>tatra yat praṇidhānena prakṛtaṃ karma kāritam /</l>\n<l>tat tatheha paratrāpi sidhyate nānyathā khalu // Avc_161 //</l>\n</lg>\n\n<lg>\n<l>iti vijñāya rājendra tatra gatvā yathāvidhi /</l>\n<l>pratiṣṭhāpya tathā caityam ahorātravrataṃ careḥ // Avc_162 //</l>\n</lg>\n\n<lg>\n<l>tathā cet te sadā bhadram ihāmutra bhaved dhruvam /</l>\n<l>kramād bodhicarīḥ pūrya saṃbuddhapadam āpsyasi // Avc_163 //</l>\n</lg>\n\n<lg>\n<l>iti tena samādiṣṭaṃ guruṇā vasubandhunā /</l>\n<l>śrutvā sa bhūpatiḥ śrīmāṃs tatheti cānvamodata // Avc_164 //</l>\n</lg>\n\n<lg>\n<l>tataḥ sa indrapṛṣṭas taṃ vasubandhuṃ guruṃ puraḥ /</l>\n<l>kṛtvā tataḥ samāgatya vārāṇasīm upācarat // Avc_165 //</l>\n</lg>\n\n<lg>\n<l>tatra prāpya sa bhūmīndro nirīkṣya śubhabhūtale /</l>\n<l>ādau bhūśodhanaṃ kṛtvā vāstunāgaṃ parīkṣya ca // Avc_166 //</l>\n</lg>\n\n<lg>\n<l>vihāraṃ vidhivat kṛtvā tathā caityaṃ jinālayam /</l>\n<l>triratnaṃ ca pratiṣṭhāpya yathāvidhi sadābhajat // Avc_167 //</l>\n</lg>\n\n<lg>\n<l>tatra tena yathādiṣṭaṃ guruṇā vasubandhunā /</l>\n<l>tathā sa nararājendras tad vrataṃ kartum ārabhat // Avc_168 //</l>\n</lg>\n\n<lg>\n<l>tataś ca vidhivad dhṛtvā sabhāryaḥ sa nṛpādhipaḥ /</l>\n<l>ahorātravrataṃ kṛtvā tac caityaṃ vidhinārcayat // Avc_169 //</l>\n</lg>\n\n<lg>\n<l>tat samāpya punas tatra dīpaṃkaraṃ sasāṃghikam /</l>\n<l>saṃnimantrya yathārhena bhojanena samārcayat // Avc_170 //</l>\n</lg>\n\n<lg>\n<l>tataḥ sa pṛthivīpālaś ciraṃ tac caityam ādarāt /</l>\n<l>sevitvā satsukhaṃ bhuktvā yayau cānte jinālayam // Avc_171 //</l>\n</lg>\n\n<lg>\n<l>ity evaṃ tan mahat puṇyam ahorātravratodbhavam /</l>\n<l>aprameyam asaṃkhyeyaṃ sarvabuddhaiḥ pracakṣyate // Avc_172 //</l>\n</lg>\n\n<lg>\n<l>tathā yuṣmābhir apy atra tad ahorātrasaṃvaram /</l>\n<l>dhṛtvā caityaṃ samabhyarcya sevitavyaṃ sadādarāt // Avc_173 //</l>\n</lg>\n\n<lg>\n<l>tathā vo maṅgalaṃ nityam ihāmutra bhaved dhruvam /</l>\n<l>kramād bodhiṃ samāsādya nirvṛtīpadam āpsyatha // Avc_174 //</l>\n</lg>\n\n<lg>\n<l>ity ādiṣṭaṃ munīndreṇa śrutvā te bhikṣavo mudā /</l>\n<l>tathety abhyanumoditvā tad vrataṃ kartum īṣire // Avc_175 //</l>\n</lg>\n\n<lg>\n<l>tatas te bhikṣavo bhūyaḥ śāstāraṃ taṃ munīśvaram /</l>\n<l>kṛtāñjalipuṭā natvā papracchur evam ādarāt // Avc_176 //</l>\n</lg>\n\n<lg>\n<l>bhagavan bhavatādiṣṭam indrapṛṣṭena yat kṛtam /</l>\n<l>tat sarvaṃ śrutam asmābhiḥ punaḥ śrotuṃ samiṣyate // Avc_177 //</l>\n</lg>\n\n<lg>\n<l>kena kena tathā pūrvaṃ kṛtam etad vratottamam /</l>\n<l>ahorātraṃ mahatpuṇyaṃ tat samādeṣṭum arhati // Avc_178 //</l>\n</lg>\n\n<lg>\n<l>iti tair bhikṣubhiḥ pṛṣṭe bhagavān sa munīśvaraḥ /</l>\n<l>tān bhikṣūn sāṃghikān sarvān samālokyaivam abravīt // Avc_179 //</l>\n</lg>\n\n<lg>\n<l>śṛṇudhvaṃ bhikṣavaḥ sarve tathānyaiś ca kṛtaṃ purā /</l>\n<l>tat sarvaṃ kathayiṣyāmi yuṣmākaṃ paribodhane // Avc_180 //</l>\n</lg>\n\n<lg>\n<l>purā svarge tathendreṇa pratiṣṭhāpya jinālayam /</l>\n<l>ahorātravrataṃ kṛtvā vidhivac caityam ārcayat // Avc_181 //</l>\n</lg>\n\n<lg>\n<l>etatpuṇyānubhāvaiḥ sa sarvapāramitāḥ kramāt /</l>\n<l>pūrayitvā mahāsattvo bodhisattvo 'bhavat sudhīḥ // Avc_182 //</l>\n</lg>\n\n</div>\n<div>\n\n<p>{E adds:\ntato 'nyaḥ devarājo 'bhut kālena samayena sa /\ndevarājasukhaṃ bhuktvā caraty asmin yathecchayā // Avc_182* //}\n</p>\n</div>\n<div>\n\n<lg>\n<l>pātāle ca mahāvīro daityendro 'bhūn maharddhimān /</l>\n<l>nirghoṣadamano nāma devalokabhayaṃkaraḥ // Avc_183 //</l>\n</lg>\n\n<lg>\n<l>tena jitvā balenāpi trailokyaṃ svavaśīkṛtam /</l>\n<l>sarve 'pi lokapālāś ca parājitya vaśīkṛtāḥ // Avc_184 //</l>\n</lg>\n\n<lg>\n<l>tadā sa pṛthivīṃ gatvā vārāṇasīm upācarat /</l>\n<l>indrapṛṣṭavihārasthaṃ caityaṃ dṛṣṭvānvamodata // Avc_185 //</l>\n</lg>\n\n<lg>\n<l>tataḥ pradakṣiṇīkṛtya taṃ caityaṃ vidhinārcayat /</l>\n<l>kṛtāñjalipuṭo bhutvā prārthayad evam ānataḥ // Avc_186 //</l>\n</lg>\n\n<lg>\n<l>yāvajjīvaṃ sukhaṃ bhuktvā saṃsthāpya svavaśe jagat /</l>\n<l>saṃbuddhaśaraṇaṃ gatvā prānte yāyāṃ jinālayam // Avc_187 //</l>\n</lg>\n\n<lg>\n<l>ity evaṃ praṇidhiṃ dhṛtvā natvā taṃ ca jinālayam /</l>\n<l>tata eva yayau svargaṃ daityendraḥ sa maharddhikaḥ // Avc_188 //</l>\n</lg>\n\n<lg>\n<l>tatrāpi caityam ālokya śakreṇa sthāpitaṃ purā /</l>\n<l>natvā pradakṣiṇīkṛtya vidhinā ca samārcayat // Avc_189 //</l>\n</lg>\n\n<lg>\n<l>tathaiva praṇidhiṃ kṛtvā natvā ca sāñjalir mudā /</l>\n<l>tataś ca sa samāgatya pātāle svaṃ gṛhaṃ yayau // Avc_190 //</l>\n</lg>\n\n</div>\n<div>\n\n<lg>\n<l>{E has the following addition after 190 b on folio 13.</l>\n<l>etatpuṇyānubhāvena daityendro 'sau maharddhikaḥ /</l>\n<l>śakrāsanaṃ tadā tatra labdhavān vigrahair balaiḥ // Avc_190* //</l>\n</lg>\n\n<lg>\n<l>tadāsa devarājendraḥ saṃjñātvāho tam āgatam /</l>\n<l>idānīṃ kiṃprakāreṇa vijayiṣyāmi dānavaṃ /</l>\n<l>mamāśrameṣu nirghoṣadamano nāmāsau sthitaḥ // Avc_190** //</l>\n</lg>\n\n<lg>\n<l>iti dhyātvā sa śakraḥ bhuvane trāyastriṃśake /</l>\n<l>prāktanair devarājendraiḥ pūjārthaṃ caityaṃ sthāpitaḥ // Avc_190*** //</l>\n</lg>\n\n<lg>\n<l>tasmin caitye ahorātravrataṃ kuryāṃ yathāvidhiḥ /</l>\n<l>tadupāyena dharmeṇa vijayiṣye suradviṣaṃ // Avc_190**** //</l>\n</lg>\n\n<lg>\n<l>śrutaṃ mayāsti saddharmaṃ tad eṣo 'pi ca tadvrataiḥ /</l>\n<l>svarge surasahāyena gato 'sau maghavaṃuiīṃ // Avc_190***** //</l>\n</lg>\n\n<lg>\n<l>tadanantare ca devendraḥ mahārheṇa vratārcanaṃ /</l>\n<l>atīva susamudāyena kṛtavāñ ca jinālaye // Avc_190****** //</l>\n</lg>\n\n<p>tadanantare 'pi nirghoṣadamano 'suranirjitaḥ /\nvinā yuddhena nirjityāsuraṃ bhūmyavatāritaḥ // Avc_190******* //}\n</p>\n</div>\n<div>\n\n<lg>\n<l>tatra sa daityarājendro yathāvidhi jinālayam /</l>\n<l>mahac caityaṃ pratiṣṭhāpya satkṛtya vidhinārcayat // Avc_191 //</l>\n</lg>\n\n<lg>\n<l>tataś cāpi sa daityendro yathāvidhi samārabhan /</l>\n<l>ahorātravrataṃ dhṛtvā tac caityaṃ samapūjayat // Avc_192 //</l>\n</lg>\n\n<lg>\n<l>tatraivaṃ praṇidhiṃ kṛtvā so 'surendro mahāmatiḥ /</l>\n<l>sarvadā vidhinābhyarcya bheje nityaṃ mahotsavaiḥ // Avc_193 //</l>\n</lg>\n\n<lg>\n<l>tathā sa suciraṃ bhuktvā yāvajjīvaṃ mahāsukham /</l>\n<l>tac caityaṃ śaraṇaṃ kṛtvā yayau tathā jinālayam // Avc_194 //</l>\n</lg>\n\n<lg>\n<l>tathānye nāgarājāś ca tac caityaṃ samupāśritāḥ /</l>\n<l>ahorātravrataṃ dhṛtvā satkṛtya vidhinārcayan // Avc_195 //</l>\n</lg>\n\n<lg>\n<l>tathā sarve 'pi te nāgā yāvajjīvaṃ mahat sukham /</l>\n<l>bhuktvā puṇyānubhāvaiś ca prānte yayur jinālayam // Avc_196 //</l>\n</lg>\n\n<lg>\n<l>tathābhūn magadhe deśe caityagarbhaṃ mahat saraḥ /</l>\n<l>śuddhāmbupūritaṃ padmakumudādipraśobhitam // Avc_197 //</l>\n</lg>\n\n<p>tatrarṣayaḥ saromadhye pratiṣṭhite jinālaye /\n<l>ahorātravrataṃ dhṛtvā satkṛtya vidhinārcayan // Avc_198 /</l>\n<lg>\n<l>tathā tair ṛṣibhiś caityaṃ pūjitaṃ tatsaraḥsthitāḥ /</l>\n<l>nāgakanyāḥ samīkṣyāṣṭau tadantikam upāśrayan // Avc_199 //</l>\n</lg></p>\n\n<lg>\n<l>tatra ta ṛsayas tāsāṃ saviṣaśvāsavāyubhiḥ /</l>\n<l>prahatā viṣasaṃdigdhāḥ kṣaṇamātraṃ mumūrchire // Avc_200 //</l>\n</lg>\n\n<lg>\n<l>tatas ta ṛṣayaḥ sarve kṣaṇāt prāptasucetanāḥ /</l>\n<l>dṛṣṭvā tāḥ samupāsīnā nāgakanyā ruṣāśapan // Avc_201 //</l>\n</lg>\n\n<lg>\n<l>are duṣṭāḥ supāpinyo yad yuṣmākaṃ viṣānalaiḥ /</l>\n<l>tāpitāḥ smas tadapuṇyair yūyaṃ bhavata śambukāḥ // Avc_202 //</l>\n</lg>\n\n<lg>\n<l>iti tair ṛṣibhiḥ sarvaiḥ śāpitās ta bhayānvitāḥ /</l>\n<l>sarvān ṛṣivarān natvā prārthayann evam ādarāt // Avc_203 //</l>\n</lg>\n\n<lg>\n<l>namo vo 'stu mahāvijñāḥ kṣamadhvaṃ no 'parādhatām /</l>\n<l>tacchāpamocanopāyaṃ samupadeṣṭum arhatha // Avc_204 //</l>\n</lg>\n\n<lg>\n<l>iti saṃprārthitaṃ tābhir niśamya te maharṣayaḥ /</l>\n<l>karuṇākrāntacittās tāḥ samālokyaivam abruvan // Avc_205 //</l>\n</lg>\n\n<lg>\n<l>śṛṇudhvaṃ śambukā yūyam upāyaṃ śāpamuktaye /</l>\n<l>asmābhir deśitaṃ śrutvā tathā carata sādaram // Avc_206 //</l>\n</lg>\n\n<lg>\n<l>caityabimbaṃ samālambya tad anusmṛtya cetasā /</l>\n<l>sadā pradakṣiṇāṃ kṛtvā bhramitvā bhajatādṛtāḥ // Avc_207 //</l>\n</lg>\n\n<lg>\n<l>tadā tatpuṇyabhāvena sarvapāpavimocitāḥ /</l>\n<l>pariśuddhāśayā bhadrā bhaviṣyatha nṛpātmajāḥ // Avc_208 //</l>\n</lg>\n\n<lg>\n<l>tadāpi hi tathā yūyaṃ caityasevāsamāhitāḥ /</l>\n<l>saddharmasādhanaṃ kṛtvā prayāsyatha jinālayam // Avc_209 //</l>\n</lg>\n\n<lg>\n<l>iti tair ṛṣibhiḥ satyaṃ samādiṣṭaṃ niśamya tāḥ /</l>\n<l>śambukās tān ṛṣīn natvā tato 'gacchan nijālayam // Avc_210 //</l>\n</lg>\n\n<lg>\n<l>tatas tāḥ śambukāḥ sarvāḥ śālikṣetram upāsṛtāḥ /</l>\n<l>caityabimbam anusmṛtya praviceruḥ samantataḥ // Avc_211 //</l>\n</lg>\n\n<lg>\n<l>tatra vicchinnaśeṣāṃśaṃ śālistambaṃ vilokya tāḥ /</l>\n<l>caityākāraṃ samālambya saṃsmṛtvā sugatālayam // Avc_212 //</l>\n</lg>\n\n<lg>\n<l>sadā pradakṣiṇīkṛtya praṇatvā ca muhur muhuḥ /</l>\n<l>caityānusmṛtim ādhāya bhramitvā saṃprabhejire // Avc_213 //</l>\n</lg>\n\n<lg>\n<l>tatra tāḥ śambukāḥ sarvās tatpuṇyapariśodhitāḥ /</l>\n<l>tacchāpaparimuktyarthaṃ caityaṃ smṛtvā pracerire // Avc_214 //</l>\n</lg>\n\n<lg>\n<l>kadā cit tatra matsyārthī dhīvaraḥ krūramānasaḥ /</l>\n<l>tatsarasi sthitān mīnān samāhartum upācarat // Avc_215 //</l>\n</lg>\n\n<lg>\n<l>tatra sa dhīvaro dṛṣṭvā mīnāharaṇalālasaḥ /</l>\n<l>tīrastho jālam utkṣipya mīnān āhartum udyayau // Avc_216 //</l>\n</lg>\n\n<lg>\n<l>tatra jāle pratikṣipte śambukā daivayogataḥ /</l>\n<l>sarvā api praviṣṭās tā na tu matsyo hi kaś cana // Avc_217 //</l>\n</lg>\n\n<lg>\n<l>tataḥ sa jālam ākṛṣya pravisārya vilokayan /</l>\n<l>dadarśa śambukā eva tatra matsyaṃ na kaṃ cana // Avc_218 //</l>\n</lg>\n\n<lg>\n<l>atha so 'prāptamatsyas tāḥ śambukā eva lubdhakaḥ /</l>\n<l>ādāya parikhinnātmā svagṛhaṃ śanakair yayau // Avc_219 //</l>\n</lg>\n\n<lg>\n<l>tatra sa svagṛhaprāpto viṣannāsyo nirāśitaḥ /</l>\n<l>patnyāḥ sundarikāyās tāḥ śambukāḥ purato 'rpayat // Avc_220 //</l>\n</lg>\n\n<lg>\n<l>tataḥ sa dhīvaro 'nyatra mīnān āhartum udyataḥ /</l>\n<l>bhuktvāhāraṃ yathāprāptaṃ jālam ādāya niryayau // Avc_221 //</l>\n</lg>\n\n<lg>\n<l>tataḥ sā dhīvarī dṛṣṭvā śambukās tāḥ puro 'rpitāḥ /</l>\n<l>bubhukṣitānupaśyantī niḥśvasanty evam ālapat // Avc_222 //</l>\n</lg>\n\n<lg>\n<l>hā kaṣṭaṃ kiṃ karomy adya bhojyaṃ kiṃ cin na me gṛhe /</l>\n<l>kaḥ krīṇīyād imāḥ śuktīr jīveyaṃ katham atra hi // Avc_223 //</l>\n</lg>\n\n<lg>\n<l>tad imāḥ śambukāḥ sarvāḥ paktvā bhuñjyām ihādhunā /</l>\n<l>etadāhāramātreṇa yāpayeyaṃ na cānyathā // Avc_224 //</l>\n</lg>\n\n<lg>\n<l>iti niścitya sā nārī sarvās tāḥ śambukā api /</l>\n<l>rasair yutāḥ svayaṃ paktvā bubhuje jīvitārthinī // Avc_225 //</l>\n</lg>\n\n<lg>\n<l>tatas tāḥ śambukāḥ sarvā daivayogānucāriṇaḥ /</l>\n<l>tasyā evodare yātā babhūvur ekapiṇḍitāḥ // Avc_226 //</l>\n</lg>\n\n<lg>\n<l>tataḥ sāpannasattvābhūt pravṛddhagarbhabhāriṇī /</l>\n<l>dine dine 'bhiruṣṭāṅgī svalpāhāraratā kṛśā // Avc_227 //</l>\n</lg>\n\n<lg>\n<l>tataḥ sā samaye 'sūta kanyakā hy aṣṭa sundarīḥ /</l>\n<l>ekanāḍīsamudbhūtāḥ samākārāḥ śubhāṃśikāḥ // Avc_228 //</l>\n</lg>\n\n<lg>\n<l>tatra sā jananī dṛṣṭvā hy aṣṭa tāḥ sundarīḥ śiśūḥ /</l>\n<l>samākārāḥ subhadrāṅgīḥ paśyantī vismayaṃ yayau // Avc_229 //</l>\n</lg>\n\n<lg>\n<l>tataḥ sa janakaḥ śrutvā jātā hy aṣṭa sutā iti /</l>\n<l>vismitaḥ sahasopetya paśyaṃs tasthau suniścalaḥ // Avc_230 //</l>\n</lg>\n\n<lg>\n<l>tatas tā dārikāḥ sarvās tayā mātrābhipālitāḥ /</l>\n<l>pravardhitāḥ prapuṣṭāṅgā rurucuḥ paṅkajā iva // Avc_231 //</l>\n</lg>\n\n<lg>\n<l>tatas tāḥ kanyakāḥ sarvāḥ pūrvapuṇyānubhāvikāḥ /</l>\n<l>prītiviśrambhasaṃbuddhā dharmārthābhiratāśayāḥ // Avc_232 //</l>\n</lg>\n\n<lg>\n<l>svakulavṛttisaṃtrastā dayārdrāḥ karuṇānvitāḥ /</l>\n<l>triratnadarśanotsāhasamanvitāḥ pracerire // Avc_233 //</l>\n</lg>\n\n<lg>\n<l>atha mātā samāhūya tāḥ sarvāḥ kanyakā api /</l>\n<l>matsyānāṃ vikrayārthena prairayat paṇyavīthikām // Avc_234 //</l>\n</lg>\n\n<lg>\n<l>tatas tāḥ kanyakāḥ sarvā ādāya matsyabhājanam /</l>\n<l>vikretuṃ saṃcarantyas tatpuramārgam upācaran // Avc_235 //</l>\n</lg>\n\n<lg>\n<l>tatra tāḥ kramato gatvā mārgādūrasarittaṭe /</l>\n<l>kṣaṇaṃ viśramya sarvās tad ālokyaiva samāśrayan // Avc_236 //</l>\n</lg>\n\n<lg>\n<l>tatra tāsāṃ pradhāna yā jyeṣṭhā sā bhaginī sudhīḥ /</l>\n<l>tāḥ sarvā bhaginīr dṛṣṭvā samāmantryaitad abravīt // Avc_237 //</l>\n</lg>\n\n<lg>\n<l>bhaginyo yat purāsmābhiḥ pātakaṃ dāruṇaṃ kṛtam /</l>\n<l>tenātra sāmprataṃ jātāś caṇḍālasya kule vayam // Avc_238 //</l>\n</lg>\n\n<lg>\n<l>iti satyaṃ parijñāya viramya pāpakarmataḥ /</l>\n<l>dharmārthasādhane rantum arhāmahe vayaṃ sadā // Avc_239 //</l>\n</lg>\n\n<lg>\n<l>ihāpi cet tathāsmābhiḥ kriyate pāpasādhanam /</l>\n<l>bhūyo 'pi narake lagnā duḥkhaṃ bhuktvā caremahi // Avc_240 //</l>\n</lg>\n\n<lg>\n<l>kadā vayaṃ tato muktāḥ sukhaṃ lapsyāmahe katham /</l>\n<l>sadaivaṃ durgatau jātāḥ pāpeṣv eva caremahi // Avc_241 //</l>\n</lg>\n\n<lg>\n<l>puṇyair vinā na mānuṣye janma saṃprapsyate kva cit /</l>\n<l>mānuṣye 'labhyamāne tu kutra dharme matiś caret // Avc_242 //</l>\n</lg>\n\n<lg>\n<l>vinā dharmamatiṃ bhadre caritum utsahet katham /</l>\n<l>vinā bhadracariṃ loke sadgatiṃ katham āpnuyāt // Avc_243 //</l>\n</lg>\n\n<lg>\n<l>sugatau ca sadā saukhyaṃ vinā dharmair na lapsyate /</l>\n<l>tasmād dharme matiṃ dhṛtvā caritavyaṃ śubhe sadā // Avc_244 //</l>\n</lg>\n\n<lg>\n<l>śubhena sadgatiṃ yātāḥ pāpena durgatiṃ gatāḥ /</l>\n<l>sukhaduḥkhāni saṃbhuktva bhramanti jantavo bhave /</l>\n<l>tad itaḥ sadgatiṃ prāptuṃ caremahi śubhe sadā // Avc_245 //</l>\n</lg>\n\n<lg>\n<l>kiṃ cāpy etā vayaṃ sarvāś caṇḍālakulasaṃbhavāḥ /</l>\n<l>tat kathaṃ kulavṛttiṃ nu tyaktvā caremahi śubhe // Avc_246 //</l>\n</lg>\n\n<lg>\n<l>yad vayaṃ preritā mātrā matsyān vikrayituṃ khalu /</l>\n<l>tasmān mātur vaco 'śrutvā caremahy anyathā katham // Avc_247 //</l>\n</lg>\n\n<lg>\n<l>yady atraitān avikrīya prakṣiptvā ca jalāśaye /</l>\n<l>riktahastāḥ kathaṃ gehe mātuḥ puro vrajemahi // Avc_248 //</l>\n</lg>\n\n<lg>\n<l>yad bhogyaṃ no gṛhe nāsty etad eva hi jīvanam /</l>\n<l>tat kiṃ sā jananī bhuñjyād vināhāraṃ na jīvati // Avc_249 //</l>\n</lg>\n\n<lg>\n<l>tad atra kiṃ kariṣyāmo dhig janma mānuṣe 'pi naḥ /</l>\n<l>varaṃ prāṇaparityāgaṃ na tu pāpārthasādhanam // Avc_250 //</l>\n</lg>\n\n<lg>\n<l>sarveṣām api jantūnām avaśyaṃ maraṇaṃ bhave /</l>\n<l>iti matvātra samsāre vartayema śubhe sadā // Avc_251 //</l>\n</lg>\n\n<lg>\n<l>tad atra jīvino matsyān prakṣipyaitāñ jalāśraye /</l>\n<l>nirjīvān eva vikrīya mūlyaṃ mātur dadīmahi // Avc_252 //</l>\n</lg>\n\n<lg>\n<l>yady evaṃ kriyate 'smābhiḥ papaṃ no vidyate na hi /</l>\n<l>kiṃ cit puṇyaṃ tu vidyeta tasmāt kuryāmahe tathā // Avc_253 //</l>\n</lg>\n\n<lg>\n<l>ity atra me vacaḥ śrutvā tat kartum anumodata /</l>\n<l>mātra śarikāviṣādatvaṃ kartum arhāmahe khalu // Avc_254 //</l>\n</lg>\n\n<lg>\n<l>etat tayā samākhyātaṃ śrutvā tāḥ paribodhitāḥ /</l>\n<l>tathety abhyanumoditvā tad anukartum īṣire // Avc_255 //</l>\n</lg>\n\n<lg>\n<l>tatas tāḥ kanyakaḥ sarvās teṣāṃ ye jīvino jhaṣāḥ /</l>\n<l>tān sarvān sahasādāya prākṣipaṃs tatsarijjale // Avc_256 //</l>\n</lg>\n\n<lg>\n<l>yāvanto nirgataprāṇās tān eva sakalān api /</l>\n<l>ādāya tāḥ pure gatvā vyakrīṇanta yathocitam // Avc_257 //</l>\n</lg>\n\n<lg>\n<l>tatas tat paṇam ādāya sarvās tāḥ kanyakā mudā /</l>\n<l>gṛham āgatya tan mūlyaṃ sarvaṃ mātuḥ samarpayan // Avc_258 //</l>\n</lg>\n\n<lg>\n<l>evaṃ tayā jananyā tāḥ kanyakāḥ preritās tathā /</l>\n<l>sajīvāṃs tāñ jale kṣiptvā nirjīvaiḥ paṇam ādaduḥ // Avc_259 //</l>\n</lg>\n\n<lg>\n<l>evaṃ tāḥ sarvadā nityaṃ kṛtvā bhuktvā vinoditāḥ /</l>\n<l>tadvṛttisaṃparitrastāḥ pāpaśaṅkā viṣedire // Avc_260 //</l>\n</lg>\n\n<lg>\n<l>kasmiṃś cid divase sarvā mātrā tāḥ preritās tathā /</l>\n<l>mīnān vikretum ādāya nigame samupācaran // Avc_261 //</l>\n</lg>\n\n<lg>\n<l>tatrāsan daivayogāt te mīnāḥ sarve sajīvitāḥ /</l>\n<l>tān sarvāñ jīvitān dṛṣṭvā sarvās tā vismayaṃ yayuḥ // Avc_262 //</l>\n</lg>\n\n<lg>\n<l>tatra tāḥ kanyakāḥ sarvāḥ samālokya parasparam /</l>\n<l>katham adyātra kuryāma ity uktvaivāvatasthire // Avc_263 //</l>\n</lg>\n\n<lg>\n<l>tatra tāsāṃ pradhānā sā kanyā śuddhāśayā sudhīḥ /</l>\n<l>tāḥ sarvā bhaginīr dṛṣṭvā samāśvāsyaivam abravīt // Avc_264 //</l>\n</lg>\n\n<lg>\n<l>bhaginyo yad ime mīnāḥ sarve 'pi jīvinaḥ khalu /</l>\n<l>tat kathaṃ jīvino 'py atra vikrīṇīmahi sāṃpratam // Avc_265 //</l>\n</lg>\n\n<lg>\n<l>tasmāt sarvān imān matsyān prakṣiptvātra sarijjale /</l>\n<l>triratnasmaraṇaṃ kṛtvā tiṣṭhemātraikavāsaram // Avc_266 //</l>\n</lg>\n\n<lg>\n<l>yadi gṛhe gamiṣyāmo riktahastā vinā paṇam /</l>\n<l>mātā ruṣṭā parikruśya sarvā nas tāḍayet khalu // Avc_267 //</l>\n</lg>\n\n<lg>\n<l>yac cāpy adya gṛhe kiṃ cid bhojyaṃ na vidyate kva cit /</l>\n<l>tat kiṃ mātānnam aśnīyād bubhukṣitā caret krudhā // Avc_268 //</l>\n</lg>\n\n<lg>\n<l>asmabhyaṃ cāpi kiṃ dadyād annaṃ pānaṃ ca kopitā /</l>\n<l>paribhāṣya muhur bālā api niṣkāsayed gṛhāt // Avc_269 //</l>\n</lg>\n\n<lg>\n<l>tad adya kiṃ gṛhe gatvā sarvā apīha saṃgatāḥ /</l>\n<l>triratnasmaraṇaṃ kṛtva tiṣṭhemahi dināntataḥ // Avc_270 //</l>\n</lg>\n\n<lg>\n<l>etat tayoditaṃ śrutvā sarvās tā dārikā api /</l>\n<l>tatheti saṃmataṃ kṛtvā sarvān mīnāñ jale 'kṣipan // Avc_271 //</l>\n</lg>\n\n<lg>\n<l>tatra tāḥ kanyakāḥ sarvaḥ sarittaṭasamāśritāḥ /</l>\n<l>triratnasmaraṇaṃ kṛtvā dhyātvā tasthuḥ samāhitāḥ // Avc_272 //</l>\n</lg>\n\n<lg>\n<l>kena cit kathitaṃ tāsām etadvṛttiṃ niśamya sā /</l>\n<l>mātā krodhāgnisaṃtaptā vegāt tatra ruṣācarat // Avc_273 //</l>\n</lg>\n\n<lg>\n<l>tatra tā dārikāḥ sarvās tathā sthitā nirīkṣya sā /</l>\n<l>jananī sahasopetya paribhāṣyaivam abravīt // Avc_274 //</l>\n</lg>\n\n<lg>\n<l>are re durbhagā bālāḥ kim evam iha saṃsthitāḥ /</l>\n<l>pradoṣe 'pi gṛhe kena hetunā na samāgatāḥ // Avc_275 //</l>\n</lg>\n\n<lg>\n<l>kim etān sakalān mīnān avikrīya vimuñcatha /</l>\n<l>kiṃ cid annaṃ gṛhe nāsti tat kiṃ bhokṣyāmahe 'dhunā // Avc_276 //</l>\n</lg>\n\n<lg>\n<l>kasyopadeśam ākarṇya kuladharmanirādarāḥ /</l>\n<l>pitror api vaco 'śrutvā krīḍathaivaṃ tad ucyatām // Avc_277 //</l>\n</lg>\n\n<lg>\n<l>evam ukte tayā mātrā sarvās tāḥ kanyakā api /</l>\n<l>adhomukhasthitāḥ kiṃ cid api nocur viṣāditāḥ // Avc_278 //</l>\n</lg>\n\n<lg>\n<l>tathā sthitāḥ svaputrīs tā dṛṣṭvā sā jananī ruṣā /</l>\n<l>sahasā samupākramya laguḍenābhyatāḍayat // Avc_279 //</l>\n</lg>\n\n<lg>\n<l>tataḥ sā jananī dṛṣṭvā sarvās tās trasitānanāḥ /</l>\n<l>bodhayitvā prayatnena nināya svagṛhe niśi // Avc_280 //</l>\n</lg>\n\n<lg>\n<l>tatra tāḥ kanyakāḥ sarvāḥ svagṛhe saṃsthitāḥ niśi /</l>\n<l>abhuktvaikāntam āśritya tasthuḥ smṛtvā munīśvaram // Avc_281 //</l>\n</lg>\n\n<lg>\n<l>tat paredyuś ca sā mātā hatvāpi jīvino jhaṣān /</l>\n<l>dattvā tān dārikās tāś ca vikrayāyairayat pure // Avc_282 //</l>\n</lg>\n\n<lg>\n<l>mātrā tathā kṛtaṃ matvā sarvās tāḥ kanyakā api /</l>\n<l>tat kukarma iti dhyātvā tasthuḥ pāpaviṣāditāḥ // Avc_283 //</l>\n</lg>\n\n<lg>\n<l>tathā sthitāś ca tāḥ sarvā dṛṣṭvā sā jananī ruṣā /</l>\n<l>bahuśaḥ paribhāṣitvā pratāḍya prairayat pure // Avc_284 //</l>\n</lg>\n\n<lg>\n<l>tatas tā dārikāḥ sarvās tattāḍanarujānvitāḥ /</l>\n<l>viṣaṇṇās tāñ jhaṣān dhṛtvā vikretuṃ niryayuḥ śanaiḥ // Avc_285 //</l>\n</lg>\n\n<lg>\n<l>tatas tā nirgatāḥ sarvās tanmārgasarasītaṭe /</l>\n<l>mātṛtāḍanaduḥkhārtā viśramya kṣaṇam āśrayan // Avc_286 //</l>\n</lg>\n\n<lg>\n<l>tatra tāḥ kanyakāḥ sarvās tatpāpapariśodhane /</l>\n<l>triratnasmaraṇaṃ kṛtvā tasthur dhyānasamāhitāḥ // Avc_287 //</l>\n</lg>\n\n<lg>\n<l>tatpuṇyapariśuddhās tā vālukābhiḥ pṛthak pṛthak /</l>\n<l>caityaṃ nirmāya satkṛtya pratiṣṭhāpya pramoditāḥ // Avc_288 //</l>\n</lg>\n\n<lg>\n<l>tatrotpannāni puṣpāṇi phalāni ca samantataḥ /</l>\n<l>ādāya taiḥ phalaiḥ puṣpaiḥ svasvacaityaṃ samarcayan // Avc_289 //</l>\n</lg>\n\n<lg>\n<l>tatas tāḥ prāñjaliṃ dhṛtvā kṛtvā pradakṣiṇāni ca /</l>\n<l>aṣṭāṅgapraṇatiṃ kṛtvā tasthur dhyānasamāhitāḥ // Avc_290 //</l>\n</lg>\n\n<lg>\n<l>taddinānte 'pi tāḥ sarvā gṛhe naivāgatā iti /</l>\n<l>mātā vicintya bhartāraṃ sahasā caivam abravīt // Avc_291 //</l>\n</lg>\n\n<lg>\n<l>svāmiṃs tā dārikāḥ sarvā adyāpi nāgatā gṛhe /</l>\n<l>kutra gatā iti draṣṭuṃ gaccha tvaṃ sahasānaya // Avc_292 //</l>\n</lg>\n\n<lg>\n<l>etat patnyoditaṃ śrutvā sa caṇḍālaḥ prakopitaḥ /</l>\n<l>sahasā tatsarastīre gacchan sarvā dadarśa tāḥ // Avc_293 //</l>\n</lg>\n\n<lg>\n<l>tatra tāś caityam abhyarcya sthitāḥ sarvā vilokya saḥ /</l>\n<l>pitātikopasaṃtaptaḥ sahasā saṃmukho 'carat // Avc_294 //</l>\n</lg>\n\n<lg>\n<l>tatra tāḥ kanyakāḥ sarvā dṛṣṭvā taṃ saṃmukhāgatam /</l>\n<l>krodhasaṃtaptaraktākṣaṃ tasthur dhyānasamāhitāḥ // Avc_295 //</l>\n</lg>\n\n<lg>\n<l>tathā sthitāḥ sa ālokya sarvās tāḥ svātmajā api /</l>\n<l>nirdayo bahudhā bhartsya laguḍenāpy atāḍayat // Avc_296 //</l>\n</lg>\n\n<lg>\n<l>tathātitāḍitāḥ sarvā api tā na vicerire /</l>\n<l>tatpāpatrasitā eva tasthur dhyānasamāhitāḥ // Avc_297 //</l>\n</lg>\n\n<lg>\n<l>tataḥ sa janakaḥ krūraḥ saṃtāḍya paribhāṣya ca /</l>\n<l>sarvā ādāya tān mīnān sahasā tatpure 'carat // Avc_298 //</l>\n</lg>\n\n<lg>\n<l>tatra vikrīya tān mīnān annam ādāya satvaraḥ /</l>\n<l>gṛhe patnyāḥ puro gatvā tac caritraṃ nyavedayat // Avc_299 //</l>\n</lg>\n\n<lg>\n<l>tatra tattāḍanodbhūtaduḥsahavedanāturāḥ /</l>\n<l>bhuvy āvartya rudantyas tāḥ sarvās tasthur vimūrchitāḥ // Avc_300 //</l>\n</lg>\n\n<lg>\n<l>tadantikagireḥ sānau niṣaṇṇaḥ karuṇānidhiḥ /</l>\n<l>pratyekabuddha ātmajñaḥ śuśrāva tadvilāpitam // Avc_301 //</l>\n</lg>\n\n<lg>\n<l>tatra sa kṛpayā dṛṣṭyā vilokayan samantataḥ /</l>\n<l>tāḥ sarvā vedanākrāntāḥ samaikṣata vimūrchitāḥ // Avc_302 //</l>\n</lg>\n\n<lg>\n<l>tataḥ pratyekabuddhaḥ sa kāruṇyacoditaḥ kṛtī /</l>\n<l>taddeśaṃ sahasopetya tasthau sudhākarotsṛjan // Avc_303 //</l>\n</lg>\n\n<lg>\n<l>sarvās tās tatsudhāraśmiparispṛṣṭāḥ sukhānvitāḥ /</l>\n<l>saṃprāptacetanāḥ sarvāḥ prādrākṣus taṃ yatīśvaram // Avc_304 //</l>\n</lg>\n\n<lg>\n<l>tatas tās taṃ muniṃ dṛṣṭvā vismayākrāntamānasāḥ /</l>\n<l>ko 'yaṃ munir iti dhyātvā sarvās tasthuḥ pramoditāḥ // Avc_305 //</l>\n</lg>\n\n<lg>\n<l>tatas tāsāṃ pradhānā yā bhaginī sā vicakṣaṇā /</l>\n<l>tāḥ sarvā bhaginīr dṛṣṭvā samāmantryaivam abravīt // Avc_306 //</l>\n</lg>\n\n<lg>\n<l>dhanyā vayaṃ tad adya smo yad ayaṃ saugato muniḥ /</l>\n<l>kṛpayāsmān samuddhartuṃ svayam eva samāgataḥ // Avc_307 //</l>\n</lg>\n\n<lg>\n<l>yady ayaṃ nāgato buddhaḥ sudhāraśmir dayānidhiḥ /</l>\n<l>nistrāṇā vayam atraiva sarvā mṛtyuṃ vrajemahi // Avc_308 //</l>\n</lg>\n\n<lg>\n<l>dhanyo 'yaṃ sugato nāthaḥ sarvasattvānukampakaḥ /</l>\n<l>ko hy asti trijagalloke buddhād anyo hitaṃkaraḥ // Avc_309 //</l>\n</lg>\n\n<lg>\n<l>buddha eva jagacchāstā sarvabhadrārthasādhakaḥ /</l>\n<l>durgatitrāyako nāthaḥ sadgater mārgadarśakaḥ // Avc_310 //</l>\n</lg>\n\n<lg>\n<l>tad etasya vayaṃ sarvāḥ sarvadā śaraṇaṃ gatāḥ /</l>\n<l>satkṛtya śraddhayā bhaktya yathāśakti bhajemahi // Avc_311 //</l>\n</lg>\n\n<lg>\n<l>tato nūnaṃ vayaṃ sarvāḥ sarvapāpavimocitāḥ /</l>\n<l>pariśuddhatrikāyā hi sadgatiṃ ca vrajemahi // Avc_312 //</l>\n</lg>\n\n<lg>\n<l>etat tayā samākhyātaṃ śrutvā tāḥ paribodhitāḥ /</l>\n<l>sarvā api munes tasya tathā bhaktuṃ samīṣire // Avc_313 //</l>\n</lg>\n\n<lg>\n<l>tatas tāḥ kanyakāḥ sarvāḥ śraddhābhaktisamanvitāḥ /</l>\n<l>yathāśakti munes tasya satkāraiḥ prābhajan mudā // Avc_314 //</l>\n</lg>\n\n<lg>\n<l>tatas tāḥ śaraṇaṃ gatvā kṛtāñjalipuṭā mudā /</l>\n<l>tridhā pradakṣiṇīkṛtya natvaivaṃ prārthayaṃs tathā // Avc_315 //</l>\n</lg>\n\n<lg>\n<l>bhagavan nātha sarvajña bhavatāṃ sarvadā vayam /</l>\n<l>śaraṇasthā yathādeśam icchāmaś carituṃ tathā // Avc_316 //</l>\n</lg>\n\n<lg>\n<l>tad bhavān kṛpayā dṛṣṭyā paśyann asmān suduḥkhitāḥ /</l>\n<l>sarvadāpi tathā sarvāḥ paritrātuṃ samarhati // Avc_317 //</l>\n</lg>\n\n<lg>\n<l>nānyo no vidyate trātā nātho mitraṃ suhṛd guruḥ /</l>\n<l>bhavān eva guruḥ śāstā saddharmadeśakaḥ prabhuḥ // Avc_318 //</l>\n</lg>\n\n<lg>\n<l>tad asmān duḥkhinīḥ sarvāḥ saṃpaśyan karuṇādṛśā /</l>\n<l>bodhimārge pratiṣṭhāpya sadaivaṃ trātum arhati // Avc_319 //</l>\n</lg>\n\n<lg>\n<l>etat saṃprārthitaṃ tābhiḥ śrutvā so 'rhan mahāmatiḥ /</l>\n<l>pratyekasugato jñātvā tāsāṃ karmavipākatām // Avc_320 //</l>\n</lg>\n\n<lg>\n<l>tata ākāśa utplutya sthitvā vahnir ivojjvalan /</l>\n<l>taccittasaṃvinodārthaṃ prātihāryam adarśayat // Avc_321 //</l>\n</lg>\n\n<lg>\n<l>tasyaitat prātihāryaṃ tāḥ sarvā dṛṣṭvā savismayāḥ /</l>\n<l>suprasannamukhāmbhojāḥ sulabdhabodhimānasāḥ // Avc_322 //</l>\n</lg>\n\n<lg>\n<l>tatra pradakṣiṇīkṛtya kṛtāñjalipuṭā mudā /</l>\n<l>aṣṭāṅgapraṇatiṃ kṛtvā bodhipraṇidhim ādadhuḥ // Avc_323 //</l>\n</lg>\n\n<lg>\n<l>yad asmābhir muner asya satkṛtiḥ prakṛtā mudā /</l>\n<l>etatpuṇyavipākena labdhvā ca janma sadgatau // Avc_324 //</l>\n</lg>\n\n<lg>\n<l>svaparātmahitaṃ kṛtvā sarvatrāpi śubhāni ca /</l>\n<l>īdṛkpratyekasaṃbodhiṃ labdhvā vrajema nirvṛtim // Avc_325 //</l>\n</lg>\n\n<lg>\n<l>evaṃ tāḥ kanyakāḥ sarvāḥ praṇidhāya prasāditāḥ /</l>\n<l>tam eva sugataṃ natvā tasthur dhyānasamāhitāḥ // Avc_326 //</l>\n</lg>\n\n<lg>\n<l>evaṃ hṛdbhāvitaṃ tāsāṃ matvā sa sugatas tataḥ /</l>\n<l>ākāśāt sahasopetya tā evaṃ samupādiśat // Avc_327 //</l>\n</lg>\n\n<lg>\n<l>bhaginyaḥ saṃprasīdadhvaṃ yad itaḥ saptame 'hani /</l>\n<l>sarvā yūyaṃ subhāvinyaḥ samaṃ kālaṃ gamiṣyatha // Avc_328 //</l>\n</lg>\n\n<lg>\n<l>tato rājakule janma vārāṇasyāṃ śubhāṃśikāḥ /</l>\n<l>labdhvā yūyaṃ samācārāḥ sarvāḥ śubhe cariṣyatha // Avc_329 //</l>\n</lg>\n\n<lg>\n<l>tatra yūyaṃ samālokya saṃsāraṃ kleśasaṃkulam /</l>\n<l>sarvān parigrahāṃs tyaktvā tapovane ramiṣyatha // Avc_330 //</l>\n</lg>\n\n<lg>\n<l>tatrāpi ca triratnāni smṛtvā sadā samāhitāḥ /</l>\n<l>pratyekāṃ bodhim āsādya nirvṛtipadam āpsyatha // Avc_331 //</l>\n</lg>\n\n<lg>\n<l>etan matvā bhaginyo 'tra sarvā yūyaṃ samāhitāḥ /</l>\n<l>triratnabhajanaṃ kṛtvā carata sarvadā śubhe // Avc_332 //</l>\n</lg>\n\n<lg>\n<l>etad evam upādiśya sa pratyekajinas tataḥ /</l>\n<l>bhāsayan khaṃ samutplutya svāśramaṃ sahasā yayau // Avc_333 //</l>\n</lg>\n\n<lg>\n<l>tam ākāśagataṃ dṛṣṭvā sarvās tāḥ kanyakā mudā /</l>\n<l>praṇatvā suprasādinyaś cireṇa svālaye 'caran // Avc_334 //</l>\n</lg>\n\n<lg>\n<l>tatra tāś caityam abhyarcya sthitāḥ saptadine mṛtāḥ /</l>\n<l>vārāṇasyāṃ kṛke rajñaḥ sutā āsan samānikāḥ // Avc_335 //</l>\n</lg>\n\n<lg>\n<l>tāsaṃ yā bhaginī jyeṣṭhā vratīti pratiśrutā /</l>\n<l>dvitīyā dharmavatī khyātā tṛtīyā śubhamañjarī // Avc_336 //</l>\n</lg>\n\n<lg>\n<l>caturthī dhīmatī nāmnā pañcamī netramañjarī /</l>\n<l>ṣaṣṭhī ca śrimatī khyātā saptamī ca madaṃjahā // Avc_337 //</l>\n</lg>\n\n<lg>\n<l>aṣṭamī ratnamālākhyā ity etā aṣṭakanyakāḥ /</l>\n<l>sujātā nṛpateḥ putryaḥ samācārāḥ samāśayāḥ // Avc_338 //</l>\n</lg>\n\n</div>\n<div>\n\n<lg>\n<l>{E adds the following after vs. 338 and continues from 339</l>\n<l>tatra tāḥ dharmavatyādi saptakanyā śubhecarāḥ /</l>\n<l>kleśavyākulasaṃsāram ity ālokya parigrahān /</l>\n<l>svān svān sarvān parityaktvā sarvāḥ tapovanaṃ yayuḥ // Avc_338* //</l>\n</lg>\n\n<lg>\n<l>tatrāpi ca triratnāni sadā smṛtvā samāhitāḥ /</l>\n<l>pratyekāṃ bodhim āsādya nirvṛtiṃ tāḥ samāyayuḥ // Avc_338** //</l>\n</lg>\n\n<lg>\n<l>tāsaṃ jyeṣṭhā svasā yā tat vrataṃ pratijanma pracārikā /</l>\n<l>etatpuṇyānubhāvena sā kanyā ratisaṃnibhā // Avc_338*** //</l>\n</lg>\n\n<p>dharmaśīlā vratī nāmnī dharmapattane pure vare /}</p>\n</div>\n<div>\n<lg>\n<l>tāsāṃ jyeṣṭhā pradhānā yā sā kanyā ratisaṃnibhā /</l>\n<l>dharmadakṣasya bhūpasya bhāryābhūd dharmacāriṇī // Avc_339 //</l>\n</lg>\n\n<lg>\n<l>tadāpi sā vratī kanyā caityasevānurāgiṇī /</l>\n<l>saṃbodhicaraṇārāgā saṃbuddhaguṇabhāvinī // Avc_340 //</l>\n</lg>\n\n<lg>\n<l>tatra sā kanyakā sādhvī kartuṃ caityārcanaṃ mudā /</l>\n<l>dharmadakṣaṃ patiṃ natvā prārthayad evam ādarāt // Avc_341 //</l>\n</lg>\n\n<lg>\n<l>svāminn icchāmy ahaṃ kartuṃ caityabimbārcanaṃ sadā /</l>\n<l>ahorātravrataṃ cāpi tad anujñāṃ pradehi me // Avc_342 //</l>\n</lg>\n\n<lg>\n<l>iti tayā subhāvinyā bhāryayā prārthitaṃ mudā /</l>\n<l>śrutvā sa nṛpatir dṛṣṭvā tāṃ bhāryām evam abravīt // Avc_343 //</l>\n</lg>\n\n<lg>\n<l>bhadre sādhuḥ samicchā te yat tvayāhaṃ prabodhitaḥ /</l>\n<l>ahaṃ cāpi cariṣyāmi tathāhorātrasadvratam // Avc_344 //</l>\n</lg>\n\n<lg>\n<l>ity uktvā sa mahīpālo dharmadakṣaḥ pramoditaḥ /</l>\n<l>bhāryayā sahasaicchat tad ahorātravrataṃ varam // Avc_345 //</l>\n</lg>\n\n<lg>\n<l>tataḥ sa nṛpatiś caityaṃ pratiṣṭhāpya yathāvidhi /</l>\n<l>ahorātravrataṃ kṛtvā sabhāryas taṃ samārcayat // Avc_346 //</l>\n</lg>\n\n<lg>\n<l>evaṃ tayā subhāvinyā bhāryayā saha sarvadā /</l>\n<l>dharmadakṣo narendro 'sau caityasevārato 'bhavat // Avc_347 //</l>\n</lg>\n\n<lg>\n<l>tatas tau dampatī cāpi yāvajjīvaṃ jinārcanam /</l>\n<l>kṛtvā saukhyaṃ prabhuktvānte saṃjagmāte jinālayam // Avc_348 //</l>\n</lg>\n\n<lg>\n<l>evaṃ matvātra yūyaṃ ca śraddhayā sadvrataṃ mudā /</l>\n<l>ahorātravrataṃ dhṛtvā bhajata caityam ādarāt // Avc_349 //</l>\n</lg>\n\n<lg>\n<l>evaṃ kṛte hi vo bhadram ihāmutra sadā bhavet /</l>\n<l>kramād bodhipadaṃ prāpya gamiṣyatha jinālayam // Avc_350 //</l>\n</lg>\n\n<lg>\n<l>iti śāstrā munīndreṇa samādiṣṭaṃ niśamya te /</l>\n<l>bhikṣavo 'pi tathā caityaṃ vrataṃ dhṛtvā prabhejire // Avc_351 //</l>\n</lg>\n\n<lg>\n<l>evaṃ me guruṇākhyātaṃ śrutaṃ mayā narādhipa /</l>\n<l>sarvalokahitārthāya tavāpi ca pracakṣyate // Avc_352 //</l>\n</lg>\n\n<lg>\n<l>tathā tvaṃ ca mahārāja saṃbodhipadalabdhaye /</l>\n<l>ahorātravrataṃ dhṛtvā caityasevārato bhava // Avc_353 //</l>\n</lg>\n\n<lg>\n<l>etatpuṇyānubhāvais te sarvatra mangalaṃ bhavet /</l>\n<l>sarvadā satsukhaṃ bhuktvā yāyāś cānte jinālayam // Avc_354 //</l>\n</lg>\n\n</div>\n<div>\n\n<p>{E adds the following between vss. 354 and 355.\n<lg>\n<l>punas ca maharaja</l>\n<l>dharmaṃ vinā na mokṣaṃ ca dānaṃ vinā na bhuktavān /</l>\n<l>śrotuṃ vinā na satjñānaṃ tasmād dharmādikaṃ cara //</l>\n</lg></p>\n\n<p>saptajanmakṛtaṃ pāpaṃ tenaiva naśyate khalu /\nkukṣetre ca kugotre ca jananaṃ na bhaviṣyati // Avc_354* //}\n</p>\n</div>\n<div>\n\n<lg>\n<l>iti tenopaguptena śāstrākhyātaṃ niśamya saḥ /</l>\n<l>aśokaḥ saprajālokas tatheti prābhyanandata // Avc_355 //</l>\n</lg>\n\n<lg>\n<l>ye cedaṃ śuddhacittā jinavarakathitaṃ caityasevānubhāvam /</l>\n<l>śṛṇvanti śrāvayanti pramuditahṛdayāḥ śraddhayābhiprasannāḥ /</l>\n<l>te sarvakleśamuktā jinaguṇaniratāḥ prāptasaṃbodhicittāḥ /</l>\n<l>śuddhātmānaḥ sudhīrāḥ sakalaśubhakarā buddhaloke prayānti // Avc_356 //</l>\n</lg>\n\n<p>ity ahorātravratacaityasevānuśaṃsāvadānam //</p>\n\n</div>\n<div>\n\n<p>{Śvadānaṃ aśokapṛcchitaṃ samāptaṃ. śubhan astu jagatāṃ.\nSaṃvat 32 āśvine māse ?kṛṣṇapakṣe likha etat pam. mudā E}\n</p>\n</div>\n<div>\n\n  </div>\n</body>\n\n"
}